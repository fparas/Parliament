{
    "contents" : "<akomaNtoso><br />  <debate name=\"Conference\"><br />    <meta><br />      <references source=\"#\">  <TLCPerson id=\"90\" href=\"ontology/parlmember/s90\" showAs=\"Καλαντζής Γεώργιος\"/><TLCPerson id=\"263\" href=\"ontology/parlmember/s263\" showAs=\"Στρατούλης Δημήτριος\"/><TLCPerson id=\"115\" href=\"ontology/parlmember/s115\" showAs=\"Κεγκέρογλου Βασίλειος\"/><TLCPerson id=\"19\" href=\"ontology/parlmember/s19\" showAs=\"Αρβανίτης Αβράμης\"/><TLCPerson id=\"225\" href=\"ontology/parlmember/s225\" showAs=\"Δημήτριος Παπαδημούλης\"/><TLCPerson id=\"137\" href=\"ontology/parlmember/s137\" showAs=\"Κουκούτσης Δημήτριος\"/><TLCPerson id=\"153\" href=\"ontology/parlmember/s153\" showAs=\"Κωνσταντινόπουλος Οδυσσέας\"/><TLCPerson id=\"27\" href=\"ontology/parlmember/s27\" showAs=\"Βαρβιτσιώτης Μιλτιάδης\"/><TLCPerson id=\"238\" href=\"ontology/parlmember/s238\" showAs=\"Πλακιωτάκης Ιωάννης\"/><TLCPerson id=\"39\" href=\"ontology/parlmember/s39\" showAs=\"Βούλτεψη Σοφία\"/><TLCPerson id=\"85\" href=\"ontology/parlmember/s85\" showAs=\"Ιατρίδη Τσαμπίκα\"/><TLCPerson id=\"133\" href=\"ontology/parlmember/s133\" showAs=\"Κούζηλος Νικόλαος\"/><TLCPerson id=\"201\" href=\"ontology/parlmember/s201\" showAs=\"Μπούρας Αθανάσιος\"/><TLCPerson id=\"81\" href=\"ontology/parlmember/s81\" showAs=\"Ζερδελής Ιωάννης\"/><TLCPerson id=\"136\" href=\"ontology/parlmember/s136\" showAs=\"Κουκουλόπουλος Παρασκευάς\"/><TLCPerson id=\"125\" href=\"ontology/parlmember/s125\" showAs=\"Μαρία Κόλλια-Τσαρουχά\"/><TLCPerson id=\"283\" href=\"ontology/parlmember/s283\" showAs=\"Τσούκαλης Νικόλαος\"/><TLCPerson id=\"289\" href=\"ontology/parlmember/s289\" showAs=\"Χαλβατζής Σπυρίδων\"/><TLCPerson id=\"88\" href=\"ontology/parlmember/s88\" showAs=\"Κακλαμάνης Νικήτας\"/><TLCPerson id=\"241\" href=\"ontology/parlmember/s241\" showAs=\"Ρεπούση Μαρία\"/><TLCPerson id=\"75\" href=\"ontology/parlmember/s75\" showAs=\"Δριβελέγκας Ιωάννης\"/><TLCPerson id=\"113\" href=\"ontology/parlmember/s113\" showAs=\"Κατσώτης Χρήστος\"/><TLCPerson id=\"22\" href=\"ontology/parlmember/s22\" showAs=\"Αυγενάκης Ελευθέριος\"/><TLCPerson id=\"191\" href=\"ontology/parlmember/s191\" showAs=\"Μουτσινάς Παρίσης\"/><TLCPerson id=\"140\" href=\"ontology/parlmember/s140\" showAs=\"Κουράκος Ιωάννης\"/><TLCPerson id=\"74\" href=\"ontology/parlmember/s74\" showAs=\"Δραγασάκης Ιωάννης\"/><TLCPerson id=\"114\" href=\"ontology/parlmember/s114\" showAs=\"Καφαντάρη Χαρούλα\"/></references><br />    </meta><br />    <preface> <docTitle>Συνεδρίαση της βουλης των Ελληνων :  01-04-2014</docTitle></preface><br />    <debateBody>  <speech by=\"#s90\"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 31-3-2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΙΖ΄ συνεδριάσεώς του, της Δευτέρας 31 Μαρτίου 2014, σε ό,τι αφορά στην πρόταση μομφής κατά του Προέδρου της Βουλής, η οποία υπεβλήθη από τον Πρόεδρο της Κοινοβουλευτικής Ομάδας του Συνασπισμού Ριζοσπαστικής Αριστεράς και Αρχηγό της Αξιωματικής Αντιπολίτευσης κ. Αλέξη Τσίπρα και από εβδομήντα Βουλευτές του κόμματός του, σύμφωνα με τις διατάξεις του άρθρου 150 του Κανονισμού της Βουλής)<br />Παρακαλείται ο κύριος Γραμματέας να ανακοινώσει τις αναφορές προς το Σώμα. <br /> Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Αντιδήμαρχος της Δημοτικής Ενότητας Ιωλκού του Δήμου Βόλου αιτείται τη διεύρυνση του ωραρίου λειτουργίας του Μουσείου Θεόφιλου στην Κοινότητα Ανακασιά της Δημοτικής Ενότητας Ιωλκού.<br />Οικονομικών <br />3272) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Όμιλος Συνιδιοκτητών του συγκροτήματος πολυκατοικιών στον οικισμό «Μαλάκι» της Δημοτικής Ενότητας Αρτέμιδος του Δήμου Βόλου εκφράζει τη διαμαρτυρία του σχετικά με τα σφάλματα που προέκυψαν κατά τον καθορισμό της οριογραμμής αιγιαλού, παραλίας και παλαιού αιγιαλού και αιτείται την επαναχάραξή της. <br />Εθνικής Άμυνας<br />3273) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία το Σωματείο Εργαζομένων Ηλεκτρομηχανικής Κύμης διεκδικεί την καταβολή των οφειλομένων μισθών του και αιτείται τη συνέχιση της παραγωγικής διαδικασίας του εργοστασίου.<br />Αγροτικής Ανάπτυξης και Τροφίμων, Εσωτερικών<br />3274) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Πρόεδρος του Δ.Σ. του Γενικού Οργανισμού Εγγείων Βελτιώσεων Πηνειού - Αλφειού επισημαίνει την ανάγκη εκσυγχρονισμού των εγγειοβελτιωτικών έργων προκειμένου να ανταποκριθούν στις σημερινές ανάγκες της περιοχής.<br />Περιβάλλοντος, Ενέργειας και Κλιματικής Αλλαγής <br />3275) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία η Πανελλήνια Ένωση Δασολόγων Δημοσίων Υπαλλήλων παραθέτει τις προτάσεις της για την αξιοποίηση του ρόλου των εργαζομένων της στην προστασία και στην ανάπτυξη των Δασών και αιτείται τη λήψη μέτρων από την πολιτεία.<br />Εργασίας, Κοινωνικής Ασφάλισης και Πρόνοιας<br />3276) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Δήμος Ροδίων Νομού Δωδεκανήσου αιτείται την έγκαιρη αποζημίωση των πληγέντων νοικοκυριών από τις πλημμύρες του Νοεμβρίου του 2013 στις Δημοτικές Ενότητες  Ιαλυσού, Πεταλούδων, Αφάντου, Καλλιθέας και Λινδίων.<br />Αγροτικής Ανάπτυξης και Τροφίμων, Ανάπτυξης και Ανταγωνιστικότητας<br />3277) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία η Ένωση Αγροτικών Συνεταιρισμών Βόλου εκφράζει τη διαμαρτυρία της για τα μέτρα που μεθοδεύει η Κυβέρνηση σχετικά με τον τρόπο πώλησης του γάλακτος.<br />Υποδομών, Μεταφορών και Δικτύων<br />3278) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία το Συμβούλιο Δημοτικής Κοινότητας Κρεμαστής εκφράζει την αντίθεσή του στη φημολογούμενη παραχώρηση του κρατικού αερολιμένα Ρόδου «Διαγόρας» σε ιδιώτες. <br />Υποδομών, Μεταφορών και Δικτύων, Εσωτερικών<br />3279) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία η Διοικούσα Επιτροπή του Νομαρχιακού Τμήματος της Επαγγελματικής - Επιστημονικής Ένωσης Τεχνολογικής Εκπαίδευσης Μηχανικών Αχαΐας αιτείται τη χορήγηση κρατικής ενίσχυσης για την απρόσκοπτη λειτουργία του Τομέα Αποκατάστασης Σεισμοπλήκτων Αχαΐας.<br />Οικονομικών <br />3280) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία ο Σύλλογος Διπλωματούχων Μηχανικών Πιερίας διατυπώνει τον προβληματισμό του για ζητήματα του κλάδου των μελών του, σχετικά με τη δήλωση των αυθαιρέτων στο έντυπο Ε9 και τακτοποίησή τους με την εφαρμογή του ν. 4178/2013. <br />Περιβάλλοντος, Ενέργειας και Κλιματικής Αλλαγής <br />3281) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία ο Πανελλήνιος Σύλλογος Φωτοβολταϊκών Στέγης διατυπώνει τις απόψεις του σχετικά με τα προβλήματα, την αιτία τους, καθώς και τις ιδιαιτερότητες των μελών του εν όψει του νομοσχεδίου «Ρυθμίσεις για την εξυγίανση του ειδικού λογαριασμού του άρθρου 40 του ν. 2773/1999».<br />Υγείας<br />3282) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και κ. ΠΑΝΑΓΙΩΤΗΣ ΚΟΥΡΟΥΜΠΛΗΣ και Λέσβου κ. ΙΩΑΝΝΗΣ ΖΕΡΔΕΛΗΣ κατέθεσαν αναφορά με την οποία οι Συντονιστές Μεταμοσχεύσεων αιτούνται τη συμπερίληψή τους στους δικαιούχους καταβολής ενεργών εφημεριών και την καταβολή επιδόματος σε όλες τις κατηγορίες του τομέα τους.<br />Δημόσιας Τάξης και Προστασίας του Πολίτη <br />3283) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία η Ένωση Αστυνομικών Υπαλλήλων Νομού Ηρακλείου αιτούνται την εφαρμογή του νόμιμου ωραρίου εργασίας και την ίση αντιμετώπιση και μεταχείριση του προσωπικού από τους διοικητές των υπηρεσιών της  Αστυνομικής Διεύθυνσης  Ηρακλείου.<br />Παιδείας και Θρησκευμάτων<br />3284) Οι Βουλευτές, Ξάνθης κ. ΧΟΥΣΕΙΝ ΖΕΪΜΠΕΚ και Ροδόπης κ. ΑΪΧΑΝ ΚΑΡΑ ΓΙΟΥΣΟΥΦ κατέθεσαν αναφορά με την οποία οι Σύλλογοι Δασκάλων Μειονοτικών Σχολείων αποφοίτων ΕΠΑΘ των Νομών Ξάνθης, Ροδόπης και Έβρου δηλώνουν την αντίθεσή τους για τις συγχωνεύσεις των μειονοτικών σχολείων και αιτούνται την κάλυψη των υπαρχόντων κενών οργανικών θέσεων και τη ρύθμιση του ολοήμερου προγράμματος των σχολείων αυτών.<br />Οικονομικών <br />3285) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Όμιλος Συνιδιοκτητών του συγκροτήματος πολυκατοικιών στον οικισμό «Μαλάκι» της δημοτικής ενότητας Αρτέμιδος του Δήμου Βόλου εκφράζει τη διαμαρτυρία του σχετικά με τα σφάλματα που προέκυψαν κατά τον καθορισμό της οριογραμμής αιγιαλού, παραλίας και παλαιού αιγιαλού και αιτείται την επαναχάραξή της. <br />Εργασίας, Κοινωνικής Ασφάλισης και Πρόνοιας<br />3286) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Ασφαλιστικών Συλλόγων Ελλάδος καταγγέλλει τη σχετική διάταξη του υπερεπείγοντος πολυνομοσχεδίου που παρεμβαίνει στις εργοδοτικές εισφορές του Επικουρικού Ταμείου Ασφαλιστικών Επιχειρήσεων .<br />Οικονομικών <br />3287) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γανωτής Γεώργιος αιτείται νομοθετική ρύθμιση για τον φόρο υπεραξίας μεταβίβασης ακινήτων και παραθέτει την πρότασή του.<br />Υγείας<br />3288) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας το οποίο αναφέρεται στην υποστελέχωση της παθολογικής κλινικής του Νοσοκομείου Αμαλιάδας με συνέπεια την υποβάθμιση στην ποιότητα της εξυπηρέτησής του.<br />Περιβάλλοντος, Ενέργειας και Κλιματικής Αλλαγής <br />3289) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Μαρκουλάκη Νότα παραθέτει τα σχόλια του Συνδέσμου Παραγωγών Ενέργειας με Φωτοβολταϊκά για το νομοσχέδιο εξυγίανσης Ειδικού Λογαριασμού Ανανεώσιμων Πηγών Ενέργειας .<br />Εσωτερικών<br />3290) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Πληροφορικών Ελλάδος παραθέτει τα ερωτήματά της σχετικά με τις θέσεις του κόμματος «Ποτάμι» για θέματα στον τομέα της πληροφορικής και αιτείται αναλυτική και άμεση απάντηση.<br />Περιβάλλοντος, Ενέργειας και Κλιματικής Αλλαγής <br />3291) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η εταιρεία «HELAPCO» παραθέτει τα σχόλια της επί του σχεδίου νόμου «Ρυθμίσεις για την εξυγίανση του ειδικού λογαριασμού του άρθρου 40 ν. 2773/1999 και λοιπές διατάξεις».<br />Περιβάλλοντος, Ενέργειας και Κλιματικής Αλλαγής <br />3292) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία Η κ. Μαρκουλάκη Νότα παραθέτει τα σχόλια του Συνδέσμου Παραγωγών Ενέργειας με Φωτοβολταϊκά για το νομοσχέδιο εξυγίανσης Ειδικού Λογαριασμού Ανανεώσιμων Πηγών Ενέργειας .<br />Εργασίας, Κοινωνικής Ασφάλισης και Πρόνοιας<br />3293) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Καπνοπωλών, Ψιλικών και Περιπτέρων Μακεδονίας με έδρα την Θεσσαλονίκη παραθέτει τις  προτάσεις της προκειμένου οι ασφαλισμένοι του Οργανισμού Ασφάλισης Ελευθέρων Επαγγελματιών  να υπαχθούν σε ευνοϊκότερες ρυθμίσεις των χρεών τους.<br />Οικονομικών <br />3294) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Συντονιστική Επιτροπή Συμβολαιογραφικών Συλλόγων Ελλάδος εκθέτει τα αρνητικά αποτελέσματα που είχαν παλαιότερες αλλαγές στον φόρο υπεραξίας και αιτείται την αναστολή των διατάξεων του άρθρου 41 του ν. 4172/2013 στο πλαίσιο ενός δικαιότερου και λειτουργικότερου συστήματος φορολογίας.<br />Αγροτικής Ανάπτυξης και Τροφίμων<br />3295) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Κτηνοτροφικών Συλλόγων και Κτηνοτρόφων Περιφέρειας Θεσσαλίας διαμαρτύρεται για την επιμήκυνση διάρκειας ζωής του φρέσκου παστεριωμένου αγελαδινού γάλακτος που προβλέπεται σε σχετική διάταξη του υπερεπείγοντος πολυνομοσχεδίου και αιτούνται την καταψήφισή της.<br />Περιβάλλοντος, Ενέργειας και Κλιματικής Αλλαγής <br />3296) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Κάλφας Αλέξιος  αντιτίθεται στην προώθηση της μονομερούς τροποποίησης από το ΥΠΕΚΑ των συμβάσεων που αφορούν στα οικιακά φωτοβολταϊκά.<br />Παιδείας και Θρησκευμάτων<br />3297) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία η κ. Ειρήνη Κουτσού αιτείται την επανεξέταση των δυνατοτήτων του μόνιμου διορισμού της ως ΑΜΕΑ με μόνιμη αναπηρία 67%.<br />Αγροτικής Ανάπτυξης και Τροφίμων<br />3298) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Ελληνικής Κτηνοτροφίας διαμαρτύρεται για την επιμήκυνση διάρκειας ζωής του φρέσκου παστεριωμένου αγελαδινού γάλακτος που προβλέπεται σε σχετική διάταξη του υπερεπείγοντος πολυνομοσχεδίου και αιτούνται την καταψήφισή της.<br />Εργασίας, Κοινωνικής Ασφάλισης και Πρόνοιας, Οικονομικών <br />3299) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μεταξιώτης Δημήτριος αιτείται τη σχετική ενημέρωσή του για την αναγνώριση με εξαγορά συντάξιμου χρόνου σπουδών ως προσαύξηση του ποσού της σύνταξής του.<br />Παιδείας και Θρησκευμάτων<br />3300) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία μια ομάδα αποφοίτων της δευτεροβάθμιας εκπαίδευσης του 2012 αιτείται την επέκταση της δυνατότητας συμμετοχής στη διαδικασία του 10%, ώστε να τους δοθεί μια ακόμα ευκαιρία για να διεκδικήσουν μια θέση εισαγωγής σε κάποια σχολή.<br />Παιδείας και Θρησκευμάτων<br />3301) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Κασπίρη Δέσποινα αναφέρεται σχετικά με την αφαίρεση του δικαιώματος κατάθεσης μηχανογραφικού δελτίου, χωρίς νέα εξέταση, από τους αποφοίτους του 2012 για το 10% των θέσεων για δεύτερη και τελευταία φορά στις πανελλήνιες εξετάσεις του 2014.<br />Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας<br />3302) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Λεχουρίτης Αντώνιος καταγγέλλει τον Οργανισμό Ασφάλισης Ελευθέρων Επαγγελματιών  για την άρνηση θεώρησης βιβλιαρίου ασθενείας ενενήντα πέντε ελευθέρων επαγγελματιών παρά τη σύμφωνη απόφαση του Διοικητικού Δικαστηρίου της Πάτρας.<br />Παιδείας και Θρησκευμάτων<br />3303) Ο Βουλευτής Έβρου κ. ΜΑΡΙΝΟΣ ΟΥΖΟΥΝΙΔΗΣ κατέθεσε αναφορά με την οποία η Πανελλήνια Ομοσπονδία Ιδιοκτητών Κέντρων Ξένων Γλωσσών  θέτει συγκεκριμένα ερωτήματα σχετικά με το ζήτημα της επάρκειας για τη διδασκαλία ξένης γλώσσας σε φροντιστήρια και αιτείται τη θεσμοθέτηση συγκεκριμένων κριτηρίων για την αναγνώριση των πιστοποιητικών γλωσσομάθειας.<br />Παιδείας και Θρησκευμάτων<br />3304) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Πολυμελών Οικογενειών με Τρία Τέκνα Ελλάδος  αιτείται την επαναφορά των μετεγγραφών των φοιτητών στο καθεστώς πριν το 2011 με σχετική νομοθετική ρύθμιση από το Υπουργείο Παιδείας.<br />Υποδομών, Μεταφορών και Δικτύων<br />3305) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία ο Σύλλογος Επαγγελματιών Ιδιοκτητών Επιβατηγών Αυτοκινήτων Ταξί Ηρακλείου αντιδρούν στις διατάξεις του πολυνομοσχεδίου και αιτούνται τη διεξαγωγή εκείνων των ενεργειών που θα αντιμετωπίσουν την κατάσταση αυτή. <br />Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων <br />3306) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Ελληνικής Κτηνοτροφίας διαμαρτύρεται για την επιμήκυνση διάρκειας ζωής του φρέσκου παστεριωμένου αγελαδινού γάλακτος και αιτείται τη συνέχιση της ισχύος του σχετικού π.δ. 113/1999.<br />Περιβάλλοντος, Ενέργειας και Κλιματικής Αλλαγής <br />3307) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ελληνικός Σύνδεσμος Αγροτικών Φωτοβολταϊκών  παραθέτει τα σχόλια του επί του σχεδίου νόμου «Ρυθμίσεις για την εξυγίανση του Ειδικού Λογαριασμού του άρθρου 40 ν. 2773/1999 και λοιπές διατάξεις, ΚΕΦΑΛΑΙΟ Α».<br />Εθνικής Άμυνας<br />3308) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Υποστήριξης και Συνεργασίας Μελών Ενόπλων Δυνάμεων υπενθυμίζει τις παλαιότερες δηλώσεις του κ. Πάγκαλου περί αντιπαραγωγικότητας των στρατιωτικών και των Σωμάτων Ασφαλείας διαφωνώντας στην επιλογή του ως εκπροσώπου της Ελληνικής Προεδρίας στη Στρατιωτική Επιτροπή της Ευρωπαϊκής Ένωσης.<br />Περιβάλλοντος, Ενέργειας και Κλιματικής Αλλαγής <br />3309) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύνδεσμος Φωτοβολταϊκών Στέγης διαμαρτύρεται για το σχέδιο νόμου «Ρυθμίσεις για την εξυγίανση του ειδικού λογαριασμού του άρθρου 40 του ν. 2773/1999» και ζητά την απόσυρση ή την καταψήφισή του.<br />Εργασίας, Κοινωνικής Ασφάλισης και Πρόνοιας<br />3310) Ο Βουλευτής Κερκύρας κ. ΣΤΕΦΑΝΟΣ ΣΑΜΟΪΛΗΣ κατέθεσε αναφορά με την οποία η «Ομοσπονδία Ιδιοκτητών Τουριστικών Καταλυμάτων Κέρκυρας» ενημερώνει για το ασφαλιστικό πρόβλημα του κλάδου τους και αιτείται την με αναδρομική ισχύ απαλλαγή τους από την υποχρεωτική ασφάλισή τους στον ΟΑΕΕ.<br />Εργασίας, Κοινωνικής Ασφάλισης και Πρόνοιας,Τουρισμού<br />3311) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Σεφτκιτιαλή Ιουλία παραθέτει τις απόψεις της Γενικής Διεύθυνσης Δημόσιας Περιουσίας και Εθνικών Κληροδοτημάτων, οι οποίες αφορούν το νομοσχέδιο του Υπουργείου Ναυτιλίας και Αιγαίου «Τουριστικά πλοία και άλλες διατάξεις».<br />Εργασίας, Κοινωνικής Ασφάλισης και Πρόνοιας<br />3312) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία η Ομοσπονδία Επιχειρηματιών Ενοικιαζόμενων Διαμερισμάτων-Δωματίων Ανατολικής Κρήτης «Η Κνωσός» ενημερώνει για το ασφαλιστικό πρόβλημα στον κλάδο τους και αιτείται την με αναδρομική ισχύ απαλλαγή τους από την υποχρεωτική ασφάλιση στον ΟΑΕΕ.<br />Ανάπτυξης και Ανταγωνιστικότητας<br />3313) Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία ο κ. Σπύρος Μπογδάνης εκφράζει τη διαμαρτυρία του προς τη Δημόσια Επιχείρηση Ηλεκτρισμού, η οποία χωρίς κανένα λειτουργικό κόστος χρεώνει διπλάσια στον καταναλωτή την ενέργεια που αγοράζει.<br />Παιδείας και Θρησκευμάτων<br />3314) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία ο Σύλλογος Δασκάλων Νηπιαγωγών «Μέγας Αλέξανδρος» Αλμωπίας Νομού Πέλλας αιτείται τη δημιουργία τμημάτων εξομοίωσης στο Παιδαγωγικό Τμήμα Δημοτικής Εκπαίδευσης του ΑΠΘ και του Πανεπιστημίου Δυτικής Μακεδονίας.<br />Οικονομικών <br />3315) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Δήμος Κορινθίων Νομού Κορινθίας αιτείται την παραχώρηση ακινήτων του δημοσίου στο Δήμο Κορινθίων.<br />Διοικητικής Μεταρρύθμισης και Ηλεκτρονικής Διακυβέρνησης<br />3316) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Ηρακλείου Κρήτης εκφράζει τη διαμαρτυρία του για τον λανθασμένο τρόπο διεξαγωγής της διαδικασίας κινητικότητας στην απορρόφηση των δημοτικών αστυνομικών.<br />Πολιτισμού και Αθλητισμού<br />3317) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία o Αθλητικός Σύλλογος Κωφών Κρήτης αιτείται την επιχορήγηση του ποδοσφαιρικού τμήματος του Συλλόγου Κωφών «Μίνωας» προκειμένου να λάβει μέρος σε ευρωπαϊκή οργάνωση αθλητισμού κωφών - επιτροπή πρωταθλήματος σωματείων χωρών.<br />Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη <br />3318) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  η Ένωση Υπαλλήλων Εξωτερικής Φρουράς Καταστημάτων Κράτησης Νομού Χανίων εκφράζει τη διαμαρτυρία της για την άτυπη «μετάταξη» τους, στα καθήκοντα των Δ.Ε. φύλαξης η οποία δεν διασφαλίζει τα δικαιώματα που απολαμβάνουν οι υπάλληλοι της ιδίας κατηγορίας.<br />Εθνικής Άμυνας<br />3319) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Στρατιωτικών Περιφέρειας Ηπείρου διαμαρτύρεται για τη μεγάλη καθυστέρηση της καταβολής του εφάπαξ βοηθήματος μετά την αποστρατεία τους.<br />Εσωτερικών<br />3320) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξαρτήτων Δημοκρατικών Βουλευτών αναγγέλλει την ίδρυση και πολιτική διακήρυξη του Αγροτικού Κόμματος Ελλάδας «ΑΚΕ».<br />Δημόσιας Τάξης και Προστασίας του Πολίτη <br />3321) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων επισημαίνει τη λήξη του ζητήματος της περικοπής των πενθημέρων στους αστυνομικούς, μετά από την προσωπική παρέμβαση του κυρίου Πρωθυπουργού.<br />Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων<br />3322) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτούνται την παράταση της διαθεσιμότητας με την καταχώριση σε πίνακες του ΑΣΕΠ όλων των αιτούντων μετάταξη ως επιλαχόντες και εν δυνάμει υποψηφίους για την κάλυψη κενών θέσεων. <br />Εσωτερικών, Υποδομών, Μεταφορών και Δικτύων<br />3323) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ένωση Συνδέσμων Εργοληπτών  αιτείται την παράταση των βεβαιώσεων ΜΕΕΠ για ενενήντα ημέρες και παραθέτει ημερίδα με θέμα την εναλλακτική διαχείριση των αποβλήτων εκσκαφών, κατασκευών και κατεδαφίσεων στα δημόσια και ιδιωτικά έργα.<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης<br />3324) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Πολυμελών Οικογενειών παραθέτει τις προτάσεις της προς το Υπουργείο Παιδείας για τις αποσπάσεις και μεταθέσεις των εκπαιδευτικών.<br />Υγείας, Εργασίας, Κοινωνικής Ασφάλισης και Πρόνοιας<br />3325) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλώρας αιτείται την εξεύρεση λύσης για τις χρεώσεις των ανασφάλιστων πολιτών από τα νοσοκομεία.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 4627/05-12-2013 ερώτηση του Βουλευτή κ. Μουτσινά Παρίση  δόθηκε με το υπ’ αριθμ. Φ.10035/35674/1229/10-02-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />2. Στην με αριθμό 5250/08-01-2014 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. Β13-19 /10-02-2014 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:<br />3. Στην με αριθμό 5398/14-01-2014 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. 5910 /10-02-2014 έγγραφο από τον Υπουργό Ανάπτυξης και Ανταγωνιστικότητας η ακόλουθη απάντηση:<br />4. Στην με αριθμό 5553/21-01-2014 ερώτηση της Βουλευτού κ. Ξηροτύρη - Αικατερινάρη Ασημίνας δόθηκε με το υπ’ αριθμ. Β13-24/10-02-2014 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:<br />5. Στην με αριθμό 5601/22-01-2014 ερώτηση των Βουλευτών κυρίων Τζαμτζή Ιορδάνη , Βλαχογιάννη Ηλία, Τσαβδαρίδη Λαζάρου, Πασχαλίδη Ιωάννη, Μαρίνου Ανδρέα, Κοψαχείλη Τιμολέων, Κυριαζίδη Δημητρίου, Δερμεντζόπουλου Αλεξάνδρου, Κόλλια Κωνσταντίνου, Μπατσάρα Γεωργίας, Κοντογιάννη Γεωργίου, Αντωνίου Μαρίας, Κουκοδήμου Κωνσταντίνου, Χριστογιάννη Δημητρίου, Καρανάσιου Ευθυμίου, Αραμπατζή Φωτεινής, Κωνσταντόπουλου Γεωργίου, Σαμπαζιώτη Δημητρίου, Βογιατζή Παύλου, Αναστασιάδη Σάββα, Κουτσούμπα Ανδρέα, Μανδρέκα Ασπασίας, Σκόνδρα Ασημίνας, Κλειτσιώτη Κωνσταντίνου, Σολδάτου Θεοδώρου, Σενετάκη Μάξιμου, Κωνσταντινίδη Ευστάθιου, Κέλλα Χρήστου, Κόνσολα Εμμανουήλ, Λαμπρόπουλου Ιωάννη, Τζαβάρα Κωνσταντίνου και Νταβλούρου Αθανασίου δόθηκε με το υπ’ αριθμ. ΓΚΕ 1028250 ΕΞ2014 /2126/10-02-2014 έγγραφο από τον Υφυπουργό Οικονομικών η ακόλουθη απάντηση:<br />6. Στην με αριθμό 5774/29/01/2014 ερώτηση του Βουλευτή κ. Πανούση Ιωάννη δόθηκε με το υπ’ αριθμ. TKE /Φ.2/3412 /10-02-2014 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:</speech><speech by=\"#s90\"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμεθα στη συζήτηση των <br />ΑΝΑΦΟΡΩΝ ΚΑΙ ΕΡΩΤΗΣΕΩΝ<br />Θα συζητηθεί η δεύτερη υπ’ αριθμόν 5237/8-1-2014 ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τους μακροχρόνια άνεργους.<br />Κυρίες και κύριοι συνάδελφοι, πριν δώσω τον λόγο στον κύριο συνάδελφο, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι έξι μαθητές και μαθήτριες και δύο εκπαιδευτικοί από το Γυμνάσιο Ευπάλιου Φωκίδας.<br />Η Βουλή τούς καλωσορίζει.<br /><br />Ο κ. Στρατούλης έχει τον λόγο για να αναπτύξει την ερώτησή του.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ, κύριε Πρόεδρε.<br />Κύριε Υπουργέ, το Υπουργείο Εργασίας είχε εκδώσει στις 24-12-2013 μία εγκύκλιο, την 109527, με την οποία επέκτεινε το επίδομα των μακροχρόνια ανέργων και σε άλλες ηλικίες από αυτές που προβλέπονταν, στις ηλικίες είκοσι με εξήντα έξι ετών, αλλά είχε βάλει κάποιες προϋποθέσεις, οι οποίες δημιουργούσαν πολύ σοβαρά προβλήματα.<br />Οι δύο προϋποθέσεις, κύριε Υπουργέ, ήταν: η πρώτη ότι για να πάρει ο μακροχρόνια άνεργος το μηνιαίο επίδομα των 200 ευρώ για τους δώδεκα μήνες θα πρέπει να ασκήσει αυτό το δικαίωμα μέσα σε διάστημα δύο μηνών από τη λήξη της δωδεκάμηνης επιδότησής τους λόγω ανεργίας και εφόσον αυτή η δωδεκάμηνη τακτική επιδότηση έληξε από 1-11-2013 κι εξής και η δεύτερη προϋπόθεση ότι θα πρέπει να έχει όριο εισοδήματος κάτω από 10.000 ευρώ.<br />Και οι δύο προϋποθέσεις δημιουργούσαν πρόβλημα. Και η πρώτη απέκλειε ανέργους που δεν είχαν αυτήν τη χρονική προϋπόθεση και η δεύτερη απέκλειε ανέργους οι οποίοι είχαν εισόδημα πάνω από 10.000 ευρώ το 2012, που δεν ήταν άνεργοι και αποκλείονταν για το 2013 ή το 2014 εφόσον είναι άνεργοι και δεν έχουν κανένα εισόδημα. Και δεύτερο και κυριότερο, κύριε Υπουργέ, λαμβανόταν υπ’ όψιν και το τεκμαρτό εισόδημα, που σημαίνει ότι αν κάποιος μακροχρόνια άνεργος που συμπλήρωνε την πρώτη προϋπόθεση, τη χρονική, είχε ένα σπίτι κι ένα αυτοκίνητο, ενδεχομένως να ξεπερνά το τεκμαρτό εισόδημα και να μην το παίρνει.<br />Η εκτίμησή η δική μας τότε που βγήκε η εγκύκλιος, κύριε Υπουργέ, ήταν ότι από τους πενήντα χιλιάδες που είχαν πάρει αυτό το επίδομα το 2013, ενδεχομένως να περιορίζονταν, αν ίσχυαν αυστηρά αυτές οι δύο προϋποθέσεις, σε δεκαπέντε χιλιάδες. <br />Θα ήθελα την απάντησή σας αν όντως ισχύει αυτή η εκτίμηση την οποία είχαμε κάνει εκείνη την περίοδο. Και επειδή υπήρξαν και πολλά δημοσιεύματα εφημερίδων παρόμοια με τα ερωτήματα και τον προβληματισμό που σας θέτω, αν έχετε πάρει από τότε, αυτούς τους τρεις μήνες που προηγήθηκαν, κάποια διορθωτικά μέτρα.<br />Θα ήθελα να θέσω και ένα δεύτερο πρόβλημα, κύριε Πρόεδρε, για μισό λεπτό.<br />Κύριε Υπουργέ, θα ήθελα να σας θέσω ένα πολύ μεγάλο πρόβλημα, χωρίς να σας αιφνιδιάσω, διότι το έχουμε συζητήσει δύο φορές και προφορικά. Είναι το πολύ μεγάλο πρόβλημα που έχει δημιουργηθεί στη ζώνη του Περάματος πάλι με ανέργους και μάλιστα με μακροχρόνια ανέργους. Έχουμε το φαινόμενο αυτοί οι άνθρωποι να μην έχουν ιατροφαρμακευτική περίθαλψη. <br />Ενώ πολύ σωστά με τον νόμο που ψηφίστηκε πρόσφατα, με τον ν. 4242/28-2-2014, δώσατε τη δυνατότητα ιατροφαρμακευτικής περίθαλψης στους εργαζόμενους στα ναυπηγεία Σκαραμαγκά, που όντως έχουν πάρα πολύ καιρό να εργαστούν, και περιορίσατε τα ένσημα από εκατό σε πενήντα για τους ασφαλισμένους στο ΙΚΑ-ΕΤΑΜ, δεν υπήρξε πρόβλεψη για τους ανέργους της ναυπηγοεπισκευαστικής ζώνης του Περάματος. <br />Μία πρώτη απάντηση, βέβαια, κύριε Υπουργέ, είναι ότι περιορίζονται στα πενήντα τα ένσημα από τα εκατό που ισχύει και για τους υπόλοιπους του ΙΚΑ-ΕΤΑΜ. Δεν τα έχουν, κύριε Υπουργέ τόσα ένσημα οι άνεργοι της ζώνης και το ξέρετε καλά, ειδικά εσείς που ξέρετε πολύ καλά αυτό το πρόβλημα. <br />Το ερώτημά μας –δικό μου και του ΣΥΡΙΖΑ- είναι –επειδή γνωρίζετε το πρόβλημα- τι σκέπτεστε να κάνετε και εάν σκέπτεστε να επεκτείνετε και γι’ αυτούς για έναν τουλάχιστον χρόνο τη δυνατότητα ιατροφαρμακευτικής περίθαλψης, όπως κάνατε για τους εργαζόμενους στα ναυπηγεία Σκαραμαγκά. <br />Ευχαριστώ πολύ, κύριε Πρόεδρε.</speech><speech by=\"#s90\"><from>ΠΡΟΕΔΡΕΥΩΝ</from> Ορίστε, κύριε Υφυπουργέ, έχετε τον λόγο.</speech><speech by=\"#s115\"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε Πρόεδρε, επειδή είναι δύο ερωτήσεις σε μία, θα θέλαμε να μας επιτρέψετε να έχουμε την άνεση του χρόνου, για να απαντήσουμε.</speech><speech by=\"#s90\"><from>ΠΡΟΕΔΡΕΥΩΝ</from> Αν εσείς δεν έχετε πρόβλημα, ευχαρίστως.</speech><speech by=\"#s115\"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Θα ήθελα να πω πρώτα για το θέμα της ιατροφαρμακευτικής περίθαλψης των ανέργων. Είχε κατατεθεί ερώτηση τις προηγούμενες μέρες από τον κ. Λαφαζάνη. Λόγω δικής μου απουσίας δεν συζητήθηκε. Ευλόγως τώρα ο κ. Στρατούλης επαναφέρει το θέμα. <br />Θέλω να πω ότι με το ν. 4242, πράγματι, πριν από μερικές εβδομάδες εντάξαμε στην ιατροφαρμακευτική περίθαλψη όλους όσοι είχαν ασκήσει το δικαίωμα ως μακροχρονίως άνεργοι και όσους είναι μακροχρονίως άνεργοι μέχρι τις 28-2-2015. Για τους νέους μέχρι είκοσι εννέα ετών υπάρχει η απλή προϋπόθεση να είναι εγγεγραμμένοι στον ΟΑΕΔ και για τους εργαζόμενους να έχουν πενήντα αντί εκατό ένσημα που ήταν υποχρεωμένοι να έχουν την προηγούμενη χρόνια. <br />Βεβαίως, έγινε μία ειδική ρύθμιση για τους εργαζόμενους στα ναυπηγεία Σκαραμαγκά και στην Εταιρεία Τροχαίου Υλικού για τον λόγο ότι εκεί υπάρχει μία εταιρεία –μία και μία- και είναι γνωστό ότι δεν εργάζονται, δεν αποκτούν ούτε ένα ένσημο. Υπήρξε η πρόβλεψη να υπάρχει γι’ αυτούς ιατροφαρμακευτική κάλυψη, χωρίς την προϋπόθεση των ενσήμων, θεωρούνται δηλαδή μακροχρονίως άνεργοι. <br />Στην περίπτωση που αναφέρει ο κ. Στρατούλης δεν έχουμε μία εταιρεία, έχουμε πάρα πολλές εταιρείες σε μία ενιαία, βεβαίως, ζώνη και ποικίλει ο αριθμός των ημερών εργασίας από εταιρεία σε εταιρεία. <br />Θα έλεγα –επειδή δεν είμαι έτοιμος να απαντήσω σήμερα- ότι είναι ένα θέμα το οποίο μπορεί να εξεταστεί, με την προϋπόθεση ότι αυτό δεν θα συμβάλει στο να μειωθεί η ασφάλιση, να υπάρχει δηλαδή μαύρη εργασία και με γνώμονα την πολιτική βούληση της Κυβέρνησης που είναι να καλύψει όλους τους Έλληνες πολίτες, όλους τους κατοίκους της χώρας μας σε ιατροφαρμακευτική περίθαλψη. Αυτή η βούληση είναι δεδομένη. <br />Γι’ αυτό, λοιπόν, νομίζω ότι αξίζει τον κόπο να εξεταστεί ποιες είναι εκείνες οι περιπτώσεις που πρέπει να καλυφθούν περαιτέρω, γιατί και με τον νόμο που ψηφίσαμε την Κυριακή το βράδυ –δεν ξέρω αν έχει πάρει τώρα αριθμό- επεκτείναμε την ιατροφαρμακευτική περίθαλψη σε τρεις μεγάλες κατηγορίες, για τις οποίες έχουν γίνει αντίστοιχες ερωτήσεις εδώ στη Βουλή και υπήρχε πρόβλημα. <br />Η μία κατηγορία είναι οι ασφαλισμένοι του ΟΓΑ. Γι’ αυτούς που ελάμβαναν προνοιακή σύνταξη και με την εφαρμογή του ν. 4093 επανεξετάζεται το συνταξιοδοτικό τους δικαίωμα. Επεκτείναμε την ιατροφαρμακευτική τους κάλυψη μέχρι τις 28-2-2015, ανεξαρτήτως της εξέλιξης που θα υπάρξει με την επανεξέταση του συνταξιοδοτικού τους δικαιώματος. Έχουν υποβάλει ερώτηση από όλες σχεδόν τις παρατάξεις του Κοινοβουλίου. Επομένως έχει ψηφιστεί και αυτό την Κυριακή. <br />Επιπλέον, ψηφίστηκε ότι οι ασφαλισμένοι του ΟΑΕΕ, που έχασαν την ασφαλιστική τους ικανότητα λόγω οφειλών, αν οι οφειλές αυτές έχουν να κάνουν με τα τελευταία χρόνια της κρίσης και δεν είναι παλαιότερες, καλύπτονται ασφαλιστικά μέχρι και τις 28-2-2015 με την προϋπόθεση να έχουν εισόδημα κάτω από 12.000 ευρώ μέσο όρο. <br />Το ίδιο ισχύει και για τους ασφαλισμένους του ΕΤΕΑ και κυρίως τους μηχανικούς, οι οποίοι ασφαλίζονται λόγω της ιδιότητάς τους και όχι λόγω της άσκησης επαγγέλματος κατ’ ανάγκην. Παρόμοιο πρόβλημα έχει πάρα πολύ μεγάλος αριθμός από αυτούς. Καλύπτονται πλέον με τις ίδιες προϋποθέσεις, εάν οι οφειλές είναι των τριών τελευταίων ετών και εάν το εισόδημα δεν ξεπερνά τις 12.000 ευρώ κατά μέσο όρο.<br />Αυτά τα λέω γιατί πολιτική βούληση υπάρχει. Οι διατάξεις έχουν ψηφιστεί. Ακόμα και στο νομοσχέδιο που ψηφίσαμε την Κυριακή, που οι θετικές του διατάξεις δεν απασχόλησαν το Κοινοβούλιο –ενώ απασχολούν χιλιάδες συμπολίτες μας- θα ήταν δυνατόν αν το είχαμε επεξεργαστεί και εμείς, αλλά και εσείς, ακόμα και την Κυριακή να υπάρχει περαιτέρω διεύρυνση αυτού του μέτρου, ούτως ώστε να μη μείνει κανείς συμπολίτης μας ανασφάλιστος. Σε κάθε περίπτωση, θα το μεταφέρω και στον αρμόδιο Υπουργό, ούτως ώστε να τους καλύψουμε.<br />Γνωρίζετε βεβαίως πολύ καλά ότι διευρύναμε και τα κριτήρια στο βιβλιάριο ανασφάλιστου. Όσον αφορά αυτούς που δεν καλύπτονται από αυτές τις περιπτώσεις που ανέφερα, μπορούμε να εξετάσουμε την περίπτωση έκδοσης βιβλιαρίου ανασφάλιστου και οικονομικά αδύνατου πολίτη. Όμως, το συγκεκριμένο θέμα είναι κάτι ειδικό που πρέπει να εξεταστεί.<br />Για τους μακροχρόνια ανέργους να πω ότι έχετε ξανακάνει ερώτηση και έχετε θέσει τα σχετικά ζητήματα. Τα πράγματα δεν είναι έτσι ακριβώς όπως τα λέτε. Υπάρχει μία αλλαγή στο εισοδηματικό κριτήριο, η οποία θεωρώ ότι είναι προς θετική κατεύθυνση. Διότι αντί 12.000 το εισοδηματικό κριτήριο είναι 10.000, αλλά προσαυξάνεται κατά 568 ευρώ για κάθε παιδί. Επιπλέον, αφαιρέσαμε -σωστή η παρατήρησή σας- την έννοια του τεκμαρτού. Πλέον κριτήριο είναι το πραγματικό εισόδημα. Αν θέλετε, μπορώ να σας το διαβάσω και επακριβώς όπως είναι. Είναι το πραγματικό φορολογητέο εισόδημα. Είναι μεν 10.000 ευρώ και προσαυξάνεται κατά 568 ευρώ ανά παιδί, αλλά είναι συνολικό ετήσιο πραγματικό φορολογούμενο εισόδημα, απαλλασσόμενο βέβαια ή φορολογούμενο με ειδικό τρόπο. Η έννοια, όμως, του τεκμαρτού και της αντικειμενικής δαπάνης έχει φύγει, γιατί -όπως σωστά παρατηρήσατε- παρ’ ότι ήταν 12.000, ουσιαστικά αυτή η προϋπόθεση ήταν «κόφτης». <br />Για τον αριθμό θα αναφερθώ στη δευτερολογία μου, γιατί δεν έχω τώρα χρόνο. Τα νούμερα, όμως, δεν είναι έτσι. Το πρόγραμμα πάει καλά. Πιστεύω ότι στην εξέλιξή του θα έχει την κάλυψη που προβλεπόταν από την αρχή που το συντάξαμε με τον συγκεκριμένο προϋπολογισμό.</speech><speech by=\"#s90\"><from>ΠΡΟΕΔΡΕΥΩΝ</from> Τον λόγο έχει ο κ. Στρατούλης.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, ευχαριστώ πολύ.<br />Κύριε Υπουργέ, στο δεύτερο ερώτημά μου που απαντήσατε πρώτο και αφορά τους ανέργους της ναυπηγοεπισκευαστικής ζώνης του Περάματος, μας είπατε ότι σκέπτεστε κάποια λύση. Θα περιμένουμε τις αποφάσεις της Κυβέρνησης. Πρέπει να παρθούν το γρηγορότερο δυνατόν, γιατί έχουν πολλοί μεγάλο πρόβλημα νοσοκομειακής και ιατροφαρμακευτικής κάλυψης και αυτοί και οι οικογένειές τους. <br />Γνωρίζετε καλά και εσείς ο ίδιος και όλοι μας εδώ οι Βουλευτές ότι στη ναυπηγοεπισκευαστική ζώνη το 85% είναι άνεργοι. Απ’ ό,τι γνωρίζω υπάρχει -όπως είπατε και εσείς, ερώτηση του Κοινοβουλευτικού μας Εκπροσώπου, του κ. Λαφαζάνη, η οποία θα επανακατατεθεί και θα συζητηθεί προφανώς την επόμενη εβδομάδα. Μέχρι τότε πιστεύουμε ότι θα είστε έτοιμοι για να υπάρξει μία οριστική απόφαση για το συγκεκριμένο θέμα.<br /> Για το επίδομα των μακροχρονίων ανέργων είναι σωστό ότι με βάση και την ερώτηση που είχαμε κάνει και εμείς, αλλά και άλλα κόμματα της Αντιπολίτευσης, καθώς και δημοσιεύματα, βγάλατε από τη μέση το τεκμαρτό εισόδημα και κριτήριο είναι το πραγματικό εισόδημα. Ωστόσο, περιμένουμε -και θα επανέλθουμε με γραπτή ερώτηση- να μας δώσετε κάποια συγκεκριμένα στοιχεία σε σχέση με το πόσοι είχαν πάρει το επίδομα μακροχρονίων ανέργων -200 ευρώ επί δώδεκα μήνες- πέρσι και πόσοι παίρνουν φέτος.<br />Θα επανέλθουμε για να είναι τέτοιες οι προϋποθέσεις που να το δικαιούνται οι πραγματικοί μακροχρόνια άνεργοι και να μη μοιάζει για κάποιους από αυτούς, όπως οι ίδιοι έχουν στείλει και επιστολές και καταγγέλλουν, σαν εμπαιγμός. Επομένως θα το παρακολουθούμε.<br />Θα θέσω ένα τρίτο και τελευταίο θέμα, κύριε Υπουργέ. Με ενημέρωσαν πριν μπω μέσα στην Αίθουσα οι συνεργάτες μου ότι όσον αφορά τους ανέργους που επιδοτούνται από έξι έως δώδεκα μήνες, εάν αυτοί εργαστούν δώδεκα ημέρες τον μήνα, συνεχίζουν να παραμένουν άνεργοι, να παίρνουν την επιδότηση ανεργίας, δεν αποχαρακτηρίζονται από άνεργοι και παίρνουν την επιδότηση, αφαιρουμένων των δώδεκα ημερών από το επίδομα ανεργίας τους.<br />Ωστόσο, κύριε Υπουργέ -σας το λέω, ενδεχομένως να μην το έχετε υπ’ όψιν, ούτε αν δεν το έχετε υπ’ όψιν, θα ήθελα σήμερα απάντηση, αλλά το λέω για να το μελετήσετε- ο μακροχρόνια άνεργος και μία ώρα την εβδομάδα να εργαστεί, χάνει την ιδιότητα του ανέργου και την κάρτα ανεργίας του. Θα θέλαμε πάρα πολύ να εξετάσετε αυτό το συγκεκριμένο ζήτημα και αν πραγματικά συμβαίνει, ας υπάρξουν διορθωτικές κινήσεις, ώστε να μην έχουμε ένα τέτοιο ακραίο φαινόμενο.<br />Ευχαριστώ πάρα πολύ, κύριε Πρόεδρε.</speech><speech by=\"#s90\"><from>ΠΡΟΕΔΡΕΥΩΝ</from> Κι εμείς ευχαριστούμε, κύριε συνάδελφε.<br />Κύριε Υφυπουργέ, έχετε τον λόγο.</speech><speech by=\"#s115\"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Τρίτη ερώτηση προστέθηκε. Μπορώ να απαντήσω και σ’ αυτήν. Αφορά τη διαδικασία της σποραδικής απασχόλησης και έχει συγκεκριμένες διαδικασίες. Δεν μπορεί να επεκταθεί, κατά την άποψή μου, διότι θα γίνει καταστρατήγηση και θα είναι εις βάρος των εργαζομένων. Δηλαδή, θα σας πω τι θα συμβαίνει. Εκεί που θα είναι στην αδυναμία λόγω της ανεργίας του με δύο, τρία,τέσσερα μεροκάματα, την ώρα που θα δουλεύει πολύ περισσότερα, θα φαίνεται ότι είναι ασφαλισμένος για τις συγκεκριμένες μέρες. Θεωρώ ότι θέλει περισσότερη επεξεργασία και ασφαλιστικές δικλίδες, που δεν βλέπω να υπάρχουν.<br />Εν πάση περιπτώσει, ας δούμε για το θέμα, το οποίο θέσατε, ορισμένα στοιχεία, δηλαδή για το πρόγραμμα των μακροχρονίως ανέργων, το οποίο από το 2009 μέχρι σήμερα έχει μία εξέλιξη. Ο προϋπολογισμός του 2009 ήταν 3.400.000, το 2010 ήταν 4.150.000, 5.000.000 ήταν το 2011, το 2012 ήταν 20.000.000, το 2013 ήταν 56.000.000 και το 2014 είναι 100.000.000.<br />Θα σας πω για πέρυσι, το 2013. Το 2013, επειδή απορροφήθηκε όλο το ποσό των 56.000.000, με μία απλή διαίρεση των 2.400 τον χρόνο βγαίνουν είκοσι τρεις χιλιάδες τριακόσια άτομα. Στην ουσία καλύφθηκαν πολύ περισσότεροι, γιατί διακόπτεται το επίδομα των 200 ευρώ όταν πιάσει δουλειά ο μακροχρονίως άνεργος και είναι περίπου τριάντα τέσσερις χιλιάδες, μαζί με αυτούς που πήραν λιγότερο από δώδεκα μήνες. Πρέπει να τα ξεκαθαρίζουμε αυτά. Φέτος, εάν πάρουν όλοι από 2.400 -το θεωρητικό- θα καλυφθούν σαράντα δύο χιλιάδες άτομα περίπου. Επειδή θα συμβεί κάτι ανάλογο, δηλαδή κάποιοι θα διακόψουν στους επτά μήνες, στους οκτώ, στους εννιά κ.λπ., υπολογίζουμε ότι θα καλυφθούν κοντά στους εξήντα χιλιάδες. Μέχρι στιγμής, έχουμε επτά χιλιάδες. Είμαστε στην αρχή του προγράμματος. Θα το δούμε μέχρι τον πέμπτο-έκτο μήνα πώς εξελίσσεται. Πάντως, θα καλυφθούν γύρω στις εξήντα χιλιάδες.<br />Πέρα, όμως, από αυτό, πρέπει να πούμε ότι δεν μπορεί να καλύψει αυτό το πρόγραμμα, με τον προϋπολογισμό που έχει, το σύνολο των μακροχρονίως ανέργων. Οι μακροχρονίως άνεργοι είναι περίπου τετρακόσιες εξήντα χιλιάδες. Αυτό, λοιπόν, το πρόγραμμα θα καλύψει μικρό μόνο ποσοστό, το 15% περίπου, από αυτούς τους ανθρώπους. <br />Βεβαίως, θα πρέπει να δούμε με κάθε ευκαιρία, με κάθε τρόπο και με κάθε δυνατότητα πώς θα ενισχύσουμε αυτούς που είναι -θα έλεγα- σε δυσμενέστερη κατάσταση από τους υπόλοιπους. Γι’ αυτό και στην επεξεργασία, η οποία γίνεται, για το εφάπαξ κοινωνικό βοήθημα -το οποίο πιστεύω πως μέχρι τον Μάιο ότι θα έχει δοθεί- έχει μπει από εμάς, από το Υπουργείο Εργασίας, η πρόταση οι μακροχρονίως άνεργοι, βεβαίως με κάποιο εισοδηματικό κριτήριο, αλλά ως ομάδα σημαντική και αδύναμη να είναι στους δικαιούχους του προγράμματος. <br />Θα έχουμε την ευκαιρία να δούμε την εξέλιξη του προγράμματος των μακροχρονίως ανέργων τους επόμενους μήνες και εφόσον βλέπουμε ότι δεν υπάρχει απορροφητικότητα τη στιγμή που υπάρχουν συγκεκριμένα χρήματα, θα βελτιώσουμε σαφώς τους όρους.<br />Και απ’ ό,τι είδατε και σε σχέση με το εισοδηματικό κριτήριο, αλλάξαμε ήδη και πήγαμε στο πραγματικό εισόδημα, διότι αυτό εκφράζει την πραγματική κατάσταση του ανθρώπου που βρίσκεται στην ανεργία.<br />Ευχαριστώ, κύριε Πρόεδρε και για τον χρόνο.</speech><speech by=\"#s90\"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Η πρώτη με αριθμό 6005/5-2-2014 ερώτηση πρώτου κύκλου του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Οικονομικών, σχετικά με τους συντελεστές υπολογισμού και επανυπολογισμού του ΦΠΑ με τις πραγματικές τιμές συντελεστών στον οικισμό Αμφιθέας του Δήμου Ιωαννίνων, δεν θα συζητηθεί λόγω κωλύματος του κυρίου Υπουργού και διαγράφεται.<br />Επίσης, η τρίτη με αριθμό 2715/18-2-2014 αναφορά του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, σχετικά με το Τμήμα Πολιτικών Δομικών Έργων στο ΤΕΙ Ηρακλείου, δεν θα συζητηθεί λόγω κωλύματος του κυρίου Υπουργού και διαγράφεται.<br />Και, τέλος, η τέταρτη με αριθμό 6553/25-2-2014 ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τη Συνεταιριστική Τράπεζα της Αχαΐας, δεν θα συζητηθεί λόγω κωλύματος του κυρίου Υπουργού και διαγράφεται.<br />Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.<br />Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και τρεις εκπαιδευτικοί -συνοδοί τους από το 11ο Δημοτικό Σχολείο Αλεξανδρούπολης. <br />Η Βουλή τούς καλωσορίζει. <br /><br />Είναι παρών και ο Βουλευτής Έβρου, κ. Δερμεντζόπουλος! <br />Κύριε Κουκούτση, ζητήσατε τον λόγο;</speech><speech by=\"#s19\"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Εγώ ζήτησα τον λόγο.</speech><speech by=\"#s90\"><from>ΠΡΟΕΔΡΕΥΩΝ</from> Εσείς, κύριε Αρβανίτη. Παρακαλώ, σε τι συνίσταται;</speech><speech by=\"#s19\"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Για ένα λεπτό, κύριε Πρόεδρε.</speech><speech by=\"#s90\"><from>ΠΡΟΕΔΡΕΥΩΝ</from> Ορίστε, έχετε τον λόγο.</speech><speech by=\"#s19\"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Θέλω να κάνω μία υπόμνηση και μία πρόταση ταυτοχρόνως.<br />Σαν σήμερα πριν από πενήντα εννέα χρόνια άρχισε ο ιερός αγώνας της Εθνικής Οργανώσεως Κυπρίων Αγωνιστών, της ΕΟΚΑ. Ο ιερός αυτός αγώνας έγινε με σκοπό την απελευθέρωση της Κύπρου και την ένωση με τη μητέρα Ελλάδα. Προτίμησαν τότε οι Κύπριοι αγωνιστές να ενωθούν με τη μητέρα Ελλάδα, μία Ελλάδα η οποία προήρχετο από πολεμικές καταστροφές και βρισκόταν σε μία αθλία οικονομική κατάσταση, παρά να παραμείνουν υπόδουλοι στον Άγγλο δυνάστη.<br />Στον βωμό αυτού του ιερού αγώνος εθυσιάσθησαν πάρα πολλά παλικάρια μας. Θυμίζω τον Παλληκαρίδη, τον νεαρό αυτόν, τον Αυξεντίου, τον οποίο έκαψαν οι δυνάστες Άγγλοι, τον Καραολή, τον Δημητρίου και τόσους άλλους. <br />Οφείλουμε τιμή στην ιερά μνήμη αυτών των ηρώων και πριν από την έναρξη των εργασιών της Ολομελείας θα πρέπει να κρατήσουμε ενός λεπτού σιγή. Αυτή είναι η πρότασή μου. Ιδιαίτερα σήμερα, κύριε Πρόεδρε, που το Κυπριακό βρίσκεται σε μία φάση ξεπουλήματος, θα μπορούσα να πω, δεδομένου όντως ότι οι ανυποχώρητοι Τούρκοι διά του Έρογλου εδήλωσαν ότι δεν πρόκειται να αποσύρουν τα τουρκικά στρατεύματα από τη νήσο ως εγγύηση για την ασφάλεια των Τουρκοκυπρίων εκεί, πράγμα το οποίο βεβαίως απεδέχθη ο Αναστασιάδης, ο οποίος είναι εκείνος που στηρίζει πλέον το δεύτερο «σχέδιο Ανάν» που σημαίνει ουσιαστικά τη διχοτόμηση της πατρίδος. <br />Οφείλουμε, λοιπόν, προς απότισιν φόρου τιμής σε αυτούς που κείνται τώρα στα φυλακισμένα μνήματα να τηρήσουμε ενός λεπτού σιγή. <br />Ευχαριστώ, κύριε Πρόεδρε.</speech><speech by=\"#s90\"><from>ΠΡΟΕΔΡΕΥΩΝ</from> Κι εμείς ευχαριστούμε και νομίζω ότι όλη η Βουλή και όλος ο ελληνικός λαός τιμά τους αγώνες και ιδιαίτερα τους αγωνιστές που έπεσαν για την ελευθερία της Κύπρου.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, τον λόγο παρακαλώ.</speech><speech by=\"#s90\"><from>ΠΡΟΕΔΡΕΥΩΝ</from> Ορίστε, κύριε Παπαδημούλη.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Συμφωνούμε με την πρόταση να κρατήσουμε ενός λεπτού σιγή στη μνήμη όσων αγωνίστηκαν ακόμη και με τη ζωή τους, για να απαλλάξουν την Κύπρο από τον αποικιοκρατικό ζυγό των Εγγλέζων. Και τώρα μία τέτοια κίνηση έχει ακόμη ιδιαίτερη σημασία, κύριε Πρόεδρε, καθώς εδώ και σαράντα περίπου χρόνια ένα μεγάλο κομμάτι της Κύπρου στενάζει κάτω από την τουρκική εισβολή και κατοχή που έχει διχοτομήσει το νησί, ενέργεια που διευκολύνθηκε από το προδοτικό πραξικόπημα των χουντικών της Κύπρου, που ενισχύθηκε και από τη χούντα των Αθηνών το 1974. <br />Συμφωνούμε με την πρόταση να κρατήσουμε ενός λεπτού σιγή στο όνομα όσων αγωνίστηκαν για την Κύπρο ενάντια στην αποικιοκρατία και ως ένδειξη συμπαράστασης του ελληνικού λαού στον αγώνα των Κυπρίων, για να ξαναγίνει ενωμένη η Κύπρος, σύμφωνα με τις αποφάσεις του Συμβουλίου Ασφαλείας του ΟΗΕ.</speech><speech by=\"#s90\"><from>ΠΡΟΕΔΡΕΥΩΝ</from> Ο κ. Μαριάς έχει τον λόγο. <br />ΕΠΑΜΕΙΝΩΝΔΑΣ  ΜΑΡΙΑΣ : Κύριε Πρόεδρε, ο Πάνος Καμμένος βρίσκεται στην Κύπρο και ήδη παρευρέθηκε το πρωί στις εκδηλώσεις που έχουν γίνει, για να αποτίσει φόρο τιμής στους ήρωες που έπεσαν στον αντιαποικιακό αγώνα, προκειμένου να απελευθερωθεί η Κύπρος από τον ζυγό της βρετανικής κατοχής. <br />Επομένως είναι δεδομένο ότι και σε αυτήν εδώ την Αίθουσα, κατά την άποψή μας, πρέπει να κρατήσουμε ενός λεπτού σιγή, γι’ αυτούς τους ήρωες που έπεσαν σε αυτόν τον αγώνα, όπως επίσης και γι’ αυτούς που έπεσαν στην Κύπρο κατά τη διάρκεια της εισβολής που προκλήθηκε από το πραξικόπημα που έγινε κατά του Μακαρίου, το οποίο ενισχύθηκε από τη χούντα των Αθηνών. Επίσης, πρέπει να το κάνουμε αυτό και για έναν άλλο λόγο: διότι τώρα προωθείται ένα νέο «σχέδιο Ανάν», το οποίο θέλει να υποδουλώσει ξανά τον κυπριακό λαό. <br />Γι’ αυτούς τους λόγους πρέπει, κατά την άποψή μας, να κρατήσουμε ενός λεπτού σιγή για όλα αυτά τα θύματα, για όλους αυτούς τους ήρωες, για όλους αυτούς τους αγωνιστές και για να στείλουμε ένα μήνυμα για το μέλλον.</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Και για τον Γρίβα.</speech><speech by=\"#s153\"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Για τον Γρίβα, όχι.</speech><speech by=\"#s90\"><from>ΠΡΟΕΔΡΕΥΩΝ</from> Ο Υπουργός Ναυτιλίας και Αιγαίου κ. Βαρβιτσιώτης έχει τον λόγο.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, κυρίες και κύριοι συνάδελφοι, η σημερινή ημέρα είναι ημέρα μνήμης για τα θύματα, τους αγωνιστές του απελευθερωτικού αγώνα του κυπριακού λαού απέναντι στη βρετανική αποικιοκρατία. Είναι επίσης ημέρα μνήμης και για όλα τα θύματα του κυπριακού λαού στη διαρκή αγωνία και προσπάθεια για αυτοδιάθεση, για μια Μεγαλόνησο ενωμένη και ανεξάρτητη, χωρίς στρατούς κατοχής.</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Τι λέτε, κύριε Υπουργέ; Αυτοί πέθαιναν με τη λέξη «ένωση» στο στόμα!</speech><speech by=\"#s90\"><from>ΠΡΟΕΔΡΕΥΩΝ</from> Κύριε Κουκούτση, γιατί παρεμβαίνετε; Σε τι διαφωνείτε τώρα; Σας παρακαλώ!</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Παραποιείτε την ιστορία.</speech><speech by=\"#s90\"><from>ΠΡΟΕΔΡΕΥΩΝ</from> Σας παρακαλώ, εμείς τους τιμούμε όλοι, ομόφωνα και ομόθυμα.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Με τη συμπεριφορά σας δεν περιποιείτε τιμή σε αγωνιστές. Και πραγματικά εκπλήσσομαι να βλέπω, όταν υπάρχει από όλα τα κόμματα η έκφραση της απότισης φόρου τιμής προς ανθρώπους που δώσανε τη ζωή τους σε εθνικούς αγώνες, εσείς να τους προσβάλλετε.</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Να τους προσβάλλουμε; Την αλήθεια λέω, κύριε.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Αυτή τη στιγμή τους προσβάλλετε.</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Με τη λέξη «ένωση» στο στόμα πέθαιναν. Ήθελαν ένωση με την Ελλάδα κι ας τρώγανε πέτρες!</speech><speech by=\"#s90\"><from>ΠΡΟΕΔΡΕΥΩΝ</from> Κύριε Κουκούτση, σας παρακαλώ, για ποιον λόγο το κάνετε αυτό;</speech><speech by=\"#s137\"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Μα, είναι εξωφρενικό!</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Τους προσβάλλετε και θα κριθείτε για τον τρόπο με τον οποίο το κάνετε. Γιατί εγώ μίλησα για όλους όσους και σήμερα ακόμα δίνουν το αίμα τους για μια ελεύθερη Κύπρο. Και έχουμε ακόμα και τώρα θύματα και της καινούργιας τουρκικής κατοχής και βαρβαρότητας απέναντι σε ανθρώπους που τόλμησαν να υψώσουν τόσο την κυπριακή όσο και την ελληνική σημαία.<br />Κύριε Πρόεδρε, νομίζω ότι το ελάχιστο που μπορούμε να κάνουμε είναι να τηρήσουμε ενός λεπτού σιγή για τους αγωνιστές της ΕΟΚΑ και βεβαίως τους αγωνιστές του κυπριακού λαού, με τα διαρκή αιτήματά τους ώστε το νησί αυτό να είναι ενωμένο, ολόκληρο και ελεύθερο.</speech><speech by=\"#s90\"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, προτείνω να τηρήσουμε ενός λεπτού σιγή για τους ήρωες αγωνιστές της Κύπρου.<br /><br />Αιωνία τους η μνήμη!</speech><speech by=\"#s90\"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ναυτιλίας και Αιγαίου: «Τουριστικά πλοία και άλλες διατάξεις». <br />Η Διάσκεψη των Προέδρων αποφάσισε στη συνεδρίασή της στις 27 Μαρτίου 2014 η συζήτηση του νομοσχεδίου να γίνει σε δύο συνεδριάσεις. Στη σημερινή συνεδρίαση το νομοσχέδιο θα συζητηθεί επί της αρχής. Στην αυριανή συνεδρίαση θα συζητηθεί επί των άρθρων και των τροπολογιών.<br />Πριν δώσω τον λόγο στον εισηγητή της Νέας Δημοκρατίας, τον Βουλευτή Λασιθίου κ. Πλακιωτάκη, θα ήθελα να ανακοινώσω ότι ο Πρόεδρος της Κοινοβουλευτικής Ομάδας του ΣΥΡΙΖΑ κ. Τσίπρας ορίζει ως εισηγητή της Αξιωματικής Αντιπολίτευσης τον Βουλευτή κ. Στέφανο Σαμοΐλη. <br />Ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας ορίζει ως ειδικό αγορητή τον κ. Οδυσσέα Κωνσταντινόπουλο. <br />Ο Πρόεδρος των Ανεξάρτητων Ελλήνων κ. Πάνος Καμμένος ορίζει ως ειδική αγορήτρια των Ανεξάρτητων Ελλήνων τη Βουλευτή κ. Τσαμπίκα Ιατρίδη και Κοινοβουλευτικό Εκπρόσωπο τον κ. Επαμεινώνδα Μαριά. <br />Ο Γραμματέας της Χρυσής Αυγής κ. Πολύβιος Ζησιμόπουλος ορίζει ως ειδικό αγορητή τον Βουλευτή Νικόλαο Κούζηλο και Κοινοβουλευτικό Εκπρόσωπο το Βουλευτή Αχαΐας κ. Μιχαήλ Αρβανίτη. <br />Ο Πρόεδρος της Δημοκρατικής Αριστεράς κ. Φώτης Κουβέλης ορίζει ως ειδική αγορήτρια της Δημοκρατικής Αριστεράς τη Βουλευτή Α΄ Πειραιώς κ. Μαρία Ρεπούση. <br />Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης ορίζει ως ειδικό αγορητή τον Βουλευτή κ. Χρήστο Κατσώτη. <br />Τέλος, ο Γραμματέας των Ανεξάρτητων Δημοκρατικών Βουλευτών, ο συνάδελφος Βουλευτής Β΄ Αθηνών κ. Οδυσσέας Βουδούρης, ορίζει ως ειδικό αγορητή εκ μέρους των Ανεξάρτητων Δημοκρατικών Βουλευτών τον Βουλευτή Μαγνησίας κ. Παρίση Μουτσινά.<br />Τον λόγο έχει ο συνάδελφος εισηγητής της Πλειοψηφίας κ. Ιωάννης Πλακιωτάκης.</speech><speech by=\"#s238\"><from> ΙΩΑΝΝΗΣ ΠΛΑΚΙΩΤΑΚΗΣ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, οι αγκυλώσεις στην οικονομία μας, οι διαφόρου τύπου προστατευτισμοί και οι στρεβλώσεις έχουν κάνει ζημιά στην παραγωγική βάση της χώρας, αλλά κυρίως στην ανταγωνιστικότητα της Ελλάδας, με αποτέλεσμα την απώλεια τεράστιων εσόδων για τον κρατικό προϋπολογισμό, αλλά και χιλιάδων θέσεων εργασίας.<br />Η μεταμνημονιακή Ελλάδα οφείλει και πρέπει να επενδύσει στην ανάπτυξη. Βεβαίως, δεν χρειάζονται ούτε μαγικές λύσεις ούτε μαγικές συνταγές. Η Ελλάδα οφείλει να επενδύσει σ’ αυτά τα οποία πρωτοπορεί –και, μάλιστα, σε παγκόσμιο επίπεδο- δηλαδή στη ναυτιλία και τον τουρισμό. Αυτοί οι δύο τομείς συνεργάζονται και συνυπάρχουν στον θαλάσσιο τουρισμό στο υπό συζήτηση νομοσχέδιο που προσπαθεί να δημιουργήσει ένα ευέλικτο ελκυστικό περιβάλλον για την προσέλκυση πλοίων αναψυχής. <br />Πρόκειται για ένα νομοσχέδιο το οποίο έχει ταλαιπωρηθεί πολύ τα τελευταία τέσσερα χρόνια. Έρχονταν Υπουργοί, Υφυπουργοί, αλλά μόνο ο νυν Υπουργός κατόρθωσε και έφερε το συγκεκριμένο νομοσχέδιο στη Βουλή. Είναι ένα αναπτυξιακό νομοσχέδιο, ένα νομοσχέδιο το οποίο προσπαθεί να δημιουργήσει ένα φιλικό περιβάλλον και να ενισχύσει την επιχειρηματικότητα και την ανταγωνιστικότητα.<br />Ας δούμε, όμως, κυρίες και κύριοι συνάδελφοι, ποιο είναι το περιβάλλον στον συγκεκριμένο χώρο. Περίπου δεκαεπτά χιλιάδες επτακόσια σκάφη αναψυχής δραστηριοποιούνται στη χώρα μας. Πριν από μερικά χρόνια, το 2009, ήταν είκοσι δύο χιλιάδες. Οκτώ χιλιάδες είναι πάνω από δώδεκα μέτρα, τέσσερις χιλιάδες προς ενοικίαση, πεντακόσια επανδρωμένα, ενώ σύμφωνα με μελέτη του Πανεπιστημίου Πειραιά, η οποία εκπονείται για λογαριασμό του Ναυτικού Επιμελητηρίου Ελλάδος, ο αριθμός σκαφών αναψυχής ανά κάτοικο στη χώρα μας είναι ένα σκάφος ανά εξακόσιους είκοσι έναν κατοίκους, ενώ ο ευρωπαϊκός μέσος όρος είναι ένα σκάφος ανά εκατόν εξήντα τέσσερις κατοίκους.<br />Αν, λοιπόν, κυρίες και κύριοι συνάδελφοι, προσεγγίζαμε τον ευρωπαϊκό μέσο όρο, θα είχαμε περίπου εξήντα επτά χιλιάδες σκάφη αναψυχής στη χώρα μας, ενώ σύμφωνα επίσης με την ίδια μελέτη, κάθε σκάφος αναψυχής δημιουργεί 1,17 άμεσες θέσεις εργασίας και εννέα έμμεσες θέσεις. Τα έξοδα κάθε σκάφους ανέρχονται περίπου στα 20.000 ευρώ τον χρόνο. Αυτά είναι τέλη ελλιμενισμού και διαφόρων ειδών άλλα έξοδα, ενώ στον συγκεκριμένο χώρο απασχολούνται σαράντα χιλιάδες άτομα και ο τζίρος προσεγγίζει περί τα 400 εκατομμύρια ευρώ. Από τα 400 εκατομμύρια ευρώ, το ένα τρίτο περίπου είναι ναύλα, ενώ τα υπόλοιπα είναι άλλα έσοδα, που απευθύνονται κυρίως στις τοπικές οικονομίες, στα εστιατόρια, στα καύσιμα.<br />Αντιλαμβανόμαστε, λοιπόν, όλοι ότι κύριος σκοπός είναι ότι το πλοίο θα πρέπει να είναι εν κινήσει και όχι στάσιμο. Άρα πρέπει να άρουμε όλους τους προστατευτισμούς που δημιουργούν την ακινησία και την υπερφορολόγηση των σκαφών.<br />Τι προσπαθούμε να κάνουμε με το συγκεκριμένο νομοσχέδιο; Πρώτα από όλα, προσπαθούμε να καταργήσουμε τη γραφειοκρατία, να απλοποιήσουμε τις διαδικασίες εκναύλωσης. Κωδικοποιείται η νομοθεσία, επικαιροποιείται και εναρμονίζεται σύμφωνα με την κοινοτική, ενώ στο πλαίσιο της μείωσης της γραφειοκρατίας προσπαθούμε να κάνουμε το περιβάλλον όσο γίνεται πολύ πιο φιλικό για τους άμεσα ενδιαφερομένους, αλλά γι’ αυτούς που θα κληθούν να εφαρμόσουν τη συγκεκριμένη νομοθεσία, δηλαδή, τις λιμενικές αρχές.<br />Για πρώτη φορά εφαρμόζεται μία ενιαία και συντεταγμένη πολιτική από το Υπουργείο Τουρισμού αλλά και τα συναρμόδια Υπουργεία, ενώ βασικός άξονας του συγκεκριμένου νομοσχεδίου είναι η δημιουργία για πρώτη φορά Ηλεκτρονικού Μητρώου στη Γενική Γραμματεία Εσόδων, δηλαδή, της εγγραφής όλων των τουριστικών πλοίων πάνω από επτά μέτρα. Με αυτόν τον τρόπο μπορεί να χρησιμοποιηθεί για την άντληση στατιστικών δεδομένων, την υποβοήθηση του στρατηγικού σχεδιασμού, την παρακολούθηση των ναυλώσεων και την καταγραφή των πλοίων αναψυχής, αλλά και τη διευκόλυνση του έργου των ελεγκτικών αρχών.<br />Επίσης, για πρώτη φορά δίνεται το δικαίωμα ναύλωσης υπό προϋποθέσεις και σε πλοία αναψυχής με μη κοινοτική σημαία, ενώ, εναρμονιζόμενοι με την κοινοτική νομοθεσία, δίνουμε το δικαίωμα σε πλοία μήκους έως εικοσιτέσσερα μέτρα να μπορούν να ναυλώνονται χωρίς επάνδρωση.<br />Επίσης, εξορθολογίζεται η απαίτηση εκτέλεσης ελαχίστων ημερών ναύλωσης, προσαρμοσμένη ανάλογα με την ηλικία του πλοίου, αναγνωρίζοντας προφανώς τις δύσκολες δημοσιονομικές συνθήκες αλλά και την παρατεταμένη ύφεση. Απαντάμε έτσι σε ένα καίριο αίτημα των επαγγελματικών φορέων της αγοράς, ενώ στο πλαίσιο της μείωσης της γραφειοκρατίας καταργείται το παράβολο των 0,88 ευρώ για τη λήψη άδειας απόπλου. Αντιλαμβανόμαστε τι μπορεί να σημαίνει αυτό ως προς την ελαχιστοποίηση των καθυστερήσεων, την καταπολέμηση, όπως είπα, της γραφειοκρατίας, αλλά και την απαλλαγή από τη συγκεκριμένη αρμοδιότητα στελεχών του Λιμενικού Σώματος, τα οποία μπορούν να αξιοποιηθούν για άλλους σκοπούς, όπως για παράδειγμα στον έλεγχο της παράνομης αλιείας.<br />Επίσης, στο πλαίσιο του εξορθολογισμού, της αυξήσεως της τουριστικής κίνησης, αλλά και της ενίσχυσης των τοπικών οικονομιών, καθορίζονται ειδικότερες λεπτομέρειες για την αδειοδότηση, αλλά και τοποθέτηση των πλωτών εξεδρών.<br />Γνωρίζουμε όλοι τι προβλήματα είχαν δημιουργηθεί τα προηγούμενα χρόνια, όταν μέχρι προσφάτως, για να μπορούν να εγκαθιδρυθούν πλωτές εξέδρες, έπρεπε να είναι σε απόσταση διακοσίων μέτρων από την ακτή. <br />Αντιλαμβάνεσθε, λοιπόν, ότι προκύπτουν και προέκυπταν πρακτικής φύσεως ζητήματα, τα οποία επιλύονται με το παρόν νομοσχέδιο, με το οποίο, σύμφωνα και με τη ρύθμιση που έχει κατατεθεί, έχουμε για πρώτη φορά έσοδα και για τα τοπικά λιμενικά ταμεία, αλλά και για την τοπική αυτοδιοίκηση. Αντιλαμβανόμαστε όλοι τι επιπλέον έσοδα μπορεί να δημιουργήσει η εύκολη πρόσβαση και ο εύκολος ελλιμενισμός για τις τοπικές οικονομίες. <br />Επίσης, καταργούνται οι ερασιτεχνικές άδειες αλιείας. Και όλα αυτά γίνονται στο πλαίσιο της ενίσχυσης του τουριστικού προϊόντος, ενώ γίνεται ειδική αναφορά για τα ιδιωτικά πλοία αναψυχής. Πρόκειται για μια σημαντική καινοτομία του παρόντος νομοσχεδίου, όπου τους δίνεται η δυνατότητα εκναύλωσης, κάτι βεβαίως που γινόταν παρανόμως μέχρι σήμερα. Άρα το παρόν νομοσχέδιο έρχεται να καλύψει και να νομιμοποιήσει στην ουσία μία επαγγελματική δραστηριότητα, αποφέροντας έσοδα και για τα ασφαλιστικά ταμεία, αλλά και φορολογικά έσοδα.<br />Για την αποφυγή τώρα περιπτώσεων αθέμιτου ανταγωνισμού, αλλά και στοιχειωδών όρων ασφαλείας, ορίζονται προϋποθέσεις ίδιες με αυτές που ισχύουν για τα επαγγελματικά, αναφορικά με τη στελέχωσή τους, με σκοπό την εξίσωση των όρων ασφαλείας αλλά και την προστασία του υγιούς ανταγωνισμού.<br />Όσον αφορά τώρα τα ημερόπλοια, τα οποία στην ουσία αποτελούν μία εναλλακτική μορφή τουρισμού, παρέχεται η δυνατότητα εμπλουτισμού των τουριστικών υπηρεσιών των ημεροπλοίων, αλλά επισημαίνεται και ότι η ανάπτυξη τέτοιας δραστηριότητας πολλαπλασιάζει το όφελος από τον τουρισμό για τις τοπικές οικονομίες, ενώ προς αποφυγή ενδεχομένως συνωστισμού, προτείνονται ρυθμίσεις με σκοπό τη διασφάλιση της τάξης και της ασφάλειας στους χώρους όπου προβάλλουν ή αγκυροβολούν τα συγκεκριμένα σκάφη.<br />Εξίσου σημαντικές είναι επίσης οι διατάξεις που καθορίζουν τον τρόπο υπολογισμού της φορολογητέας ύλης για επιβολή ΦΠΑ που αναλογεί στα πλοία αναψυχής και η οποία αποσκοπεί αφ’ ενός στον εξορθολογισμό της φορολογικής επιβάρυνσης και αφ’ ετέρου στην ενθάρρυνση της επιστροφής στα ελληνικά τουριστικά λιμάνια και στην ελληνική δε σημαία πλοίων που αποχώρησαν λόγω υψηλής φορολογικής επιβάρυνσης.<br />Στον τομέα της διοικητικής μεταρρύθμισης κρίνεται σωστή η συγχώνευση του Οίκου Ναύτου αλλά και του Γραφείου Ευρέσεως Ναυτικής Εργασίας με τη σύσταση ενός νέου νομικού προσώπου δημοσίου δικαίου με την επωνυμία «Οίκος Ναύτου-Ναυτική Εργασία» με γνώμονα τη διατήρηση αλλά και τον εμπλουτισμό των αρμοδιοτήτων των συγχωνευομένων νομικών προσώπων. Και αυτό έγινε κυρίως μετά και από την αποκοπή του Οίκου Ναύτου στο κομμάτι της ιατροφαρμακευτικής περίθαλψης, η οποία έχει υπαχθεί πλέον στον ΕΟΠΥΥ. <br />Όσον αφορά τώρα τις ρυθμίσεις που περιλαμβάνονται για τα στελέχη του Λιμενικού Σώματος, υπάρχουν πολύ σημαντικές καινοτομίες, οι οποίες ικανοποιούν διαχρονικά αιτήματα των συνδικαλιστικών οργάνων των λιμενικών, όπως είναι, για παράδειγμα, η καταβολή και η καθιέρωση ημερήσιας αποζημίωσης στελεχών του Λιμενικού Σώματος-Ελληνικής Ακτοφυλακής που υπηρετούν στα περιπολικά, ναυαγοσωστικά και αντιρρυπαντικά σκάφη.<br />Επίσης, θεσμοθετείται για πρώτη φορά η καταβολή οδοιπορικών εξόδων για τα στελέχη του Λιμενικού Σώματος-Ελληνικής Ακτοφυλακής, ενώ, τέλος, διευρύνονται οι κατηγορίες των πασχόντων ναυτικών αλλά και μελών των οικογενειών τους που δικαιούνται επιδόματα αναπηρίας.<br />Επίσης, υπάρχουν διατάξεις που αναφέρονται στα φαρικά τέλη επιβατών, τα οποία αναμένεται να οδηγήσουν και στην αύξηση του home-porting, αλλά και στην προσέλκυση μεγαλυτέρου αριθμού επιβατών κρουαζιεροπλοίων.<br />Τέλος, αυτό στο οποίο θα ήθελα να αναφερθώ ιδιαιτέρως, κύριε Υπουργέ, είναι ένα θέμα που απασχολεί και την επικαιρότητα και έγκειται στο ότι για πρώτη φορά με το άρθρο 25 θεσπίζεται πρόγραμμα εκτάκτων δρομολογίων για τη διασφάλιση της ελάχιστης ακτοπλοϊκής σύνδεσης στην περίπτωση σοβαρής διαταραχής της συγκοινωνίας, η οποία απειλεί το δημόσιο συμφέρον.<br />Κύριε Υπουργέ, κυρίες και κύριοι συνάδελφοι, είμαστε και πάλι μπροστά στο ίδιο έργο θεατές. Για μια ακόμα φορά, υπό την απειλή απεργιακών κινητοποιήσεων, διακυβεύεται το δημόσιο συμφέρον, διακυβεύεται η έγκαιρη μεταφορά ευπαθών αγροτικών και κτηνοτροφικών προϊόντων, την ίδια ώρα που η ακτοπλοΐα είναι σε πτώχευση, την ίδια ώρα που οι ακτοπλοϊκές εταιρείες είναι σε πτώχευση, την ίδια ώρα που το ακτοπλοϊκό πρόβλημα είναι από τα μεγαλύτερα προβλήματα που ταλανίζουν τη χώρα. Είναι κυρίως εθνικό πρόβλημα και συνδέεται άμεσα με την κοινωνική, οικονομική και κοινωνική συνοχή της πατρίδας μας. <br />Κύριε Υπουργέ, σε αυτό το πρόβλημα θα πρέπει επιτέλους να βρεθεί λύση. Θα πρέπει επιτέλους όλοι να κάτσουν στο ίδιο τραπέζι, από την πλοιοκτησία, τη ναυτεργασία, τις τράπεζες, οι οποίες είναι και μέτοχοι σε αρκετές από τις εταιρείες. Θα πρέπει να υπάρξει επιτέλους και αναδιάρθρωση τραπεζικών δανείων, αλλά και καταβολή, βεβαίως, των δεδουλευμένων των ναυτεργατών. Και εδώ το Υπουργείο οφείλει να κάνει παρέμβαση, γιατί πράγματι δεν μπορεί για μια δημόσια υπηρεσία, που εκτελείται από ιδιωτικές εταιρείες, να οφείλονται δεδουλευμένα. <br />Πιστεύω ότι το Υπουργείο, κύριε Υπουργέ, οφείλει σε αυτήν την περίπτωση να βρει λύση. Από την άλλη, όμως, δεν μπορεί μια παρατεταμένη απεργία να δημιουργήσει κοινωνική αναστάτωση, να απειλούνται επιχειρήσεις -ιδιαίτερα στον αγροτικό τομέα- με κατάρρευση και εμείς να μένουμε απαθείς σε αυτήν τη δύσκολη χρονικά περίοδο.<br />Πιστεύω, λοιπόν, κύριε Υπουργέ, κυρίες και κύριοι συνάδελφοι, ότι οφείλουν όλα τα κόμματα στο άρθρο 25 να τοποθετηθούν ξεκάθαρα. Δεν μπορούμε να κρυβόμαστε συνεχώς πίσω από δήθεν δημιουργία απεργοσπαστικών μηχανισμών και από την άλλη να βάζουμε τη μια κοινωνική ομάδα απέναντι στην άλλη. <br />Εμείς ως Νέα Δημοκρατία, κύριε Υπουργέ, στηρίζουμε τη συγκεκριμένη ρύθμιση που για πρώτη φορά τολμάει να αντιμετωπίσει ρεαλιστικά πραγματικά προβλήματα. Και πιστεύω ότι εάν παρθεί και η πρωτοβουλία από πλευράς του Υπουργείου για την καταβολή των δεδουλευμένων των ναυτεργατών είμαστε σε έναν σωστό δρόμο. <br />Όμως, από την άλλη, θα πρέπει να αντιληφθούν όλοι ότι δεν μπορούμε πλέον να κρύβουμε το πρόβλημα, να μην το αντιμετωπίζουμε. Γι’ αυτό πιστεύω ότι η συνεννόηση της ναυτεργασίας, της πλοιοκτησίας αλλά και των τραπεζών, ιδιαίτερα σε αυτήν την κρίση περίοδο, κρίνεται επιτακτική. <br /><br />Εν κατακλείδι, κύριοι συνάδελφοι, το νομοσχέδιο, το οποίο συζητάμε σήμερα, αναμορφώνει το θεσμικό πλαίσιο λειτουργίας των πλοίων αναψυχής, δημιουργεί προϋποθέσεις προσέλκυσης πλοίων στη χώρα μας, είτε πρόκειται για ελληνικά είτε με κοινοτική σημαία. Και, βεβαίως, στόχος του συγκεκριμένου νομοσχεδίου είναι επιτέλους η χώρα μας με τα μοναδικά συγκριτικά πλεονεκτήματα, με την πολυνησία, την ακτογραμμή, την ιστορία και τον πολιτισμό να καταστεί κέντρο του παγκοσμίου yachting.<br />Όσον αφορά τώρα το κομμάτι των τροπολογιών, έχουν κατατεθεί οι συγκεκριμένες που αναφέρονται και στην αναμόρφωση του πλαισίου λειτουργίας της Πλοηγικής Υπηρεσίας, της στελέχωσης, της χορήγησης επιδόματος όσον αφορά τις Μονάδες Υποβρυχίων Αποστολών και βεβαίως το Ελεγκτήριο Υγειονομικών Δαπανών. Πολλά απ’ αυτά, βέβαια, θα τα αναλύσουμε στη συζήτηση επί των άρθρων. <br />Σας ευχαριστώ πολύ.<br /></speech><speech by=\"#s90\"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει ο εισηγητής του ΣΥΡΙΖΑ, ο συνάδελφος κ. Σαμοΐλης. <br />ΣΤΕΦΑΝΟΣ ΣΑΜΟΪΛΗΣ: Ευχαριστώ, κύριε Πρόεδρε. <br />Θα ξεκινήσω πάλι με το θέμα της θριαμβολογίας της Νέας Δημοκρατίας για το πόσα σκάφη έχει η Ευρώπη, τι καλά πού πάμε και πρέπει να αποκτήσουμε κι εμείς τόσα σκάφη ανά κάτοικο. Στην Ευρώπη, μας είπε ο κ. Πλακιωτάκης, αντιστοιχεί ένα σκάφος ανά εκατόν εξήντα τέσσερις κατοίκους, ενώ στη φτωχή Ελλάδα ένα σκάφος ανά εξακόσιους είκοσι έναν κατοίκους. Αυτό τι σημαίνει; Ότι οι επιχειρηματίες δεν επένδυσαν εκεί; Ότι το βιοτικό επίπεδο των Ελλήνων, οι μισθοί, οι συντάξεις, είναι η μέρα με τη νύχτα από την Ευρώπη και όσο πάει επιδεινώνονται, ότι απέχουμε παρασάγγας;<br />Πρέπει να το δείτε κι απ’ αυτήν τη σκοπιά. Μην το βλέπετε πάντα από τη σκοπιά των επιχειρηματιών, επενδυτών. Να το δείτε και από τη σκοπιά των εργαζομένων, του ελληνικού λαού. Δεν είναι δυνατόν, δηλαδή, να μας λέτε την αναλογία αυτή ανά κάτοικο κι ότι οι αγκυλώσεις στην οικονομία έχουν κάνει τεράστια ζημιά μέχρι τώρα, ενώ τώρα εσείς αφαιρείτε αυτές τις αγκυλώσεις και η οικονομία προχωράει. Μόνο που δεν το βλέπουμε αυτό.<br />Κι αν θέλετε, το ίδιο αυτό το νομοσχέδιο πραγματικά το περίμεναν πολλοί. Το περίμεναν και οι εργαζόμενοι, το περίμεναν κι αυτοί οι οποίοι διαχειρίζονται ή κατέχουν σκάφη μεγάλα ή μικρότερα κ.λπ.. <br />Οι εργαζόμενοι εν τέλει ζημιώνονται. Με το πολυνομοσχέδιο πέρασε η κατάργηση συλλογικής εργασίας.<br />Η ΠΝΟ, που βρίσκεται, κύριε Υπουργέ…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> ΠΝΟ.<br />ΣΤΕΦΑΝΟΣ ΣΑΜΟΪΛΗΣ: Η ΠΝΟ, εντάξει. Μπορούμε να την πούμε και ΠΝΟ. Είναι θέμα γούστου τελικά.<br />Η ΠΝΟ, λοιπόν, η οποία βρίσκεται σε διαπραγμάτευση μαζί σας, σας καταγγέλλει και σας λέει ότι δεν είναι δυνατόν να καταπατούνται τα εργασιακά μας δικαιώματα και να καταργείτε τις συλλογικές συμβάσεις των ναυτικών κι ότι πολύ πιθανόν θα προσφύγει στη Διεθνή Οργάνωση Εργασίας, διότι έχετε ήδη παραβεί τη διεθνή σύμβαση ναυτικής εργασίας. <br />Θα πρέπει να συνεχίσετε να συζητείτε, λοιπόν, με τους εργαζόμενους της ΠΝΟ. Και θα πρέπει να συνεχίσετε να συζητείτε και για το άρθρο 25, για τα πλοία όπου θα μπουν σε πρόγραμμα. Εν πάση περιπτώσει, να υπάρχει η δυνατότητα να μπουν τα πλοία ασφαλείας. Θα πρέπει να το αποσύρετε αυτό το άρθρο, να συνεχίσετε τη συζήτηση με την ΠΝΟ και με όλους τους φορείς, αν θέλετε, για να καταλήξουμε κάπου. Διότι καλές οι εγκλήσεις, αλλά θα πρέπει να δούμε και τι εξυπηρετούν. Και σίγουρα όλα αυτά τα ωραία λόγια που μας είπε και ο εισηγητής της Νέας Δημοκρατίας δεν εξυπηρετούν κανένα δικαίωμα. Το αντίθετο, παρακάμπτουν, υποβιβάζουν, συμπιέζουν, αν θέλετε, τους εργαζόμενους στον κλάδο. <br />Και στον κλάδο, όμως, των πλοηγών, γίνεται ένα μακελειό. Οι πλοηγοί, αν θέλετε, από τον ειδικό λογαριασμό δεν επιβαρύνουν τον προϋπολογισμό του κράτους. Παρ’ όλα αυτά, τους συμπιέζετε. Μάλιστα, πρόκειται για μία υπηρεσία υποστελεχωμένη. Κάτω από το 50% είναι η στελέχωση των πλοηγών. Άρα θα πρέπει να βλέπουμε και αυτήν την πλευρά του φεγγαριού. Εσείς το παρουσιάζετε ως κάτι καινούργιο. Τώρα, λέει, πάμε στα είκοσι τέσσερα μέτρα χωρίς πλήρωμα. Δεν καταλαβαίνω, ποιους εξυπηρετεί πάλι αυτό; Εξυπηρετεί τους εργαζόμενους; Εξυπηρετεί το Ναυτικό Απομαχικό Ταμείο; Μήπως –αντίθετα- εξυπηρετεί τους ιδιοκτήτες μεγάλων σκαφών, για να κερδίζουν παραπάνω χρήματα, αφαιρώντας χρήματα από το Ναυτικό Απομαχικό Ταμείο και από τους εργαζόμενους; Αυτές είναι οι δύο πλευρές.<br />Και ξέρετε, το τελευταίο νομοσχέδιο που ψηφίσατε το Σαββατοκύριακο μέσα από αντιδημοκρατικές, αντικοινοβουλευτικές διαδικασίες, πραγματικά είναι ένα τρίτο μνημόνιο.<br />Μου προξενεί εντύπωση το ότι ούτε εσείς δεν πιστεύετε αυτό που λέτε «μεταμνημονιακή εποχή». Αυτό το οποίο έχει τελειώσει -για να το ξεκαθαρίσουμε- είναι ότι η τελευταία δόση εισπράττεται τώρα το καλοκαίρι. Από εκεί και πέρα, οι υποχρεώσεις ξεκινάνε τώρα και τουλάχιστον μέχρι το 2030 θα υπάρχουν υποχρεώσεις των μνημονίων. Αυτή είναι η πραγματικότητα. Τώρα εφαρμόζονται οι μνημονιακές υποχρεώσεις. Από εδώ και πέρα είναι τα βαριά και δύσκολα για τον ελληνικό λαό. Εμείς είμαστε υποχρεωμένοι αυτό να το λέμε καθημερινά στον ελληνικό λαό, αν και το 1,5 εκατομμύριο άνεργοι, τα 300.000 μαγαζιά τα οποία έχουν κλείσει, οι τριάντα, σαράντα χιλιάδες άστεγοι, γνωρίζουν τι σημαίνει «μεταμνημονιακή Ελλάδα». Αν περπατήσουμε στους κεντρικούς δρόμους της Αθήνας, θα δούμε ότι αυξάνονται όλο και περισσότερο οι άστεγοι. Σκοντάφτεις πάνω σε άστεγους που κοιμούνται στα πεζοδρόμια και αυτή είναι η πραγματικότητα. <br />Με αυτό, όμως, το νομοσχέδιο καταργείται και το καμποτάζ, χαρίζοντας στην κυριολεξία τις ελληνικές θάλασσες σε κράτη τρίτων χωρών που μπορούν χωρίς καμμία υποχρέωση να δραστηριοποιούνται επαγγελματικά όλο τον χρόνο, σε αντίθεση με αυτό που ισχύει μέχρι σήμερα, δηλαδή σκάφη με σημαίες τρίτων χωρών ή ιδιωτικά που δεν μπορούσαν να ναυλωθούν για κρουαζιέρες. Τα σκάφη αναψυχής, ανεξαρτήτως σημαίας, μπορούν να κάνουν ναύλωση στην Ελλάδα και μάλιστα χωρίς να απαιτείται η λήψη άδειας απόπλου ή η δήλωση κατάπλου σε οποιοδήποτε λιμάνι της χώρας. Για τα πλοία αυτά, δεν προβλέπεται το αν και με ποιο τρόπο θα εισπράττεται το τέλος παραμονής και πλόων, το οποίο ισχύει για όλα τα σκάφη. <br />Μπορείτε, κύριε Υπουργέ, να μου απαντήσετε στο εξής. Τα πυρηνικά απόβλητα, τα οποία μεταφέρονται με πλοία από την ιταλική μαφία και ρίπτονται στη Μεσόγειο, αν δεν υπάρχει απόπλους και κατάπλους, πώς θα ελεγχθούν;</speech><speech by=\"#s39\"><from> ΣΟΦΙΑ ΒΟΥΛΤΕΨΗ</from> Πού ρίφθηκαν;</speech><speech by=\"#s238\"><from> ΙΩΑΝΝΗΣ ΠΛΑΚΙΩΤΑΚΗΣ</from> Τι σχέση έχει τώρα αυτό;<br />ΟΔΥΣΣΕΑΣ ΚΩΝΣΤΑΝΤINΟΠΟΥΛΟΣ: Η μαφία έτσι κι αλλιώς…<br />ΣΤΕΦΑΝΟΣ ΣΑΜΟΪΛΗΣ: Να το δείτε λίγο. Δεν ελέγχεται η φόρτωση του πλοίου; Τώρα, δεν ελέγχουμε τον απόπλου και τον κατάπλου. Η φόρτωση του πλοίου πώς ελέγχεται; Αυτό εννοώ και έφερα ως παράδειγμα τα απόβλητα.<br />Το νομοσχέδιο οδηγεί σε λουκέτο πολλές ελληνικές επιχειρήσεις και σε ανεργία πολλούς περισσότερους εργαζόμενους, στερώντας το ΝΑΤ από σημαντικούς πόρους που θα προέρχονταν από εισφορές. Το πρόσφατο παράδειγμα της άρσης του καμποτάζ στο χώρο της κρουαζιέρας, όχι μόνο δεν επιβεβαίωσε τις εξαγγελίες των τότε κυβερνητικών στελεχών για τη δήθεν εισροή εκατοντάδων εκατομμυρίων ευρώ στην ελληνική οικονομία αλλά αντιθέτως οδήγησε μεγάλο αριθμό Ελλήνων ναυτικών στην ανεργία. Είναι κάτι ανάλογο με το άλλο success story, το οποίο είχαμε με τον τουρισμό, με τα 18 εκατομμύρια, δισεκατομμύρια κ.λπ., όπου όμως ταυτόχρονα στον τομέα του τουρισμού φέτος είχαμε εννέα χιλιάδες λιγότερους εργαζόμενους. <br />Αυτά θα πρέπει να τα σκέφτεστε. Εμείς τα σκεφτόμαστε, τα υπολογίζουμε και τα μετράμε. Οι λίγοι εργαζόμενοι που απέμειναν στον κλάδο της ναυτιλίας απασχολούνται ανασφάλιστοι και χωρίς εργασιακά δικαιώματα, ενώ σήμερα δεν υπάρχει ούτε ένα κρουαζιερόπλοιο με ελληνική σημαία. Το ίδιο πρόκειται να συμβεί και στους χιλιάδες εργαζόμενους στα σκάφη αναψυχής, ενώ θα υπάρχει ραγδαία εγκατάλειψη της ελληνικής σημαίας. Το μόνο θετικό, θα έλεγα, το οποίο βλέπουμε είναι το μητρώο των σκαφών. Αυτό, πράγματι, χρειάζεται. Το θέμα είναι πώς χρησιμοποιείς ένα εργαλείο κάθε φορά.<br />Εν πάση περιπτώσει, είναι θετικό βήμα ώστε να μπορούμε να ελέγχουμε και τα φορολογικά των σκαφών είτε είναι επαγγελματικά είτε είναι ιδιωτικά.<br />Παράλληλα, καταργείτε δύο φόρους. Καταργείτε τον ειδικό φόρο των επαγγελματικών σκαφών αναψυχής και το φόρο πολυτελείας των ιδιωτικών σκαφών, σύμφωνα με το άρθρο 17 του ν. 3833/2010. Αυτό γιατί το κάνετε; <br />Όσον αφορά στη θεσμοθέτηση για τα σκάφη μέχρι είκοσι τέσσερα μέτρα να ναυλώνονται χωρίς πλήρωμα και καπετάνιο, νομίζουμε ότι αυτό πλήττει κατ’ αρχάς την ασφάλεια των θαλασσών μας και των πλοίων και ταυτόχρονα πλήττει την ασφάλεια των ίδιων των εργαζομένων και αφαιρεί σημαντικά έσοδα από το ΝΑΤ. <br />Εγώ θα έλεγα ότι αν ,πράγματι, θέλετε να εκμοντερνίσετε τη νέα Ελλάδα, όπως λέτε, και να φέρετε στους νέους καιρούς τις θάλασσες και τα πλοία που πλέουν σ’ αυτές, θα έπρεπε πρώτα απ’ όλα να ξεκινήσετε από τις βασικές υποδομές. <br />Βασικές υποδομές είναι κατ’ αρχάς τα λιμάνια. Σε τι κατάσταση είναι τα λιμάνια, μικρά και μεγάλα; Υπάρχουν λιμάνια στα οποία έχουν επενδυθεί χρήματα και τα οποία είναι σε απελπιστική κατάσταση, σε σημείο που να είναι και επικίνδυνα. Σας το έχω ξαναπεί, κύριε Υπουργέ. Από τις υποδομές ξεκινάς για να αναπτύξεις τον τουρισμό και να αυξήσεις το τζίρο, από τα σκάφη αναψυχής και από τον τουρισμό που γίνεται στους θαλάσσιους «δρόμους». Δεν είναι δυνατό να πιστεύετε ότι θα κάνετε κάτι με τις πλωτές εξέδρες που, κατά την άποψή μου, δημιουργούν πολλές φορές και προβλήματα με τον τρόπο που τις βάζετε. Δεν είναι δυνατό να μη γνωρίζει το ΥΕΝ τι γίνεται αλλά το Υπουργείο Τουρισμού και το Υπουργείο Ναυτιλίας να είναι τα δύο Υπουργεία τα οποία να καθορίζουν το θέμα των πλωτών εξεδρών. Πράγματι μπαίνει θέμα ασφάλειας. Άρα, για μας το πρώτο είναι οι βασικές υποδομές, όπως τα λιμάνια. <br />Ξεκινώ από τα εγκαταλελειμμένα λιμάνια. Στην Κέρκυρα έχουμε είκοσι τέσσερα τέτοια λιμάνια. Θα μπορούσαμε να επενδύσουμε, πραγματικά, στο θαλάσσιο τουρισμό και να έχουμε με ασφάλεια ανάπτυξη του θαλάσσιου τουρισμού. Είναι δηλαδή εντελώς επιφανειακό το να λέμε ότι θα αυξήσουμε. Στόχος μας είναι να φτάσουμε το μέσο όρο της Ευρωπαϊκής Ένωσης, ένα σκάφος ανά εκατόν εξήντα κατοίκους. Πραγματικά αυτό είναι εντελώς επιφανειακό, διότι πρέπει να δείτε πώς έχει τα λιμάνια της και η υπόλοιπη Ευρωπαϊκή Ένωση. «Η μέρα με τη νύχτα». Ουδεμία σχέση τα λιμάνια της Ιταλίας, της Γαλλίας, της Ισπανίας και άλλων ευρωπαϊκών χωρών με τα λιμάνια της Ελλάδας. Εμείς δεν έχουμε λιμάνια. Πρέπει να τα φτιάξουμε. Έχουμε ελάχιστες μαρίνες. <br />Επίσης, με το νομοσχέδιο επιτρέπεται η σύμβαση ολικής ναύλωσης για τα ιδιωτικά πλοία αναψυχής, ιστιοφόρα και μηχανοκίνητα, χωρίς υποχρέωση εκτέλεσης ελάχιστου αριθμού ημερών ναύλωσης, δηλαδή επιτρέπει να δραστηριοποιούνται επαγγελματικά και οι ιδιώτες, τα ιδιωτικά σκάφη και μάλιστα με προνομιακό καθεστώς έναντι των επαγγελματιών. <br />Εδώ νομίζω ότι γίνεται μία τεράστια παράλειψη προς όφελος των ιδιωτών «σκαφάτων» σε βάρος των επαγγελματιών του κλάδου. Θα πρέπει να ξεχωρίσουμε ποια είναι τα ιδιωτικά πλοία και ποια είναι τα επαγγελματικά.<br />Κατά την άποψή μας τα επαγγελματικά ενοικιάζονται, τα ιδιωτικά δεν ενοικιάζονται.<br />Επίσης, η συγχώνευση του Οίκου Ναύτου με το γραφείο ευρέσεως εργασίας. Παρά τις μέχρι σήμερα δεσμεύσεις των συναρμόδιων Υπουργών, υπάρχει κίνδυνος να μειωθούν οι παροχές, τη στιγμή που είναι γνωστό ότι η αύξηση της ανεργίας των ναυτικών τα τελευταία χρόνια, από το 2010 ως το 2012, αν δεν κάνω λάθος έχει ξεπεράσει το 52%-53%. <br />Για τις πλωτές εξέδρες, είπαμε ότι παραγκωνίζεται το Γενικό Επιτελείο Ναυτικού, το Υπουργείο Πολιτισμού, το ΥΠΕΚΑ για το περιβάλλον και η τοπική αυτοδιοίκηση που πλέον χάνουν και κάποια έσοδα που είχαν από την ενοικίαση των παραλιών. <br />Με το άρθρο 29, θεσμοθετούνται ρυθμίσεις που ευνοούν τις πολυεθνικές εταιρείες κρουαζιέρας γιατί εξισώνονται τα λεγόμενα φαρικά τέλη, τα οποία πληρώνουν τα ξένα κρουαζιερόπλοια, με αυτά των ελληνικών. Αποτελεί χαριστική ρύθμιση για τα κρουαζιερόπλοια με σημαία τρίτων χωρών χωρίς κανένα αντισταθμιστικό όφελος για την Ελλάδα. Εγώ θα έλεγα ότι το να προσελκύσουμε δεν σημαίνει ότι θα τους τα χαρίσουμε όλα. Προσελκύουμε με το να δώσουμε υποδομές τις οποίες το ελληνικό δημόσιο θα ελέγχει και θα αναπτύσσει. Γνωρίζουμε πάρα πολύ καλά ότι υπάρχουν τεράστια έσοδα σε λιμάνια όπου προσεγγίζουν κρουαζιερόπλοια. Θα μπορούσε, λοιπόν, το συγκεκριμένο λιμάνι να επενδύσει αντί να χαρίζουμε φαρικά τέλη και να τα αφήνουμε ανεξέλεγκτα χάριν υποτίθεται της ανάπτυξης. <br />Ως προς την ερασιτεχνική αλιεία νομίζουμε ότι αποκτά και προεκλογικό χαρακτήρα αυτή η διάταξη, αυτό το άρθρο, γιατί αφορά γύρω στις εκατό χιλιάδες ερασιτέχνες ψαράδες οι οποίοι ευχάριστα θα ακούσουν ότι καταργείται το παράβολο που καταβάλλουν για την αδειοδότηση και για τη θεώρηση σε ετήσια βάση. Αυτή η διάταξη όμως είναι αντίθετη με το Ευρωπαϊκό Δίκαιο και την κοινή αγροτική πολιτική αλιείας. Είναι χαρακτηριστικό…<br /><br />Ολοκληρώνω, κύριε Πρόεδρε. Να πω μια φράση μόνο. <br />Πρέπει να χάνονται περίπου 7,5 εκατομμύρια ευρώ από τη συγκεκριμένη διάταξη αλλά θα πρέπει να μας πείτε και όποιες ζημιές δημιουργούνται στο ελληνικό δημόσιο πώς θα τις αναπληρώσετε. <br />Βέβαια, θα πρέπει να δούμε και τα αλιευτικά αποθέματα και πώς επηρεάζονται αυτά, τη στιγμή που στη Μεσόγειο, στο Αιγαίο, στο Ιόνιο και στο Κρητικό Πέλαγος, θα πρέπει να γίνουν προσπάθειες για να αναπτυχθούν, να μεγαλώσουν τα αλιευτικά αποθέματα, πώς αυτές οι διατάξεις βοηθάνε σε αυτήν την κατεύθυνση.<br />Ευχαριστώ πολύ.<br /></speech><speech by=\"#s90\"><from>ΠΡΟΕΔΡΕΥΩΝ</from> Το λόγο έχει ο ειδικός αγορητής του Πανελληνίου Σοσιαλιστικού Κινήματος, ο συνάδελφος Βουλευτής κ. Κωνσταντινόπουλος Οδυσσέας.</speech><speech by=\"#s153\"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, μια μέρα μετά την ψήφιση του πολυνομοσχεδίου, συζητάμε για έναν εξαιρετικά σημαντικό τομέα της χώρας μας ο οποίος πραγματικά δεν έχει αναπτυχθεί όσο θα μπορούσε για να στηρίξει την ελληνική οικονομία. <br />Νομίζω ότι αυτό που είπε ο συνάδελφος με τη μαφία και τα απόβλητα, ήταν ένα λάθος. Σε καμμία περίπτωση δεν θέλω να πιστέψω ότι εννοούσε ότι η μαφία μεταφέρει απόβλητα και το Υπουργείο δεν προσπαθεί να το αποτρέψει.<br />Αν προχθές κάποιοι είχαν ενστάσεις για τον ΟΟΣΑ και τις μεταρρυθμίσεις, σήμερα θέλω να πω ότι μέσα σ’ αυτό το νομοσχέδιο υπάρχουν πάρα πολλά, στην πλειοψηφία τους προτάσεις, θέσεις οι οποίες εκσυγχρονίζουν το νομικό πλαίσιο και οι οποίες είναι προτάσεις του ΟΟΣΑ. <br />Άκουσα -και εδώ νομίζω ότι πρέπει να σταθούμε, κύριε Υπουργέ- τον εισηγητή του ΣΥΡΙΖΑ να λέει ότι κάνουμε προεκλογική εκστρατεία με τις εκατό χιλιάδες ψαράδες, ότι είναι αντίθετη με το Κοινοτικό Δίκαιο και μας λένε ότι χάνουμε και 7,5 εκατομμύρια ευρώ. Όταν εμείς λέγαμε ότι πρέπει να βρούμε από κάπου λεφτά και πρέπει να ισοσκελίσουμε, μας έλεγαν ότι δεν χρειάζεται αυτό. Σήμερα στεναχωριούνται γιατί κάνουμε κάτι προς όφελος των ψαράδων. Και αυτό αρνητικό είναι; Ή επειδή το κάνει η Κυβέρνηση και θα θέλατε να το πείτε εσείς; Ποιο είναι το πρόβλημα; <br />Μου θυμίζει αυτό που είπε χθες ο κ. Τσίπρας, ότι δίνουμε τα πεντακοσάρικα σαν τον κ. Ράλλη. Όταν ο κ. Τσίπρας λέει ότι θα φτάσει το βασικό μισθό στον ιδιωτικό τομέα προ της κρίσης, από πού τα δίνει τα λεφτά; Από την τσέπη του; Από την Κουμουνδούρου; <br />Κυρίες και κύριοι συνάδελφοι, συζητάμε σήμερα ένα νομοσχέδιο για το οποίο έχει γίνει μια καλή προσπάθεια και θέλω να πω ότι ο εισηγητής μας στην επιτροπή έκανε μια εξαιρετική προσπάθεια. Συζήτησε με όλους τους φορείς, μίλησε, καταθέσαμε προτάσεις και τροπολογίες. Απ’ ό,τι μαθαίνω, στο τέλος της συνεδρίασης, πολλές από αυτές θα ενσωματωθούν στην τελική προσπάθεια, έτσι ώστε να νομοθετηθεί ο συγκεκριμένος κλάδος, γιατί η χώρα μας έχει συγκριτικά πλεονεκτήματα. Έχει όλες αυτές τις γεωγραφικές ιδιομορφίες και το φυσικό κάλλος για να μπορέσει να αναπτυχθεί. <br />Όμως, για να είμαστε ειλικρινείς, τα τελευταία χρόνια παρατηρείται μια μεγάλη πτώση στον κλάδο αυτόν και των τουριστικών σκαφών και των σκαφών αναψυχής. Και αυτά πού γίνονται; Σε μια χώρα που είναι κατ’ εξοχήν τουριστική, με τη μεγαλύτερη ίσως ακτογραμμή στην Ευρώπη και αναπτύσσονται άλλες χώρες δίπλα μας γνωρίζοντας όλοι τα αποτελέσματα. Γιατί αν αναπτύξουμε αυτόν τον κλάδο, θα έχουμε περισσότερες θέσεις απασχόλησης, θα ευνοήσει τις μικρομεσαίες επιχειρήσεις και όλους τους Έλληνες που αντιμετωπίζουν το φάσμα της ανεργίας. <br />Εμείς πιστεύουμε ότι αυτό το νομοσχέδιο είναι σε θετική κατεύθυνση, γιατί κωδικοποιεί, απλοποιεί τις διαδικασίες, προσθέτει διατάξεις αλλά μειώνει τη γραφειοκρατία, ώστε να μπορέσει να αναπτυχθεί ο συγκεκριμένος τομέας. <br />Να ξεκαθαρίσουμε όμως ότι θέλουμε να αναπτύξουμε αυτόν τον τομέα όπου ο ιδιώτης θα παίζει πολύ σημαντικό ρόλο. Προφανώς θα παίζει σημαντικό ρόλο το σκάφος αλλά και ο ναυτικός. Θεωρούμε, λοιπόν, ότι είναι θετικό να υπάρχουν δυνατότητες ναύλωσης και από ιδιωτικά σκάφη. <br />Όμως, κύριε Υπουργέ, πρέπει και εδώ να γίνεται συγκεκριμένη μνεία, να υπάρχουν δικλίδες ασφαλείας, οι οποίες θα κατοχυρώνουν ότι δεν τίθεται σε κίνδυνο η ανθρώπινη ζωή. Θα υπάρχει ο απαιτούμενος έλεγχος κατά την εκναύλωση των συγκεκριμένων σκαφών, ότι η ελληνική πολιτεία θα είναι παρούσα, για να διασφαλίζει την ασφάλεια της ζωής και της περιουσίας όλων όσων επιβαίνουν ή και του ίδιου του σκάφους, δηλαδή της περιουσίας του ιδιοκτήτη.  <br />Άλλη μια σημαντική παρέμβαση είναι η δυνατότητα ναύλωσης χωρίς πλοίαρχο και πλήρωμα σε σκάφη μήκους έως εικοσιτέσσερα μέτρα. Μέχρι τώρα ίσχυε για σκάφη μήκους έως είκοσι μέτρα. Δεν καταλαβαίνω τις διαφωνίες. Αυτό το πρότυπο εφαρμόζεται σε όλες τις χώρες της Ευρωπαϊκής Ένωσης και νομίζω ότι υπάρχουν παραδείγματα. Ειπώθηκαν κατά τη διάρκεια της επιτροπής. <br />Νομίζω ότι εξίσου σημαντικό είναι η εγκατάσταση στη Γενική Γραμματεία Δημοσίων Εισόδων μητρώου τουριστικών πλοίων και μικρών σκαφών. Ποιος είναι ο σκοπός αυτού του ηλεκτρονικού μητρώου;<br />Θα είναι η κατοχύρωση του συνόλου των στοιχείων που απαιτούνται από τις αρμόδιες φορολογικές, τελωνειακές και ελεγκτικές υπηρεσίες του Υπουργείου Οικονομικών.<br />Επίσης, το νομοσχέδιο απλοποιεί συγκεκριμένες γραφειοκρατικές διαδικασίες. Δεν είναι μόνο ο απόπλους και ο κατάπλους αλλά είναι και διάφορες επιμέρους γραφειοκρατικές διαδικασίες, οι οποίες μέχρι σήμερα δεν είχαν κανένα νόημα, απασχολούσαν τις λιμενικές αρχές, δυσχέραιναν τη χρήση των σκαφών αναψυχής, εξέθεταν τη χώρα σε πολλούς τουρίστες οι οποίοι επισκέπτονταν τη χώρα μας. Και νομίζω ότι πολλές φορές ήταν και παράγοντας ανάσχεσης για να αναπτυχθεί ο συγκεκριμένος τομέας.<br />Πρέπει να πούμε πραγματικά ότι οι αρμόδιες υπηρεσίες του Υπουργείου επεξεργάστηκαν το θέμα πάρα πολύ και έτσι ενοποιούνται τα παράβολα και τα τέλη σε ένα και μπορούμε να έχουμε μια υπηρεσία, η οποία εισπράττει σε όλες τις μέρες της εβδομάδας με έναν τρόπο κοντά στον τρόπο που λειτουργούν τα σκάφη αναψυχής.<br />Σημαντικό επίσης είναι το ηλεκτρονικό μητρώο. Είμαστε σε μια χώρα ναυτική και δεν υπήρχε ηλεκτρονικό μητρώο μέχρι σήμερα. Κύριε Υπουργέ, αυτό πρέπει να τρέξει άμεσα. Είναι ζήτημα τεχνικό, πρέπει να το βάλει σε προτεραιότητα το Υπουργείο αμέσως μετά την ψήφιση αυτού του νομοσχεδίου.<br />Επίσης, έχουμε το ηλεκτρονικό ναυλοσύμφωνο, που κατά την άποψή μας απλοποιεί τη διαδικασία και καταπολεμά ουσιαστικά τη φοροδιαφυγή. Διότι κανείς πλέον κατά τον έλεγχο του λιμενικού, δεν θα μπορεί να πει ότι το έχει αφήσει στο σπίτι του. Θα μπορεί να ελέγχεται επί τόπου και έτσι είναι ένας πολύ σημαντικός τρόπος για να καταπολεμηθεί η φοροδιαφυγή και να βρίσκεται, βεβαίως, οποιοσδήποτε που φοροδιαφεύγει.<br />Συμφωνούμε με τη συγχώνευση του Οίκου Ναύτου και ΓΕΝΕ και συμφωνούν και οι εργαζόμενοι εκεί. Έχουμε την αίσθηση ότι οποιοσδήποτε αντίλογος σε μια τέτοια διαδικασία δεν βρίσκεται στη σωστή κατεύθυνση. Νομίζουμε ότι θα υποστηρίξει τη συνολική προσπάθεια.<br />Νομίζω ότι υπάρχει ένα θέμα και μια περιρρέουσα ατμόσφαιρα σχετικά με την αδήλωτη εργασία. Πρέπει να είναι ξεκάθαρο ότι το Λιμενικό, η Ελληνική Ακτοφυλακή κατά τον έλεγχό της στα σκάφη εξακριβώνει την τήρηση της ναυτεργατικής νομοθεσίας, δεν κάνει μόνο έλεγχο για τα παράνομα υλικά ή για οτιδήποτε άλλο. Αλλά πρέπει να είναι σαφές προς όλους ότι κάνει έλεγχο. Και αυτό νομίζω ότι πρέπει να το ξεκαθαρίζουμε μέσα στο νομοσχέδιο.<br />Όσοι επιβαίνουν, έχουν συγκεκριμένη σχέση εργασίας και πρέπει να έχουν και συγκεκριμένο τρόπο με τον οποίο να αποδεικνύεται ποιοι επιβαίνουν, ποιοι εργάζονται και ποιοι όχι, ώστε να μην υπάρχει καμμία εισφοροδιαφυγή εις βάρος τόσο των εργαζομένων όσο και της ελληνικής πολιτείας.<br />Τελειώνω, κύριε Υπουργέ, με το θέμα εισαγωγής στο Λιμενικό Σώμα. Νομίζω ότι είναι πάρα πολύ σοβαρό το θέμα. Νομίζω ότι πρέπει να το ρυθμίσουμε με έναν τέτοιο τρόπο, με τον οποίο δεν θα τίθενται θέματα αντικειμενικότητας και θα πρέπει να είναι αδιάβλητη η διαδικασία. Μέχρι στιγμής, δύο θεσμοί που το έχουν διασφαλίσει είναι είτε το ΑΣΕΠ είτε οι πανελλήνιες εξετάσεις. Επομένως και αυτό, κύριε Υπουργέ, πρέπει να το δούμε σε αυτήν την κατεύθυνση.<br />Σας ευχαριστώ πολύ.<br /></speech><speech by=\"#s90\"><from>ΠΡΟΕΔΡΕΥΩΝ</from> Κι εμείς σας ευχαριστούμε, κύριε Κωνσταντινόπουλε.<br />Το λόγο έχει η ειδική αγορήτρια των Ανεξάρτητων Ελλήνων, η κ. Τσαμπίκα Ιατρίδη.</speech><speech by=\"#s85\"><from> ΤΣΑΜΠΙΚΑ ΙΑΤΡΙΔΗ</from> Κυρίες και κύριοι συνάδελφοι, θα ήθελα να πω στον κύριο Υπουργό ότι η στάση της Κυβέρνησης απέναντι στους Έλληνες ναυτικούς δεν είναι έντιμη. Δεν είναι έντιμη, κύριε Υπουργέ, και αυτή είναι η πραγματικότητα.<br />Συζητάμε σήμερα το νομοσχέδιο «Τουριστικά πλοία και άλλες διατάξεις» και η ΠΝΟ έχει ήδη κηρύξει το πρώτο σαρανταοκτάωρο απεργιών. Συζητούσαμε αυτές τις ημέρες στην επιτροπή για το διαβόητο, πλέον, άρθρο 25 περί πλοίου ασφαλείας και βεβαιώνατε ότι δεν πρόκειται για απεργοσπαστικό μηχανισμό. <br />Την ίδια στιγμή που εμείς συζητούσαμε στην επιτροπή και σας είχαμε πει ότι υπό προϋποθέσεις θα μπορούσαμε να συζητήσουμε μια κοινά αποδεκτή λύση εσείς, ως Υπουργός, συμφωνούσατε στην κατάργηση των συλλογικών συμβάσεων των ναυτικών και δεχτήκατε να μπει στο πολυνομοσχέδιο. <br />Τώρα για να είμαι ειλικρινής, κύριε Υπουργέ, δεν ξέρω κατά πόσο εσείς, οι Υπουργοί της Κυβέρνησης, έχετε κάποιο λόγο σε αυτά που επιβάλλουν οι δανειστές, ο ΟΟΣΑ ή δεν ξέρω και εγώ ποιος άλλος. Η στάση αυτή, όμως, είναι ανέντιμη απέναντι στους ναυτικούς, απέναντι στους ανθρώπους που εξασφαλίζουν τη σύνδεση των νησιών μας μεταξύ τους και με την ηπειρωτική Ελλάδα. <br />Κυρίες και κύριοι συνάδελφοι, θα ήθελα να κάνω μια ακόμα παρατήρηση. Με το πολυνομοσχέδιο, γίνεται επανίδρυση της Ρυθμιστικής Αρχής Λιμένων λίγο πριν συμπληρωθεί χρόνος από την πρώτη ίδρυσή της με τη ψήφιση του ν.4150 τον Απρίλη του 2013. Οι τροποποιήσεις είναι προφανείς και κινούνται προς την κατεύθυνση του πλήρους ξεπουλήματος των λιμανιών. Προφανώς, οι επενδυτές θέλουν μια «ανεξάρτητη αρχή» προκειμένου να κάνουν ανενόχλητοι αυτό που θέλουν. Εδώ είμαστε και θα το δείξει η πραγματικότητα, εφόσον βέβαια προχωρήσετε στα σχέδιά σας.<br />Κυρίες και κύριοι συνάδελφοι, υπό αυτό το πρίσμα και η συζήτηση για το παρόν νομοσχέδιο χάνει λίγο το νόημά της. Κανείς δεν ξέρει, αν αυτό που νομοθετείτε σήμερα εδώ δεν θα αλλαχθεί αύριο επειδή το θέλουν οι δανειστές. Έχει χαθεί η εμπιστοσύνη, κύριε Υπουργέ. Έχει διαρραγεί η σχέση της πολιτείας με τους πολίτες της. Έχουν διαρραγεί οι σχέσεις των Ελλήνων εφοπλιστών με τα ελληνικά πληρώματα. Έχει διαρραγεί η σχέση του Υπουργείου σας με τους Έλληνες ναυτικούς. Δεν ξέρω τι είδους ναυτιλία έχετε στο νου σας ή τι είδους ναυτιλία σας προτείνουν οι σύμβουλοί σας, όμως ναυτιλία χωρίς ελληνική σημαία, χωρίς ελληνικά πληρώματα και χωρίς ελληνικές επιχειρήσεις δεν είναι και δεν μπορεί να είναι ελληνική ναυτιλία. <br />Εμείς είπαμε στην επιτροπή ότι καταψηφίζουμε το παρόν νομοσχέδιο. Το καταψηφίζουμε, γιατί πιστεύουμε ότι θα οδηγήσει στον πλήρη ανθελληνισμό του κλάδου. Το καταψηφίζουμε, γιατί παραδίνει το Αιγαίο σε όλους τους άλλους εκτός από τα ελληνικά πληρώματα και τα πλοία με ελληνική σημαία. Και αυτό προέκυψε τόσο από τη συζήτηση στην επιτροπή όσο και από τα λεγόμενα των φορέων της ναυτιλίας. <br />Ακούσαμε την άποψη ότι είναι προτιμότερο να οδηγηθούμε στην αύξηση των θέσεων εργασίας στη στεριά, στις επικουρικές εργασίες που συνδέονται με το θαλάσσιο τουρισμό και ας ρισκάρουμε την πρόκληση ανεργίας στον κλάδο, στα ελληνικά πληρώματα και τα πλοία με ελληνική σημαία. Είναι μια στρατηγική επιλογή που κάνει το Υπουργείο Ναυτιλίας. <br />Ειλικρινά ως νησιώτισσα εύχομαι να σας βγει, κύριε Υπουργέ, για το καλό  της οικονομίας μας. Δεν ξέρω, όμως, πώς θα φαίνεται σε όλους όσοι ήδη έδωσαν επί πολλά χρόνια τη ψυχή τους για το θαλάσσιο τουρισμό και ψωμί σε χιλιάδες οικογένειες να βλέπουν τριτοκοσμικές σημαίες και τριτοκοσμικά πληρώματα να καρπώνονται τους θησαυρούς του Αιγαίου και να αλωνίζουν στα νερά του. <br />Αυτή είναι η ουσιώδης διαφωνία μας. Το εξήγησα και στην επιτροπή. Το Υπουργείο κάνει μια επιλογή και λέει. Αφού δεν μπορώ να ενισχύσω την ελληνική σημαία, ας ανοίξω το Αιγαίο σε όλους τους άλλους και αν είμαστε τυχεροί να αυξηθούν και οι θέσεις εργασίας. <br />Η διαφορά είναι ότι εντός ασφυκτικού μνημονιακού πλαισίου, ο Υπουργός Ναυτιλίας δεν έχει τη δυνατότητα να λάβει μέτρα για την ενίσχυση της ελληνικής σημαίας στα τουριστικά πλοία. Πρέπει πρώτα να ρωτήσει το Υπουργείο Οικονομικών και αυτό με τη σειρά του τους δανειστές και η απάντηση συνήθως είναι αρνητική, γιατί συνολικά δεν έχουμε δει κανένα μέτρο, καμμία πρόταση που να οδηγεί σε ουσιαστική ανάπτυξη αυτήν τη χώρα, που να ανοίγει αξιοπρεπείς θέσεις εργασίας στους Έλληνες. Κίνητρα, λοιπόν, για την ελληνική σημαία απλά δεν υπάρχουν. Ίσως θα έπρεπε να ξεκινούσατε από εκεί και μετά να προχωρούσατε και στις ρυθμίσεις που κάνετε τώρα.<br />Το νομοσχέδιο, λοιπόν, κινείται προς αυτήν την κατεύθυνση. Ήδη από την παράγραφο 2 του πρώτου άρθρου, παρέχει τη δυνατότητα στον Υπουργό να καθορίζει τα κριτήρια για τα σκάφη κατά το δοκούν, όπως και τα απαραίτητα δικαιολογητικά. Θα καθορίζει ο ένας Υπουργός, θα ξεκαθορίζει ο επόμενος. Δεν είναι λογική αντιμετώπιση αυτή. <br />Το νομοσχέδιο προχωρά ακόμα και στη σύσταση μητρώου, κάτι που είναι όντως απαραίτητο και είναι θετικό ότι περιλαμβάνει και επαγγελματικά πλοία αναψυχής με ξένη σημαία στην περίπτωση που εκναυλώνονται μεταξύ ελληνικών λιμένων.<br />Από εκεί και πέρα, ανοίγει ο ασκός του Αιόλου στο άρθρο 3 και στο άρθρο 4, στα οποία ο καθένας έχει πρόσβαση στο Αιγαίο και το Ιόνιο και γενικά στις ελληνικές θάλασσες. Το ζήτημα εδώ είναι κατά πόσο μπορούν να ασκηθούν οι απαραίτητοι έλεγχοι και βέβαια -αυτό που είπα και πιο πάνω- κατά πόσο θα αντέξει το ελληνικό επαγγελματικό σκάφος αναψυχής, πολύ περισσότερο όταν το Υπουργείο βάζει στο παιχνίδι και τα ιδιωτικά σκάφη, γεγονός το οποίο, κατά την άποψή μας, θα δημιουργήσει αθέμιτο ανταγωνισμό και επιπλέον ζητήματα. <br />Επιτρέψτε μου να κάνω μία παρένθεση εδώ και να σημειώσω ότι μπορεί αυτό το νομοσχέδιο να πετύχαινε, υπό την προϋπόθεση ότι θα είχαμε και ένα Λιμενικό Σώμα -Ελληνική Ακτοφυλακή- το οποίο θα ήταν κατάλληλα στελεχωμένο και με επαρκή μέσα, ώστε να κάνει τους κατάλληλους ελέγχους, κάτι το οποίο δεν συμβαίνει και το γνωρίζουμε όλοι.<br />Σε ό,τι αφορά τη στελέχωση των επαγγελματικών πλοίων αναψυχής, εμείς έχουμε εκφράσει τις διαφωνίες μας. Όμως κι εμείς να μην τις είχαμε εκφράσει, τις έχουν εκφράσει σχεδόν όλοι οι εμπλεκόμενοι φορείς, ειδικά όταν γνωστός εφοπλιστής σας λέει ότι δεν θέλουν να συγκρουστούν με τα πληρώματά τους και να σκεφτείτε ξανά το ζήτημα των είκοσι τεσσάρων μέτρων. Εσείς, όμως, επιμένετε σε αυτό και μιλάτε και για εξέλιξη της τεχνολογίας. <br />Κοιτάξτε, δεν θα διαφωνήσουμε για την εξέλιξη της τεχνολογίας. Θα ήθελα, όμως, να σας επισημάνω ότι είναι ακριβώς αυτή η εξέλιξη της τεχνολογίας που απαιτεί εξειδικευμένα άτομα στο χειρισμό τέτοιων σκαφών. Άλλωστε, οποιοσδήποτε μπει στη γέφυρα ενός επαγγελματικού σκάφους είκοσι τεσσάρων μέτρων, θα διαπιστώσει ότι ο τεχνολογικός εξοπλισμός απαιτεί εξειδικευμένο πλήρωμα, πολύ περισσότερο όταν στην ίδια διάταξη μιλάμε για ειδικά χαρακτηριστικά χωρίς αυτά να προσδιορίζονται. <br />Έρχομαι τώρα και στις διατάξεις που αφορούν τα επαγγελματικά τουριστικά ημερόπλοια. Κοιτάξτε, το τελευταίο που χρειαζόμαστε είναι να δημιουργηθεί αθέμιτος ανταγωνισμός με τα ακτοπλοϊκά πλοία. Επανεξετάστε τις ρυθμίσεις του άρθρου 12, γιατί θα προκύψουν προβλήματα. Σε κάθε περίπτωση, εμείς εκτιμούμε ότι θα πρέπει να δείτε και την περίπτωση της καθολικής εφαρμογής του ηλεκτρονικού εισιτηρίου. Έτσι μόνο θα διευκολυνθεί ο έλεγχος και θα ξέρει το Υπουργείο τι του γίνεται. Θα τα πούμε, βέβαια, αναλυτικά και στην κατ’ άρθρον συζήτηση. <br />Σε ό,τι αφορά τη συγχώνευση του Οίκου Ναύτου με το Γραφείο Ευρέσεως Ναυτικής Εργασίας, εμείς δεν συμφωνούμε. Και αυτό, γιατί ο ρόλος του ενός είναι τελείως διαφορετικός από το ρόλο του άλλου, ενώ τίθεται ζήτημα και με τη μεταφορά του προσωπικού. Δεν λέμε «όχι» στις απαραίτητες συγχωνεύσεις, ειδικά όταν αυτές βοηθούν στην παροχή καλύτερων υπηρεσιών. Κατά την άποψή μου, όμως, δεν μπορείς να συγχωνεύεις δύο διαφορετικά πράγματα. <br />Για το πλοίο ασφαλείας στο άρθρο 25, πιστεύω ότι ξεκαθάρισα τη θέση μου και στην αρχή της συζήτησης. Επειδή κάποιοι σπεκουλάρουν και μιλούν για πάγιο αίτημα των νησιωτών, ας ξεκαθαρίσουμε το εξής. Πάγιο αίτημα των νησιωτών είναι να έχουν απρόσκοπτη συγκοινωνία όλο το χρόνο, κάτι που δεν συμβαίνει σήμερα. Σε καμμία περίπτωση δεν εναντιώνονται στους Έλληνες ναυτικούς όταν αυτοί απεργούν, γιατί ξέρουν ότι χάρη σε αυτούς έχουν εξασφαλισμένη τη σύνδεσή τους με τα άλλα νησιά και την ηπειρωτική Ελλάδα, ειδικά όταν η συντριπτική πλειοψηφία των λιμανιών είναι ανύπαρκτα και ακατάλληλα. <br />Συνεπώς, σαν νησιώτισσα που μετακινούμαι από νησάκι σε νησάκι των Δωδεκανήσων, σας λέω ξεκάθαρα ότι όπως και να βαφτίσετε το πλοίο ασφαλείας, δεν παύει αυτό να είναι ένας απεργοσπαστικός μηχανισμός. Καταλαβαίνω, βέβαια, και την αγωνία των συναδέλφων από την Κρήτη, οι οποίοι εκλέγονται από αγρότες, των οποίων τα νωπά προϊόντα αντιμετωπίζουν προβλήματα από τυχόν κινητοποιήσεις των ναυτικών μας. <br />Εδώ, όμως, έτσι όπως είναι η διάταξη, έχει προκαλέσει και τη ρητή και κατηγορηματική αντίδραση του Συνδέσμου Επιχειρήσεων Επιβατηγού Ναυτιλίας, κάτι που πρώτη φορά συμβαίνει σε τέτοια ένταση. Εμείς θα συζητούσαμε μία τέτοια ρύθμιση στο βαθμό που ο νόμος θα ορίζει και μετά από πόσες ημέρες ενεργοποιείται το πλοίο ασφαλείας. <br />Θα σας πω το εξής: Υπάρχουν μικρά νησιά στις Κυκλάδες και τα Δωδεκάνησα, αλλά και το βορειοανατολικό Αιγαίο, που μένουν χωρίς καράβι για πάνω από πέντε ημέρες. Βέβαια, δεν βλέπω το Υπουργείο να ανησυχεί που εξαιτίας της πολιτικής του, με δική του ευθύνη δημιουργούνται άμεσα προβλήματα στα νησιά αυτά. <br />Συνεπώς και η τροπολογία του κ. Κεφαλογιάννη που μιλάει για σαράντα οχτώ ώρες, πιστεύω ότι δεν ανταποκρίνεται στην πραγματικότητα που ζούμε εμείς οι νησιώτες. Βέβαια για την Κρήτη και τα νωπά προϊόντα της, μπορεί να προκύπτει ζήτημα. Πάντως, έτσι όπως είναι η διάταξη, εμείς δεν μπορούμε να την ψηφίσουμε.<br />Κυρίες και κύριοι συνάδελφοι θα μας δοθεί η ευκαιρία να τα πούμε και στην κατ’ άρθρον συζήτηση.<br />Για τα υπόλοιπα άρθρα, ειδικά σε ό,τι αφορά το Λιμενικό Σώμα-Ελληνική Ακτοφυλακή, πιστεύω ότι ο Υπουργός θα πρέπει να κάνει τροποποιήσεις για να μην έχουμε την υπόνοια ότι υποβαθμίζεται ο ρόλος του Αρχηγείου.<br />Για τα ζητήματα του Λιμενικού, έχουν κατατεθεί τροπολογίες τόσο από εμένα όσο και από άλλους συναδέλφους και καλό θα ήταν ο κύριος Υπουργός να τις κάνει αποδεκτές.<br />Από εκεί και πέρα, για τα υπόλοιπα άρθρα θα τα πούμε και αύριο.<br />Εμείς για τους λόγους που εξήγησα παραπάνω, καταψηφίζουμε το νομοσχέδιο επί της αρχής. Δυστυχώς, επαναλαμβάνεται η πολιτική η οποία από το 1974 και μετά μιλούσε και επιδίωκε την ανταγωνιστικότητα, φέρνοντας τελικά τα αντίθετα αποτελέσματα για την ελληνική σημαία και τα ελληνικά πληρώματα. Το ίδιο πιστεύουμε ότι θα γίνει και τώρα με αυτό το νομοσχέδιο. <br />Ευχαριστώ.</speech><speech by=\"#s90\"><from>ΠΡΟΕΔΡΕΥΩΝ</from> Και εμείς ευχαριστούμε.<br />Προτού δώσω τον λόγο στον ειδικό αγορητή της Χρυσής Αυγής, τον συνάδελφο κ. Νικόλαο Κούζηλο θέλω να ενημερώσω το Σώμα ότι μετά το τέλος της εισήγησης του κυρίου συναδέλφου, θα κάνουμε το πολιτικό μνημόσυνο του Αντιπροέδρου και πρώην Υπουργού, συναδέλφου, Βουλευτού Θανάση Νάκου. <br />Επίσης, θα ήθελα να ενημερώσω το Σώμα ότι οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Οικονομικών, Εθνικής Άμυνας, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Υγείας, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων και Δημόσιας Τάξης και Προστασίας του Πολίτη κατέθεσαν σχέδιο νόμου «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας». <br />Παραπέμπεται στην αρμόδια Διαρκή Επιτροπή.<br />Επίσης, ο Βουλευτής των Ανεξάρτητων Ελλήνων κ. Βασίλειος Καπερνάρος κατέθεσε πρόταση νόμου: «Ρυθμίσεις για περιπτερούχους». <br />Παραπέμπεται στην αρμόδια Διαρκή Επιτροπή.<br />Τέλος, ο Γραμματέας της Κοινοβουλευτικής Ομάδας της Χρυσής Αυγής κ. Πολύβιος Ζησιμόπουλος ορίζει ως Κοινοβουλευτικό Εκπρόσωπο τον Βουλευτή Σερρών κ. Αρτέμιο Ματθαιόπουλο. <br />Ορίστε, κύριε Κούζηλε, έχετε το λόγο.</speech><speech by=\"#s133\"><from> ΝΙΚΟΛΑΟΣ ΚΟΥΖΗΛΟΣ</from> Ευχαριστώ, πολύ κύριε Πρόεδρε.<br />Βλέποντας κάποιος την αιτιολογική έκθεση, διαβάζει ότι στόχος του νομοσχεδίου είναι η θεσμοθέτηση ενός σύγχρονου και ελκυστικού πλαισίου, ώστε να αξιοποιηθεί το συγκριτικό πλεονέκτημα που προσφέρει στην Ελλάδα το εξαιρετικό φυσικό κάλλος σε συνδυασμό με την ιστορία και τον πολιτισμό της. Με το εν λόγω νομοσχέδιο, θα επιτευχθεί η απλούστευση των διαδικασιών της καταπολέμησης της πολυπλοκότητας, της γραφειοκρατίας, με γνώμονα την ενίσχυση της ελληνικής ανταγωνιστικότητας και της οικονομίας με απλές και νέες, σύγχρονες ρυθμίσεις και τη θεσμοθέτηση ενός σύγχρονου, σταθερού, σαφούς και ελκυστικού νομοθετικού πλαισίου που θα ανταποκρίνεται στις σύγχρονες απαιτήσεις και θα ενισχύει τις προοπτικές ανάπτυξης του θαλάσσιου τουρισμού.<br />Μελετώντας, κύριε Υπουργέ, τα εν λόγω άρθρα του νομοσχεδίου, κάποιες στιγμές νόμιζα ότι διάβαζα άλλο νομοσχέδιο. Και θα το αιτιολογήσω. Σε γενικές γραμμές δεν είδα σύγχρονο νομοθετικό πλαίσιο, δεν είδα να αξιοποιείται το συγκριτικό πλεονέκτημα της χώρας μας, δεν είδα σταθερό, σαφές νομοθετικό πλαίσιο. Τι είδα; Ελκυστικό πλαίσιο όντως. Αλλά για ποιους; Για ξένα πληρώματα, για ξένη σημαία.  Και ρωτάω. Θέλουμε να είναι ελκυστική, θέλουμε να κυριαρχεί η ελληνική σημαία; Θέλουμε να υπάρχουν Έλληνες ναυτικοί;<br />Με το εν λόγω νομοσχέδιο βλέπουμε ότι διευρύνονται όλα τα προβλήματα που υπήρχαν από τους προηγούμενους νόμους, κυρίως από το ν. 4150/2013 και από το ν.2743/1999. Η μελέτη του Ναυτικού Επιμελητηρίου είναι μία χαρτογράφηση του κλάδου με γενικά στατιστικά και δεν διαθέτει τεχνικά χαρακτηριστικά και στοιχεία.<br />Και εδώ θα πρέπει να τονίσουμε ότι με το ν. 3790/2000 έφυγαν δύο χιλιάδες σκάφη και χάθηκαν τουλάχιστον έξι χιλιάδες θέσεις εργασίας. <br />Γενικά η γραφειοκρατία, η νομοθετική αστάθεια, η πολυνομία, έφεραν στο θαλάσσιο τουρισμό μείωση σκαφών, μείωση ναυλώσεων, μείωση των ελληνικών πληρωμάτων και άδειες μαρίνες.  <br />Τώρα εσείς φέρνετε το εν λόγω νομοσχέδιο που αυξάνει την ανεργία, με άμεσο αντίκτυπο στο ΝΑΤ. Και τι θα γίνει; Θα ζητήσει το ΝΑΤ πρόσθετη βοήθεια; Θα επιβαρύνει πάλι τον κρατικό προϋπολογισμό;<br />Ας έρθουμε τώρα στο νομοσχέδιο, να το αιτιολογήσουμε. <br />Στο Κεφάλαιο Β΄ δημιουργείται Μητρώο Τουριστικών Πλοίων και Μικρών Σκαφών. Εδώ θα θέλαμε να σας προτείνουμε. Αντί για το μητρώο, γιατί δεν υιοθετείτε το ηλεκτρονικό νηολόγιο σε αυτά τα σκάφη -γιατί τα στοιχεία ήδη υπάρχουν κι έτσι αποφεύγουμε τη γραφειοκρατία- και αυτό να είναι συνδεδεμένο με το Υπουργείο Οικονομικών; <br />Τώρα, όμως, αυτό που βλέπουμε από το νομοσχέδιο είναι ότι έχει υπεραρμοδιότητες το Υπουργείο Οικονομικών σε σχέση με το Υπουργείο Ναυτιλίας. Το Υπουργείο Ναυτιλίας θα έπρεπε να το έχει πρώτα, να το ελέγχει. <br />Πάμε τώρα στο Κεφάλαιο Γ’ για τα επαγγελματικά πλοία αναψυχής. Δίνετε τη δυνατότητα σε όλα τα πλοία αναψυχής, ανεξαρτήτου σημαίας, να έχουν τα ίδια δικαιώματα με τα σκάφη με ελληνική σημαία. Αυτό ξέρετε πολύ καλά ότι σημαίνει το τέλος της ελληνικής σημαίας στις ελληνικές θάλασσες. Ποιος θα έχει ελληνική σημαία ενώ θα μπορεί να έχει σκάφος με σημαία τρίτων χωρών και να έχει ξένα πληρώματα; <br />Κάνατε όμως και κάτι άλλο με το άρθρο 8, που αφορά στη στελέχωση των πλοίων αναψυχής. Στην αιτιολογική έκθεση μιλάτε για σταθερό, σαφές πλαίσιο. Στο συγκεκριμένο, όμως, άρθρο δεν καθορίζεται η οργανική σύνθεση πληρώματος, δεν καθορίζονται ειδικότητες και ανοίγετε ένα τεράστιο «παράθυρο» –θα έλεγα- για τη μείωση των πληρωμάτων, με υπουργική απόφαση. <br />Σας είχα πει και στην επιτροπή ότι για να λέμε ότι υπάρχει ένα σαφές και σταθερό νομοθετικό πλαίσιο, για να μπορέσει να μας εμπιστευθεί ο οποιοσδήποτε, θα πρέπει να είναι σαφής ο νόμος. <br />Επίσης, μετατρέπετε τους ναυτικούς σε ένα «μπαλάκι» των μεγάλων εταιρειών, αφού δίνετε τη δυνατότητα σε αυτούς που διαθέτουν πλοία και είναι σύμφωνα με τον ISPS και τον ISM, να τους μεταθέτουν στα πλοία αναψυχής τους. Εδώ, όμως, θέλω να ρωτήσω, με ένα απλό παράδειγμα, το εξής. Εάν ένας πλοίαρχος σε ένα δεξαμενόπλοιο σαράντα χιλιάδων τόνων δεν δεχθεί, τι γίνεται; Εάν δεχθεί, ποια συλλογική σύμβαση ακολουθεί; Και εδώ βλέπω πάλι το ίδιο. Δεν υπάρχει σαφές νομοθετικό πλαίσιο. <br />Ιδιωτικά πλοία αναψυχής. Στο άρθρο 11, βλέπουμε ότι κι εδώ δεν υποχρεούνται σε οργανική σύνθεση πληρωμάτων. Άρα και εδώ ακόμα βλέπουμε ότι δεν υπάρχει σαφές και σταθερό νομοθετικό πλαίσιο. Θα ήθελα να κάνω μία ερώτηση. Γιατί να μη λαμβάνουν τα ιδιωτικά πλοία αναψυχής άδεια κατάπλου και απόπλου;   <br />Το Κεφάλαιο Η΄ αναφέρεται στα επαγγελματικά τουριστικά ημερόπλοια. Θέλουμε να μειώσουμε τη γραφειοκρατία; Ναι. Οπότε θα θέλαμε να σας πούμε να κάνετε δεκτό το αίτημα να δίνεται άδεια απόπλου-κατάπλου κάθε δεκαπέντε μέρες, με το να καταθέτει το ημερόπλοιο στην οικεία λιμενική αρχή υπεύθυνη δήλωση όπου θα γνωστοποιεί την περιοχή στην οποία θα δραστηριοποιείται. Και αν θέλουμε να το κάνουμε ακόμη πιο αυστηρό, να καταθέτει και πλάνο ταξιδίου για το δεκαπενθήμερο.<br />.<br />Κεφάλαιο ΣΤ΄, Κυρώσεις. Και εδώ πάλι δεν βλέπουμε σταθερό πλαίσιο. Γιατί να τροποποιούνται τα όρια των προστίμων με υπουργικές αποφάσεις των Υπουργών Ναυτιλίας και Οικονομικών; Πραγματικά αυτό δεν το έχω καταλάβει ακόμα.<br />Κεφάλαιο Ζ΄, Τελικές-Μεταβατικές Διατάξεις. Το άρθρο 14, παράγραφος 6 αναφέρει: «Επιτρέπεται η ανέλκυση στην ξηρά και η καθέλκυση στη θάλασσα των πλοίων αναψυχής του παρόντος νόμου και των μικρών σκαφών, χωρίς να αφαιρείται η αντίστοιχη άδεια από τη λιμενική αρχή». Μειώνεται ένα θέμα γραφειοκρατίας που υπάρχει πάνω σε αυτό το θέμα, διότι όντως χρειαζόντουσαν αρκετά χαρτιά, αρκετό τρέξιμο από πράκτορες, από οποιονδήποτε. Όμως μήπως είναι και ένα «δωράκι» γι’ αυτούς που κατέχουν μεγάλα κότερα τριάντα, σαράντα μέτρων; Γιατί μια άδεια ανελκύσεως και καθελκύσεως κοστίζει γύρω στα 200 με 400 ευρώ. Έχει υπολογιστεί αυτό το κόστος; Θα επιβαρύνει τον κρατικό προϋπολογισμό; Μήπως θα πρέπει να υπάρχει ένας διαχωρισμός στα μέτρα των πλοίων αναψυχής; <br />Μέρος Δεύτερο του νομοσχεδίου. Περίφημη ΟΝΝΕ, «Οίκος Ναύτου-Ναυτική Εργασία». Για άλλη μια φορά ξαναγυρίζουμε πίσω στο ν. 4150 όπου έγινε λόγος πάλι για το ΓΕΝΕ. Μπήκε σε εφαρμογή το πολυδιαφημισμένο πιλοτικό πρόγραμμα «ΝΕΑΡΧΟΣ», με αποτέλεσμα τριάντα οκτώ άτομα να δηλώσουν ενδιαφέρον για χίλιες θέσεις εργασίας. Σε επίκαιρη ερώτησή μου, ο κύριος Υφυπουργός Εργασίας δήλωσε ότι δεν πέτυχε το πρόγραμμα, διότι ενεργοποιήθηκε σε λάθος χρόνο και ότι είναι αισιόδοξος για τη β’ φάση του. Πρέπει να είμαστε αισιόδοξοι, κύριε Υπουργέ;<br />Ξέρετε ότι οι ναυτικοί χρειάζονται σταθερή εργασία. Το είχαμε πει από την αρχή, από το ν. 4150, ότι γι’ αυτό το πρόγραμμα καλώς έκανε το Υπουργείο, βρήκε αυτό το κοινοτικό κονδύλι, προχώρησε αυτό το πρόγραμμα, θα εξασφαλίσει κάποιες θέσεις αλλά δεν λύνεται μόνον έτσι το πρόβλημα της ανεργίας των ναυτικών. Είναι απλώς ένα πολύ μικρό δωράκι –ας πούμε- στους Έλληνες άνεργους ναυτικούς.<br />Στο άρθρο 18, μιλάτε για τις αρμοδιότητες του «Οίκου Ναύτου-Ναυτικής Εργασίας» στη συγχώνευση. Βλέποντας κάποιος τον σκοπό του ΓΕΝΕ πριν και τον σκοπό της ΟΝΝΕ τώρα, διαπιστώνει ότι δεν αλλάζει κάτι από τον αρχικό σκοπό της ύπαρξης του ΓΕΝΕ. Αυτό δεν είναι μόνο εξορθολογισμός κάποιων υπηρεσιών Υπουργείου. Αλλά βλέπουμε αυτήν τη στιγμή ότι το ΓΕΝΕ έχει αποτύχει στο σκοπό του, στην ύπαρξή του, στο στόχο του. Θα υπάρξουν πιστεύετε καλύτερα αποτελέσματα;<br />Μέρος Τρίτο, Λοιπές Διατάξεις. Για το άρθρο 24 είμαστε θετικοί. <br />Να πάμε λιγάκι στο άρθρο 25. Η εκτελεστική επιτροπή της ΠΝΟ έχει προκηρύξει σαρανταοκτάωρες κυλιόμενες απεργίες και ένας από τους λόγους είναι και το συγκεκριμένο άρθρο. Σας έχουμε ζητήσει από την επιτροπή να το αποσύρετε, γιατί δεν είναι σκόπιμο αυτήν τη στιγμή να μπαίνουμε και να συζητάμε τέτοια πράγματα.<br />Άρθρο 25, Ρύθμιση για τη διασφάλιση της ακτοπλοϊκής συγκοινωνίας. Είναι η τροπολογία του κ. Κεφαλογιάννη όπου αυτήν τη φορά ήρθε σαν άρθρο. <br />Είναι καθαρά απεργοσπαστικό και θα σας εξηγήσω το λόγο. Άρθρο 23 του Συντάγματος παράγραφος 1. «Το κράτος λαμβάνει τα προσήκοντα μέτρα για τη διασφάλιση της συνδικαλιστικής ελευθερίας». Παράγραφος 2. «Η απεργία αποτελεί δικαίωμα και ασκείται από τις νόμιμες συνδικαλιστικές οργανώσεις». <br />Κύριοι Βουλευτές, τα συμπεράσματα δικά σας, σύμφωνα με το άρθρο του Συντάγματος, για το συγκεκριμένο άρθρο του νομοσχεδίου.<br />Πάμε τώρα στο Λιμενικό Σώμα. Το υπόμνημα της Πανελλήνιας Ένωσης Αξιωματικών του Λιμενικού Σώματος αναφέρει ότι οι διατάξεις που τους αφορούν είναι τιμωρητικές. Επίσης, προσθέτουν ότι δεν εκσυγχρονίζεται έτσι το Λιμενικό Σώμα και ότι υπάρχει αίσθημα αδικίας. Ακόμη, προσθέτουν ότι δεν καταλαβαίνουν τη σκοπιμότητα των διατάξεων. <br />Εγώ, όμως, βλέπω ότι είναι σαφέστατα τα συγκεκριμένα άρθρα του νομοσχεδίου που αφορούν το Λιμενικό Σώμα.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Έχει αποσυρθεί το άρθρο μετά και τις παρατηρήσεις.</speech><speech by=\"#s133\"><from> ΝΙΚΟΛΑΟΣ ΚΟΥΖΗΛΟΣ</from> Για τις μεταθέσεις;</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Ναι.</speech><speech by=\"#s133\"><from> ΝΙΚΟΛΑΟΣ ΚΟΥΖΗΛΟΣ</from> Ωραία, γιατί το συγκεκριμένο δεν βοηθούσε κανέναν. <br />Εδώ θα ήθελα να κάνουμε ένα γόνιμο διάλογο πάνω σε κάποια θέματα του Λιμενικού Σώματος, όπως το θέμα των προσλήψεων. Σε γραπτή μου ερώτηση μέσω του κοινοβουλευτικού ελέγχου ανέφερα ότι πάγιο αίτημα των δυο σωματείων των στελεχών του Λιμενικού Σώματος είναι το εξής. Οι προσλήψεις στο Λιμενικό Σώμα να γίνονται μέσω ΑΣΕΠ ή να υπάρχει μέσα από τις πανελλήνιες εξετάσεις εισαγωγή για τα στελέχη του Λιμενικού Σώματος, ώστε να υπάρχει μια συνεχής ροή. Από εκεί και πέρα, θα δημιουργηθεί ακαδημία Λιμενικού Σώματος, η οποία θα βοηθήσει, θα εκσυγχρονίσει, θα αναβαθμίσει τα στελέχη του Λιμενικού Σώματος.<br />Πρέπει να λυθεί το μισθολογικό του Λιμενικού Σώματος, να γίνουν επισκευαστικές βάσεις οι οποίες προβλέπονται από το ν.4150 και δεν έχουν ενεργοποιηθεί στο σημείο που θα έπρεπε. Ακόμη, υπάρχει πρόβλημα στο Λιμενικό Σώμα με τις άδειες κυκλοφορίας τους, τη στέγαση προσωπικού, τον ιματισμό, τον εκσυγχρονισμό και τη διάθεση νέων μέσων, πλωτών, χερσαίων, εναέριων, τα οδοιπορικά, την ιατροφαρμακευτική περίθαλψη. Όλα αυτά περιμέναμε να τα δούμε στο συγκεκριμένο νομοσχέδιο. Πιστεύουμε ότι λίαν συντόμως θα έρθουν. <br />Είμαστε θετικοί στα άρθρα 37 και 38. <br />Θα κλείσω με τα ζητήματα της Πλοηγικής Υπηρεσίας. Πρώτον, ο πλοηγός δεν είναι δημόσιος υπάλληλος, είναι πλοίαρχος. Οπότε η Πλοηγική Υπηρεσία χρήζει ειδικού καθεστώτος. Εδώ θέλω να ρωτήσω. Εάν συμπεριφερθούμε σε έναν Έλληνα πλοηγό σαν δημόσιο υπάλληλο -γιατί σύμφωνα με το Δημοσιοϋπαλληλικό Κώδικα αμείβεται με μισθό διευθυντή ή τμηματάρχη- ποιος μπορεί να ανέβει σε ένα κρουαζιερόπλοιο διακοσίων μέτρων και να το βάλει με ασφάλεια μέσα στο λιμάνι του Πειραιά; Οπότε, πρέπει να ξαναδούμε τα θέματα της Πλοηγικής Υπηρεσίας, γιατί και εκεί είναι άλυτα. <br />Επίσης, η οργανική σύνθεση αυτήν τη στιγμή της Πλοηγικής Υπηρεσίας λειτουργεί με 50% μείον. Αυτό το 8% που παρακρατείται και πάει στον κρατικό προϋπολογισμό γιατί δεν το δίνουμε στην Πλοηγική Υπηρεσία, ώστε να αναβαθμιστεί, να γίνουν νέες προσλήψεις και να καλύψουμε αυτά τα κενά; <br />Ξέρουμε πολύ καλά ότι η Πλοηγική Υπηρεσία προσφέρει ασφάλεια για τα λιμάνια μας, είναι εμπειρότατη και έχουμε το μικρότερο δείκτη ατυχημάτων σε όλο τον κόσμο αυτήν τη στιγμή.<br />Επειδή δεν έχω άλλο χρόνο, θα ήθελα σαν επίλογο να ξαναπώ για την απόσυρση της πρώην τροπολογίας Κεφαλογιάννη και τωρινού άρθρου και ότι το νομοσχέδιο επιδιώκει να εξαφανίσει το ναυτικό επάγγελμα. Τον Έλληνα ναυτικό δεν τον στηρίζει, δεν στηρίζει την ελληνική σημαία.<br />Ξέρετε πολύ καλά τα επίπεδα της ανεργίας που υπάρχουν αυτήν τη στιγμή και δεν νομίζουμε ότι προσφέρει κάτι.<br />Ευχαριστώ πολύ.</speech><speech><from>ΠΡΟΕΔΡΟΣ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και τρεις εκπαιδευτικοί από το 1ο Πειραματικό Δημοτικό Σχολείο Πανεπιστημίου Αιγαίου. <br />Η Βουλή τούς καλωσορίζει. <br /><br />Στο σημείο αυτό θα διακόψουμε τη συζήτηση του σχεδίου νόμου, ώστε να εισέλθουμε στο πολιτικό μνημόσυνο που θα πραγματοποιηθεί για να τιμήσουμε τη μνήμη του αειμνήστου συναδέλφου Αθανασίου Νάκου επί τη ευκαιρία της συμπληρώσεως ενός χρόνου από το θάνατό του.<br />Μετά από τη σύντομη τοποθέτηση εκ μέρους του Προεδρείου, όπου θα λάβει τον λόγο ο κύριος Αντιπρόεδρος, θα λάβουν δι’ ολίγον τον λόγο συνάδελφοι, ένας από κάθε Κοινοβουλευτική Ομάδα και ένας εκπρόσωπος της Κυβέρνησης και στη συνέχεια θα τηρηθεί ενός λεπτού σιγή εις μνήμην του. <br />Παρακαλώ τον Αντιπρόεδρο κ. Γεώργιο Καλαντζή να λάβει τον λόγο.</speech><speech by=\"#s90\"><from> ΓΕΩΡΓΙΟΣ ΚΑΛΑΝΤΖΗΣ</from> Κύριε Πρόεδρε, κυρίες και κύριοι συνάδελφοι, η Βουλή των Ελλήνων τιμά σήμερα τη μνήμη του Θανάση Νάκου, ενός πολιτικού που ως μέλος του Σώματος για είκοσι συνεχή χρόνια τίμησε την πολιτική ζωή του τόπου και τον κοινοβουλευτισμό. Για μένα προσωπικά η συγκίνηση και η τιμή σήμερα να μιλώ γι’ αυτόν είναι ακόμα μεγαλύτερη, γιατί ο Θανάσης Νάκος με τίμησε με την φιλία του όλα αυτά τα χρόνια. Μαζί εκλεγήκαμε το 1993, μαζί προχωρήσαμε, μαζί δώσαμε όλες τις  δημοκρατικές μάχες εντός ή και εκτός της Νέας Δημοκρατίας. <br />Θεωρώ, όμως, ότι εκτός από εμένα, όλοι εδώ όσοι γνωρίσαμε τον Θανάση Νάκο, όσοι συνάδελφοι είχαν την ευκαιρία να τον γνωρίσουν από κοντά, να συνεργαστούν μαζί του, μπορούν να βεβαιώσουν ότι ο Θανάσης Νάκος υπηρέτησε τη δημοκρατία και τον κοινοβουλευτισμό με συνέπεια, ήθος και εντιμότητα. Για αυτό και η απουσία του από τη δημόσια ζωή σήμερα είναι παραπάνω από αισθητή.<br />Γεννήθηκε, μεγάλωσε και δούλεψε στο Βόλο. Ο Θανάσης Νάκος σπούδασε στο τμήμα Πολιτικών Μηχανικών του Εθνικού Μετσόβιου Πολυτεχνείου και ακολούθησε μια πολύ πετυχημένη επαγγελματική διαδρομή στον κατασκευαστικό κλάδο. Ωστόσο, το έντονο ενδιαφέρον του για τα κοινά και η αγάπη του για τη Μαγνησία, τον οδήγησαν γρήγορα στα μονοπάτια της πολιτικής. Το 1986, εξελέγη δημοτικός σύμβουλος Βόλου, το 1990, ήταν υποψήφιος δήμαρχος Βόλου και από το 1993 και για είκοσι συνεχή χρόνια, διέγραψε μια εντυπωσιακή διαδρομή στην κεντρική πολιτική σκηνή, εκλεγόμενος συνεχώς για οχτώ φορές πρώτος Βουλευτής Μαγνησίας, μέχρι και την τελευταία εκλογική αναμέτρηση του Ιουνίου του 2012.<br />Το 1997, ανέλαβε υπεύθυνος στον Τομέα Αγροτικής Ανάπτυξης της Νέας Δημοκρατίας και στη συνέχεια του Τομέα Ανάπτυξης, ενώ μετά την εκλογική νίκη της Νέας Δημοκρατίας στις 7 Μαρτίου του 2004 ανέλαβε Υφυπουργός Εσωτερικών, θέση που διατήρησε και μετά τις εκλογές του Οκτωβρίου του 2007. Κατά τη διάρκεια της θητείας του σχεδίασε και εφάρμοσε –είναι γνωστό σε όλους τους αυτοδιοικητικούς- το πρόγραμμα «ΘΗΣΕΑΣ» για τη χρηματοδότηση έργων της τοπικής αυτοδιοίκησης που έδωσε στους δήμους όλης της χώρας πάνω από δεκατρείς χιλιάδες έργα.<br />Μετά τις εκλογές του Μαΐου του 2012 εξελέγη Β’ Αντιπρόεδρος της Βουλής των Ελλήνων, αξίωμα στο οποίο επανεξελέγη και μετά τις εκλογές του Ιουνίου του 2012, με αρμοδιότητα τον έλεγχο των οικονομικών των πολιτικών και των κομμάτων. <br />Διετέλεσε επί σειρά ετών μέλος της Επιτροπής Ευρωπαϊκών Υποθέσεων της Βουλής και μέλος –και εκεί ήμασταν μαζί- της Ελληνικής Κοινοβουλευτικής Αντιπροσωπείας στον Οργανισμό Συνεργασίας Ευξείνου Πόντου. <br />Κύριε Πρόεδρε, κυρίες και κύριοι συνάδελφοι, ο Θανάσης ο Νάκος είναι γνωστό ότι υπήρξε μετριοπαθής και στη ζωή του αλλά και ως πολιτικός. Υπήρξε αγαπητό και εξέχον στέλεχος της παράταξής μας. Νομίζω, όμως, ότι αυτό που μετράει είναι η μεγάλη αποδοχή που είχε από πολλούς συναδέλφους απ’ όλους τους πολιτικούς χώρους. Υπηρέτησε το δημόσιο βίο με συνέπεια, με αίσθημα ευθύνης, αξιοπρέπειας και αποτελεσματικότητας, τιμώντας με τον καλύτερο τρόπο την εμπιστοσύνη των συμπολιτών του.<br />Ένα χρόνο μετά, η μνήμη του παραμένει ζωντανή, όπως και η πολιτική παρακαταθήκη του. Όλοι εμείς -αλλά ιδιαίτερα εγώ- θέλουμε για μία ακόμη φορά να εκφράσουμε τη βαθιά μας λύπη στην αγαπητή σύζυγό του Δανάη, στην κόρη του Ροδόπη και στο γιο του Σταυρή, στον αδελφό του Κώστα και σε όλη του την οικογένεια. Ένα είναι βέβαιο, ότι τον θυμόμαστε.<br />Ας είναι αιωνία του η μνήμη. Να είσαι καλά εκεί που είσαι φίλε. <br /></speech><speech><from>ΠΡΟΕΔΡΟΣ</from> Τον λόγο έχει εκ μέρους της Νέας Δημοκρατίας ο κ. Αθανάσιος Μπούρας.</speech><speech by=\"#s201\"><from> ΑΘΑΝΑΣΙΟΣ ΜΠΟΥΡΑΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, στις 28 Μαρτίου συμπληρώθηκε ένας χρόνος από την αιφνίδια απώλεια του Θανάση Νάκου, του σπουδαίου πολιτικού, του σπάνιου ανθρώπου, του καλού φίλου για τους περισσότερους από εμάς σ’ αυτήν εδώ την Αίθουσα.<br />Η είδηση του θανάτου του στις 28 Μαρτίου 2013 πάγωσε εκτός από την οικογένειά του και τους συμπολίτες του στη Μαγνησία και όλους εμάς που είχαμε τη χαρά και την τιμή να τον γνωρίσουμε, να συνεργαστούμε μαζί του, να είμαστε φίλοι του, κυρίως επειδή ο Θανάσης Νάκος είχε ακόμα πολλά να προσφέρει στον τόπο αλλά και στην παράταξη που με συνέπεια υπηρέτησε επί πολλά χρόνια. <br />Το σπάνιο κράμα τεχνοκρατικής κατάρτισης και βαθιάς πολιτικής σκέψης που χαρακτήριζε τον τρόπο με τον οποίο πολιτεύτηκε ο Θανάσης Νάκος στη σχεδόν τριακονταετή διαδρομή του στα κοινά είτε στην τοπική αυτοδιοίκηση είτε κυρίως στην κεντρική πολιτική σκηνή, ο ρεαλισμός, ο ορθολογισμός, η μεθοδικότητα, η γνώση αλλά και η ειλικρίνεια, η ευθύτητα και η εντιμότητα που τον χαρακτήριζαν, είναι στοιχεία που σήμερα περισσότερο από ποτέ τα χρειαζόμαστε για να προσεγγίσουμε αποτελεσματικά το στόχο για μία Ελλάδα σύγχρονη και ισχυρή που στέκεται δυνατή στα πόδια της, παράγει, δημιουργεί και είναι ανταγωνιστική. <br />Αυτές είναι, άλλωστε, οι αρχές και το όραμα που μοιραζόμασταν με το Θανάση Νάκο οι συνάδελφοί του στη Νέα Δημοκρατία. Είναι, όμως, και οι αρχές και το όραμα που ενστερνίζονται στην ουσία όλες οι υγιείς πολιτικές δυνάμεις του τόπου και φυσικά η συντριπτική πλειοψηφία των Ελλήνων. <br />Αυτά υπηρέτησε ο Θανάσης Νάκος με το έργο του ως κορυφαίο στέλεχος της Νέας Δημοκρατίας, ως Υφυπουργός Εσωτερικών επί πεντέμισι συνεχή έτη και ως Αντιπρόεδρος της Βουλής, υπεύθυνος για τον έλεγχο των οικονομικών των κομμάτων και των πολιτικών μέχρι τη στιγμή που τόσο πρόωρα και ξαφνικά έφυγε από τη ζωή.<br />Το έργο που άφησε πίσω του αποτελεί σπουδαία παρακαταθήκη και ιδιαίτερα το έργο της περιόδου που διετέλεσε Υφυπουργός Εσωτερικών, αφού το πρωτοπόρο πρόγραμμα «ΘΗΣΕΑΣ», του οποίου υπήρξε εμπνευστής και εκτελεστής, εξακολουθεί και σήμερα να βάζει τη σφραγίδα του σε κάθε γωνιά της Ελλάδας με μικρά και μεγάλα έργα σε πόλεις και χωριά που κάνουν καλύτερη την καθημερινότητα των πολιτών. <br />Πάνω σε αυτό το πρόγραμμα, είχα άλλωστε τη χαρά να συνεργαστώ με τον Θανάση Νάκο, όταν κατείχα τη θέση του Υφυπουργού Οικονομίας και Οικονομικών και μπορώ να διαβεβαιώσω για το ζήλο και το πάθος με τα οποία εργάστηκε για να επιτύχει τους σκοπούς του. <br />Και στο μείζον, όμως, ζήτημα της διαχείρισης των στερεών αποβλήτων, με τις ενέργειές του κατόρθωσε να κλείσουν δυόμισι χιλιάδες περίπου παράνομες χωματερές σε όλη την Ελλάδα και να αντικατασταθούν από σύγχρονους χώρους υγειονομικής ταφής απορριμμάτων, αντιστρέφοντας μία κατάσταση που επέσειε απειλές αυστηρών κυρώσεων για τη χώρα από την Ευρωπαϊκή Ένωση. <br />Υπάρχουν και πολλά ακόμα, όπως η παροχή φυσικού αερίου στα σχολεία, το Εθνικό Δημοτολόγιο, ο θεσμός της μερικής απασχόλησης και το τρίτο παγκόσμιο φόρουμ για τη μετανάστευση και την ανάπτυξη που έγινε στην Αθήνα, έργα που φέρουν τη σφραγίδα του Θανάση Νάκου. <br />Έως και την ημέρα του αιφνίδιου θανάτου του ο Θανάσης Νάκος πολιτεύθηκε με υψηλό αίσθημα ευθύνης, με προτεραιότητα και αρχή την προσφορά στον τόπο και τους πολίτες και έχοντας πάντα στο μυαλό του την ιδιαίτερη πατρίδα του, τη Μαγνησία, για την οποία έδωσε και κέρδισε σημαντικές μάχες, συμβάλλοντας αποφασιστικά στην ανάπτυξη της ευρύτερης περιοχής και κερδίζοντας επάξια την εμπιστοσύνη και την αγάπη των συμπολιτών του, που τον αναδείκνυαν επί είκοσι συνεχή χρόνια και οκτώ εκλογικές αναμετρήσεις πρώτο Βουλευτή Μαγνησίας. <br />Ο Θανάσης Νάκος μας λείπει αλλά τον θυμόμαστε πάντα, η υπέροχη οικογένειά του, οι συμπολίτες του και όλοι εμείς, οι συνάδελφοι και φίλοι του με εκτίμηση, σεβασμό, αγάπη και με τη βεβαιότητα ότι όσα άφησε πίσω του, βρίσκουν άξιους συνεχιστές που θα τον κάνουν περήφανο.<br />Αιωνία του η μνήμη.<br /></speech><speech><from>ΠΡΟΕΔΡΟΣ</from> Εκ μέρους του ΣΥΡΙΖΑ τον λόγο έχει ο κ. Γιάννης Ζερδελής.</speech><speech by=\"#s81\"><from> ΙΩΑΝΝΗΣ ΖΕΡΔΕΛΗΣ</from> Κυρίες και κύριοι συνάδελφοι, τον Θανάση το Νάκο τον γνώρισα για ένα μικρό χρονικό διάστημα, περίπου ενός έτους, εδώ σε αυτό το Κοινοβούλιο, στο οποίο εγώ είχα την τύχη να εκλεγώ και εκείνος είχε την ευτυχία να επανεκλέγεται για σειρά τετραετιών, αποσπώντας την επιδοκιμασία του λαού της Μαγνησίας που τον εξέλεγε. <br />Θέλω να σας πω ότι ποτέ δεν θεώρησα πως κάποιο στέλεχος ή Βουλευτής άλλου πολιτικού χώρου είναι εχθρός. Τον θεωρώ αντίπαλο. Μπορεί να έχουμε διαφορετικές ιδεολογικές καταβολές και διαφορετική στόχευση αλλά ο καλός αντίπαλος, είναι εκείνος ο οποίος κάνει καλύτερους και εμάς. Και σε αυτό θέλω να πω ότι ο Θανάσης ο Νάκος τα κατάφερε. Μου δημιούργησε μία εικόνα ευπρεπούς πολιτικού, ο οποίος είχε τέτοια χαρακτηριολογικά στοιχεία που θα άξιζε και εμείς οι νέοι σε βουλευτική θητεία να τον μιμηθούμε και να τα ακολουθήσουμε. <br />Θέλω, επίσης, να πω ότι έλεγαν οι δικοί μας οι πρόγονοι ότι «Ει τις χρηστά πολιτεύεται απαρέσκει τοις ανθρώποις, ει δε φαύλα τοις θεοίς». Έτσι, επειδή ο Θανάσης ο Νάκος πολιτευόταν χρηστά -και αυτή είναι η πεποίθησή μου στο μικρό αυτό χρονικό διάστημα που τον γνώρισα- θέλω να πω ότι αν κάποιοι άνθρωποι είχαν μία αντίθετη άποψη για αυτόν, οφειλόταν στο ότι υπηρέτησε πιστά αυτό το αρχαίο ελληνικό ρητό. <br />Στους συγγενείς του και στην οικογένειά του διατυπώνουμε τα συλλυπητήριά μας και ευχόμαστε σε εκείνους να έχουν υγεία, να είναι γεροί και να τον θυμούνται πάντα, όπως θα τον θυμάται και θα τον τιμά όλη η Βουλή των Ελλήνων.<br /></speech><speech><from>ΠΡΟΕΔΡΟΣ</from> Εκ μέρους του ΠΑΣΟΚ, ο κ. Πάρις Κουκουλόπουλος.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, κυρίες και κύριοι συνάδελφοι, η Κοινοβουλευτική Ομάδα του ΠΑΣΟΚ μου επιφύλαξε την τιμή να είμαι εγώ ομιλητής στη σημερινή τελετή, στην ημέρα μνήμης και τιμής στο Θανάση Νάκο. Και ευχαριστώ τους συναδέλφους μου και το Γραμματέα της Κοινοβουλευτικής Ομάδας, γιατί ήταν αδύνατο να παραβρεθώ στην εξόδιο τελετή, μιας και ένιωθα πολύ έντονα και προσωπικά να παραστώ αλλά δεν τα κατάφερα.<br />Το Θανάση Νάκο έτυχε να τον γνωρίσω από κοντά και να συνεργαστούμε από το 2004 μέχρι το 2009, εκείνος ως Υφυπουργός Εσωτερικών και εγώ ως Πρόεδρος της Κεντρικής Ένωσης Δήμων και Κοινοτήτων Ελλάδας μέχρι την άνοιξη του 2007. Στη συνέχεια συνεργαστήκαμε μαζί με το συνάδελφό μας κ. Νικήτα Κακλαμάνη, που ανέλαβε από το 2007 και μετά την προεδρία, ως επικεφαλής της αντιπολίτευσης, της δεύτερης μεγαλύτερης παράταξης τότε στην Κεντρική Ένωση Δήμων. Επίσης, είχαμε συνεργασία με την πολιτική ηγεσία του Υπουργείου Εσωτερικών με Υπουργό τον παρόντα συνάδελφο κ. Προκόπη Παυλόπουλο και Υφυπουργό -όπως είπα- αρμόδιο για θέματα αυτοδιοίκησης το Θανάση Νάκο.<br />Κατ’ αρχάς, θέλω να πω ότι ζούμε σε μία εποχή όπου οι κοινωνίες -και η δικιά μας δεν αποτελεί εξαίρεση- βιώνουν τα γεγονότα ως ένα αδιάκοπο παρόν. Δεν προοιωνίζει, βέβαια, κάτι καλό αυτή η αντίληψη. Σαν να μην υπήρχε τίποτα πριν, σαν να μην υπάρχει τίποτα μετά. Εγώ πιστεύω πως ό,τι αντέχει στο χρόνο, αξίζει την προσοχή μας. Είκοσι χρόνια συνεχώς εκλεγόταν ο Θανάσης Νάκος από τους συμπολίτες του. Όσοι προερχόμαστε από εκλογικές περιφέρειες εκτός των μεγάλων αστικών κέντρων -δεν εννοώ ότι εδώ ισχύει κάτι διαφορετικό και μπροστά μας είναι ο μακροβιότερος Βουλευτής, ο συνάδελφος, Πρόεδρος Απόστολος Κακλαμάνης- αντιλαμβανόμαστε τι σημαίνει για μία περιοχή σαν τη Μαγνησία να εκλέγει έναν πολιτικό επί είκοσι χρόνια.<br />Στην εποχή μας, βέβαια, το να εκλέγεται κανείς επανειλημμένες θητείες έχει καταντήσει να είναι μειονέκτημα και ζήτημα προς απολογία. Δεν είναι έτσι. Και εγώ έχω μία απόδειξη συνεργαζόμενος με το Θανάση Νάκο. <br />Ειδικότερα για το πρόγραμμα «ΘΗΣΕΑΣ» -δεν θα κάνω απολογισμό της παράλληλης θητείας μας στην αυτοδιοίκηση, νομίζω ότι θα ήταν απρέπεια στη μνήμη του- θέλω, όμως, να καταθέσω με μεγάλη σαφήνεια τούτο: Ανήκοντας στη γενιά συν-πλην πέντε της μεταπολίτευσης είχαμε -και έχουμε, εγώ εξακολουθώ να έχω, ο Θανάσης έφυγε- έντονο το στίγμα της παράταξης και δεν μπορούσαμε εύκολα να συνεννοηθούμε στα πολιτικά. <br />Θέλω, όμως, να καταθέσω μέρα που είναι, ότι καταφέραμε να συνεργαστούμε απόλυτα αρμονικά στο πρόγραμμα «ΘΗΣΕΑΣ», να κάνουμε μία υποδειγματική κατανομή των χρημάτων με κριτήρια, με έντονο το στοιχείο σύγκλισης και με απόλυτη αυτοτέλεια των θεσμών της αυτοδιοίκησης. Αυτό πρέπει να πω ότι είναι κάτι που σπάνια κατάφερε το Υπουργείο Εσωτερικών στις σχέσεις του με την αυτοδιοίκηση από το 1974 μέχρι σήμερα, γιατί αυτός ο διαρκής πειρασμός της κεντρικής εξουσίας να θέλει να ρυθμίζει τα πάντα -μέχρι και πώς θα γίνει ο πεζόδρομος της Ερμού από το τότε ΥΠΕΧΩΔΕ στην Αθήνα- είναι ένα σαράκι που κατατρώει τη χώρα. Ήταν ένα από τα μεγαλύτερα προγράμματα που υλοποίησε η τοπική αυτοδιοίκηση και η συνεργασία μας ήταν πραγματικά άψογη. Μπορέσαμε να βρούμε ισορροπία, την καλύτερη δυνατή συνεργασία και θέλω να το καταθέσω. <br />Θέλω να κλείσω, βέβαια, καταθέτοντας κάτι που αρκετοί από τους συναδέλφους, που ήμασταν και στην προηγούμενη περίοδο της Βουλής 2009-2012, νομίζω ότι μπορούν να το μαρτυρήσουν μαζί με εμένα. Προσωπικά συναδέλφους που δεν εκρήγνυνται εκ συστήματος, αλλά λόγω των δύσκολων καταστάσεων των οποίων αναγκαστικά είμαστε φορείς στη Βουλή, δεν τους παρεξηγώ. Δεν έχω παρεξηγήσει κανέναν και καμμία συνάδελφο για εκρήξεις και για καμμιά φορά λίγο έξω από τα όρια συμπεριφορές στις επιτροπές ή στην Ολομέλεια, όταν -το ξαναλέω- δεν γίνεται εκ συστήματος. <br />Έχει μεγάλη σημασία, όμως, να ξεχωρίσουμε συναδέλφους μας που στα δύσκολα χρόνια 2009 έως 2012, όταν η αντιπαράθεση ήταν καθολική απέναντι σε μία Κοινοβουλευτική Ομάδα απ’ όλες τις άλλες, υπήρχαν κάποιοι συνάδελφοι που ποτέ δεν σήκωσαν τον τόνο της φωνής τους παραπάνω απ’ όσο έπρεπε. Ο Θανάσης ο Νάκος ήταν ένας από αυτούς.<br />Είχε τις αντιθέσεις του στην πολιτική που είχαμε προχωρήσει. Σηκωνόταν, μιλούσε πάντα από το Βήμα της Βουλής και μέχρι εκεί. Ποτέ δεν υπερέβη τα όρια, ποτέ δεν υπερέβη τα εσκαμμένα. Έλεγε σοβαρά τα επιχειρήματά του και νομίζω ότι -γνώμη μου- αυτές τις συμπεριφορές πρέπει να κρατήσουμε σήμερα. <br />Ήθελα να τα καταθέσω αυτά με μεγάλη ειλικρίνεια και πολλή αγάπη στη μνήμη του. Θέλω να ευχηθώ στην οικογένειά του να είναι καλά και να τον θυμάται. Αιωνία η μνήμη του.<br /></speech><speech><from>ΠΡΟΕΔΡΟΣ</from> Εκ μέρους των Ανεξαρτήτων Ελλήνων η Βουλευτής Σερρών, η κ. Μαρία Κόλλια-Τσαρουχά, Αντιπρόεδρος της Βουλής, έχει τον λόγο.</speech><speech by=\"#s125\"><from> ΜΑΡΙΑ ΚΟΛΛΙΑ-ΤΣΑΡΟΥΧΑ</from> Σας ευχαριστώ, κύριε Πρόεδρε.<br />Αγαπητέ Θανάση, όσοι είχαν την τύχη να σε γνωρίσουν μέσα στη Νέα Δημοκρατία, να καθίσουν στα ίδια έδρανα αυτού του Κοινοβουλίου, να παλέψουν και να διεκδικήσουν, να οραματιστούν, να συνεργαστούν μαζί σου, πρέπει με αίσθημα ευθύνης να υπενθυμίσουν, να μεταλαμπαδεύσουν στους νεότερους συναδέλφους, που δεν είχαν την τιμή να σε γνωρίσουν ή να σε γνωρίσουν τόσο καλά όσο εγώ, την πολιτική παρακαταθήκη σου.<br />Κύριε Πρόεδρε, είναι ιδιαίτερα δύσκολο να μιλήσεις για έναν άνθρωπο που άντεχε την ήττα με αξιοπρέπεια, υπέμενε την κριτική με ψυχραιμία, δεχόταν τιμές με μετριοφροσύνη, χωρίς να παραδεχθεί ότι όλα αυτά είναι ενδείξεις ωριμότητας και μεγαλείου.<br />Θανάση, δεν κάνουμε πια φίλους σε μεγάλη ηλικία, στα γεράματα θα έλεγα εγώ. Έτσι, κάθε απώλεια είναι ανεπανόρθωτη και ιδιαίτερα στην οικογένειά σου. Ξεχώριζες γιατί εκτιμούσες την αξία όλων των ανθρώπων, γιατί έβλεπες στον καθέναν κάτι καλό. Κι αν δεν είχες να πεις κάτι, δεν μιλούσες ή έλυνες εκείνο το μικρό σταυρόλεξο που πάντα είχες μαζί σου.<br />Μέσα σ’ αυτόν τον χώρο έχουμε υποχρέωση να υπενθυμίσουμε τη σημασία που έδινες για την ενίσχυση του Κοινοβουλίου όντας Αντιπρόεδρος αυτού του Κοινοβουλίου σε αυτήν τη Σύνοδο.<br />Θα ήθελα να μιλήσω μέσα από τις δικές σου σκέψεις, υπενθυμίζοντας τα εξής: Έλεγες: <br />«Με ρωτούν συχνά, λόγω της ιδιότητάς μου, του Αντιπροέδρου της Βουλής, αν είμαι ικανοποιημένος με την εικόνα που παρουσιάζει το τελευταίο διάστημα το Κοινοβούλιο. Απαντώ ξεκάθαρα «όχι» και το λέω με μέτρο σύγκρισης την εμπειρία από την πολυετή συνεχή παρουσία μου στο Κοινοβούλιο. Χρέος όλων μας…» -έλεγες ανάμεσα σε άλλα, τα οποία παραλείπω για να μην σας κουράσω- «…του Προεδρείου της Βουλής, αλλά και ξεχωριστά του κάθε Βουλευτή που τιμά τον θεσμό και υπηρετεί και την εντολή των πολιτών που τον εξέλεξαν, είναι να υπερασπιστούμε το κύρος του κοινοβουλευτισμού και να το αναβαθμίσουμε, όχι με τη λογική συντεχνίας, όπως ατυχώς δίνεται κάποιες φορές η εντύπωση, αλλά ως οφείλουμε από το Σύνταγμα και τον Κανονισμό της Βουλής και από τον σεβασμό στον κορυφαίο θεσμό της δημοκρατίας μας. <br />Ως Προεδρείο της Βουλής έχουμε αποφασίσει να εφαρμόζουμε αυστηρά τον Κανονισμό με μηδενική ανοχή εναντίον όσων, για λόγους εντυπώσεων, στήνουν σκηνικά έντασης και ακροτήτων, που προσβάλλουν τον θεσμό. Αντίστοιχα, η συντριπτική πλειοψηφία των Βουλευτών που αποδοκιμάζουν τις ακρότητες, πρέπει να διαφυλάξουν το κύρος του Κοινοβουλίου με τη δική τους υπεύθυνη στάση και με την περιθωριοποίηση των ακραίων συμπεριφορών απ’ όπου κι αν προέρχονται αυτές.». <br />Ακόμη έλεγες: «Πολλοί σήμερα μιλούν για κατάντια του Κοινοβουλίου. Ως ένα σημείο συμφωνώ. Έχω, άλλωστε, ο ίδιος χρησιμοποιήσει αυτόν τον χαρακτηρισμό. Δεν πρέπει, όμως, να ξεχνάμε ότι το Κοινοβούλιο είναι σε μεγάλο βαθμό ο καθρέφτης της κοινωνίας, των επιλογών των πολιτών.<br />Είναι, λοιπόν, και στο δικό τους χέρι να αλλάξει αυτή η εικόνα, μέσω των επιλογών τους. Αυτό που πρέπει να γίνει κατανοητό από όλους είναι ότι ένα ισχυρό και αξιόπιστο κοινοβούλιο υψηλού κύρους αποτελεί εγγύηση λειτουργίας της δημοκρατίας. <br />Εάν θέλουμε –ειδικά στην παρούσα συγκυρία για τη χώρα- να διασφαλίσουμε την καλύτερη λειτουργία της δημοκρατίας, πρέπει να θέσουμε ως προτεραιότητα την αναβάθμιση του Κοινοβουλίου. Είναι ένα στοίχημα που οφείλουμε να κερδίσουμε για το καλό του τόπου.». <br />Κύριε Πρόεδρε, κυρίες και κύριοι συνάδελφοι, είναι επίκαιρος παρά ποτέ ο Θανάσης Νάκος. Και με αυτά τα λίγα λόγια και ως παρακαταθήκη συνεχίζουμε να αγωνιζόμαστε όλοι εμείς που ταχθήκαμε να φυλάμε τις Θερμοπύλες της Ελλάδας. Αιωνία του η μνήμη.<br />Σας ευχαριστώ. <br /></speech><speech><from>ΠΡΟΕΔΡΟΣ</from> Εκ μέρους της Δημοκρατικής Αριστεράς τον λόγο έχει ο κ. Νικόλαος Τσούκαλης.</speech><speech by=\"#s283\"><from> ΝΙΚΟΛΑΟΣ ΤΣΟΥΚΑΛΗΣ</from> Κυρίες και κύριοι συνάδελφοι, είναι σαν να μην πέρασε ούτε μια μέρα από πέρυσι τέτοια περίοδο, όταν ακούσαμε το συγκλονιστικό νέο της απώλειας του συναδέλφου μας Θανάση Νάκου, του Αντιπροέδρου της Βουλής, του ανθρώπου που τίμησε για πάρα πολλά χρόνια αυτήν εδώ την Αίθουσα και την πολιτική ζωή του τόπου. Και είναι σαν να μην πέρασε ούτε μία μέρα, γιατί ο Θανάσης Νάκος έφυγε εν ώρα άσκησης καθήκοντος, εν ώρα υπηρεσίας, όπως λέμε. Γι’ αυτό ακριβώς έχει αφήσει το αποτύπωμά του μέχρι σήμερα σε όλους μας. <br />Ο Θανάσης Νάκος ήταν ευγενής, καλόπιστος, νηφάλιος, ψύχραιμος και διέθετε κάτι που είναι ζητούμενο αυτήν την περίοδο. Διέθετε την αστική ευγένεια έναντι όλων. <br />Είχα την τύχη και την ευκαιρία επί πεντέμισι χρόνια από τη συνολική εικοσαετή δραστηριοποίησή του στην κεντρική πολιτική σκηνή να συλλειτουργήσουμε σε αυτήν εδώ την Αίθουσα και στις επιτροπές, κυρίως στη Διαρκή Επιτροπή Εσωτερικών, αφού ήταν ο αρμόδιος Υφυπουργός για την τοπική αυτοδιοίκηση. Κατά τη διάρκεια αυτών των πέντε χρόνων είχα τη δυνατότητα να τον αξιολογήσω και νομίζω ότι είναι ασφαλής ο χρόνος προκειμένου να  αξιολογήσεις με ασφάλεια και να κρίνεις το χαρακτήρα ενός πολιτικού προσώπου. <br />Αναφέρθηκε και προηγουμένως ότι όταν επί είκοσι συναπτά χρόνια και επί επτά –οκτώ ήταν και με του Ιουνίου- συναπτές εκλογικές αναμετρήσεις εκλέγεσαι, για πολλούς ίσως αυτό είναι μειονέκτημα. Αλλά, όταν στην πέμπτη εκλογή σου κάνεις ρεκόρ σταυρών στην περιφέρειά σου, σημαίνει ότι δεν έχεις υποστεί τη φθορά της διακυβέρνησης και της εξουσίας. <br />Δεν θέλω να μακρηγορήσω, κυρίες και κύριοι συνάδελφοι. Εκ μέρους του Προέδρου της Δημοκρατικής Αριστεράς του Φώτη Κουβέλη και των μελών της Κοινοβουλευτικής Ομάδας της Δημοκρατικής Αριστεράς που μου έκαναν την τιμή να αποτίσω φόρο τιμής στο Θανάση Νάκο, λέω ότι θα είναι μεταξύ μας, θα είναι παρών. <br />Θέλω να απευθυνθώ στην πολιτική του οικογένεια, στη Νέα Δημοκρατία και να πω ότι τίμησε την πολιτική του οικογένεια, τίμησε τις ιδέες του, τίμησε την οικογένειά του και τίμησε βεβαίως τους συμπολίτες του στο Βόλο. <br />Αιωνία του η μνήμη. Θα τον θυμόμαστε πάντα.<br />Να είστε καλά.<br /></speech><speech><from>ΠΡΟΕΔΡΟΣ</from> Εκ μέρους του Κομμουνιστικού Κόμματος Ελλάδας ο συνάδελφος κ. Σπυρίδων Χαλβατζής έχει τον λόγο.</speech><speech by=\"#s289\"><from> ΣΠΥΡΙΔΩΝ ΧΑΛΒΑΤΖΗΣ</from> Κύριε Πρόεδρε, κυρίες και κύριοι Βουλευτές, ο Θανάσης Νάκος υπηρέτησε με συνέπεια την πολιτική του παράταξη από διάφορες θέσεις και από τη θέση του Υπουργού, του Βουλευτή και του Αντιπροέδρου της Βουλής. Ήταν πολιτικός που τον διέκρινε σεβασμός στους πολιτικούς του αντιπάλους. Είχε ήθος στην πολιτική του αντιπαράθεση. Χαρακτηριζόταν από το ήρεμο του χαρακτήρα του. <br />Ως Αντιπρόεδρος της Βουλής ήταν αποφασιστικός, αλλά ταυτόχρονα ο διαλλακτικός του χαρακτήρας τού έδινε τη δυνατότητα να χειρίζεται με επιτυχία πολλές φορές αρκετά δύσκολες καταστάσεις σε μια ιδιαίτερη περίοδο λειτουργίας της Βουλής με πολλές ακρότητες. <br />Εκ μέρους της Κοινοβουλευτικής Ομάδας του Κομμουνιστικού Κόμματος Ελλάδας, θέλουμε για άλλη μία φορά να εκφράσουμε τη βαθειά μας λύπη για τον ξαφνικό και πρόωρο χαμό του πριν από ένα χρόνο, να εκφράσουμε τη λύπη μας στην οικογένειά του. <br /></speech><speech><from>ΠΡΟΕΔΡΟΣ</from> Εκ μέρους των Ανεξαρτήτων Δημοκρατικών Βουλευτών ο κ. Πάρις Μουτσινάς έχει τον λόγο. <br />ΠΑΡΙΣΗΣ  ΜΟΥΤΣΙΝΑΣ: Θεωρώ πολιτικό και κυρίως ηθικό μου καθήκον πάνω απ’ όλα να αποδώσω τιμή που πρέπει σε έναν πολιτικό μου αντίπαλο, αφού βρεθήκαμε σε διαφορετικούς πολιτικούς χώρους. Όμως, πιστεύω ότι η αναγνώριση από αντιπάλους είναι η πιο μεγάλη δικαίωση για τους ζώντες και για όσους έχουν φύγει. <br />Ο Θανάσης Νάκος είχε τάξει τη ζωή του στην παραγωγή έργου για το Νομό μας, τη Μαγνησία αλλά και γενικότερα ως Βουλευτής, Υπουργός και Αντιπρόεδρος της Βουλής για τα μεγάλα ζητήματα της χώρας. Συνέβαλε ιδιαίτερα στην υλοποίηση πολλών αναπτυξιακών έργων στο πλαίσιο του προγράμματος «ΘΗΣΕΑΣ» που έδωσε πνοή στην αυτοδιοίκηση, στην παροχή φυσικού αερίου στα σχολεία, στο Εθνικό Δημοτολόγιο, στο κλείσιμο παράνομων χωματερών και την αντικατάστασή τους από τους ΧΥΤΑ και σε μια σειρά άλλων που αφορούν και το νομό και τη χώρα γενικότερα. <br />Μίλησα στην αρχή για αντιπαλότητα. Νομίζω ότι εκείνο που ξεχωρίζει τον εφήμερο πολιτικό από τον ευπατρίδη ταγό στα κοινά είναι η στάση του απέναντι στον πειρασμό του μικροπολιτικού και προσωπικού οφέλους σε σχέση με το γενικό καλό της κοινωνίας και της χώρας. <br />Ο Θανάσης Νάκος είχε επιλέξει το δεύτερο, το δύσκολο και το σημαντικό και είναι αυτή η στάση του που μου δημιουργεί σήμερα την ανάγκη να μιλήσω για εκείνον ειλικρινά, αναγνωρίζοντας και τιμώντας έναν πολιτικό άνδρα που υπηρέτησε με τον τρόπο του τη Μαγνησία, βάζοντας πρώτα από όλα το καλό της κοινωνίας και μετά τον εαυτό του. <br />Προσωπικά γνώριζα το Θανάση Νάκο από τη δεκαετία του 1990. Παρακολούθησα όλη τη σταδιοδρομία του, η οποία ήταν θετική. Μπορώ να βεβαιώσω αυτήν την προσφορά του και να υπογραμμίσω την άοκνη δουλειά του που σφράγισε την περιοχή. Τον γνώρισα, όμως, καλύτερα ως Δήμαρχος Ιωλκού. Είχα την ευκαιρία να συνεργαστώ μαζί του αρμονικά, αφού ως Υπουργός Εσωτερικών ήταν απλός, συνετός, ειλικρινής και βοηθούσε πάντα όλους τους δημάρχους χωρίς διακρίσεις και ιδιοτέλεια. Συνέβαλε δηλαδή αποτελεσματικά στην περιφερειακή ανάπτυξη της χώρας. <br />Θέλω να τονίσω ιδιαίτερα το σεμνό χαρακτήρα και το σεβασμό που είχε στους αντιπάλους με δυο περιστατικά. Όταν χάθηκε ο άλλος εκλεκτός συνάδελφος από τη Μαγνησία, ο Λεωνίδας Τζανής, προήδρευε στη Βουλή, ήμουν απέναντι και με κάλεσε αμέσως επάνω με αγωνία για να μάθει τι συμβαίνει. Είχε ενδιαφέρον για όλους. Επιπλέον, όταν βρεθήκαμε τελευταία σε μια αντιπαράθεση σε ένα κανάλι της περιοχής μας, είχε πραγματικά το σεβασμό να αντιμετωπίσει τις διαφορετικές μου απόψεις και να σταθεί με αξιοπρέπεια απέναντι σε αυτήν την κρίση που περνάει η χώρα. Διαχειριζόταν αυτές τις κρίσεις με ιδιαίτερη σεμνότητα και αγάπη για τη χώρα και τον αντίπαλό του. <br />Εκ μέρους όλων των Ανεξάρτητων Δημοκρατικών Βουλευτών, θέλω να εκφράσω τα θερμά μου συλληπητήρια προς την οικογένειά του. Αιωνία του η μνήμη. <br /></speech><speech><from>ΠΡΟΕΔΡΟΣ</from> Ο Πρόεδρος ο κ. Κακλαμάνης έχει τον λόγο.</speech><speech by=\"#s88\"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, εγνώρισα το Θανάση το Νάκο αμέσως μετά την εκλογή του το 1993. Με εξέπληξε η προθυμία του, καθώς είχε πληροφορηθεί, όπως και ολόκληρο το Σώμα, ότι είχαμε αποφασίσει να απαλλάξουμε όλη την περιοχή από το θέαμα ενός υπαίθριου γκαράζ και να κάνουμε αυτό το έργο του πενταώροφου υπόγειου σταθμού αυτοκινήτων.<br />Πρέπει να πω ότι είχε όχι μόνο τη γνώση του επιστήμονα αλλά και την πείρα του μηχανικού της πράξης. Μου έκανε εντύπωση ιδιαίτερη η κίνησή του να έρθει στο γραφείο μου -νέος Βουλευτής τότε- για να μου πει ότι για το έργο αυτό υπάρχει και εναλλακτική, υπάρχει η δυνατότητα και άλλων μορφών αυτού του σταθμού. Συνεργάστηκε με την τεχνική μας υπηρεσία και ήταν αυτό μία αφορμή –όπως και για όλους τους συναδέλφους- να παρακολουθώ με ένα ιδιαίτερο ενδιαφέρον την πορεία του από τότε.<br /> Άκουσα πολλά τα οποία πράγματι περιγράφουν την προσωπικότητα, την εικόνα του Θανάση Νάκου. Αυτό που θα ήθελα εγώ να προσθέσω σε αυτά που ειπώθηκαν είναι ότι δεν είχε εκρήξεις, πράγματι. Αλλά αυτό που νομίζω ότι ίσως θυμάστε είναι αυτό που πέρσι με την είδηση της αποδημίας του ετόνισα, ότι ήταν πολύ φιλότιμος άνθρωπος και κράταγε πολλά μέσα του.<br />Σας είχα πει κάτι πέρσι και θα το επαναλάβω και φέτος.  Ειπώθηκε από τον κ. Τσούκαλη ότι «έφυγε» εν υπηρεσία και ναι, πρέπει να κυριολεκτήσουμε. Έχω την αίσθηση ότι αυτό το έργο στο οποίο χωρίς να έχει κάποια εξειδίκευση, αφού δεν ήταν νομικός –το ξέρετε, κύριε Πρόεδρε, γιατί και κατ’ ιδίαν και εσείς και εγώ έχουμε ανταλλάξει σκέψεις πάνω σε αυτό- και μάλιστα με την εφαρμογή του νόμου για τον αναδρομικό έλεγχο των περιουσιακών στοιχείων από το 1974 μέχρι το 2012, ήταν ένα έργο το οποίο πιστεύω ότι καθημερινά τον διακατείχε, του δημιουργούσε μία μεγάλη συνειδησιακή πίεση, γιατί ήθελε να ανταποκριθεί και προσπάθησε, παρ’ όλες τις δυσχέρειες, τις δυσκολίες -και σκόπιμες- που αντιμετώπιζε. <br />Μαζί είχαμε πάει στον Άρειο Πάγο με απόφαση υπό την προεδρία σας της Διασκέψεως των Προέδρων να ζητήσουμε την περίφημη λίστα Λαγκάρντ. Το έφερε βαρέως και προσπαθούσε και επέμενε να έχει πλέον η Βουλή αυτήν την περίφημη λίστα για την οποία όλος ο κόσμος μιλούσε και που δυστυχώς ηρνείτο η αρμόδια υπηρεσία και η αρμόδια εισαγγελική αρχή, παρά το νόμο, να του τη δώσει, να τη δώσει στην επιτροπή αυτή. <br /> Είχε μία ξεχωριστή ευαισθησία ο άνθρωπος εκείνος. Μου έκανε εντύπωση το εξής: Μία μέρα στο γραφείο μου, όπου συζητούσαμε σχεδόν δύο φορές την εβδομάδα το πρόβλημα αυτό, ήταν σε ανησυχία ένα βράδυ και μου λέει «Πρόεδρε, πρέπει να φύγω εγκαίρως πριν κλείσει το φαρμακείο». Του είπα «Ποιο φαρμακείο; Τι έγινε;».<br />Η μικρή του κόρη ήταν αδιάθετη και αν και υπήρχε προφανώς η μητέρα αλλά και άλλοι, ήθελε ο ίδιος να πάει. Κι ένα βράδυ επίσης που ήταν ο ίδιος άρρωστος -είχε μία βαριά γρίπη- βγήκε για να πάει επίσης να πάρει κάτι πάλι για την οικογένεια. <br />Έχει σημασία να τα δούμε αυτά, γιατί ο απλός πολίτης που φαντάζεται εξουσίες θεωρεί ότι εμείς εδώ μπορούμε να κάνουμε τα πάντα, γιατί δεν ξέρει ότι χρόνο με το χρόνο το Κοινοβούλιο αφυδατώνεται από την πραγματική του ισχύ και εξουσία. Ο Θανάσης ο Νάκος λοιπόν με τον χαρακτήρα του απαντούσε σε αυτήν την αντίληψη. Ήταν ένας άνθρωπος ευαίσθητος, φιλότιμος, ευπρεπής, που νοιαζόταν.<br />Οκτώ φορές εκλέχθηκε πρώτος Βουλευτής –είναι ένα ρεκόρ- σε έναν νομό ιδιαίτερα δύσκολο. Γνωρίζουμε πόσο δύσκολοι είναι γενικά οι Θεσσαλοί και οι νομοί τους. Ο Νάκος λοιπόν -και αυτό πρέπει να το σημειώσουμε- που ήταν τόσο αγαπητός στη Θεσσαλία, στο νομό του, τόσο αγαπητός στους εδώ συναδέλφους του και με τόσην εκτίμηση και στο χώρο της τοπικής αυτοδιοίκησης, όπως ακούσαμε από τον πρώην Πρόεδρο της ΚΕΔΕ, δεν ήταν τόσο γνωστός στο πανελλήνιο όσο κάποιοι πολιτικοί -όχι ηλικιακά, αλλά πολιτικά- μείρακες τους οποίους είναι υποχρεωμένος ο Έλληνας πολίτης να τους φαντάζεται ως μεγάλες προσωπικότητες του τόπου. Αυτό είναι ένα από τα προβλήματα της δημοκρατίας μας.<br />Θέλω να συλλυπηθώ την οικογένειά του. Πιστεύω ότι θα τον θυμόμαστε και δεν χρειάζονται ευχές. Κάθε ένας πιστεύω ότι θα θυμάται τον Νάκο με τις ιδέες του που σθεναρά τις υπεράσπιζε, αλλά και που με εντιμότητα αντιμετώπιζε τους πάντες.<br />Πρέπει να πω ότι «έφυγε» και με μια αίσθηση πικρίας, γιατί είχε αδικηθεί ο Νάκος. Τους λόγους τους γνωρίζω. Είχε αδικηθεί. Και όμως με μετριοπάθεια και με έλλειψη διάθεσης να απαντήσει, «έφυγε». <br />Εγώ τουλάχιστον όσο ζω θα τον θυμάμαι με πολύ καλά συναισθήματα. Και πάλι συλλυπούμαι την οικογένειά του. <br /></speech><speech><from>ΠΡΟΕΔΡΟΣ</from> Τον λόγο έχει εκ μέρους της Κυβέρνησης ο Υπουργός Ναυτιλίας και Αιγαίου κ. Μιλτιάδης Βαρβιτσιώτης.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, κύριοι συνάδελφοι, έτυχε σε εμένα το δύσκολο καθήκον εκ μέρους της Κυβέρνησης και εκ μέρους του Πρωθυπουργού και Προέδρου της Νέας Δημοκρατίας Αντώνη Σαμαρά να βρεθώ σε αυτήν την ημέρα μνήμης για τον φίλο, τον συνάδελφο, το εκλεκτό στέλεχος της παράταξης, τον πρώην Υπουργό Θανάση Νάκο. <br />Νομίζω ότι και ο ίδιος ο Πρόεδρος θα ήθελε να είναι εδώ αυτήν τη στιγμή και να εκφράσει και ο ίδιος με τον δικό του τρόπο τα λόγια αναγνώρισης, ευγνωμοσύνης, σεβασμού στη μνήμη του και συλλυπητηρίων προς του οικείους του.<br />Ο Θανάσης Νάκος νομίζω ότι χαρακτηριζόταν από ορισμένους τίτλους που δόθηκαν από όλους τους συναδέλφους από όλες τις πτέρυγες για το ήθος του, για την πραότητά του, για την αποτελεσματικότητά του στο καθήκον -είτε στο κοινοβουλευτικό είτε στο κυβερνητικό- για τη συνέπειά του απέναντι στα πιστεύω του, απέναντι στο λόγο του, τον οποίο πάντοτε τηρούσε, ξέροντας ακόμα και ότι μπορεί να μην τον ωφελεί, γιατί δεν είχε καμμία διάθεση καιροσκοπικής εκμετάλλευσης και βέβαια για τη φιλική διάθεση την οποία έδειχνε προς κάθε έναν και κάθε μία. <br />Για μένα ήταν ένας καλός φίλος, τον οποίο γνώρισα -πολύ πριν μπω στην πολιτική εγώ ο ίδιος- μέσα από τις εσωκομματικές διαδικασίες. Ήταν ένας πολύ επιτυχημένος επιχειρηματίας, ο οποίος σταμάτησε τη δουλειά του, ανέστειλε τις δραστηριότητές του, αφιέρωσε πολύ περισσότερο χρόνο στα κοινά εις βάρος των επιχειρηματικών του συμφερόντων.<br />Ήταν ένας πολύ καλός συνάδελφος, όπως ανεδείχθη από τις τοποθετήσεις συναδέλφων, νεοτέρων ή παλαιοτέρων. Ήταν ένα εξαιρετικά πιστό κομματικό στέλεχος, που στο τέλος της ημέρας, όταν τελείωνε η δημοκρατική διαβούλευση μέσα στο κόμμα, ήταν από αυτούς που στήριζαν την ενότητά του, ακολουθούσαν τις αποφάσεις του κόμματος, έδινε τη μάχη στην πρώτη γραμμή.<br />Ήταν ένας συνεργατικός Βουλευτής, όπως ανέδειξε ο Πρόεδρος κ. Κακλαμάνης και για το καλό του Κοινοβουλίου, αλλά γνωρίζω και εγώ -και σαν Υπουργός Ναυτιλίας και Αιγαίου και Νησιωτικής Πολιτικής- και για το νομό του και ιδιαίτερα για τις Σποράδες, που αισθάνονται την απώλειά του.<br />Ήταν ένας πάρα πολύ αποτελεσματικός Υπουργός. Ο «ΘΗΣΕΑΣ», ένα πρόγραμμα που έδωσε στην τοπική αυτοδιοίκηση όσο κανένα άλλο πρόγραμμα στο παρελθόν, ακόμα και σήμερα αποτυπώνεται ως μια από τις κορυφαίες στιγμές των τελευταίων ετών, λαμπρών στιγμών της τοπικής αυτοδιοίκησης, διότι κατάφερε να επιλύσει χρόνια προβλήματα, να εξοπλίσει τους δήμους για να αντιμετωπίσουν τις σύγχρονες κοινωνικές ανάγκες και να δημιουργήσουν καλύτερες συνθήκες για τους πολίτες.<br />Ήταν ένας δίκαιος Αντιπρόεδρος, γιατί ποτέ δεν είδε την θέση του Προέδρου της Βουλής, όταν διηύθυνε συζήτηση είτε όταν ασκούσε τα καθήκοντά του στον έλεγχο του «πόθεν έσχες» υπό το πρίσμα φιλικών ή κομματικών εξαρτήσεων. Ήταν αυστηρός και δίκαιος, κάτι το οποίο χρειάζεται διαρκώς, με μεγάλο σθένος, δυστυχώς, τα τελευταία χρόνια να επιδεικνύουν οι προεδρεύοντες στη Βουλή.<br />Προσωπικά, βέβαια, αισθάνομαι την ανάγκη να μοιραστώ μαζί σας όχι μόνο την αγάπη και εκτίμηση που είχε στο γιο του, το Σταυρή αλλά τη χαρά την οποία ένιωσε με τη γέννηση της κόρης του, της Ροδόπης, που πραγματικά του έδωσε φτερά. Ήταν κάτι το οποίο τον έκανε να λάμπει, να μας δείχνει φωτογραφίες της όσο μεγάλωνε από το κινητό του, να μας μιλάει καθημερινά για αυτό το νέο πλάσμα που είχε δώσει άλλη τροπή στη ζωή του. Νομίζω ότι θα πρέπει η Ροδόπη, όταν διαβάσει τα Πρακτικά της σημερινής συνεδρίασης, να ξέρει ότι ο πατέρας της τη λάτρεψε και παρά την πολύ πετυχημένη καριέρα του, θεωρούσε ότι είχε ένα ξεχωριστό κομμάτι στη ζωή του.<br />Θα ήθελα να εκφράσω στους οικείους του τα συλλυπητήρια και εκ μέρους του Πρωθυπουργού και των μελών της Κυβέρνησης και εμού προσωπικά και να ευχηθώ πραγματικά το παράδειγμα και η μνήμη του να παραμείνουν ζωντανές.<br />Ευχαριστώ, κύριε Πρόεδρε.<br /></speech><speech><from>ΠΡΟΕΔΡΟΣ</from> Κυρίες και κύριοι συνάδελφοι, θα παρακαλέσω στο σημείο αυτό να τηρήσουμε ενός λεπτού σιγή στη μνήμη του Αθανασίου Νάκου.<br /><br />Αιωνία του η μνήμη!<br /><br />Κυρίες και κύριοι συνάδελφοι, επανερχόμαστε στη συζήτηση του νομοσχεδίου.<br />Παρακαλώ την κ. Μαρία Ρεπούση να λάβει τον λόγο.</speech><speech by=\"#s241\"><from> ΜΑΡΙΑ ΡΕΠΟΥΣΗ</from> Κυρίες και κύριοι συνάδελφοι, είναι γεγονός ότι το νομικό πλαίσιο δραστηριοποίησης των τουριστικών πλοίων που ισχύει σήμερα στη χώρα μας, είναι ανεπαρκές και γραφειοκρατικό. Ήταν, λοιπόν, αναγκαίος ο εκσυγχρονισμός του, προκειμένου να διευκολυνθεί η αξιοποίηση του θαλάσσιου εθνικού πλούτου που συνιστά συγκριτικό πλεονέκτημα της χώρας μας χάρη στο εξαιρετικά φυσικό θαλάσσιο περιβάλλον της, στην ιστορία και στον πολιτισμό της.<br /><br />Είναι γεγονός, κυρίες και κύριοι συνάδελφοι, ότι ο θαλάσσιος εθνικός πλούτος της χώρας δεν αποφέρει στην εθνική οικονομία –και, συνεπώς, στους Έλληνες πολίτες- τα δέοντα. Ολιγωρίες της πολιτείας, γραφειοκρατία, ακόμα και πελατειασμός, αλλά και φοβικές ή και δικαιολογημένες αντιδράσεις απέναντι στις αλλαγές, κρατούν δεσμευμένο και μη ανταποδοτικό το θαλάσσιο εθνικό μας πλούτο. Θέσεις ελλιμενισμού ανεπαρκείς, λιμάνια αναξιοποίητα, μαρίνες που δεν επαρκούν και δεν εισπράττουν, εμπόδια στη διέλευση ξένων τουριστικών σκαφών.<br />Κατά την άποψή μας, το σχέδιο νόμου που φέρνει το Υπουργείο Εμπορικής Ναυτιλίας και Αιγαίου κινείται σε θετική κατεύθυνση, καθώς κατ’ αρχάς εξορθολογίζει το νομικό πλαίσιο που διέπει την κίνηση των τουριστικών σκαφών. Απλοποιούνται, διευκρινίζονται και συντομεύουν όλες οι διαδικασίες για την εκναύλωση των πλοίων αναψυχής. Κωδικοποιούνται και εκσυγχρονίζονται οι διατάξεις για την εκμετάλλευση επαγγελματικών τουριστικών ημερόπλοιων. Δημιουργείται ευέλικτο πλαίσιο για τα ιδιωτικά πλοία αναψυχής και προτείνονται κυρώσεις για όσους δεν εμπεριέχονται ή δεν σέβονται αυτό το πλαίσιο.<br />Στα πολύ θετικά σημεία του σχεδίου νόμου είναι η δημιουργία μητρώου των τουριστικών πλοίων που αναμένεται εκτός των άλλων να συμβάλει και στην καταπολέμηση της φοροδιαφυγής.</speech><speech by=\"#s75\"><from>ΠΡΟΕΔΡΕΥΩΝ</from> Με συγχωρείτε, κυρία Ρεπούση.<br />Κύριοι συνάδελφοι, τώρα θα βγει το βιβλίο. Παρακαλώ τους κυρίους συναδέλφους να μην ανεβαίνουν πάνω στο Προεδρείο, γιατί ενοχλούν τους ομιλητές.<br />Με συγχωρείτε, κυρία Ρεπούση. Μπορείτε να συνεχίσετε.</speech><speech by=\"#s241\"><from> ΜΑΡΙΑ ΡΕΠΟΥΣΗ</from> Εντάξει, κύριε Πρόεδρε.<br />Απέναντι σ’ αυτήν την αναγκαιότητα εκσυγχρονισμού, δηλαδή στο νομικό πλαίσιο που κατευθύνει και οργανώνει τη θαλάσσια επιχειρηματικότητα, ορθώνονται μία σειρά από αντιδράσεις, μερικές δικαιολογημένες, κατά την άποψή μας και άλλες αδικαιολόγητες.<br />Η πρώτη κατηγορία των αντιδράσεων θα έλεγα ότι προκύπτει από την έλλειψη εμπιστοσύνης σ’ αυτήν την Κυβέρνηση από το ιδεολογικό και πολιτικό της στίγμα. Ό,τι κάνει αυτή η Κυβέρνηση –λένε κάποιοι συνάδελφοι- το κάνει για να εξυπηρετήσει μεγάλα συμφέροντα και, συνεπώς, εμείς είμαστε αντίθετοι. Πρόκειται για μία αφετηριακή θέση αντίδρασης, την οποία η Δημοκρατική Αριστερά θεωρεί στείρα. Έχει κοντά ποδάρια –για να το πούμε διαφορετικά- διότι δεν επιτρέπει την εκπλήρωση της νομοθετικής εργασίας που γίνεται στο Κοινοβούλιο.<br />Εμείς προσπαθούμε πάντοτε από τη μεριά μας να ενισχύουμε τις όποιες θετικές πρωτοβουλίες και να λειτουργούμε βελτιώνοντας τις ρυθμίσεις που προτείνονται. Αυτό το κάνουμε σε όλα τα σχέδια νόμου που φέρνει αυτή η Κυβέρνηση. Αυτό κάνουμε και στο παρόν σχέδιο νόμου.<br />Μία δεύτερη κατηγορία αντιδράσεων που θεωρούμε αρκετά δικαιολογημένες, προέρχεται από την ανησυχία των θέσεων εργασίας ενός κλάδου που μαστίζεται από την ανεργία, όπως είναι οι Έλληνες ναυτικοί.<br />Το κράτος δικαίου οφείλει να τους προστατεύσει. Αυτό είναι κάτι στο οποίο συμφωνούμε. Είναι, όμως, άραγε επαρκής η προστασία που παρέχεται μέσα από προστατευτικές διατάξεις; Μήπως τελικά η εμμονή στη διατήρηση του συνόλου των προστατευτικών διατάξεων καθιστά πια τα πλοία που είναι στελεχωμένα με ελληνικά πληρώματα μη ανταγωνιστικά; Η ισορροπία είναι σίγουρα λεπτή και χρειάζεται να δούμε το ζήτημα με ένα νέο τρόπο. <br />Η διασφάλιση των θέσεων εργασίας των ελληνικών πληρωμάτων είναι βέβαιη μόνο όταν συνδυάζεται με την ανάπτυξη. Δυστυχώς, με τους όρους που λειτουργεί σήμερα η θαλάσσια επιχειρηματικότητα σε ό,τι αφορά τα τουριστικά πλοία δεν μπορούμε να υποσχεθούμε στους Έλληνες ναυτικούς ότι θα έχουν δουλειά, αν δεν εντάξουμε τη διατήρηση και την αύξηση των θέσεων εργασίας σε ένα συνεκτικό αναπτυξιακό σχέδιο αξιοποίησης της νησιωτικής Ελλάδας. Ένα τέτοιο συνεκτικό σχέδιο δεν μπορεί να αφήσει εκτός το θαλάσσιο τουρισμό και τον κορμό αυτού του θαλάσσιου τουρισμού, που είναι το yachting. <br />Ένα δεύτερο επιχείρημα που προβάλλεται είναι η προάσπιση της ελληνικότητας της θαλάσσιας επιχειρηματικότητας, η ελληνική σημαία των ιδιωτικών σκαφών αναψυχής. Όσοι και όσες προβάλλουν αυτό το επιχείρημα, στην πραγματικότητα, κατά την άποψή μου, εργάζονται ασυνείδητα στην αντίθετη κατεύθυνση. Η ελληνικότητα, η ελληνική σημαία για να διασωθεί, πρέπει να ειδωθεί στο νέο παγκοσμιοποιημένο οικονομικό περιβάλλον και τους όρους μέσα στους οποίους λειτουργεί η οικονομία. Δεν υπερασπίζεται κανείς τα ελληνικά συμφέροντα, όταν βλέπει τον κόσμο μέσα από τα μάτια του προστατευτισμού που διασφάλιζε το εθνικό κράτος. Για να επιβιώσουν τα ελληνικά πλοία, δεν μπορούμε να αγνοήσουμε το ευρωπαϊκό και διεθνές ανταγωνιστικό περιβάλλον. Αυτά σε ό,τι αφορά τη λογική που διέπει αυτό το σχέδιο νόμου. <br />Σε ό,τι μας αφορά ως Δημοκρατική Αριστερά, θεωρούμε στα μείον του σχεδίου νόμου, πρώτον, τη λογική που έχει σε ό,τι αφορά τις χρήσεις των ιδιωτικών σκαφών. Μέσα σε όλο το σχέδιο νόμου θα προσπαθήσουμε και στην αυριανή συζήτηση κατ’ άρθρον να αναδείξουμε το πώς αναμειγνύει την ιδιωτική και την επαγγελματική χρήση των ιδιωτικών πλοίων. <br />Νομίζουμε, κύριε Υπουργέ, ότι ένας που έχει ένα σκάφος αναψυχής, κατ’ αρχάς ξέρει γιατί το έχει. Ξέρει αν το έχει για ιδιωτική χρήση ή για επαγγελματική χρήση. Δεν ισχυριζόμαστε ότι όποιος έχει ένα ιδιωτικό σκάφος αναψυχής δεν μπορεί να το νοικιάζει, όπως και το αντίθετο, δηλαδή ότι όποιος έχει ένα επαγγελματικό σκάφος αναψυχής δεν μπορεί να το χρησιμοποιεί για ιδιόχρηση. Ωστόσο, αυτές οι δύο χρήσεις θα πρέπει να είναι σαφώς οριοθετημένες, ώστε να μην επιτρέπουν εκτεταμένη φοροδιαφυγή ή τη χρήση των προνομίων ενός επαγγελματικού σκάφους αναψυχής για ιδιωτικούς λόγους. Σχετικό με αυτό είναι και η απουσία ορισμού του μέγιστου αριθμού ημερών ιδιόχρησης που προβλεπόταν στον προηγούμενο ν. 2743.<br />Σε ό,τι αφορά την εισαγωγή επίσης στο Λιμενικό Σώμα, πιστεύουμε ότι θα υπάρχουν βελτιωτικές ρυθμίσεις από τη μεριά σας. Και εμείς θέλουμε ένα σύστημα αξιοκρατικό και διαφανές, έτσι ώστε να μην ευσταθούν οι κατηγορίες για πελατειακές ρυθμίσεις και προσλήψεις. Άρα, μία εισαγωγή στο Λιμενικό Σώμα με σαφή κριτήρια μοριοδότησης, ει δυνατόν και με το ΑΣΕΠ. <br />Ένα άλλο αρνητικό στο σχέδιο νόμου πιστεύουμε ότι είναι η διαπίστωση της ναυτικής ικανότητας των κυβερνητών των πλοίων έως είκοσι τέσσερα μέτρα. Εδώ έρχεται να συνηγορήσει και η Επιστημονική Επιτροπή της Βουλής. Εμείς προτείναμε την αναβάθμιση του πιστοποιητικού ναυτικής ικανότητας μέσα από μία πρόταση που έρχεται για τη ναυτική εκπαίδευση που έρχεται από το ΚΕΣΕ. <br />Βλέπουμε ότι στις κυριότερες ενστάσεις που προβάλλει η Επιστημονική Επιτροπή της Βουλής είναι η διαπίστωση της ναυτικής ικανότητας και της εμπειρίας. Εδώ από ό,τι βλέπουμε, προτείνεται η αναβάθμιση της ασφάλειας του πλοίου. Για παράδειγμα, προβλέπεται πρόσθετος εξοπλισμός ασφάλειας, έτσι ώστε να ενισχύεται η ασφάλεια στο βαθμό που δεν έχουμε πλοίαρχο, αλλά κυβερνήτη με διαπιστωμένη ναυτική ικανότητα.<br />Σε ό,τι αφορά τις άδειες αλιείας είχαμε τονίσει και στην επιτροπή, το επαναλαμβάνουμε και τώρα, ότι η κατάργηση των αδειών ερασιτεχνικής αλιείας θα μπορούσε να φέρει δυσμενή αποτελέσματα σε ό,τι αφορά τη διατήρηση και βιώσιμη εκμετάλλευση των αλιευτικών πόρων. Και αυτό είναι ένα γενικότερο στοίχημα του νέου σχεδίου νόμου. <br />Όσον αφορά τις αντιφάσεις του, αν λέμε ότι η κυρίαρχη αντίφαση είναι ανάμεσα στην ανάπτυξη, στην απελευθέρωση και στη διατήρηση των θέσεων εργασίας, μια δεύτερη αντίφαση είναι ανάμεσα σε αυτήν ανάπτυξη και στην προστασία του θαλασσίου περιβάλλοντος. Κι εδώ θα θέλαμε επιπλέον μέτρα. Ξέρουμε ότι το Υπουργείο Εμπορικής Ναυτιλίας προχώρησε σε μια ενημέρωση στην αντίστοιχη Επιτροπή Εμπορίου και θέλουμε να ενισχυθεί αυτή η προστασία του περιβάλλοντος από την ανεξέλεγκτη διέλευση τουριστικών πλοίων. <br />Σε ό,τι αφορά την κατάργηση της άδειας αλιείας είναι επίσης μια παρατήρηση που κάνει η Επιστημονική Επιτροπή της Βουλής. Υποστηρίζει πως η κατάργηση των ερασιτεχνικών αδειών αλιείας, μέσω των οποίων καθίσταται δυνατή η καταγραφή και ως εκ τούτου η παρακολούθηση και ο έλεγχος της ερασιτεχνικής αλιευτικής δραστηριότητας, θα μπορούσε να οδηγήσει σε ανεξέλεγκτη αλιευτική δραστηριότητα. Ένα τέτοιο ενδεχόμενο θα ερχόταν σε αντίθεση προς το κανονιστικό πλαίσιο της ίδιας της Ευρωπαϊκής Ένωσης, που τίθεται σε συγκεκριμένους κανονισμούς και που ορίζει ότι «Η ερασιτεχνική αλιεία είναι πολύ σημαντική στη Μεσόγειο». <br />Γενικότερα πήραμε υπ’ όψιν μας και είδαμε χθες τις παρατηρήσεις της Επιστημονικής Επιτροπής της Βουλής και περιμένουμε κάποιες απαντήσεις από τη μεριά σας, κύριε Υπουργέ, σε ό,τι αφορά αυτές τις ενστάσεις. <br />Επιμέρους ζητήματα που τίθενται σε αυτό το σχέδιο νόμου και για τα οποία η Δημοκρατική Αριστερά θα ήθελε να πάρει θέση -τολμηρή θέση, θέλω να πιστεύω- γιατί πάντα προσπαθούμε, ακόμα και όταν η θέση μας ενδεχομένως έρχεται σε αντίθεση με κάποια συγκεκριμένα συμφέροντα και συντεχνίες. <br />Σε ό,τι αφορά την Πλοηγική Υπηρεσία και τους Πλοηγούς, όπως ίσως θυμάστε στο προηγούμενο σχέδιο νόμου που είχαμε από την μεριά του Υπουργείου Ναυτιλίας εμείς υπερασπιστήκαμε το δημόσιο χαρακτήρα της Πλοηγικής Υπηρεσίας. Πιστεύουμε ότι η Πλοηγική Υπηρεσία είναι μια δημόσια υπηρεσία σήμερα και πρέπει να έχει δημόσιο χαρακτήρα ή δημόσιο έλεγχο. Από την άλλη μεριά δεν πειστήκαμε από τις ενστάσεις των πλοηγών σε ό,τι αφορά την εναρμόνιση του καθεστώτος της μισθοδοσίας τους με τους υπόλοιπους δημοσίους υπαλλήλους. Δεχόμαστε ότι επιτελούν ένα πολύ σημαντικό έργο -εξάλλου και οι δημόσιοι υπάλληλοι επιτελούν στο σύνολό τους ένα πολύ σημαντικό έργο- και δεν κατανοούμε την εξαίρεση την οποία προτείνουν μεν οι ίδιοι και την οποία υποστηρίζουν και διάφορα κόμματα της Αντιπολίτευσης. <br />Η βάση αυτής της αντίρρησης είναι το πλοηγικό κεφαλαίο. Μα, τα Τέλη από την πλοήγηση που μπαίνουν σε ένα ειδικό λογαριασμό είναι δημόσια περιουσία. Με βάση κάποιες ευνοϊκές ρυθμίσεις θεωρείται ως ένα ξεχωριστό κεφάλαιο. Αυτό προκύπτει μέσα από την αξιοποίηση των λιμένων που ανήκουν στο δημόσιο πλούτο της χώρας. Γιατί εκλαμβάνεται ως ιδιωτική περιουσία των πλοηγών και θεωρούνται και τοποθετούνται σε ένα ειδικό καθεστώς μισθοδοσίας; <br /><br />Σε ό,τι αφορά το λεγόμενο «πλοίο ασφαλείας» σεβόμαστε το δικαίωμα της απεργίας -είναι κατοχυρωμένο και στο Σύνταγμα και στο πολιτικό πολιτισμό της χώρας μας- ωστόσο πρέπει να διασφαλίσουμε και τους νησιώτες και τα νησιά μας από μακροχρόνιες απεργίες οι οποίες διακόπτουν το βασικό αγαθό, το μεταφορικό αγαθό, στο οποίο πρέπει να έχουν πρόσβαση όλοι οι πολίτες και της ηπειρωτικής και της νησιωτικής Ελλάδας. <br />Σας ευχαριστώ πολύ.<br /></speech><speech by=\"#s75\"><from>ΠΡΟΕΔΡΕΥΩΝ</from> Κι εμείς ευχαριστούμε την κ. Ρεπούση.<br />ΤοΝ λόγο έχει ο ειδικός αγορητής του Κομμουνιστικού Κόμματος κ. Κατσώτης για δεκαπέντε λεπτά.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε.<br />Αυτήν την ώρα οι Υπουργοί Οικονομικών της Ευρωπαϊκής Ένωσης συζητούν την κλιμάκωση της επίθεσης του κεφαλαίου απέναντι στους εργαζόμενους. Αποφασίζουν νέα αντιλαϊκά μέτρα για την ανάκαμψη του κεφαλαίου.<br />Την ίδια ώρα, η Κυβέρνηση αποφάσισε να πάρει ξανά απαγορευτικά μέτρα για τις διαδηλώσεις στο κέντρο της Αθήνας. Αποδεικνύεται ότι η εφαρμογή αυτής της αντιλαϊκής πολιτικής πηγαίνει χέρι-χέρι με τον αυταρχισμό και την καταστολή.<br />Χαιρετίζουμε κι από αυτό το Βήμα το συλλαλητήριο που πραγματοποιεί αυτήν την ώρα το ΠΑΜΕ, η ΠΑΣΕΒΕ, το ΜΑΣ, η ΟΓΕ. <br />Θέλουμε, επίσης, να καταγγείλουμε την Κυβέρνηση, η οποία με το πολυνομοσχέδιο που ψηφίστηκε με τη διαδικασία του κατεπείγοντος, μεταξύ των βαθειά αντιλαϊκών μέτρων καταργεί τις συλλογικές συμβάσεις στα επιβατηγά οχηματαγωγά που πλέουν στην ημεδαπή με τη θέσπιση επιχειρησιακών συμβάσεων. Όπως έχει ήδη επικρατήσει και νομοθετηθεί η επιχειρησιακή σύμβαση μπορεί να υπογραφεί και από ενώσεις προσώπων, οι οποίες μπορούν να δημιουργηθούν με πέντε εργαζόμενους και πάνω. Αυτό σημαίνει ότι κάθε επιβατηγό μπορεί να υπογράφει επιχειρησιακή σύμβαση, καταργώντας τις κλαδικές συλλογικές συμβάσεις εργασίας των ναυτεργατών. Θέλετε ναυτεργάτες φτηνούς, σύγχρονους δούλους, χωρίς δικαιώματα. <br />Το ΚΚΕ απευθύνεται και χαιρετίζει τους απεργούς ναυτεργάτες. Τους καλεί να συνεχίσουν τον αγώνα τους ενωμένοι. Στην απεργία, τους ναυτεργάτες τούς οδηγεί η πολιτική σας, τους οδηγεί η απλήρωτη δουλειά, τους οδηγεί η κατάσταση στο ΝΑΤ, τους οδηγεί η φιλοεφοπλιστική σας πολιτική. Οι ναυτεργάτες οδηγήθηκαν στην απεργία και από το σημερινό νομοσχέδιο, που μεταξύ των άλλων, κυρία Ρεπούση, επιχειρεί να καταργήσει το ελάχιστο δικαίωμα της απεργίας.<br />Να αποσύρετε τώρα το άρθρο 25. Υποκρίνεστε όταν λέτε ότι ενδιαφέρεστε για την απρόσκοπτη ακτοπλοϊκή σύνδεση των νησιών μας και ότι το εν λόγω άρθρο τη διασφαλίζει. Κοροϊδεύετε τους νησιώτες. Αυτοί γνωρίζουν πολύ καλά ότι η μετακίνησή τους, το ταξίδι τους εξαρτάται από τον εφοπλιστή, την ακτοπλοϊκή εταιρεία, η οποία πολλές ημέρες το χρόνο ακυρώνει τα δρομολόγια γιατί δεν είναι συμφέροντα. Δεν είναι λίγες οι καταγγελίες, οι διαμαρτυρίες. Τις γνωρίζετε πολύ καλά. Αλλά γι’ αυτήν την κατάσταση σιωπάτε ή δικαιολογείτε τις εταιρείες με το επιχείρημα της ζημιογόνας και άλλα. <br />Στόχος είναι η απεργία. Αυτό το δικαίωμα θέλετε να καταργήσετε. Την μια ομάδα απέναντι στην άλλη εσείς την καθοδηγείτε. Θέλετε τα λαϊκά στρώματα διαιρεμένα, για να τα τσακίζετε πιο εύκολα, να υπηρετείτε πιο αποτελεσματικά τις ανάγκες των μονοπωλίων, των επιχειρηματικών ομίλων.<br />Καλούμε τους αγρότες, που καταστρέφονται από την Κοινή Αγροτική Πολιτική της Ευρωπαϊκής Ένωσης, που ψηφίστηκε και από τα κόμματα που κινούνται εντός των τειχών της, να σταθούν αλληλέγγυοι στους ναυτεργάτες που τσακίζονται από την ίδια πολιτική. <br />Καλούμε τους φορτηγατζήδες που ήδη πλήττονται από την πολιτική της απελευθέρωσης να σταθούν, επίσης, δίπλα τους. <br />Καλούμε συνολικά την εργατική τάξη να δείξει αλληλεγγύη.<br />Η πολιτική της Κυβέρνησης είναι επικίνδυνη για τα λαϊκά συμφέροντα. Καλούμε τους εργαζόμενους να συμμετέχουν μαζικά στην απεργία στις 9 του Απρίλη.<br />Το ΚΚΕ καλεί σε αγώνα, σε λαϊκή κοινωνική συμμαχία, πέρα και έξω από τα μονοπώλια, που θα οδηγήσει σε ανατροπή και της κυβερνητικής πολιτικής και της τάξης που έχει σήμερα την εξουσία.<br />Το νομοσχέδιο που συζητούμε, κυρίες και κύριοι, είναι παραγγελία των εφοπλιστών και του ΣΕΠΕ. Οι εφοπλιστές, οι επιχειρηματικοί όμιλοι του τουρισμού απαιτούν όλα εκείνα τα μέτρα, ώστε να διασφαλίσουν παραπέρα φοροαπαλλαγές, πιο φτηνή εργασία και κανένα εμπόδιο στον απόπλου και κατάπλου των πλοίων. Απαιτούν και τους διασφαλίζετε εκείνο το περιβάλλον που θα διευρύνει την κερδοφορία τους με επέκταση των προνομίων και των κινήτρων τους. Απαιτούν θάλασσες προνομίων. <br />Οι ίδιοι βέβαια πρωτοστατούν στις παραγγελίες πλοίων.<br />Το 2013 οι ελληνικές επενδύσεις κυριάρχησαν στις παγκόσμιες παραγγελίες, στις περισσότερες κατηγορίες πλοίων. Όχι βέβαια στα ναυπηγεία Σκαραμαγκά, ούτε της Ελευσίνας που απολύουν και κλείνουν αλλά στην Κίνα η οποία υλοποιεί το 72% των παραγγελιών φορτηγών-πλοίων από την Ελλάδα. Οι εφοπλιστές απολαμβάνουν πενήντα έξι φοροαπαλλαγές. <br />Η πολιτική της Κυβέρνησης, όπως και το παρόν νομοσχέδιο, ενισχύει τα προνόμια, τις φοροαπαλλαγές και «κτυπά» ακόμα περισσότερους ναυτεργάτες. Είναι χαρακτηριστικό ότι η φορολογία για τους ναυτεργάτες αυξήθηκε κατά 300%, οι συντάξεις μειώθηκαν κατά 50% και η ανεργία έχει εκτιναχθεί στα ύψη και το επίδομα ανεργίας αποτελεί ντροπή. Είναι μόλις 294 ευρώ για τους έγγαμους και 235 ευρώ για τους άγαμους. Παρά τον πακτωλό δισεκατομμυρίων δολαρίων για νέες ναυπηγήσεις, έχουμε πάνω από δεκαπέντε χιλιάδες άνεργους και πάνω από εξήντα χιλιάδες με ανασφάλιστη εργασία. Αποδεικνύεται ότι τα συμφέροντα του κεφαλαίου και των εργαζομένων είναι σε μόνιμη και αγεφύρωτη αντίθεση. <br />Το νομοσχέδιο αυτό οξύνει τα προβλήματα. Έχει χαρακτηριστεί από τους ναυτεργάτες σαν «έκτρωμα». Είναι προσαρμοσμένο στην πολιτική της ανταγωνιστικότητας και στις κατευθύνσεις της Ευρωπαϊκής Ένωσης. Είναι, όπως είπαμε, κείμενο που έχει δημιουργηθεί ύστερα από παραγγελία των εφοπλιστών κρουαζιέρας και του ΣΕΤΕ, δηλαδή των μονοπωλιακών ομίλων που επενδύουν στον τουρισμό. Δεν υπάρχει άρθρο ή παράγραφος του νομοσχεδίου που να μην αποτελεί φωτογραφία ή αντιγραφή των βασικών απαιτήσεων της Ένωσης Εφοπλιστών Κρουαζιέρας και του ΣΕΤΕ. Δεν υπάρχει άρθρο του που να μην τους προσφέρει γη και ύδωρ και την πλήρη ευκαιρία να τσακίσουν τους ναυτεργάτες και να κυριαρχήσουν στις θάλασσες, στα λιμάνια σε όλη την Ανατολική Μεσόγειο.<br />Στόχος του νομοσχεδίου είναι η ενίσχυση της ανταγωνιστικότητας των εφοπλιστών. Η πλήρης ελευθερία για τη μεγαλύτερη εκμετάλλευση των ναυτεργατών στο πλαίσιο της ανάπτυξης του θαλάσσιου τουρισμού. Προσφέρονται νέα προνόμια και προκλητικές διευκολύνσεις στους εφοπλιστές. Καταργείται πλήρως το καμποτάζ. Δίνεται το δικαίωμα να καλύπτονται από το νόμο όχι μόνο τα πλοία υπό ελληνική σημαία, αλλά και υπό σημαία χωρών της Ευρωπαϊκής Ένωσης και εκτός αυτής, όπως Ζηλανδία, Λιχτενστάιν, Νορβηγία. Τα εργασιακά δικαιώματα θα αντιμετωπίζονται ενιαία για όλες τις χώρες της Ευρωπαϊκής Ένωσης και θα υπάγονται πλήρως στο ευρωναυτιλιακό δίκαιο και το δίκαιο των άλλων χωρών της Ευρωπαϊκής Ένωσης. <br />Με τον καθορισμό του επαγγελματικού τουριστικού ημερόπλοιου προσαρμόζεται όλη η λειτουργία των σκαφών αναψυχής στους σχεδιασμούς του ΣΕΤΕ και των εφοπλισμών. Εισάγεται η δυνατότητα σε πλοία υπό σημαία κράτους της Ευρωπαϊκής Ένωσης απαλλαγών και ελαφρύνσεων από φόρους, δασμούς και ΦΠΑ μέχρι τη δυνατότητα παροπλισμού, χωρίς να επιβαρύνονται με καταβολή φόρων. Αυτά προβλέπονται και στα άρθρα 14, 16 και στο 21. <br />Το νομοσχέδιο είναι πλήρως ενταγμένο στην πολιτική της Ευρωπαϊκής Ένωσης για τη γαλάζια ανάπτυξη, ειδικά αυτά που αφορούν το θαλάσσιο και τον παράκτιο τουρισμό. Οι σύγχρονες ρυθμίσεις που επικαλείται ο Υπουργός είναι, μεταξύ άλλων, οι ρυθμίσεις του νομοσχεδίου για τα επαγγελματικά πλοία αναψυχής, με τα οποία χρίζεται κυβερνήτης επιβάτης που διαθέτει ναυτική ικανότητα, λέει, και εμπειρία. Πώς προσδιορίζεται αυτό; Ποιος το προσδιορίζει; Τι θα πει δηλαδή «ναυτική ικανότητα» και «εμπειρία»; Επίσης προσλαμβάνεται για τη διακυβέρνηση του πλοίου, καταργώντας πλοίαρχο και πλήρωμα, ο ίδιος επιβάτης. <br />Με τις ίδιες ρυθμίσεις καταργεί τις συμβάσεις ναυτολόγησης πλοιάρχου, κυβερνήτη, πλήρωμα και τους κατατάσσει σαν επιβαίνοντες. Σύμφωνα, επίσης, με άλλες ρυθμίσεις οι κυβερνήτες ιδιωτικών πλοίων αναψυχής, υπό σημαία ελληνική ή άλλου κράτους, μέλους της Ευρωπαϊκής Ένωσης, απαλλάσσονται ακόμα και από τη στοιχειώδη υποχρέωση να λαμβάνουν άδεια απόπλου από την λιμενική αρχή ή να δηλώνουν αντίστοιχα κατάπλου, προκειμένου να υπάρχει ένας υποτυπώδης έλεγχος. Τι θα μεταφέρουν αυτοί; Ναρκωτικά; Μετανάστες; Θα κάνουν trafficking; Ποιος θα τους ελέγχει; <br />Όπως προβλέπεται με άλλες ρυθμίσεις οι εφοπλιστές των επαγγελματικών σκαφών αναψυχής απαλλάσσονται από τον ειδικό φόρο κατανάλωσης και το δασμό των καυσίμων. Στο ίδιο νομοσχέδιο προβλέπεται η κατάργηση του Οίκου Ναύτου και το Γραφείο Ευρέσεως Ναυτικής Εργασίας, με τη δημιουργία του νέου φορέα. Το νομοσχέδιο καταργεί κάθε έννοια συγκροτημένου εργασιακού δικαιώματος για τους ναυτεργάτες. Επιτρέπει πλοία αυτής της κατηγορίας, με τη δυνατότητα να μεταφέρουν έως και ενενήντα εννέα επιβάτες να είναι εν πλω, χωρίς καν οργανική σύνθεση, δηλαδή ναυτεργάτες με συγκεκριμένη ειδικότητα.<br />Χρέη πλοιάρχου μπορεί να εκτελεί ο καθένας που διαθέτει πιστοποιητικά ναυτικής ικανότητας τα οποία οι ναυτιλιακοί πράκτορες «πουλάνε» προς το παρόν «με το κιλό».<br />Το Υπουργείο συμπεριλαμβάνει με άρθρο τη δρομολόγηση πλοίου ασφαλείας σε περίοδο απεργίας των ναυτεργατών. Αναφερθήκαμε σ’ αυτό. Είναι πρόσχημα η προστασία του δημοσίου συμφέροντος. Επί της ουσίας, το Υπουργείο νομοθετεί τη δημιουργία απεργοσπαστικού μηχανισμού που υπηρετεί την αξίωση των εφοπλιστών να ξεμπερδεύουν με το δικαίωμα των ναυτεργατών στην απεργία. Έχουμε, δηλαδή, μία επιστράτευση διαρκείας για τους ναυτεργάτες.<br />Επίσης, το νομοσχέδιο αυξάνει την επίθεση στην κοινωνικοασφαλιστική προστασία με την κατάργηση των συλλογικών συμβάσεων. Διευρύνει την ανασφάλιστη εργασία και βέβαια διευρύνει τα ελλείμματα στο ΝΑΤ και αυξάνει την ανεργία. Στα σκάφη αναψυχής και τα ημερόπλοια καταργούνται οι συλλογικές συμβάσεις και ανατρέπονται οι οργανωτικές συνθέσεις που προβλέπονται μέχρι σήμερα. Επίσης, καθορίζονται εργαζόμενοι πολλαπλών καθηκόντων και με το νόμο πια διευρύνεται η ανασφάλιστη εργασία. Ακόμα, υπονομεύεται η ασφάλεια των επιβαινόντων, πέρα από τη ζωή των ναυτεργατών. Δίνεται η δυνατότητα να χαρακτηρίζεται κυβερνήτης ένας επιβάτης που θα έχει την ικανότητα. <br />Σύμφωνα με το άρθρο 8, ο κυβερνήτης υπάγεται στον ΟΑΕΕ με ασφάλιση με «μπλοκάκι». Γεννάται το ερώτημα αν υπονομεύεται ή όχι το ΝΑΤ μ’ αυτό τον τρόπο. Ο Υπουργός προβλέπεται να καθορίζει τις οργανωτικές συνθέσεις. Επιτρέπεται η εκναύλωση σκαφών αναψυχής χωρίς να υπηρετεί πλοίαρχος σε πλήρωμα. Οι κυβερνήτες ιδιωτικών πλοίων και σκαφών αναψυχής με σημαία ελληνική ή άλλου κράτους απαλλάσσονται από την υποχρέωση να λαμβάνουν άδεια απόπλου από τη λιμενική αρχή ή να δηλώνουν κατάπλου.<br />Με το παρόν σχέδιο νόμου στην ουσία διευκολύνονται οι μεγαλοεπιχειρηματίες στην ανάπτυξη του καταδυτικού και του αλιευτικού τουρισμού. Απαλλάσσονται τα επαγγελματικά πλοία αναψυχής από ΦΠΑ και δασμούς, από επιβαρύνσεις και από τον Ειδικό Φόρο Κατανάλωσης. Από τη μία λέτε ότι θέλετε να μαζέψετε φόρους, αλλά στην πράξη «αφήνετε ορθάνοιχτη την πόρτα», διευρύνοντας το «πλυντήριο μαύρου χρήματος». Διορίζετε εννεαμελή διοίκηση στο νέο οργανισμό με τη συγχώνευση του Οίκου Ναύτου και του ΓΕΝΕ με πλειοψηφία που θα είναι διορισμένη από την Κυβέρνηση. <br />Με την αύξηση της κατηγορίας ενοικιαζόμενων μηχανοκίνητων σκαφών άνευ πληρώματος από τα είκοσι μέτρα που ίσχυε μέχρι τώρα στα είκοσι τέσσερα, θα δημιουργηθεί νέα στρατιά ανέργων. Ήδη οι εκτιμήσεις είναι ότι πάνω από χίλιοι ναυτεργάτες θα χάσουν τη δουλειά τους μέσα απ’ αυτήν τη ρύθμιση.<br />Είναι γνωστό ότι μέχρι σήμερα στα είκοσι τέσσερα μέτρα η σύνθεση ήταν τρία άτομα. Ήταν πέντε και έγιναν τρία με το νόμο του ΠΑΣΟΚ του Ανωμερίτη και τώρα πού θα πάει αυτή η σύνθεση; Ποιο είναι το σκεπτικό με το οποίο εσείς θα αποφασίσετε για τη σύνθεση; Μπορεί να μην έχει και τίποτα ή μόνο τον πλοίαρχο; Εμείς ζητάμε την απόσυρση του άρθρου 25.<br />Όσο για το Λιμενικό Σώμα, φαίνεται ότι η πρόθεση της Κυβέρνησης είναι να ανατρέψει προς το δυσμενέστερο τις διατάξεις που υπάρχουν σήμερα και να αποκτήσει τον απόλυτο έλεγχο στον τρόπο εφαρμογής της πολιτικής της στη διοίκηση του Λιμενικού Σώματος. Θεσπίζει μέτρα που δίνουν νέες αρμοδιότητες στον εκάστοτε Υπουργό Ναυτιλίας και Αιγαίου με τη μεταφορά αρμοδιοτήτων από τον Αρχηγό του Λιμενικού στον Υπουργό. Μ’ αυτό τον τρόπο η Κυβέρνηση θα έχει την αποκλειστική αρμοδιότητα για το διορισμό των στελεχών του Λιμενικού Σώματος σε ανώτερες εισηγητικές και άλλες νευραλγικές θέσεις. Οι διαδικασίες πρόσληψης του προσωπικού θα είναι στην αρμοδιότητα του Υπουργού με αδιαφανή κριτήρια και οι μεταθέσεις θα είναι στην αποκλειστική αρμοδιότητα του Υπουργού, ακυρώνοντας τα συλλογικά όργανα του Συμβουλίου Μεταθέσεων, καθώς και του Συμβουλίου Προσφυγών. Η συγκέντρωση αυτών των αρμοδιοτήτων στον Υπουργό ενισχύει την πρόθεση της Κυβέρνησης να προσαρμοστεί ακόμα περισσότερο ο μηχανισμός του Λιμενικού στη σύγχρονη αποστολή του που είναι ενταγμένη στο πλαίσιο της ευρωπαϊκής στρατηγικής ασφάλειας και της Ευρωπαϊκής Υπηρεσίας Εξωτερικής Δράσης. <br />Ανεξάρτητα από τον προσανατολισμό που έχει η Κυβέρνηση, καθορίζει ρυθμίσεις για το Λιμενικό Σώμα. Εμείς συμμεριζόμαστε τις ανησυχίες για τις συνέπειες που θα έχουν αυτές οι εφαρμογές του νόμου στους ίδιους τους λιμενικούς. Καταργείτε κάθε έννοια εφαρμογής αντικειμενικών κριτηρίων στις μεταθέσεις και μεγαλώνει η εξάντληση του προσωπικού του Λιμενικού.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Έχουμε δηλώσει στην επιτροπή…</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Δεν το είδαμε ακόμη, κύριε Υπουργέ. Θα φέρετε τροπολογία.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Όχι…</speech><speech by=\"#s75\"><from>ΠΡΟΕΔΡΕΥΩΝ</from> Μισό λεπτό, κύριε Υπουργέ.<br />Κύριε Κατσώτη, δέχεστε τη διακοπή του κυρίου Υπουργού;</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Μάλιστα.</speech><speech by=\"#s75\"><from>ΠΡΟΕΔΡΕΥΩΝ</from> Έχετε τον λόγο, κύριε Υπουργέ.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Θα χρειαστώ μισό λεπτό.<br />Για να μην υπάρχει παρεξήγηση, έχω δηλώσει στην επιτροπή -και υπάρχει στις νομοτεχνικές βελτιώσεις που θα αναγγείλω μόλις ολοκληρώσουν οι εισηγητές- ότι αποσύρεται το άρθρο 26 παράγραφος 1 που αφορά τις μεταθέσεις των λιμενικών.</speech><speech by=\"#s75\"><from>ΠΡΟΕΔΡΕΥΩΝ</from> Συνεχίστε, κύριε συνάδελφε.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Θα έχει την αποκλειστική αρμοδιότητα για τις τοποθετήσεις του γενικού επιθεωρητή, των επιθεωρητών ή περιφερειακών διοικήσεων, τον ανώτερο διοικητή του Νομού Αττικής, των προϊσταμένων περιφερειακών διοικήσεων και των Διευθυντών στο Υπουργείο Ναυτιλίας και Αιγαίου. <br />Πολλαπλασιάζονται τα αδιαφανή κριτήρια. Θα αναπτυχθούν ακόμα περισσότερο τα μισθολογικά κομματικά κριτήρια κόντρα στις οικογενειακές ανάγκες αλλά και στον προγραμματισμό που πρέπει να υπάρχει. Επίσης, ο Υπουργός θα είναι εκείνος ο οποίος θα κρίνει τις ενστάσεις ακύρωσης ή αναστολής των αιτημάτων. <br />Με το άρθρο 33 ρυθμίζονται τα θέματα κάλυψης κενών οργανικών θέσεων αξιωματικών του Λιμενικού καθώς και κενών θέσεων λιμενοφυλάκων. Ο Υπουργός πάλι θα αποφασίζει για τα ποσοστά κάλυψης των κενών οργανικών θέσεων, καθώς και τη μέθοδο υπολογισμού των μορίων της βαθμολογίας των υποψηφίων. Η διαδικασία επιλογής των υποψηφίων θα γίνεται από μικτό σύστημα μοριοδότησης και γραπτών εξετάσεων, με το συντελεστή βαρύτητας της μοριοδότησης να είναι σε κάθε περίπτωση μεγαλύτερος κατά 70% επί του συνόλου από το συντελεστή των γραπτών εξετάσεων. Τι είναι αυτό, δηλαδή; <br />Με τον τρόπο αυτό ενισχύεται ο υποκειμενισμός στην επιλογή των υποψηφίων. Μέσω των μηχανισμών αξιολόγησης των υποψηφίων, η Κυβέρνηση επιδιώκει τη διερεύνηση της δομής της σκέψης των υποψηφίων σύμφωνα με την αιτιολογική έκθεση. Η πραγματική επιδίωξη είναι ο έλεγχος και η χειραγώγηση των υποψηφίων. <br />Παρά τις πρόσφατες δηλώσεις του Υπουργού, δεν επιλέγεται η εισαγωγή του προσωπικού στο Λιμενικό με το σύστημα των πανελλήνιων εξετάσεων. Υπάρχει μάλιστα η πρόβλεψη ότι λόγω υποβολής γραπτής παραίτησης, οι κενές οργανικές θέσεις που θα προκύψουν από την επιλογή του προσωπικού θα καλύπτονται από τους επιλαχόντες των προηγούμενων διαγωνισμών με ό,τι συνεπάγεται η επιλογή αδιαφανών κριτηρίων.</speech><speech by=\"#s75\"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε. Και αύριο θα έχετε τη δυνατότητα να μιλήσετε για τα άρθρα.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Τελειώνω. <br />Θα ήθελα να πω μια κουβέντα για την Πλοηγική Υπηρεσία: Κατά την εκτίμησή μας εδώ φαίνεται ότι απαξιώνεται ακόμα περισσότερο αυτή η υπηρεσία. Στόχος είναι η ιδιωτικοποίησή της, όπως έγινε και με τα λιμάνια. Οι κενές οργανικές θέσεις είναι περίπου στο 55%. <br />Εμείς λέμε ότι ενώ υπάρχουν ελλείψεις προσωπικού, νοικιάζονται «λάντζες». Άρα, αυτή είναι η κατεύθυνση της ιδιωτικοποίησης.</speech><speech by=\"#s75\"><from>ΠΡΟΕΔΡΕΥΩΝ</from> Θα τα πείτε στα άρθρα, κύριε Κατσώτη. Θα τα πείτε αύριο.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Διαφωνούμε, κυρία Ρεπούση, με τη μείωση των αποδοχών τους και με την αναδρομική αναζήτηση αυτών που θεωρείται ότι «καταβλήθηκαν νομίμως», όπως λέγεται στο νομοσχέδιο. <br />Καταψηφίζουμε επί της αρχής και αύριο θα τοποθετηθούμε επί των άρθρων.</speech><speech by=\"#s75\"><from>ΠΡΟΕΔΡΕΥΩΝ</from> Ευχαριστούμε.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Θα μπορούσα να προηγηθώ, κύριε Πρόεδρε;</speech><speech by=\"#s75\"><from>ΠΡΟΕΔΡΕΥΩΝ</from> Κύριε Αυγενάκη, είστε παλιός Βουλευτής. Ξέρετε ότι δεν υπάρχει η δυνατότητα αντικατάστασης, όταν μιλάνε οι αγορητές. Αυτό μπορεί να γίνει με την ανοχή του Προεδρείου, όταν είναι μόνον οι ομιλητές. Ξέρετε ότι έχω όλη την καλή διάθεση, αλλά δεν το επιτρέπει ο Κανονισμός. Άλλωστε, είστε πρώτος ομιλητής στη σειρά και ξέρω ότι ο κ. Μουτσινάς είναι πάντα σύντομος. <br />Κύριε Μουτσινά, έχετε τον λόγο.</speech><speech by=\"#s191\"><from> ΠΑΡΙΣΗΣ ΜΟΥΤΣΙΝΑΣ</from> Ευχαριστώ, κύριε Πρόεδρε. <br />Το νομοσχέδιο με τα σαράντα άρθρα έρχεται να αντιμετωπίσει την κρίση στη ναυσιπλοΐα και ειδικά στην οικονομία των τουριστικών σκαφών-πλοίων, προσπαθώντας να απλοποιήσει και να εκσυγχρονίσει τη λειτουργία και το πλαίσιο λειτουργίας, με στόχο την καλύτερη εξυπηρέτηση και την ανάπτυξη του κλάδου, ένα πλαίσιο που σήμερα πραγματικά είναι πολύπλοκο και γραφειοκρατικό. <br />Γίνεται μία καλή προσπάθεια, επίσης, να ενισχυθεί η επιχειρηματικότητα και να προσελκυθούν ξένα πλοία στην ελληνική σημαία, με φορολογικές ρυθμίσεις, οι οποίες αποσκοπούν στη δημιουργία σταθερού φορολογικού περιβάλλοντος. <br />Βέβαια, κύριε Υπουργέ, εδώ θα πω ότι ο φορολογικός νόμος που αφορά όλη τη χώρα, ένας ενιαίος φορολογικός, αναπτυξιακός νόμος απλός, ο οποίος θα έχει ορίζοντα δεκαετίας, δεν ήρθε ακόμα και αυτό δεν μπορεί να γίνεται αποσπασματικά. <br />Ωστόσο, θεωρώ ότι σήμερα αυτές οι προθέσεις είναι καλές, αλλά όταν επιχειρείται μια τέτοια μεγάλη μεταρρύθμιση –και είναι καλό να γίνεται- επιβάλλεται να ενισχύεται αυτή και να διευρύνεται η κοινωνική διαβούλευση, για να τη στηρίξει καλύτερα από τους φορείς, οι οποίοι είναι εμπλεκόμενοι σε αυτή, αλλά και από τους εργαζόμενους, από τους ναυτεργάτες. <br />Φοβούμαι ότι και εδώ η φιλοσοφία της κυβερνητικής πολιτικής, παρά τις καλύτερες προθέσεις που έχετε, έχει σαν πρόσχημα την κρίση και ενισχύει με έναν τρόπο περίπου ίδιο και μονόπλευρα τα συμφέροντα των ελλήνων και ξένων μεγάλων επενδυτών, οι οποίοι δημιουργούν μια αίσθηση εδώ στην Ελλάδα τη σημαία της ευκαιρίας. <br />Δεν είναι κακό να προσελκύονται ξένα κεφάλαια, αρκεί να γίνεται με κανόνες, με στόχευση και με ένα σχέδιο, που πραγματικά θα ενισχύει και τους μικρούς ιδιοκτήτες, αλλά και τους εργαζόμενους, οι οποίοι σήμερα όπως ξέρετε πάρα πολύ καλά, κύριε Υπουργέ, έχουν πολλά προβλήματα και βρίσκονται στις κινητοποιήσεις.<br />Θέλω να πω ότι δεν μπορούμε να λέμε πως βρισκόμαστε στην Ευρώπη και ακολουθούμε τους ευρωπαϊκούς κανονισμούς, τον ανταγωνισμό και την ευρωπαϊκή αγορά και από την άλλη μεριά να μην εφαρμόζουμε το ευρωπαϊκό κεκτημένο στα εργατικά δικαιώματα. <br />Καταργείται η συλλογική σύμβαση εργασίας. Αυτό δε δικαιολογείται με τίποτα. Δεν μπορούν να τα έχουν όλα οι ιδιοκτήτες πλοιοκτήτες. <br />Θέλουν να στηρίξουν το ΝΑΤ, το οποίο αιμορραγεί. Δεν αιμορραγεί εξαιτίας τους, αλλά εξαιτίας των πολιτικών που εφαρμόστηκαν όλα αυτά τα χρόνια και χρησιμοποίησαν τα αποθεματικά των ασφαλιστικών ταμείων για άλλους σκοπούς. <br />Επίσης, έχουν πάρα πολλά προβλήματα με τα δεδουλευμένα, τα οποία δεν μπορούν να εισπράξουν μήνες τώρα. Δεν μπορεί η Κυβέρνηση να ακολουθεί την πολιτική του Πόντιου Πιλάτου. Όλα αυτά μας αναγκάζουν να δούμε με μεγάλη καχυποψία το νομοσχέδιο, παρά το ότι μπορώ να πω ότι έχει θετικά στοιχεία, τα οποία θα αναφέρω. <br />Η στήριξη της επιχειρηματικότητας και της ανάπτυξης πρέπει να γίνει συνολικά από όλους και για όλους. Αυτό πρέπει να γίνει κανόνας στην Ελλάδα, γιατί δεν θα είναι αυτοί που θα ωφεληθούν τα μέγιστα, για να μπορέσουν κάποια στιγμή να αναπτύξουν τη χώρα. Δεν υπάρχει μαγική λύση για την ανάπτυξη. Η ανάπτυξη ή θα είναι συλλογική ή δεν θα είναι ανάπτυξη. <br />Θεωρώ ότι πρέπει να ενισχυθούν συγχρόνως τα μικρά τουριστικά σκάφη, τα οποία έχουν πολλά προβλήματα. Το είπαν και οι φορείς Δεν υπάρχει ούτε καν τραπεζική ενίσχυση, για να εκκινήσουν τις εργασίες, όταν αρχίζει η περίοδος. Επίσης, επιβάλλονται κάποια προνόμια στα μεγάλα σκάφη, με αποτέλεσμα να υπάρχει ένας αθέμιτος ανταγωνισμός. <br />Οπωσδήποτε είναι θετική η καθιέρωση του ηλεκτρονικού μητρώου των σκαφών και θα συμβάλει στην καταγραφή όλων των σκαφών, στα φορολογικά έσοδα, στη διαμόρφωση μιας νέας στρατηγικής και ενός νέου σχεδίου για τον κλάδο, αρκεί πραγματικά να εφαρμοστεί, κύριε Υπουργέ. Είναι ένα στοίχημα που πραγματικά πρέπει να κερδίσουμε. Πρέπει να εφαρμοστεί. <br />Το δεύτερο είναι το ηλεκτρονικό ναυλοσύμφωνο. Είναι επίσης θετικό, αλλά δεν προβλέπεται το ηλεκτρονικό εισιτήριο, που είναι επίσης ένα θετικό στοιχείο και πρέπει να το δούμε. <br />Από την άλλη μεριά, πρέπει να δούμε και τις ηλεκτρονικές άδειες και για τις ερασιτεχνικές άδειες αλιείας. Επικαλεστήκατε ότι τελικά ήταν ένας φόρτος εργασίας. Πραγματικά, είναι ένας φόρτος εργασίας με το γραφειοκρατικό σύστημα που λειτουργεί, αλλά πρέπει αυτό να το ξεπεράσουμε. Πρέπει να εφαρμόσουμε τις ηλεκτρονικές άδεις και στην αλιεία, γιατί είναι υποχρεωτικές από την ευρωπαϊκή νομοθεσία. Έχω αναφερθεί και θα αναφερθώ παρακάτω. <br />Υπάρχουν γενικότερα ζητήματα στη ναυσιπλοΐα, που πρέπει να δούμε. Δεν υπάρχουν μόνο τα επιμέρους για τα τουριστικά σκάφη. Είναι οι υποδομές, τα λιμάνια, οι μαρίνες. Πρέπει να το δούμε επιτέλους, γιατί είναι σε πάρα πολύ κακή κατάσταση οι υποδομές της χώρας στο λιμενικό τομέα. <br />Στη λειτουργία του κράτους, τις συνεργασίες και τη συναντίληψη με τα άλλα Υπουργεία που βλέπουν τα θέματα αυτά, έχουμε πραγματικά ένα μεγάλο έλλειμμα. Θα αναφερθώ παρακάτω. <br />Η ηλεκτρονική τεχνολογία πρέπει να εφαρμοστεί. Θα εξυγιάνει και θα ενισχύσει τη διαφάνεια και την αποτελεσματικότητα του δημόσιου τομέα. <br />Επίσης, άλλο θέμα είναι κι η κωδικοποίηση των νόμων. Κάνετε ένα νέο νόμο και απευθύνεστε σε άλλους δέκα και είκοσι νόμους. Αυτό πια δεν είναι νόμος εφαρμόσιμος και απλός. Δεν είναι απλοποίηση της νομοθεσίας. Πρέπει να κωδικοποιηθούν, για να μπορούν να εφαρμόζονται και καλύτερα. <br />Θα αναφερθώ όμως στα αρνητικά του νομοσχεδίου. Είναι το άρθρο 8. Εκεί επεκτείνετε τα μέτρα από 20 σε 24. Αυτό γίνεται στην Ευρώπη, αλλά στην Ελλάδα δεν έχουμε ίδιες συνθήκες. Εδώ έχουμε πραγματικά ναυτεργάτες σε μεγάλη ανεργία και πρέπει να το δούμε αυτό σοβαρά. Αν εφαρμόσουμε τη σύγχρονη τεχνολογία στα σκάφη αυτά, θα ωφεληθούν, βέβαια, οι πλοιοκτήτες, οι οποίοι δε θα έχουν την υποχρέωση να έχουν σύνθεση πληρώματος, αλλά συγχρόνως θα υπάρχει πρόβλημα στην ασφάλεια της ναυσιπλοΐας η οποία, αν θέλετε, αναδεικνύεται και στη γνωμοδότηση της Επιστημονικής Επιτροπής της Βουλής.<br />Κύριε Υπουργέ, υπάρχει τρόπος να μειώσουμε τις συνθέσεις, αλλά όχι να καταργήσουμε τις συνθέσεις. <br />Άρθρο 25: Το πλοίο ασφαλείας. Οπωσδήποτε θεωρώ ότι υπάρχει ανάγκη κάποιες φορές να υπάρχει επικοινωνία με τα νησιά, αλλά δεν έχουμε δει συνολικά τη θαλάσσια επικοινωνία με τα νησιά μας με έναν σοβαρό και ολοκληρωμένο τρόπο. Τη βλέπουμε αποσπασματικά, μόνο σε περιπτώσεις απεργίας των ναυτικών. Αν είναι έτσι, δεν είναι έντιμο και καθαρό. <br />Δεν θέλω να πω ότι στηρίζουμε όλες τις απεργίες των ναυτικών, όταν δεν είναι λογικές και καθαρές. Δεν στηρίζουμε όλες τις συντεχνιακές διεκδικήσεις, αλλά σίγουρα σ’ αυτή τη φάση οι ναυτικοί έχουν πολλά προβλήματα. Ανέφερα προηγουμένως: συλλογικές συμβάσεις, το ΝΑΤ, τα δεδουλευμένα. Πρέπει να σταθούμε κοντά τους. Αν δεν το κάνουμε τώρα, σημαίνει ότι τελικά δεν θέλουμε μια ολοκληρωμένη ανάπτυξη. Σ’ αυτή την περίπτωση, λοιπόν, θέλω να είμαι καθαρός. <br />Στο άρθρο 17 έχουμε τη συγχώνευση του Οίκου Ναύτου με το Γραφείο Ευρέσεως Ναυτικής Εργασίας.<br />Θεωρώ θετικό να συγχωνεύονται, αλλά πρέπει να πάρουμε κάποια μέτρα, πρέπει να ενισχύσουμε το πολιτικό προσωπικό, να μη στρατιωτικοποιήσουμε το νέο φορέα, να κατοχυρώσουμε τα εργασιακά και τα ασφαλιστικά δικαιώματα των εργαζομένων.<br />Το άρθρο 27 για τις πλωτές εξέδρες θεωρώ ότι πρέπει να αποσυρθεί και να γίνει μια σοβαρή συνεργασία με το ΥΠΕΚΑ, για να μπορέσει να δοθεί μια λύση, η οποία δεν θα προσβάλλει το περιβάλλον και δεν θα δημιουργεί προβλήματα.<br />Για την Πλοηγική Υπηρεσία αναφέρει, βέβαια, και η Επιστημονική Επιτροπή, που βάζει μια ένσταση σχετικά με τις αναδρομικές κρατήσεις και τις μειώσεις αναδρομικά. Αυτό δεν στέκει με τίποτα. Πλέον τούτου όμως, πρέπει να αποφασίσουμε τελικά, κύριε Υπουργέ, αν κάποιος κλάδος είναι δημόσιοι ή είναι ιδιωτικοί υπάλληλοι. Γιατί ξέρω πολύ καλά πώς χειρίζεται η Κυβέρνηση και τη μια και την άλλη περίπτωση: κατά το δοκούν και υπέρ των κρατικών συμφερόντων και όχι των συμφερόντων των εργαζομένων.<br />Πέραν τούτου, στο θέμα του «Κεφαλαίου της Πλοηγικής Υπηρεσίας», οι κρατήσεις πάνω στα ακαθάριστα κατά 8% κάθε χρόνο θα την απομειώσουν και θα την καταργήσουν, πιστεύω, και αυτό πρέπει να προφυλαχθεί. Θεωρούμε, λοιπόν, ότι αν υπάρχει κάποια κράτηση, θα είναι πάνω στα καθαρά έσοδα.<br />Αναφέρομαι και στο άρθρο 14 για την ερασιτεχνική άδεια αλιείας. Εκεί αναφέρθηκα προηγουμένως, αναφέρεται σαφέστατα και η Επιστημονική Επιτροπή. Πιστεύω ότι θα τη λάβετε υπ’ όψιν σας, γιατί θεωρώ ότι δημιουργεί πολλά προβλήματα στην εφαρμογή της κοινοτικής πολιτικής και στον έλεγχο που θα υποστούμε και στα πρόστιμα που θα δεχθούμε. Γιατί σίγουρα η ερασιτεχνική αλιεία συμβάλλει και επηρεάζει τα ιχθυοαποθέματα και πρέπει να ελέγχεται και να δίδονται στοιχεία στην Ευρωπαϊκή Ένωση.<br />Πρέπει να έχουμε, λοιπόν, μητρώο, πρέπει να έχουμε άδειες, για να είναι καταγεγραμμένες. Πρέπει, λοιπόν, να κάνουμε ένα σύστημα, το οποίο θα εκδίδει ηλεκτρονική άδεια. Μας δίνει τη δυνατότητα η ηλεκτρονική τεχνολογία και πρέπει επιτέλους κάποτε να εφαρμοστεί σε αυτό. Γιατί η πιο μεγάλη μεταρρύθμιση, θα έλεγα, σήμερα στον δημόσιο τομέα είναι η εφαρμογή της ηλεκτρονικής τεχνολογίας.<br />Στο άρθρο 31 για την αναβάθμιση της εμπορικής ναυτοσύνης και της ναυτικής εκπαίδευσης των ναυτεργατών…</speech><speech by=\"#s75\"><from>ΠΡΟΕΔΡΕΥΩΝ</from> Θα τα πείτε και στα άρθρα.<br />ΠΑΡΙΣΗΣ  ΜΟΥΤΣΙΝΑΣ: Ορίστε, κύριε Πρόεδρε;</speech><speech by=\"#s75\"><from>ΠΡΟΕΔΡΕΥΩΝ</from> Τα άρθρα μπορείτε και αύριο να τα αναπτύξετε.<br />ΠΑΡΙΣΗΣ  ΜΟΥΤΣΙΝΑΣ: Ναι, αλλά θέλω να αναφερθώ γενικότερα και να κάνω μια γενική θεώρηση, για να πω κάτι.<br />Κλείνοντας, θέλω να πω ότι αναδεικνύονται πραγματικά θέματα που έχουν σχέση με τη λαθεμένη αντίληψη για τη λειτουργία του κράτους, για τη στρατιωτικοποίηση των πολιτικών θεσμών, όπως είπα και προηγουμένως, για τη συνεργασία και συναντίληψη που πρέπει να έχουν τα υπουργεία μεταξύ τους για την επίλυση ζητημάτων, όπως είναι αυτό με την ερασιτεχνική άδεια αλιείας ή με το ΥΠΕΚΑ για τις πλωτές εξέδρες.<br />Επιπλέον, πρέπει να αναφέρω ένα μεγάλο ζήτημα που προκύπτει σχετικά με την πολιτική που ασκείται και την προοπτική της πολιτικής στα τουριστικά σκάφη. Αναφέρεται, κύριε Υπουργέ, ότι τελικά, με τη λογική ότι έχουμε ένα σκάφος ανά εξακόσιους είκοσι έναν πολίτες και στοχεύουμε στο ένα σκάφος ανά εκατόν εξήντα τέσσερις πολίτες, στο επόμενο διάστημα πρέπει να έχουμε περίπου 67.000 καινούργια σκάφη. Υπάρχει ένα master plan μόνο γι’ αυτή την αναφορά. Δεν υπάρχει ένα ολοκληρωμένο σχέδιο όμως για το πώς θα αποκτήσουμε τα σκάφη αυτά.<br />Και ήθελα να πω ότι, αν πρόκειται να αυξηθεί ο στόλος κατά εβδομήντα χιλιάδες σκάφη μέχρι περίπου το 2020, αυτό σημαίνει εισαγωγή δέκα χιλιάδων σκαφών κάθε χρόνο για τα επόμενα επτά-οκτώ χρόνια. Αυτό όμως είναι ένα σενάριο, το οποίο δεν μπορεί να εφαρμοστεί. Γιατί μία από τις μεγαλύτερες ρομποτοποιημένες κατασκευάστριες εταιρείες, η «BAVARIA», παράγει περίπου τρεις χιλιάδες σκάφη το χρόνο. Μια άλλη εταιρεία, ίσως η μεγαλύτερη σε παγκόσμια κλίμακα, η «BENETEAU» παράγει περίπου πέντε χιλιάδες, αλλά συνολικά δεν μπορεί να παραχθούν περισσότερα από δέκα χιλιάδες το χρόνο για όλο τον κόσμο.<br />Θεωρώ τελικά ότι θα πρέπει να απορροφήσουμε όλη την παραγωγή του κόσμου εμείς, για να μπορέσουμε να υπηρετήσουμε αυτό το σχέδιο. Γι’ αυτό και ήθελα εκεί να δω αν υπάρχει ένα εθνικό σχέδιο και αν πραγματικά στοχεύουμε να το υπηρετήσουμε αυτό, αν υπάρχει πραγματικά μια master μελέτη, που θα εξετάζει τις παραγωγικές δυνατότητες και την τεχνογνωσία της χώρας. Είμαστε μια χώρα ναυτική, με υψηλή ναυτοσύνη, και πιστεύω ότι μπορούμε να παίξουμε ένα μεγάλο ρόλο και στην κατασκευή σκαφών.<br />Ποιος θα μπορούσε να τα μελετήσει καλύτερα από το Πολυτεχνείο, θα έλεγα εγώ, από το Πανεπιστήμιο Θεσσαλονίκης, της Πάτρας, της Κρήτης κ.λπ., με την αρωγή των κρατικών φορέων; Θα μπορούσαν πραγματικά μερικές διδακτορικές μελέτες να στοχεύσουν προς τα εκεί και να δημιουργήσουμε τις προϋποθέσεις. Επίσης, να αξιοποιήσουμε άλλες δυνατότητες που έχουμε, με σκάφη που υπάρχουν σήμερα στην ελληνική επικράτεια, για να αξιοποιήσουμε και αυτά και βέβαια, όλη την υποδομή που πρέπει να δημιουργήσουμε.<br />Άρα χρειάζεται ένα συνολικό σχέδιο, κύριε Υπουργέ, σε λιμάνια, μαρίνες και συνολικά σε υποδομές και ένα συνολικό σχέδιο για την εξυπηρέτηση ενός στόχου, που είναι πάρα πολύ μεγάλος, φιλόδοξος στόχος, αλλά δεν μπορεί να εφαρμοστεί, αν πραγματικά δεν στοχεύσουμε σοβαρά σε αυτή την κατεύθυνση.<br />Επί των άρθρων αναλυτικά θα μιλήσουμε αύριο.<br />Επί της αρχής όμως, για όλα τα παραπάνω, καταψηφίζουμε το νομοσχέδιο. Αύριο θα μιλήσουμε για τα άρθρα.<br />Ευχαριστώ.</speech><speech by=\"#s75\"><from>ΠΡΟΕΔΡΕΥΩΝ</from> Ο κ. Αυγενάκης έχει τον λόγο για επτά λεπτά.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, μπορώ να έχω το λόγο;</speech><speech by=\"#s75\"><from>ΠΡΟΕΔΡΕΥΩΝ</from> Ορίστε, κύριε Υπουργέ.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Θα ήθελα να ενημερώσω τους συναδέλφους και να δηλώσω ότι καταθέτω νομοτεχνικές βελτιώσεις, όπως έχω προαναγγείλει και στην επιτροπή. Βέβαια, ενσωματώνουμε διάφορες από τις παρατηρήσεις της Επιστημονικής Υπηρεσίας της Βουλής.<br />Παράλληλα, θέλω να ενημερώσω τους συναδέλφους ότι έχουν κατατεθεί εκπροθέσμως τρεις υπουργικές τροπολογίες από τον κ. Στουρνάρα και εμένα. Έχουν, ήδη, τα θέματα προαναγγελθεί στη συζήτησή μας στην επιτροπή, αφορούν τη λειτουργία των λιμένων, αφορούν τη λειτουργία της κρουαζιέρας και αφορούν την αλλαγή σε ορισμένες διατάξεις για την αδειοδότηση των λιμενικών έργων.<br /></speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, θα ήθελα τον λόγο.</speech><speech by=\"#s75\"><from>ΠΡΟΕΔΡΕΥΩΝ</from> Έχω δώσει τον λόγο, όμως, κύριε Παπαδημούλη.<br />Ορίστε, κύριε Αυγενάκη.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Κυρίες και κύριοι συνάδελφοι, συζητούμε σήμερα το σχέδιο νόμου του Υπουργείου Ναυτιλίας και Αιγαίου: «Τουριστικά Πλοία και άλλες διατάξεις».</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Δώσατε το λόγο, στον κύριο Υπουργό...</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Με το παρόν νομοσχέδιο επιδιώκεται η προσέλκυση τουριστικών πλοίων με ελληνική σημαία, αλλά και με κοινοτική και τρίτη σημαία στις ελληνικές θάλασσες...</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Θέλω να σχολιάσω αυτό που είπε ο κύριος Υπουργός.</speech><speech by=\"#s75\"><from>ΠΡΟΕΔΡΕΥΩΝ</from> Έχω δώσει το λόγο. Σε επτά λεπτά.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Όχι, σε επτά λεπτά. Τώρα.</speech><speech by=\"#s75\"><from>ΠΡΟΕΔΡΕΥΩΝ</from> Με συγχωρείτε, είχα δώσει και κακώς έδωσα το λόγο και στον κύριο Υπουργό</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Αν τον δώσατε κακώς,…</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Σας παρακαλώ πάρα πολύ, κύριε συνάδελφε. Επιτέλους! Δεν είναι εδώ πέρα το γήπεδό σας. Επιτρέψτε μου! Σας παρακαλώ πάρα πολύ!</speech><speech by=\"#s75\"><from>ΠΡΟΕΔΡΕΥΩΝ</from> Είστε παλιός κοινοβουλευτικός και ξέρετε, κύριε συνάδελφε...</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Σεβαστείτε τους συναδέλφους σας. Παρακαλώ πάρα πολύ! Καθίστε κάτω.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, δώσατε το λόγο στον κύριο Υπουργό, καλώς ή καλώς.</speech><speech by=\"#s75\"><from>ΠΡΟΕΔΡΕΥΩΝ</from> Υπάρχει λόγος να δημιουργείτε αυτήν την ένταση;</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Δεν την δημιούργησα εγώ. Την δημιουργήσατε εσείς, που δώσατε το λόγο στον Υπουργό.</speech><speech by=\"#s75\"><from>ΠΡΟΕΔΡΕΥΩΝ</from> Κύριε Παπαδημούλη, σε πέντε λεπτά θα έχετε το λόγο.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Το λάθος είναι δικό σας.</speech><speech by=\"#s75\"><from>ΠΡΟΕΔΡΕΥΩΝ</from> Σας είπα πριν…</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Κύριε συνάδελφε, θα μου επιτρέψετε να μιλήσω; Παρακαλώ πάρα πολύ καθίστε κάτω!</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Δεν αναφέρθηκα σε εσάς.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Με διακόπτετε, όμως.</speech><speech by=\"#s75\"><from>ΠΡΟΕΔΡΕΥΩΝ</from> Σας είπα ότι κακώς έδωσα το λόγο στον κύριο Υπουργό.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Αντιπρόεδρε, δέχεστε ότι το λάθος είναι δικό σας;</speech><speech by=\"#s75\"><from>ΠΡΟΕΔΡΕΥΩΝ</from> Το είπα τρεις φορές.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Εντάξει, εντάξει. Τώρα αφήστε αυτά τα αριστερίστικα. Επιτέλους! Αρκετά πια!</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ακούτε τι λέει ο κ. Αυγενάκης;</speech><speech by=\"#s75\"><from>ΠΡΟΕΔΡΕΥΩΝ</from> Όχι δεν ακούω.<br />Κύριε Αυγενάκη, …</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Αρκετά πια! Ο σεβασμός έχει και τα όριά του.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ακούτε τι λέει ο κ. Αυγενάκης;</speech><speech by=\"#s75\"><from>ΠΡΟΕΔΡΕΥΩΝ</from> Όχι, ειλικρινά δεν άκουσα.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Να σας θυμίσω εγώ τι λέει.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Παρακαλώ πάρα πολύ!</speech><speech by=\"#s75\"><from>ΠΡΟΕΔΡΕΥΩΝ</from> Κύριε Αυγενάκη, μιλάω εγώ. Τελείωσε το ζήτημα!</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Εντελώς αναρμοδίως λέει: «Αφήστε αυτά τα αριστερίστικα».</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Εσείς αρμοδίως σηκώνεστε και με διακόπτετε. Καταλαβαίνετε τι κάνετε;</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ανακαλέστε τον στην τάξη!</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Τι λέτε τώρα; Μιλάτε εσείς;</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Δεν μπορεί να υβρίζει.</speech><speech by=\"#s75\"><from>ΠΡΟΕΔΡΕΥΩΝ</from> Δεν νομίζω ότι το να είστε αριστερός είναι ύβρις. Ίσα - ίσα.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Άμα το δέχεστε ως ύβρη, εντάξει, τότε ανακαλώ. Αν το «Αριστερός» είναι ύβρις, ανακαλώ.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Είπε «αφήστε αυτά τα αριστερίστικα».</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ύβρις είναι αυτό;</speech><speech by=\"#s75\"><from>ΠΡΟΕΔΡΕΥΩΝ</from> Θα του απαντήσετε μετά. Κακώς χρησιμοποιούνται αυτές οι εκφράσεις.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Αυτά τα πράγματα είναι απαράδεκτα, αντιδημοκρατικά και είναι ευθύνη σας να τα διορθώνετε.</speech><speech by=\"#s75\"><from>ΠΡΟΕΔΡΕΥΩΝ</from> Εντάξει, κύριε Παπαδημούλη, το δηλώσατε. Θα το πείτε μετά, σας είπα.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Είναι ευθύνη σας!</speech><speech by=\"#s75\"><from>ΠΡΟΕΔΡΕΥΩΝ</from> Ναι, αλλά δημιουργείτε ένταση. Εγώ το έκανα για διευκόλυνση και το ξέρετε πάρα πολύ καλά. Είναι προς τιμήν του κυρίου Υπουργού που σήμερα καταθέτει νομοτεχνικές βελτιώσεις, για να έχουμε τη δυνατότητα όλοι μας να τις επεξεργαστούμε. Και δημιουργούμε ζήτημα στην τυπική διαδικασία.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Μόλις τελειώσει ο κ. Αυγενάκης, θα μου δώσετε το λόγο.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Αυτό που λέτε είναι σωστό, κύριε Παπαδημούλη. Μόλις τελειώσει ο ομιλητής που είναι στο Βήμα, τότε θα πάρετε το λόγο…</speech><speech by=\"#s75\"><from>ΠΡΟΕΔΡΕΥΩΝ</from> Κύριε Αυγενάκη, μην απευθύνεστε στον κ. Παπαδημούλη.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Δεν την κατάλαβα τη χειρονομία σας, κύριε Παπαδημούλη, για ξανακάντε την.</speech><speech by=\"#s75\"><from>ΠΡΟΕΔΡΕΥΩΝ</from> Καταλαβαίνετε, κύριε Αυγενάκη, που σας μιλάω;</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Τις χειρονομίες του κ. Παπαδημούλη τις είδατε;</speech><speech by=\"#s75\"><from>ΠΡΟΕΔΡΕΥΩΝ</from> Θα σας αφαιρέσω το λόγο. Μην απευθύνεστε στον κ. Παπαδημούλη. Ορίστε μας! Συνεχίστε, σας παρακαλώ.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Θα αναφερθώ, κύριε Υπουργέ, κυρίες και κύριοι συνάδελφοι -μετά την άδεια του κ. Παπαδημούλη, αφού μας επιτρέψει να μιλήσουμε στην Αίθουσα, μιας και δεν υπάρχει Προεδρείο να συντονίσει τη συζήτηση και πρέπει οποιοσδήποτε θέλει, οποιαδήποτε ώρα θέλει, εφόσον είναι αριστερός να παίρνει το λόγο, όμως δεν είναι έτσι, κύριε συνάδελφε- στο Μέρος Τρίτο του νομοσχεδίου μιας και στα υπόλοιπα θα αναφερθώ στην αυριανή επί των άρθρων συζήτηση, θέλοντας να σταθώ -και εκεί καταλαβαίνω το άγχος σας και την αγωνία σας, κύριε συνάδελφε του ΣΥΡΙΖΑ- στη ρύθμιση, που αφορά την εξασφάλιση της ελάχιστης απαιτούμενης ακτοπλοϊκής σύνδεσης των νησιών με την υπόλοιπη χώρα ή πιο απλά το πλοίο ασφαλείας. Ξέρουμε ότι ενοχλεί, ξέρουμε ότι είστε σε δύσκολη θέση, αλλά όχι τόσο, ώστε να διακόπτετε μια διαδικασία της συνεδρίασης της Ολομελείας.<br />Κατ’ αρχάς, ξεκινάμε με το δεδομένο ότι ήδη αυτήν την ώρα που συζητούμε η Πανελλήνια Ναυτική Ομοσπονδία έχει ξεκινήσει σαρανταοκτάωρες επαναλαμβανόμενες απεργίες από εχθές, Δευτέρα.<br />Όπως κάθε φορά, έτσι και τώρα, λόγω της απεργίας των ναυτικών, που στηρίζετε με όλη σας τη δύναμη, κινδυνεύουν τα προϊόντα και δη τα κηπευτικά της Κρήτης, να μείνουν εκτός αγοράς, αφού δεν υπάρχει άλλος τρόπος να μεταφερθούν. Συσκέψεις επί συσκέψεων, αγωνία αλλά και παρακλήσεις από μία ευαίσθητη επαγγελματική ομάδα, τους αγρότες και τους κτηνοτρόφους προς μία άλλη ομάδα τους λιμενεργάτες, να επιτρέψουν δηλαδή, να αποπλεύσει πλοίο, ώστε να μην καταστραφούν οικονομικά. <br />Αυτό δεν είναι η πρώτη φορά που συμβαίνει, κυρίες και κύριοι συνάδελφοι. Είναι ένα πολύ συχνό φαινόμενο. Αρκεί να σας αναφέρω ότι οι απώλειες εισοδήματος τριών ομάδων παραγωγών της Ιεράπετρας από την απεργία των ναυτικών ανέρχονται σε ποσό ύψους 19.089 ευρώ ημερησίως από τη μείωση του εμπορίου των ευπαθών αγροτικών προϊόντων τους.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Δικό σας έργο είναι αυτά. Εσείς οδηγήσατε στην απεργία τους…</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Το μέγεθος της οικονομικής ζημίας της περιοχής, όμως, είναι πολλαπλάσιο, καθώς αυτό το ποσό αφορά τις συγκεκριμένες τρεις ομάδες παραγωγών της Ιεράπετρας μόνο. <br />Κάτι ανάλογο συμβαίνει και με τους παραγωγούς του Τυμπακίου και των Χανίων. Φανταστείτε, κυρίες και κύριοι συνάδελφοι, για όλους τους νομούς της Κρήτης, για όλους τους παραγωγούς, ποιο είναι το ημερήσιο κόστος. <br />Σε αυτούς τους παραγωγούς τι απαντά ο ΣΥΡΙΖΑ σήμερα, το ΚΚΕ, αλλά και οι Ανεξάρτητοι Έλληνες; Σας καλώ να πάρετε ξεκάθαρη θέση, κυρίες και κύριοι συνάδελφοι, εδώ και τώρα. Δεν μπορείτε να πατάτε συνεχώς σε δύο βάρκες. Δεν μπορείτε να είστε και με το χωροφύλακα και με τον αστυφύλακα! Εδώ τίθεται ένα πολύ μεγάλο ζήτημα προτεραιοτήτων.<br />Για την Αριστερά προέχουν οι λαϊκοί αγώνες. Για τη δική μας ιδεολογία, οι λαϊκοί αγώνες είναι σεβαστοί απολύτως, όσο σεβαστό όμως είναι και το δημόσιο συμφέρον και κυρίως όσο το δικαίωμα στην απεργία δεν θίγει τα δικαιώματα άλλων πολιτών ή άλλων ελευθέρων επαγγελματιών.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Οι λαϊκοί αγώνες όμως, γίνονται…</speech><speech by=\"#s75\"><from>ΠΡΟΕΔΡΕΥΩΝ</from> Κύριε Κατσώτη, δεν έχετε τον λόγο. Μην διακόπτετε, κύριε συνάδελφε. Δεν σας διέκοψε κανείς.</speech><speech by=\"#s22\"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ξεκάθαρα, κύριε συνάδελφε, σας λέω ότι είναι καιρός να πέσουν οι μάσκες. Διότι οι κύριοι συνάδελφοι της Αριστεράς, τάχα, έχουν πολεμήσει αυτή τη διάταξη με κάθε μέσο σε προηγούμενους χρόνους. Διότι τάσσονται με όσους επιλέγουν την κατάχρηση ενός δημοκρατικότατου δικαιώματος βεβαίως, της απεργίας, να εγκλωβίζουν αυτά τα προϊόντα και σε περιόδους που η παραγωγή βρίσκεται στο ζενίθ, προϊόντα που για κάθε μέρα που χάνεται, αυτομάτως σημαίνει και οικονομική ζημία. <br />Εμείς, οι νησιώτες Βουλευτές, ζούμε αυτό το πρόβλημα στα νησιά. Εισπράττουμε την αγωνία των πολιτών, των παραγωγών, των ανθρώπων που οικονομικά ούτε ισχυροί είναι, ούτε trust είναι, ούτε δίκτυα είναι ούτε όμιλοι είναι. Δεν ανήκουν στην καπιταλιστική νομενκλατούρα. Αντιθέτως, είναι παραγωγοί αγροτικών προϊόντων, είναι παραγωγοί τυροκομικών προϊόντων, κτηνοτροφικών προϊόντων, ευπαθών προϊόντων. Είναι άνθρωποι, που παίζετε με τη ζωή τους, κύριοι συνάδελφοι του ΣΥΡΙΖΑ. Διότι θα παραλάβουν ή δεν θα παραλάβουν τα φάρμακα ή όποια αναλώσιμα χρειάζονται για να κάνουν τη θεραπεία τους. <br />Το ίδιο συμβαίνει και με τα ιατροφαρμακευτικά προϊόντα γενικότερα, τα καύσιμα, τα τυροκομικά προϊόντα. <br />Βέβαια, μην ξεχνάτε ότι ήδη ξεκίνησε δειλά-δειλά η τουριστική περίοδος. Έτσι θα καλωσορίσουμε και φέτος όσους επέλεξαν την Κρήτη και τα νησιά μας, για να περάσουν τις ελάχιστες ημέρες ξεκούρασής τους; <br />Το πλοίο ασφαλείας –και κλείνω με αυτό- είναι αίτημα των Βουλευτών της Νέας Δημοκρατίας, αλλά και των ανθρώπων του πρωτογενούς τομέα και το οποίο χαιρέτισα και εγώ κι άλλοι συνάδελφοι εξ αρχής και υπερθεμάτισα με όλες μου τις δυνάμεις. Κακώς που καθυστερήσαμε περί τον ένα χρόνο μέχρι να το θεσμοθετήσουμε.<br />Κυρίες και κύριοι συνάδελφοι, για όλους αυτούς τους λόγους, θεωρώ ότι αυτό το άρθρο είναι εξαιρετικά κομβικό, είναι κοινωνικής σημασίας και γι’ αυτό ζητώ, όπως το έκανα και ένα χρόνο πριν, να στηριχθεί απ’ όλους τους Βουλευτές, ανεξαρτήτως κομματικής ή άλλης ταυτότητας. Κυρίως, όμως, έχω την περιέργεια -φαντάζομαι και όσοι μας παρακολουθούν αυτήν την ώρα- να δω τελικά τι θέση θα πάρετε, αγαπητοί συνάδελφοι του ΣΥΡΙΖΑ, των Ανεξάρτητων Ελλήνων και του ΚΚΕ, που εκλέγεσθε από νησιωτικές περιοχές. Ξέρετε πολύ καλά τι είναι αυτά που περιγράφω απ’ αυτό εδώ το Βήμα.<br />Σας ευχαριστώ. <br /></speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, παρακαλώ το λόγο.</speech><speech by=\"#s75\"><from>ΠΡΟΕΔΡΕΥΩΝ</from>  Προφανώς θέλετε να κάνετε παρέμβαση κι όχι να ξεκινήσετε την ομιλία σας.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ήθελα να αναφερθώ σε ένα θέμα διαδικασίας, μετά την τοποθέτηση του Υπουργού.</speech><speech by=\"#s75\"><from>ΠΡΟΕΔΡΕΥΩΝ</from> Αυτό λέω. Θέλετε δίλεπτη παρέμβαση;</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Μάλιστα, κύριε Πρόεδρε.</speech><speech by=\"#s75\"><from>ΠΡΟΕΔΡΕΥΩΝ</from> Ορίστε, κύριε Παπαδημούλη, έχετε το λόγο.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, δεν σκόπευα ούτε σκοπεύω να ασχοληθώ με όσα άδικα και υβριστικά είπε εναντίον του ΣΥΡΙΖΑ ο κατελθών από το Βήμα κύριος συνάδελφος. Δεν προκάλεσα εγώ αυτήν την εμπλοκή.<br />Εσείς, αφού τον καλέσατε, δώσατε το λόγο στον Υπουργό, κακώς, όπως παραδεχθήκατε προς τιμήν σας.</speech><speech by=\"#s75\"><from>ΠΡΟΕΔΡΕΥΩΝ</from> Σας εξήγησα, για να διευκολύνω.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Εγώ ήθελα να σχολιάσω αυτό που είπε ο Υπουργός. Και αφ’ ης στιγμής κάνατε εσείς αυτήν την αρχή με τον Υπουργό, αδικώντας και καθυστερώντας την ομιλία του συναδέλφου, ζήτησα και εγώ ένα σχόλιο γι’ αυτά που είπε. Έστω, ας το κάνω τώρα.<br />Δεν θα παρακολουθήσω την επιθετικότητα του κ. Αυγενάκη. Έχει τους λόγους του να θέλει να επιτίθεται στον ΣΥΡΙΖΑ. Θα τα πούμε στην πορεία. <br />Αυτό που θα ήθελα να πω είναι το εξής: Καλοδεχούμενες οι νομοτεχνικές βελτιώσεις και θα δούμε αν είναι νομοτεχνικές βελτιώσεις ή ουσιώδεις αλλαγές, γιατί έχει ξεχειλωθεί πάρα πολύ το λάστιχο του όρου «νομοτεχνικές βελτιώσεις». Αυτό όμως, κύριε Υπουργέ, το οποίο σας ζητώ να πάρετε πίσω τώρα είναι οι εκπρόθεσμες, όπως εσείς ομολογήσατε, υπουργικές τροπολογίες. Το ότι τις προαναγγείλατε, δεν σημαίνει ότι παύουν να είναι εκπρόθεσμες.<br />Κύριε Πρόεδρε, απευθύνομαι σε εσάς. Επανειλημμένα η Διάσκεψη των Προέδρων, ομόφωνα απ’ όσο γνωρίζω, έχει πει ότι πρέπει να τελειώνει αυτό το γαϊτανάκι με τις εκπρόθεσμες υπουργικές τροπολογίες, που ευτελίζουν το Κοινοβούλιο και κάθε έννοια διαλόγου και δημοκρατίας. Υπάρχει απόφαση της Διάσκεψης των Προέδρων που λέει στοπ σε αυτή την αθλιότητα.<br />Κύριε Υπουργέ, πάρτε τις πίσω. Ή είστε σοβαρή Κυβέρνηση που εγκαίρως ετοιμάζει πράγματα και τα φέρνει ή αν δεν έχετε την ικανότητα να φέρνετε τα ώριμα και τα επείγοντα εμπροθέσμως, δεν σας φταίει το Κοινοβούλιο. Αύριο θα ψηφίζουμε στο σύνολό του αυτό το νομοσχέδιο. Δεν μπορείτε να μας φέρνετε εκπρόθεσμες υπουργικές τροπολογίες.<br />Επομένως, το αίτημα προς την Κυβέρνηση είναι να αποσύρει τις εκπρόθεσμες υπουργικές τροπολογίες και προς τον προεδρεύοντα να εφαρμόσετε αυτό που ομόφωνα η Διάσκεψη των Προέδρων έχει επανειλημμένα ζητήσει, να αποσύρονται αυτές οι τροπολογίες και να έρχονται διά της κανονικής οδού, όχι εκπρόθεσμα. Γιατί το εκπρόθεσμο για την Κυβέρνηση είναι αντικανονικό.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, μπορώ να έχω το λόγο;</speech><speech by=\"#s75\"><from>ΠΡΟΕΔΡΕΥΩΝ</from> Ένα λεπτό, γιατί απευθύνθηκε και σε μένα.<br />Κύριε Παπαδημούλη, προφανώς απευθυνθήκατε στο Προεδρείο και όχι προσωπικά. Ακούστε: Έχετε δίκιο ότι η Διάσκεψη των Προέδρων επανειλημμένα ζητά από την Κυβέρνηση. Δεν μπορεί να επιβάλλει. Το ξέρετε. Επανειλημμένως για μια ακόμη φορά ακούστηκε και το έχουμε πει επανειλημμένα. Μεταφέρουμε αυτό το αίτημα της Βουλής, αλλά δεν επιβάλλουμε.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ζήτησα να ζητήσετε.</speech><speech by=\"#s75\"><from>ΠΡΟΕΔΡΕΥΩΝ</from> Εντάξει, αυτό είπα, ότι έχουμε ζητήσει επανειλημμένα.<br />Κύριε Υπουργέ, έχετε το λόγο.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, κατ’ αρχάς θέλω να διαβεβαιώσω ότι οι νομοτεχνικές βελτιώσεις είναι και προϊόν της διαβούλευσης, που έγινε στη δεύτερη ανάγνωση στην επιτροπή.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Να τις δούμε.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Η δεύτερη ανάγνωση στην επιτροπή περατώθηκε μετά την προθεσμία, μέσα στην οποία θα μπορούσαν να κατατεθούν και τροπολογίες. Γιατί η δεύτερη ανάγνωση περατώθηκε την Παρασκευή αργά το μεσημέρι, όταν η προθεσμία για να έχουν κατατεθεί εμπροθέσμως οι τροπολογίες ήταν η μία η ώρα το μεσημέρι.<br />Ο δεύτερος λόγος που κατατέθηκαν σήμερα είναι ότι στη διάρκεια του Σαββατοκύριακου ήταν αδύνατο οι υπηρεσίες του Γενικού Λογιστηρίου του Κράτους να φέρουν τη συναφή έκθεσή τους.<br />Τρίτον, επειδή είμαι και εγώ από αυτούς που πιστεύουν ότι οι άσχετες τροπολογίες δεν θα πρέπει να γίνονται δεκτές, θέλω να πω ότι το Υπουργείο Ναυτιλίας, κύριε Παπαδημούλη, είναι ένα Υπουργείο το οποίο δεν παράγει σωρεία νομοθετημάτων, δεν είναι από αυτά που τακτικά ασκούν νομοθετικό έργο. Είναι από αυτά που φέρνουν ένα με δύο νομοσχέδια το χρόνο. Και είναι λογικό, θέματα που έχουν να κάνουν με την καθημερινή πρακτική και αντιμετωπίζονται, επειδή ακριβώς και η δική μου φιλοσοφία είναι να μην ρυθμίζονται με τροπολογίες που εισάγονται σε άσχετα νομοσχέδια, αλλά να είμαι εδώ να τις υπερασπίζω, οι υπηρεσίες να με υποβοηθούν σε αυτό το έργο και να ασχοληθούν οι συνάδελφοι που ασχολούνται με τα θέματα του Υπουργείου, γι’ αυτό και προτιμάμε αυτή την οδό.<br />Πιστεύω ότι μέχρι σήμερα και προσωπικά και σαν Υπουργείο Ναυτιλίας δεν έχουμε συνηθίσει ούτε τη Βουλή ούτε τους συναδέλφους σε περίεργους αιφνιδιασμούς. Και αυτό δεν πρόκειται να το κάνουμε ποτέ.<br />Ζητώ, παρ’ όλα αυτά, ο κ. Παπαδημούλης να μην πει ότι για διαδικαστικούς λόγους το κόμμα του καταψηφίζει το νομοσχέδιο, αλλά να αναλάβει την πολιτική ευθύνη καταψήφισης του νομοσχεδίου, με όποιες συνέπειες έχει. Διότι ο τρόπος με τον οποίο τελευταία ο ΣΥΡΙΖΑ πολιτεύεται, που καταψηφίζει για διαδικαστικούς λόγους, δηλαδή ρίχνοντας την ευθύνη στο διαιτητή και όχι στην ουσία, νομίζω ότι είναι παρελκυστική πολιτική. Θα πρέπει να τοποθετηθεί και να μας πει…</speech><speech by=\"#s75\"><from>ΠΡΟΕΔΡΕΥΩΝ</from> Κύριε Υπουργέ, θα τα πείτε αύριο…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> …αν συμφωνεί ή διαφωνεί και αν διαφωνεί, να δικαιολογήσει στην κοινή γνώμη γιατί διαφωνεί.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Μπορώ να έχω το λόγο για ένα λεπτό, κύριε Πρόεδρε;</speech><speech by=\"#s75\"><from>ΠΡΟΕΔΡΕΥΩΝ</from> Κύριε Παπαδημούλη, σας παρακαλώ.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Άνοιξε ένα θέμα. Ένα λεπτό θα κάνω. Κύριε Πρόεδρε, ένα λεπτό.</speech><speech by=\"#s153\"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Συγνώμη, τώρα αυτό θα κάνουμε;</speech><speech by=\"#s75\"><from>ΠΡΟΕΔΡΕΥΩΝ</from> Σας παρακαλώ, κύριε Παπαδημούλη. Μιλήσαμε για παρέμβαση. Ανοίξαμε θέμα τροπολογιών, που η συζήτησή τους είναι αύριο και το ξέρετε καλά. Στερείτε το χρόνο από τον κ. Στρατούλη.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Δεν στερώ τίποτα. Το ανοίξατε εσείς με τον κύριο Υπουργό.</speech><speech by=\"#s75\"><from>ΠΡΟΕΔΡΕΥΩΝ</from> Καθυστερείτε, όχι στερείτε. Και δεύτερον…</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Θα είχα τελειώσει.</speech><speech by=\"#s75\"><from>ΠΡΟΕΔΡΕΥΩΝ</from> Κι εγώ σας λέω το εξής: Πρέπει να τελειώσουμε στις 12. Αν όλοι οι Κοινοβουλευτικοί Εκπρόσωποι κάνουν κατάχρηση του δικαιώματος που έχουν και εκτός διαδικασίας, δεν θα τελειώσουμε.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ξέρετε, κύριε Πρόεδρε, ότι δεν συνηθίζω να κάνω κατάχρηση. Ένα λεπτό ζητώ.</speech><speech by=\"#s75\"><from>ΠΡΟΕΔΡΕΥΩΝ</from> Ορίστε, έχετε ένα λεπτό. Έχετε ήδη πάρει τρία προηγουμένως.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κατ’αρχήν, η παρέκβαση από τη διαδικασία δεν ξεκίνησε με δική μου ευθύνη, αλλά με ευθύνη του Υπουργού, ο οποίος, εκτός από τις νομοτεχνικές βελτιώσεις, μας μίλησε και για εκπρόθεσμες υπουργικές τροπολογίες. <br />Κάνω δύο παρατηρήσεις: Δεν σας ζήτησα να υπενθυμίσετε την απόφαση της Διάσκεψης των Προέδρων. Αυτή είναι γνωστή για όποιους διαβάζουν τις αποφάσεις της Διάσκεψης των Προέδρων. Σας πρότεινα να ζητήσετε από την Κυβέρνηση να αποσύρει τις εκπρόθεσμες τροπολογίες και δεν το κάνατε. Χρησιμοποιήσατε παρακείμενο. <br />Σας επαναλαμβάνω: Ζητώ από τον Προεδρεύοντα -δεν είναι προσωπικό το θέμα- σε εφαρμογή των αποφάσεων της Διάσκεψης των Προέδρων να ζητήσετε εσείς, τώρα, από τον Υπουργό να αποσύρει τις εκπρόθεσμες τροπολογίες. <br />Και να πω στον κύριο Υπουργό, που λέει «εγώ δεν τα συνηθίζω» και «δεν μ’ αρέσουνε» -τα σημειώνω αυτά, είναι θετικά- το εξής: Αν θέλετε, κύριε Υπουργέ, να είστε συνεπής με αυτά που λέτε, αντί να κάνετε κηρύγματα εναντίον του ΣΥΡΙΖΑ, εξηγήστε μας: Γιατί υποστηρίζετε εκπρόθεσμες τροπολογίες, αφού όπως ομολογήσατε το Υπουργείο σας φέρνει ένα νόμο το χρόνο; Δεν μπορούσατε αυτές τις τροπολογίες να τις φέρετε εμπρόθεσμα;</speech><speech by=\"#s75\"><from>ΠΡΟΕΔΡΕΥΩΝ</from> Κύριε Παπαδημούλη, αύριο έχουμε τη συζήτηση επί των τροπολογιών.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Εξηγήστε μας γιατί δεν τις παίρνετε πίσω και γιατί δεν μπορέσατε να τις φέρετε εμπρόθεσμα. Τι φταίει;</speech><speech by=\"#s75\"><from>ΠΡΟΕΔΡΕΥΩΝ</from> Κύριοι συνάδελφοι, θα παρακαλέσω το εξής: Αύριο έχουμε τη συζήτηση επί των τροπολογιών. Είναι ένα σημαντικό νομοσχέδιο. Να ακούσουμε τους συναδέλφους όλους. Σε ό,τι αφορά το αίτημα που τέθηκε προς το Προεδρείο, ο Πρόεδρος της Βουλής επανειλημμένα έχει ζητήσει από την Κυβέρνηση αυτό το πράγμα. Ζητάω κι εγώ το ίδιο ακριβώς, κύριε Παπαδημούλη.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, θέλω το λόγο για δέκα δευτερόλεπτα.</speech><speech by=\"#s75\"><from>ΠΡΟΕΔΡΕΥΩΝ</from> Κύριε Κουκουλόπουλε, διευκολύνετε τη διαδικασία.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Δέκα δευτερόλεπτα.</speech><speech by=\"#s75\"><from>ΠΡΟΕΔΡΕΥΩΝ</from> Μετά θα θέλει το λόγο και η κ. Βούλτεψη και προφανώς ο κ. Μαριάς.</speech><speech by=\"#s153\"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Να βάλετε χρονόμετρο, κύριε Πρόεδρε.</speech><speech by=\"#s140\"><from> ΙΩΑΝΝΗΣ ΚΟΥΡΑΚΟΣ</from> Κύριε Πρόεδρε, τι θα γίνει;</speech><speech by=\"#s75\"><from>ΠΡΟΕΔΡΕΥΩΝ</from> Τι να κάνω, κύριε Κουράκο; Επανειλημμένα ζητάω την κατανόηση από τους Κοινοβουλευτικούς Εκπροσώπους.  <br />Ορίστε, κύριε Κουκουλόπουλε.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Εγώ δεν χρειάζομαι ένα λεπτό. <br />Θέλω, δι’ υμών, στο Προεδρείο της Βουλής και δια του κυρίου Υπουργού προς την Κυβέρνηση, να πω πολύ καθαρά ότι πλην σπανίων εξαιρέσεων που η ζωή επιβάλλει κάτι διαφορετικό, εκπρόθεσμες τροπολογίες σε άσχετο νομοσχέδιο δεν έχουν δεδηλωμένη. <br />Ευχαριστώ.</speech><speech by=\"#s75\"><from>ΠΡΟΕΔΡΕΥΩΝ</from> Κατανοητό. Το άκουσε και ο κύριος Υπουργός και η Κυβέρνηση. Κι εγώ σαν Προεδρεύων είπα ότι άσχετες τροπολογίες -ιδιαίτερα αυτές που δεν έχουν την παραμικρή σχέση- καλό είναι να συζητιούνται σε άλλα νομοσχέδια.<br />Κύριε Στρατούλη, έχετε τον λόγο. Πιστεύω να μην ανοίξετε κι εσείς θέμα τροπολογιών.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ, κύριε Πρόεδρε.<br />Δεν είχα κανένα πρόβλημα με την παρέμβαση του κ. Παπαδημούλη, να μου φάει χρόνο.</speech><speech by=\"#s75\"><from>ΠΡΟΕΔΡΕΥΩΝ</from> Δεν τρώει χρόνο, καθυστερεί.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ίσα, ίσα, θεωρώ ότι διασφαλίζει την ομαλή δημοκρατική λειτουργία της Βουλής και διασφαλίζει μια ομαλά και δημοκρατικά λειτουργούσα Βουλή να εκφράζει τη λαϊκή κυριαρχία.<br />Κύριε Κοινοβουλευτικέ Εκπρόσωπε του ΠΑΣΟΚ, κύριε Κουκουλόπουλε, παρακαλώ.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Συγγνώμη.</speech><speech by=\"#s75\"><from>ΠΡΟΕΔΡΕΥΩΝ</from> Μην κάνετε προσωπικές αναφορές, θα χρειαστεί να απαντήσει μετά και δεν θα τελειώνουμε.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Θέλω να πω τα εξής: Το πρώτο είναι ότι θέλω από το Βήμα να εκφράσω την πλήρη αλληλεγγύη και τη στήριξη του ΣΥΡΙΖΑ και της Κοινοβουλευτικής του Ομάδας στην απεργιακή κινητοποίηση της Πανελλήνιας Ναυτικής Ομοσπονδίας ως προς τα εξής:<br />Πρώτον, ενάντια σε αντεργατικές και αντιδημοκρατικές διατάξεις αυτού του νομοσχεδίου.<br />Δεύτερον, για να πληρωθούν συνάδελφοί τους που είναι απλήρωτοι ακόμα και δέκα μήνες και δεν υπάρχουν πρωτοβουλίες από την Κυβέρνηση και το αρμόδιο Υπουργείο ουσιαστικής πίεσης στους εφοπλιστές και στους πλοιοκτήτες, για να δώσουν τα δεδουλευμένα στους ναυτικούς. <br />Τρίτον, για τη συλλογική σύμβαση εργασίας τους που εκκρεμεί και γίνονται διαπραγματεύσεις, αλλά δεν έχει υπογραφεί για την ακτοπλοΐα και τα διεθνή πλοία. <br />Τέταρτον, για όσα ψηφίστηκαν προχθές και τους αφορούν στο πολυνομοσχέδιο, με αυτές τις κατεπείγουσες διαδικασίες, που γι’ αυτούς καταργήθηκε ουσιαστικά η κλαδική συλλογική σύμβαση εργασίας προς όφελος επιχειρησιακών συμβάσεων που δίνουν δυνατότητα σε εφοπλιστές, σε ναυτιλιακά γραφεία να συγκροτούν μικρά σωματεία, δήθεν επιχειρησιακά και να παρακάμπτουν την κλαδική συλλογική σύμβαση εργασίας τους. Έχουν την πλήρη στήριξη και αλληλεγγύη μας. <br />Και καλούμε τον αρμόδιο Υπουργό, που παρευρίσκεται, να πάρει ουσιαστικές πολιτικές πρωτοβουλίες, να συναντηθεί και αύριο μαζί τους και να δώσει ουσιαστικές λύσεις στα αιτήματά τους.<br />Το δεύτερο που ήθελα να πω είναι το εξής: Όπως είπε και ο εισηγητής μας -θα μιλήσω για τις διατάξεις που αφορούν δικαιώματα των  ναυτεργατών- η εκτίμηση μας είναι πως με αυτές τις διατάξεις που θα αναφέρω παρακάτω, όχι μόνο παραβιάζονται δικαιώματα των εργαζομένων στη ναυτιλία, αλλά ξεκληρίζονται χιλιάδες ναυτεργάτες από τα πλοία και από την εργασία τους και δημιουργούνται σοβαροί κίνδυνοι για την ασφάλεια αυτών των τουριστικών σκαφών. Και, δυστυχώς, αυτό συνοδεύεται με νέα προνόμια στους εφοπλιστές -φοροαπαλλαγές κ.λπ.- όπως είπε και ο εισηγητής μας.<br />Συγκεκριμένα, κύριε Πρόεδρε και κύριε Υπουργέ: Πρώτον, το άρθρο 8, παρ’ ότι έγιναν αλλαγές, εξακολουθεί να έχει πάρα πολλά επικίνδυνα στοιχεία. Το πρώτο είναι ότι όσον αφορά τη στελέχωση των επαγγελματικών πλοίων αναψυχής προβλέπεται τα ιστιοφόρα και μηχανοκίνητα πλοία αναψυχής με μήκος έως είκοσι τέσσερα μέτρα να επιτρέπεται να εκναυλώνονται, χωρίς να υπηρετεί σε αυτά πλοίαρχος και πλήρωμα! Αυτό σημαίνει, πρώτον, μεγάλα προβλήματα για την ασφάλειά τους και δεύτερον ότι οι θέσεις εργασίας που θα μπορούσαν να υπάρξουν για τον ναυτεργατικό κόσμο, προβλέπεται να μην υπάρχουν.<br />Επίσης, αυτά τα επαγγελματικά πλοία αναψυχής επιτρέπεται να ναυτολογούν πλήρωμα, που υποχρεωτικά ασφαλίζεται στο ΝΑΤ, χωρίς, όμως, να έχουν καμμία, μα καμμία υποχρέωση να τηρούν οποιαδήποτε οργανική σύνθεση των πλοίων. Και αυτό καταλαβαίνετε τι σημαίνει για το πόσες θέσεις εργασίας των ναυτικών μπορούν να καταργηθούν. <br />Το δεύτερο σε σχέση με το άρθρο 8 είναι ότι στα επαγγελματικά πλοία αναψυχής μέχρι είκοσι τέσσερα μέτρα, εάν προσληφθεί κυβερνήτης, θα ασφαλίζεται όχι στο ΝΑΤ αλλά στον Οργανισμό Ασφάλισης Ελεύθερων Επαγγελματιών. Και για είκοσι πέντε ή τριάντα ημέρες που θα προσληφθεί, όχι μόνο δεν θα ασφαλίζεται στο ΝΑΤ με απώλεια εσόδων, αλλά ζήτημα είναι αν θα ασφαλιστεί και στον οργανισμό των αυτοαπασχολουμένων για τόσες μέρες.<br />Επίσης, η οργανική σύνθεση του πληρώματος των πλοίων αναψυχής καθορίζεται με απόφαση του Υπουργού Ναυτιλίας και Αιγαίου, με βάση, όμως, τα ειδικά χαρακτηριστικά αυτών των πλοίων. Δηλαδή, πάτε σε ειδικές συνθέσεις με μειωμένες τις προβλεπόμενες θέσεις εργασίας των ναυτικών.<br />Επίσης, τα πλοία αναψυχής με σημαία κράτους εκτός της ελληνικής, με χωρητικότητα κάτω των εξακοσίων πενήντα κόρων, στελεχώνονται, σύμφωνα με τις διατάξεις της ελληνικής νομοθεσίας, μόνο ως προς τον αριθμό και την ειδικότητα, αλλά υπάρχουν δύο εξαιρέσεις. Οι εξαιρέσεις είναι ότι δεν εφαρμόζονται οι διατάξεις περί ελληνομάθειας και δεύτερον οι διατάξεις περί ασφάλισης των ναυτικών. Με την κατάργηση αυτού του πιστοποιητικού ελληνομάθειας, που ανέφερα πριν, καταργούνται ουσιαστικά οι Έλληνες ναυτεργάτες από τα σκάφη κάτω από τους εξακόσιους πενήντα κόρους με σημαία άλλου κράτους εκτός της ελληνικής.<br />Επίσης, σημαντικό είναι από άποψη αφαίρεσης εργασιακών και ασφαλιστικών δικαιωμάτων των ναυτικών το άρθρο 11, που αναφέρει ότι για το πλήρωμα ιδιωτικών πλοίων αναψυχής αυτά απαλλάσσονται της υποχρέωσης να τηρούν οργανική σύνθεση πληρώματος.<br />Το νομοσχέδιο ανέφερε και εξακολουθεί να αναφέρει, παρά τη νομοτεχνική σας βελτίωση, ότι εφόσον σ’ αυτά τα πλοία προσλάβουν ναυτικό ασφαλισμένο στο ΝΑΤ, δεν έχουν υποχρέωση ασφάλισης στο ΝΑΤ άλλου ναυτικού, πλην του προσληφθέντος. Έχετε κάνει μια νομοτεχνική βελτίωση. Θα τη μελετήσουμε και θα τοποθετηθούμε για τη νομοτεχνική βελτίωση -για το δεύτερο σημείο, όχι για την οργανική σύνθεση για την οποία διατηρείτε την αρχική διατύπωση- αύριο στην κατ’ άρθρον συζήτηση. <br />Στο άρθρο 12 για τα λεγόμενα επαγγελματικά τουριστικά πλοία, κατ’ εξαίρεση επιτρέπεται με έγκριση της αρμόδιας Διεύθυνσης στο Υπουργείο Ναυτιλίας και Αιγαίου η παραλαβή επιβατών από διάφορα λιμάνια. Εδώ τα μετατρέπετε ουσιαστικά σε ακτοπλοϊκά. Για ειδικές συνθήκες, λέτε, αλλά γι’ αυτές τις συνθήκες τα μετατρέπετε ουσιαστικά σε ακτοπλοϊκά. <br />Για όλα τα επαγγελματικά τουριστικά ημερόπλοια, ολικής χωρητικότητας κάτω των 650 κόρων, με σημαία κράτους της Ευρωπαϊκής Ένωσης ή του ΕΟΧ, τα θέματα στελέχωσης και εδώ ρυθμίζονται με διατάξεις της ελληνικής νομοθεσίας, αλλά και πάλι με εξαίρεση την ελληνομάθεια και την ασφάλιση των ναυτικών. <br />Στο άρθρο 17 υπάρχει πρόβλημα, διότι καταργούνται και συγχωνεύονται ο Οίκος Ναύτου και το Γραφείο Εύρεσης Ναυτικής Εργασίας. Εκτίμηση και φόβος μας είναι ότι με την κατάργηση και συγχώνευσή τους θα υποβαθμιστούν ακόμη περισσότερο οι οργανισμοί και οι υπηρεσίες τους. Επιβεβαιώνονται αυτοί οι φόβοι μας, γιατί με το πολυνομοσχέδιο καταργήσατε προχθές και τους ελάχιστους κοινωνικούς πόρους που είχε το ΝΑΤ. <br />Ανύπαρκτη στο καινούργιο νομικό πρόσωπο δημοσίου δικαίου που συστήνετε είναι η συμμετοχή των ναυτεργατικών σωματείων. Δεν προβλέπεται στο συγκεκριμένο άρθρο.<br />Τέλος, θα αναφερθώ στο άρθρο 25. Έχουμε μια προσπάθειά σας, κύριε Υπουργέ, να επανέλθει η επιδίωξη της Κυβέρνησης για πλοίο ασφαλείας σε περίπτωση που έχουν απεργία οι ναυτεργάτες, δηλαδή για συρρίκνωση του απεργιακού τους δικαιώματος. Το επεδίωξε ο κ. Μουσουρούλης πριν από κάποιους μήνες. Δεν τα κατάφερε. Υπήρχαν σοβαρές αντιδράσεις από τον ΣΥΡΙΖΑ και τα ναυτεργατικά σωματεία. <br />Είναι μια απεργοσπαστική και απεργοκτόνα διάταξη. Είναι απαράδεκτο να είναι σ’ αυτό το νομοσχέδιο. Είναι αντισυνταγματική, γιατί περιορίζει το δικαίωμα της απεργίας. Όπου επικαλείστε ότι υπάρχει πρόβλημα, όπως στην Κρήτη ή αλλού, με τα πρώιμα προϊόντα, με τα οπωροκηπευτικά, με τα φάρμακα, με τους αρρώστους, αυτό μπορεί να λυθεί με άλλους τρόπους, χωρίς να συρρικνώνεται το απεργιακό δικαίωμα. Η Πανελλήνια Ναυτική Ομοσπονδία και τα ναυτεργατικά σωματεία σας έχουν υποδείξει αυτούς τους τρόπους. Σήμερα έγινε μια ουσιαστική -για πρώτη φορά τα τελευταία χρόνια- συνάντηση της Πανελλήνιας Ναυτεργατικής Ομοσπονδίας με αγροτικούς συλλόγους από την Κρήτη και κουβέντιασαν σε ένα πολύ ειλικρινές κλίμα με κριτήριο την μη συρρίκνωση του απεργιακού δικαιώματος των ναυτικών. <br /><br />Τελειώνω σε ένα λεπτό, κύριε Πρόεδρε. <br />Γι’ αυτό ζητάμε και απαιτούμε, κύριε Υπουργέ, να αποσύρετε αυτήν τη διάταξη. Αφήστε να εξελιχθεί ο διάλογος της Πανελλήνιας Ναυτικής Ομοσπονδίας με τους αρμόδιους φορείς και πηγαίνετε σε συζήτηση με τη Ναυτεργατική Ομοσπονδία, ώστε όποιες λύσεις δοθούν να μην συρρικνώνουν ούτε στο ελάχιστο το απεργιακό δικαίωμα των ναυτικών. Είναι που είναι καταργημένος σ’ αυτούς ο ν.1264/82 και δεν έχουν απλή αναλογική στα συνδικάτα τους, ισχύει που ισχύει γι’ αυτούς ο ν. 330/1955, νόμος εδώ και δεκαετίες εντελώς αυταρχικός και αντιδημοκρατικός, μην τους περιορίζετε και το συνταγματικό δικαίωμα της απεργίας. <br />Όσον αφορά διάφορα που ακούγονται από τον Υπουργό Ναυτιλίας για Βουλευτές του ΣΥΡΙΖΑ, ότι συναλλάσσονται με το Υπουργείο και την Κυβέρνηση, για να συρρικνώσουν το δικαίωμα απεργίας των ναυτικών ή για να γίνονται πολιτικές επιστρατεύσεις, δεν έχουν καμμία βάση, είναι ψευδή, είναι συκοφαντικά. Ολόκληρη η Κοινοβουλευτική Ομάδα του ΣΥΡΙΖΑ αγωνίζεται, για να κατοχυρωθεί και να μην συρρικνωθεί το δικαίωμα απεργίας των ναυτικών.</speech><speech by=\"#s75\"><from>ΠΡΟΕΔΡΕΥΩΝ</from> Ολοκληρώστε, παρακαλώ.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Έχουμε καταθέσει πρόταση νόμου στη Βουλή και οι εβδομήντα ένας Βουλευτές μαζί με τον Πρόεδρο του ΣΥΡΙΖΑ Αλέξη Τσίπρα, για να καταργηθεί μια για πάντα το αντιδημοκρατικό, χουντικό καθεστώς που επιτρέπει στις κυβερνήσεις σας να επιστρατεύουν πολιτικά απεργούς και δη τους ναυτεργάτες. <br />Ευχαριστώ πολύ, κύριε Πρόεδρε.<br /></speech><speech by=\"#s75\"><from>ΠΡΟΕΔΡΕΥΩΝ</from> Θέλω να σας ενημερώσω ότι στις 24.00΄ έχει αποφασισθεί να τελειώσει η συζήτηση. Θα μιλήσουν άλλοι δυο συνάδελφοι, θα πάρει μετά το λόγο ο κύριος Υπουργός, στη συνέχεια οι Κοινοβουλευτικοί Εκπρόσωποι και οι εναπομείναντες πέντε συνάδελφοι θα προηγηθούν αύριο και θα μιλήσουν επί της αρχής και επί των άρθρων. Θα μιλήσουν τώρα ο κ. Κουράκος και ο κ. Μουσουρούλης και μετά ο κύριος Υπουργός. Παρακαλώ να τηρήσουμε τους χρόνους, για να διευκολύνουμε τη συζήτηση. <br />Κύριε Κουράκο, έχετε τον λόγο.</speech><speech by=\"#s140\"><from> ΙΩΑΝΝΗΣ ΚΟΥΡΑΚΟΣ</from> Ο κοινωνικός αυτοματισμός που επικαλέστηκαν οι συνάδελφοι της συγκυβέρνησης θα πρέπει να δείξει την ίδια ευαισθησία που δείχνει για τους παραγωγούς της Κρήτης και για τους Έλληνες ναυτεργάτες, που αυτή τη στιγμή τους καταστρέφετε όλα τους τα δικαιώματα.<br />Πριν από λίγους μήνες, κυρίες και κύριοι συνάδελφοι, σε νομοσχέδιο του Υπουργείου Εμπορικής Ναυτιλίας είχα προειδοποιήσει για τους κινδύνους που ενείχαν οι διατάξεις για τη ναυτεργασία, τα ασφαλιστικά ζητήματα των ναυτικών, μας, αλλά και τα εργατικά δικαιώματά τους. Δυστυχώς οι αρμόδιοι Υπουργοί, αλλά και οι συνεργάτες τους ή δεν γνωρίζουν από Ναυτικό Δίκαιο ή κάνουν πως δεν γνωρίζουν για να ευχαριστήσουν κάποιους λίγους. Να ξέρουν, όμως, ότι αυτή τη στιγμή θα βρουν μπροστά τους ένα τείχος. Σας θυμίζω ότι το λιμάνι έχει ρίξει πολλούς Υπουργούς, ακόμα και κυβερνήσεις. Με τη φωτιά μπορείτε να παίζετε, κύριε Υπουργέ, αλλά με τη θάλασσα μη τα βάζετε, γιατί θα ναυαγήσετε. <br />Σας ρωτώ, κύριε Υπουργέ, και περιμένω μια πειστική απάντηση, ποιος ο λόγος που φέρατε προχθές στο πολυνομοσχέδιο διατάξεις για τη ναυτιλία σε βάρος των ναυτεργατών, αφού μπορούσαμε κάλλιστα να τα συζητήσουμε σήμερα; Τι καταδιωκτική συμπεριφορά και στάση έχετε απέναντι στους Έλληνες ναυτεργάτες; Δεν γνωρίζετε ότι τα δικαιώματα των ναυτικών περιλαμβάνονται στη διεθνή ναυτική σύμβαση εργασίας που Υπουργός της δικής σας Κυβέρνησης έφερε προς ψήφιση στη Βουλή το 2012; Πάτε να κάνετε τον κλάδο της ελληνικής ναυτεργασίας πειραματόζωο, όπως κάνατε όλους τους Έλληνες εργαζομένους εδώ και τέσσερα χρόνια; Και μη μου πείτε ότι αποτελεί προαπαιτούμενο της τρόικας, γιατί τότε θα συμφωνήσετε μαζί μου. Να γίνει άμεση απόσυρση και διαγραφή των ρυθμίσεων που αφορούν τη ναυτεργασία και από το πολυνομοσχέδιο που ψηφίσατε αλλά και από το σχέδιο νόμου για τα τουριστικά πλοία. <br />Διατήρηση των ρυθμίσεων χρηματοδότησης του ΝΑΤ από τον κρατικό προϋπολογισμό. Για να είμαστε ακριβείς, ιδιαίτερα οι κυβερνήσεις του ΠΑΣΟΚ ήταν αυτές που διέλυσαν το πλέον υγιές ταμείο σε ολόκληρη την Ελλάδα και εσείς σήμερα βάζετε ταφόπλακα με το πολυνομοσχέδιο.<br />Υπογραφή συλλογικών συμβάσεων ναυτικής εργασίας σε όλες τις κατηγορίες των πλοίων και πλήρη εφαρμογή των μέχρι σήμερα συμβατικών υποχρεώσεων. Άμεση και πλήρη εξόφληση των οφειλόμενων δεδουλευμένων αποδοχών πολλών μηνών των πληρωμάτων των πλοίων. Επιτέλους το Υπουργείο και ο Υπουργός ας αναλάβει τις ευθύνες του. <br />Στα αρνητικά του νομοσχεδίου είναι η δική σας επιλογή να διαλύσετε τον Έλληνα ναυτικό, αλλά μαζί με αυτόν θα διαλύσετε και τη ναυτιλία στο σύνολό της. Να μην κρυβόμαστε μέσα σε αυτήν την Αίθουσα. Φταίει για τις λάθος επιλογές των ναυτιλιακών εταιρειών το κράτος; Σαφώς ναι, αφού τους βάζετε διαχρονικά πάντα πλάτη και μάλιστα πονηρή πλάτη. Φταίνε οι εργαζόμενοι; Σαφώς όχι στον βαθμό που φταίνε οι διοικήσεις των εταιρειών. Δεν μπορεί για όλα να μη φταίνε οι διοικήσεις και να την πληρώνουν οι Έλληνες ναυτικοί.<br />Από τα άρθρα του παρόντος νομοσχεδίου, το 25, με το οποίο εφαρμόζεται το πλοίο ασφαλείας, κατά τη διάρκεια απεργίας των ναυτικών, σύσσωμος ο ναυτεργατικός κόσμος το χαρακτηρίζει απεργοκτόνο.<br />Ποινικοποιείται το επάγγελμα του ναυτικού, καθώς υποστηρίζει ότι αυτό καταργεί το δικαίωμα της απεργίας και της νόμιμης αντίδρασης των ναυτεργατών για κάθε μέτρο που είναι εναντίον τους. Στην παράγραφο 4 του ίδιου άρθρου αναφέρεται ότι με απόφαση του Υπουργού Ναυτιλίας και έπειτα από εισήγηση του Συμβουλίου Ακτοπλοϊκών Συγκοινωνιών, το πλαίσιο το οποίο συγκροτείται εκτάκτως, όταν προκύπτει επείγουσα κοινωνική ανάγκη ή ανάγκη που μπορεί να θέσει σε κίνδυνο τη δημόσια υγεία, καθορίζεται πρόγραμμα δρομολογίων έκτακτης ακτοπλοϊκής συγκοινωνίας από πλοία τα οποία είναι ήδη δρομολογημένα. <br />Σημειώνεται ότι η άρνηση του πλοιάρχου ή του πληρώματος συνιστά πειθαρχικό παράπτωμα. <br />Ερωτώ εσάς, κύριε Υπουργέ. Γιατί δεν παίρνετε αντίστοιχη διάταξη για τις εταιρείες που δεν πληρώνουν τους Έλληνες ναυτικούς; Για το ίδιο ακριβώς θέμα, δεν έχω δει εδώ και επτά μήνες αντίστοιχο μεταρρυθμιστικό ζήλο. <br />Πάθατε κόπωση από αυτές τις μεταρρυθμίσεις που φέρατε; Αν πάθατε κόπωση και δεν μπορείτε από τις μονόπαnτες ρυθμίσεις σας –όπως λένε και οι ναυτικοί- ας πάτε καλύτερα στο σπίτι σας.<br />Κυρίες και κύριοι συνάδελφοι, το άρθρο 5, σύμφωνα με το οποίο ιστιοφόρα ή μηχανοκίνητα επαγγελματικά πλοία αναψυχής μέχρι είκοσι μέτρα επιτρέπεται να ναυλώνονται χωρίς να υπηρετούν σε αυτά πλοίαρχος και πλήρωμα, για να είναι καλυμμένος και νομικά μας περνάει στο ίδιο άρθρο αμέσως παρακάτω διάταξη που λέει ότι: «Στις περιπτώσεις αυτές τη διακυβέρνησή τους αναλαμβάνει κυβερνήτης που προσλαμβάνεται από τον ναυλωτή, ενώ σε κάθε περίπτωση ένας από τους επιβάτες πέραν του κυβερνήτη πρέπει να έχει ναυτική εμπειρία την οποία θα βεβαιώνει» –άκουσον δε- «με υπεύθυνη δήλωσή του».<br />Το σχετικό άρθρο αποτελεί κόλαφο του νομοσχεδίου, το οποίο ξεκάθαρα αποτελεί φωτογραφική διάταξη για συγκεκριμένους της συγκυβέρνησής σας. Τα σκάφη αυτά, χωρίς πιστοποιημένα και έμπειρα πληρώματα, θα είναι άκρως επικίνδυνα για τη ναυσιπλοΐα. Δηλαδή, ένας μάγειρας, ένας ηλεκτρολόγος, ένας μηχανικός θα μπορούν να γίνουν καπεταναίοι σε τέτοιου είδους σκάφη; Μας δουλεύετε, κύριε Υπουργέ;<br />Παρακαλώ τον Υπουργό να μου πει σε πόσες χώρες με λευκή σημαία και με παράδοση στη ναυτιλία υπάρχει αντίστοιχη ρύθμιση. Θα σας απαντήσω ότι δεν υπάρχει σε καμμία. Απλά, η εντολή που έχει πάρει ο Υπουργός είναι να εξισώσει τη ναυτική εργασία με τους μισθούς ξηράς. Αυτό είναι το όραμα του Υπουργού για τον θαλάσσιο τουρισμό και την ελληνική ναυτιλία; Διαλύστε τους Έλληνες ναυτικούς! Διαλύστε τους μισθούς, τα ταμεία τους, ώστε το Αιγαίο να πάψει να είναι μια ασφαλής θάλασσα!<br /><br />Κύριε Υπουργέ, δεν το περίμενα από εσάς. Μπράβο σας, συγχαρητήρια! Δεν το περίμενα από εσάς, γιατί ξέρω ότι γνωρίζετε τη ναυτιλία.<br /> Κύριε Υπουργέ, με τα συγκεκριμένα άρθρα σάς θυμίζω ότι όποιος σπέρνει ανέμους θερίζει θύελλες. Για το συγκεκριμένο θέμα θα ήθελα να σας θυμίσω ότι, αν θέλετε να εξασφαλίσετε την ανάπτυξη στην ελληνική ναυτιλία σε όλες τις κατηγορίες πλοίων, αυτό πρέπει να το κάνετε ανοίγοντας την αγορά για όλους και όχι για φίλους σας, όχι μέσω της συρρίκνωσης των εργασιακών δικαιωμάτων των ναυτικών μας. <br />Επίσης, σε ζητήματα ασφάλειας της αξιοπλοΐας δεν πρέπει να γίνει καμμία έκπτωση. Η χώρα μας δεν πρέπει να γνωρίσει άλλο «ΣΑΜΙΝΑ» και άλλες περιπτώσεις ρώσικου νηογνώμονα.</speech><speech by=\"#s74\"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by=\"#s140\"><from> ΙΩΑΝΝΗΣ ΚΟΥΡΑΚΟΣ</from> Ολοκληρώνω, κύριε Πρόεδρε.<br />Τελειώνοντας, εδώ θα πρέπει, κύριε Υπουργέ, να πούμε αλήθειες. Αν θέλετε να έχουμε γνήσια ελληνική ναυτιλία, αν θέλουμε να αναπτύξουμε τα λιμενικά συστήματα της χώρας μας, τους λιμένες της χώρας, μας που αποτελούν ουσιαστικά τα τεράστια συγκριτικά πλεονεκτήματα και βέβαια, τη ναυτιλία μας που αποτελεί μαζί με τον τουρισμό το 30% του ΑΕΠ της χώρας μας, αντιλαμβανόμαστε ότι πρέπει να προχωρήσουμε σε σημαντικές αποφάσεις. <br />Κλείνοντας, εμείς ως ένωση για την πατρίδα και τον λαό, σας καλούμε να σεβαστείτε τη διεθνή ναυτική σύμβαση εργασίας που η Κυβέρνησή σας έφερε προς ψήφιση και την ψήφισε πέρυσι. Σας καλούμε να πάρετε πίσω όλες τις διατάξεις που διαλύουν τις εργασιακές σχέσεις των ναυτικών μας καθώς και τη διάλυση του ΝΑΤ.<br />Επί της αρχής εμείς το καταψηφίζουμε.</speech><speech by=\"#s74\"><from>ΠΡΟΕΔΡΕΥΩΝ</from> Ο κ. Μουσουρούλης έχει τον λόγο για επτά λεπτά.<br />ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Ευχαριστώ, κύριε Πρόεδρε.<br />Ο προλαλήσας είπε ότι, για να αναπτύξουμε τα λιμάνια μας και τη ναυτιλία μας, πρέπει να πάρουμε πολύ σημαντικές και μεγάλες αποφάσεις. Ποιος διαφωνεί;<br />Ποιες είναι όμως αυτές οι μεγάλες και σημαντικές αποφάσεις που πρέπει να πάρουμε, κύριοι της Αντιπολίτευσης, σύσσωμης της Αντιπολίτευσης των αντιφάσεων, της παραδοξολογίας, της απαισιοδοξίας, της γκρίνιας και του αρνητικού; Δεν μπορείτε καν να πάρετε αποφάσεις καλές ή κακές με αυτό το κλίμα, αυτήν τη στάση που παίρνετε απέναντι στα πράγματα και στη χώρα. <br />Θέλω να διαβεβαιώσω ότι δεν υπάρχει κανένας φόβος για τη ναυτιλία, για τους ναυτικούς μας ή τους νησιώτες μας. Το Υπουργείο Ναυτιλίας και Αιγαίου, που επανιδρύθηκε πριν από δύο σχεδόν χρόνια, έχει πλέον χτιστεί σε πολύ γερά νομοθετικά και οργανωτικά θεμέλια και κανείς δεν μπορεί να το απειλήσει ξανά. <br />Είναι ένα Υπουργείο που αποτελεί ασπίδα για τα συμφέροντα της χώρας στα λιμάνια, στα νησιά μας αλλά και, όπως έχει αποδειχθεί περίτρανα θεμέλιο μίας πολύ μεγάλης ευκαιρίας για τη χώρα μας, που είναι η ναυτιλία. <br />Χαίρομαι ειλικρινά, πέρα από τις συναδελφικές φιλοφρονήσεις, που ο διάδοχός μου κ. Βαρβιτσιώτης καταβάλλει μεγάλη προσπάθεια, κάνει πολύ καλή δουλειά, να προχωρήσει όλους αυτούς τους τομείς πολιτικής, οι οποίοι συνδέονται μεταξύ τους και μπορούν να προσφέρουν τόσα πολλά στη χώρα μας και τους πολίτες. <br />Σήμερα έρχεται στη Βουλή ένα πολύ ευαίσθητο νομοσχέδιο ένα νομοσχέδιο που αναζητά ισορροπίες ανάμεσα στην ανάπτυξη και την εποπτεία, ανάμεσα στη φορολογία, την οικονομία και όλους τους επαγγελματικούς κλάδους που ασχολούνται με τον θαλάσσιο τουρισμό. <br />Το πόσο ευαίσθητο είναι αυτό το νομοσχέδιο αποδεικνύεται από το γεγονός ότι αρκετοί Υπουργοί το προσπαθήσαμε -και εγώ είμαι ένας από αυτούς. Αυτό το νομοσχέδιο το παρέδωσα στη Γραμματεία της Κυβέρνησης τον Ιούνιο του 2013, αλλά δεν ολοκληρώθηκε ο γύρος των υπογραφών. Μετά τον ανασχηματισμό το ανέλαβε ο φίλος μου κ. Βαρβιτσιώτης, ο οποίος εκμεταλλεύτηκε πολύ παραγωγικά το χρονικό διάστημα που πέρασε, για να μας το φέρει σήμερα ακόμα καλύτερο. Επειδή δε, γνωρίζω και τους συντελεστές, πρέπει να τονίσω το πόσο καλογραμμένο είναι το νομοσχέδιο κάτι σπάνιο για το Κοινοβούλιο ιδίως όταν πρόκειται για δύσκολα τεχνικά θέματα. <br />Το νομοσχέδιο αυτό αίρει τη γραφειοκρατία σε πολλούς τομείς και χαίρομαι που επιτέλους το Υπουργείο Οικονομικών ανέλαβε πρωτοβουλίες οι οποίοι επέτρεψαν στο δικό μας Υπουργείο -μου επιτρέπετε να λέω «στο δικό μας Υπουργείο»;- να κάνει ακόμη τολμηρότερα βήματα. <br />Γιατί, κυρίες και κύριοι συνάδελφοι, θέλουμε την ανάπτυξη, θέλουμε την επιχειρηματικότητα, αλλά αυτές προϋποθέτουν μηχανισμούς εποπτείας και μηχανισμούς ρύθμισης. Εγώ μπορεί σε λίγο να αποχωρήσω από την παρούσα Βουλή. Όμως, δεν ξεχνώ. <br />Δεν ξεχνώ ορισμένες παρεμβάσεις, που έκαναν στο ρυθμιστικό πλαίσιο, από φορείς οι οποίοι δεν έχουν καμμία ευθύνη για τη νομοθεσία αυτής της χώρας και το λέω μετά λόγου γνώσεως. Γιατί πιστεύω στους θεσμούς αυτό που δεν κάνετε εσείς της Αντιπολίτευσης. Εσείς το μόνο που κοιτάτε είναι να τους «υπονομεύσετε». Πιστεύω στην ανάγκη θωράκισης και ενίσχυσής τους. Και ένας από αυτούς είναι η Ρυθμιστική Αρχή Λιμένων. <br />Θέλουμε -και αυτό κάνει το νομοσχέδιο- διευκολύνσεις για όλους, για τους τουρίστες, τους πράκτορες, τους ναυλωτές, τους επιχειρηματίες. Δεν φτάνει όμως να θέλεις. Χρειάζεται μηχανοργάνωση. Χρειάζεται ηλεκτρονική διακυβέρνηση. Χρειάζονται πολλά. <br />Σας το λέω, γιατί έχω γράψει τον αναπτυξιακό νόμο αυτής της χώρας -το 2005- τον οποίον ενέκρινε η Ευρωπαϊκή Επιτροπή και ξέρω τι σημαίνει δυσκολία για την ανάπτυξη, όπως ξέρω και τι σημαίνει αποτυχία. Το 2009 με τον κ. Χατζηδάκη προσπαθήσαμε να εισαγάγουμε το σύστημα εισροών-εκροών μόλις πριν από λίγο ξεκίνησε η εφαρμογή του και ακόμη δεν έχει τελειώσει. <br />Άρα, εκτός από σοβαρότητα χρειαζόμαστε και ένα αποτελεσματικό κράτος, ένα κράτος που θα ενθαρρύνει την ανάπτυξη αλλά θα κρατάει ισορροπίες, θα διατηρεί εποπτεία, δεν θα είναι γραφειοκρατικό, δεν θα είναι παρεμβατικό. Όλα αυτά θέλουν δουλειά, τεχνική δουλειά, και σολομώντεια δικαιοσύνη μεταξύ αντικρουόμενων πολλές φορές πλευρών. Λίγες χώρες, κυρίες και κύριοι συνάδελφοι, τα έχουν πετύχει αυτά.<br /> Έτσι, το να αναπτυχθεί ένας πράγματι πολύ προνομιούχος κλάδος για τη χώρα μας, να καλλιεργηθεί ένα ανταγωνιστικό πλεονέκτημα της πατρίδας μας, όπως είναι ο θαλάσσιος τουρισμός, να προσεχτούν ταυτόχρονα τα θέματα της φορολογίας, ούτως ώστε να είναι κίνητρο και όχι αδικία, την ώρα που πολλοί συμπολίτες μας φορολογούνται αρκετά για απλά αυτοκίνητα, να διατηρηθεί ο έλεγχος του ποιος μπαίνει και ποιος βγαίνει από τα χωρικά μας ύδατα, να διατηρηθεί η εγρήγορση για την παράνομη μετανάστευση, που είναι μεγάλο θέμα στο Αιγαίο, να διαπιστωθεί τι χρειαζόμαστε σε εργαλεία και ανθρώπινους πόρους ή σε αλλαγές στη διοίκηση, για να μπορεί να υποστηρίξει όλη αυτήν την άσκηση, είναι μία αδιαμφισβήτητα πολύ μεγάλη προσπάθεια. <br />Η επανεκκίνηση της οικονομικής δραστηριότητας στον τομέα του θαλλάσιου τουρισμού και η τόνωση των επαγγελματικών κλάδων συναρτάται με την προσέλκυση σκαφών αναψυχής. Και ας μας πει ο ΣΥΡΙΖΑ με ποιον άλλον τρόπο θα γέμιζε τις μαρίνες και τα λιμάνια μας με σκάφη. Αυτό χρειάζεται ανταγωνιστικό θεσμικό πλαίσιο. <br />Το Υπουργείο Ναυτιλίας -ξεκάθαρα τα πράγματα- είναι αρμόδιο για τα πλοία αναψυχής από το 1999 με τον νόμο που σήμερα τροποποιούμε. Υπάρχει η θετική συμβολή του Υπουργείου Οικονομικών, που δημιουργεί πλέον το μητρώο. Αυτό λύνει πολλά προβλήματα, επιτρέπει να αρθεί η γραφειοκρατία και να γίνουν οι διευκολύνσεις που ανέφερα. Ενδιαφέρον για το νομοσχέδιο αυτό έχει και το Υπουργείο Τουρισμού, ασφαλώς, που και αυτό πρέπει να έχει γνώμη, ώστε να προσαρμόσει την πολιτική του για τους τουριστικούς λιμένες και τις μαρίνες, γιατί, όπως είναι γνωστό, χωρίς σύγχρονες μαρίνες, φτηνές, ανταγωνιστικές και με καλές υπηρεσίες, σκάφη δεν έρχονται. <br />Άρα, λοιπόν, πολλές είναι οι ενέργειες από το Υπουργείο Ναυτιλίας, το Υπουργείο Οικονομικών, το Υπουργείο Τουρισμού. Αυτό προσπαθήσαμε, αυτό έρχεται και σήμερα στα χέρια σας ακόμα πιο βελτιωμένο. Ενσωματώθηκαν όλες οι κατηγορίες πλοίων, ρυθμίζονται, συγκεντρώνονται και κωδικοποιούνται διατάξεις τριάντα ετών.<br />Για όσους μπορούν να θεωρούν ότι οι μεταρρυθμίσεις του νομοσχεδίου είναι λίγες, διαβεβαιώνω ότι δεν είναι. Ήδη απαιτούν μεγάλη μεταρρύθμιση και μεγάλη προσπάθεια για το Λιμενικό Σώμα και σοβαρή συνεργασία μεταξύ υπηρεσιών και Υπουργείων. Για όσους θεωρούν ότι οι μεταρρυθμίσεις είναι πολλές και πάλι σας λέω ότι είναι όσες πρέπει. Βεβαίως, το Υπουργείο Ναυτιλίας φέρει την τελική ευθύνη και πρέπει να προσέξει, για να διατηρηθούν οι ασφαλιστικές δικλίδες που θα του επιτρέψουν να κάνει τη δουλειά που του έχει ανατεθεί.<br /><br />Κύριε Πρόεδρε, είναι πολλά τα ξενύχτια που είχα κάνει γι’ αυτό το νομοσχέδιο και θέλω ακόμα ένα λεπτό.<br />Να μην ξεχνάμε, κύριοι συνάδελφοι, ότι αυτό το Υπουργείο ενσωματώνει έναν διπλό ρόλο: την ανάπτυξη και την αστυνόμευση. Επιθυμεί τον τουρισμό και τα σκάφη εύκολα και ελεύθερα, αλλά αυτό θα είναι υπεύθυνο. Το Λιμενικό Σώμα θα τρέχει αν γίνει ναυτικό ατύχημα, ο μη γένοιτο, ή αν μπαίνουν σκάφη από τη γείτονα χώρα σαν τουριστικά, αλλά στα αμπάρια διακινούνται παράνομοι μετανάστες. Αυτά δεν είναι καθόλου αστεία πράγματα.<br />Δύο λόγια για το πλοίο ασφαλείας. Εγώ, ως αρμόδιος Υπουργός, ουδέποτε κατέθεσα τροπολογία για το πλοίο ασφαλείας. Άκουσα μία ιδέα συναδέλφων μου από το ΠΑΣΟΚ και έσπευσα τότε στην επιτροπή να διατυπώσω μία ρύθμιση και να τη συζητήσουμε όλοι μαζί. Τι μύγα σας τσίμπησε; Δηλαδή, πώς είναι δυνατόν ούτε την επιστράτευση να θέλετε, σε περίπτωση κατά την οποία τα νησιά έχουν φτάσει στο ως εδώ και μη παρέκει, με έξι, εφτά και δέκα μέρες απεργίας, ούτε το πλοίο ασφαλείας που είναι μία ρύθμιση, μία προσπάθεια να μην αποκοπεί τελείως η νησιωτική Ελλάδα; Είναι δυνατόν…</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Όλο τον χρόνο αποκομμένη είναι, κύριε Μουσουρούλη. Η απεργία είναι που τους αποκόπτει; <br />ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Είπα προηγουμένως: «Η αντιπολίτευση των αντιφάσεων.». Το επιβεβαιώνετε κάθε μέρα. Δεν υπάρχει φράση που εκστομίζεται από συναδέλφους, που να μην έχει μέσα της μία αντίφαση. <br />Θέλω να πω και για τη συγχώνευση του ΓΕΝΕ. Κατηγορήσατε ακόμη κι αυτό. Δεν θα σας κάνω μάθημα τώρα περί προσφοράς και ζήτησης ναυτικής εργασίας. Για εσάς αυτά είναι κινέζικα. Δεν μπορείτε να καταλάβετε ότι η ζήτηση ναυτικής εργασίας εξαρτάται από τις συνθήκες της προσφοράς και το αντίστροφο, σε πολλές πτυχές της, ούτε το ότι άλλο πράγμα είναι η ακτοπλοΐα και άλλο η ποντοπόρος ναυτιλία. Εσείς τα έχετε κάνει όλα έναν αχταρμά.<br />Να πω λοιπόν για τον Οίκο Ναύτου και για το ΓΕΝΕ. Στόχος δεν είναι να χαράσσουμε σωστές πολιτικές; Αυτή η συγχώνευση διατηρεί και ισχυροποιεί τους δύο φορείς τους δίνει τη δυνατότητα να αξιοποιήσουν κοινοτικά κονδύλια, όπως για παράδειγμα, το πρόγραμμα «ΝΕΑΡΧΟΣ» και άλλα που έρχονται. Εκτός από αυτό, τους δίνει τη δυνατότητα να αναπτύξουν νέες βάσεις δεδομένων, νέες μεθοδολογίες στατιστικών ερευνών, έτσι ώστε να έχουμε αξιόπιστα στοιχεία για να μπορούμε να χαράσσουμε πολιτικές.<br />Κλείνω, κύριε Πρόεδρε, κι ευχαριστώ πολύ για την ανοχή σας. <br />Προσπαθήστε να είστε θετικοί. Προσπαθήστε να δουλέψετε μέσα στα αρμόδια όργανα του κόμματός σας και να καταθέσετε ουσιαστικές προτάσεις. Δεν είναι δυνατόν να συνεχιστεί αυτή η κατάσταση. Εδώ είναι μία δύσκολη στιγμή για τη χώρα. Η χώρα κατόρθωσε και βγαίνει από ένα τούνελ ύφεσης αλλά έχει μπροστά της το φάσμα της ανεργίας. Αυτή η τρομακτική ανεργία θα τριπλασιαστεί με αυτά που προτείνετε εσείς. Ελάτε να συνεννοηθούμε ως υπεύθυνοι πολιτικοί σε αυτόν τον τόπο και να βγάλουμε όλοι μαζί τη χώρα από το αδιέξοδο. Έχετε και εσείς ευθύνη.<br />Ευχαριστώ.<br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε κι εμείς. <br />Τον λόγο θα δώσω τώρα στην κ. Καφαντάρη και μετά στον κ. Γλέζο και…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Έχουμε συμφωνήσει άλλα, κύριε Πρόεδρε.</speech><speech by=\"#s74\"><from>ΠΡΟΕΔΡΕΥΩΝ</from> Το Προεδρείο βλέπει την κατάσταση και προτείνει γι’ αυτό. Αν όμως υπάρχει αντίρρηση από το Σώμα... Δηλαδή υπάρχουν ακόμη οι εξής ομιλητές: Ο κ. Κοδέλας, η κ. Καφαντάρη, ο κ. Γλέζος, ο κ. Ρήγας και η κ. Φούντα. Σε συνεννόηση μαζί τους…</speech><speech by=\"#s39\"><from> ΣΟΦΙΑ ΒΟΥΛΤΕΨΗ</from> Είπαμε να μιλήσουν αύριο οι υπόλοιποι ομιλητές.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Άλλα είπαμε πριν, κύριε Πρόεδρε. Ανακοινώθηκε ο κατάλογος.</speech><speech by=\"#s74\"><from>ΠΡΟΕΔΡΕΥΩΝ</from> Το Προεδρείο προτείνει να μιλήσουν η κ. Καφαντάρη και ο κ. Γλέζος, οι οποίοι αύριο δεν μπορούν να είναι εδώ και να δώσουμε μετά τον λόγο σ’ εσάς.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Προλαβαίνουμε, κύριε Πρόεδρε.</speech><speech by=\"#s74\"><from>ΠΡΟΕΔΡΕΥΩΝ</from> Προλαβαίνουμε κανονικά, αν τηρήσουμε κάπως τον χρόνο. <br />Παράκληση, κυρία Καφαντάρη, να προσπαθήσετε να μείνετε στα επτά λεπτά.<br />ΧΡΥΣΟΥΛΑ ΚΑΦΑΝΤΑΡΗ: Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι Βουλευτές, πραγματικά πριν από έναν χρόνο περίπου ψηφίσαμε έναν αντίστοιχο νόμο, τον ν. 4150, που είχε να κάνει με τα ζητήματα της ναυτιλίας. Κοιτάζοντας αυτήν τη στιγμή αυτά τα οποία είχαμε πει στον εν λόγω νόμο και αυτά τα οποία μπαίνουν με το σχέδιο νόμου το οποίο συζητάμε σήμερα, βλέπουμε ότι υπάρχει μία συγκεκριμένη πορεία υλοποίησης και εφαρμογής αυτών που ψηφίστηκαν στον νόμο πέρυσι. <br />Με ποια έννοια; Με την έννοια ότι ο ν. 4150∕2013 όδευε και οδεύει στην πλήρη στρατικοποίηση του Υπουργείου Εμπορικής Ναυτιλίας και βλέπουμε ότι και στο εν λόγω σχέδιο νόμου, το οποίο συζητούμε, υπάρχει αυτή ακριβώς η κατεύθυνση. <br />Όπως είχαμε πει και στον ν. 4150∕2013 καταργείται και ουσιαστικά υποβαθμίζεται του Αρχηγείο του Λιμενικού Σώματος, υποβαθμίζεται ο ρόλος του Λιμενικού Σώματος και όλα τελικά πηγαίνουν στον Υπουργό, ο οποίος κατευθύνει και ελέγχει το σύνολο των υπηρεσιών, υποστηριζόμενος από ομάδα αξιωματικών του Λιμενικού. Δηλαδή, βλέπουμε τη συγκεκριμένη πορεία να τη συνεχίζει και το εν λόγω σχέδιο νόμου το οποίο συζητούμε.<br />Όσον αφορά στη διαβούλευση που έγινε ουσιαστικά στην αρμόδια επιτροπή με διάφορους φορείς, εγώ θα σταθώ και θα συζητήσω σήμερα για τους λιμενικούς και για τους εργαζόμενους στο Υπουργείο Ναυτιλίας. Στη διαβούλευση αναφέρθηκαν συγκεκριμένα πράγματα, όπως το ότι η Αντιπολίτευση -θα έλεγα συνολικά- ήταν αντίθετη στη συγχώνευση του Οίκου Ναύτου και του ΓΕΝΕ. Αυτό το συγκεκριμένο ακριβώς, με την τοποθέτηση στρατιωτικών υπαλλήλων λιμενικών στον τομέα αυτό, πέρα από τα γενικότερα ζητήματα που έχουν να κάνουν με το ασφαλιστικό κ.λπ., οδεύει ακριβώς σ’ αυτήν τη λογική, την κατεύθυνση της παραπέρα στρατικοποίησης του Υπουργείου.<br />Με το νομοσχέδιο αυτό αντί να επιλύονται βασικά προβλήματα του προσωπικού, ενισχύοντας τον ρόλο και την αποτελεσματικότητά του, περιλαμβάνονται διατάξεις που ενισχύουν τον κομματισμό και την αναξιοκρατία, καλλιεργούν πελατειακές σχέσεις και την εξάρτηση από την εκάστοτε Κυβέρνηση, καταργούν την αντικειμενικότητα στις μεταθέσεις των αξιωματικών. <br />Τονίζω ότι υπάρχει αρμόδια επιτροπή στο Υπουργείο που θα εξέταζε τα εν λόγω ζητήματα μέχρι το τέλος Απριλίου. Στις 30 Απριλίου έπρεπε να έχει φέρει ένα αποτέλεσμα. Έχουμε τώρα αυτήν τη στιγμή το σχέδιο νόμου που συζητάμε για ψήφιση. Άρα αυτή η επιτροπή τι νόημα έχει; Μήπως να υλοποιήσει και να εφαρμόσει αυτά τα οποία θα ψηφιστούν;<br />Από την άλλη μεριά βλέπουμε ότι υποβαθμίζονται βαθμολογικά αξιωματικοί ειδικότητας οικονομικού, τεχνικού, υγειονομικού, νομικού με επιπτώσεις στο μισθολόγιό τους. <br />Επίσης, το μεγάλο ζήτημα -που όλοι λένε στα λόγια ότι πρέπει να λυθεί, αλλά δεν λύνεται συγκεκριμένα και δεν είδαμε πρωτοβουλία από τον κύριο Υπουργό- είναι το Ελεγκτήριο Δαπανών του Σώματος. Διαιωνίζεται μ’ αυτόν τον τρόπο το πρόβλημα της ιατροφαρμακευτικής περίθαλψης, που αφορά το προσωπικό του Λιμενικού, τη δυνατότητα πληρωμής των περιπολιών του τα προηγούμενα πέντε χρόνια και γενικά προβλήματα μισθολογικά.<br />Χαρακτηριστικό της προχειρότητας και σκοπιμότητας κατάρτισης του νομοσχεδίου είναι ότι ο Υπουργός είχε δεσμευθεί ότι οι προσλήψεις λιμενοφυλάκων, υπαξιωματικών και αξιωματικών θα γίνονται με πανελλήνιες εξετάσεις και αυτήν τη στιγμή έρχεται και καταργεί το υπάρχον σύστημα αντικειμενικών κριτηρίων στις προσλήψεις των λιμενοφυλάκων και υπαξιωματικών του Λιμενικού.<br />Επίσης, για τη Λιμενική Ακαδημία δεν βλέπουμε κάτι συγκεκριμένο να υπάρχει και να γίνεται, που ήταν και δέσμευση του Υπουργού, όταν το καλοκαίρι εμείς καταγγείλαμε κάποιες προαγωγές σε σχέση με τους σημαιοφόρους του Λιμενικού Σώματος.<br />Όσον αφορά την Πλοηγική Υπηρεσία, εμείς πιστεύουμε ότι η Πλοηγική Υπηρεσία θα πρέπει να διατηρήσει τον δημόσιο χαρακτήρα της. Είναι σημαντική για την ασφάλεια των επιβατών, των πληρωμάτων των πλοίων και των περιβαλλοντικών επιβαρύνσεων που μπορεί να ισχύσουν.<br />Οι πλοηγοί μέχρι σήμερα εξαιρούντο από το ενιαίο μισθολόγιο των δημοσίων υπαλλήλων, λειτουργώντας σαν ιδιόμορφο καθεστώς εφαρμογής Δημοσιοϋπαλληλικού Κώδικα και, παράλληλα, εφαρμογής δημόσιου και ιδιωτικού Ναυτικού Δικαίου και ναυτικών συλλογικών συμβάσεων ακτοπλοΐας όσον αφορά το μισθολογικό και το ασφαλιστικό τους. Στο ΝΑΤ ήταν.<br />Ο πλοηγός είναι πλοίαρχος Α΄ τάξεως του Εμπορικού Ναυτικού με ανάλογη εμπειρία και μόρφωση. Ωστόσο, η Πλοηγική Υπηρεσία φθίνει συνεχώς, μέχρι το σημείο να είναι αδύνατον να προσελκύσει από τις πέντε χιλιάδες Έλληνες πλοιάρχους Α΄ τάξεως Εμπορικού Ναυτικού έναν αριθμό πενήντα πλοηγών, οι οποίοι είναι απαραίτητοι για τη συμπλήρωση και ανανέωση των στελεχών της Πλοηγικής Υπηρεσίας.<br />Το προσωπικό της Πλοηγικής Υπηρεσίας σήμερα δεν λαμβάνει επίδομα επικίνδυνων συνθηκών κατά την πλοήγηση και παραμονή σε πλοία επικίνδυνων φορτίων αλλά ούτε και επίδομα νυχτερινής απασχόλησης. <br />Με βάση τους νόμους -τους οποίους για οικονομία χρόνου δεν θα αναφέρω ακριβώς- η Πλοηγική Υπηρεσία έχει εξαιρεθεί και από τον ν. 4024/2011 και από τον ν. 3812/2009 και από τον ν.3986/2011. Μιλάω για το καθεστώς των προσλήψεων. <br />Βλέπουμε επίσης στην Πλοηγική Υπηρεσία ρυθμίσεις σε σχέση με μείωση των μισθών τους, καθώς τους ζητούνται και αναδρομικά. Θα ήθελα πάνω σε αυτό να πω ότι με τον ν. 4150 επιχειρήθηκε η Πλοηγική Υπηρεσία να γίνει ανώνυμη εταιρεία. <br />Επειδή υπήρχαν και υπάρχουν κάποια ερωτήματα, τα οποία τέθηκαν και στη διαβούλευση που έγινε στην επιτροπή μας, ότι έχει μειωθεί το προσωπικό κατά 50% -αυτό που ανέφερα πριν- και δεν γίνονται προσλήψεις κ.λπ., γι’ αυτό και υπάρχουν κενές οργανικές θέσεις, θα ήθελα να πω ότι η Κυβέρνηση οδεύει –φαίνεται και μέσα από αυτό το σχέδιο νόμου- στην ιδιωτικοποίηση της Πλοηγικής Υπηρεσίας. Υποβαθμίζουμε, απονευρώνουμε και μετά είναι εύκολο να πουλήσουμε. Είναι μια κλασική λογική. <br />Εμείς ως ΣΥΡΙΖΑ έχουμε καταθέσει τρεις τροπολογίες, οι οποίες αφορούν τους λιμενικούς και τους εργαζόμενους στο Λιμενικό Σώμα. Η πρώτη αφορά ρύθμιση με την οποία εξομοιώνεται η  παραγωγική Σχολή Λιμενοφυλάκων με τις αντίστοιχες παραγωγικές Σχολές Ενόπλων Δυνάμεων και Σωμάτων Ασφαλείας.<br />Η δεύτερη τροπολογία έχει να κάνει με τη σύσταση Ελεγκτηρίου Υγειονομικών Δαπανών Λιμενικού Σώματος και Λιμενικής Ακτοφυλακής. Γι’ αυτά είπα πριν κάποια πράγματα και για λόγους χρόνου δεν τα επαναλαμβάνω. <br />Η τρίτη τροπολογία έχει να κάνει με τη διανυκτέρευση του ένστολου προσωπικού του Λιμενικού της Ελληνικής Ακτοφυλακής. Με την εν λόγω ρύθμιση προβλέπεται η δυνατότητα εξόδων διανυκτέρευσης στα στελέχη του Λιμενικού που μετακινούνται σε απόσταση μεγαλύτερη από ογδόντα χιλιόμετρα ή δέκα ναυτικά μίλια για μετακινήσεις προς τη νησιωτική Ελλάδα ή πέντε ναυτικά μίλια για μετακινήσεις από νησί σε νησί. <br /><br />Δώστε μου ένα λεπτό, κύριε Πρόεδρε.</speech><speech by=\"#s74\"><from>ΠΡΟΕΔΡΕΥΩΝ</from> Έχετε μισό λεπτό.</speech><speech by=\"#s114\"><from> ΧΑΡΟΥΛΑ ΚΑΦΑΝΤΑΡΗ</from> Όσον αφορά τον Συνήγορο του Λιμενικού-επειδή γίνεται συζήτηση για αυτήν την αρχή- εμείς θέλουμε τον συνήγορο σαν μια αρχή, όπου ο λιμενικός θα απευθύνεται όταν καταπατώνται τα συνταγματικά και εργασιακά του δικαιώματα από αυθαιρεσίες και βέβαια θα παρέχει νομική στήριξη.<br />Κλείνοντας, οι λιμενικοί και το Λιμενικό Σώμα είναι οι φύλακες των πυλών εισόδου και εξόδου της χώρας. Είναι αυτοί που είναι επιφορτισμένοι με την εθνική ασφάλεια, τη διακίνηση επιβατών, αγαθών και την προστασία θαλάσσιου περιβάλλοντος. <br />Σήμερα στην Υποεπιτροπή Υδάτινων Πόρων της Βουλής είχαμε ακριβώς συζήτηση για τη θαλάσσια ρύπανση και για τον ρόλο του Λιμενικού Σώματος. Πρέπει να αντιμετωπιστούν με ανάλογο σεβασμό, όσον αφορά τα αιτήματά τους. <br />Το τελευταίο που έχω να πω είναι ότι βλέπουμε –δυστυχώς- και στο εν λόγω σχέδιο νόμου ότι δεν λέγεται τίποτα για τον Στρατιωτικό Ποινικό Κώδικα. Αυτός ο κώδικας, ο οποίος ισχύει και στο Λιμενικό, έγινε για να αντιμετωπιστούν αδικήματα σε περιόδους πολέμου και να διοικηθούν στρατόπεδα.</speech><speech by=\"#s74\"><from>ΠΡΟΕΔΡΕΥΩΝ</from> Παρακαλώ, ολοκληρώστε, κυρία συνάδελφε.</speech><speech by=\"#s114\"><from> ΧΑΡΟΥΛΑ ΚΑΦΑΝΤΑΡΗ</from> Οι λιμενικοί, όμως, σήμερα συναναστρέφονται κάθε μέρα πολίτες και δεν μπορούν να οδηγούνται σε ναυτοδικεία. Το Υπουργείο και τα λιμεναρχεία εξυπηρετούν πολίτες, δεν είναι στρατόπεδα. Πρέπει κάποια στιγμή αυτό να λήξει και να ισχύσει ό,τι ισχύει και για τα άλλα Σώματα Ασφαλείας, τους αστυνομικούς και τους πυροσβέστες. <br />Ευχαριστώ. <br /></speech><speech by=\"#s74\"><from>ΠΡΟΕΔΡΕΥΩΝ</from>  Ο κύριος Γλέζος έχει το λόγο.<br />ΜΑΝΩΛΗΣ ΓΛΕΖΟΣ: Αγαπητέ Υπουργέ, αγαπητέ Πρόεδρε, αγαπητοί συνάδελφοι, με την προσπάθεια που επιχειρώ κάθε φορά να τοποθετηθεί το κάθε θέμα στο ευρύτερο βάθος του, θα προσπαθήσω να κάνω μια ανάλυση. <br />Πρώτον, όσον αφορά τα τουριστικά πλοία, δηλαδή τον τουρισμό. Ο Σύνδεσμος Ελληνικών Τουριστικών Επιχειρήσεων διαπιστώνει –και θα το έχετε υπ’ όψιν σας- ότι το 2013 αφίχθησαν στην πατρίδα μας δεκαεπτά εκατομμύρια εννιακόσιες χιλιάδες επισκέπτες και επέφεραν άμεσα έσοδα 12 δισεκατομμύρια ευρώ στη χώρα μας. <br />Θα ήθελα να σημειώσω ένα θέμα, ότι παλαιότερα ένα από τα μεγαλύτερα έσοδα –και θα μιλήσουμε παρακάτω για αυτό- ήταν τα εμβάσματα των ναυτεργατών. Τώρα η χώρα στηρίζεται στον τουρισμό, στους τουρίστες που θα έρθουν. <br />Πέρα από το θέμα ότι ο τουρισμός δεν μπορεί να είναι καλοκαιριάτικος μονάχα και πρέπει να αναπτύξουμε τον χειμερινό τουρισμό, πρέπει επίσης να αναπτύξουμε και τον επιστημονικό τουρισμό, τον οικολογικό τουρισμό, όλο τον τουρισμό που πρέπει να επιδιώξουμε να έχουμε εδώ στην πατρίδα μας. <br />Έρχονται οι τουρίστες. Οι περισσότεροι δεν έρχονται ούτε σιδηροδρομικώς ούτε αεροπορικώς. Έρχονται με τα πλοία. Τα πλοία, όμως, βρίσκονται σήμερα σε απεργία την οποία κήρυξαν οι ναυτεργάτες –να τα εμβάσματα από το εξωτερικό- χάριν στο κατεπείγον νομοσχέδιο που ψηφίσαμε χθες, του οποίου μία διάταξη καταργεί τα δικαιώματα των συλλογικών συμβάσεων των ναυτεργατών και τα δίνει σε κάθε καράβι. Φυσικό είναι το αποτέλεσμα να έχουμε οπωσδήποτε απεργία. Είναι συνέπεια του χθεσινού κατεπείγοντος νομοσχεδίου. <br />Γι’ αυτό, για να μη σταθώ περισσότερο, θα συμφωνήσω με όσα είπε ο συνάδελφος Δημήτρης Στρατούλης και ο συνάδελφος από το ΚΚΕ. Πρέπει όσα είπαν να γίνουν δεκτά σχετικά με αυτό το θέμα. <br />Τα πλοία, όμως, που έρχονται θέλουν λιμάνια. Έχουμε λιμάνια; Αυτό είναι το θέμα. Λιμάνια δεν έχουμε. Η Τουρκία απέναντί μας έχει κατασκευάσει μαρίνες καταπληκτικές. <br />Τι μαρίνες θέλουμε; Τι λιμάνια θέλουμε; Έχουμε ένα παράδειγμα από τα Γράμματα της Σύρας. Είναι ένας όρμος στη Σύρα και από την αρχαιότητα όσα πλοία πηγαινοέρχονταν στο Αιγαίο στην πρώτη τρικυμία ορμίζονταν σε αυτό το λιμανάκι και διασώζονται ακόμα οι ευχές που χάραζαν απάνω στα βράχια –και για αυτό λέγεται Γράμματα- στον Ποσειδώνα και αλλού. Αυτό συνεχίστηκε μέχρι και την εποχή του χριστιανισμού και έχουμε και γραμμένες ευχές υπέρ του Άη-Νικόλα, για να τους επιτρέψει να περάσουν. <br />Νομίζω ότι πέρασε πια αυτή η εποχή. Χρειαζόμαστε όρμους όπου –εφιστώ την προσοχή σας, αγαπητέ Υπουργέ- όταν έρχεται το πλοίο -οποιοδήποτε τουριστικό- το πλήρωμα, ο ιδιοκτήτης, οι επιβάτες του να μπορούν να φτιάξουν και το κουμπί του πουκαμίσου τους που ξήλωσε και να διορθώσουν και τη μηχανή του καραβιού τους εάν έχει χαλάσει. <br />Τέτοιες μαρίνες θέλουμε. Έχουμε τέτοιες μαρίνες; Ελάχιστες, για να μην πω ότι δεν έχουμε καθόλου. Μία νομίζω ότι είναι στην Κέρκυρα και μία στην Κεφαλλονιά.</speech><speech by=\"#s263\"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Στη Λευκάδα. <br />ΜΑΝΩΛΗΣ ΓΛΕΖΟΣ: Στη Λευκάδα. <br />Από τη μεριά τη δική μας, από το Αιγαίο Πέλαγος, έχουμε ελάχιστες. <br />Εάν πραγματικά θέλουμε τουρισμό με πλοία, τα λιμάνια είναι απαραίτητα.<br />Επειδή δεν θέλω να καταχρώμαι τον χρόνο, το νομοσχέδιο αναφέρει και τα θέματα της αλιείας και είναι τα πιο παράδοξα που έχω ακούσει. <br />Θα σας πω ένα περίεργο, αγαπητέ Υπουργέ. Δεν ξέρω αν εσείς ή και το επιτελείο σας ξέρετε ότι μπορείτε να ψαρέψετε με παραγάδι από τη στεριά. Το ξέρετε;</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Ναι. <br />ΜΑΝΩΛΗΣ ΓΛΕΖΟΣ: Περίεργο μου φαίνεται.Θα σας ελέγξω μετά, να δω αν ξέρετε πώς γίνεται το παραγάδι από τη στεριά. <br />Το λέω αυτό για να πω ότι με όλες τις διατάξεις που υπάρχουν εδώ καταργούνται όλα αυτά. Όλα! Δεν θα έχει τη δυνατότητα να ψαρέψει ο κόσμος. Και ένα-ένα να τα πάρουμε, δεν ξέρω τι να πω και πού να σταθώ. <br />Επειδή αύριο θα συνέλθει, επιτέλους, η διακομματική επιτροπή της Βουλής για τα θέματα των οφειλών της Γερμανίας, δεν θα είμαι εδώ. <br />Για τοn λόγο αυτόν ζητάω οπωσδήποτε, πέρα από την απόσυρση του άρθρου 25, που αφορά τους ναυτεργάτες, να αποσυρθεί και το άρθρο 14, που καταργεί την ατομική ερασιτεχνική άδεια αλιείας με σκάφη.<br /> Πριν από καμμιά δεκαριά, είκοσι χρόνια –δεν θυμάμαι- έγινε ένα Συνέδριο Αλιείας στην Πάρο, στο οποίο μελετήθηκαν αυτά τα θέματα, αλλά όλα τα συμπεράσματα αγνοήθηκαν. Ήταν ένα σημαντικό συνέδριο. Συμμετείχαν οι αλιείς, που αντιμετώπιζαν οι ίδιοι τα προβλήματά τους, με κύριο στόχο βέβαια όλης αυτής της προσπάθειας τη διάσωση των βουρκαριών, των ιχθυότοπων, των τόπων όπου αναπαράγονται τα ψάρια. Αυτά με έναν εντελώς ασχεδίαστο τρόπο με αυτό το νομοσχέδιο καταργούνται και καταστρέφεται ουσιαστικά η αλιεία. Αυτό ήθελα να τονίσω. <br />Γι’ αυτόν τον λόγο και γνωρίζοντας την ευαισθησία –την έχω διαπιστώσει σε άλλη επιτροπή- του σημερινού Υπουργού Ναυτιλίας και Αιγαίου –είναι και Αιγαίου τώρα, πάμε να μπερδέψουμε τα πράγματα, τέλος πάντων- ελπίζω ότι θα πρέπει να συμφωνήσει στην πρότασή μου –αν και δεν νομίζω να την κάνει δεκτή, όμως θα την κάνω- να αποσυρθεί όλο το νομοσχέδιο που έφερε, να καλέσουμε όλους τους αρμόδιους φορείς, να συζητήσουμε εξαρχής και να έρθει εκ νέου ένα νομοσχέδιο που θα ψηφιστεί με τη βούληση του ελληνικού λαού.<br />Ευχαριστώ.<br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε και εμείς.<br />Ο κύριος Υπουργός έχει τον λόγο για δεκαοκτώ λεπτά κατά τον Κανονισμό της Βουλής.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, κυρίες και κύριοι συνάδελφοι, αισθάνομαι ιδιαίτερη τιμή και χαρά για το προνόμιο –και απαντώ σε εσάς, κύριε Γλέζο, για το πλαίσιο της διαβούλευσης- μετά από έντεκα Υπουργούς που έχουν ασχοληθεί με αυτό το θέμα, ξεκινώντας από το 2009, τέσσερα σχέδια τα οποία ολοκληρώθηκαν -το τελευταίο από τον Κωστή τον Μουσουρούλη- αλλά ουδέποτε κατάφεραν να συλλέξουν όλες τις υπογραφές των συναρμόδιων Υπουργείων και μετά από περίπου πέντε χρόνια από τη στιγμή που το yachting και τα σκάφη αναψυχής άρχισαν να αποτελούν το πρωτοσέλιδο των εφημερίδων, το θέμα τηλεοπτικών σταθμών -και είδαμε να μειώνονται δραματικά τα έσοδα από αυτόν τον τομέα και να αδειάζουν οι μαρίνες και να φεύγουν σκάφη και να χάνονται δουλειές, να κλείνουν καρνάγια, να σταματάει η τοπική κοινωνία να έχει τα οφέλη-, σήμερα να εισηγούμαι στη Βουλή ένα καινούργιο θεσμικό πλαίσιο για τη λειτουργία των σκαφών αναψυχής. <br />Στο μυαλό των περισσότερων ανθρώπων τα σκάφη αναψυχής ταυτίζονται με αυτό που έχει ονομάσει η κοινή γνώμη «σκαφάτοι». Όμως τα σκάφη αναψυχής για τη χώρα μας αποτελούν έναν σημαντικό κλάδο του θαλάσσιου τουρισμού. Άλλωστε η Ελλάδα ήταν η πρώτη χώρα που εισήγαγε -καινοτόμος για την εποχή της, το 1976, επί υπουργίας Αλέξανδρου Παπαδόγγονα- νομοθεσία για τα σκάφη αναψυχής και το επαγγελματικό σκάφος αναψυχής. Τη νομοθεσία αυτή με όλες τις αλλαγές της την ακολούθησαν άλλες ευρωπαϊκές χώρες, οι οποίες εισήγαγαν αντίστοιχες νομοθεσίες και πιο ανταγωνιστικές. Να σημειώσω ότι η Κροατία, αφού ανακοινώσαμε τις αρχές του καινούργιου νομοσχεδίου, πέρσι τον Αύγουστο, εισήγαγε πολλές από αυτές τις διατάξεις νωρίτερα από εμάς στην εθνική της νομοθεσία, παράλληλα με διατάξεις που εισήγαγε για το yachting μετά την είσοδό της στην Ευρωπαϊκή Ένωση.<br />Σήμερα αυτό που κάνουμε είναι το εξής: Δημιουργούμε ένα καινούργιο πλαίσιο λειτουργίας του επαγγελματικού και του ιδιωτικού σκάφους αναψυχής και προσπαθούμε να αξιοποιήσουμε το θαλάσσιο περιβάλλον της χώρας, την ακτογραμμή της, την πολυνησία της ως αναπτυξιακό πόλο, να αξιοποιήσουμε αυτό το φυσικό πλεονέκτημα που έχουμε και να φτάσουμε στους ευρωπαϊκούς μέσους όρους σε σχέση με την κατοχή και χρήση σκαφών αναψυχής, προσδοκώντας τα ανάλογα οικονομικά οφέλη. <br />Όπως πολύ σωστά ειπώθηκε, εμείς έχουμε ένα σκάφος αναψυχής ανά περίπου εξακόσιους κατοίκους, όταν ο μέσος ευρωπαϊκός όρος -για τις παράκτιες χώρες και όχι για τις χώρες που δεν έχουν θάλασσα- είναι περίπου ένα σκάφος αναψυχής ανά εκατόν εβδομήντα κατοίκους. Αυτό  σημαίνει ότι σήμερα οι Έλληνες έχουν τη δυνατότητα να αγοράσουν σκάφος αναψυχής; Όχι, σε καμμία περίπτωση.<br /> Αυτό που σημαίνει είναι ότι πρέπει να δημιουργήσουμε προϋποθέσεις φιλοξενίας -και όχι κατασκευής καινούργιων, όπως ακούστηκε- σκαφών αναψυχής που υπάρχουν στην περιοχή, αλλά δεν έρχονται στη χώρα. Περίπου εκατόν σαράντα χιλιάδες σκάφη αναψυχής φιλοξενεί η γειτονική Ιταλία. Γύρω στις διακόσιες τριάντα χιλιάδες σκάφη αναψυχής φιλοξενεί η Γαλλία και μόλις δεκαέξι με δεκαεπτά χιλιάδες η Ελλάδα, με την πολυνησία της, το Αιγαίο της και μία ακτογραμμή ίση με το μήκος όλης της ακτής της Αφρικής. <br />Αυτό το πράγμα πρέπει να μας προβληματίζει και δεν πρόκειται να δημιουργήσουμε μαρίνες, λιμενικές υποδομές και άλλες υπηρεσίες στο κενό, χωρίς να έρθουν τα σκάφη και ως προϋπόθεση για να έρθουν τα σκάφη, γιατί και σήμερα έχουμε μαρίνες, στο βορειανατολικό Αιγαίο, στη Μυτιλήνη, τέλεια εξοπλισμένη, καινούργια, αλλά άδεια. Γιατί είναι άδεια; Γιατί φτιάξαμε ένα πλαίσιο τόσο σκληρό, τόσο δύσκαμπτο και τόσο αποτρεπτικό για τη φιλοξενία σκαφών αναψυχής, που τελικά τα διώχνουμε. Πού πάνε; Πάνε σε άλλες χώρες. Είτε πάνε εκτός Ευρωπαϊκής Ένωσης, στην Τουρκία, είτε πάνε στην Κροατία ή οπουδήποτε.  <br />Θεωρώ, λοιπόν, ότι με αυτό το πλαίσιο που σήμερα διαμορφώνουμε δημιουργούμε προϋποθέσεις. Σήμερα ελαφρύνουμε φορολογικά, καταργώντας φόρους οι οποίοι δεν έφεραν κανένα έσοδο. Είχαμε επιβάλει έναν φόρο πολυτελείας πάνω από τον ΦΠΑ στα σκάφη αναψυχής. Τι έσοδα ήρθαν όμως τα τελευταία χρόνια από αυτόν τον περίφημο ΦΠΑ και μόνο από τα σκάφη αναψυχής; <br />Το ξέρετε ότι έπεσαν τα έσοδα από περίπου 6 εκατομμύρια ευρώ που ήταν το 2008 στις 140 χιλιάδες ευρώ πέρυσι; Βούλιαξαν τα έσοδα, γιατί δεν εκτελωνίζονταν πλέον τα σκάφη στην Ελλάδα, όταν τα υπερφορολογήσαμε. Δεν γίνονται νόμιμες ναυλώσεις στη χώρα, όταν έχουμε δημιουργήσει ένα τόσο δύσκαμπτο περιβάλλον. Κανένας ξένος δεν θέλει να φιλοξενείται το σκάφος του στην Ελλάδα ούτε να σηκώνει την ελληνική σημαία και, αντιθέτως, Έλληνες επιλέγουν να σηκώνουν άλλες σημαίες, όχι γιατί δεν τα δηλώνουν στις φορολογικές τους δηλώσεις ή γιατί είναι μη εκτελωνισμένα, αλλά γιατί είναι πιο λειτουργικές οι άλλες σημαίες.<br />Εμείς αυτά θέλουμε να σπάσουμε. Θέλουμε να γεμίσουμε το Αιγαίο με ελληνικές σημαίες πάνω σε σκάφη και σκαφάκια, σε ιστιοπλοϊκά και μηχανοκίνητα. Θέλουμε να μη βλέπουμε εικόνες ντροπής πολλές φορές, ιδιαίτερα στα Δωδεκάνησα, όταν βλέπουμε το λιμάνι της Ακαντιάς στη Ρόδο ή της Σύμης γεμάτο τουρκικές σημαίες. Αυτή είναι η φιλοδοξία μας. Και σε αυτήν τη φιλοδοξία μέχρι τώρα ακούω μία στείρα άρνηση, η οποία είναι σε περιφερειακά ζητήματα και δεν έχετε ακόμη αναδείξει τίποτε από τα θετικά, με εξαίρεση βεβαίως τους εισηγητές της Νέας Δημοκρατίας, του ΠΑΣΟΚ αλλά και της ΔΗΜΑΡ. <br />Χαίρομαι που πολλές από τις ρυθμίσεις που εισάγουμε σήμερα βρίσκουν την καθολική αποδοχή, όπως το ηλεκτρονικό μητρώο, η ηλεκτρονική υποβολή του ναυλοσυμφώνου, οι ρυθμίσεις που έχουν σχέση με την κυκλοφορία του σκάφους και τις διατυπώσεις και την άρση γραφειοκρατικών περιορισμών. <br />Μου λένε: Γιατί καταργείς τον κατάπλου και απόπλου; Διότι γραφειοκρατικά δεν μας προσφέρει τίποτα. Μας επιβαρύνει και μάλιστα συνοδεύεται η κάθε δήλωση κατάπλου και απόπλου από ένα παράβολο, το οποίο πρέπει να εκδοθεί από την αρμόδια ΔΟΥ, 0,88 ευρώ.<br />Δηλαδή, θα έρθει κάποιος ξένος, κύριε Γλέζο, στη χώρα κάποιο Σάββατο και θα πάει να δηλώσει κατάπλου στο λιμάνι της Κέρκυρας, θα πρέπει να βρει την αρμόδια ΔΟΥ, που το Σάββατο είναι κλειστή, να αγοράσει ένα παράβολο 0,88 ευρώ και, αν θέλει να φύγει την Κυριακή, θα ξαναπάει στο λιμεναρχείο να ξαναπληρώσει 0,88 ευρώ -που δεν θα μπορεί να τα πληρώσει, γιατί πρέπει πάλι να βρει μία ΔΟΥ ανοικτή, που δεν θα βρει- για να μάθουμε τι; Ότι κατέπλευσε σε ένα λιμάνι και έφυγε για ένα άλλο; Είμαστε σε ένα αστυνομικό κράτος όπου πρέπει να παρακολουθούμε τα πάντα; Θέλουμε τον λιμενικό να τον έχουμε γραφειοκράτη μέσα στο γραφείο να σφραγίζει ή θέλουμε τους άντρες και τις γυναίκες του Λιμενικού Σώματος να τους βγάλουμε έξω σε περιπολίες, να βρίσκονται στα λιμάνια, να ελέγχουν επιτόπου ποιος μπαίνει, ποιος βγαίνει, να ελέγχουν τα αλιεύματα, να ρίχνονται καθημερινά στη μάχη της λαθρομετανάστευσης και στη μάχη της αντιμετώπισης του λαθρεμπορίου;<br />Περίπου επτακόσιους πενήντα λιμενικούς, δηλαδή, περίπου το 10% της δυνάμεως του Λιμενικού Σώματος θα εξοικονομήσουμε από τα γραφεία σε όλη την περιφέρεια από τις γραφειοκρατικές ρυθμίσεις που καταργούμε.<br />Καταργούμε την ερασιτεχνική άδεια αλιείας. Έχω εδώ μία. Ξέρετε τι πρέπει να γίνεται σύμφωνα με αυτή, τι λέει; Λέει ότι αν έχει εκδοθεί, παραδείγματος χάριν, στον Πόρο και θέλεις να ψαρέψεις στη Χίο, θα πρέπει να πας στη Χίο, στο λιμεναρχείο, να τη θεωρήσεις, για να σου επιτραπεί από την ξηρά με καλάμι να ψαρέψεις στη θάλασσα.<br />Αυτές τις γραφειοκρατικές ρυθμίσεις σήμερα καταργούμε και γι’ αυτές έχω ακούσει τόσο μεγάλη, σκληρή, ανελέητη κριτική όλο αυτό το διάστημα. Μας λένε ότι με τις ρυθμίσεις μας θα διευκολύνουμε τη φοροδιαφυγή ή την εισφοροδιαφυγή. Μα, σήμερα η μαύρη εργασία στο yachting είναι η υπ’ αριθμόν 1 μάστιγα. Το γεγονός ότι υπάρχουν μαύρες και αδήλωτες ναυλώσεις από ιδιωτικά σκάφη είναι κάτι το οποίο συμβαίνει παντού, σε όλη τη χώρα.<br />Σήμερα τι λέμε; Νομιμοποιούμε αυτήν τη δυνατότητα, ώστε και ο ιδιοκτήτης να μπορεί να νοικιάζει το σκάφος του, να καταβάλλεται ο ΦΠΑ, να έχουμε πραγματική γνώση για τα ναυλοσύμφωνα που δημιουργούνται, να φορολογούνται τα έσοδά του και να έχουμε όλοι το κεφάλι μας ήσυχο και όχι μόνο αυτό, αλλά να γίνεται με ηλεκτρονικό τρόπο, υπό συνθήκες διαφάνειας -αυτό κάνουμε- και ο εργαζόμενος να είναι ασφαλισμένος στο οικείο ταμείο. Αν είναι ναυτικός, να είναι στο ΝΑΤ. Αν δεν είναι ναυτικός, αλλάζει. Κατ’ αρχάς, δεν πηγαίνουν οι ναυτικοί μας σε όλα τα σκάφη αναψυχής, διότι δεν είναι μεγάλοι οι κόροι, ώστε η υπηρεσία τους να προσμετράται ως προαγώγιμη. Δεν μπορεί στο ιστιοπλοϊκό των σαράντα πέντε ποδιών, των δεκαπέντε μέτρων, να πούμε ότι θέλουμε απόφοιτο της Ακαδημίας Εμπορικού Ναυτικού, όταν πολύ καλύτερος είναι ένας ιστιοπλόος, ο οποίος σήμερα είναι πιστοποιημένος και ο οποίος δεν μπορεί να ασφαλιστεί στο ΝΑΤ και του δίνουμε τη δυνατότητα να ασφαλίζεται στον ΟΑΕΕ.<br />Καθαρίζουμε πράγματα, τα οποία η ίδια μας η άρνηση στην αλλαγή και στην αντιμετώπιση της πραγματικότητας δεν τα αντιμετώπιζε εδώ και χρόνια.<br />Δίνουμε, επίσης, πολλές ευκαιρίες για απασχόληση, γιατί το βασικό ζητούμενο δεν είναι πόσοι απασχολούνται στη θάλασσα, αλλά πόσοι απασχολούνται στην ξηρά, διότι σύμφωνα με όλες τις μελέτες ένα σκάφος δημιουργεί απευθείας μία θέση εργασίας βασικά στην ξηρά, δηλαδή στα καρνάγια, στις μαρίνες, στον τομέα συντήρησής τους, στις επισκευές και εννέα άλλες θέσεις εργασίας γύρω-γύρω στην αγορά, δηλαδή στις ταβέρνες, στις τροφοδοσίες, στον κατασκευαστικό κλάδο, στον κλάδο φύλαξης, σε όλους τους τομείς του τουρισμού. <br />Υπάρχει ένα master plan για τη χώρα, που το έχει καταθέσει αυτή η Κυβέρνηση και το εφαρμόζει πιστά. Το εφαρμόζει σε συνεργασία και με τις διεθνείς παρατηρήσεις, διότι πολλές απ’ αυτές τις παρατηρήσεις που σήμερα εισάγουμε, είναι παρατηρήσεις όντως του ΟΟΣΑ, οι οποίες έγιναν και καταρτίστηκαν σε συνεργασία με τις ελληνικές αρχές, γιατί κανένας στην Ουάσιγκτον ή στη Γενεύη ή στις Βρυξέλλες δεν ξέρει το χάος της ελληνικής πολυνομίας. Αντιφατικές διατάξεις που υπήρχαν και προστατευτικές διατάξεις οι οποίες δεν υπάρχουν σε καμμία άλλη χώρα του κόσμου σήμερα καταργούνται. Και καλά κάνουν και καταργούνται. Δεν χρειαζόταν, μάλιστα, κανένα μνημόνιο για να μας πει ότι θα πρέπει να τις καταργήσουμε. Από μόνοι μας έπρεπε να το κάνουμε. Όμως, δείχνουμε σ’ αυτήν την Αίθουσα πόσο δύσκαμπτοι είμαστε απέναντι σ’ αυτές τις αλλαγές.<br />Εγώ δεν θέλω να μπω στα επιμέρους θέματα που εθίγησαν, τα οποία, μάλιστα, δεν αφορούν τον κορμό του yachting. Όμως, θέλω να σας πω δύο-τρία πράγματα σε σχέση με το κρίσιμο θέμα –και θέλω να απευθύνω και μία έκκληση απ’ αυτό το υπεύθυνο Βήμα- της εν εξελίξει απεργίας των ναυτικών. <br />Κατ’ αρχάς, πρέπει να ξέρετε ότι το Υπουργείο και εγώ προσωπικά έχουμε έναν τακτικό, ανοικτό και καθημερινό διάλογο με την Πανελλήνια Ναυτική Ομοσπονδία και όλα τα μέλη της. Συναντηθήκαμε και εχθές και θα βρεθούμε πάλι και αύριο το πρωί, με βασικούς στόχους και κατεύθυνση να ενισχύσουμε τον Έλληνα ναυτικό, να ενισχύσουμε την ανταγωνιστικότητά του, να τον διευκολύνουμε τη στιγμή του πόνου του και, ιδιαίτερα, να τον εξασφαλίσουμε τη στιγμή που βρίσκεται απλήρωτος.<br />Θα ήθελα να πω ότι δεν υπάρχει περίπτωση -τόσο προσωπικά, όσο και οι υπηρεσίες μου-, να είμαστε ελαστικοί στα φαινόμενα τα οποία υπάρχουν σήμερα στο λιμάνι του Πειραιά και αφορούν την απλήρωτη εργασία. Αυτό είναι ένα σαφές μήνυμα προς τις εταιρείες της ακτοπλοΐας. Όσοι δεν είναι συνεπείς, να ξέρουν ότι εμείς δεν θα φανούμε ελαστικοί απέναντί τους σε καμμία περίπτωση. <br />Γι’ αυτό μάλιστα, αφού ανακοινώσω προτάσεις στην Πανελλήνια Ναυτική Ομοσπονδία αύριο το πρωί, θα φέρουμε μία ρύθμιση, ώστε να μπορούμε να πληρώνουμε εμείς απλήρωτους ναυτικούς, σε περίπτωση που η εταιρεία ακτοπλοΐας ασκεί δημόσια υπηρεσία και αμείβεται από το κράτος, να παρακρατούμε δηλαδή και να εκχωρούμε με έναν μηχανισμό, του οποίου τον σχεδιασμό τώρα ολοκληρώνουν οι υπηρεσίες μου.<br />Δεύτερον, πιστεύουμε ότι πρέπει να καταρτιστεί και να υπογραφεί από τα μέρη μία συλλογική σύμβαση εργασίας, για να μην υπάρχει καμμία αμφιβολία. Δεν θέλουμε ούτε εργασιακό χάος ούτε εργασιακό μεσαίωνα, όπως μας κατηγορούν. Θέλουμε εξορθολογισμούς; Ναι. Θέλουμε βελτιώσεις; Ναι. Χάος δεν θέλουμε. <br />Επειδή, λοιπόν, δεν θέλουμε χάος και επειδή δεν θέλουμε και επιστρατεύσεις, γι’ αυτό και θα προτείνουμε ένα πράγμα για τη διασφάλιση του κοινωνικού δικαιώματος της συγκοινωνίας, διότι υπάρχει το δικαίωμα της απεργίας, αλλά υπάρχει και το παράλληλο δικαίωμα της κοινωνίας να έχει ένα minimum συγκοινωνίας. Δεν υπάρχει κανένας άλλος κλάδος που όταν κάνει απεργία, δεν υπάρχουν ορισμένες συνθήκες ασφαλείας. Κλείνουν οι μονάδες εντατικής θεραπείας ή όλα τα νοσοκομεία, όταν απεργούν οι ιατροί ή το νοσηλευτικό προσωπικό; <br />Καταργούνται όλες οι συγκοινωνίες σε όλη τη χώρα και δημιουργούνται κοινωνικά προβλήματα τέτοιου μεγέθους, όπως με την ακτοπλοΐα; <br /><br />Κύριε Πρόεδρε, θα ήθελα την ανοχή σας για ένα λεπτό και κλείνω.<br />Θεωρώ ότι με τη ρύθμιση που φέρνουμε και τις βελτιώσεις που προτίθεμαι να κάνω αύριο πάνω στη συγκεκριμένη ρύθμιση θα ξεκαθαρίσουμε ότι τα πλοία ασφαλείας, έτσι όπως ονομάζονται, για την εξασφάλιση ενός minimum συγκοινωνιακού έργου σε συνθήκες έκτακτης ανάγκης είναι μια κοινωνική υποχρέωση, την οποία πρέπει να εγκρίνει το Κοινοβούλιο με τη μέγιστη δυνατή πλειοψηφία. Αυτό θα γίνει απευθύνοντας ένα σαφές μήνυμα, ότι δεν θα γυρίσουμε στις εποχές των βασιλικών διαταγμάτων για επιστρατεύσεις, αλλά ότι θα πάμε μπροστά. Θα περιφρουρήσουμε και το δικαίωμα της απεργίας, αλλά και το δικαίωμα του νησιώτη να μην αισθάνεται όμηρος και αποκλεισμένος, αλλά και ότι η μια κοινωνική τάξη δεν θα βρίσκεται σε διαρκή διαπάλη με την άλλη. <br />Στο άρθρο 25 θα μπουν περιορισμοί για τη χρήση του δικαιώματος του πλοίου ασφαλείας και θα ξεκαθαρίζουμε αυτά τα πράγματα. Επειδή είμαστε και σε μια πολύ κρίσιμη φάση της βιωσιμότητας των ακτοπλοϊκών εταιρειών, θα πρέπει να ξέρετε ότι αυτό το άρθρο δεν πρόκειται –κάνω μια εκτίμηση- να χρησιμοποιηθεί σε περίπτωση απεργίας, αλλά πρόκειται να χρησιμοποιηθεί σίγουρα σε περίπτωση κατάρρευσης ακτοπλοϊκής εταιρείας για την άμεση αποκατάσταση του συγκοινωνιακού έργου. Διότι αν μια εταιρεία σήμερα δεν μπορεί να εκτελέσει τα δρομολόγιά της, η πολιτική ηγεσία του Υπουργείου Ναυτιλίας, όποιος και αν κάθεται σε αυτήν την καρέκλα –για το οποίο με καλείτε να απαντήσω σε επίκαιρες ερωτήσεις και με παίρνετε τηλέφωνο, για να σας πω τι θα γίνει και πότε θα φτάσει το καράβι στο νησί σας- δεν μπορεί να κάνει τίποτα, γιατί δεν έχει στη διάθεσή του κανένα μέσο επιβολής δημόσιας υπηρεσίας τη στιγμή της συγκοινωνιακής ανάγκης. <br />Γι’ αυτούς τους λόγους, κυρίες και κύριοι συνάδελφοι, σας καλώ να ψηφίσετε το νομοσχέδιο που τίθεται σήμερα μπροστά σας και να αισθάνεστε ότι με την ψήφο σας θα συμμετάσχετε στο μέλλον του θαλασσίου τουρισμού, που είναι ένας από τους ραγδαία αναπτυσσόμενους κλάδους της ελληνικής οικονομίας.<br />Σας ευχαριστώ.<br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ.<br />Τον λόγο έχει για δώδεκα λεπτά ο κ. Δημήτριος Παπαδημούλης.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, ήσασταν εξαίρεση. Όσοι προηγήθηκαν από τη Νέα Δημοκρατία και το ΠΑΣΟΚ και σήμερα και χθες και προχθές και από την Κυβέρνηση, αλλά δυστυχώς και ο Πρόεδρος της Βουλής, χρησιμοποίησαν το μεγαλύτερο μέρος του χρόνου τους σε καλλιστεία μεταξύ τους, σχετικά με το ποιος θα είναι πιο επιθετικός, πιο οξύς, πιο προσβλητικός και πιο υβριστικός απέναντι στην Αξιωματική Αντιπολίτευση. <br />Εμείς θέλουμε σκληρή πολιτική αντιπαράθεση, αλλά όχι τεχνητή οξύτητα, γιατί έχουμε επιχειρήματα, αλλά και γιατί η πραγματικότητα βοά. Ξέρετε, σήμερα είναι Πρωταπριλιά και ξεφτίζει η παράδοση που έγκειται στο να λέμε μια μέρα τον χρόνο ψέματα, διότι ως Κυβέρνηση λέτε χοντρά ψέματα τριακόσιες εξήντα πέντε μέρες τον χρόνο. <br />Σήμερα πανηγυρίζετε γιατί τελείωσε το μνημόνιο. Στις 11 Απριλίου έρχεται η κ. Μέρκελ, για να στηρίξει την Κυβέρνηση Σαμαρά-Βενιζέλου. Θα έχετε τη στήριξη της κ. Μέρκελ, γιατί είστε η πιο βολική Κυβέρνηση για την πολιτική της. Δεν έχετε, όμως, τη στήριξη του ελληνικού λαού. Πανηγυρίζουν οι Έλληνες ολιγάρχες, γιατί τους κάνετε τα χατίρια και με τις τράπεζες και με το Ελληνικό και με τα μεγάλα έργα και με τα σκουπίδια και με τη δανειοδότηση ορισμένων ΜΜΕ. Όμως, την ίδια ώρα αποκλείεται όλο το κέντρο της Αθήνας και απαγορεύονται οι συγκεντρώσεις, με μια υπερβολική αστυνομοκρατία που θυμίζει άλλες εποχές και είναι δυσανάλογη με τα μέτρα ασφαλείας που απαιτούνται σε μια ευρωπαϊκή χώρα όταν μαζεύονται ξένοι επίσημοι. <br />Υπάρχει αναίτια επίθεση ομάδων ΔΕΛΤΑ σε διαδηλωτές, χωρίς κανέναν απολύτως λόγο. Αυταρχισμός και φόβος. Γιατί; Διότι έχουμε ενάμισι εκατομμύριο ανέργους ως καρπό της πολιτικής σας, τρία εκατομμύρια χωρίς ασφάλιση, τέσσερα εκατομμύρια, τουλάχιστον, κάτω από τα όρια της φτώχειας -όλα αυτά είναι στοιχεία της EUROSTAT- και μία εξαετή ύφεση αθροιστική 25%. <br />Σύμφωνα με μία φιλοκυβερνητική εφημερίδα, συντηρητικού προσανατολισμού, την «ΚΑΘΗΜΕΡΙΝΗ», υπάρχει μία συμφωνία, ένας δωδεκάλογος που δείχνει ότι το «τελείωσε το μνημόνιο», «βγαίνουμε από το μνημόνιο», είναι ένα χοντροκομμένο ψέμα. Αυτός ο δωδεκάλογος, που συμφωνήθηκε ανάμεσα στην Κυβέρνηση και τους δανειστές, προβλέπει νέα δημοσιονομικά μέτρα εντός του 2014, που θα καλύψουν τις τρύπες τις οποίες θα προκαλέσουν οι δικαστικές αποφάσεις για την επιστροφή κάποιων περικοπών σε μισθωτούς, νέα μέτρα το φθινόπωρο του 2014 για ένα δημοσιονομικό κενό 2,1 δισεκατομμυρίων το 2015 και 3,9 δισεκατομμυρίων το 2016, παράθυρο για νέα μείωση των δαπανών, αν δεν αποδώσει η αναμόρφωση της φορολογικής διοίκησης, ακόμα πιο εύκολες ομαδικές απολύσεις το φθινόπωρο του 2014, αν δεν αποδώσει η καινούργια πατέντα, επανεξέταση του ασφαλιστικού επί τα χείρω, νέες μειώσεις στο μισθολόγιο των δημοσίων υπαλλήλων και άλλα. <br />Το πολυνομοσχέδιο που περάσατε εχθές είναι όχι το τέλος του μνημονίου, αλλά «πιο μνημόνιο πεθαίνεις». Έχετε συμφωνήσει και τα υπόλοιπα για μετά. Και όλη η έγνοια και της τρόικας και της Κυβέρνησης -έφυγε δυστυχώς ο Υπουργός-…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Εδώ είμαι. Σας παρακολουθώ από κάτω.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ωραία, κατεβήκατε κάτω. Ελπίζω να μη μιλήσετε από κάτω, όπως μίλησε εχθές ο Πρόεδρος της Βουλής. <br />…Όλα αυτά, λοιπόν, τα πάτε για μετά, γιατί η έγνοια των δανειστών είναι να μη χάσει αυτήν τη βολική Κυβέρνηση. Σου λέει, κινδυνεύει με εξαφάνιση το ΠΑΣΟΚ, κινδυνεύει με συντριβή η Νέα Δημοκρατία, να τους διευκολύνουμε και ένα μέρος να το αφήσουμε για μετά. <br />Σας επαναλαμβάνω κάτι που είπαμε και εχθές. Δεν χρειάζονται κραυγές. Αυστηρή πολιτική αντιπαράθεση χρειάζεται. Εξασφαλίσατε την αποφυγή μίας κοινοβουλευτικής μομφής, δεν θα αποφύγετε τη λαϊκή μομφή, διότι τις κάλπες δεν μπορείτε να τις απαγορεύσετε!<br />Έρχομαι στο νομοσχέδιο: <br />Μπορείτε, κύριε Υπουργέ -και κρατώ τους τόνους στους οποίους μιλήσατε, που ήταν τόνοι διαλόγου και εκεί όπου έχουμε διαφωνίες μεγάλες-, να μου πείτε ένα άρθρο του νομοσχεδίου, μία παράγραφο του νομοσχεδίου με την οποία να συμφωνούν φορείς εργαζομένων και να έχουν διαφωνήσει οι εφοπλιστές;</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Ναι.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Θα το ακούσω όταν μιλήσετε. Εγώ μέχρι τώρα…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Έχω μία.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> …ξέρω σωρεία ρυθμίσεων, προτάσεων και διατάξεων του νομοσχεδίου στις οποίες είναι αντίθετοι όλοι οι φορείς των εργαζομένων και τις οποίες χρόνια τώρα ζητούσαν οι εφοπλιστές. <br />Επίσης, μας είπατε ότι πέντε χρόνια αυτό το νομοσχέδιο πηγαίνει από Υπουργείο σε Υπουργείο, από τον έναν Υπουργό στον επόμενο, λείπουν υπογραφές κ.λπ.. Για καλό το λέτε αυτό; Προς έπαινο το λέτε αυτό; <br />Ας ξεκινήσω με το θέμα των ημερών: Κινητοποίηση των ναυτεργατών της ΠΝΟ. Δεν έχει η Αριστερά την πλειοψηφία στη διοίκηση. Είναι τα προβλήματα που αναγκάζουν την ΠΝΟ να κινητοποιείται. Ποια είναι τα προβλήματα, ποια είναι τα αιτήματα; Η απαίτηση των ανθρώπων, που δουλεύουν, να πληρώνονται για τη δουλειά τους. Δουλεύουν και δεν πληρώνονται. Ζητούν τα δεδουλευμένα και να έχουν συλλογική σύμβαση. <br />Αυτά είναι πράγματα που έχουν κατακτηθεί από το κίνημα των εργαζομένων πάνω από έναν αιώνα τώρα και τους έχουν αφαιρεθεί. Η απαίτησή τους να πληρώνονται από εφοπλιστές, οι οποίοι εισπράττουν κρατικές επιδοτήσεις.<br />Εγώ κράτησα αυτό που είπατε και περιμένουμε να το δούμε ως ρύθμιση δεσμευτική, ότι θα πληρωθούν αυτοί οι άνθρωποι με αντίστοιχη παρακράτηση χρημάτων από αυτά που το κράτος δίνει σε αυτούς τους μπαταχτσήδες εφοπλιστές. Να το δούμε ως δεσμευτική διατύπωση.<br />Πρέπει, όμως, να υπάρχει και ένα σύστημα ποινών του κράτους, penalties, αποκλεισμού όσων παίρνουν κρατικά λεφτά για να εκτελούν ακτοπλοϊκό έργο, τα βάζουν στην τσέπη και δεν πληρώνουν τους εργαζόμενούς τους, το οποίο δεν υπάρχει.<br />Κύριε Υπουργέ, θα ήθελα μια πιο ρητή δέσμευσή σας ότι δεν θα καταφύγετε στο μέτρο της πολιτικής επιστράτευσης. Κάτι είπατε, αλλά χρειάζεται να είναι πολύ πιο κατηγορηματικό και δεσμευτικό. Εδώ χρειάζεται οι άνθρωποι να πληρωθούν για τα δεδουλευμένα, να αποκτήσουν συλλογική σύμβαση, να μη δουλεύουν σαν σκλάβοι, σαν δούλοι, σαν είλωτες. Δεν φτάνει η τεράστια ανεργία, να έχουμε κι αυτό.<br />Για να υπάρχει η λύση του διαλόγου, πρέπει και το άρθρο 25 να το αποσύρετε και να γίνουν βήματα. Κράτησα κι εδώ μια διατύπωσή σας. Είπατε «αύριο θα βάλουμε δικλίδες, έτσι ώστε να χρησιμοποιείται, αν κάπου ένας κακόπιστος πλοιοκτήτης σταματάει το δρομολόγιο για να εκβιάσει, αλλά όχι για να πλήξει μία απεργία». Βάλτε ρητά στη διατύπωση ότι αυτό δεν αφορά στην απεργία. Η ανωτέρα βία δεν είναι για απεργία, είναι για τις άλλες περιπτώσεις. Ετοιμάστε μία διατύπωση με τους συμβούλους σας και ελάτε να τη δούμε. Διότι αλλιώς δεν είναι αναζήτηση συναίνεσης να μας καλείτε να συμφωνήσουμε σε κάτι που το έχετε φέρει ξανά κι άλλες φορές -όχι εσείς προσωπικά, προηγούμενοι Υπουργοί- και αναγκάστηκαν να το πάρουν πίσω, γιατί αντέδρασαν και Βουλευτές της Πλειοψηφίας. <br />Υπάρχει ανάγκη να βρίσκονται ρυθμίσεις και λύσεις; Βεβαίως. Το γνωστό πρόβλημα με τα προϊόντα της Κρήτης. Βεβαίως χρειάζεται να βρεθούν, αλλά με διάλογο, με συναίνεση. Τέτοιος διάλογος έχει ξεκινήσει και πρέπει να τον ενθαρρύνουμε για να αποδώσει. Όχι με το διαίρει και βασίλευε, όχι με τον κοινωνικό αυτοματισμό, όχι με το να προσπαθούμε να στρέψουμε τη μία κοινωνική κατηγορία, τους αγρότες που παράγουν πρώιμα κηπευτικά στην Κρήτη -κι έχουν χίλια δίκια οι άνθρωποι, να θέλουν να μη σαπίσουν-, εναντίον των ναυτεργατών, που έχουν το δικαίωμα να έχουν δουλειά, να έχουν συλλογική σύμβαση, να πληρώνονται για τα δεδουλευμένα τους.<br />Υπάρχουν και θετικά στο νομοσχέδιο; Ναι, και τα ανέφερε και ο εισηγητής μας κ. Σαμοΐλης και ο κ. Συρμαλένιος στην επιτροπή. Το ηλεκτρονικό μητρώο, η ηλεκτρονική υποβολή του ναυλοσύμφωνου. Και γι’ αυτά, όμως, υπάρχουν διατάξεις, διατυπώσεις, που τα απειλούν με αποδυνάμωση, με έλλειψη αποτελεσματικότητας. Και πρέπει να δεχθείτε και κάποιες προτάσεις μας.<br />Έρχομαι τώρα -γιατί θα αναφερθώ αναλυτικότερα αύριο στη συζήτηση επί των άρθρων- σε μερικά πράγματα που μου χτύπησαν άσχημα. Δεν θα αναφερθώ αναλυτικά, γιατί τα ανέπτυξε πάρα πολύ καλά ο συνάδελφος ο Στέφανος ο Σαμοΐλης και για τα εργασιακά συμπληρωματικά και ο Δημήτρης ο Στρατούλης και η Χαρά η Καφαντάρη για τα άλλα θέματα.<br />Άρθρα 1 και 2: Γιατί τα κριτήρια για το τι είναι επαγγελματικό πλοίο αναψυχής πρέπει να ορίζονται με υπουργική απόφαση; Γιατί; Πέντε χρόνια το παιδεύετε. Δεν μπορείτε να βάλετε τις αντίστοιχες διεθνείς προδιαγραφές και κριτήρια, αντί να το παραπέμπετε κι αυτό στον Υπουργό;<br />Άρθρα 26 έως 33: Και πάλι υπερεξουσία στον Υπουργό για το Λιμενικό.<br />Καταργούνται τα αντικειμενικά κριτήρια για μεταθέσεις, αποσπάσεις, προσλήψεις. Υποβαθμίζεται το Γενικό Αρχηγείο Λιμενικού Σώματος. Και όλα ο Υπουργός, σε ένα άκρως…</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Έχει αποσυρθεί.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Έχει αποσυρθεί. Πάρα πολύ καλά.<br />Έρχομαι στο θέμα «μαρίνες», «σκάφη αναψυχής» κ.λπ.. <br /><br />Μία μικρή ανοχή θα ήθελα, κύριε Πρόεδρε, δεν θα μακρηγορήσω. <br />Προφανώς, πρέπει να προσελκύσουμε και άλλα σκάφη αναψυχής. Όμως, την ίδια ώρα μην παρουσιάζουμε μονομερώς την εικόνα. Στις Γουβιές, απ’ ό,τι με ενημέρωσε ο κ. Σαμοΐλης που είναι και από την Κέρκυρα, στη Λευκάδα οι μαρίνες είναι γεμάτες και θέλουμε κι άλλες υποδομές. Πρέπει να δούμε το πώς θα ενθαρρύνουμε το θαλάσσιο τουρισμό. Την ίδια ώρα όμως πρέπει να δούμε και πώς θα υπερασπίσουμε τα συμφέροντα του δημοσίου, πώς θα περιορίσουμε τα εικονικά συμβόλαια, τη φοροδιαφυγή, πώς θα εξασφαλίσουμε τα θέματα της ασφάλειας και αυτών που ταξιδεύουν ως τουρίστες και όλων, πώς θα υπερασπίσουμε τις εργασιακές σχέσεις. Με ποια επιστημονικά κριτήρια, διεθνή αντίστοιχη εμπειρία λέτε, «από είκοσι τέσσερα μέτρα και κάτω δεν χρειάζεται πλήρωμα»; Φέρτε μας μία μελέτη, μία συγκριτική πρακτική, κάτι, να τα δούμε.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Τη φέραμε.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Έρχομαι τώρα στο Επιστημονικό Συμβούλιο της Βουλής. Είναι έγκριτοι καθηγητές πανεπιστημίου, οι οποίοι καμμία φορά τα γράφουν με έναν τρόπο που θυμίζει λίγο Φαναριώτες. Τα γράφουν πάρα πολύ καλλιεπώς για να μην τα βάζουν και πολύ με την Κυβέρνηση. Λένε λοιπόν αυτοί οι άνθρωποι ότι αυτή η μείωση αποδοχών των εργαζομένων, η οποία υπάρχει μέσα στο νομοσχέδιο, προσκρούει σε μία νομολογία ευρωπαϊκών δικαστηρίων. Και παραθέτουν μία σειρά αποφάσεων. Τα λένε στις σελίδες 9 έως 11, για να μελετήσετε κύριε Υπουργέ, διότι δεν αναφερθήκατε σε αυτά. Θα προχωρήσετε σε αυτήν την πλήρη απορρύθμιση στο όνομα του να γεμίσουμε ελληνικές σημαίες, «ζήτω τα εφοπλιστικά συμφέροντα, κάτω τα δικαιώματα των εργαζομένων σε αποδοχές, σε εργασιακές σχέσεις, στο δικαίωμα στη συλλογική σύμβαση»;</speech><speech by=\"#s74\"><from>ΠΡΟΕΔΡΕΥΩΝ</from> Παρακαλώ ολοκληρώστε, κύριε συνάδελφε.</speech><speech by=\"#s225\"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ολοκληρώνω σε τριάντα δεύτερα, κύριε Πρόεδρε.<br />Στο άρθρο 39, την ώρα που υπερφορολογείτε μισθωτούς, συνταξιούχους, τη μικρομεσαία ακίνητη ιδιοκτησία, καταργείτε τους φόρους που προκύπτουν από το ν.3842/2010, άρθρο 64 και από το ν.3833/2010, άρθρο 17, που αφορούν φορολογίες σε σκάφη αναψυχής. Δεν καταλαβαίνετε ότι όταν ξηλώνετε δικούς σας νόμους που προσπαθούν να φορολογήσουν και κάτι άλλο πέρα από τα συνήθη υποζύγια, προκαλούνται ερωτηματικά και αίσθηση αδικίας; Δεν μπορούμε έτσι εύκολα αυτά τα πράγματα να τα περνάμε, όταν εσείς ο ίδιος ομολογείτε ότι σε αυτό το χώρο υπάρχει φοροδιαφυγή, μαύρη οικονομία, μαύρη εργασία, απώλεια δημοσίων εσόδων. <br />Καταλήγοντας, καταψηφίζουμε επί της αρχής, και αύριο θα αναφερθούμε αναλυτικότερα επί των άρθρων.<br />Σας ευχαριστώ πολύ.<br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε κι εμείς. <br />Η κ. Βούλτεψη έχει τον λόγο για δώδεκα λεπτά.</speech><speech by=\"#s39\"><from> ΣΟΦΙΑ ΒΟΥΛΤΕΨΗ</from> Ευχαριστώ, κύριε Πρόεδρε.<br />Άκουσα πριν από λίγο από τον συνάδελφο Κοινοβουλευτικό Εκπρόσωπο του ΣΥΡΙΖΑ, ότι τις προηγούμενες δύο ημέρες σε αυτήν την Αίθουσα προκλήθηκε τεχνητή οξύτητα. Περίπου κατηγόρησε τους Βουλευτές που στηρίζουν την Κυβέρνηση, ότι αυτοί προκάλεσαν αυτήν την τεχνητή οξύτητα. Μα, αγαπητοί συνάδελφοι, επί δύο μέρες αυτή η πρωτοφανής οξύτητα έχει προκληθεί με ευθύνη της Αξιωματικής Αντιπολίτευσης, σε σημείο να απευθυνθεί μομφή κατά του ίδιου του Προέδρου της Βουλής. Ποιος προκάλεσε την οξύτητα; Άκουσα πολλά. Δύο φορές υποβλήθηκε πρόταση μομφής σε αυτήν την Αίθουσα επί δύο συνεχόμενες ημέρες και τις δύο φορές η Αξιωματική Αντιπολίτευση αποχώρησε από την Αίθουσα, η συζήτηση διεξήχθη ερήμην της και επέστρεψε μόνο για την ψηφοφορία. Πώς δημιουργήθηκε αυτή η οξύτητα;<br />Επίσης, άκουσα για τη σημερινή και αυριανή απαγόρευση των συγκεντρώσεων στο συγκεκριμένο σημείο της Αθήνας εν όψει της συνεδρίασης του Eurogroup και του ECOFIN. Προφανώς δεν αρέσει, γιατί όλη η προσπάθεια ήταν να μη γίνουν καθόλου αυτά τα άτυπα Eurogroup και ECOFIN στην Αθήνα. Αυτό προέκυψε από τις προηγούμενες δύο ημέρες. <br />Άκουσα για απαγόρευση συγκεντρώσεων, για αυταρχισμό, για φόβο. Όπως τι δηλαδή; Όπως στη Βενεζουέλα, όπως στη Βραζιλία; Θα επαναλάβω ότι στη Βραζιλία αυτές τις μέρες αναπτύσσονται εκατό χιλιάδες άντρες των Σωμάτων Ασφαλείας εν όψει του Μουντιάλ. Φανταστείτε το. Για να κλωτσήσουν τη μπάλα κάποιοι, μεταφέρονται στις πόλεις όπου θα γίνουν αυτές οι διοργανώσεις χιλιάδες άντρες των Σωμάτων Ασφαλείας «και τα σκυλιά δεμένα» στις χώρες τις οποίες μας παρουσιάζατε ως πρότυπο. <br />Εδώ λοιπόν για δύο μέρες έρχονται όλοι οι Υπουργοί των Οικονομικών και μιλάτε για αυταρχισμό. <br />Βεβαίως, μιλήσατε και για «χοντροκομμένο» ψέμα. Δεν κατάλαβα ποιο ήταν αυτό, διότι χθες απ’ αυτό εδώ το Βήμα ο κ. Τσίπρας είπε συγκεκριμένα πως το ψέμα έχει κοντά ποδάρια -ήταν παραμονή Πρωταπριλιάς- και ότι η Κυβέρνηση έστησε το θεατρικό έργο του κατεπείγοντος και το εκβιαστικό σενάριο, αλλά μετά -όπως λέει- ήλθε η αποκάλυψη. Δεν θα γίνει αύριο -μιλούσε για τη σημερινή μέρα ο Αρχηγός σας- η συζήτηση για την Ελλάδα και την εκταμίευση της δόσης. Θα γίνει -όπως έλεγε με απόλυτη βεβαιότητα- στις 17 Απριλίου, διότι τότε θα εγκριθεί η δόση. <br />Δυστυχώς όμως για τις προβλέψεις σας, έγινε σήμερα αυτή η συζήτηση. Σήμερα δόθηκε στη δημοσιότητα η αξιολόγηση της τρόικας και σήμερα αποφασίστηκε η δόση και ο τρόπος με τον οποίο θα καταβληθεί σε τρεις υποδόσεις. Και εσείς μόλις χθες λέγατε ότι δεν θα γίνει σήμερα αυτό. Δεν περιμένατε καν. Ήσασταν απόλυτα βέβαιοι. <br />Αγαπητοί συνάδελφοι, λυπάμαι που το λέω, αλλά δεν είχατε καμμία συμμετοχή στα γεγονότα των προηγούμενων δύο ημερών, διότι προκαλέσατε αυτές τις δύο συζητήσεις επί προτάσεων μομφής, αποχωρήσατε από τις ίδιες τις συζητήσεις που είχατε προκαλέσει και λέτε πως τα κάνατε όλα αυτά για να συζητηθεί το θέμα των τραπεζών διότι αυτό είχε «θαφτεί». Ήταν το μόνο που δεν συζητήθηκε μετά απ’ όλα όσα ακολούθησαν. Μετά τις αποχωρήσεις, κατεβήκατε στην πλατεία, ξαναγυρίσατε κ.λπ., το μόνο που δεν συζητήθηκε ήταν αυτό για το οποίο υποτίθεται ότι κάνατε δύο προτάσεις μομφής μέσα σ’ αυτήν την Αίθουσα. <br />Δυστυχώς, στο τέλος οδηγηθήκατε και σε μία ήττα διά της κοινοβουλευτικής απομόνωσης, ουσιαστικά εξασφαλίζοντας τη συμμαχία αλλόκοτων συμμάχων. Και απορώ πώς ανέχεστε να συμβαίνει κάτι τέτοιο.<br />Έρχομαι στο θέμα μας. Είναι παλιό. Το συζητάμε εδώ και πάρα πολύ καιρό. Όλες οι χώρες προσπαθούν να αντιμετωπίσουν την κρίση δημιουργώντας συνθήκες ανταγωνισμού και παραγωγής εσόδων. Και το κάνουν για το κοινό καλό, όχι για να προστατεύουν τη μία κοινωνική ομάδα εις βάρος μιας άλλης κοινωνικής ομάδας ή εις βάρος, εν πάση περιπτώσει, του συνόλου του πληθυσμού. <br />Εμείς εδώ στηριζόμαστε στον τουρισμό. Τα έσοδά μας δεν μπορεί να είναι σε αυτήν τη φάση παρά μόνο -και κυρίως- από τον τουρισμό και βεβαίως από το θαλάσσιο τουρισμό, αφού η χώρα διαθέτει τόσες χιλιάδες χιλιόμετρα ακτογραμμής.<br />Στη Κούβα τις προάλλες συνεδρίασε εκτάκτως για πρώτη φορά μετά από τέσσερα χρόνια η Βουλή. Το λέω αυτό επειδή είμαστε σε κλίμα Λατινικής Αμερικής και μία πάμε στην κηδεία του Τσάβες, τώρα έχουμε εκεί τον Κάστρο, μήπως έλθει κι άλλο πρότυπο στην Ελλάδα, το πρότυπο της Κούβας. Πάντως εκεί η Βουλή συνεδρίασε μετά από τέσσερα χρόνια σιωπής -δηλαδή υπήρχε χωρίς να συνεδριάζει- για να αποφασίσει ότι η χώρα, για να μπορέσει να γίνει ανταγωνιστική, θα χρειαστεί ξένες επενδύσεις. Και κατόπιν τούτου αποφάσισε -ομόφωνα βέβαια- η Βουλή εκεί -δεν έχει παρατράγουδα- να δώσει φορολογικά κίνητρα, φορολογικές ελαφρύνσεις και ευελιξία στους ξένους επενδυτές που θα πάνε να επενδύσουν στη χώρα σε διάφορους τομείς. Και όλα αυτά παρά το εμπάργκο το οποίο έχουν επιβάλει οι Ηνωμένες Πολιτείες εδώ και μισό αιώνα στην Κούβα, που σημαίνει και ένα «κλείσιμο του ματιού» στις Ηνωμένες Πολιτείες για να χαλαρώσουν αυτά τα μέτρα. Η Κούβα λοιπόν προσπαθεί.<br />Εδώ στην Ελλάδα ακούμε ευχολόγια του τύπου «η αφοσίωση στα λαϊκά συμφέροντα», «η ανιδιοτέλεια», «ο ριζοσπαστισμός της Αριστεράς» -γιατί λέγονται και αυτά- «μπορούν να γίνουν κινητήρια δύναμη που θα ξεκολλήσει την Ελλάδα από το τέλμα», αλλά με αυτές τις λογικές δεν είμαι καθόλου σίγουρη για την Ελλάδα. Για την Κούβα μπορεί, γιατί η Κούβα δίνει κίνητρα, ενώ εμείς εδώ λέμε μόνο λόγια. Ουσιαστικά, ακούμε ότι πρέπει να δοθούν αντικίνητρα. <br />Μου έκανε πολλή εντύπωση το γεγονός ότι η Αντιπολίτευση υποστηρίζει ότι τα ξένα πλοία, τα ξένα κρουαζιερόπλοια και τα άλλα πλοία πρέπει να πληρώνουν για κάποιο λόγο περισσότερα φαρικά τέλη από τα ελληνικά. Αυτό πιστεύω ότι είναι χαρακτηριστικό. Για κάποιο λόγο, δηλαδή, πρέπει να παραβιάζονται οι αρχές του επιχειρείν, της οικονομικής ισότητας και οι ξένοι –αυτοί οι ξένοι, γιατί για τους άλλους λέμε άλλα- να βρίσκουν εδώ ένα αφιλόξενο, ένα ξενοφοβικό, ένα ρατσιστικό περιβάλλον. Να ξέρουν, δηλαδή, ότι αυτοί εδώ θα πληρώνουν περισσότερα και οι Έλληνες θα πληρώνουν λιγότερα. <br />Ας σοβαρευτούμε. Έχουμε τις θάλασσες. Κάποιοι πρέπει να βάλουν τα σκάφη και τα λεφτά. Αυτό καταλαβαίνει και ο πιο αδαής σε αυτήν τη χώρα. Αυτό το περιβάλλον, αυτή η γεωγραφία, αυτές οι θάλασσες, αυτά τα νησιά ανήκουν στην ιδιοκτησία του λαού. Αν ο λαός λοιπόν είναι ο ιδιοκτήτης αυτής της περιουσίας, πρέπει κάποιοι να μπορούν να έχουν τη δυνατότητα να βάλουν τα χρήματα να φέρουν σκάφη, ώστε να ωφεληθούν οι περισσότεροι. <br />Και επειδή διεκτραγωδούνται συνθήκες ανεργίας στο ναυτικό επάγγελμα –η ανεργία πλέον είναι ενδημικό φαινόμενο σε όλη τη χώρα και δεν σχετίζεται με μεμονωμένα θέματα- έχω να πω ότι προφανώς η άνοδος της ανεργίας δεν απετράπη από αυτά που ακούμε εδώ ότι κάποιοι θέλουν να προστατέψουν. Διότι είναι προφανές ότι οι ναυτικοί και όσοι εμπλέκονται στο θαλάσσιο τουρισμό πρέπει πρώτα απ’ όλα να προστατευτούν από τον υπερπροστατευτισμό. <br />Όσο για το θέμα του πλοίου ασφαλείας, το οποίο μας έχει απασχολήσει και άλλοτε σε αυτήν την Αίθουσα, συνδέεται συστηματικά με τη συρρίκνωση –ακούω- του απεργιακού δικαιώματος. Άκουσα, επίσης, σήμερα από συναδέλφους του ΣΥΡΙΖΑ και συγκεκριμένα από τον κ. Παπαδημούλη που είπε, για παράδειγμα, ότι πρέπει να βρεθεί λύση –και σωστά- για τα προϊόντα της Κρήτης, αλλά να βρεθούν άλλοι τρόποι. Και ερωτώ: ποιος είναι ο τρόπος να μεταφερθούν δηλαδή προϊόντα από την Κρήτη στον Πειραιά; Ποιοι είναι οι άλλοι τρόποι; «Να βρεθούν άλλοι τρόποι» είναι εύκολο να το πούμε. Δηλαδή τι να κάνουμε, αερογέφυρα από το Ταίναρο; Τι να κάνουμε για να μεταφερθούν; <br />Επίσης -και τελειώνω με αυτό, γιατί δεν θέλω να πάρω το χρόνο, νομίζω ότι έχω καλύψει αυτά που ήθελα να πω-  ο κ. Παπαδημούλης μας είπε ότι ναι, έχουν δικαίωμα οι Κρητικοί να στέλνουν τα προϊόντα τους, αλλά να γίνει –λέει- διάλογος. Με συγχωρείτε, αλλά με το διάλογο δεν μπορούν να έρθουν τα προϊόντα. Ο διάλογος δεν είναι καράβι, ώστε να μπουν πάνω τα προϊόντα και να έρθουν. Και πολύ περισσότερο που εν πάση περιπτώσει, αν γίνεται κάθε φορά διάλογος, τα προϊόντα είναι βέβαιο ότι θα σαπίζουν. <br />Άρα όταν φέρνετε κάποιες αντιρρήσεις πάνω σε κάποια θέματα που είναι πανθομολογούμενα τώρα και κάθε φορά τα συναντούμε, σε κάθε τέτοια απεργία, πρέπει να μας πείτε και τη λύση. Πώς θα έρχονται αυτά τα προϊόντα; Δεν γίνεται να λέτε να είναι προϊόν διαλόγου. Πρέπει να μας πείτε, «εμείς έχουμε αυτήν την ιδέα, αυτήν την ευρεσιτεχνία». Μέχρι να βρείτε τις ευρεσιτεχνίες για να σωθεί η χώρα, πρέπει κάποιο πλοίο να μεταφέρει τα προϊόντα στον προορισμό τους. <br />Ευχαριστώ. <br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε, κυρία Βούλτεψη, και ιδιαίτερα για τον χρόνο. <br />Τον λόγο έχει ο κ. Κουκουλόπουλος.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κυρίες και κύριοι συνάδελφοι, η εμμονή της Αξιωματικής Αντιπολίτευσης να αμφισβητεί ότι βγαίνουμε από την κρίση και τα μνημόνια θυμίζει τις πιο δογματικές στιγμές της Αριστεράς. Όπως λέγαμε παλιά στα αμφιθέατρα: «όταν διαφωνούν μαζί μας τα γεγονότα, τόσο χειρότερο για τα γεγονότα». <br />Πιο λογοτεχνικά, πόσοι κύκνοι πρέπει να περάσουν, αγαπητέ συνάδελφε  Κοινοβουλευτικέ Εκπρόσωπε του ΣΥΡΙΖΑ, από μπροστά σας για να καταλάβετε ότι είναι λευκοί; Πόσοι;<br />Δεν θα κάνω αναδρομή για το ότι αμφισβητούσατε το ότι δεν υπάρχουν άλλα μέτρα που λέμε επίμονα από τις αρχές Οκτωβρίου. Επιβεβαιωθήκαμε. <br />Είπατε τώρα επικαλούμενος κάποια δημοσιεύματα μιας εφημερίδας ότι θα έχουμε άλλα μέτρα. Μα, σήμερα το ECOFIN και το Eurogroup επιβεβαίωσαν ότι η Ελλάδα δεν έχει κανένα δημοσιονομικό κενό το 2014. Και παρά την αντίδρασή σας για τη Eurobank, ξέρετε πολύ καλά ότι, αν πάνε καλά τα πράγματα, δεν θα έχουμε κανένα δημοσιονομικό κενό ούτε το 2015 ούτε το 2016. Θέλετε να έχουμε δημοσιονομικό κενό ή δεν θέλετε να έχουμε δημοσιονομικό κενό; Για να καταλάβω. <br />Το «REUTERS» σήμερα είχε μια εξαιρετικά ενδιαφέρουσα αποτίμηση για το τι έχει συμβεί με τις χώρες που έχουν κάνει αναδιάρθρωση χρέους. Το 1997 έγινε η πρώτη αναδιάρθρωση χρέους. Έχουν κάνει αρκετές φορές μέχρι τώρα. Αρκετές από αυτές δεν επέστρεψαν ποτέ στις αγορές. Είναι ακόμα στους λογαριασμούς του ΔΝΤ και σε διάφορες άλλες καταστάσεις. Ο μέσος όρος αυτών που έχουν επιστρέψει είναι τριάμισι χρόνια. Η Ελλάδα θα επιστρέψει σε είκοσι πέντε μήνες. Το αμφισβητείτε; Πολύ γρήγορα θα γίνει, πολύ γρηγορότερα απ’ ό,τι φαντάζεστε. Είναι αυτό το τέλος του μνημονίου; Ναι. <br />Δυο λεπτά να συνεννοηθούμε λιγάκι για το τι ακριβώς είναι μνημόνιο. Τι ακριβώς είναι μνημόνιο; Το MOU  τι ακριβώς είναι; Να το πω απλά να το καταλάβουν οι συμπολίτες μας; Είναι οι όροι για να πάρουμε δόσεις δανείου. Αυτό είναι. Τίποτα άλλο. Οι όροι. Είναι τα λεγόμενα προαπαιτούμενα, οι διάφορες δόσεις. Όπως ένας πολίτης, μια επιχείρηση δανείζεται από μια τράπεζα και υπάρχουν συγκεκριμένοι όροι κάτω από τους οποίους, όταν πληρούνται δηλαδή αυτοί οι όροι, παίρνει ή δεν παίρνει τη δόση του δανείου. Σαν να έχει κάνει μια επένδυση ένας επενδυτής που ελέγχει την επένδυσή του και καθώς προχωράει το έργο, γίνεται έλεγχος και όταν πληρούνται οι προϋποθέσεις, παίρνει τη δόση. Δεν είναι η δόση αυτό που ειρωνεύεστε. Καμμία δόση δεν κυνηγούσαμε ως ναρκομανείς. <br />Αυτό είναι το μνημόνιο. Τα λεφτά που χρειάζεται η Ελλάδα για τις ανάγκες, είτε για να πληρώσει παλιά δάνεια, είτε για να πληρώσει τρέχουσες ανάγκες, αν και όταν υπάρχουν ελλείμματα, τα δανείζεται με όρους και προϋποθέσεις που είναι καταγεγραμμένες στο μνημόνιο. Γι’ αυτό και λέμε πολύ καθαρά ότι η ιστορία του μνημονίου ήταν παραχώρηση μεγάλου μέρους της δημοσιονομικής κυριαρχίας της χώρας και μέρους της εθνικής κυριαρχίας. Από μένα τουλάχιστον το έχετε ακούσει ατέλειωτες φορές τους οκτώ μήνες που είμαι Κοινοβουλευτικός Εκπρόσωπος, το έχετε ακούσει πολλές φορές και από τον πρόεδρο του ΠΑΣΟΚ, το Βαγγέλη Βενιζέλο και από τον προηγούμενο Πρόεδρό μας. Πρώτη φορά το ακούτε να το λέω αυτό; Όχι βέβαια. Δεν είναι η πρώτη φορά. Γι’ αυτό και το τέλος του μνημονίου, το να βγεις δηλαδή στις αγορές, είναι ανάκτηση εθνικής κυριαρχίας. <br />Ο συμπτωματικά Προεδρεύων σήμερα αγαπητός Πρόεδρος κ. Δραγασάκης και γνωστός οικονομολόγος προσπάθησε χθες να κάνει μια ενδιαφέρουσα προσέγγιση. Εγώ τον πρόσεξα, όπως οφείλουμε να προσέχουμε όλους και όλες όταν μιλάνε στο Βήμα της Βουλής. Έκανε μια ενδιαφέρουσα προσέγγιση αρκετά μετατοπισμένη από την άρνηση αυτή, μιλώντας για εσωτερικοποίηση των μνημονίων. <br />Το λέω καλά, κύριε Πρόεδρε; «Εσωτερικοποίηση» ήταν ακριβώς η λέξη που είπατε.</speech><speech by=\"#s74\"><from>ΠΡΟΕΔΡΕΥΩΝ</from> Εσωτερίκευση, το ίδιο είναι.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Εσωτερίκευση νομίζω ότι είναι κάτι άλλο.<br />Εν πάση περιπτώσει, μη μαλώνουμε για τις λέξεις. <br />Ναι μεν τυπικά φεύγουμε από τα μνημόνια, αλλά με όλο αυτό που ψηφίσαμε την Κυριακή ουσιαστικά κάνουμε τις κατευθύνσεις του μνημονίου, εάν τα πράγματα παραμείνουν ως έχουν και δεν έχουμε κυβερνητική αλλαγή, και δίνουμε μόνιμα χαρακτηριστικά σε αυτά. Αυτό δεν είπατε, κύριε Πρόεδρε; Για να κάνουμε έναν ειλικρινή διάλογο.</speech><speech by=\"#s74\"><from>ΠΡΟΕΔΡΕΥΩΝ</from> Ναι.</speech><speech by=\"#s136\"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ωραία. Εδώ είμαστε λοιπόν στο σημερινό νομοσχέδιο, να κάνουμε έναν πραγματικά ουσιαστικό και ειλικρινή διάλογο, χωρίς κραυγές και ψίθυρους και υπονοούμενα. Έναν καθαρό διάλογο.<br />Εγώ λοιπόν θα πω ότι στο θέμα των μεταφορών που συζητάμε σήμερα –γιατί είναι οι θαλάσσιες μεταφορές, ένα μέρος τους βέβαια, όχι τόσο για τις γραμμές, αλλά κατά κύριο λόγο για την αναψυχή– η καρδιά του νομοσχεδίου –δεν θέλω να αδικήσω τα άλλα ενδιαφέροντα που έχει, για το ηλεκτρονικό μητρώο, για τις απλουστεύσεις των διαδικασιών, γιατί είναι πάρα πολύ σημαντικά όλα αυτά– είναι η δυνατότητα να ναυλώνονται ιδιωτικά σκάφη. Αυτό δεν είναι, κύριε Υπουργέ; Αυτό είναι η καρδιά του νομοσχεδίου, ο πυρήνας του.<br />Εδώ τι λέμε λοιπόν; Τι είναι αυτό, για να το βάλουμε κάπως γενικότερα; Είναι μια διαδικασία απελευθέρωσης μεταφορικών λειτουργιών, ας το πω, ή θαλασσίων λειτουργιών καλύτερα. Είμαστε υπέρ ή κατά; Εγώ λέω ότι πρέπει να είμαστε υπέρ.<br />Να αναφέρω ένα παράδειγμα ταπεινό, από μια δική μου εμπειρία από την αυτοδιοίκηση, που επιβεβαιώθηκε και στο εξάμηνο-οκτάμηνο που ήμουν Υφυπουργός Εσωτερικών; Βρέθηκα μπροστά στον παραλογισμό –ευτυχώς ξεκίνησε κάτι και τέλειωσε– να έχουμε την πιο μεγάλη δαπάνη ανά μαθητή στα νησιά το χειμώνα, γιατί δεν μπορούσαν να χρησιμοποιηθούν τα λεωφορεία, τα minibus των ξενοδοχείων, ενώ πληρούσαν όλες τις προδιαγραφές, κουβαλάνε τουρίστες και είναι αδειοδοτημένα κανονικά, γιατί υπάρχουν οι γνωστοί περιορισμοί και το γνωστό «κλειστό» των διαφόρων λειτουργιών και επαγγελμάτων.<br />Πρέπει να φύγουμε απ’ αυτό, συνάδελφοι. Πρέπει να φύγουμε απ’ αυτές τις διαδικασίες. Ή από δω θα πάμε ή από κει. Αν αυτό εννοούμε με την εσωτερίκευση ή εσωτερικοποίηση –όποια λέξη αγαπάτε– του μνημονίου, ναι, ας εσωτερικοποιήσουμε.<br />Δεν είναι όμως αυτό. Και θέλω να πω κάτι και στη Νέα Δημοκρατία, που ξέρω ότι έχει αυτήν την άποψη, ενώ η δικιά μας η άποψη είναι άλλη. Τι πρέπει να κάνουμε εδώ πέρα τώρα, σε αυτό που κάνουμε; Είναι απολύτως καθαρό ότι από την ώρα που δίνεις σε ένα ιδιωτικό σκάφος τη δυνατότητα να ναυλώνεται για μια κρουαζιέρα, για μια οποιαδήποτε λειτουργία θαλάσσια, όπως εν προκειμένω προβλέπει το νομοσχέδιο, υπάρχουν κάποια θέματα κοινής λογικής. Εγώ δεν θέλω να μπω σε λεπτομέρειες. Να βάλουμε όμως λίγο κάτω την κοινή λογική.<br />Τι πρέπει να διασφαλίζεται; Τρία πράγματα: η απόλυτη ασφάλεια του μέσου, άρα όχι ανεξέλεγκτα οποιοδήποτε σκάφος να μπαίνει σε αυτήν τη λειτουργία, οι σχέσεις οι εργασιακές αυτών που επιτελούν αυτήν τη λειτουργία,  άρα χρειάζεται να δουλέψουν κι ένας-δύο άνθρωποι και η φορολόγηση της οικονομικής λειτουργίας. Γενικώς τι είναι όλο αυτό που λέω; Είναι το κανονιστικό, το ρυθμιστικό πλαίσιο, που οφείλει να βάλει μια συντεταγμένη πολιτεία.<br />Δεν αναφέρομαι στενά στο νομοσχέδιο, δεν θέλω και να το αδικήσω. Το ελληνικό κράτος μπορεί να επιτελέσει με επιτυχία αυτές τις λειτουργίες; Η καθαρή απάντηση είναι όχι. Απέχει πολύ από το να τις οργανώσει, όπως τις οργανώνει ένα σύγχρονο κράτος. Γιατί; Γιατί είναι άλλη η κατεύθυνσή του, άλλη η κουλτούρα του εδώ και δεκαετίες.<br />Πού πρέπει να πάμε; Αυτή η διαπίστωση που κάνουμε, και η μία και η άλλη, δεν σημαίνει ότι πρέπει να μείνουμε σημειωτόν εδώ που είμαστε, πολύ δε περισσότερο να γυρίσουμε σε πρακτικές του παρελθόντος. Δεν βγαίνει τίποτα με το να στερούμε δυναμικό που υπάρχει, να αποδεχόμαστε λειτουργίες που να δουλεύουν σε συνθήκες μαύρης οικονομίας κατ’ ουσίαν, αντί να τους βγάζουμε στην επιφάνεια. Ούτε όμως από την άλλη, δηλώνοντας οπαδοί της απελευθέρωσης, πρέπει να υποτιμούμε αυτές τις διαδικασίες. <br />Η απελευθέρωση γενικότερα αγορών, επαγγελμάτων, λειτουργιών, για όποια απελευθέρωση κι αν μιλήσουμε, που είναι σε γενικές γραμμές μια διαδικασία από την οποία κατά κανόνα βγαίνει ωφελημένη μία οικονομία, πρέπει να οργανωθεί πάρα πολύ καλά.<br />Δεν καταργείται το κράτος με την απελευθέρωση, ενισχύεται ο ρυθμιστικός κανονιστικός του ρόλος. Γι’ αυτό και πιστεύω ότι η αδυναμία που υπάρχει πρέπει να βελτιωθεί βάζοντας μπροστά σοβαρές λειτουργίες που μας οδηγούν στο σύγχρονο κράτος, αυτό που στο κέντρο του δουλεύει επιτελικά και είναι ισχυρό στις αποκεντρωμένες μορφές και δομές του.<br />Παραδείγματα μπορούμε να πούμε όσα θέλετε, αλλά δεν χρειάζεται να παραθέτουμε διαρκώς παραδείγματα. Αν θέλουμε να μιλήσουμε σοβαρά και να πάμε τα πράγματα μπροστά, κυρίες και κύριοι συνάδελφοι, εγώ πιστεύω ότι πρέπει να αλλάξουμε, πρέπει να φύγουμε όλοι μας ανεξαίρετα -εγώ δεν θέλω να εξαιρέσω το δικό μας πολιτικό χώρο- από τις εμμονές μας. <br />Δεν λέω ότι δεν υπάρχουν ιδεολογικές αντιλήψεις. Τουναντίον, κάθε άλλο. Είμαι αντίθετος στη λογική που τα ισοπεδώνει όλα και θεωρεί ότι όλα είναι ίδια και όμοια και απαράλλακτα. Προφανώς υπάρχουν πολιτικές αντιλήψεις, υπάρχουν ιδεολογικές αρχές, υπάρχει μια διεθνής εμπειρία, υπάρχει μια διεθνής τάση. <br />Αυτοί όπως και αν δουν μια κρατική υπόθεση, είναι μια κρατική υπόθεση, παρ’ ότι αφορά κρουαζιέρα, γιατί το κράτος έχει ρόλο, πρέπει να την οργανώσει, να την μεταρρυθμίσει με τον καλύτερο δυνατό τρόπο. Εάν συμφωνούμε στις βασικές αρχές που έχουν να κάνουν με εργασιακές σχέσεις, με τη φορολόγηση και με την ασφάλεια αυτών των λειτουργιών, νομίζω ότι δεν μπορούμε να διαφωνήσουμε στο ότι πρέπει να προχωρήσουμε σε αυτές τις διαδικασίες. <br />Αυτό είναι το ζητούμενο που πρέπει να κάνει σήμερα η πατρίδα μας. Από τις θαλάσσιες μεταφορές και θαλάσσιες λειτουργίες, γιατί μιλάμε και για αναψυχή, μέχρι τον πρωτογενή τομέα και από τις χερσαίες μεταφορές μέχρι μια σειρά επαγγέλματα που οφείλουν και πρέπει να απελευθερωθούν υπάρχει μεγάλος δρόμος που πρέπει να διανύσουμε ως χώρα σε μια αλλαγή φιλοσοφίας του κράτους και του τρόπου με τον οποίο αυτό λειτουργεί. Νομίζω αυτή είναι η μεγάλη πρόκληση για τη χώρα μας. <br />Όσο γρηγορότερα συνειδητοποιήσουμε όλοι ότι η εποχή με την οποία η πολιτική αντιπαράθεση γινόταν με δύο λέξεις μνημόνιο – αντιμνημόνιο έχει παρέλθει ανεπιστρεπτί, τόσο γρηγορότερα θα βγει από την κρίση η Ελλάδα. Η Ελλάδα προφανώς δεν βγαίνει αύριο το πρωί από την κρίση, επειδή θα βγει από τις αγορές. Δεν ισχυρίζομαι ότι βγαίνει η κοινωνία από την κρίση και η πραγματική οικονομία. Δεν λέω κάτι τέτοιο. <br />Ορίζω τη σταδιακή έξοδο από την κρίση πάρα πολύ συγκεκριμένα με όρους δημοσιονομικής και κατ’ επέκταση εθνικής κυριαρχίας κατ’ αρχάς. Αν θέλουμε να βγουν μια ώρα νωρίτερα από την κρίση οι Έλληνες και οι Ελληνίδες, αν θέλουμε μια ώρα αρχύτερα η νέα γενιά να αρχίσει να βλέπει απαντήσεις στα ερωτήματα, που μόνο ερωτήματα βλέπει και όχι απαντήσεις, πρέπει να αλλάξουμε τρόπο προσέγγισης των πραγμάτων, πρέπει να μιλήσουμε για το σήμερα και το αύριο και να σταματήσουμε να μιλάμε για το χθες.<br />Θα ξαναπώ ό,τι είπα και την Κυριακή. Η συζήτηση για το παρελθόν, όσο και αν αυτό φαίνεται παράδοξο για κάποιους και προκλητικό -και αναφέρομαι στα τρία, τέσσερα, πέντε τελευταία χρόνια- από όλες τις πολιτικές δυνάμεις στη Βουλή μόνο το ΠΑΣΟΚ βγάζει ωφελημένο, όλοι οι άλλοι χαμένοι βγαίνετε, όλοι. Από τη Νέα Δημοκρατία που άλλα έλεγε, από τη ΔΗΜΑΡ που παλινδρόμησε, από το ΣΥΡΙΖΑ και τους Ανεξάρτητους Έλληνες που η εικασία τους δεν επιβεβαιώθηκε. Το ΚΚΕ είναι μια άλλη ιστορία, έχει τη δική του αφήγηση, να βγούμε έξω από όλα αυτά. Από όλες τις πολιτικές δυνάμεις μόνο το ΠΑΣΟΚ δικαιώνεται.<br /> Η θέση μας, όμως, είναι ότι δεν θα βρουν οι Έλληνες και οι Ελληνίδες και κυρίως οι νέοι και οι νέες απαντήσεις σε μια διαρκή συζήτηση για χθες, προχθές και παραπροχθές, αλλά σε μια ουσιαστική και ειλικρινή συζήτηση που θα γίνει με τόλμη και ρηξικέλευθη διάθεση για το σήμερα και το αύριο της χώρας,<br />Ευχαριστώ.<br /></speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε και εμείς τον κ. Κουκουλόπουλο.<br /> Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν:<br />Τον Πρωθυπουργό, κ. Αντώνη Σαμαρά. <br />Τον Υπουργό Αγροτικής Ανάπτυξης και Τροφίμων, κ. Αθανάσιο Τσαυτάρη.<br />Τον λόγο έχει ο κ. Μαριάς.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, πραγματικά νομίζω ότι μπορούμε να διεξάγουμε σ’ αυτήν την Αίθουσα μία ειλικρινή συζήτηση και έτσι όπως τέθηκαν τα πράγματα να δούμε αν είναι όπως τα περιέγραψε ο κ. Κουκουλόπουλος. <br />Τι είναι άραγε το μνημόνιο και ποιος είναι αυτός ο οποίος δικαιώνεται; Το μνημόνιο, λοιπόν, είναι απλώς μία συνταγή πολιτικής; Είναι απλώς κάποιοι όροι που πρέπει κανείς να εκτελέσει, προκειμένου να πάρει μία σύμβαση; Είναι έτσι όπως περιγράφηκε, πως όταν μια επιχείρηση θέλει να πάρει ένα δάνειο από μία τράπεζα για να κάνει μία επένδυση πρέπει να ακολουθεί κάποιους όρους; Ας πάμε τόσο απλά. Στην περίπτωση αυτή η επιχείρηση υποβάλλει ένα συγκεκριμένο πρόγραμμα και λέει ότι θα χτίσει ένα ξενοδοχείο με διακόσια δωμάτια, αλλά η τράπεζα δεν του λέει τι πλακάκια θα βάλει, αν θα κάνει δύο πισίνες, ποιον θα έχει διευθυντή, πόσους θα προσλάβει και με τι ημερομίσθια. <br />Το μνημόνιο είναι ένα σύστημα και γι’ αυτό ίσως δεν έχει γίνει κατανοητό ή το έχουν καταλάβει, γιατί εμμέσως το ομολόγησε. Το μνημόνιο είναι ένας τρόπος διεθνούς οικονομικού ελέγχου, δηλαδή οι δανειστές καθορίζουν αναλυτικά την κοινωνική, οικονομική και πολιτική ζωή του κράτους, το οποίο ελέγχουν. Δεν είναι ότι απλά δίνουν κάποια δάνεια για να γίνουν κάποιες επενδύσεις. Παρεμβαίνουν καθημερινά και το βλέπουμε. Καθορίζουν με λεπτομέρειες πόσες ημέρες θα διαρκεί το φρέσκο γάλα. Καθορίζουν λεπτομερώς ποια θα είναι η σύνταξη, πόσες θα είναι οι αμοιβές στο δημόσιο τομέα, πόση έκταση μπορεί να έχουν τα φαρμακοπωλεία. Πλέον δεν είναι φαρμακεία, είναι φαρμακοπωλεία με τη νέα έκφραση. Αυτό σημαίνει. Καθορίζουν πότε η Βουλή θα συνεδριάσει, πόσες ημέρες, πόσο γρήγορα θα αποφασίσει για το νομοσχέδιο. <br />Αυτός είναι ο καθημερινός έλεγχος της κοινωνικής, οικονομικής ζωής της χώρας και αυτό σημαίνει, όπως είχαμε πει πρώτοι εμείς και η μνημονιακή πλειοψηφία το ηρνείτο, παραχώρηση εθνικής κυριαρχίας. Το συνομολόγησε τώρα ο κ. Κουκουλόπουλος. Το είπε. Απλά, λέει, έχουμε ανάκτηση τώρα της εθνικής κυριαρχίας και μάλιστα είπε ανάκτηση της δημοσιονομικής κυριαρχίας. Δημοσιονομική κυριαρχία σημαίνει να μπορείς να συντάξεις και να ψηφίσεις τον προϋπολογισμό σου αυτοτελώς ως Κοινοβούλιο. <br />Ρωτάω. Μπορεί να το κάνει; Οι ίδιοι έχουν ψηφίσει ένα μεσοπρόθεσμο, το οποίο διαρκεί μέχρι το 2017 και προσδιορίζει αναλυτικά τους στόχους, τα έσοδα, τις δαπάνες σε κάθε Υπουργείο. Ποια είναι η δημοσιονομική κυριαρχία που έχει αποκτήσει ή θα αποκτήσει από αύριο η μνημονιακή Κυβέρνηση; <br />Δεύτερον, με όσα έχουν αποφασιστεί στο πλαίσιο της οικονομικής διακυβέρνησης της Ευρωπαϊκής Ένωσης, υπάρχει το ευρωπαϊκό εξάμηνο. Αποστέλλετε σχέδιο προϋπολογισμού στην Κομισιόν για να εγκριθεί ή να προεγκριθεί. Αυτή είναι η δημοσιονομική κυριαρχία;<br />Επιπλέον, για να έχεις δημοσιονομική κυριαρχία, πρέπει να έχεις και εργαλεία. Έχουν μείνει εργαλεία στη χώρα αυτή, προκειμένου να μπορεί να ασκεί αυτοτελώς μία δημοσιονομική πολιτική, δηλαδή να κανονίζει τα θέματα των επενδύσεων, να κανονίζει πού και πώς θα στραφούν οι πόροι; Υπάρχουν αυτά τα εργαλεία; Ο δημόσιος τομέας, οι δημόσιες επιχειρήσεις, αυτές οι οποίες παράγουν πλούτο υφίστανται ή έχουν ξεπουληθεί; Ποια είναι, λοιπόν, τα εργαλεία; Το τραπεζικό σύστημα, έστω ο δημόσιος πυλώνας του τραπεζικού συστήματος υπάρχει στην Ελλάδα; Θα διατηρηθεί ή θα ξεπουληθεί; <br />Άρα λοιπόν για ποια δημοσιονομική κυριαρχία μιλάμε, για ποια εθνική κυριαρχία μιλάμε, για ποια ανεξάρτητη πολιτική μιλάμε, όταν κάθε μέρα βλέπουμε τι συμβαίνει. Το μνημόνιο τελείωσε, λέμε. Προσθέτω, αυτό που λένε μετά, «Ζήτω το μνημόνιο». <br />Γιατί; Ο ίδιος ο κ. Ντάισελμπλουμ τι είπε; Ότι η Ελλάδα θα χρειαστεί κι άλλο δάνειο. <br />Δάνειο χωρίς μνημόνιο δεν υπάρχει. Όχι γιατί το λέω εγώ, αλλά επειδή είναι προσδιορισμένο στους νόμους της ευρωπαϊκής διακυβέρνησης και στους όρους με τους οποίους το ESM και ο EFSF δίνουν δάνεια. Για να πάρεις καινούργιο δάνειο από τον EFSF και τον ESM, πρέπει να υπογράψεις MOU , όπως είπε ο Κοινοβουλευτικός Εκπρόσωπος του ΠΑΣΟΚ, δηλαδή μνημόνιο. Τελείωσε, το λέει μέσα. Έχει ψηφιστεί. Άρα ποιο μνημόνιο τελείωσε;<br />Επίσης, το ΔΝΤ θα είναι εδώ μέχρι το 2016 και θα παρακολουθεί την εκτέλεση των συμφωνηθέντων. Ποια τρόικα έφυγε; <br />Επίσης, οι αποφάσεις για την ευρωπαϊκή διακυβέρνηση λένε ότι μία χώρα που οφείλει χρέη στον EFSF είναι υπό συνεχή εποπτεία, ενισχυμένη, αυξημένη σε σχέση με άλλες χώρες που δεν έχουν πάρει δάνεια από τον EFSF όπως είναι η Γαλλία η οποία έχει μία εποπτεία στο πλαίσιο του Μάαστριχτ. Οι χώρες όμως που δανείστηκαν έχουν ενισχυμένη εποπτεία μέχρις ότου να εξοφλήσουν το 75% των χρεών τους, δηλαδή η Ελλάδα μέχρι το 2050. Και αν επιμηκυνθεί το δάνειο, μέχρι το 2070! Αυτή είναι η δημοσιονομική ανεξαρτησία, η εθνική ανεξαρτησία που υποτίθεται αποκτά η χώρα.<br />Επιπλέον, αν η χώρα έχει ανακτήσει εθνική κυριαρχία, μπορείτε αύριο να καταργήσετε όλους τους νόμους που ψηφίσατε με εντολή της τρόικας ή ορισμένους; Γιατί απ’ ό,τι λέτε, μερικούς δεν τους θέλετε αλλά απλά αναγκάζεσθε. Ωραία, από τον Ιούνιο και μετά μπορείτε να καταργήσετε έστω και έναν; Δεν μπορείτε γιατί η δανειακή σύμβαση –και η πρώτη με τα κράτη της Ευρωπαϊκής Ένωσης και η δεύτερη με τον EFSF- λέει ότι αν δεν τηρήσετε και δεν εφαρμόσετε όσα έχουν συμφωνηθεί, τότε οι δανειστές δικαιούνται να καταγγείλουν τη σύμβαση, να γίνει υπερήμερο το δάνειο και θα πρέπει να τους εξοφλήσετε αμέσως και όχι το 2050. Επομένως δεν έχετε καμμία εξουσία έτσι όπως έχετε δέσει χειροπόδαρα τη χώρα. Το λέω για να εξηγούμαστε.<br />Η περίφημη δόση που έρχεται. Θα δοθούν 9,7 δισεκατομμύρια ευρώ, εκ των οποίων 9,2 δισεκατομμύρια ευρώ θα δοθούν για εξόφληση των τοκογλυφικών ομολόγων της Ευρωπαϊκής Κεντρικής Τράπεζας. Συγχαρητήρια! Ήρθε η Ευρωπαϊκή Κεντρική Τράπεζα δήθεν να βοηθήσει τα κράτη-μέλη, αγόρασε στη δευτερογενή αγορά τα ομόλογα περίπου 53-54 δισεκατομμύρια ευρώ ονομαστικής αξίας, τα πήραν με έκπτωση 40%, έχει βάλει στο παντελόνι 20 δισεκατομμύρια και  τα παίρνει από εμάς! Είναι αέρας κοπανιστός, τοκογλυφία εις βάρος του ελληνικού λαού! Μόνο αυτό να επιδιώκατε, να πληρωθούν τα ομόλογα στο ποσό που πλήρωσε η Κεντρική Τράπεζα και ας δώσουμε και 0,25% επιτόκιο, θα είχαμε κερδίσει πάνω από 20 δισεκατομμύρια. Να ο τρόπος με τον οποίο μπορεί να γίνει διαπραγμάτευση!<br />Άρα λοιπόν μην κοροϊδεύετε τον κόσμο εν όψει των Ευρωεκλογών. Αυτά τα είπε και ο κ. Ντάισενμπλουμ προηγουμένως και τα ψάχνουμε και τα βρίσκουμε. Επομένως, να τελειώσει αυτή η ιστορία.<br />Τώρα έχουμε ξανά μπροστά μας το ίδιο θέμα. Ποιο είναι αυτό; Έχουμε ένα νομοσχέδιο, του οποίου η φιλοσοφία είναι στη λογική του μνημονίου, δηλαδή απελευθέρωση των αγορών για να γίνουν, υποτίθεται, μεγάλες επενδύσεις και να αναπτυχθεί η οικονομία και ο τουρισμός. Και επειδή προχθές με το πολυνομοσχέδιο αυτό που κάνατε ήταν να πάρετε και μέτρα τα οποία χτυπούν τα δικαιώματα των ναυτεργατών, έχουμε πλέον και την απεργία της ΠΝΟ. Αυτό είναι το αποτέλεσμα.<br />Και φέρνετε τώρα στο νομοσχέδιο το συγκεκριμένο άρθρο, το περίφημο άρθρο 25, το οποίο επιχειρήσατε και άλλη φορά να φέρετε. Και χαίρομαι που ο κύριος Υπουργός είπε ότι άκουσε τις παρατηρήσεις άλλων, ότι δεν μπορεί η ρύθμιση αυτή για το πλοίο ασφαλείας να προχωρήσει έτσι.<br />Ποιο είναι όμως το θέμα το οποίο έχετε ξαναθέσει εδώ και ποια είναι η πραγματικότητα; Θέλετε να δημιουργήσετε έναν απεργοσπαστικό μηχανισμό; Θέλετε να μην έχουν δικαιώματα οι ναυτεργάτες; Θέλετε αυτό το πλοίο να λειτουργεί με αυτή τη λογική και να έχουμε συγκρούσεις αγροτών και ναυτεργατών στα λιμάνια, στο Ηράκλειο, σε άλλες περιοχές;<br />Αυτό πάτε να κάνετε ή μήπως πρέπει πράγματι να βρούμε μια λύση για το πώς θα υπάρχει πραγματικά η επικοινωνία των νησιών, πώς πράγματι και τα ευπαθή αγροτικά προϊόντα και τα φάρμακα και οι ασθενείς θα μπορούν σε έκτακτες συνθήκες να έχουν τη δυνατότητα μεταφοράς και να μην υπάρχει αποκλεισμός των νησιών; Ούτως ή άλλως όλα τα νησιά και τώρα αποκλεισμένα είναι γιατί δεν έχουν καμμία επαφή και καμμία συγκοινωνία. <br />Εν πάση περιπτώσει, αυτό ξέρετε πώς θα λυθεί; Όπως είχαμε προτείνει αυτό θα λυθεί με ένα διάλογο της ΠΝΟ, με τους αγροτικούς συλλόγους, με τους ενδιαφερομένους. Αφήστε τους να βρουν μια λύση και θα προχωρήσει το θέμα. <br />Και έτσι όπως εξελίχθηκε η συζήτηση, εφόσον είπε ο Υπουργός –τουλάχιστον από αυτό εδώ το Βήμα- ότι δεν θέλει αυτό το πλοίο ασφαλείας ως απεργοσπαστικό μηχανισμό, αλλά ως ένα μηχανισμό σε περίπτωση που κάποια ναυτιλιακή εταιρεία δεν εκπληρώνει τις υποχρεώσεις της, αναμένουμε αύριο να φέρει συγκεκριμένα τις ρυθμίσεις, να κάνει τις βελτιώσεις, να ακούσει τις απόψεις και τις δικές μας, τις οποίες εξέφρασε η εισηγήτριά μας, η κυρία Ιατρίδου, και των άλλων συναδέλφων, για να δούμε πού καταλήγει. <br />Επομένως, αυτό πρέπει να σταματήσει ως αντίληψη του κοινωνικού αυτοματισμού και ως εργαλείο μικροκομματικής αντίληψης και σύγκρουσης κάποιων που δήθεν ενδιαφέρονται για τους αγρότες, ενώ οι άλλοι δεν ενδιαφέρονται. Είναι δεδομένο ότι εμείς και για τον τρόπο διασύνδεσης της Κρήτης και για την τύχη των ευπαθών αγροτικών προϊόντων έχουμε θέσει τα θέματα αυτά επανειλημμένα και τα ξαναθέτουμε, αλλά σε ένα πλαίσιο σοβαρό, σε ένα πλαίσιο συνταγματικό και όχι σε ένα πλαίσιο μικροκομματικό. <br />Από εκεί και πέρα μπορεί να αναπτυχθεί πραγματικά ο τουρισμός; Μπορούν να αναπτυχθούν όσα θέματα είναι αυτήν τη στιγμή ανοιχτά; <br />Υπάρχει το θέμα για τα τουριστικά πλοία. Όλη αυτή η αντίληψη του –δήθεν- ανοίγματος της αγοράς και για τα επαγγελματικά σκάφη τι λέει πολύ απλά; Λέει ότι εάν θα δώσουμε –δήθεν- τα κίνητρα, δηλαδή την απελευθέρωση της αγοράς, τι θα συμβεί; Θα έχουμε λιγότερους Έλληνες που απασχολούνται. Θα έχουμε μικρότερη χρήση της ελληνικής σημαίας. Θα έχουμε αξιοποίηση από σκάφη με ξένη σημαία όλων των διευθετήσεων και των ελληνικών λιμανιών και κυρίως –για να μην καθυστερώ και θα τα πούμε τα άλλα αύριο- με αυτό το άνοιγμα, με αυτό το ξεπούλημα των λιμανιών που γίνεται μέσα από το ΤΑΙΠΕΔ, έχουμε τουρκοποίηση των λιμανιών και των μαρινών. <br />Βάλαμε το θέμα ότι πρέπει να υπάρξει ρήτρα εθνικής ασφαλείας. Δεν μπορείς να έχεις μαρίνες στη Μυτιλήνη οι οποίες να έχουν παραχωρηθεί για χρήση μακροχρόνια σε εταιρείες τουρκικών συμφερόντων. Αυτά θα τα αντιμετωπίσουμε κάποτε; Θα πάρουμε μέτρα; Από αυτό εδώ το Βήμα το ίδιο λέω εδώ και ενάμισι-δύο χρόνια. <br />Επομένως, η στρατηγική που έχετε δεν είναι στρατηγική που μπορεί να βοηθήσει. Μάλλον θα υποβαθμίσει το τουριστικό προϊόν. Δεν μπορεί να προσφέρει μεγαλύτερη απασχόληση και οδηγεί σε πολύ περισσότερα προβλήματα απ’ ό,τι επιχειρεί να λύσει, σε μια χώρα –και με αυτό κλείνω- όπου και με σημερινό δημοσίευμα της εφημερίδας «ΝΑΥΤΕΜΠΟΡΙΚΗ», η επιδείνωση της φτώχειας στην Ελλάδα λόγω του μνημονίου έχει φτάσει στα ύψη. <br />Επομένως, επιφυλασσόμενοι να αναπτύξουμε αύριο επιπλέον τις απόψεις μας για τα άρθρα, καταψηφίζουμε, όπως είπαμε, επί της αρχής το συγκεκριμένο νομοσχέδιο.</speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε τον κ. Μαριά. <br />Πράγματι αύριο ελπίζω να έχουμε άνεση χρόνου, παρ’ όλο που θα έχουμε κάποια διακοπή για τις άρσεις ασυλίας. <br />Θα τελειώσουμε με τον κ. Τσούκαλη και μετά με την άδεια του Σώματος θα δώσω τρία λεπτά στον κ. Κατσώτη, επειδή το ΚΚΕ δεν έχει Κοινοβουλευτικό Εκπρόσωπο απόψε, για να πει κάποιες σκέψεις. Θα ψηφίσουμε το νομοσχέδιο επί της αρχής απόψε και αύριο θα συνεχίσουμε.</speech><speech by=\"#s283\"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, εμείς ως Δημοκρατική Αριστερά δηλώσαμε εξαρχής ότι προσεγγίζουμε θετικά το συγκεκριμένο νομοσχέδιο. Δηλώσαμε θετικοί ως προς την ψήφο μας επί της αρχής. <br />Θέλω να τοποθετηθώ επ’ ολίγον γι’ αυτή μας τη θέση, προκειμένου να διαφοροποιηθώ και να διαφοροποιηθούμε σαν κόμμα και από τις θέσεις που διατυπώνονται από τους Κοινοβουλευτικούς Εκπροσώπους, κυρίως των άλλων κομμάτων της Αντιπολίτευσης.  <br />Θα ξεκινήσω από τη μεγάλη εικόνα για να φτάσω στη μικρή. Και γιατί θα το κάνω αυτό; Για να γίνουμε σαν κόμμα πολύ πιο παραγωγικοί και προκειμένου να αντιμετωπίσουμε την κατάσταση ως έχει. <br />Πιστεύω ότι όλοι –όπως διατυπώθηκαν οι εισηγήσεις- οι εκπρόσωποι ή σχεδόν όλοι, αναγνώρισαν ότι το θεσμικό πλαίσιο αντιμετώπισης του κορυφαίου αυτού αναπτυξιακού θέματος της χώρας είναι ελλιπές, ότι χρειαζόταν ένα νέο θεσμικό πλαίσιο. Από εκεί και πέρα αρχίζει η συζήτηση επί των επιμέρους. <br />Άκουσα όλες τις απόψεις με πολύ μεγάλη προσοχή. Πραγματικά δεν μπόρεσα να κατανοήσω τον λόγο που για το συγκεκριμένο νομοσχέδιο οι τοποθετήσεις δεν ήταν τουλάχιστον για το παρόν, ότι δηλαδή αναγνωρίζουν την ανάγκη του συγκεκριμένου νομοσχεδίου, του νέου θεσμικού πλαισίου, αλλά διαφωνούμε σε πέντε άρθρα, σε δέκα άρθρα, αυτά τα συγκεκριμένα τα οποία τα καταψηφίζουμε. <br />Και γιατί το λέω αυτό; Γιατί, είναι σημείο των καιρών αυτό. Εάν δεν θέλουμε να είμαστε παραγωγικοί και αν θέλουμε ως Κασσάνδρες να προσδιορίζουμε τα μελλούμενα, δεν πρόκειται να προσφέρουμε χρήσιμη υπηρεσία στον τόπο.<br />Ποια είναι λοιπόν η μεγάλη εικόνα; Η μεγάλη εικόνα προσδιορίστηκε σήμερα από τη συνεδρίαση του Eurogroup και συμπυκνώθηκε από μία αναφορά του κυρίου Πρωθυπουργού, χωρίς ανάπτυξη δεν προχωρά η δημοκρατία. Καθυστερημένα –θα μου επιτρέψετε να σας πω- και χωρίς σχέδιο να αντιμετωπιστεί αυτή η μεγάλη πρόκληση της ανάπτυξης. <br />Είπε ο κύριος Υπουργός ότι όλα αυτά τα οποία προτείνονται με το νομοσχέδιο στηρίζονται σε ένα master plan. Μπορεί το μικρό master plan του κυρίου Υπουργού να υπάρχει και να μας το δώσει. Αλλά λείπει το μεγάλο master plan της χώρας. Ανάπτυξη βάσει ποιου σχεδίου; Και πώς το συγκεκριμένο σχέδιό σας, κύριε Υπουργέ, θα έχει τη μέγιστη δυνατή προστιθέμενη αξία σε σχέση με την ανάπτυξη όλης της χώρας; <br />Αυτό είναι το μεγάλο πρόβλημα της χώρας. Το μεγάλο πρόβλημα είναι ότι δεν έχει το master plan και δυστυχώς δεν έχει τη δυνατότητα να αξιοποιήσει τις προκλήσεις της επόμενης μέρας, που είναι η διαχείριση του τεράστιου ποσού του νέου χρηματοδοτικού πλαισίου της Ευρώπης.<br />Ποια είναι η μεγάλη εικόνα, λοιπόν; Διατυπώθηκε και από τον κ. Κουκουλόπουλο. <br />Εμείς, λοιπόν, σαν Δημοκρατική Αριστερά λέμε ότι όχι δεν θέλουμε να έχουμε κανένα δημοσιονομικό κενό. Δεν θέλουμε! Και κάνουμε συγκεκριμένες προτάσεις πώς αυτό θα το πετύχουμε. Όχι, δεν θέλουμε νέα περιοριστικά μέτρα σε μισθούς, συντάξεις. Ναι, θέλουμε αναδιάρθρωση του χρέους. Δεν επενδύουμε πάνω σε αυτά. Θέλουμε να τα έχουμε και θα πιέζουμε την Κυβέρνηση να μην τα έχουμε. <br />Συγχρόνως, όμως, κυρίες και κύριοι συνάδελφοι, η ανεργία επισήμως με στοιχεία της ΕΛΣΤΑΤ έκλεισε το 2013 στο 27,5%, το μεγαλύτερο ποσοστό της Ευρώπης. Η ύφεση καλά κρατεί. Μειωμένη, αλλά καλά κρατεί. Η αναδιάρθρωση του χρέους, δυστυχώς, κύριε Υπουργέ, σύμφωνα με τα αποτελέσματα του Eurogroup σήμερα -εάν πάρουμε τοις μετρητοίς αυτά που είδαν το φως της δημοσιότητας- θα αρχίσει να συζητείται τέλος του 2014, μπορεί και αρχές του 2015. Αυτή είναι κατ’ εμάς η μεγαλύτερη απειλή για τη χώρα. Και βεβαίως μέχρι τέλος του χρόνου δεν θα έχουμε ρευστότητα. Αυτή είναι η μεγάλη εικόνα. <br />Πάμε κατευθείαν στη μικρή, για να δούμε πώς μπορούμε να είμαστε παραγωγικοί. Και ποια είναι η μικρή εικόνα; Είναι αυτό το νομοσχέδιο. Αυτό το νομοσχέδιο, που όλοι όπως είπαν, είναι ένα νομοσχέδιο που μας δίνει τη δυνατότητα να συζητήσουμε πάνω σε ένα κορυφαίο ζήτημα, αναπτυξιακό για τη χώρα, σε ένα ζήτημα που μπορεί να αναστείλει, να ανακόψει την ύφεση και να προσφέρει θέσεις εργασίας. Ένα νομοσχέδιο που αξιολογεί και θέλει να εκμεταλλευτεί ένα τεράστιο συγκριτικό πλεονέκτημα της χώρας.<br />Πραγματικά, κύριε Υπουργέ, είμαι οργισμένος και νομίζω ότι όλοι οι Έλληνες πρέπει να είναι οργισμένοι για το ότι, παραδείγματος χάριν, η Ελλάδα φιλοξενεί το χρόνο δεκαεπτά χιλιάδες σκάφη και η Γαλλία διακόσιες χιλιάδες, απ’ ό,τι είπατε. Δηλαδή, η Ελλάδα με τη μεγαλύτερη ακτογραμμή στην Ευρώπη, με τον απίστευτο φυσικό της πλούτο, με τις καλύτερες θάλασσες της Ευρώπης, φιλοξενεί το 1/10 των σκαφών του μέσου όρου της Ευρώπης. Το 1/10! Πώς μπορούμε να είμαστε παραγωγικοί;<br />Εάν από την υλοποίηση του συγκεκριμένου νομοσχεδίου και από την πλήρη ανάπτυξη του θεσμικού πλαισίου, τα δεκαεπτά χιλιάδες σκάφη γίνουν εκατό χιλιάδες, κυρίες και κύριοι συνάδελφοι, έχουμε μια ελπίδα να ανακόψουμε κατά 3% την ανεργία. Έχουμε τη δυνατότητα να αυξήσουμε κατά 3% το ΑΕΠ. Αυτή είναι η συζήτηση που πρέπει να γίνει, γιατί η μεγάλη αγωνία μας, κύριε Υπουργέ, δεν είναι στο κατά πόσο είναι καλό το νομοσχέδιο -τοποθετηθήκαμε επί της αρχής- αλλά στο κατά πόσο θα υλοποιηθεί, κατά πόσο θα πάρει σάρκα και οστά.<br />Επειδή ακούσαμε πάρα πολλά σ’ αυτήν την Αίθουσα κυρίως από την Αξιωματική Αντιπολίτευση και όχι μόνο, επειδή ίσως να μην έχουμε κατανοήσει το περιεχόμενο του συγκεκριμένου νομοσχεδίου, πρέπει να γίνει κατανοητό ότι τα τουριστικά σκάφη, τα yachting δεν αφορούν τους φτωχούς Έλληνες, το φτωχό λαό. Ένας που κάνει yachting είναι πλούσιος και ένας που έχει επιχείρηση γιώτ είναι εφοπλιστής. <br />Το ζήτημα για ένα κόμμα και κυρίως αριστερό είναι πώς αυτό το πλαίσιο θα το αξιοποιήσεις με τον καλύτερο δυνατό τρόπο, ώστε να εξασφαλίσεις θέσεις εργασίας, το 3%, να έχεις σταθερό πλαίσιο εργασιακών σχέσεων και κυρίως να έχεις προστιθέμενη αξία όσον αφορά την ανάπτυξη των άγονων περιοχών της χώρας, των νησιών, των παραλίων της χώρας. Αυτή είναι η δουλειά. Αυτή είναι η συζήτηση που θα έπρεπε να γίνει και όχι για το κατά πόσο πρέπει να το ψηφίσουμε ή αν πρέπει να το καταψηφίσουμε, για να μη φανεί ότι στηρίζουμε ένα νομοσχέδιο της Κυβέρνησης. Γιατί, κυρίες και κύριοι συνάδελφοι, αυτό το νομοσχέδιο δεν είναι μνημονιακή υποχρέωση, είναι κάτι που μας αφορά. <br />Ο κύριος Υπουργός πραγματικά χρησιμοποίησε ένα στιλ ομιλίας που προσπάθησε να θέσει τη συζήτηση σε ένα τέτοιο επίπεδο, να αναπτυχθεί διάλογος, αλλά να γίνει παραγωγικός διάλογος. <br />Εμείς, λοιπόν, τι κάναμε; Παρακολουθήσαμε από τη στιγμή που εμφανίστηκε το συγκεκριμένο νομοσχέδιο από κοντά. Αυτήν τη στιγμή σε σύνολο είκοσι τεσσάρων τροπολογιών είναι κατατεθειμένες εννέα τροπολογίες από τη Δημοκρατική Αριστερά. Εμείς θέλουμε να τις κάνετε όλες δεκτές.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Πολλές.</speech><speech by=\"#s283\"><from> ΝΙΚΟΛΑΟΣ ΤΣΟΥΚΑΛΗΣ</from> Κάντε τις δεκτές, ούτως ώστε να γίνει λειτουργικό.<br />Ακούστηκε από τον σεβαστό Μανώλη Γλέζο «πάρτε το πίσω, να κάνετε διάλογο». Εμείς κατηγορούμε για άλλο πράγμα την Κυβέρνηση, για την τεράστια καθυστέρηση να φέρει αυτό το νομοσχέδιο. <br />Αυτό το νομοσχέδιο, κυρίες και κύριοι συνάδελφοι, δόθηκε σε διαβούλευση για πρώτη φορά στο τέλος Απριλίου 2013, με τον ίδιο τίτλο. Διήρκησε η διαβούλευση δεκαπέντε ημέρες. Κατατέθηκαν σχόλια, έγινε συζήτηση. Εμείς ήμασταν τότε στην τρικομματική Κυβέρνηση, συμμετείχαμε και στη σύνταξή του. Έγινε ένα νομοσχέδιο αρκετά καλό. Δεν προωθήθηκε προς ψήφιση. Κατατέθηκε για δεύτερη διαβούλευση το Νοέμβριο και έρχεται και με καθυστέρηση πέντε μηνών. Τεράστια καθυστέρηση! Γιατί καταλογίζουμε αυτήν την ευθύνη στην Κυβέρνηση; Για την καθυστέρηση. <br />Σε επίκαιρη επερώτηση που είχαμε κάνει, κύριε Υπουργέ, ως Κοινοβουλευτική Ομάδα τον Οκτώβριο του 2012 -τρεις μήνες είχε σχηματιστεί η Κυβέρνηση- αναφέραμε ότι μιλάτε για τα σκάφη. Ναι, στα σκάφη ο έλεγχος που είχε γίνει κατά καιρούς είχε αποδώσει κάποια αποτελέσματα. <br />Μιλούσαμε για τη φοροδιαφυγή, για μη έλεγχο, για τις εικονικές μετατροπές των επαγγελματικών σκαφών σε τουριστικά. Ξέρετε, αυτήν τη μεγάλη αθλιότητα την οποία είχαν υποθάλψει όλες οι κυβερνήσεις. Είχε αποδώσει κάποια αποτελέσματα και πρόθεσή μας είναι να το συνεχίσουμε. Όμως, το ΣΔΟΕ αυτή τη στιγμή έχει ένα θέμα προσωπικού κ.λπ. <br />Τι είχαμε πει εμείς τότε; Είχαμε ζητήσει καταχώριση όλων των αδειών και ναυλοσυμφώνων σε ηλεκτρονικό μητρώο. Ήταν τον Οκτώβριο του 2012, κυρίες και κύριοι συνάδελφοι. Λέγαμε, η καταχώριση στο Μητρώο Επαγγελματικών Σκαφών θα πρέπει να γίνει ηλεκτρονικά, ούτως ώστε να τυποποιηθούν ο έλεγχος και η έκδοση των αναγκαίων εγγράφων. Με τον τρόπο αυτό προοδευτικά η βάση δεδομένων στις υπηρεσίες μητρώου θα συνδεθεί με τα λιμεναρχεία της χώρας, μειώνοντας κατ’ αυτόν τον τρόπο τη γραφειοκρατία και βελτιστοποιώντας τον ελεγκτικό μηχανισμό. Οι επαγγελματικές ενώσεις θα πρέπει να βοηθήσουν προς αυτήν την κατεύθυνση, προκειμένου να «καθαριστούν» τα Μητρώα Επαγγελματικών Σκαφών και να εξέλθουν από αυτά όσοι μπήκαν με αποκλειστικό σκοπό τη φοροαπαλλαγή. <br />Αυτή η πρότασή μας ήρθε και ενσωματώνεται στο συγκεκριμένο νομοσχέδιο με καθυστέρηση ενάμιση χρόνου. Το πόσα έχει χάσει το δημόσιο από τη μη εφαρμογή αυτού του μητρώου είναι εύκολο να το διαπιστώσουμε. <br />Αυτό, λοιπόν, το οποίο πρέπει να γίνει κατανοητό είναι ότι η προσέγγιση σε αυτά τα θέματα πρέπει να είναι πάρα πολύ προσεκτική. <br />Θέλω να κλείσω με το εξής, κύριε Υπουργέ. Θέλω να αναφερθώ σε μια τροπολογία που καταδεικνύει τη μεγάλη υστέρηση, θεσμική υστέρηση που έχει αυτή εδώ η χώρα. Σε μία από τις τροπολογίες σας, τη με αριθμό 1330/91, στην παράγραφο 4, αναφέρεται: «Η παράγραφος 3, η οποία εξαρτούσε την εκτέλεση λιμενικού έργου από την προηγούμενη ένταξή του στο master plan, καταργείται. Και τούτο, για να μην παρεμποδιστεί ή καθυστερήσει η διαδικασία αδειοδότησης και εκτέλεσης των έργων αυτών από τη μη έγκαιρη ένταξη σε master plan ή πολύ περισσότερο από την ανυπαρξία master plan».<br />Και συνεχίζει, με απόλυτη αντίφαση: «Εν όψει αυτού η νέα παράγραφος 3 προβλέπει απλώς έλεγχο συμβατότητας των τεχνικών μελετών του έργου με το αντίστοιχο master plan» –έπρεπε να είχε εδώ τελεία- «ενώ ρητά ορίζεται ότι δεν κωλύεται η διαδικασία αδειοδότησής του από τη μη ολοκλήρωση του master plan μέχρι τη λήξη του εικοσιτετραμήνου». <br />Ταυτόχρονα, προβλέπεται η ένταξη των ήδη εκτελεσθέντων έργων στο εκπονούμενο master plan. Χτίζουμε σε λιμενικές ζώνες, κατασκευάζουμε έργα χωρίς master plan και μετά έρχεται το master plan να νομιμοποιήσει. Συγκεκριμένα, αυτό το έζησα στο λιμάνι της Πάτρας με τον πλέον τραγικό τρόπο.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Περίπου έτσι είναι.</speech><speech by=\"#s283\"><from> ΝΙΚΟΛΑΟΣ ΤΣΟΥΚΑΛΗΣ</from> Κύριε Υπουργέ, δεν αναφέρομαι στο λιμάνι της Πάτρας, αναφέρομαι σε όλους τους λιμένες και, αν θέλετε, αναφέρομαι σε δημόσιους χώρους. Αυτές οι ρυθμίσεις οι οποίες προφανώς έρχονται, προκειμένου να εκποιηθούν, να αξιοποιηθούν από ιδιώτες τα λιμάνια με ταχύτατους ρυθμούς, είναι παρεμβάσεις μη αναστρέψιμες.</speech><speech by=\"#s27\"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Θα σας απαντήσω σε αυτό.</speech><speech by=\"#s74\"><from>ΠΡΟΕΔΡΕΥΩΝ</from> Κύριε Τσούκαλη, ολοκληρώσατε. Αύριο θα έχετε την ευκαιρία να επανέλθετε στη συζήτηση.</speech><speech by=\"#s283\"><from> ΝΙΚΟΛΑΟΣ ΤΣΟΥΚΑΛΗΣ</from> Είναι μη αναστρέψιμες. Και αυτό είναι το δράμα, δεν είναι αναστρέψιμες! <br />Ευχαριστώ πολύ.</speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε.<br />Ο κ. Κατσώτης έχει τον λόγο για τρία λεπτά και με την άδεια του Σώματος φυσικά.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε.</speech><speech by=\"#s191\"><from> ΠΑΡΙΣΗΣ ΜΟΥΤΣΙΝΑΣ</from> Κύριε Πρόεδρε…</speech><speech by=\"#s74\"><from>ΠΡΟΕΔΡΕΥΩΝ</from> Θέλετε τον λόγο και εσείς; Με ποια ιδιότητα, κύριε συνάδελφε;</speech><speech by=\"#s191\"><from> ΠΑΡΙΣΗΣ ΜΟΥΤΣΙΝΑΣ</from> Κι εγώ ειδικός αγορητής είμαι.</speech><speech by=\"#s74\"><from>ΠΡΟΕΔΡΕΥΩΝ</from> Δεν έχουμε δευτερολογίες. Στον κ. Κατσώτη έδωσα το λόγο, επειδή δεν είναι παρών ο Κοινοβουλευτικός Εκπρόσωπος του κόμματός του, για να πει δυο λόγια. Αν το Σώμα δεν θέλει, δεν θα δώσω τον λόγο στον κ. Κατσώτη. Όπως βλέπετε, έχουμε υπερβεί τον χρόνο, αλλά θα έχετε αύριο την άνεση να μιλήσετε. Έτσι και αλλιώς, είναι ενιαία η συζήτηση. Απ’ ό,τι βλέπω δεν έχει κανείς συνάδελφος αντίρρηση.<br />Ορίστε, κύριε Κατσώτη, έχετε τον λόγο.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Βεβαίως αύριο θα πούμε περισσότερα για όσα ακούστηκαν σήμερα. Ωστόσο, θα ήθελα να απαντήσω ιδιαίτερα στην κ. Βούλτεψη, που λέει ότι η Κούβα απελευθερώνει την αγορά της, ότι έχουμε μείνει πίσω, ότι δεν μπορούμε να μην βλέπουμε τις εξελίξεις. <br />Πρέπει λοιπόν να της πω ότι ο καπιταλισμός, τον οποίο υπηρετεί, έχει αυτήν την ανεργία και ο σοσιαλισμός έχει δουλειά σε όλους. Ο καπιταλισμός έχει υγεία για τους λίγους και ο σοσιαλισμός έχει υγεία αποκλειστικά δημόσια και δωρεάν, για όλους. <br />Ο καπιταλισμός έχει παιδεία για λίγους. Ο σοσιαλισμός είχε παιδεία για όλους ανεξαιρέτως τους κατοίκους των χωρών αυτών, καθώς και άλλα τόσα προνόμια και άλλα τόσα επιτεύγματα, τα οποία σήμερα οι εργαζόμενοι με τον καπιταλισμό δεν τα βλέπουν.<br />Είπε ο κ. Κουκουλόπουλος ότι το ΚΚΕ λέει τη δική του αφήγηση. Ναι, το ΚΚΕ έχει μία εντελώς διαφορετική πολιτική. Μιλάμε για ανάπτυξη για το λαό και όχι για τα μονοπώλια. Σήμερα αυτό το νομοσχέδιο ανοίγει νέους δρόμους κερδοφορίας στο κεφάλαιο. Βεβαίως, θα υπάρχουν πολλά σκάφη, ωστόσο έχουμε παραδείγματα. Φέτος είχαμε μία έκρηξη τουριστών, 17 εκατομμύρια -όπως είπατε- με 12 δισεκατομμύρια ευρώ έσοδα. Όμως, είχαμε 3,5% μείωση της απασχόλησης και 30% μείωση των εισοδημάτων των εργαζομένων στον τουρισμό! Και εδώ θα έχουμε ανάπτυξη, αλλά με τσακισμένα δικαιώματα των εργαζομένων αφού ήδη χθες καταργήσατε τη συλλογική σύμβαση εργασίας, αφού ήδη σε αυτό το νομοσχέδιο καταργείτε τις οργανικές συνθέσεις, αφού ήδη μέσα από όλη αυτή τη νομοθετική διαδικασία που ακολουθείτε το τελευταίο διάστημα έχουμε πολύ φθηνούς εργαζόμενους και ουσιαστικά μιλάμε για σύγχρονα σκλαβοπάζαρα. Αυτή η ανάπτυξη είναι για το κεφάλαιο, δεν είναι για τους εργαζόμενους. Οι εργαζόμενοι θα είναι οι δούλοι τους. <br />Έχουμε λοιπόν μια διαφορετική αντίληψη για το ποια ανάπτυξη θέλουμε και για ποιον. Γι’ αυτό λοιπόν βεβαίως κι έχουμε τη δική μας αφήγηση. Εμείς δεν θέλουμε οι νέοι και οι νέες να είναι άνεργοι. Δεν θέλουμε το ενάμισι εκατομμύριο να βρει δουλειά στο απώτερο μέλλον, στη Δευτέρα Παρουσία. Δεν θέλουμε οι εργαζόμενοι να στερούνται τα δικαιώματα στην υγεία, στην παιδεία και στον πολιτισμό. Και όμως, με αυτή την ανάπτυξη τα στερούνται. <br />Ο καπιταλισμός δεν μπορεί να δώσει τίποτε άλλο. Γι’ αυτό λοιπόν έχουμε το δικό μας αφήγημα, το οποίο το απευθύνουμε στους εργαζόμενους, στα λαϊκά στρώματα και τους καλούμε να δουν την πρότασή μας και να την σκεφθούν πολύ καλά, γιατί είναι αυτή που οδηγεί σε φιλολαϊκή διέξοδο, ενώ η δική σας οδηγεί στην έξοδο προς όφελος του κεφαλαίου. Αυτό κάνετε με όλο το νομοθετικό πλαίσιο και με την απελευθέρωση των αγορών που φέρνετε εδώ. <br />Ο κύριος Τσούκαλης είπε ότι δεν μπορούμε παρά να είμαστε θετικοί σε ένα τέτοιο θεσμικό πλαίσιο, το οποίο απελευθερώνει τις αγορές, δημιουργεί θέσεις εργασίας, αλλά αυτές οι θέσεις εργασίας είναι αυτές που είπα και προηγουμένως.</speech><speech by=\"#s74\"><from>ΠΡΟΕΔΡΕΥΩΝ</from> Ευχαριστούμε τον κύριο συνάδελφο. <br />Κηρύσσεται περαιωμένη η συζήτηση επί της αρχής του νομοσχεδίου του Υπουργείου Ναυτιλίας και Αιγαίου: «Τουριστικά πλοία και άλλες διατάξεις».<br />Ερωτάται το Σώμα: Γίνεται δεκτό το νομοσχέδιο επί της αρχής;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΣΤΕΦΑΝΟΣ ΣΑΜΟΪΛΗΣ: Κατά πλειοψηφία.</speech><speech by=\"#s85\"><from> ΤΣΑΜΠΙΚΑ ΙΑΤΡΙΔΗ</from> Κατά πλειοψηφία.</speech><speech by=\"#s113\"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by=\"#s191\"><from> ΠΑΡΙΣΗΣ ΜΟΥΤΣΙΝΑΣ</from> Κατά πλειοψηφία.</speech><speech by=\"#s74\"><from>ΠΡΟΕΔΡΕΥΩΝ</from> Συνεπώς το νομοσχέδιο του Υπουργείου Ναυτιλίας και Αιγαίου: «Τουριστικά πλοία και άλλες διατάξεις» έγινε δεκτό επί της αρχής κατά πλειοψηφία. <br />Κύριοι συνάδελφοι, έχουν διανεμηθεί τα Πρακτικά της Τετάρτης 26 Φεβρουαρίου 2014 και της Πέμπτης  27 Φεβρουαρίου  2014 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by=\"#s74\"><from>ΠΡΟΕΔΡΕΥΩΝ</from> Συνεπώς τα Πρακτικά της Τετάρτης 26 Φεβρουαρίου 2014 και της Πέμπτης 27 Φεβρουαρίου  2014 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 0.09΄ λύεται η συνεδρίαση για σήμερα, Τετάρτη 2 Απριλίου 2014 και ώρα 10.00΄, με αντικείμενο εργασιών του Σώματος: α) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Ναυτιλίας και Αιγαίου: «Τουριστικά πλοία και άλλες  διατάξεις» και β) συζήτηση και λήψη απόφασης για αιτήσεις άρσης ασυλίας Βουλευτών.  <br />Ο</speech></debateBody><br />  </debate><br /></akomaNtoso>\n",
    "created" : 1420454585716.000,
    "dirty" : false,
    "encoding" : "UTF-8",
    "folds" : "",
    "hash" : "469982479",
    "id" : "A0742B83",
    "lastKnownWriteTime" : 1420454572,
    "path" : "C:/Users/fotis.paraschiakos/Dropbox/Public/Javaprojects/Parliament/Parliament/R project/ParliamentXMLTransform/test/2014-04-01.xml",
    "project_path" : "test/2014-04-01.xml",
    "properties" : {
    },
    "source_on_save" : false,
    "type" : "xml"
}