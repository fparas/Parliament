"","Misc","SpeechBody","SpeechID","ParliamentaryRole","Speaker","SpeakerID","Date","id"
"15540","ΣΥΝΕΔΡΙΑΣΗ  "," Κυρίες και κύριοι συνάδελφοι, αρχίζει η συνεδρίαση.
(",134370,"Chairman","ΠΡΟΕΔΡΕΥΩΝ",90,"22-10-2014",90
"15541","		ΣΕΛ.157
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΙΓ΄
Τετάρτη  22 Οκτωβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Α. Χατζή Οσμάν, σελ. 
3. Ανακοινώνεται ότι τη συνεδρίαση παρακολουθούν μαθητές από το 2ο Γενικό Λύκειο Πειραιά, το 5ο Δημοτικό Σχολείο Παλαιού Φαλήρου, το 5ο Γυμνάσιο Περιστερίου, το 24ο Δημοτικό Σχολείο Λαμίας, το 3ο Γυμνάσιο Λειβαδιάς και το Γυμνάσιο Καμαρών Αχαΐας, σελ. 
4. Επί διαδικαστικού θέματος, σελ. 
5. Επί προσωπικού θέματος, σελ. 
6. Ειδική Ημερήσια Διάταξη:
Συζήτηση και λήψη απόφασης, για τις αιτήσεις άρσης της ασυλίας των Βουλευτών κ.κ. Ευσταθίου Μπούκουρα, Γαρυφαλιάς (Λιάνας) Κανέλλη, Αρτεμίου Ματθαιόπουλου, Βασιλείου Καπερνάρου και Αδώνιδος-Σπυρίδωνος Γεωργιάδη, σελ. 
7. Ανακοινώνεται επιστολή του Βουλευτή κ. Βασίλειου Καπερνάρου, με την οποία ανακοινώνει ότι δεν δύναται να παρευρεθεί στη συζήτηση της Ολομέλειας για την αίτηση άρσης της ασυλίας του, σελ. 
8. Ανακοινώνεται υπόμνημα του Βουλευτή κ. Ευσταθίου Μπούκουρα, σχετικά με το αίτημα για άρση της ασυλίας του, σελ. 
9. Ονομαστική ψηφοφορία επί της Ειδικής Ημερήσιας Διάταξης, σελ. 
10. Επιστολικές ψήφοι επί της Ειδικής Ημερήσιας Διάταξης, σελ. 
11. Αναφορά στην κατάληψη της Πρυτανείας του Πανεπιστημίου Αθηνών, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 23 Οκτωβρίου 2014, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄ 57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις», σελ. 
ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.


ΟΜΙΛΗΤΕΣ

Α. Επί διαδικαστικού θέματος:
ΑΛΕΞΟΠΟΥΛΟΣ Α. , σελ.
ΒΟΥΤΣΗΣ Ν. , σελ.
ΓΕΩΡΓΙΑΔΗΣ Σ. , σελ.
ΓΡΕΓΟΣ Α. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.
ΘΕΟΠΕΦΤΑΤΟΥ Α. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΑΤΣΩΤΗΣ Χ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΤΣΗΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΚΡΗ Ρ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΤΘΑΙΟΠΟΥΛΟΣ Α. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΣΕΝΕΤΑΚΗΣ Μ. , σελ.
ΤΣΑΒΔΑΡΙΔΗΣ Λ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.
ΨΥΧΑΡΗΣ Α. , σελ.

Β. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΚΡΗ Ρ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΤΣΑΒΔΑΡΙΔΗΣ Λ. , σελ.

Γ. Επί της Ειδικής Ημερήσιας Διάταξης:
ΓΕΩΡΓΙΑΔΗΣ Σ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΤΘΑΙΟΠΟΥΛΟΣ Α. , σελ.

Δ. Επί της αναφοράς στην κατάληψη της Πρυτανείας του Πανεπιστημίου Αθηνών:
ΓΕΩΡΓΑΝΤΑΣ Γ. , σελ.
ΓΕΩΡΓΙΑΔΗΣ Σ. , σελ.
ΔΡΙΤΣΑΣ Θ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.

Ε. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΒΡΑΜΙΔΗΣ Γ. , σελ.
ΓΕΩΡΓΙΑΔΗΣ Σ. , σελ.
ΓΙΑΤΑΓΑΝΑ Χ. , σελ.
ΓΡΕΓΟΣ Α. , σελ.
ΔΡΙΤΣΑΣ Θ. , σελ.
ΘΕΟΠΕΦΤΑΤΟΥ Α. , σελ.
ΚΑΤΣΩΤΗΣ Χ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΚΥΡΙΤΣΗΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΚΡΗ Ρ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΟΥΛΗΣ Ε. , σελ.
ΠΑΝΟΥΣΗΣ Ι. , σελ.
ΣΑΛΤΟΥΡΟΣ Δ. , σελ.
ΣΕΝΕΤΑΚΗΣ Μ. , σελ.
ΣΤΡΑΤΟΥΛΗΣ Δ. , σελ.
ΤΣΑΒΔΑΡΙΔΗΣ Λ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΙΓ΄
Τετάρτη 22 Οκτωβρίου 2014
Αθήνα, σήμερα στις 22 Οκτωβρίου 2014, ημέρα Τετάρτη και ώρα 10.19΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
"," Σύμφωνα με την από 21-10-2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΙΒ΄ συνεδριάσεώς του, της Τρίτης 21 Οκτωβρίου 2014, σε ό,τι αφορά στην ψήφιση στο σύνολο: α) της έγκρισης του απολογισμού δαπανών της Βουλής, οικονομικού έτους 2013 και β) του σχεδίου προϋπολογισμού δαπανών της Βουλής, οικονομικού έτους 2015)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δυο εκπαιδευτικοί-συνοδοί τους από το 2ο Γενικό Λύκειο Πειραιά. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Έχω την τιμή να σας ανακοινώσω το δελτίο επικαίρων ερωτήσεων της Πέμπτης 23 Οκτωβρίου 2014, το οποίο έχει ως εξής:
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) 
1. Η με αριθμό 162/20-10-2014 επίκαιρη ερώτηση του Γ΄ Αντιπροέδρου της Βουλής και  Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Οικονομικών, σχετικά με την ανάγκη παραχώρησης κτηρίου για τη μεταστέγαση των υπηρεσιών του Κεντρικού Λιμεναρχείου Χανίων. 
2. Η με αριθμό 160/20-10-2014 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Άννας Χατζησοφιά προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος. 
3. Η με αριθμό 159/20-10-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Περιβάλλοντος, Ενέργειας και Κλιματικής Αλλαγής και Εσωτερικών, σχετικά με την κατασκευή μονάδας επεξεργασίας λυματολάσπης στα Ιωάννινα.
4. Η με αριθμό 155/20-10-2014 επίκαιρη ερώτηση της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ακύρωση των ειδοποιητηρίων του Κέντρου Είσπραξης Ασφαλιστικών Οφειλών (ΚΕΑΟ) μέχρι την οριστική διευθέτηση των ρυθμίσεων.
5. Η με αριθμό 154/20-10-2014 επίκαιρη ερώτηση της Βουλευτού Β΄ Αθηνών του Λαϊκού Συνδέσμου – Χρυσή Αυγή κ. Ελένης Ζαρούλια προς τον Υπουργό Εξωτερικών, σχετικά με την «τουρκική αλυτρωτική προπαγάνδα». 
6. Η με αριθμό 164/20-10-2014 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα αναξιοποίητα ευρωπαϊκά κονδύλια για την καταπολέμηση της νεανικής ανεργίας. 
7. Η με αριθμό 166/20-10-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος. 
8. Η με αριθμό 151/20-10-2014 επίκαιρη ερώτηση του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Βασιλείου Καπερνάρου προς τον Υπουργό Υγείας, σχετικά με τον κίνδυνο για την παιδική υγεία στη χώρα μας, λόγω έλλειψης εμβολίων.  
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής) 
1. Η με αριθμό 163/20-10-2014 επίκαιρη ερώτηση της Βουλευτού Καρδίτσης της Νέας Δημοκρατίας κ. Ασημίνας Σκόνδρα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κλιμάκωση των υφιστάμενων προβλημάτων ύδρευσης και άρδευσης στον Νομό Καρδίτσας. 
 2. Η με αριθμό 161/20-10-2014 επίκαιρη ερώτηση της Βουλευτού Αχαΐας του Συνασπισμού Ριζοσπαστικής Αριστεράς κ. Μαρίας Κανελλοπούλου προς τους Υπουργούς Πολιτισμού και Αθλητισμού και Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των εργασιακών προβλημάτων των καλλιτεχνών και των εργαζομένων στο ελληνικό θέατρο. 
3. Η με αριθμό 156/20-10-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Υποδομών, Μεταφορών και Δικτύων, σχετικά με την αύξηση του κόστους του έργου κατασκευής του αυτοκινητόδρομου Πάτρα – Πύργος. 
4. Η με αριθμό 165/20-10-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Υγείας, σχετικά με την υποβάθμιση του Κέντρου Υγείας Σαλαμίνας.  
5. Η με αριθμό 167/20-10-2014 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδος κ. Γεωργίου Λαμπρούλη προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με τους ειδικευμένους γιατρούς εργασίας. 
6. Η με αριθμό 158/20-10-2014 επίκαιρη ερώτηση του Βουλευτή Κιλκίς των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα προβλήματα που απασχολούν τον αγροτικό πληθυσμό της χώρας, όπως καταρροϊκός πυρετός, επιδοτήσεις βιολογικής γεωργίας και κτηνοτροφίας, απόδοση ειδικού φόρου πετρελαίου. 
Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄ 57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις».
Στη Διάσκεψη των Προέδρων αποφασίσαμε, στη συνεδρίασή μας στις 15-10-2014, τη συζήτηση του νομοσχεδίου σε δύο συνεδριάσεις.
Στη σημερινή μας συνεδρίαση το νομοσχέδιο θα συζητηθεί επί της αρχής και στην αυριανή το νομοσχέδιο θα συζητηθεί επί των άρθρων και των τροπολογιών. 
Προτού δώσω τον λόγο στον εισηγητή της Νέας Δημοκρατίας, έχει ζητήσει τον λόγο η Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Χριστοφιλοπούλου.
Ορίστε, κυρία Υφυπουργέ, έχετε τον λόγο.",134371,"","ΕΠΙΚΥΡΩΣΗ ΠΡΑΚΤΙΚΩΝ",NA,"",NA
"15542"," 
"," Ευχαριστώ, κύριε Πρόεδρε.
Παίρνω τον λόγο εκ μέρους και του παριστάμενου Υπουργού, ως αρμόδια για το θέμα του προγράμματος «ΔΙΑΥΓΕΙΑ», να πω ότι σε ένα νομοσχέδιο, το οποίο προωθεί έτι περαιτέρω τη διαφάνεια στον δημόσιο τομέα, μέσα από τις διατάξεις όπου οι ΜΚΟ είναι υποχρεωμένες να αναρτούν απολογιστικά στοιχεία στη «ΔΙΑΥΓΕΙΑ», αλλά και με τα ανοιχτά δεδομένα, όπως θα συζητήσουμε αμέσως τώρα, παρεισέφρησε από λάθος σε τροπολογία του Υπουργείου Οικονομικών -και ο αριθμός είναι 1933-119/21-10-14- παράγραφος, η οποία έθετε εν αμφιβόλω -για συγκεκριμένο βέβαια χρονικό διάστημα, απ’ ό,τι μας εξήγησε το Υπουργείο Οικονομικών- συγκεκριμένο σοβαρό πρόβλημα που αφορούσε τη μεταφορά μαθητών. 
Πάντως το συγκεκριμένο σημείο της τροπολογίας δεν προωθεί το πρόγραμμα «ΔΙΑΥΓΕΙΑ», κάτι που για εμάς, συνολικά στο Υπουργείο Διοικητικής Μεταρρύθμισης -και αυτό δεν είναι μόνο η πολιτική ηγεσία, αλλά και όλη η ομάδα που διασυνδέεται με όλο τον δημόσιο τομέα και προωθεί τα θέματα της «ΔΙΑΥΓΕΙΑΣ»-, μας βρίσκει απολύτως αντίθετους. 
Γι’ αυτόν τον λόγο θα έρθει το Υπουργείο Οικονομικών στην κατ’ άρθρον συζήτηση να αποσύρει τη συγκεκριμένη παράγραφο. Πρόκειται για την παράγραφο 1 του άρθρου 1. 
Το πώς θα λύσουμε αυτό το πρόβλημα, θα είμαστε σε θέση να το συζητήσουμε με το αρμόδιο Υπουργείο, που είναι το Οικονομικών. Αποσύρεται η παράγραφος 1 άρθρο 1 της σχετικής τροπολογίας. 
Ευχαριστώ πολύ.",134372,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15543","
"," Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Γραμματέας της Κοινοβουλευτικής Ομάδας του ΠΑΣΟΚ κ. Παναγιώτης Ρήγας ορίζει ως ειδικό αγορητή του ΠΑΣΟΚ τον συμπατριώτη μου, Βουλευτή κ. Δημήτριο Σαλτούρο. 
Η Γενική Γραμματέας της Κοινοβουλευτικής Ομάδας των Ανεξάρτητων Ελλήνων κ. Έλενα Κουντουρά ορίζει ως ειδική αγορήτρια την κ. Μαρία Χρυσοβελώνη και ως Κοινοβουλευτικό Εκπρόσωπο τον Βουλευτή κ. Γαβριήλ Αβραμίδη. 
Ο Γραμματέας της Κοινοβουλευτικής Ομάδας της Χρυσής Αυγής κ. Πολύβιος Ζησιμόπουλος ορίζει ως ειδικό αγορητή τον Βουλευτή Β΄ Θεσσαλονίκης κ. Αντώνιο Γρέγο και ως Κοινοβουλευτικό Εκπρόσωπο τον Βουλευτή Β’ Θεσσαλονίκης κ. Αρτέμιο Ματθαιόπουλο. 
Ο Πρόεδρος της Δημοκρατικής Αριστεράς κ. Φώτης Κουβέλης ορίζει ειδικό αγορητή τον Βουλευτή Τρικάλων κ. Γεώργιο Κυρίτση και Κοινοβουλευτική Εκπρόσωπο τη Βουλευτή Α΄ Θεσσαλονίκης κ. Ασημίνα Ξηροτύρη. 
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης ορίζει ως ειδικό αγορητή τον Βουλευτή κ. Χρήστο Κατσώτη. 
Ο Γραμματέας των Ανεξάρτητων Δημοκρατικών Βουλευτών Βουλευτής Β΄ Πειραιά Ιωάννης Κουράκος ορίζει ως Κοινοβουλευτική Εκπρόσωπο τη Βουλευτή Κοζάνης κ. Ραχήλ Μακρή. 
Τον λόγο έχει ο εισηγητής της Νέας Δημοκρατίας, ο αγαπητός συνάδελφος κ. Λάζαρος Τσαβδαρίδης, Βουλευτής Ημαθίας.",134373,"Chairman","ΠΡΟΕΔΡΕΥΩΝ",90,"",90
"15544"," 
"," Ευχαριστώ, κύριε Πρόεδρε. 
Κύριε Πρόεδρε, κυρίες και κύριοι συνάδελφοι, η συζήτηση του παρόντος σχεδίου νόμου, που έρχεται προς συζήτηση στην Ολομέλεια της Βουλής μετά από διεξοδική και ιδιαίτερα γόνιμη συζήτηση στην αρμόδια επιτροπή, καταδεικνύει την αταλάντευτη βούληση της Κυβέρνησης να ισχυροποιήσει αλλά και να θωρακίσει με ταχύτατα βήματα την πορεία της δημόσιας διοίκησης προς το μέλλον. 
Η ελληνική Κυβέρνηση, αναγνωρίζοντας την τεράστια αξία της διαθεσιμότητας της δημόσιας πληροφορίας ως την πεμπτουσία της αξιοκρατίας, της διαφάνειας και της ενίσχυσης της συμμετοχής των πολιτών στη δημόσια διακυβέρνηση, έρχεται σήμερα να χαράξει τις βασικές κατευθύνσεις αυτής της προσπάθειας, καθιερώνοντας την αρχή της ανοικτής διάθεσης και περαιτέρω χρήσης των εγγράφων, των πληροφοριών και των δεδομένων του δημοσίου τομέα, τον καθορισμό των όρων, των προϋποθέσεων και των τρόπων διευκόλυνσης για την υλοποίησή της, καθώς και την προσαρμογή της εθνικής νομοθεσίας στις διατάξεις της οδηγίας 2013/37 του Ευρωπαϊκού Κοινοβουλίου και του Συμβουλίου. 
Στόχος δεν είναι άλλος από τη δημιουργία εκείνων των αναγκαίων προϋποθέσεων, θεσμικών και τεχνικών, για τη βελτίωση της εξυπηρέτησης του πολίτη, καθώς και για την έτι περαιτέρω ενθάρρυνση της καινοτομίας και της οικονομικής ανάπτυξης. 
Μια δεύτερη σημαντική πτυχή του σχεδίου νόμου που συζητάμε σήμερα περιλαμβάνει και συγκεκριμένες αλλαγές στη διαγωνιστική διαδικασία για την είσοδο στην Εθνική Σχολή Δημόσιας Διοίκησης, στα άρθρα 17, 18 και 19, στοχεύοντας στην απλούστευση της διαγωνιστικής διαδικασίας και την ενοποίηση των σταδίων της σε ένα, προκειμένου να αρθούν τα εμπόδια που επί του παρόντος την καθιστούν χρονοβόρα και επιβαρυντική, τόσο για τους υποψηφίους όσο και για τη διοίκηση. 
Παράλληλα, όμως, το συγκεκριμένο φιλόδοξο, όσο και απαραίτητο, σχέδιο νόμου περιλαμβάνει μια τρίτη κομβικής σημασίας νομοθετική ρύθμιση στα άρθρα 28 και 29, η οποία και αναφέρεται στους υποχρεωτικούς ελέγχους για τη γνησιότητα των πτυχίων, των πιστοποιητικών και λοιπών δικαιολογητικών που περιλαμβάνονται στους ατομικούς φακέλους των ήδη εργαζομένων στο δημόσιο ή όσων πρόκειται να προσληφθούν σε αυτό από εδώ και πέρα, προκειμένου να αποφεύγονται οριστικά πια οι αδικίες και οι παρανομίες του παρελθόντος και να παγιωθεί το κύρος, η αξιοκρατία και η διαφάνεια στη δημόσια διοίκηση. 
Όσον αφορά στην αναγκαιότητα της ανοικτής διάθεσης και περαιτέρω χρήσης των εγγράφων και πληροφοριών, καθίσταται φανερό ότι η δημόσια διοίκηση στο πλαίσιο των σκοπών και αρμοδιοτήτων της παράγει, συγκεντρώνει και διαχειρίζεται σύνολα δεδομένων που σχετίζονται με την οικονομική και κοινωνική ζωή των πολιτών. 
Μέχρι σήμερα, σύμφωνα με την ισχύουσα ρύθμιση, η πρόσβαση στη δημόσια πληροφορία προϋπέθετε αίτημα του ενδιαφερομένου. Από την πρώτη, όμως, θέσπιση δέσμης μέτρων για την περαιτέρω χρήση πληροφοριών του δημοσίου τομέα το 2003 η ποσότητα των δεδομένων, συμπεριλαμβανομένων των δημοσίων δεδομένων, έχει αυξηθεί σημαντικά, ενώ παράγονται και συλλέγονται συνεχώς νέοι τύποι δεδομένων. 
Η ταχεία τεχνολογική εξέλιξη απαιτεί τη δημιουργία νέων υπηρεσιών και νέων εφαρμογών, που βασίζονται στη χρήση, τη συσσώρευση ή τον συνδυασμό δεδομένων.
Οι παλιές διατάξεις που θεσπίστηκαν σε κοινοτικό επίπεδο ως εκ τούτου θεωρούνται ήδη ξεπερασμένες και η επικαιροποίησή τους σε κοινοτικό αλλά και κατ’ επέκταση σε εθνικό επίπεδο είναι πλέον επιβεβλημένη. 
Επιπροσθέτως, με την εισαγωγή του παρόντος σχεδίου νόμου προς ψήφιση στη Βουλή επιχειρείται η απαραίτητη εναρμόνιση της Ελλάδας και με τις λοιπές πολιτικές που δρομολογεί η Ευρωπαϊκή Ένωση, προκειμένου να είναι παγκοσμίως ανταγωνιστική στην οικονομία των δεδομένων, και απηχούν την παγκόσμια τάση ανοίγματος των δημόσιων δεδομένων, όπως ο χάρτης των ανοικτών δεδομένων που εξέδωσε η ομάδα G8  το 2013. 
Με το νέο σχέδιο νόμου καθιερώνεται η αρχή της ανοικτής διάθεσης και περαιτέρω χρήσης των εγγράφων, πληροφοριών και δεδομένων του δημοσίου τομέα, υπό την επιφύλαξη ασφαλώς της προστασίας των προσωπικών δεδομένων και της ιδιωτικότητας των πολιτών. Με τον τρόπο αυτό επιτυγχάνονται δυο πολύ σημαντικά πράγματα: Πρώτον, ενισχύεται εντυπωσιακά τόσο η διαφάνεια όσο και η λογοδοσία στο δημόσιο, στο πλαίσιο της αρχής της φανερής δράσης της διοίκησης. Δεύτερον, ενισχύονται οι προϋποθέσεις για την αποκόμιση σημαντικών οικονομικών οφελών, τα οποία θα προκύπτουν τόσο ευθέως, από υπηρεσίες που αναπτύσσονται με τα ανοικτά δεδομένα, όσο και από το εισόδημα που δημιουργούν οι νέες θέσεις απασχόλησης που δημιουργούνται. Αυτό θα συμβεί, διότι οι πολιτικές ανοικτών δεδομένων, όχι μόνο για τους οικονομικούς φορείς αλλά και για το κοινό, μπορούν να διαδραματίσουν σημαντικό ρόλο στην ταχεία ανάπτυξη νέων υπηρεσιών, που βασίζονται σε νέους τρόπους συνδυασμού και χρησιμοποίησης αυτών των πληροφοριών, τόνωσης της οικονομικής ανάπτυξης και προώθησης της κοινωνικής δέσμευσης. 
Γίνεται αμέσως αντιληπτό ότι η διάθεση στοιχείων προσβασιμότητας θα καταστήσει τους πολίτες πιο ενημερωμένους και θα μειώσει μια σειρά υφισταμένων προς το παρόν εμποδίων, όπως αυτά για την εύρεση εργασίας, τον τουρισμό, τις δημόσιες μεταφορές, την αποδοτικότερη λειτουργία και συντονισμό του συνόλου των δημοσίων υπηρεσιών, τα κόστη συναλλαγής των πολιτών με τις δημόσιες υπηρεσίες καθώς και τον χρόνο που οι πολίτες δαπανούν για τις επισκέψεις αυτές. Εκτιμάται από σχετικές μελέτες ότι τα ανοικτά δεδομένα θα οδηγήσουν σε οικονομικά οφέλη πλέον των 40 δισεκατομμυρίων ευρώ καθώς και σε αύξηση της οικονομικής δραστηριότητας, που θα ξεπερνά τα 3 τρισεκατομμύρια δολάρια σε επτά διαφορετικούς τομείς της οικονομικής δραστηριότητας: εκπαίδευση, μεταφορές, καταναλωτικά προϊόντα, ηλεκτρική ενέργεια, πετρέλαιο και φυσικό αέριο, υγεία και καταναλωτική πίστη σε παγκόσμιο επίπεδο.
Ειδικότερα, με το άρθρο 1 του παρόντος σχεδίου νόμου θεσπίζεται σαφής υποχρέωση των φορέων του δημοσίου τομέα να προσφέρουν τα έγγραφα, τις πληροφορίες και τα δεδομένα τους ανοικτά για περαιτέρω χρήση, εκτός αν η πρόσβαση περιορίζεται ή απαγορεύεται βάσει των εξαιρέσεων που προβλέπονται στον νόμο και αιτιολογούνται ειδικώς.
Με το άρθρο 2 συγκεκριμενοποιείται εννοιολογικά ο όρος «ανοικτά δεδομένα» και κατατάσσονται σε τέσσερις κατηγορίες τα σύνολα εγγράφων και πληροφοριών.
Με το άρθρο 3 και τις σχετικές παραγράφους του ορίζεται η δημόσια αποστολή των εγγράφων από τους οικείους φορείς του δημοσίου τομέα και συγκεκριμενοποιούνται τα κριτήρια εξαίρεσης ορισμένων εγγράφων, πληροφοριών ή δεδομένων του δημοσίου τομέα από το πεδίο εφαρμογής του νόμου, ιδίως για λόγους προστασίας δεδομένων προσωπικού χαρακτήρα. 
Όσον αφορά ειδικά στα αρχεία του κράτους, εξακολουθούν να ισχύουν οι ειδικότερες διατάξεις που τα διέπουν, με την αυτονόητη επιφύλαξη της νομοθεσίας περί προσωπικών δεδομένων. Το αυτό ισχύει και για τις ειδικότερες διατάξεις της νομοθεσίας για την προστασία των αρχαιοτήτων.
Με τις παραγράφους του άρθρου 4 προστίθενται στους υπόχρεους φορείς ρητά οι ανεξάρτητες εκείνες διοικητικές αρχές, τόσο οι συνταγματικά κατοχυρωμένες όσο και οι νομοθετικά θεσπισμένες. Διευκρινίζεται ότι ως έγγραφο εν τη εννοία του νόμου νοείται όχι μόνο το καθεαυτό έγγραφο αλλά και τμήμα εγγράφου ή πληροφορία ή δεδομένο και ορίζεται ότι η υποχρέωση χορήγησης προς περαιτέρω χρήση βαρύνει τον φορέα που εκδίδει ή στον οποίο έχει ανατεθεί προς διαχείριση το έγγραφο και όχι εκείνον στον οποίο έγινε μια απλή κοινοποίηση ή ο οποίος απλώς το χρησιμοποιεί ως στοιχείο του φακέλου χωρίς να έχει άλλη αρμοδιότητα σχετικά με το έγγραφο. 
Στο άρθρο 5 διευκρινίζονται ζητήματα που σχετίζονται με απορριπτική απόφαση, διοικητική προσφυγή και δικαστική προστασία κατά τη διαδικασία υποβολής αίτησης για πρόσβαση και περαιτέρω χρήση εγγράφων, πληροφοριών και δεδομένων.
Στο άρθρο 7, ανάμεσα σε άλλα ζητήματα σχετικά με τις άδειες και τους όρους που αφορούν στην περαιτέρω χρήση των εγγράφων, καθορίζεται ότι αρμόδιο όργανο για την επιβολή των όρων μέσω αδειοδότησης καθώς και για την επιβολή των τελών, σύμφωνα με τις εξουσιοδοτικές διατάξεις, είναι ο οικείος Υπουργός, στην περίπτωση των κεντρικών και περιφερειακών κρατικών αρχών και το αρμόδιο, σύμφωνα με τις οικείες καταστατικές διατάξεις, όργανο διοίκησης στις ανεξάρτητες διοικητικές αρχές και στα νομικά πρόσωπα που συνιστούν δημοσίους φορείς που εμπίπτουν στο πεδίο εφαρμογής του παρόντος νόμου. 
Με τον τρόπο αυτό απλουστεύεται η διαδικασία λήψης των σχετικών αποφάσεων και αίρονται τα γραφειοκρατικά εμπόδια που προκαλούσαν μέχρι σήμερα, δυστυχώς, καθυστερήσεις.   
Το άρθρο 10 αναφέρεται στη συγκρότηση Μητρώου Ανοικτών Δεδομένων του δημοσίου, το οποίο τηρείται στην αρμόδια υπηρεσία ήδη με βάση τον νέο οργανισμό στη Διεύθυνση Ηλεκτρονικής Διακυβέρνησης του Υπουργείου Διοικητικής Μεταρρύθμισης και Ηλεκτρονικής Διακυβέρνησης και είναι διαθέσιμο στον διαδικτυακό τόπο data.gov.gr. Σκοπός του μητρώου είναι η συγκέντρωση σε ένα και μοναδικό σημείο του συνόλου των διαρθρωμένων δεδομένων των δημοσίων φορέων ή συνδέσμων προς τους διαδικτυακούς τόπους όπου τηρούνται. 
Παράλληλα, καθορίζεται η συγκεκριμένη διαδικασία για την εφαρμογή των διατάξεων του παρόντος νόμου και την άμεση και αποτελεσματική υλοποίηση της αρχής της ανοιχτής διάθεσης και περαιτέρω χρήσης των εγγράφων πληροφοριών ή δεδομένων του δημοσίου τομέα, η τήρηση της οποίας ελέγχεται από το Σώμα Επιθεωρητών Ελεγκτών Δημόσιας Διοίκησης. 
Στο άρθρο 11 καθορίζονται τα κριτήρια για τυχόν αναγκαιότητα ύπαρξης αποκλειστικών συμφωνιών, μεταξύ των φορέων του δημοσίου και ιδιωτών εταίρων, για περαιτέρω χρήση συγκεκριμένων πληροφοριών, εγγράφων ή δεδομένων του δημοσίου τομέα, ενώ με τα άρθρα 15 και 16 του νομοσχεδίου επιχειρείται η περαιτέρω ενίσχυση της διαφάνειας, όσον αφορά στη διαχείριση του δημοσίου χρήματος, με την πρόβλεψη της ανάρτησης στο πρόγραμμα «ΔΙΑΥΓΕΙΑ», στοιχείων εκτέλεσης των προϋπολογισμών των δημοσίων φορέων και απολογιστικών στοιχείων δαπανών μη κερδοσκοπικών φορέων που επιχορηγούνται καθ’ οιονδήποτε τρόπο από τους φορείς της γενικής κυβέρνησης, με ποσό άνω των 3.000 ευρώ συνολικά, ετησίως. 
Η διάταξη περιλαμβάνει αστικές, μη κερδοσκοπικές εταιρείες, σωματεία, ιδρύματα, κοινωνικές συνεταιριστικές επιχειρήσεις και λοιπούς μη κερδοσκοπικούς φορείς. Συγκεκριμένα, αναφέρεται ρητά ότι η υποχρέωση δημοσίευσης της εκτέλεσης των προϋπολογισμών, που εισάγεται με το παρόν νομοσχέδιο, καταλαμβάνει το δημόσιο ανά Υπουργείο, τα νομικά πρόσωπα δημοσίου δικαίου, τους Οργανισμούς Τοπικής Αυτοδιοίκησης Α΄ και Β΄ βαθμού και τα νομικά πρόσωπα δημοσίου δικαίου αυτών. 
Οι ανωτέρω δημόσιοι φορείς, σύμφωνα με τις προβλέψεις του νομοσχεδίου,   δημοσιεύουν στοιχεία για την εκτέλεση του προϋπολογισμού τους στην ιστοσελίδα τους και στο πρόγραμμα «ΔΙΑΥΓΕΙΑ», περιγράφοντας αναλυτικά στο σκέλος των εσόδων τα προϋπολογισθέντα, βεβαιωθέντα και εισπραχθέντα ποσά ανά κωδικό αριθμό εσόδου και στο σκέλος των εξόδων τα προϋπολογισθέντα, ενταλματοποιηθέντα και πληρωθέντα ποσά ανά κωδικό αριθμό εξόδου.
Η διάταξη του άρθρου 15 συμπληρώνει την εικόνα που εμφανίζεται ήδη στο πρόγραμμα «ΔΙΑΥΓΕΙΑ» για τα οικονομικά στοιχεία κάθε υπόχρεου φορέα, προσθέτοντας την περιοδική απεικόνιση της εκτέλεσης του προϋπολογισμού αυτών.
Η δεύτερη κομβική ενότητα του παρόντος σχεδίου νόμου, η οποία και περιλαμβάνει συγκεκριμένες αλλαγές στη διαγωνιστική διαδικασία για την είσοδο στην Εθνική Σχολή Δημόσιας Διοίκησης, στα άρθρα 17, 18 και 19, διαπνέεται από τη διαπιστωμένη αναγκαιότητα και χρησιμότητα της απλούστευσης της διαγωνιστικής διαδικασίας και της ενοποίησης των σταδίων της σε ένα, προκειμένου να αρθούν τα εμπόδια που επί του παρόντος την καθιστούν χρονοβόρα αλλά και επιβαρυντική, τόσο για τους υποψηφίους όσο και για την ελληνική διοίκηση. 
Οι βασικές αλλαγές αφορούν στην κατάργηση της εξέτασης γνώσης ξένης γλώσσας και στην υποχρέωση παρουσίασης φακέλου. Σημειώνεται ότι στις δύο αυτές ενότητες αφορούσε το 90% των ενστάσεων των υποψηφίων. Έτσι, καταργείται η προφορική εξέταση, που ως σήμερα διεξαγόταν στο δεύτερο στάδιο και μόνο για τους επιτυχόντες του πρώτου σταδίου, καθώς η επάρκεια στη γνώση ξένης γλώσσας στο εξής θα αποδεικνύεται μόνο από τους υφιστάμενους, διεθνώς πιστοποιημένους τίτλους και πτυχία. 
Παράλληλα, η παρουσίαση του φακέλου, που επίσης προβλεπόταν στο δεύτερο στάδιο, αντικαθίσταται με την εξέταση στην ενότητα «Γνώσεις και Δεξιότητες», που ισχύει και εφαρμόζεται σε αντίστοιχους διαγωνισμούς της Ευρωπαϊκής Ένωσης. 
Επιπροσθέτως, η ανασυγκρότηση και ο περιορισμός των μελών της κεντρικής επιτροπής εξετάσεων και της επιτροπής επιλογής θεμάτων που προβλέπεται θα επιφέρει τεράστιο δημοσιονομικό κέρδος, το οποίο και υπολογίζεται ότι θα είναι της τάξης του 72% για την πρώτη και του 10,7% για τη δεύτερη.
Το τρίτο δε κομβικό σημείο του παρόντος σχεδίου νόμου είναι εκείνο που αναλύεται στα άρθρα 28 και 29 και αναφέρεται στο ζήτημα της αξιολόγησης στο δημόσιο και της ενδεχόμενης απομάκρυνσης υπαλλήλων που αποδεδειγμένα έχουν προσληφθεί με πλαστά δικαιολογητικά ή παράνομες αποφάσεις. 
Για το συγκεκριμένο ζήτημα - παρά τις εντάσεις, τους διαξιφισμούς αλλά και τις αντιδικίες που υπήρξαν κατά τη συζήτηση του νομοσχεδίου στην επιτροπή- κατέστη απόλυτα φανερό ότι η Κυβέρνηση είναι αποφασισμένη να θέσει επιτέλους το πρόβλημα επί τον τύπον των ήλων και να ξεχωρίσει την ήρα από το σιτάρι με κάθε κόστος. Όσοι υπάλληλοι παρανόμησαν συνειδητά και έμπρακτα, καταθέτοντας αποδεδειγμένα πλαστά δικαιολογητικά για την πρόσληψή τους, θα ελεγχθούν και θα απομακρυνθούν. Αυτές οι συμπεριφορές και πρακτικές δεν μπορεί να έχουν θέση πλέον στο ελληνικό δημόσιο. 
Για να μην υπάρξει οποιαδήποτε αμφιβολία ότι δεν κυνηγάμε παρατυπίες ή σφάλματα που δεν αφορούν σε πλαστότητα και δόλο του υπαλλήλου, καθώς και ότι σε αυτές τις περιπτώσεις δεν υφίσταται πρόβλημα ελέγχου ή απόλυσης, προχωρήσαμε σε νομοτεχνικές βελτιώσεις, σύμφωνα με τις οποίες στον έλεγχο των πιστοποιητικών που κατέθεσαν οι δημόσιοι υπάλληλοι για τη μονιμοποίησή τους δεν θα εξετάζεται η εγκυρότητα, αλλά η γνησιότητα, που σημαίνει πως δεν θα υπάρχει ποινή για τυπικές παραβάσεις. 
Ειδικότερα, αναδιατυπώνεται το άρθρο 28, προκειμένου ο επανέλεγχος των πιστοποιητικών των παραιτούμενων υπαλλήλων να περιορίζεται ρητά στα πλαστά πιστοποιητικά που ενδεχομένως είχαν καταθέσεις για να προσληφθούν και όχι στα μη έγκυρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε, σε δύο λεπτά.",134374,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15545","
"," Συνεχίστε.",134375,"Chairman","ΠΡΟΕΔΡΕΥΩΝ",90,"",90
"15546","
"," Η νέα διατύπωση περιορίζει τον επανέλεγχο των πιστοποιητικών των ήδη παραιτηθέντων υπαλλήλων σε όσους η υπαλληλική τους σχέση έληξε από τις 9 Ιουλίου του 2013 μέχρι τη δημοσίευση του προτεινόμενου νόμου.
Από την άλλη πλευρά, η Αξιωματική Αντιπολίτευση στο θέμα αυτό δυστυχώς βάδισε για ακόμη μια φορά σε σκοτεινά μονοπάτια. Έκανε αρχικά λόγο για εκπτώσεις στην απόδοση ποινών, επιείκεια από το κράτος στους παρανομήσαντες και προστασία όσων παρατύπησαν στο άγχος τους να βρουν εργασία, παραπληροφορώντας και κινδυνολογώντας γι’ άλλη μια φορά.
Αυτές οι λογικές εντάσσονται δυστυχώς, κύριοι της Αντιπολίτευσης, και σύρονται πίσω από κραυγές λαϊκισμού και από «όχι» συνδικαλιστικού και λαϊκίστικου τύπου, που επιτάσσουν να μην αλλάξει τίποτα στο δημόσιο και να μην αγγιχθεί κανένας.
Κύριε Υπουργέ, στο σημείο αυτό και πριν κλείσω θα ήθελα να επιστήσω την προσοχή σας σε δύο θέματα:
Το πρώτο αφορά στην κάλυψη κενών οργανικών θέσεων των δημοσίων υπηρεσιών από επιτυχόντες του πανελληνίου γραπτού διαγωνισμού του ΑΣΕΠ του Φεβρουαρίου του 1998, καθώς είναι πανθομολογούμενο ότι οι άνθρωποι αυτοί μέχρι σήμερα έχουν αδικηθεί και ταλαιπωρηθεί άδικα και αδικαιολόγητα. 
Το δεύτερο αφορά στο άρθρο 22, το οποίο άδικα -κατά την άποψή μου- ανοίγει εκ των υστέρων το θέμα της διαθεσιμότητας για υπαλλήλους που κατ’ αρχάς την έχουν αποφύγει. Το άρθρο αυτό θεωρώ ότι καθιστά χείρονα τη θέση αυτών των δημοσίων υπαλλήλων που μπαίνουν εκ των υστέρων στη διαθεσιμότητα, αφού έτσι τους αφαιρείται εκ των πραγμάτων η δυνατότητα να έχουν συμμετάσχει σε διάφορες διαδικασίες κινητικότητας, που στο μεταξύ έχουν τρέξει. Όλη αυτή η κατάσταση, κύριε Υπουργέ, έχω την αίσθηση ότι δεν μπορεί και δεν πρέπει να γίνει ανεκτή.
Κυρίες και κύριοι συνάδελφοι, όπως καθίσταται φανερό, το παρόν σχέδιο νόμου έρχεται να επικαιροποιήσει με τρόπο ουσιαστικό και εστιασμένο μια σειρά καίριων ζητημάτων της δημόσιας διοίκησης. Είμαι βέβαιος ότι μέσα στο πλαίσιο του γόνιμου διαλόγου όλες οι πτέρυγες της Βουλής των Ελλήνων θα δείξουν έμπρακτα τη βούλησή τους, προκειμένου αυτό το ιδιαίτερα σημαντικό σχέδιο νόμου να αποτελέσει την αφετηρία αλλά και το επιστέγασμα μιας νέας εποχής στη δημόσια διοίκηση επ’ ωφελεία των πολιτών της χώρας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",134376,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15547","
"," Κι εμείς ευχαριστούμε.
Τον λόγο έχει ο συνάδελφος εισηγητής του ΣΥΡΙΖΑ κ. Αλέξης Μητρόπουλος.",134377,"Chairman","ΠΡΟΕΔΡΕΥΩΝ",90,"",90
"15548","
"," Ευχαριστώ, κύριε Πρόεδρε.
Κυρίες και κύριοι Βουλευτές, αντικείμενο του παρόντος νομοσχεδίου είναι κατ’ αρχάς η καθιέρωση της αρχής της ανοιχτής διάθεσης και περαιτέρω χρήσης των εγγράφων, πληροφοριών και δεδομένων που βρίσκονται στην κατοχή φορέων του δημοσίου, η τροποποίηση ορισμένων διατάξεων του πρώτου κεφαλαίου του ν. 3848/2006 και η προσαρμογή της εθνικής νομοθεσίας στις διατάξεις της οδηγίας 2013/37 του Ευρωπαϊκού Κοινοβουλίου και του Συμβουλίου. 
Η νομοθετική αυτή πρωτοβουλία ως ενιαίο όλον ορώμενη περιέχει μια προφανή αντίφαση: Η Κυβέρνηση, που υλοποιεί το υπερσύνταγμα του μνημονίου, από τη μια, έχει κηρύξει πόλεμο κατά του κράτους και της δημόσιας διοίκησης σε μέγεθος, αντικείμενο, ποσότητα, ποιότητα υπηρεσιών, ώστε να μην μπορεί να ανταποκριθεί στις κοινωνικές και εθνικές ανάγκες, και από την άλλη, εισάγει ρυθμίσεις δευτερεύουσας σημασίας για τον εκσυγχρονισμό του, ώστε να παρέχει την ψευδαίσθηση ότι συμπλέει με τα προτάγματα της σύγχρονης εποχής.
Επ’ αυτού θέλω να σημειώσω και μια μεγάλη αντινομία, την οποία έχω πρόσφατα αναλύσει και σε βιβλίο μου. Όσο συγκεντρωτικότερο γίνεται σήμερα το υπερεθνικό κεφάλαιο μέσω των οικονομικών ομίλων, όσο περισσότερο αιφνιδιάζει με τις απόκρυφες και μακρινές από την πολιτική εξουσία αποφάσεις του, όσο πιο δρακόντειες γίνονται οι ρήτρες απόλυτης εμπιστευτικότητας για τα στελέχη και τους εργαζόμενους στις πολυπλόκαμες επιχειρήσεις του, τόσο περισσότερο απαιτεί να υπαγορεύει τις θεμελιώδεις αποφάσεις τους στο μικρό και αδύναμο κράτος και ταυτόχρονα να απαιτεί τη δημοσιοποίηση και τη διαφάνεια των δευτερευουσών αποφάσεων, για να φτιασιδώνει το πρόσωπο της συρρικνωμένης και αφυδατωμένης δημοκρατίας και να δημιουργεί την αίσθηση, τουλάχιστον στους μη γνωρίζοντες τη λειτουργία των οικονομικών συστημάτων, ότι η πολιτική δημοκρατία ενισχύεται όλο και περισσότερο. 
Κυρίες και κύριοι Βουλευτές, οι ποσοτικοί κανόνες που έχει επιβάλει η τριαρχία των δανειστών αποστερούν την ιδιαίτερη σημασία που έπρεπε να έχουν τα όποια θετικά μέτρα του νομοσχεδίου που συζητάμε.
Το 9% του ΑΕΠ για τη λειτουργία του κράτους, όπως αναφέρει το δεύτερο μνημόνιο -ν. 4046-2012, που είναι το μικρότερο ποσοστό στις χώρες του ΟΟΣΑ, ο ακρωτηριασμός του με την υποχρεωτική ή οιωνοί υποχρεωτική φυγή του 1/3 των δημοσίων υπαλλήλων -που είναι η μεγαλύτερη μείωση κράτους ως προς τις απώλειες θέσεων εργασίας σε περίοδο ειρήνης, -οι τυφλοί, μηχανικοί και a priori καθορισμένοι ποσοτικοί δείκτες αξιολόγησης-που στιγματίζουν τους δημοσίους υπαλλήλους και παραπέμπουν σε προδημοκρατικές εποχές, σύμφωνα με τον ν. 4250 άρθρο 20-, οι δεσμεύσεις για περαιτέρω απολύσεις του δεύτερου μνημονίου -ν.4046- αποδεικνύουν την απέχθεια του αναχρονιστικού και αντικοινωνικού νεοφιλελεύθερου δόγματος που ενσαρκώνει το μνημόνιο κατά του ελληνικού κρατικού φαινομένου. 
Με τη συγχορδία των μέτρων που έχουν ψηφιστεί και αξιώνουν την εφαρμογή έχουν δημιουργήσει όρους για τη μετάλλαξή του σε κράτος-παρία, υπηρετικό των αγορών, εχθρό της κοινωνίας, με δευτερεύοντα, συμπληρωματικό ρόλο στις ανεπτυγμένες κεντροευρωπαϊκές οικονομίες. 
Επί του κεφαλαίου Β΄, άρθρα 15 και 16: Οι ρυθμίσεις αυτές καθ’ αυτές κινούνται σε θετική κατεύθυνση.
Επί του κεφαλαίου Γ΄, άρθρα 17, 18, 19: Με τις ρυθμίσεις αυτές επιχειρείται ανεπιτυχώς αναβάθμιση του θεσμικού πλαισίου λειτουργίας και αντιμετώπιση στη χώρα μας της ΕΣΔΔΑ με ουσιαστικές αλλαγές. Για την τελική μας τοποθέτηση λάβαμε υπ’ όψιν τις θέσεις των εμπλεκομένων φορέων και των επιστημονικών τους συλλόγων. Ήταν ανάγκη να αναβαθμιστεί η λειτουργία της, χωρίς όμως κριτήρια αγοράς και πνεύμα ιδιωτικοποίησης, όπως διαφαίνεται από ορισμένες διατυπώσεις του άρθρου 19. Γι’ αυτό είμαστε αντίθετοι στην επιχειρούμενη ψευδοαναβάθμιση. 
Το κεφάλαιο Δ΄, άρθρα 20 ως 36, έχει θετικές ρυθμίσεις, όπως αυτές του άρθρου 24: «Αναγνώριση προϋπηρεσίας στους υπαλλήλους των ΚΕΠ», του άρθρου 26: «Άδειες νοσηλείας και ανατροφής ανηλίκων τέκνων» και άρθρο 27: «Διευκολύνσεις υπαλλήλων ΑΜΕΑ».
Ως προς τα άρθρα 28: «Έλεγχος γνησιότητας δικαιολογητικών» και 29 για το ειδικό πειθαρχικό παράπτωμα, οφείλουμε να παρατηρήσουμε ότι το μνημονιακό σύστημα εκδηλώνει όλη τη σκληρότητα και αναλγησία του με τις ρυθμίσεις που περιλαμβάνουν.
Ενώ, κυρίες και κύριοι Βουλευτές, έχει επέλθει διαδοχικά παραγραφή όλων των πράξεων των Υπουργών και Πρωθυπουργών που οδήγησαν σε χρεοκοπία την πατρίδα, καθώς και άλλων που συνετέλεσαν στη μεγιστοποίηση των συμπτωμάτων της κρίσης -οι οποίοι δυστυχώς κυκλοφορούν ελεύθεροι, χωρίς να δείχνουν ότι αντιλαμβάνονται το δράμα των συμπατριωτών τους- ενώ με ψήφο Ελλήνων Βουλευτών έχει εκχωρηθεί μεγάλο τμήμα της εθνικής κυριαρχίας της χώρας -σύμφωνα με τον ν. 4111/2013-, ενώ έχουν ψηφιστεί χιλιάδες διατάξεις που κατεδαφίζουν και τα θετικά επιτεύγματα του ελληνικού κρατικού μορφώματος, ενώ έχουν ψηφιστεί απάνθρωπες ρήτρες, που προσβάλλουν κάθε έννοια αξιοπρέπειας και σεβασμού στον άνθρωπο, όπως η ρήτρα θανάτου του ν. 4052 για τις επικουρικές συντάξεις που ισχύει από 1-1-2015, η ρήτρα αυτόματης αύξησης των ορίων ηλικίας ανά τριετία από 1-1-2021 του ν. 3863/2010, η ρήτρα εξίσωσης κατώτατου μισθού και εισφορών με τα αντίστοιχα Βουλγαρίας -σύμφωνα με τον ν. 4046/2012-, η ρήτρα εξίσωσης μισθών δημόσιου και ιδιωτικού τομέα -με τα κόμματα του μνημονιακού δικομματισμού να προσποιούνται ότι δεν τη γνωρίζουν-, σύμφωνα με το πρώτο μνημόνιο, την τρίτη επικαιροποίηση, σελίδες 12-13. Ενώ η κοινωνία, κυρίες και κύριοι Βουλευτές έχει βυθιστεί σε μεγάλη ανεργία και ύφεση, ενώ οι νέοι μας με τα πλούσια ουσιαστικά και τυπικά προσόντα μεταναστεύουν, για να προσφέρουν τις γνώσεις τους και τις δαπάνες των γονέων τους και της δημόσιας παιδείας μας σε ξένες ανταγωνιστικές οικονομίες, αποστερώντας από τη χώρα το προηγμένο εργατικό, τεχνικό και επιστημονικό δυναμικό, ενώ αλλοτριώνονται τα σπουδαιότερα στοιχεία του άυλου και υλικού διαχρονικού πλούτου της πατρίδας, ενώ εν τέλει υποβαθμίζεται το δημοκρατικό πολίτευμα στη χώρα που γέννησε τη δημοκρατία, καταστρέφοντας το brand name της Ελλάδας, τη διαχρονική υπεραξία του ελληνικού πνεύματος, που μας κληροδότησαν οι πρόγονοί μας, καθιστώντας τη Βουλή μας ετεροκινούμενο μηχανισμό παραγωγής νόμων, η Κυβέρνηση έχει αναγορεύσει σε μείζον ζήτημα τον αναδρομικό έλεγχο της μετατροπής των συμβάσεων της κυβέρνησης Καραμανλή, προσποιούμενη βεβαίως ότι δεν γνωρίζει πως πολλά από τα μέλη της, ευρισκόμενα σε κυβερνητικούς θώκους τότε ή εν πάση περιπτώσει σε άλλες αρμόδιες για το ζήτημα θέσεις, συνέπραξαν -και καλώς, κατά την άποψή μου- στην υλοποίηση της απόφασης του Δικαστηρίου των Ευρωπαϊκών Κοινοτήτων του 2006, που καταδίκασε τη χώρα μας για καταχρηστική και εκμεταλλευτική συμπεριφορά απέναντι σε νέους εργαζομένους, της οδηγίας 1999/70 και της έκδοσης του προεδρικού διατάγματος Παυλόπουλου, του π.δ. 164/2004, καθώς και την υλοποίησή του από το ΑΣΕΠ. 
Προκειμένου να εξεύρει η Κυβέρνηση τη μεγάλη δεξαμενή των απολύσεων που υπαγορεύει το μνημόνιο -ν.4046/2012, σελίδα 698-, προσποιείται ότι δεν γνωρίζει όλα τα παραπάνω. Η Κυβέρνηση, κυρίες και κύριοι Βουλευτές, λησμονεί τις πολλές κραυγές σημερινών Βουλευτών της και Υπουργών, ότι επρόκειτο για την πιο εκτεταμένη εκμετάλλευση εργατικής δύναμης που έχει συντελεστεί στον ευρύτερο δημόσιο τομέα σε ευρωπαϊκό κράτος μετά τον πόλεμο. Η Κυβέρνηση λησμονεί ότι το κράτος έκανε κατάχρηση της εργασίας των νέων μας, η Κυβέρνηση λησμονεί ότι η μετατροπή των συμβάσεων ορισμένου χρόνου σε αορίστου ήταν κατεπείγουσα ανάγκη και αίτημα διαχρονικής δικαιοσύνης. 
Συγχώρησε τότε και απέκρυψε ότι ορισμένοι νέοι, πολλοί λιγότεροι εν σχέσει με τα ευρωπαϊκά δεδομένα, από την αγωνία της εργασίας οδηγήθηκαν σε ορισμένες παράνομες ή παράτυπες πράξεις και πάντως δεν μείωσαν την απόδοσή τους και τις περισσότερες φορές δεν σχετίζονταν με τις απαραίτητες προϋποθέσεις που ετίθεντο για τη μετατροπή των συμβάσεών τους, βασικότερη των οποίων ήταν η παροχή εν τοις πράγμασι, είτε με είτε χωρίς σύμβαση εργασίας, όπως διαχρονικά η επιστήμη του Εργατικού Δικαίου δέχεται. 
Η Κυβέρνηση, κυρίες και κύριοι Βουλευτές, ταυτίζοντας την ουρά με το υπόλοιπο βόδι, κήρυξε σε βάθος πολλών χρόνων παράνομες τις προσλήψεις, δίνοντας αναδρομική ισχύ σε ήδη παραγεγραμμένες πράξεις, παραβιάζοντας ακόμη και την απόφαση με αριθμό 13/2009 της ολομέλειας του ΑΣΕΠ, που περάτωσε πανηγυρικά και ομόφωνα στις 17-6-2009 κάθε εξέταση αιτήματος για μετατροπή συμβάσεων ορισμένου χρόνου και έργου σε αορίστου χρόνου σύμφωνα με το μεταβατικό άρθρο 11 του προεδρικού διατάγματος Παυλόπουλου 164/2004.
Κυρίες και κύριοι Βουλευτές, με το συζητούμενο μάλιστα νομοσχέδιο, η Κυβέρνηση φτάνει στο σημείο να επεκτείνει τη δραστικότητα των παραγεγραμμένων πράξεων και στην απονομή των συντάξεων, μπλοκάροντας την έξοδο στη σύνταξη πολλών συμπολιτών μας, ανακαλώντας ακόμη και συνταξιοδοτικές αποφάσεις, κατά τρόπο προκλητικό, απαράδεκτο και απάνθρωπο. Πρέπει κάποιος να υπενθυμίσει στους όψιμους θιασώτες της δήθεν διαχρονικής τυπικής νομιμότητας –το τονίζω, τυπικής νομιμότητας!- ότι η αναδρομική ισχύς της επιθετικής ή μηδενιστικής αξιοκρατίας εξαφανίζει την ουσιαστική αξιοκρατία από τον παρόντα χρόνο. 
Η νεοφιλελεύθερη αυτή σύλληψη είναι καταστροφική για τη συνοχή του κρατικού μορφώματος και του κοινωνικού μας σχηματισμού. Οι συμπολίτες μας δεν θα συγχωρήσουν αυτήν την υποκριτική στάση του πολλαπλώς ημαρτημένου ελληνικού πολιτικού συστήματος. Ο διαφωτισμός και η δημοκρατία της νεωτερικότητας, κυρίως της ύστερης που διανύουμε, μας κληροδότησε, κυρίες και κύριοι Βουλευτές, έναν πυρήνα σαφών ατομικών και κοινωνικών δικαιωμάτων και αξιών, που δεν επιτρέπεται να λοιδορείται από το αλαζονικό μνημονιακό νεοφιλελεύθερο πνεύμα. Ούτε στις πρώτες ανθρώπινες φυλές και κοινότητες δεν καταδικάζονταν καθορισμένα ποσοστά συνανθρώπων μας a priori σε ανεπάρκεια ή ανικανότητα, ώστε να συναριθμήσουν τις στρατιές των μελλοθανάτων προς απόλυση υπαλλήλων. Και οι πρωτάνθρωποι, οι άνθρωποι των σπηλαίων, συγχωρούσαν με τον τρόπο τους τους συνανθρώπους τους, όταν παραβίαζαν τους άγραφους νόμους ή τα έθιμα της φυλής τους.
 Η αξιοκρατία, η δικαιοσύνη, η αναλογικότητα παραπτώματος και ποινής -ultima ratio την έλεγαν οι Ρωμαίοι μέχρι σήμερα-, η συγγνωστή πλάνη αλλά και η συγγνωστή λήθη εν όψει των θετικών επιδόσεων των υπαλλήλων, το μείζον ανθρώπινο και περιουσιακό δικαίωμα της απολαβής ενός αξιοβίωτου μισθού και κυρίως απονομής σύνταξης, δεν είναι δυνατόν να αποστερούνται από οποιονδήποτε κοινωνό, σύμφωνα και με τις αποφάσεις των ελληνικών δικαστηρίων αλλά και αυτού του Δικαστηρίου των Ανθρωπίνων Δικαιωμάτων.
 Γι’ αυτό καλούμε σήμερα την Κυβέρνηση, έστω και την ύστατη στιγμή, να λάβει υπ’ όψιν τις διεθνείς συμβάσεις, τη νομολογία των δικαστηρίων, τα διαχρονικά πορίσματα εν τέλει του πολιτικού πολιτισμού από τη Γαλλική Επανάσταση μέχρι σήμερα. Η ύστερη αυτή και ιδιοτελής ιακωβίνικη αντίληψη απόλυτης υλοποίησης των επιταγών της τριαρχίας των δανειστών, που διέλυσαν τα όνειρα των νέων μας για μία αξιοπρεπή εργασία στην πατρίδα, δεν μπορεί να γίνει δεκτή από το ελληνικό Κοινοβούλιο.
 Είναι πρωτοφανές τη θέση της επιείκειας, της εμπιστοσύνης στους θεσμούς στις αρχές του δικαίου να παίρνει η μνημονιακή σκληρότητα, ακόμη και αυτών που διέπραξαν τυπικά αδικήματα, χάριν της εργασίας, χάριν της οικογένειας, χάριν της ίδιας τους της ζωής. Πρέπει να πληρώσουν τίμημα ανάλογο του παραπτώματός τους και όχι τίμημα ζωής, όπως τους καταδικάζει σήμερα η Κυβέρνηση με το νομοσχέδιο που εισαγάγει.
Με τα μέτρα αυτά, κυρίες και κύριοι συνάδελφοι, κυρίες και κύριοι της Κυβέρνησης, εξαγριώνονται περαιτέρω οι πολίτες κατά του πολιτικού προσωπικού, που φροντίζει με νόμους που ψηφίζει το ίδιο για τον εαυτό του να μη λογοδοτήσει ποτέ για τη χρεοκοπία και την παράδοση της εθνικής κυριαρχίας της ιστορικής μας χώρας. 
Η Αριστερά, κυρίες και κύριοι συνάδελφοι, επαγγέλλεται πλήρη διαφάνεια και νομιμότητα στο ζήτημα των νέων προσλήψεων αλλά και των αποκαταστάσεων όσων κατά τρόπο παράνομο, αντισυνταγματικό και αντίθετο με τις διαχρονικές αρχές του δικαίου και του ανθρωπισμού απολύθηκαν.
Η Αριστερά, κυρίες και κύριοι συνάδελφοι, δεν επιδοκιμάζει την παραμικρή τυπική παρανομία, που ορισμένοι νέοι, άνθρωποι της ανάγκης, οικογενειάρχες σε κατάσταση αδυναμίας ή ακραίας απόγνωσης διέπραξαν, ίσως και με προτροπή των πολιτικών τους προστατών που βρίσκονταν στην εξουσία τότε. 
Η Αριστερά δεν μπορεί να δεχτεί τις ασύμμετρες συνέπειες ορισμένων παραπτωμάτων καθώς και την ακύρωση ή ποινικοποίηση ή παραπομπή σε πειθαρχικό όσων έλαβαν πιστοποιητικό ότι εργάζονταν μεταξύ των διακοπών χρόνου των αλλεπαλλήλων συμβάσεών τους ή για να καλύψουν ενδιάμεσα τμήματα ημερών ή εβδομάδων που τους έλειπαν -όπως γίνεται σήμερα με τους εργαζόμενους στον Ασπρόπυργο, στο Κερατσίνι και σε άλλους δήμους της χώρας- πολύ περισσότερο, που αποτελεί ελληνικό πασίδηλο ότι οι νέοι αυτοί εργάστηκαν άλλα χρονικά διαστήματα, προσδοκώντας ή αναμένοντας την ανανέωση των συμβάσεών τους, χωρίς μισθό, προς εξυπηρέτηση πάγιων και διαρκών αναγκών των φορέων τους. 
Γι’ αυτό ζητούμε άμεσα, κύριε Υπουργέ, την απόσυρση του σχετικού κεφαλαίου και την αναστολή κάθε αναδρομικού ελέγχου της μετατροπής των συμβάσεων, πλην των περιπτώσεων που υπήρξε συγγνωστά αξιόποινη πράξη. Να το ξαναπούμε: Πλην των περιπτώσεων που υπήρξε συγγνωστά αξιόποινη πράξη, διότι δεν πρέπει να εγκαλείται η Αριστερά ότι δήθεν στηρίζει αξιόποινες ή ακραία αντιπειθαρχικές συμπεριφορές. 
Όλοι οι παραπάνω λόγοι, κυρίες και κύριοι συνάδελφοι, τεκμηριώνουν εκ μέρους μας την καταψήφιση του παρόντος νομοσχεδίου επί της αρχής. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",134378,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15549","
 "," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι επτά μαθητές και μαθήτριες και δυο εκπαιδευτικοί συνοδοί τους από το 5ο Δημοτικό Σχολείο Παλαιού Φαλήρου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο ειδικός αγορητής του ΠΑΣΟΚ ο συνάδελφος κ. Δημήτριος Σαλτούρος.",134379,"Chairman","ΠΡΟΕΔΡΕΥΩΝ",90,"",90
"15550"," 
"," Ευχαριστώ, κύριε Πρόεδρε. 
Κυρίες και κύριοι συνάδελφοι, θα αρχίσω την τοποθέτησή μου αναπαράγοντας τη ρήση του γνωστού φιλέλληνος και μάρτυρος του Μεσολογγίου του Ιάκωβου-Ιωάννη Μάγερ, ο οποίος έλεγε ότι η δημοσίευση είναι η ψυχή της δικαιοσύνης. Εγώ δεν γνωρίζω εάν η δημοσίευση είναι πράγματι η ψυχή της δικαιοσύνης, σίγουρα όμως αποτελεί μια αναγκαία παράμετρό της, ιδιαίτερα όταν αφορά πράξεις της διοίκησης και οποιουδήποτε φορέα εξουσίας. 
Όταν ο δημόσιος βίος εξοπλίζεται με μέσα που εγκαθιστούν στην πράξη τη διαφάνεια, όταν δηλαδή τα σχετικά δεδομένα καθίστανται ανοικτά όχι μόνο σε θεωρητικό επίπεδο, αλλά με τρόπο ώστε να εξασφαλίζεται πραγματικά η ευχερής πρόσβαση σ’ αυτά, τότε ο πολίτης αποκτά ένα ισχυρό όπλο στην προάσπιση των δικαιωμάτων του, η κοινωνία αποκτά ένα αποτελεσματικό μέσο ελέγχου των φορέων δημόσιας εξουσίας, ενώ -από την άλλη- η διαφθορά και η αυθαιρεσία αποκτούν έναν ισχυρότατο εχθρό.
Το επαναστατικό, θα το χαρακτήριζα, εγχείρημα του προγράμματος  «ΔΙΑΥΓΕΙΑΣ», το οποίο καθιέρωσε το ΠΑΣΟΚ, έχει ήδη σημαντικότατα αποτελέσματα. Η περαιτέρω βελτιστοποίηση του τρόπου λειτουργίας του συστήματος αυτού, κυρίως όσον αφορά τις δυνατότητες αναζήτησης των δεδομένων του, ενισχύει ακόμα περισσότερο τη δύναμη του πολύτιμου αυτού εργαλείου. 
Ωστόσο, τα δημόσια έγγραφα, εκτός από μέσα αποτύπωσης της δημόσιας λειτουργίας, αποτελούν μια πολύτιμη παρακαταθήκη του ελληνικού λαού, καθώς περιέχουν έναν τεράστιο όγκο πληροφοριών πολιτικού, πολιτιστικού, οικονομικού, ανθρωπολογικού, επιστημονικού, κοινωνιολογικού και κάθε άλλου είδους περιεχομένου. Το περιεχόμενο αυτό μέχρι σήμερα παραμένει κατακερματισμένο και η πρόσβαση σ’ αυτό είναι ουσιαστικά ανέφικτη για την πλειοψηφία του κόσμου, τόσο λόγω της διασποράς του όσο και λόγω της γραφειοκρατικής οδού που πρέπει να ακολουθείται. 
Το υπό συζήτηση νομοσχέδιο απαντά και στις δυο πτυχές του ζητήματος, Αφ’ ενός, αναβαθμίζει το επίπεδο διαφάνειας καθιερώνοντας τη σχεδόν σε πραγματικό χρόνο δημοσίευση της πορείας εκτέλεσης των προϋπολογισμών των Υπουργείων, των νομικών προσώπων δημοσίου δικαίου, των ΟΤΑ Α΄ και Β΄ βαθμού, των νομικών προσώπων δημοσίου δικαίου αυτών με τη δημοσίευση επίσης αναλυτικών καταστάσεων και για το σκέλος των εσόδων και για το σκέλος των εξόδων ανά κωδικό αριθμό εσόδου ή εξόδου. Με τον τρόπο αυτό, κάθε πολίτης θα μπορεί να αξιολογεί και να έχει πλήρη γνώση της πορείας εκτέλεσης του προϋπολογισμού κάθε φορέα. 
Στην ίδια κατεύθυνση κινείται και η θεσμοθέτηση της υποχρέωσης ανάρτησης στο πρόγραμμα «ΔΙΑΥΓΕΙΑ» των προϋπολογισμών των μη κερδοσκοπικών φορέων, οι οποίοι επιχορηγούνται από τον ευρύτερο δημόσιο τομέα με ποσό άνω των 3.000 ευρώ ετησίως.
Η μεγάλη καινοτομία, όμως, του νομοσχεδίου έγκειται στην καθιέρωση της υποχρέωσης των φορέων του δημόσιου τομέα για ανοιχτή διάθεση, εκτός από τα έγγραφα, και των πληροφοριών και δεδομένων που βρίσκονται στην κατοχή τους, τα οποία διατίθενται ελεύθερα προς χρήση και αξιοποίηση για εμπορικούς και μη σκοπούς, χωρίς να απαιτείται καμμία ενέργεια από τον ενδιαφερόμενο ή τη διοίκηση, εφόσον διατίθενται στο διαδίκτυο. 
Βεβαίως καθιερώνονται και οι σχετικές εξαιρέσεις, πρωτίστως όσον αφορά τη δημοσίευση πληροφοριών που αφορούν την εθνική ασφάλεια καθώς και ευαίσθητα προσωπικά δεδομένα. 
Περαιτέρω, το σχέδιο νόμου εισάγει ρυθμίσεις που αφορούν την Εθνική Σχολή Δημόσιας Διοίκησης, τόσο ως προς τη δομή και λειτουργία της όσο και ως προς τις εισαγωγικές σε αυτήν εξετάσεις. 
Στο σημείο αυτό θα ήθελα να κάνω μια παρατήρηση: Πέρα από τον νέο τρόπο εξετάσεων, ο οποίος όντως μειώνει και τον χρόνο αλλά και το σχετικό κόστος για τους υποψηφίους -φαίνεται, δε, ότι αποτελεί εκσυγχρονισμό της διαδικασίας-, καθιερώνεται ως απαραίτητη προϋπόθεση συμμετοχής σε αυτές η κατοχή τίτλου άριστης γνώσης της αγγλικής και μόνον αυτής. 
Πέρα από τις όποιες ενστάσεις μπορεί να έχει κανείς για την επισημοποίηση της υπεροχής της αγγλικής γλώσσας έναντι των υπολοίπων ευρωπαϊκών γλωσσών στη δημόσια διοίκηση, γεγονός είναι ότι αλλάζει ένα μακρόχρονο καθεστώς στην εξεταστική διαδικασία. 
Δεδομένου ότι είναι γνωστή και ήδη υφιστάμενη η επίπονη και δαπανηρή διαδικασία πολλών υποψηφίων, γίνεται ξεκάθαρο ότι πολλοί από αυτούς αποκλείονται αιφνιδίως και αδίκως από τη δυνατότητα συμμετοχής στον εικοστό τέταρτο εισαγωγικό διαγωνισμό, εφόσον στερούνται του τυπικού προσόντος της πιστοποιημένης άριστης γνώσης της αγγλικής. Ένας τέτοιος αιφνιδιασμός, κυρία Υπουργέ, δεν μπορεί να γίνει αποδεκτός. 
Υπ’ όψιν δε ότι τα αποτελέσματα των αμέσως επόμενων εξετάσεων για το Κρατικό Πιστοποιητικό Γλωσσομάθειας τον Μάιο του 2015 δεν θα εκδοθούν νωρίτερα από τις αρχές Σεπτεμβρίου 2015. 
Ωστόσο, πέρα από την ουσία της διάταξης, εδώ προκύπτει κι ένα άλλο ουσιαστικό ζήτημα όσον αφορά τη νομοθετική λειτουργία. Το συγκεκριμένο ζήτημα, ανεξαρτήτως  πώς, αναδείχθηκε από σχεδόν όλο το κομματικό φάσμα του Κοινοβουλίου. Σχεδόν όλοι οι εισηγητές ζήτησαν, αν μη τι άλλο, να μην ισχύσει αυτή η διάταξη στον επερχόμενο διαγωνισμό. Παρ’ όλα αυτά, μέχρι αυτήν τη στιγμή που συζητούμε, το Υπουργείο δεν ανταποκρίθηκε. Αντιλαμβάνεστε ότι αυτό δυστυχώς αποτελεί μια υποτίμηση της Βουλής, των Ελλήνων Βουλευτών. Κάνουμε έκκληση να υπάρξει η νομοθετική βελτίωση, ώστε το ζήτημα αυτό να λήξει άμεσα και τουλάχιστον, όπως προείπα, για τον επερχόμενο διαγωνισμό να μπορούν να λάβουν μέρος και οι κάτοχοι τίτλων άριστης γνώσης των γλωσσών που εξετάζονται μέχρι σήμερα, δηλαδή της αγγλικής, της γαλλικής, της γερμανικής, της ιταλικής ή ισπανικής. 
Περαιτέρω, το σχέδιο νόμου εισάγει δύο διατάξεις στο πλαίσιο του ελέγχου νομιμότητας των διορισμών στο δημόσιο, τον οποίο διενεργεί το Υπουργείο Διοικητικής Μεταρρύθμισης και Ηλεκτρονικής Διακυβέρνησης. 
Σύμφωνα με αυτές, καθιερώνεται υποχρεωτικός και αυτεπάγγελτος έλεγχος της γνησιότητας όλων των αναγκαίων δικαιολογητικών που υποβάλλονται για κάθε νέο διορισμό ή πρόσληψη, έλεγχος που αφορά όλους τους υπαλλήλους, μόνιμους και ιδιωτικού δικαίου αορίστου χρόνου, σε όλο το δημόσιο και για όλους τους τρόπους πρόσληψης. 
Ακόμη και για τους ήδη υπηρετούντες υπαλλήλους καθιερώνεται ο αυτεπάγγελτος έλεγχος της γνησιότητας των δικαιολογητικών, με αφορμή συγκεκριμένη σοβαρή υπηρεσιακή μεταβολή –μετάταξη ή μεταφορά- ή με την παραίτηση από την υπηρεσία. Με τον τρόπο αυτό διασφαλίζεται ότι ο έλεγχος για κάθε υπηρετούντα υπάλληλο θα γίνει οπωσδήποτε τουλάχιστον μια φορά, αφού καθιερώνεται ως απαραίτητη προϋπόθεση και για την αποχώρηση του υπαλλήλου από την υπηρεσία. 
Αξίζει να σημειωθεί σε αυτό το σημείο ότι όσον αφορά τις ρυθμίσεις αυτές έγιναν μετά τη συζήτηση στην επιτροπή οι εξής νομοτεχνικές βελτιώσεις: Στην παράγραφο 5 του άρθρου 28 η λέξη «εγκυρότητας» αντικαταστάθηκε από τη λέξη «γνησιότητας». Στο τελευταίο εδάφιο της παραγράφου 5 του άρθρου 28 η λέξη «έγκυρου» αντικαταστάθηκε από τη λέξη «γνήσιου». 
Στην παράγραφο 5 του άρθρου 28 μετά τη φράση «από τον απασχολούμενο» προστέθηκε η φράση «από την 9η Ιουλίου 2013».
Οι βελτιώσεις αυτές έγιναν ώστε να μην προκύπτει καμμία αμφιβολία ότι ο έλεγχος αφ’ ενός μεν δεν αφορά τις περιπτώσεις στις οποίες ο υπάλληλος δεν βαρύνεται με υπαιτιότητα, αφ’ ετέρου δε ότι δεν ψάχνουμε στα ντουλάπια, όπως ειπώθηκε, και έγιναν μετά από παρέμβαση του εισηγητή του ΣΥΡΙΖΑ. 
Αποδεικνύει, λοιπόν, η Κυβέρνηση ότι δεν έχει αγκυλώσεις, ότι δεν τάσσεται αξιωματικά κατά της αντίθετης άποψης ή οπτικής, ότι πιστεύει πραγματικά στον διάλογο κι ότι φυσικά δεν επιχειρεί να περάσει εν κρυπτώ ρυθμίσεις, όπως επί του προκειμένου κατηγορήθηκε. 
Αποδεικνύεται, όμως, και το ότι η Αξιωματική Αντιπολίτευση και  γενικότερα η Αντιπολίτευση, όταν αποφεύγει τις κραυγές και τον λαϊκισμό, όταν δεν ακολουθεί εμπρηστικές, ακραίες, ανούσιες και ανάξιες του Κοινοβουλίου τακτικές, μπορεί να συμβάλλει ουσιαστικά στη διαμόρφωση και στη βελτίωση των νομοθετημάτων, στη βελτίωση τελικά της άσκησης πολιτικής στη χώρα προς όφελος της κοινωνίας.
Επίσης, άξιες αναφοράς είναι οι ρυθμίσεις που αφορούν τη μισθολογική εξέλιξη των υπαλλήλων των ΚΕΠ καθώς κι οι ρυθμίσεις των άρθρων 26 και 27 για την παροχή πρόσθετων διευκολύνσεων σε ειδικές κατηγορίες δημοσίων υπαλλήλων, όσον αφορά τις άδειες όταν τα τέκνα τους ασθενούν ή τη μείωση ωραρίου των γονέων ΑΜΕΑ. Είναι άξιες αναφοράς, διότι είναι ενδεικτικές των προσπαθειών που καταβάλλονται για την άρση των αδικιών και για τη θωράκιση των ευπαθών ομάδων συμπολιτών μας. Αξίζει να αναδεικνύουμε αυτές τις ρυθμίσεις και να τις καθιστούμε οδηγούς μας. 
Υπάρχουν και άλλες τροποποιήσεις του Υπαλληλικού Κώδικα, τροποποιήσεις οργανισμών Υπουργείων, ρυθμίσεις για το Υπουργείο Τουρισμού κλπ., οι οποίες κρίνονται ως θετικές, καθώς είτε εισάγουν διαρκείς ρυθμίσεις είτε επιλύουν συγκεκριμένα ζητήματα. 
Όσον αφορά δε τη διάταξη του άρθρου 25, με την οποία καταργούνται οι υφιστάμενες συνολικά πέντε θέσεις βοηθών του Γενικού Επιθεωρητή Δημόσιας Διοίκησης, αυτή θα πρέπει να λαμβάνεται υπ’ όψιν σε συνδυασμό με την υπ’ αριθμόν 1920/113/17-10-2014 συζητούμενη τροπολογία με την οποίαν ενισχύεται το Γραφείο του Γενικού Επιθεωρητή με τέσσερις Ειδικούς Επιθεωρητές, καθώς και με αύξηση των δυνάμενων να αποσπαστούν στην υπηρεσία αυτή υπαλλήλων.
Τόσο για τις τροπολογίες, κύριε Υπουργέ, κυρίες και κύριοι συνάδελφοι,  όσο όμως και για τα επιμέρους άρθρα θα τοποθετηθούμε στην αυριανή συζήτηση. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)",134380,""," ΔΗΜΗΤΡΙΟΣ ΣΑΛΤΟΥΡΟΣ",245,"",245
"15551","
"," Και εμείς ευχαριστούμε και για την οικονομία του χρόνου, κύριε συνάδελφε.
Τον λόγο έχει ο ειδικός αγορητής της Δημοκρατικής Αριστεράς κ. Γεώργιος Κυρίτσης.",134381,"Chairman","ΠΡΟΕΔΡΕΥΩΝ",90,"",90
"15552","
"," Εγώ δεν έχω σειρά, κύριε Πρόεδρε;",134382,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15553","
"," Συγγνώμη, μου είχε ζητήσει τον λόγο ο κ. Κυρίτσης. 
Νόμιζα ότι θέλατε να προηγηθείτε, κύριε Κυρίτση.",134383,"Chairman","ΠΡΟΕΔΡΕΥΩΝ",90,"",90
"15554","
"," Εάν θέλετε να προηγηθείτε, κύριε συνάδελφε, δεν υπάρχει πρόβλημα.",134384,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15555","
"," Όχι, δεν θέλω να προηγηθώ. Παρακαλώ.",134385,""," ΓΕΩΡΓΙΟΣ ΚΥΡΙΤΣΗΣ",150,"",150
"15556"," 
"," Τον λόγο, λοιπόν, έχει η ειδική αγορήτρια της Δημοκρατικής Αριστεράς, η συνάδελφος κ. Μαρίνα Χρυσοβελώνη.",134386,"Chairman","ΠΡΟΕΔΡΕΥΩΝ",90,"",90
"15557"," 
"," Με κάνατε Δημοκρατική Αριστερά, κύριε Πρόεδρε;",134387,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15558","
"," Εγώ είμαι πάντα υπέρ της μεγάλης κεντροαριστεράς, οπότε και λάθη να κάνω είναι ευτύχημα για τον δημόσιο βίο. 
Τον λόγο έχει η ειδική αγορήτρια των Ανεξαρτήτων Ελλήνων κ. Μαρίνα Χρυσοβελώνη.",134388,"Chairman","ΠΡΟΕΔΡΕΥΩΝ",90,"",90
"15559"," 
"," Να είστε καλά, ευχαριστώ. 
Κύριε Πρόεδρε,  κύριε Υπουργέ, κυρίες και κύριοι συνάδελφοι,…",134389,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15560","
"," Ένα λεπτό, αν μου επιτρέπετε, κυρία Χρυσοβελώνη. Σας ζητώ συγγνώμη. Να κάνω μία ανακοίνωση για το σχολείο που είναι σήμερα εδώ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δύο εκπαιδευτικοί συνοδοί τους από το 2ο Γενικό Λύκειο Πειραιά ( Β΄ τμήμα). 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Έχετε τον λόγο, κυρία Χρυσοβελώνη, και συγγνώμη και πάλι.",134390,"Chairman","ΠΡΟΕΔΡΕΥΩΝ",90,"",90
"15561","
"," Ευχαριστώ, κύριε Πρόεδρε.
Κυρίες και κύριοι συνάδελφοι,  οι Ανεξάρτητοι Έλληνες δηλώνουμε ότι θα καταψηφίσουμε επί της αρχής το νομοσχέδιο του κ. Μητσοτάκη και αυτό διότι θεωρούμε ότι το νομοσχέδιο αυτό δεν έχει συγκεκριμένη αρχή. Είναι, δηλαδή, σαν να χάθηκαν οι εμπνευστές του μέσα σε έναν λαβύρινθο ετερόκλητων ζητούμενων, τα οποία προσπάθησαν να τακτοποιήσουν ταυτόχρονα. 
Υπάρχουν, λοιπόν,  θέματα ηλεκτρονικής διακυβέρνησης αναμεμειγμένα με λίγο τουρισμό, καθαριότητα σχολείων και από δίπλα η Εθνική Σχολή Δημόσιας Διοίκησης.
Εν πάση περιπτώσει, το γιατί έχουμε αυτή τη νομοθετική σαλάτα, θα μου επιτρέψετε να πω, μπορούμε να το εξηγήσουμε, χωρίς βέβαια να έχουμε τη δυνατότητα να το δικαιολογήσουμε.
Βλέπουμε, για παράδειγμα, πλήθος Υπουργών να ζητούν αλλαγή των οργανισμών των Υπουργείων τους, των οποίων τα προεδρικά διατάγματα εκδόθηκαν μόλις πριν από λίγες εβδομάδες. 
Είναι αδικαιολόγητο μεν, ευεξήγητο δε το γεγονός αυτό, καθώς όχι μόνο ο κ. Μητσοτάκης, αλλά και πάρα πολλοί Υπουργοί είναι γεγονός ότι έχουν πλέον απολέσει τον έλεγχο των Υπουργείων τους. Μέσα στην αναταραχή έχουν επικρατήσει πλέον άλλες, προεκλογικού -θα έλεγα- χαρακτήρα σκοπιμότητες, όντως, της συγκυβέρνησης. 
Η σύγχυση που επικρατεί απλά αποδεικνύει ότι ο χρόνος ζωής της παρούσας Κυβέρνησης τελειώνει και εξηγεί πλέον το γιατί βλέπουμε τέτοιες σπασμωδικές πρωτοβουλίες στη Βουλή. 
Αυτό βέβαια δεν σημαίνει πως όλο το νομοσχέδιο είναι απορριπτέο. Για παράδειγμα, τα ζητήματα της ανοικτής διάθεσης δεδομένων του δημοσίου και της οικονομικής διαφάνειας αποτελούν, όπως θέλω να πιστεύω, κοινό τόπο για τα περισσότερα κόμματα. 
Στα προφανή, λοιπόν, και στα αυτονόητα δεν έχουμε κανέναν λόγο να διαφωνήσουμε και δεν θα διαφωνήσουμε. Απλώς θα ήθελα εδώ να καταθέσω μερικές παρατηρήσεις εκ μέρους των Ανεξαρτήτων Ελλήνων, σε σχέση με τα πρώτα δεκαέξι άρθρα, τις οποίες ελπίζω ότι θα δει ο κύριος Υπουργός και η κυρία Υφυπουργός. Αυτές αποτελούν, κατά την άποψή μας, όχι μόνον εφικτές, αλλά και αναγκαίες βελτιώσεις του παρόντος νομοσχεδίου. 
Στο κεφάλαιο Α΄ που αφορά την περαιτέρω χρήση πληροφοριών του δημοσίου, η οποία κατέστη θεωρητικά δυνατή με τον ν. 3448/2006, πρέπει πρώτα από όλα να παραδεχθούμε ότι αυτή ουδέποτε υλοποιήθηκε. Στόχος του νόμου εκείνου ήταν η εμπορική εκμετάλλευση ενός τομέα επιχειρηματικής δραστηριότητας, ο οποίος, ενώ αλλού στην Ευρωπαϊκή Ένωση αντιστοιχεί σε τζίρο δισεκατομμυρίων ευρώ, στην Ελλάδα εξακολουθεί να παραμένει πρακτικά ανύπαρκτος. 
Είναι αυτονόητο ότι η διάθεση πληροφοριών του δημοσίου είναι συνάρτηση αφ’ ενός της ψηφιοποίησής τους και αφ’ ετέρου της συνεργασιμότητας των παρόχων, δηλαδή των δημοσίων υπηρεσιών. Δυστυχώς, το τελευταίο στοιχείο είναι κάτι που σαφώς δεν υπάρχει σήμερα έναντι των πολιτών ή των επιχειρήσεων στη χώρα μας.
Τα αίτια αυτής της δυσλειτουργίας είναι πολλά. Μεταξύ αυτών κυριαρχούν και τα εξής: Πρώτον, είναι η κουλτούρα αδιαφάνειας που διέπει τις δημόσιες υπηρεσίες. Δεύτερον, η ευθυνοφοβία πολλών στελεχών του δημοσίου. Τρίτον, η ανυπαρξία ελέγχου εφαρμογής του ισχύοντος νόμου, για τον οποίο υπεύθυνος θεωρητικά είναι ο Γενικός Επιθεωρητής Δημόσιας Διοίκησης, που όμως πρακτικά δεν ασχολήθηκε με το θέμα. 
Τέλος, θεωρούμε ότι παίζει σημαντικό ρόλο και η ανυπαρξία πειθαρχικών επιπτώσεων στις περιπτώσεις μη συνεργασίας των δημοσίων υπαλλήλων με τους πολίτες ή με τις αιτούσες επιχειρήσεις. 
Για να αντιμετωπιστεί, λοιπόν, η παραπάνω κατάσταση εισάγεται η λεγόμενη ανοικτή διάθεση των δημοσίων πληροφοριών, χωρίς δηλαδή να χρειάζεται να υποβληθεί κάποια αίτηση του ενδιαφερομένου. Για να έχει όμως κάποιο νόημα, θα πρέπει ασφαλώς να προηγηθεί η ψηφιοποίηση και η αυτοματοποιημένη διάθεσή τους εκ μέρους των αρμοδίων φορέων. 
Σημειώνω εδώ ότι το πρόγραμμα «ΔΙΑΥΓΕΙΑ», το πρόγραμμα ανάρτησης δημοσίων εγγράφων στο διαδίκτυο, δεν καλύπτει σε καμμία περίπτωση περιπτώσεις εμπορικά αξιοποιήσιμων πληροφοριών, ιδιαίτερα με τον τρόπο με τον οποίο λειτουργεί σήμερα. 
Σε αυτό το σημείο θέλω να επισημάνω πως η συντριπτική πλειοψηφία των αιτημάτων πολιτών ή επιχειρήσεων που υποβλήθηκαν μέχρι τώρα, βάσει του νόμου του 2006, δεν ικανοποιήθηκαν από τις αρμόδιες υπηρεσίες. Ο κύριος λόγος είναι η παντελής απουσία ελέγχου εφαρμογής του νόμου και η έλλειψη κυρώσεων για τους δημόσιους φορείς σε περίπτωση μη συμμόρφωσης, παράγοντες που θεωρούμε ότι διαιωνίζουν το σημερινό καθεστώς αδιαφάνειας και άρνησης συνεργασίας εκ μέρους του κράτους. 
Το αντίδοτο που προτείνει το συζητούμενο νομοσχέδιο είναι η συμπλήρωση του ανύπαρκτου σήμερα ελεγκτικού μηχανισμού, αυτού δηλαδή του ΓΕΕΔ, με το ΣΕΕΔΔ στον ρόλο του ελεγκτή εφαρμογής του νέου πλαισίου ανοικτής διάθεσης των δημοσίων δεδομένων. Η εμπειρία λέει πως πρόκειται για ένα πολύ δύσκολο έργο, το οποίο συχνά εκφυλίζεται και σε πάρεργο εκ μέρους των ελεγκτικών αρχών.
Μακάρι να μας διαψεύσετε, αλλά θεωρώ ότι μόνο η πράξη θα μπορέσει να το δείξει. 
Σε ό,τι αφορά τώρα τα άρθρα 15 και 16, είναι όντως βήματα προς την κατεύθυνση της διαφανούς διαχείρισης του δημοσίου χρήματος. 
Εδώ, όμως, οι Ανεξάρτητοι Έλληνες θα κάνουμε μία πρόταση, τόσο στην Κυβέρνηση όσο κυρίως στη Βουλή. Για να μη μιλούμε, λοιπόν, διαρκώς για τη διαφάνεια των άλλων, μπορούμε και εμείς να θεσμοθετήσουμε την υποχρεωτική ανάρτηση των προϋπολογισμών και απολογισμών της Βουλής στον διαδικτυακό μας τόπο. Άλλωστε, το πράξαμε πρόσφατα με τα οικονομικά των πολιτικών κομμάτων, άρα είναι και απολύτως εφικτό. Βέβαια, αν θέλουμε διαφάνεια παντού και για όλους, μπορούμε να θεσμοθετήσουμε την τακτική ανάρτηση και των στοιχείων εκτέλεσης των προϋπολογισμών εκείνων που χρηματοδοτούνται από το κράτος με εκατομμύρια ευρώ. Έτσι θα γνωρίζουν και οι πολίτες πώς ξοδεύουν το δημόσιο χρήμα οι διάφοροι πολιτικοί και πολιτειακοί φορείς της χώρας. 
Για το κεφάλαιο Γ΄, απλώς θέλω να πω ότι διαφωνούμε επί της αρχής με τις ρυθμίσεις για την Εθνική Σχολή Δημόσιας Διοίκησης και αυτό γιατί γενικότερα οι Ανεξάρτητοι Έλληνες διαφωνούμε με τη λογική του ελάχιστου κοινού παρονομαστή στο δημόσιο. Όταν μιλούμε, κύριοι συνάδελφοι, για εισακτέους στην Εθνική Σχολή Δημόσιας Διοίκησης, λογικά θα έπρεπε να θέτουμε τον πήχη πάρα πολύ ψηλά, όχι να στοχεύουμε στον ελάχιστο κοινό παρονομαστή. 
Για παράδειγμα, θέτετε ελάχιστες τυπικές προϋποθέσεις συμμετοχής στον διαγωνισμό για την ΕΣΔΔΑ και αδιαφορείτε για βασικά προσόντα που πρέπει να διαθέτουν οι υποψήφιοι. 
Επ’ αυτού θα δώσω μόνο ένα παράδειγμα. Ζούμε στην εποχή της ηλεκτρονικής διακυβέρνησης, του διαδικτύου και της κοινωνίας της πληροφορίας. Όλα αυτά φαίνεται ότι δεν απασχολούν και πάρα πολύ το Υπουργείο. Έτσι, λοιπόν, θεωρείται ότι οι συμμετέχοντες στον διαγωνισμό δεν χρειάζεται να έχουν πιστοποιημένες γνώσεις ηλεκτρονικών υπολογιστών. Γιατί άραγε; Μάλλον γιατί ο κύριος Υπουργός δεν το θεωρεί απλώς ένα  «στατικό» προσόν, όπως μας έλεγε την τελευταία φορά, αλλά προφανώς το θεωρεί ένα περιττό προσόν. 
Έρχεται, όμως, ο κ. Μητσοτάκης και πράττει και κάτι άλλο. Μας λέει ότι επιθυμεί την προσαρμογή του διαγωνισμού στα ευρωπαϊκά δεδομένα. Μάλιστα, φέρνει ως παράδειγμα τη διαδικασία επιλογής υπαλλήλων από τα ευρωπαϊκά θεσμικά όργανα. Είναι πολύ καλή πρόθεση, με την οποία πραγματικά κανείς δεν θα μπορούσε να διαφωνήσει. Τι κάνει, όμως, το Υπουργείο στην πράξη εκτός από τα πολύ ωραία λόγια; Εισάγει την εξέταση των υποψηφίων στην ενότητα «Γνώσεις και Δεξιότητες» με ένα τεστ πολλαπλών επιλογών. Δεν έχουμε καμμία αντίρρηση και επ’ αυτού. Είναι, όμως, αυτή η πραγματική προσαρμογή στα ευρωπαϊκά δεδομένα; Έτσι διεξάγει, για παράδειγμα, η Ευρωπαϊκή Επιτροπή τους δικούς της διαγωνισμούς, για να μπορέσει να επιλέξει τους ευρωυπαλλήλους; Δεν έχετε διαβάσει, άραγε, ποιες και πόσες δοκιμασίες περιλαμβάνει κάθε concour που διοργανώνει η αρμόδια Ευρωπαϊκή Υπηρεσία, η EPSO; 
Για παράδειγμα, δεν μπορούσατε να καταθέσετε στη Βουλή πρόταση αναβάθμισης της διαδικασίας με τη δοκιμασία επεξεργασίας φακέλου δημοσίων εγγράφων; Γιατί σας ενοχλεί τόσο πολύ ένας διαγωνισμός ο οποίος θα διεξάγεται με στάδια; Γιατί επιλέγετε σκόπιμα να περάσετε κάτω από τον πήχη; 
Εμείς οι Ανεξάρτητοι Έλληνες θεωρούμε τη διαδικασία εισαγωγής, όπως και την ίδια τη φοίτηση στην Εθνική Σχολή Δημόσιας Διοίκησης, ως εν δυνάμει μηχανισμούς αναβάθμισης της ίδιας της δημόσιας διοίκησης. Αυτό, όμως, μπορεί να συμβεί μόνο όταν λειτουργούν ουσιαστικά και αποσκοπούν στη διαμόρφωση ενός στελεχιακού δυναμικού υψηλών δυνατοτήτων και προσόντων, όχι με την ισοπέδωση των πάντων στο δημόσιο. Γι’ αυτό και θα ψηφίσουμε «όχι» στη συγκεκριμένη περίπτωση. 
Τώρα, κύριε Πρόεδρε, θα αφιερώσω λίγο χρόνο στις παλινωδίες της Κυβέρνησης, με τις οποίες και ξεκίνησα την τοποθέτησή μου, τα γράψε-σβήσε δηλαδή, που φανερώνουν ότι δεν υπάρχει καμμία απολύτως δυνατότητα διοικητικής μεταρρύθμισης από την παρούσα κατάσταση. 
Ξεκινώ με το άρθρο 22, το οποίο τροποποιεί για πολλοστή φορά το άρθρο 90 του ν. 4172 και αφορά την περίφημη κινητικότητα στο δημόσιο. Ειλικρινά, δεν θυμάμαι πλέον πόσες φορές έχετε αλλάξει τη συγκεκριμένη διαδικασία. Είναι βέβαια, όπως έχω πει ξανά πάρα πολλές φορές, μία ιστορία η οποία βρίσκεται κυριολεκτικά στον αέρα. Αυτό συμβαίνει γιατί οι πλεονάζοντες και οι λεγόμενοι «διαθέσιμοι» δημόσιοι υπάλληλοι που μπαίνουν στην κινητικότητα προκύπτουν από μία απολύτως αυθαίρετη διαδικασία, αυτήν της αξιολόγησης δομών των φορέων, στην οποία βασίζονται και οι αλλαγές στις οργανικές θέσεις.
Το γεγονός αυτό το έχω καταγγείλει στον κύριο Υπουργό, με πλήθος ερωτήσεων που του έχω απευθύνει και στις οποίες, δυστυχώς, ποτέ δεν έχει απαντήσει επί της ουσίας. Γι’ αυτό άλλωστε αποφεύγετε όπως ο διάολος το λιβάνι να καταθέσετε στη Βουλή και τις εκθέσεις αξιολόγησης δημοσίων οργανισμών, στους οποίους έχετε φέρει στην κυριολεξία τα πάνω κάτω. 
Τα πάνω κάτω όμως φέρνετε και στα οργανογράμματα των Υπουργείων, που πρόσφατα δημοσιεύτηκαν με τη μορφή προεδρικών διαταγμάτων. Εκεί έρχεστε, πριν καλά καλά στεγνώσει το μελάνι της Εφημερίδας της Κυβερνήσεως, να κάνετε διορθώσεις στους οργανισμούς πλήθους Υπουργείων. Και εκεί επικρατεί σύγχυση και εκεί επικρατούν αλλαγές επί αλλαγών. 
Όλα αυτά όμως μαρτυρούν μία γενική αναταραχή, που είναι, όπως προείπα, απόλυτα προβλέψιμη, λαμβάνοντας υπ’ όψιν την αντίστοιχη κατάσταση η οποία επικρατεί στη συγκυβέρνηση. 
Κύριε Πρόεδρε, θα κλείσω με κάτι άλλο, επίσης προβλέψιμο, το οποίο διατρέχει το νομοσχέδιο και το οποίο επίσης θεωρώ ότι φέρνει μία πολύ μεγάλη αναταραχή στον χώρο της δημόσιας διοίκησης. 
Μιλάω για το άρθρο 28 και τον περίφημο έλεγχο γνησιότητας δικαιολογητικών του προσωπικού του δημοσίου. Με το συγκεκριμένο άρθρο εισάγετε τον διαδοχικό επανέλεγχο εγγράφων του ατομικού μητρώου των υπαλλήλων, δηλαδή των πτυχίων, των πιστοποιητικών και των βεβαιώσεων, εν’ όψει της οποιασδήποτε υπηρεσιακής τους μεταβολής. 
Πρόκειται για ένα μέτρο που εμπεριέχει σε έναν βαθμό άσκοπα επαναλαμβανόμενες ενέργειες της διοίκησης, όπως είναι ο έλεγχος της γνησιότητος ενός πτυχίου το οποίο έχει ήδη ελεγχθεί. Επίσης, θα έλεγα ότι ενέχει και ένα στοιχείο παραλογισμού, όταν, για παράδειγμα, κάποιος που επελέγη από το ΑΣΕΠ για να διοριστεί και άρα είναι δεδομένο ότι τα δικαιολογητικά του έχουν ελεγχθεί, γίνεται λίγο μετά ξανά αντικείμενο όμοιου ελέγχου, εν’ όψει του διορισμού του από τον φορέα της επιλογής του. 
Πέραν, όμως, της προφανούς σπατάλης ελεγκτικών πόρων, πρόκειται για μία περίπτωση για την οποία κάποιος θα έλεγε ότι το επιπλέον δεν βλάπτει. Υπ’ αυτήν την έννοια, λοιπόν, θα μπορούσαμε να το δεχτούμε, έστω ως μία διοικητική υπερβολή, λόγω του επικρατούντος κλίματος σύγχυσης του Υπουργείου, στο οποίο αναφέρθηκα προηγουμένως διεξοδικά. 
Αυτό, όμως, που θεωρώ τελείως απαράδεκτο είναι οι ισχυρισμοί του κ. Μητσοτάκη στο σχετικό κομμάτι της αιτιολογικής έκθεσης. Εκεί, λοιπόν, ο ίδιος ο Υπουργός αναφέρει πως πλαστά πιστοποιητικά εμφανίστηκαν σε αρκετές, όπως λέει, περιπτώσεις στο δημόσιο και πως διαπιστώθηκε πολύ μεγαλύτερη διάδοσή τους από αυτήν που αναμενόταν.
Κύριε Πρόεδρε, πρόκειται απλώς για απολύτως αναπόδεικτους ισχυρισμούς, θα έλεγα για λάσπη στον ανεμιστήρα, εκ μέρους του κ. Μητσοτάκη, αφού δεν έχει δώσει ακόμα ούτε συνολικά νούμερα κρουσμάτων ούτε βεβαίως ποσοστά τέτοιων υποθέσεων επί του συνολικού όμως αριθμού των ελεγχθέντων δημοσίων υπαλλήλων. Το σενάριο αυτό θεωρώ ότι αποτελεί επανάληψη της γνωστής προσπάθειας της συγκυβέρνησης για απαξίωση του δημοσίου και για απόλυτη συκοφάντηση των λειτουργών του. 
Εδώ πρέπει να επισημανθεί ο χαρακτήρας παρωδίας που συχνά λαμβάνει ο έλεγχος για πλαστά πιστοποιητικά στο δημόσιο. Ένα τέτοιο παράδειγμα αποτελεί και η πιστοποίηση ξένων γλωσσών. Ως γνωστόν, τέτοια διπλώματα χορηγούνται κυρίως από παραρτήματα ξένων ινστιτούτων στην Ελλάδα. 
Όταν, λοιπόν, οι ελληνικές δημόσιες υπηρεσίες ρώτησαν, για παράδειγμα, το Ινστιτούτο Γκαίτε εάν κάποιοι δημόσιοι υπάλληλοι είναι όντως γερμανομαθείς, ο ξένος αυτός οργανισμός απάντησε ότι δεν μπορεί να απαντήσει εάν εκείνοι είναι όντως απόφοιτοί του.
 Δεν θα επεκταθώ, κύριε Πρόεδρε, σε άλλα παραδείγματα που αποδεικνύουν το φαιδρό του πράγματος. Επιφυλάσσομαι για τη συζήτηση επί των άρθρων, κατά την οποία εάν χρειαστεί, θα επανέλθω στο συγκεκριμένο θέμα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω αμέσως, κύριε Πρόεδρε.
Προφανώς οι Ανεξάρτητοι Έλληνες καταψηφίζουμε το συγκεκριμένο νομοσχέδιο επί της αρχής και καταδικάζουμε προκαταβολικά τον ορυμαγδό των υπουργικών τροπολογιών που κατατέθηκαν τελείως εμβαλωματικά από τη συγκυβέρνηση.
Σας ευχαριστώ.
(Χειροκροτήματα από την πτέρυγα των ΑΝΕΛ)",134391,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15562","
"," Και εμείς ευχαριστούμε.
Τον λόγο έχει ο ειδικός αγορητής της Χρυσής Αυγής, ο συνάδελφος κ. Αντώνης Γρέγος.",134392,"Chairman","ΠΡΟΕΔΡΕΥΩΝ",90,"",90
"15563","
"," Ευχαριστώ, κύριε Πρόεδρε. Δεν πιστεύω να με μπερδέψετε και μένα. Εμείς είμαστε πιστοί, μόνο Χρυσή Αυγή.
Σήμερα συζητάμε ένα νομοσχέδιο που περιλαμβάνει αρκετές σημαντικές ρυθμίσεις. Η βάση του νομοσχεδίου είναι διατάξεις που καθιερώνουν την αρχή της ανοικτής διάθεσης και περαιτέρω χρήσης των εγγράφων, πληροφοριών και δεδομένων που βρίσκονται στην κατοχή του δημοσίου. 
Όπως αποκαλύπτει και ο τίτλος, το νομοσχέδιο συμπληρώνουν ρυθμίσεις για την ενίσχυση της διαφάνειας καθώς και διατάξεις που αφορούν τον εισαγωγικό διαγωνισμό της Εθνικής Σχολής Δημόσιας Διοίκησης. Δυστυχώς η Κυβέρνηση δεν έμεινε εκεί και έχει εντάξει στο νομοσχέδιο μία σειρά άλλων διατάξεων, σχετικών ή λιγότερο σχετικών, ακόμα και διατάξεις που αφορούν κάποιο άλλο Υπουργείο. Είναι και αυτό ένα σύνηθες φαινόμενο. 
Έτσι, επί της ουσίας έχουμε μπροστά μας για ακόμη μία φορά ένα νομοσχέδιο προϊόν συρραφής διαφόρων ρυθμίσεων. Το αποτέλεσμα αυτό, όμως, κατά τη γνώμη μας, αδικεί και το ίδιο το νομοσχέδιο, αλλά και τις διατάξεις χωριστά. Είναι χαρακτηριστικό ότι οι λεγόμενες «λοιπές διατάξεις» απασχόλησαν την επιτροπή για τουλάχιστον το ήμισυ του χρόνου των συνεδριάσεων.   
Κατ’ αρχάς, όσον αφορά το πρώτο κεφάλαιο του νομοσχεδίου, τα άρθρα 1 έως 14, με τα οποία καθιερώνεται και ως υποχρέωση της διοίκησης η αρχή της ανοικτής διάθεσης και περαιτέρω χρήσης των εγγράφων, πληροφοριών και δεδομένων που βρίσκονται στην κατοχή του δημοσίου, οφείλουμε να πούμε πως είναι μια θετική διάταξη. Είναι σημαντικό να γίνουν όλες αυτές οι αλλαγές που θα επιτρέψουν την αποτελεσματικότερη λειτουργία της διοίκησης και την καλύτερη εξυπηρέτηση των πολιτών. 
Επιπλέον, είναι εξίσου σημαντικό να εκμεταλλευθεί και η χώρα μας όλες τις ευκαιρίες και δυνατότητες που θα πρόσφερε η καθιέρωση της αρχής της ελεύθερης διάθεσης των εγγράφων, πληροφοριών και δεδομένων του δημόσιου τομέα. Απ’ ό,τι θυμάμαι καλά, το είχαμε επισημάνει και στην επιτροπή και είχατε εγγυηθεί τη διασφάλιση των ευαίσθητων δεδομένων που αφορούν στα εθνικά θέματα και τα θέματα ασφάλειας. Νομίζω ότι αυτό έχει καλυφθεί.
Από την άλλη, όμως, έχουμε κάποιες επιφυλάξεις. Είναι σημαντικό να δούμε αν όλες αυτές οι ρυθμίσεις, που κατά τα άλλα κινούνται σε θετική κατεύθυνση, θα μπορέσουν να λειτουργήσουν σωστά στην πράξη. Αυτό το λέμε για τον απλό λόγο ότι η καθιέρωση της αρχής αυτής ως υποχρέωση της διοίκησης απαιτεί μία διοίκηση που θα θεωρείται βραχίονας άσκησης των λειτουργιών του κράτους και θα απολαμβάνει τη στήριξη και την εμπιστοσύνη της Κυβέρνησης. 
Όμως κάτι τέτοιο δεν ισχύει σήμερα. Η Κυβέρνηση σήμερα αντιμετωπίζει τη διοίκηση και του δημοσίους υπαλλήλους ως βάρος και ενόχληση. Έχει μετατρέψει τη διοίκηση σε απλό υποδοχέα των μνημονιακών εντολών της τρόικας. Έχει μετατρέψει τους δημοσίους υπαλλήλους από ανθρώπους σε αριθμούς, οι οποίοι απλά εξυπηρετούν στην επίτευξη των μνημονιακών λογιστικών στόχων.
Μέσα σε αυτήν την πραγματικότητα απορούμε πραγματικά αν θα μπορέσει να αντεπεξέλθει η διοίκηση στη σωστή και πλήρη εφαρμογή των νέων αυτών διατάξεων. Αυτό το λέμε όχι γιατί δεν υπάρχει θέληση, αλλά γιατί έχουμε μία διοίκηση με συνεχώς μειούμενο προσωπικό, με συνεχή μείωση των πόρων, με ελλείψεις σε δομές και υποδομές. 
Απορούμε αν έχει καταρτιστεί το απαραίτητο επιχειρησιακό σχέδιο για να εφαρμοστούν οι διατάξεις. Με λίγα λόγια, έχουμε ενστάσεις για το κατά πόσον θα μπορέσουν αυτές οι ρυθμίσεις να σηματοδοτήσουν κάποια αλλαγή, έστω μακροπρόθεσμα, και δεν θα μείνουν δυστυχώς στα χαρτιά. 
Αυτό δεν θα είναι κάτι που θα γίνει για πρώτη φορά. Για παράδειγμα, είναι γεγονός ότι πολλές διατάξεις του ν. 3979/2011 για την ηλεκτρονική διακυβέρνηση δεν υλοποιήθηκαν ποτέ. 
Το δεύτερο κεφάλαιο του νομοσχεδίου αποτελείται από δύο άρθρα, το 15 και το 16. Σχετικά με αυτά θέλουμε να πούμε ότι προβλέπουν την ανάρτηση στο πρόγραμμα «ΔΙΑΥΓΕΙΑ» στοιχείων εκτέλεσης των προϋπολογισμών των δημόσιων φορέων και απολογιστικών στοιχείων δαπανών μη κερδοσκοπικών φορέων. Είναι αυτά που επιχορηγούνται με κάποιον τρόπο από τους φορείς της γενικής κυβέρνησης με ποσά άνω των 3.000 ευρώ ετησίως. Είναι σημαντικό ότι αυτή η υποχρέωση περιλαμβάνει και τους Οργανισμούς Τοπικής Αυτοδιοίκησης. 
Αυτές οι ρυθμίσεις είναι θετικές και θα ενισχύσουν τη διαφάνεια χωρίς αμφιβολία. Όμως από την άλλη δεν εξασφαλίζει από μόνο του ότι το δημόσιο χρήμα δεν θα τυγχάνει σπατάλης και κακοδιαχείρισης, όπως είδαμε τα τελευταία χρόνια. 
Επιπλέον, πρέπει να γίνει έλεγχος σε βάθος ετών για το πού σπαταλήθηκε δημόσιο χρήμα. Δεκάδες φορείς που χρηματοδοτούνταν από το δημόσιο δεν λογοδοτούσαν σε κανέναν, ποτέ, για το πού και το πώς και γιατί ξόδευαν το δημόσιο χρήμα που διαχειρίζονταν. 
Είναι ενδεικτικά όλα αυτά που βγήκαν στη δημοσιότητα κατά καιρούς για τις διάφορες ΜΚΟ που χρηματοδοτούσαν για σκοπούς και ενέργειες το λιγότερο αμφίβολης σκοπιμότητας και χρησιμότητας. Είναι το γνωστό θέμα με τις ΜΚΟ.
Πρέπει, επίσης, να γίνει έλεγχος σε βάθος από άποψη ουσίας, αλλά και από άποψη χρόνου, για να αποδοθούν οι ευθύνες εκεί που πρέπει, ώστε να μάθει και ο τελευταίος Έλληνας πού πήγαν όλα αυτά τα χρόνια τα λεφτά του. Μόνο έτσι θα έχουν νόημα διατάξεις σαν αυτές του δεύτερου  κεφαλαίου του σημερινού νομοσχεδίου. 
Σε σχέση με το τρίτο κεφάλαιο του νομοσχεδίου, που επιφέρει αλλαγές στον διαγωνισμό για την εισαγωγή στην Εθνική Σχολή Δημόσιας Διοίκησης, είχαμε εκφράσει και στην επιτροπή τις επιφυλάξεις μας για τις επιμέρους αλλαγές. 
Για παράδειγμα, σχετικά με την καθιέρωση της άριστης γνώσης μόνο της αγγλικής γλώσσας ως υποχρεωτικής για τη συμμετοχή στον διαγωνισμό και με τον αποκλεισμό των υπολοίπων γλωσσών, είχαμε προτείνει και στην επιτροπή να είναι δυνατόν να συμμετέχουν και υποψήφιοι με άριστη γνώση γαλλικών και γερμανικών, που είναι μαζί με τα αγγλικά οι κύριες γλώσσες της Ευρωπαϊκής Ένωσης. 
Το επιχείρημα της Υφυπουργού ότι τα αγγλικά είναι η γλώσσα που χρησιμοποιείται περισσότερο στην Ευρωπαϊκή Ένωση έχει βάση, αλλά θα μπορούσε να απαιτείται από τους υποψηφίους που έχουν άριστη γνώση γαλλικών και γερμανικών να αποδεικνύουν ότι έχουν καλή γνώση αγγλικών. Έτσι λύνεται το ζήτημα, χωρίς να αποκλειστούν κάποιοι από τους υποψήφιους λόγω γλώσσας. Δεν μπορούμε να καταλάβουμε γιατί επιμένετε ακόμη και τώρα σε αυτό. 
Ένσταση διατυπώσαμε και για τη μείωση των εισακτέων κατά εκατό στον αριθμό, γιατί πιστεύουμε ότι ο αριθμός πρέπει να καθορίζεται με βάση τις ανάγκες της διοίκησης και όχι βάσει των μνημονιακών επιταγών.
Επίσης, είναι σημαντικό ότι οι αλλαγές αυτές ήρθαν και ενσωματώθηκαν στο νομοσχέδιο χωρίς να προηγηθεί κάποια διαβούλευση. Αυτό είχαν πει, απ’ ό,τι θυμάμαι, και οι εκπρόσωποι των αποφοίτων της Εθνικής Σχολής Δημόσιας Διοίκησης. 
Όπως και να έχει, δεν έχουμε πειστεί για την αναγκαιότητα και την αποτελεσματικότητα των αλλαγών αυτών. 
Όσον αφορά τώρα τις λοιπές διατάξεις, υπάρχουν κάποιες ρυθμίσεις οι οποίες είναι θετικές -εκφραστήκαμε θετικά και στην επιτροπή- και ειδικότερα το άρθρο 24, το οποίο δίνει τη δυνατότητα στους υπαλλήλους των ΚΕΠ να αναγνωρίσουν, υπό προϋποθέσεις, την προϋπηρεσία που διανύθηκε στα ΚΕΠ, με σύμβαση μίσθωσης έργου. Επίσης, στο άρθρο 26, που αφορά τις άδειες νοσηλείας και διατροφής ανηλίκων, και στο άρθρο 27, που αφορά δυσκολίες υπαλλήλων ΑΜΕΑ, είμαστε επίσης θετικοί. 
Θα αναφερθώ και στα περιβόητα άρθρα 28 και 29, που αφορούν τον έλεγχο της γνησιότητας των δικαιολογητικών των δημοσίων υπαλλήλων που διορίζονται ή παραιτούνται. Οι διατάξεις αυτές έγιναν αντικείμενο μεγάλης συζήτησης και αντιπαράθεσης μεταξύ των εκπροσώπων των κυβερνητικών κομμάτων από τη μία - Νέας Δημοκρατίας και ΠΑΣΟΚ- και των εκπροσώπων του ΣΥΡΙΖΑ από την άλλη. Επί της ουσίας, οι διατάξεις δεν προβλέπουν κάτι το τρομακτικό. 
Εννοείται ότι είναι σωστό να γίνεται έλεγχος των πιστοποιητικών που καταθέτουν ως τυπικά προσόντα οι υπάλληλοι. Κι εμείς ζητούμε τον αυστηρό έλεγχο των πιστοποιητικών και λέμε ναι στη τιμωρία τους -αυτό θα είναι και ένας παραδειγματισμός-, όχι όμως αυτό να οδηγήσει σε εξόντωση. 
Τα άρθρα αυτά έγιναν θέμα έντονης αντιπαράθεσης για καθαρά επικοινωνιακούς λόγους κι όχι για λόγους ουσίας. Επί της ουσίας, όλα τα κόμματα συμφωνούν για τον έλεγχο των πιστοποιητικών. 
Από την άλλη, εγώ θα ήθελα να σταθώ κάπου αλλού: Έχουμε τους εκπροσώπους της Κυβέρνησης να ανάγουν σε μέγα θέμα τις διατάξεις αυτές, λες και ανακάλυψαν τον τροχό. Το αυτονόητο το παρουσιάζουν ως επιτυχία. Υπάρχει, όμως, και η άλλη όψη του ζητήματος. 
Η ίδια Κυβέρνηση που ξεψαχνίζει τα χαρτιά των υπαλλήλων για να βρει κάποιο πλαστό χαρτί και να απολύσει υπαλλήλους, μήπως και φτάσει στον αριθμό των απολυόμενων που επιτάσσει η τρόικα, είναι η ίδια Κυβέρνηση η οποία κάνει τρομερό ζήτημα το πλαστό χαρτί κάποιου χαμηλόβαθμου υπάλληλου.∙ Είναι η ίδια Κυβέρνηση που συγκαλύπτει σκάνδαλα, που ξέχασε τη λίστα Λαγκάρντ σε κάποιο συρτάρι, που κάλυψε το σκάνδαλο της «SIEMENS» και προχώρησε σε έναν απαράδεκτο διακανονισμό μαζί της, ο οποίος προσβάλλει τη χώρα μας. 
Είναι η ίδια Κυβέρνηση που κάνει ότι δεν είδε το βίντεο με την αποκάλυψη του πρώην Γραμματέα της Κυβέρνησης κ. Μπαλτάκου, της Κυβέρνησης των κυρίων Σαμαρά και Βενιζέλου. Είναι η ίδια Κυβέρνηση που κατάφερε ένα καίριο πλήγμα στη δικαιοσύνη, όπως όλοι είδατε από τις τελευταίες εξελίξεις, χρησιμοποίησε ένα κύκλωμα δικαστών και προχώρησε στην ποινική δίωξη των πολιτικών της αντιπάλων, οι οποίοι αυτήν τη στιγμή είναι τρίτη πολιτική δύναμη της χώρας. 
Έχουμε αναφερθεί σε αυτό πάρα πολλές φορές και θα το πούμε και τώρα. Μιλάμε γι’ αυτήν τη σκευωρία που έχει καταστήσει τη Βουλή παράνομη, που λειτουργεί με διακόσιους ενενήντα δύο Βουλευτές, αφού Βουλευτές, συμπεριλαμβανομένου και του κοινοβουλευτικού κόμματος, βρίσκονται άδικα και παράνομα στη φυλακή. 
Εδώ να πούμε για άλλη μία φορά και από του Βήματος ότι είναι η ίδια Κυβέρνηση που η Χρυσή Αυγή κατηγορεί για κατάλυση του Συντάγματος και προσβολή του πολιτεύματος. Δεν θυμάμαι τι ποινές επισείει ο Ποινικός Κώδικας. Μπορεί κάποιος να μπει στο ίντερνετ και να το δει. 
Τα ίδια μάτια που βλέπουν ένα πλαστό πιστοποιητικό, για να καταδικάσουν έναν απλό υπάλληλο, είναι αυτά που δεν είδαν το βίντεο με την αποκάλυψη που σας ανέφερα πριν και δεν είπαν τίποτα για την πολιτική σκευωρία που οργανώθηκε σε βάρος της Χρυσής Αυγής.
Από την άλλη πλευρά, ο ΣΥΡΙΖΑ υπερασπίστηκε με πάθος και ευαισθησία τους υπαλλήλους που έχουν προχωρήσει σε χρήση πλαστού εγγράφου και ζήτησε να μην υποστούν μεγάλες και εξοντωτικές συνέπειες.
Δεν είναι κακό να έχουν όλες αυτές τις ευαισθησίες και την ανάγκη να υπερασπιστούν έναν ή περισσότερους υπαλλήλους, ακόμα και αν αυτοί έχουν υποπέσει σε παραπτώματα.
Από την άλλη, όμως, δεν είδαμε καμμία ευαισθησία εκ μέρους του ΣΥΡΙΖΑ, όταν παραβιάστηκε το Σύνταγμα και το πολίτευμα και οδηγήθηκαν μέλη του Κοινοβουλίου με γελοίες και ανυπόστατες κατηγορίες στη φυλακή, μόνο και μόνο γιατί έκλεβαν ψήφους από τον Σαμαρά. Δείχνετε τρομερή ευαισθησία για το παραμικρό, αλλά δεν δείξατε κανένα ανακλαστικό απέναντι στις απολυταρχικές πρακτικές της Κυβέρνησης Σαμαρά, με τις πολιτικές διώξεις που ασκεί και οδήγησε τη χώρα πενήντα και εξήντα χρόνια πίσω. 
Ας είναι. Ο κόσμος έχει μάτια και βλέπει και καταλαβαίνει ότι η ευαισθησία του ΣΥΡΙΖΑ για τα ανθρώπινα και πολιτικά δικαιώματα είναι επιλεκτική και επιφανειακή.
Οι υπόλοιπες διατάξεις του τέταρτου κεφαλαίου του νομοσχεδίου κινούνται και αυτές στη φιλοσοφία των μνημονιακών λογικών, όπως είναι τα άρθρα 25, 32, 33 κ.ά..
Όσον αφορά τα άρθρα 34 και 35, που αφορούν το Υπουργείο Τουρισμού, θα επαναλάβω αυτό που είπα και στην επιτροπή, ότι οι διατάξεις αυτές δεν έχουν θέση σε αυτό το νομοσχέδιο, γιατί αφορούν άλλο Υπουργείο και πρέπει να αποσυρθούν.
Το νομοσχέδιο, από ό,τι φαίνεται, δεν έχει συγκεκριμένο χαρακτήρα και αποτελεί συρραφή διαφόρων διατάξεων για διάφορα ζητήματα. Ακόμη και αν μέσα σε αυτές υπάρχουν κάποιες διατάξεις που είναι θετικές, κινούνται σε θετική κατεύθυνση, δεν νομίζουμε ότι μπορούν να υλοποιηθούν.
Θα καταψηφίσουμε επί της αρχής και για τις τροπολογίες και τα άρθρα θα τοποθετηθούμε αύριο.
Ευχαριστώ πολύ.",134393,""," ΑΝΤΩΝΙΟΣ ΓΡΕΓΟΣ",62,"",62
"15564","
"," Και εμείς ευχαριστούμε.
Τον λόγο έχει ο αγαπητός συνάδελφος, ειδικός αγορητής της Δημοκρατικής Αριστεράς, κ. Γιώργος Κυρίτσης.",134394,"Chairman","ΠΡΟΕΔΡΕΥΩΝ",90,"",90
"15565","
"," Ευχαριστώ, κύριε Πρόεδρε.
Κυρία και κύριε Υπουργέ, κυρίες και κύριοι συνάδελφοι, την ώρα που συζητάμε ένα νομοσχέδιο για τη διαφάνεια και την αναδιοργάνωση της δημόσιας διοίκησης, η Κυβέρνηση επιδιώκει την πλήρη αποδιοργάνωσή της. Πείτε μου πώς αλλιώς να εξηγήσω τα σχέδια του Υπουργείου για το νέο μισθολόγιο στο δημόσιο που διαρρεύσατε και την ενδοκυβερνητική σύγκρουση που έχουν προκαλέσει.
Αντιλαμβάνομαι, κύριε Μητσοτάκη, ότι ακολουθείτε μια ιδρυματική κυβερνητική πολιτική, γιατί δεν μπορείτε να δείτε τίποτα πέρα από αυτό το κτήριο ή το κτήριο του Υπουργείου. Ειλικρινά, δεν μπορώ να καταλάβω τι ακριβώς σκοπεύετε να κάνετε. Θα μπαίνει κάποιος στο δημόσιο μέσω ΑΣΕΠ και μετά από δύο χρόνια θα περνάει από ΑΣΕΠ. Αυτά τα δύο χρόνια θα λαμβάνει τον «κολοσσιαίο» μισθό των 680 ευρώ.
Για μένα, η μόνη εξήγηση είναι ότι θέλετε να διατηρήσετε το πελατειακό σας κράτος. «Είσαι δικός μας; Μετά από δύο χρόνια σε κρατάω. Δεν είσαι δικός μας; Την έκανες, έφυγες.». Και αυτό εσείς μας το παρουσιάζετε σαν μεγάλη μεταρρύθμιση.
Από την άλλη, μας λέτε ότι θέλετε να φτιάξετε μια καινούργια δημόσια διοίκηση. Καταστρέφουμε την προηγούμενη, γιατί δεν είναι παραγωγική. Θα συμφωνήσω. Όμως, δεν φτιάχνετε τίποτα καινούργιο.
Κύριε Μητσοτάκη, πηγαίνετε σε μια δημόσια υπηρεσία, όπως, για παράδειγμα, στο ΙΚΑ Πανόρμου. Θα δείτε τους υπαλλήλους, τους πολίτες κατά εκατοντάδες σε απόγνωση, γιατί δεν μπορούν να εξυπηρετηθούν. Μιλάτε για αξιολόγηση και προβλέπετε ένα σύστημα διαβλητό και εξ ορισμού αναξιοκρατικό. Μιλάτε για αξιοκρατία και οι Υπουργοί της Κυβέρνησής σας φτιάχνουν φωτογραφικούς νόμους, για να μην πειράξουν την εκλογική τους περιφέρεια.
Να σας φέρω ένα παράδειγμα; Δείτε τι έγινε με τους φύλακες των πανεπιστημίων. Διώξατε τους φύλακες εδώ, στα κεντρικά, αλλά στο Πανεπιστήμιο Πειραιώς, στο Πάντειο Πανεπιστήμιο, στο Πανεπιστήμιο της Πάτρας δεν πειράξατε κανέναν. Δηλαδή, αυτοί ήταν καλοί και δεν έπρεπε να φύγουν, αυτοί εδώ είναι οι κακοί και έπρεπε να φύγουν. Και θέλετε εμείς να στηρίζουμε αυτούς τους νόμους!
Πάμε στο υπό συζήτηση νομοσχέδιο, το οποίο στόχο έχει την ενίσχυση της διαφάνειας στον δημόσιο τομέα. Πράγματι, το ζήτημα της διαφάνειας είναι ιδιαίτερα σημαντικό. Δυστυχώς, όμως, το υπό συζήτηση νομοσχέδιο μας στερεί τη δυνατότητα να επικεντρωθούμε και να εξελίξουμε τα ζητήματα διαφάνειας και ανοιχτότητας των δεδομένων. Και αυτό επειδή το Υπουργείο Διοικητικής Μεταρρύθμισης επέλεξε να κλείσει με το σχέδιο νόμου διάφορες εκκρεμότητες, διαφορετικές μεταξύ τους, οι οποίες αφορούν στα ανοιχτά δεδομένα και τη διαφάνεια, τους νέους οργανισμούς των Υπουργείων, ρυθμίσεις θεμάτων για την Εθνική Σχολή Δημόσιας Διοίκησης, θέματα διαθεσιμότητας, πειθαρχικά ζητήματα, τα ακίνητα κυριότητας του ΕΟΤ, τα ΑΜΕΑ και τόσα άλλα.
Στο σημείο αυτό δεν μπορώ να μην πω ότι στη δημόσια διαβούλευση υπήρχε μόνο το τμήμα που αφορούσε τα ανοιχτά δεδομένα και τη διαφάνεια, δηλαδή τα πρώτα δεκαέξι άρθρα. Εκ των υστέρων προστέθηκαν, χωρίς διαβούλευση, άλλα δεκαοκτώ. Κι εσείς μας λέτε να υπηρετούμε τους νόμους!
Θα ξεκινήσω, όμως, με τα θέματα της ανοιχτότητας και της διαφάνειας. Οι νομοθετικές ρυθμίσεις του πρώτου κεφαλαίου είναι σημαντικές. Εντάσσονται στο πλαίσιο μίας συγκροτημένης προσπάθειας για την εισαγωγή κανόνων ανοιχτής διακυβέρνησης στο σύνολο της δημόσιας διοίκησης. Τέτοια παρέμβαση είναι η υλοποίηση των δεσμεύσεων της χώρας σε σχέση με την OGP και το κεντρικό νομοθέτημα για την ανοιχτή διάθεση δεδομένων του δημόσιου τομέα.
Η νομοθετική πρωτοβουλία είναι βασικό βήμα για την ουσιαστική εισαγωγή κανόνων ανοιχτής διάθεσης της δημόσιας πληροφορίας και ειδικότερα για την εισαγωγή δύο νέων βασικών αρχών σ’ αυτόν τον τομέα, δηλαδή, πρώτον, της εξ ορισμού ανοιχτότητας ή ανοιχτής πληροφορίας και, δεύτερον, της ενεργητικής διαφάνειας. 
Βεβαίως, δεν διστάζω να επαινέσω ότι δεν επιδιώκεται μία μηχανιστική μεταφορά της οδηγίας 2013/37 της Ευρωπαϊκής Ένωσης. Το νομοσχέδιο προσαρμόζει την οδηγία στο ελληνικό περιβάλλον και προτείνει επιπλέον μέτρα για την ενίσχυση της ανοιχτής διάθεσης της πληροφορίας του δημόσιου τομέα στη χώρα αλλά και τη διαφάνεια στη δράση της δημόσιας διοίκησης.
Η απελευθέρωση των δημόσιων δεδομένων είναι εντός του πλαισίου της μεταφοράς της οδηγίας. Αυτή η πρακτική είναι απαραίτητη στην ελληνική πραγματικότητα για μία σειρά από λόγους. Ενδεικτικά αναφέρω, πρώτον, ότι στις έρευνες του ΟΚΧΕ κατά τη διάρκεια εφαρμογής του ν. 3882/2010 σε σχέση με τη μεταφορά της οδηγίας «INSPIRE», προκύπτει ότι το 86,3% των συμμετεχόντων στην έρευνα υπαλλήλων του δημοσίου τομέα θεωρεί ότι υπάρχει ανάγκη για περισσότερο διαμερισμό δεδομένων του δημοσίου τομέα. 
Επίσης, το 97% πιστεύει ότι τα γεωχωρικά δεδομένα θα πρέπει να είναι ελεύθερα και ανοιχτά, επειδή υπάρχει τεράστια ανάγκη να υπάρχει πρόσβαση στη δημόσια πληροφορία από τρίτους, προκειμένου να μπορούν οι φορείς του δημοσίου να επιτελούν καλύτερα και με μικρότερο κόστος συναλλαγών τη δημόσια αποστολή τους. Την ίδια ώρα, οι επιχειρήσεις μπορούν να προσφέρουν υπηρεσίες προστιθέμενης αξίας με τη μέγιστη δυνατή παραγωγικότητα, χωρίς όμως να μειώνουν τους μισθούς των εργαζομένων. 
Δεύτερον, αυτοί οι δύο στόχοι, δηλαδή η μείωση του διοικητικού βάρους και η αύξηση της παραγωγικότητας της ιδιωτικής επιχείρησης, αποτελούν κεντρικά σημεία σειράς εθνικών πολιτικών, οι οποίες έχουν αποτυπωθεί σε επίσημα κείμενα πολιτικής.
Τρίτον, η εμπειρία από την εφαρμογή των νόμων 3448/2006, 3882/2010 και 3979/2011 υποδεικνύει ότι είναι απαραίτητο να υπάρξουν δραστικά μέτρα για το άνοιγμα της πληροφορίας, που δεν προϋποθέτουν την έκδοση υπουργικών αποφάσεων ή άλλων κανονιστικών πράξεων της διοίκησης ούτε εξαρτώνται από την έκδοση κειμένων εθνικής πολιτικής, καθώς η διοίκηση δεν έχει εκδώσει κανένα σχετικό κείμενο για το σύνολο των διατάξεων που παραμένουν ανενεργές.
Κατά συνέπεια, η επιλογή λύσεων σε νομοθετικό επίπεδο και η χρήση γενικών κανόνων φαίνεται να είναι η ασφαλέστερη λύση για την επιβολή κανόνων ανοιχτότητας. Η επιλογή της εισαγωγής των αρχών της εξ ορισμού ανοιχτότητας και της ενεργητικής διαφάνειας φαίνεται να είναι η βέλτιστη προσέγγιση για το πραγματικό άνοιγμα των δεδομένων.
Τέταρτον, το σύνολο των μελετών που έχουν γίνει σε σχέση με τα ανοιχτά δεδομένα του δημοσίου τομέα συμφωνεί ότι δημιουργεί σημαντικά θετικά οικονομικά αποτελέσματα σε σχέση με την εθνική οικονομία. Βελτιώνει τη διαφάνεια και τη λειτουργία της δημόσιας διοίκησης και δημιουργεί νέες θέσεις εργασίας.
Γι’ αυτούς τους λόγους και εξαιτίας της δύσκολης οικονομικής συγκυρίας είναι απολύτως αναγκαίο ο νόμος να επιτρέπει την πλέον ανοιχτή διάθεση της πληροφορίας του δημόσιου τομέα. 
Όμως, θα ήθελα να διατυπώσω ορισμένες παρατηρήσεις. Το νομοσχέδιο, κατ’ αρχάς, θα μπορούσε να είναι πιο τολμηρό, ενσωματώνοντας τους κανόνες για την ανοιχτή διάθεση της πληροφορίας του δημοσίου τομέα και τους κανόνες για το πολιτιστικό και εκπαιδευτικό υλικό που βρίσκεται εκτός του πεδίου εφαρμογής της οδηγίας.
Κάτι τέτοιο θα έδειχνε την ενότητα των δεδομένων και θα εξυπηρετούσε γενικότερους στόχους πολιτικής ανοιχτότητας και διαφάνειας. 
Επίσης, είναι απαραίτητο να υπάρξει κεντρική πολιτική χρεώσεων και να μην αφεθεί το ζήτημα αυτό σε μεμονωμένους φορείς του δημοσίου. Διαφορετικά, ενδέχεται να οδηγηθούμε σε αδικαιολόγητες αρνήσεις διάθεσης της δημόσιας πληροφορίας, που θα σταματήσουνε την εφαρμογή του νόμου.
Τώρα έρχομαι στα υπόλοιπα ζητήματα, κυρία Υπουργέ, που θίγονται στο νομοσχέδιο. 
Κατ’ αρχάς, θα αναφερθώ στα ζητήματα που αφορούν την Εθνική Σχολή Δημόσιας Διοίκησης και Αυτοδιοίκησης. Οι ρυθμίσεις του σχεδίου νόμου αλλάζουν τη δομή του εισαγωγικού διαγωνισμού για την Εθνική Σχολή Δημόσιας Διοίκησης, ενός διαγωνισμού ιδιαίτερα απαιτητικού μεν, που, όμως, θα οδηγήσει στη δημιουργία ανώτατων στελεχών που θα στελεχώσουν επιτελικά τη δημόσια διοίκηση. Η αλλαγή έγινε αιφνιδιαστικά, χωρίς διαβούλευση και χωρίς να τεκμηριώνεται η σκοπιμότητά της. Επίσης, πουθενά δεν διευκρινίζεται το πρότυπο, πού στηρίζεται ο νέος διαγωνισμός, ο οποίος σε καμμιά περίπτωση δεν θα πρέπει να υποβαθμιστεί.
Πάμε τώρα, όμως, και στα ζητήματα που αφορούν τις διαθεσιμότητες. 
Κυρία Υπουργέ, μέχρι στιγμής η Κυβέρνηση έχει αποδείξει την προχειρότητά της και την παντελή έλλειψη σχεδίου. Θα σας εξηγήσω τι εννοώ: Το μόνο σχέδιό της είναι οι απολύσεις. Αδιαφορεί, τόσο για το προσωπικό όσο και για την ίδια τη δημόσια διοίκηση. Από τη μία μιλάτε για επανέλεγχο των συμβάσεων που μετατράπηκαν σε αορίστου χρόνου και από την άλλη δεν διευκρινίζετε με ποιον τρόπο θα ελέγξετε τη μετατροπή, αν δηλαδή είναι νόμιμη ή όχι.
Αντίστοιχη προχειρότητα συναντάμε και στον σχεδιασμό νέων οργανισμών των Υπουργείων. Θα αναφερθώ, ιδιαίτερα, στον νέο οργανισμό του Υπουργείο Πολιτισμού, που με ενδιαφέρει και πάρα πολύ. Ο σχεδιασμός του έγινε με προχειρότητα και αποσπασματική προσέγγιση, χωρίς, μάλιστα, να υπάρχει σχεδιασμός για τα προβλήματα που θα προκύψουν στα εξακόσια έργα του ΕΣΠΑ, συνολικού προϋπολογισμού 744 εκατομμυρίων ευρώ, που εκτελούνται αυτήν τη στιγμή από τις υπηρεσίες του Υπουργείου. 
Η συρρίκνωση των εφορειών αρχαιοτήτων, η εξαφάνιση νευραλγικών τμημάτων από τα μουσεία, η ίδρυση πέντε υπηρεσιών που υπάγονται απευθείας στο Γραφείου του Υπουργού, η κατάργηση θέσεων σε ένα Υπουργείο υποστελεχωμένο, ανοίγουν τον δρόμο για την υποβάθμιση των υπηρεσιών του Υπουργείου.
Προσωπικά, κύριε Υπουργέ, δεν μου προξενεί καμμία απορία. Η πολιτιστική πολιτική της Κυβέρνησης στόχο έχει τον εντυπωσιασμό και όχι την προώθηση του πολιτισμού, που για αυτήν την Κυβέρνηση παραμένει άγνωστη λέξη.
Για τα υπόλοιπα ζητήματα και για επιμέρους παρατηρήσεις θα αναφερθώ στην επί των άρθρων συζήτηση.
Κυρίες και κύριοι συνάδελφοι, αυτό που χρειάζεται η χώρα είναι μια σύγχρονη, αποτελεσματική, ορθολογική και λειτουργική δημόσια διοίκηση, που θα διακατέχεται από υπευθυνότητα και λογοδοσία. Όμως, αυτό προϋποθέτει δύο πράγματα: σχέδιο και συναίνεση. 
Αντ’ αυτού, ο κύριος Πρωθυπουργός, ο Αρχηγός του ΠΑΣΟΚ και τελευταίος και εσείς, κύριε Υπουργέ, διαμηνύετε ότι χωρίς εσάς η χώρα θα πέσει σε χάος. Αυτό ούτε σχέδιο ούτε συναίνεση είναι. Αυτό είναι αυτοκρατορική παράκρουση, γιατί δεν μπορείτε να αντιληφθείτε ότι το χάος είστε εσείς!
Η Δημοκρατική Αριστερά ψηφίζει «όχι» επί της αρχής του νομοσχεδίου.
(Χειροκροτήματα από την πτέρυγα της ΔΗΜΑΡ)",134395,""," ΓΕΩΡΓΙΟΣ ΚΥΡΙΤΣΗΣ",150,"",150
"15566","
"," Τον λόγο έχει ο ειδικός αγορητής του Κομμουνιστικού Κόμματος Ελλάδας, ο συνάδελφος κ. Χρήστος Κατσώτης.",134396,"Chairman","ΠΡΟΕΔΡΕΥΩΝ",90,"",90
"15567","
"," Ευχαριστώ, κύριε Πρόεδρε.
Το παρόν νομοσχέδιο έρχεται να υλοποιήσει πλευρές της εθνικής στρατηγικής για τη διοικητική μεταρρύθμιση, η οποία είναι ευθυγραμμισμένη με τη στρατηγική «Ευρώπη 2020». Η Ευρωπαϊκή Ένωση υποδεικνύει, υπαγορεύει την εθνική στρατηγική και το πλαίσιο, βέβαια, που δημιουργείται και που σήμερα συζητάμε. 
Με το νομοσχέδιο προβλέπονται ρυθμίσεις που είναι προσαρμοσμένες στις απαιτήσεις του κεφαλαίου για την ενίσχυση της ανταγωνιστικότητάς του, με προώθηση μεταρρυθμίσεων που θα κάνουν πιο αποτελεσματική την υλοποίηση των αντιλαϊκών μέτρων.
Η λειτουργία του αστικού κράτους και της δημόσιας διοίκησης δεν είναι ουδέτερη, αλλά ταξική και γι’ αυτό δεν μπορεί να είναι δίκαιη και φιλολαϊκή. Στόχος των λειτουργιών είναι η υλοποίηση των επιλογών του κεφαλαίου για τη διασφάλιση της κερδοφορίας του και τη θωράκιση της κυριαρχίας του.
Οι πληροφορίες στα χέρια των επιχειρηματικών ομίλων δεν μπορεί παρά να λειτουργούν σε βάρος των λαϊκών συμφερόντων. Ακόμα και οι λεγόμενες «απόρρητες» είναι πολύ εύκολα προσβάσιμες. Δεν είναι λίγες οι καταγγελίες για ιατρικά απόρρητα που έρχονται στα χέρια των ασφαλιστικών εταιρειών. Από αυτήν την πλευρά, δεν μας εντυπωσιάζει που ο ΣΥΡΙΖΑ και ο εισηγητής του βρίσκουν θετικό το νομοσχέδιο όσον αφορά αυτές τις πλευρές, αλλά βέβαια δεν το ψηφίζουν. 
Οι όποιες διαφοροποιήσεις δεν θίγουν τον χαρακτήρα αυτού του νομοσχεδίου. Η διαφάνεια είναι τόση όση δεν θίγει τους μονοπωλιακούς επιχειρηματικούς ομίλους, όση δεν θίγει το κεφάλαιο και την κερδοφορία του. Αρνείστε την ονομαστικοποίηση των μετοχών, αρνείστε την κατάργηση του φορολογικού, του τραπεζικού, του εμπορικού και επιχειρηματικού απορρήτου, ώστε να μπορεί να γίνεται στοιχειώδης έλεγχος των επιχειρηματιών και της διαπλοκής τους. Ό,τι είναι διαφανές, δεν σημαίνει ότι είναι και ηθικό, έντιμο και φιλολαϊκό. Οι αποφάσεις της Βουλής, οι νόμοι που έχουν ψηφιστεί μέχρι τώρα, οι τετρακόσιοι μνημονιακοί νόμοι δεν είναι διαφανέστατοι; Διαφανέστατοι είναι! Οι αποφάσεις της Ευρωπαϊκής Ένωσης επίσης, όπως και η Συνθήκη του Μάαστριχτ, τα αντικομμουνιστικά ψηφίσματα, η κατάργηση όλων των δικαιωμάτων των εργαζομένων. Όλα είναι στη διαφάνεια. Όμως αυτό δεν τα κάνει φιλολαϊκά. 
Για το ΚΚΕ η κατάργηση της σήψης, η διαφάνεια μπορεί να έρθει με την εργατική τάξη στην εξουσία και με τον εργατικό λαϊκό έλεγχο. 
Στο κεφάλαιο Α΄ -που οι περισσότεροι το προσπερνάτε- και με τον ν. 3448/2006 προωθήθηκαν οι ρυθμίσεις, με σκοπό τη δημιουργία μιας αγοράς πληροφοριών που ανήκουν στο δημόσιο και για τις οποίες ορίζονται οι όροι και οι προϋποθέσεις για πρόσβαση σ’ αυτές από τους ιδιώτες, ιδίως τους επιχειρηματίες, για αξιοποίηση και για εμπορική τους χρήση έναντι μικρού αντιτίμου. 
Στόχος η αξιοποίηση του πλούτου των πληροφοριών που διαθέτει το δημόσιο, για τη συγκέντρωση και επεξεργασία των οποίων δαπανήθηκαν χρήματα του ελληνικού λαού και άπειρες εργατοώρες για την ανάπτυξη κερδοφορίας του κεφαλαίου και για τη βελτίωση της ανταγωνιστικότητάς του. 
Με το κεφάλαιο Α΄ του νομοσχεδίου τροποποιούνται οι ρυθμίσεις του ν. 3448/2006, ώστε αυτή η διοχέτευση των πληροφοριών που διαθέτει το δημόσιο προς τους μεγάλους επιχειρηματικούς ομίλους να είναι κατά κανόνα πλήρως ελεύθερη με το χαμηλότερο δυνατό κόστος, όταν αυτό προβλέπεται κατ’ εξαίρεση και με επέκταση σε τομείς στους οποίους ενδιαφέρεται να επενδύσει η πλουτοκρατία, όπως είναι τα πολιτιστικά αγαθά της χώρας μας. Πάνω σ’ αυτό η αιτιολογική έκθεση είναι σαφής. 
Στόχος των ρυθμίσεων είναι η καθιέρωση της αρχής της ελεύθερης διάθεσης και περαιτέρω χρήσης των εγγράφων, πληροφοριών και δεδομένων του δημοσίου τομέα και μάλιστα σε ηλεκτρονική μορφή, αλλά και σε μορφή πλήρως προσβάσιμη και αξιοποιήσιμη από τους επιχειρηματίες. 
Στην αιτιολογική έκθεση αναφέρεται ότι οι πολιτικές ανοιχτών δεδομένων -οι οποίες ενθαρρύνουν την ευρεία διαθεσιμότητα και την περαιτέρω χρήση πληροφοριών του δημοσίου τομέα για εμπορικούς σκοπούς με ελάχιστους ή καθόλου νομικούς, τεχνικούς και οικονομικούς περιορισμούς- μπορούν να διαδραματίσουν σημαντικό ρόλο στην τόνωση της οικονομικής ανάπτυξης. Η αιτιολογική έκθεση, δηλαδή, θεωρεί σημαντική την ενίσχυση του ανταγωνισμού και τη μείωση του κόστους των υπηρεσιών που προσφέρουν ιδιωτικές εταιρείες και που προηγουμένως έπρεπε να προβούν σε χρονοβόρες διαδικασίες ή να καταβάλουν αντίτιμο για να αποκτήσουν δημόσια δεδομένα. 
Η αιτιολογική έκθεση εκτιμά ότι με τις πολιτικές ανοιχτής διάθεσης και περαιτέρω χρήσης εγγράφων, πληροφοριών και δεδομένων του δημοσίου θα υπάρξουν για την Ευρωπαϊκή Ένωση οικονομικά οφέλη πλέον των 40.000.000.000 ευρώ. Βέβαια, αυτά τα 40.000.000.000 ευρώ θα τα κερδίσουν οι πολυεθνικές, με αύξηση της οικονομικής δραστηριότητας, που θα ξεπερνά τα 3.000.000.000 ευρώ σε επτά διαφορετικούς τομείς δραστηριότητας που θα τους ενδιαφέρει, όπως είναι η εκπαίδευση, οι μεταφορές για τα αγροτικά προϊόντα, η ηλεκτρική ενέργεια, το πετρέλαιο, το φυσικό αέριο, η υγεία και η καταναλωτική πίστη. 
Οι πιο πάνω πολιτικές προωθούνται για τους πιο πάνω λόγους από την Ευρωπαϊκή Ένωση, ώστε και η ίδια να καταστεί πιο ανταγωνιστική στον τομέα της εμπορευματοποίησης της γνώσης σε σχέση με τα υπόλοιπα ανταγωνιστικά ιμπεριαλιστικά κέντρα.
Στην πιο πάνω κατεύθυνση, η Ευρωπαϊκή Ένωση έχει εκδώσει και την οδηγία 2013/37 σε αντικατάσταση της οδηγίας 2003/98, η οποία θεωρείται πίσω από τις απαιτήσεις των πολυεθνικών της Ευρωπαϊκής Ένωσης για την ταχύτατη και με το λιγότερο δυνατό κόστος και εμπόδια αξιοποίηση του κέρδους των πληροφοριών και δεδομένων του πλούτου που διαθέτουν τα δημόσια των κρατών-μελών της Ευρωπαϊκής Ένωσης. 
Επικαλείται η Κυβέρνηση ότι μέσω της εφαρμογής της ανοιxτής διάθεσης των εγγράφων, των πληροφοριών και των δεδομένων που τηρούν οι δημόσιες υπηρεσίες για την περαιτέρω χρήση και αξιοποίησή τους θα ευνοηθεί η αποτελεσματικότητα του δημοσίου, όπως επίσης και η εξυπηρέτηση του απλού πολίτη που θα έχει πρόσβαση σε έγγραφα που τον αφορούν.
Υπάρχει βεβαίως και αυτή η πλευρά. Όμως, η θεσμοθέτηση της αρχής της ανοιxτής διάθεσης γίνεται για να διευκολυνθεί η πρόσβαση και η αξιοποίηση των πληροφοριών του δημοσίου από τις επιχειρήσεις για την εξασφάλιση της κερδοφορίας του, κάτι που προκύπτει σαφώς, όπως είπα, από την αιτιολογική έκθεση.
Οι πιο πάνω στόχοι των πολυεθνικών, τους οποίους προωθεί η Ευρωπαϊκή Ένωση αλλά και η ελληνική Κυβέρνηση για την εξυπηρέτηση των συμφερόντων τους, έχουν και επιμέρους ρυθμίσεις. Καθιερώνεται πλέον η αρχή της ανοικτής διάθεσης και περαιτέρω χρήση των εγγράφων, πληροφοριών και δεδομένων χωρίς να απαιτείται οποιαδήποτε ενέργεια του ενδιαφερόμενου ή πράξη της διοίκησης.
Δεύτερον, η ελεύθερη διάθεση γίνεται μέσω του διαδικτύου και με τρόπο οργανωμένο και πλήρως προσβάσιμο.
Τρίτον, ανοίγει η αγορά πληροφοριών και η ελεύθερη διάθεση σε σημαντικά πολιτιστικά αγαθά, αφού θα είναι πλέον δυνατή η εφαρμογή της ελεύθερης διάθεσης και η παραπέρα χρήση πληροφοριών και δεδομένων που κατέχουν οι βιβλιοθήκες, μεταξύ αυτών οι βιβλιοθήκες των ανωτέρων εκπαιδευτικών ιδρυμάτων, τα μουσεία και τα αρχεία.
Τέταρτον, η πρόσβαση των ιδιωτών και κυρίως των μεγάλων επιχειρηματικών ομίλων, ιδίως στα πολιτιστικά αγαθά που περιέχονται στις πληροφορίες και τα δεδομένα του δημοσίου, πέρα από την πιο πάνω διεύρυνση του πεδίου πρόσβασης, επιτυγχάνεται αποτελεσματικότερα με την εξασφάλιση μακροχρόνιων αποκλειστικών δικαιωμάτων για την ψηφιοποίηση πολιτιστικών πόρων. 
Πέμπτον, ο κανόνας θα είναι η ελεύθερη διάθεση και περαιτέρω χρήση των πληροφοριών και δεδομένων του δημοσίου και μόνο κατ’ εξαίρεση θα υπάρχουν κάποιοι περιορισμοί, που θα προβλέπουν αδειοδότηση του δημοσίου ή άλλους τρόπους -όπως υποχρέωση αναφοράς της πηγής, ρήτρα προστασίας των προσωπικών δεδομένων κ.λπ.- αλλά και οι σχετικές αδειοδοτήσεις, όπως κατ’ εξαίρεση θα επιβάλλονται και θα πρέπει να είναι ειδικά αιτιολογημένες και θα παρέχουν ευρύτερα δικαιώματα περαιτέρω χρήσης χωρίς περιορισμούς ή με τους λιγότερους δυνατούς περιορισμούς. 
Έκτον, ακόμη και στις περιπτώσεις που θα απορρίπτεται η ελεύθερη διάθεση και η περαιτέρω χρήση πληροφοριών και δεδομένων προβλέπεται ταχεία διαδικασία για την ανατροπή αυτής της απόρριψης, με διοικητική προσφυγή ενώπιον του Γενικού Επιθεωρητή Δημόσιας Διοίκησης, χωρίς προηγούμενη προσφυγή στη δημόσια υπηρεσία που έβγαλε απορριπτική απόφαση. Σε περίπτωση απορριπτικής απόφασης από τον Γενικό Επιθεωρητή Δημόσιας Διοίκησης προσφυγή για ακύρωση, όχι ενώπιον του Συμβουλίου της Επικρατείας, αλλά ενώπιον του Τριμελούς Διοικητικού Εφετείου. 
Έβδομον, η διάθεση στους ιδιώτες και η περαιτέρω χρήση των πληροφοριών και των δεδομένων του δημοσίου για εμπορική χρήση και εκμετάλλευση από μέρους τους προβλέπεται να γίνεται και δωρεάν, ενώ, όταν προβλέπεται αντίτιμο, αυτό θα γίνεται με το χαμηλότερο δυνατό κόστος, αφού προβλέπεται χρέωση στο οριακό κόστος για την αναπαραγωγή, παραγωγή και διάθεση των πληροφοριών και δεδομένων. Μόνο κατ’ εξαίρεση προβλέπεται και μια εύλογη απόδοση της επένδυσης του δημοσίου για τη συγκέντρωση και επεξεργασία αυτών των πληροφοριών, μια απόδοση που επιδιώκεται να είναι η μικρότερη δυνατή.
Όγδοον, προκειμένου να εξασφαλιστεί η ελεύθερη πρόσβαση και η περαιτέρω χρήση των πληροφοριών και δεδομένων του δημοσίου στους ιδιώτες, το νομοσχέδιο υποχρεώνει τους φορείς του δημοσίου να προβαίνουν μέσα σε τακτές προθεσμίες στην καταγραφή και αξιολόγηση του συνόλου των εγγράφων, πληροφοριών και δεδομένων, με σκοπό την ανοικτή διάθεση και μάλιστα κατ’ αρχάς με προσπάθεια να διατίθενται στο διαδίκτυο σε ανοικτό και μηχαναγνώσιμο μορφότυπο και με προσδιορισμό των πληροφοριών και των δεδομένων, τα οποία θα διατίθενται μέσω αδειοδότησης ή τελών, αλλά και εγγράφων πληροφοριών που εμπίπτουν στην εξαίρεση της μη διάθεσης και μη αξιοποίησης και χρήσης. 
Προβλέπεται μάλιστα και η τήρηση Μητρώου Ανοικτών Δεδομένων του δημοσίου για όλους τους φορείς του δημοσίου στο Υπουργείο Διοικητικής Μεταρρύθμισης. 
Το χρήσιμο είναι ότι προβλέπεται στις μεταβατικές διατάξεις πως, εάν οι δημόσιες υπηρεσίες δεν προβούν μέσα στις τασσόμενες προθεσμίες στις πιο πάνω ταξινομήσεις εγγράφων, πληροφοριών και δεδομένων που διαθέτουν, τότε τα σύνολα των εγγράφων, των πληροφοριών και δεδομένων, που θα μπορούν να διαθέτουν, θα διατίθενται ελεύθερα προς περαιτέρω χρήση και αξιοποίηση από τις υπηρεσίες.
Στο κεφάλαιο Β΄ προβλέπονται ρυθμίσεις που αφορούν τους προϋπολογισμούς του δημοσίου, των Υπουργείων, των νομικών προσώπων δημοσίου δικαίου, των ΟΤΑ, που στο όνομα της διαφάνειας θα ελέγχονται ασφυκτικά. Αυτό αφορά κυρίως τους ΟΤΑ και τα εμπόδια που έρχεται να βάλει η Κυβέρνηση στις δαπάνες, που θα είναι αποτέλεσμα κινητοποιήσεων και που θα καλύπτουν λαϊκές ανάγκες. 
Στα άρθρα 17 έως 19 του κεφαλαίου Γ΄, που αφορούν την Εθνική Σχολή Δημόσιας Διοίκησης και Αυτοδιοίκησης, πέρα από τις εξετάσεις που μειώνουν σε αυτές τα μαθήματα, η διαδικασία γίνεται πιο ελεγχόμενη, γιατί εισάγεται μια καινούργια εξέταση γνώσεων και δεξιοτήτων, που συνηθίζεται στην Ευρωπαϊκή Ένωση. Συνήθως δίνεις πρώτα αυτήν την εξέταση και, εάν την περάσεις, εξετάζεσαι στο αντικείμενο. Είναι σαν ψυχομετρικά τεστ. Από τη μια τεστάρουν ότι δεν είσαι καθυστερημένος, αλλά επίσης και τι καπνό φουμάρεις. Είναι μια αντικειμενικοποίηση της συνέντευξης, ένα φίλτρο, για να πάρεις κάθε φορά τον χαρακτήρα και το προφίλ που θέλεις, χωρίς να ρισκάρεις και να χαλάσεις τη διαδικασία του εξεταστή. Αυτή η εξέταση θα πιάνει το 50% και οι υπόλοιπες –τα άλλα δύο μαθήματα- από 25%. 
Υπήρχε, βέβαια, η ηλικία των είκοσι πέντε ετών, αλλά υπήρχε μια αντίδραση και των σπουδαστών και άλλων φορέων και έτσι διορθώθηκε κατά τη διαδικασία της συζήτησης.
Με τα άρθρα αυτά υπονομεύεται η Σχολή Δημόσιας Διοίκησης. Θέλετε να αλλάξει ο τρόπος λειτουργίας της και τα στελέχη που βγαίνουν να είναι αυτά που θα προκρίνει η αστική τάξη, για να είναι τα ανώτερα στελέχη της δημόσιας διοίκησης. Τα ανώτερα στελέχη θα έπρεπε, πρώτον και κύριο, να είναι πολιτικά πεισμένα και αποφασισμένα να υλοποιήσουν την αντιλαϊκή πολιτική. Αφού καταργούνται οι προσωποπαγείς θέσεις και αφού οι οργανικές θέσεις μειώνονται διαρκώς, δεν αποκλείεται η Σχολή Δημόσιας Διοίκησης να γίνει ένα σχολείο επανακατάρτισης των δημόσιων υπαλλήλων -αυτών που είναι σήμερα- για να είναι αποτελεσματικότεροι, ως χαμηλόβαθμοι υπάλληλοι των δημόσιων υπηρεσιών. 
Δίνετε υπερεξουσίες, μέσα από το σχέδιο νόμου, στους γενικούς διευθυντές και ιδιαίτερα στον γενικό διευθυντή του Υπουργείου Εσωτερικών. Αυτό, βέβαια, αποτελεί μια απάντηση στην απειθαρχία και στην ανυπακοή των δημάρχων, που δεν θέλουν να συμφωνήσουν με την αξιολόγηση και τις μαζικές απολύσεις των εργαζομένων. 
Στο άρθρο 21 αυξάνετε τον χρόνο στον οποίο ο εργαζόμενος που είναι σε διαθεσιμότητα θα αμείβεται με το 75% και ενώ μέχρι τώρα αυτός που ήταν σε διαθεσιμότητα από την απόφαση μετακίνησης έπαιρνε κανονικά τον μισθό του, τώρα λέτε ότι αυτό θα γίνεται από την ανάληψη της υπηρεσίας στον ενιαίο φορέα, όποτε αυτή, βέβαια, γίνει. 
Το άρθρο 22 προβλέπει τη δημιουργία μόνιμου μηχανισμού που θα βγάζει υπαλλήλους σε διαθεσιμότητα και θα οδηγεί σε πρόσθετες απολύσεις. Το πλεονάζον προσωπικό θα προκύπτει από τις εκθέσεις αξιολόγησης και τα λεγόμενα «σχέδια στελέχωσης», δηλαδή από τους σχεδιασμούς που έχετε από τις ιδιωτικοποιήσεις θα διαμορφώνεται μόνιμη λίστα πλεονάζοντος προσωπικού. Δεν αρκείστε στη μέχρι τώρα μείωση του αριθμού των δημοσίων υπαλλήλων που έχετε συμφωνήσει, δηλαδή των είκοσι πέντε χιλιάδων, αλλά αυτό θα είναι συνεχώς είκοσι πέντε χιλιάδες, έτσι όπως αποδεικνύεται και από τη ρύθμιση αυτή. Αυτό καταρρίπτει τη μέχρι τώρα επιχειρηματολογία για πλεονάζον προσωπικό που κρίθηκε μέχρι τώρα. Βάζει τη λογική της λειτουργίας του διοικητικού μηχανισμού του κράτους με όσο γίνεται μικρότερο αριθμό υπαλλήλων, ανάλογα με τις εξελίξεις και τις κάθε φορά στοχεύσεις. 
Να σημειωθεί ότι σε αρκετές υπηρεσίες στη φάση των διαθεσιμοτήτων υπήρξαν και μερικοί πρόθυμοι υπάλληλοι που είχαν συμπληρώσει τα χρόνια συνταξιοδότησης να βγουν σε διαθεσιμότητα. Τώρα έρχεται η ρύθμιση και λέτε: δεν μας αρκούν αυτοί που βγήκαν σε σύνταξη ή εξαιρέθηκαν για κάποιο λόγο, αλλά πρέπει να αντικατασταθούν με άλλους. Έτσι αντικαθιστάτε τους συνταξιούχους με άλλους διαθέσιμους. 
Για παράδειγμα στο Υπουργείο Ανάπτυξης βγήκαν περίπου εκατόν έντεκα σε διαθεσιμότητα. Περίπου τριάντα είχαν πάρει σύνταξη. Πρέπει, όμως, να βγάλετε άλλους τριάντα τώρα σε διαθεσιμότητα, κύριε Υπουργέ. Αυτό κάνετε με αυτό το άρθρο 22 του συγκεκριμένου σχεδίου νόμου. 
Είναι ψέματα ότι ο επανέλεγχος των δικαιολογητικών των εργαζομένων με σχέση εργασίας ιδιωτικού δικαίου σε βάθος εικοσαετίας έχει σκοπό την ανεύρεση πλαστών δικαιολογητικών. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Ήδη εδώ και ενάμισι περίπου χρόνο ο έλεγχος για πλαστά δικαιολογητικά γίνεται για όλους τους δημόσιους υπαλλήλους, μόνιμους και ιδιωτικού δικαίου και έχει σχεδόν ολοκληρωθεί. Κανείς δεν στάθηκε εμπόδιο σε αυτόν τον έλεγχο και κανείς δεν κάλυψε πλαστά δικαιολογητικά. Ο νόμος, όμως, για τον λεγόμενο επανέλεγχο σε βάθος εικοσαετίας των συμβάσεων του ιδιωτικού δικαίου αφορά άλλα ζητήματα και έχει άλλους σκοπούς και κύρια την απόλυση εργαζομένων.
Η Κυβέρνηση προσπαθεί να απολύσει χιλιάδες εργαζόμενους που έγιναν αορίστου χρόνου με το προεδρικό διάταγμα Παυλόπουλου και προγενέστερους νόμους, μέσα από την τροποποίηση των κριτηρίων μονιμοποίησής τους.
Συγκεκριμένα επανακαθορίζονται σήμερα τα κριτήρια για τη διαδικασία μονιμοποίησης των συμβασιούχων που έγιναν αορίστου χρόνου. Θεωρεί πλαστές, μη νόμιμες, τις βεβαιώσεις των υπηρεσιών που χορηγήθηκαν στους συμβασιούχους όταν αυτές δεν συνοδεύονται από ασφαλιστική κάλυψη. Θεωρεί παράνομη τη διαδικασία που βασίστηκε σε τέτοιες βεβαιώσεις προϋπηρεσίας. Συγκαλύπτει ότι οι εργαζόμενοι αυτοί δούλευαν για κάποια χρονικά διαστήματα ανασφάλιστοι όχι γιατί το ήθελαν ή το επέλεξαν, αλλά με την προτροπή και ανοχή της Κυβέρνησης, των δημάρχων, των περιφερειαρχών, για να καλύψουν υπαρκτά κενά στις υπηρεσίες, για να μην κλείσουν οι υπηρεσίες.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
 Πετάει στον δρόμο εργαζόμενους, τσαλαπατάει εργατικά δικαιώματα, προωθεί μέτρα που δίνουν φτηνή εργατική δύναμη σε επιχειρηματικούς ομίλου.",134397,""," ΧΡΗΣΤΟΣ ΚΑΤΣΩΤΗΣ",113,"",113
"15568","
"," Συντομεύετε παρακαλώ.",134398,"Chairman","ΠΡΟΕΔΡΕΥΩΝ",175,"",175
"15569","
"," …και δίνει βέβαια συγχωροχάρτι σε όλους τους αξιωματούχους που εκμεταλλεύτηκαν για χρόνια βάναυσα τους συμβασιούχους, τους οποίους χρησιμοποίησαν σαν όμηρους, σαν ρουσφετολογικό μηχανισμό με τον οποίο έφτιαχναν την εκλογική τους πελατεία.
Η διαφθορά, ο εκμαυλισμός της συνείδησης των λαϊκών στρωμάτων, η ομηρία είναι χαρακτηριστικό γνώρισμα του βάρβαρου καπιταλιστικού συστήματος. Αυτοί οι μηχανισμοί της διαφθοράς λειτούργησαν και λειτουργούν υπό την αιγίδα, υπό την καθοδήγηση των κομμάτων που υπηρέτησαν και υπηρετούν τον καπιταλιστικό δρόμο ανάπτυξης και όλη τη σάπια λειτουργία του.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Τα κόμματα, τα οποία κυβέρνησαν εναλλακτικά τα σαράντα χρόνια και συγκυβερνούν σήμερα, πρωτοστάτησαν στη δημιουργία αυτής της άθλιας κατάστασης. Σήμερα παρουσιάζονται ως δυνάμεις της κάθαρσης, της διαφάνειας, της αξιοκρατίας. Οι κύριοι αυτουργοί της πλαστότητας, των μηχανισμών που την αναπαρήγαγαν, που είναι δημιούργημα βέβαια των αστικών κομμάτων, δεν μπορούν σήμερα να παρουσιάζονται σαν κύριοι της κάθαρσης.
Καταψηφίζουμε το παρόν σχέδιο νόμου. Αύριο θα πούμε περισσότερα επί των υπολοίπων άρθρων που δεν προλάβαμε.",134399,""," ΧΡΗΣΤΟΣ ΚΑΤΣΩΤΗΣ",113,"",113
"15570","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθήτριες και μαθητές και δύο εκπαιδευτικοί-συνοδοί τους από το 5ο Γυμνάσιο Περιστερίου, Α΄ Τμήμα.
Η Βουλή τούς καλωσορίζει. 
Σας ευχόμεθα καλή πρόοδο.
(Χειροκροτήματα από όλες τις πτέρυγες της Βουλής)
Εισερχόμεθα τώρα στον κατάλογο των αγορητών επί της αρχής. 
Τον λόγο έχει η κυρία Αφροδίτη Θεοπεφτάτου.",134400,"Chairman","ΠΡΟΕΔΡΕΥΩΝ",175,"",175
"15571","
"," Κύριε Πρόεδρε, τι ώρα θα γίνει η ψηφοφορία;",134401,""," ΝΙΚΟΛΑΟΣ ΒΟΥΤΣΗΣ",40,"",40
"15572","
"," Περίπου στις 12.30΄, για να μαζευτούν οι συνάδελφοι. Για την ψηφοφορία που αφορά τις άρσεις λέτε;
ΑΝΔΡΕΑΣ ΨΥΧΑΡΗΣ: Στις 12.00΄ δεν είχαμε πει, κύριε Πρόεδρε;",134402,"Chairman","ΠΡΟΕΔΡΕΥΩΝ",175,"",175
"15573","
"," Ναι, στις 12.00΄ είχαμε πει, αλλά βλέπετε δεν έχουμε απαρτία.
ΑΝΔΡΕΑΣ ΨΥΧΑΡΗΣ: Να αρχίσουμε και να έρθουν να ψηφίσουν.",134403,"Chairman","ΠΡΟΕΔΡΕΥΩΝ",175,"",175
"15574","
"," Δεν έχουμε απαρτία. Πρέπει να είναι τουλάχιστον εβδομήντα πέντε συνάδελφοι, που δεν είναι. Τους έχω μετρήσει.",134404,"Chairman","ΠΡΟΕΔΡΕΥΩΝ",175,"",175
"15575","
"," Έξω είναι όλοι.",134405,""," ΑΠΟΣΤΟΛΟΣ ΑΛΕΞΟΠΟΥΛΟΣ",7,"",7
"15576","
"," Δεν γίνεται η ψηφοφορία έξω. Να πάρουμε την κάλπη να περιφερόμεθα;
Κυρία Θεοπεφτάτου, παρακαλώ, έχετε τον λόγο.",134406,"Chairman","ΠΡΟΕΔΡΕΥΩΝ",175,"",175
"15577","
"," Ευχαριστώ, κύριε Πρόεδρε.
Θα ήθελα να αναφερθώ σε μια υπουργική τροπολογία που κατατέθηκε στο συγκεκριμένο νομοσχέδιο, η οποία αφορά αρμοδιότητες του Υπουργείου Υποδομών, Μεταφορών και Δικτύων.",134407,""," ΑΦΡΟΔΙΤΗ ΘΕΟΠΕΦΤΑΤΟΥ",84,"",84
"15578","
"," Κύριε Πρόεδρε, επί της διαδικασίας θα ήθελα να μιλήσω.",134408,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15579","
"," Δεν μπορώ να διακόψω τη συνάδελφο.",134409,"Chairman","ΠΡΟΕΔΡΕΥΩΝ",175,"",175
"15580","
"," Μου επιτρέπετε, κυρία συνάδελφε; 
Οι τροπολογίες θα συζητηθούν αύριο και θα έρθουν οι αρμόδιοι Υπουργοί να τις υποστηρίξουν. Δεν είναι πιο λογικό να τους ακούσουμε πρώτα και να τοποθετηθείτε μετά;",134410,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15581","
"," Εγώ θα ήθελα να τοποθετηθώ τώρα, γιατί ελπίζω να το ακούσει ο κύριος Υπουργός. Νομίζω ότι έπρεπε να είναι ήδη εδώ.",134411,""," ΑΦΡΟΔΙΤΗ ΘΕΟΠΕΦΤΑΤΟΥ",84,"",84
"15582","
"," Έγινε διευκρίνιση από τον κύριο Υπουργό. Εσείς από εδώ και πέρα μιλάτε όποτε θέλετε. 
Παρακαλώ, κυρία συνάδελφε, συνεχίστε.",134412,"Chairman","ΠΡΟΕΔΡΕΥΩΝ",175,"",175
"15583","
"," Αφορά αυτή η τροπολογία, η 1922, την πρώτη πρωτοβουλία του Υπουργείου Υποδομών, Μεταφορών και Δικτύων για την αποκατάσταση των σεισμόπληκτων εργατικών κατοικιών του Ληξουρίου. Όπως γνωρίζουμε, μετά τη διάλυση του ΟΕΚ για αυτές τις εργατικές κατοικίες δεν υπήρχε κάποιο θεσμικό πλαίσιο για να αποκατασταθούν και να επισκευαστούν και να ανακατασκευαστούν πλήρως. 
Με την παρούσα τροπολογία που υπερψηφίζουμε, ξεκινάει -γιατί  υπολείπονται και άλλα σημεία- η υπαγωγή της αρμοδιότητας για την κατασκευή και επισκευή τους στην ΥΑΣ, στη Γενική Γραμματεία Δημοσίων Έργων του συγκεκριμένου Υπουργείου. 
Επειδή στην ίδια τροπολογία προβλέπεται και η απόφαση του Υπουργού Υποδομών να καθορίσει συγκεκριμένες λεπτομέρειες ως προς τις προϋποθέσεις για την αναγνώριση των δικαιούχων και άλλα στοιχεία ιδιοκτησιακά, θα ήθελα να επισημάνω τρία σημεία. Το ένα είναι ότι πριν τις σχετικές κτηριακές μελέτες θα πρέπει να προηγηθεί πάρα πολύ καλή αποτύπωση, ούτως ώστε αυτή να βοηθήσει και στο ιδιοκτησιακό, να συμπληρωθούν οι πίνακες δικαιούχων -διότι, υπάρχουν σήμερα προβλήματα στο ιδιοκτησιακό πλαίσιο- με το σύστημα όχι μόνο των οριζοντίων ιδιοκτησιών αλλά και των καθέτων. 
Επίσης, η πραγματικότητα δεν ακολουθεί το εγκεκριμένο ρυμοτομικό σχέδιο. Ο Υπουργός, λοιπόν, θα πρέπει να προβλέψει και ως προς τη διάταξη των κατοικιών. Θα ήθελα να επαναλάβω πως αναμένουμε την απόφαση του κ. Χρυσοχοΐδη σε αυτό το σημείο και υπερψηφίζουμε τη συγκεκριμένη τροπολογία.",134413,""," ΑΦΡΟΔΙΤΗ ΘΕΟΠΕΦΤΑΤΟΥ",84,"",84
"15584","
"," Τον λόγο έχει ο κ. Θωμάς Ψύρρας.",134414,"Chairman","ΠΡΟΕΔΡΕΥΩΝ",175,"",175
"15585","
"," Ευχαριστώ, κύριε Πρόεδρε.
Κύριοι συνάδελφοι, με το συγκεκριμένο σχέδιο νόμου, εξαιτίας της εισαγωγής σε αυτό πλήθους άλλων θεμάτων, χάθηκε η ευκαιρία να επικεντρωθούμε στα ζητήματα της διαφάνειας και της ανοικτότητας των δεδομένων, ένα ζήτημα που είναι πολύ ουσιαστικό για το μέλλον της διοίκησης και της σχέσης της με την ανάπτυξη. 
Ωστόσο, πρέπει να επισημάνω εξαρχής ότι το πρώτο μέρος του νομοσχεδίου, η νομοθετική πρωτοβουλία για τα ζητήματα της ανοικτότητας και της διαφάνειας είναι αναμφίβολα πολύ σημαντική, είναι ένα βήμα για την εισαγωγή και της ανοικτής πληροφορίας και της ενεργητικής διαφάνειας. Εντούτοις, το μέρος του νομοσχεδίου που αφορά την ανοικτότητα και τη διαφάνεια θα μπορούσε να είναι πολύ πιο τολμηρό, δηλαδή να ενσωματώνει τους κανόνες για την ανοικτή διάθεση της πληροφορίας του δημόσιου τομέα, καθώς επίσης -και παρακαλώ να το προσέξουμε αυτό- κανόνες για το πολιτιστικό και εκπαιδευτικό υλικό. Κάτι τέτοιο θα έδειχνε την ενότητα των δεδομένων και θα εξυπηρετούσε γενικότερους στόχους πολιτικής, ανοικτότητας και διαφάνειας. 
Επίσης, η πολιτική χρεώσεων θα μπορούσε να πραγματοποιείται κεντρικά και να μην αφήνεται σε μεμονωμένους φορείς του δημοσίου τομέα, προκειμένου να εξασφαλιστεί η ανοικτή διάθεση της δημόσιας πληροφορίας, διότι υπάρχει ο κίνδυνος να οδηγηθούμε σε αδικαιολόγητες αρνήσεις διάθεσης της δημόσιας πληροφορίας, κάτι που θα σταματήσει τελικά την εφαρμογή του νόμου. Ήδη, αγαπητοί κύριοι συνάδελφοι, έχουμε τέτοια στοιχεία. Ένα χρόνο τώρα, τα γεωχωρικά δεδομένα -ενώ έχει ψηφιστεί αντίστοιχος νόμος- δεν έχουν καταστεί ακόμα ανοικτά. 
Θα ήθελα να αναφερθώ σε τρεις τροπολογίες που κατέθεσε η Δημοκρατική Αριστερά. Πρώτον, η υπ’ αριθμόν 1891. Η διαύγεια και οι νόμοι που διαμορφώνουν το πλαίσιό της αποτελούν τη σημαντικότερη, ίσως, θεσμική παρέμβαση για την ενίσχυση της διαφάνειας. Οι μηχανισμοί του προγράμματος «ΔΙΑΥΓΕΙΑ» ήδη υπάρχουν. Οι υπάλληλοι είναι εξοικειωμένοι με τη χρήση του και οι υποδομές του προγράμματος λειτουργούν με επιτυχία. Με την τροπολογία μας προτείνουμε για την μεν ανοικτή πληροφορία να διατίθεται μέσα από τις υποδομές του προγράμματος «ΔΙΑΥΓΕΙΑ» και για λόγους επιπλέον ελαχιστοποίησης του κόστους. Για την πληροφορία που δίδεται για χρήση, αλλά δεν είναι ανοικτή, εφόσον δεν συντρέχουν περιορισμοί εμπιστευτικότητας, να καταγράφονται οι απαντήσεις της διοίκησης με την ίδια διαδικασία. 
Για τις αποφάσεις παραγωγής και διάθεσης δημόσιων δεδομένων, η ανακοίνωση τις διοίκησης να γίνεται τουλάχιστον τριάντα μέρες πριν από τη διακοπή παροχής της σχετικής υπηρεσίας. 
Όσο για την τροπολογία με αριθμό 1889, για να ενισχυθεί η διαφάνεια της δημόσιας διοίκησης –το καταλαβαίνουν όλοι- δεν αρκεί μόνο η υποχρέωση της ανάρτησης στο διαδίκτυο του συνόλου των πράξεων που προσδιορίζονται με το ν.3861, αλλά πρέπει η δημοσίευση να γίνεται με τέτοιον τρόπο, ώστε να είναι εύκολη η αναζήτηση της πληροφορίας από τον μέσο χρήστη. 
Η εφαρμογή του ν. 3861/2010 δείχνει ότι το μεγαλύτερο πρόβλημα σε σχέση με την «ευρεσιμότητα» των πράξεων της δημόσιας διοίκησης που αναρτώνται στο διαδίκτυο σχετίζεται με την ελλιπή τεκμηρίωσή τους, η οποία προέρχεται από την ελλιπή συμπλήρωση των απαραίτητων μεταδεδομένων, χωρίς τα οποία η εύρεση και η διακίνηση της πληροφορίας είναι εντελώς αδύνατη. 
Για τον λόγο αυτό, με την τροπολογία μας προτείνουμε η ανάρτηση να περιλαμβάνει και τα απαραίτητα μεταδεδομένα που θα την καταστήσουν ουσιαστικά αναζητήσιμη και άρα διακινήσιμη. Μόνο με αυτόν τον τρόπο θα ολοκληρωθεί και θα καταστεί λειτουργικός ο ν. 3861. 
Έρχομαι στην υπ’ αριθμόν 1892 τροπολογία. Ο ν. 3979/2011 περιλαμβάνει στη ρύθμισή του πλήθος θεμάτων που σχετίζονται με την εισαγωγή, το διαμοιρασμό, τη διαχείριση και τη διάθεση πληροφορίας του δημόσιου τομέα, όμως δεν περιέχει διατάξεις που να διασφαλίζουν ένα σύστημα κινήτρων προς τους δημόσιους φορείς που εθελοντικά υπάγονται στο καθεστώς της ανοικτής διάθεσης των δεδομένων τους. Ενδέχεται, λοιπόν, η συντήρηση της ανοικτότητας να συνεπάγεται επιπλέον κόστος για τους δημόσιους φορείς που αναλαμβάνουν να παράγουν, να διαχειρίζονται και να διαθέτουν τα σχετικά δεδομένα. 
Για τον λόγο αυτό, είναι απαραίτητο αφ’ ενός μεν να ορίζεται ο δημόσιος φορέας που είναι υπεύθυνος για το σύνολο του κύκλου ζωής ενός ή περισσότερων συνόλων δεδομένων και αφ’ ετέρου να παρέχεται στον δημόσιο φορέα η ελάχιστη πρόσθετη χρηματοδότηση που είναι αναγκαία για τη διάθεση και συντήρηση των δεδομένων. 
Κύριοι συνάδελφοι, το ζήτημα δεν είναι να κάνουμε ένα νόμο που να μιλάει για τα ανοικτά δεδομένα. Μπορεί να υπάρξει. Εάν οι βάσεις δεδομένων δεν συντηρηθούν και δεν εξακολουθήσει να υπάρχει μόνιμη παρακολούθηση, είναι γράμμα κενό, είναι μία τρύπα στο νερό και πρέπει να το καταλάβουμε. 
Οι δύο στόχοι που ανέφερα μπορεί να επιτευχθούν μέσα από μία σχετική εισήγηση που γίνεται στο τέλος κάθε οικονομικού έτους στο Υπουργείο Οικονομικών από την αρμόδια υπηρεσία του Υπουργείου Διοικητικής Μεταρρύθμισης και η οποία προσδιορίζει ποιοι φορείς μπορεί να είναι υπεύθυνοι για το άνοιγμα συγκεκριμένων συνόλων δεδομένων και υπηρεσιών. Οι φορείς που επιθυμούν να ανοίγουν και να συντηρούν συγκεκριμένα σύνολα δεδομένων απευθύνουν σχετική αίτηση στην αρμόδια υπηρεσία του Υπουργείου Διοικητικής Μεταρρύθμισης, η οποία καταρτίζει τη συγκεκριμένη οικονομοτεχνική μελέτη που υποβάλλεται στο Υπουργείο Οικονομικών στο τέλος του τρέχοντος οικονομικού έτους και αφορά το επόμενο έτος.
Τελικά, με την προτεινόμενη τροπολογία θα επιτευχθεί η δραστική μείωση του κόστους της μεταφοράς της δημόσιας πληροφορίας με τη διακίνηση του μόνιμου προσδιοριστή των δεδομένων ή της προγραμματιστικής διεπαφής αντί των ίδιων των δεδομένων.
Η τροπολογία προτείνει τη χρήση των υποδομών του προγράμματος «ΔΙΑΥΓΕΙΑ», έτσι ώστε να επιτευχθεί η μόχλευση υπαρχόντων υποδομών και η ελαχιστοποίηση τόσο του κόστους εφαρμογής των σχετικών ρυθμίσεων, όσο και η διασύνδεση των συνόλων δεδομένων με μία υποδομή που ήδη λειτουργεί αποτελεσματικά και αποδοτικά για τη δημόσια διοίκηση.
Κύριε Υπουργέ, παρακαλούμε οι τρεις τροπολογίες μας να γίνουν δεκτές.
Σας ευχαριστώ.
(Χειροκροτήματα από την πτέρυγα της ΔΗΜΑΡ)",134415,""," ΘΩΜΑΣ ΨΥΡΡΑΣ",300,"",300
"15586","
"," Ο Βουλευτής Αχμέτ Χατζηοσμάν ζητά ολιγοήμερη άδεια απουσίας στο εξωτερικό. Η Βουλή εγκρίνει;",134416,"Chairman","ΠΡΟΕΔΡΕΥΩΝ",175,"",175
"15587","
"," Μάλιστα, μάλιστα.",134417,"","ΟΛΟΙ ΟΙ ΒΟΥΛΕΥΤΕΣ",NA,"",NA
"15588","
"," Η Βουλή ενέκρινε τη ζητηθείσα άδεια. 
Τον λόγο έχει η κ. Γιαταγάνα. Ευθύς μετά θα μπούμε στην ψηφοφορία για τις άρσεις ασυλίας.
Ορίστε, κυρία συνάδελφε.",134418,"Chairman","ΠΡΟΕΔΡΕΥΩΝ",175,"",175
"15589","
"," Κύριε Πρόεδρε, κυρία και κύριε Υπουργέ, κυρίες και κύριοι συνάδελφοι, το νομοσχέδιο που συζητάμε σήμερα αποτελείται από τέσσερα κεφάλαια. Είναι τέσσερα ανεξάρτητα και ασύνδετα μεταξύ τους κεφάλαια κατά την παγία και προσφιλή τακτική της Κυβέρνησης. Το μόνο που αποδεικνύει αυτή η τακτική είναι η προχειρότητα, με την οποία συντάσσονται τα νομοθετήματα. Γι’ αυτό και χρειάζονται τροποποιήσεις σχεδόν αμέσως μόλις ψηφιστούν από το Κοινοβούλιο. 
Το κυριότερο δε που πετυχαίνει είναι να δημιουργεί σύγχυση και ανασφάλεια δικαίου όχι μόνο στους διοικούμενους αλλά και στους ίδιους τους διοικούντες.
Κύριε Υπουργέ, συνεχώς ευαγγελίζεστε τον εκσυγχρονισμό και την αναδιάρθρωση της δημόσιας διοίκησης, αλλά αναρωτιέμαι πραγματικά πώς τον εννοείτε τον εκσυγχρονισμό, όταν στο παρόν νομοσχέδιο του Υπουργείου Διοικητικής Μεταρρύθμισης εισάγονται ρυθμίσεις του Υπουργείου Τουρισμού, το οποίο μάλιστα εντελώς πρόσφατα στο Β΄ Τμήμα Διακοπής Εργασιών της Βουλής είχε φέρει και ψηφίστηκε δικό του πλήρες νομοσχέδιο. 
Συζητάμε, λοιπόν, σήμερα, κυρίες και κύριοι συνάδελφοι, τέσσερα κεφάλαια, κάποια εκ των οποίων περιλαμβάνουν πράγματι θετικές ρυθμίσεις. Δηλαδή, κινούνται προς τη σωστή κατεύθυνση για την επίλυση προβλημάτων κατά τη δράση του δημόσιου τομέα. Στο νομοσχέδιο αυτό περιλαμβάνονται και κάκιστες ρυθμίσεις που θέλω να πιστεύω ότι θα βελτιωθούν ύστερα από τις επισημάνσεις όλων μας. 
Ειδικότερα, το Α΄ Κεφάλαιο του νομοσχεδίου περιλαμβάνει τα άρθρα 1 έως 14, με τα οποία καθιερώνεται η αρχή της ανοικτής διάθεσης και περαιτέρω χρήσης των εγγράφων, πληροφοριών και δεδομένων του δημόσιου τομέα που διαλαμβάνει την ανάρτησή τους στο διαδίκτυο, υπό την επιφύλαξη βεβαίως της προστασίας των προσωπικών δεδομένων και της ιδιωτικότητας των πολιτών. Καταργείται έτσι το ισχύον μέχρι σήμερα καθεστώς που έθετε ως προϋπόθεση για την πρόσβαση σε δημόσια έγγραφα και σε πληροφορίες το σχετικό αίτημα του ενδιαφερομένου. 
Συνολικά οι ρυθμίσεις του κεφαλαίου αυτού είναι θετικές διότι συμβάλλουν στη διαφάνεια στον χώρο των δημοσίων υπηρεσιών και σύμφωνα με τις γενικές εκτιμήσεις θα συμβάλει κατά τι και στην αύξηση του ΑΕΠ. Το κατά πόσο, όμως, θα επιτευχθεί το οικονομικό όφελος και σε ποιο ύψος θα ανέλθει αυτό στη χώρα μας εξαρτάται από το σχέδιο δράσης και υλοποίησης που πρέπει να συνοδεύει νομοθετήματα όπως αυτό. Χωρίς τον αντίστοιχο σχεδιασμό σε επίπεδο πράξης και με στόχο την αξιοποίηση του δημόσιου πλούτου προς όφελος του δημοσίου του ίδιου και όχι μόνο του ιδιωτικού κεφαλαίου οι όποιες θετικές ρυθμίσεις θα παραμείνουν νεκρό γράμμα. 
Προς τούτο ζητώ, κυρία και κύριε Υπουργέ, να γίνουν δεκτές οι τροπολογίες που έχουν κατατεθεί από τη Δημοκρατική Αριστερά και αναφέρθηκαν προηγουμένως από τον προλαλήσαντα, διότι υλοποιούν στην πράξη αυτήν την νομοθετική ρύθμιση. 
Βεβαίως, για τον ίδιο λόγο είμαι αντίθετη με τη ρύθμιση του άρθρου 11, που προβλέπει δικαιώματα αποκλειστικής χρήσης πολιτιστικών πόρων από ιδιώτες, σύμφωνα με όσα ανέπτυξε στην αρμόδια επιτροπή η κ. Κουτσούμπα, εκπρόσωπος του Συλλόγου Ελλήνων Αρχαιολόγων, ότι δηλαδή ο πλούτος που παράγεται από δικαιώματα αποκλειστικής χρήσης πολιτιστικών πόρων πρέπει να αξιοποιείται αποκλειστικά για το Ταμείο Αρχαιολογικών Πόρων και Απαλλοτριώσεων, γιατί είναι ο βασικός τρόπος που λειτουργούν εκτός ωραρίου οι αρχαιολογικοί χώροι και τα μουσεία μέσω της πληρωμής φυλάκων και λοιπών υπαλλήλων.
Συνεπώς δηλώνω εκ προοιμίου ότι ψηφίζω αυτά τα άρθρα.
Θετικές είναι και οι ρυθμίσεις των άρθρων 15 και 16 του Β΄ Κεφαλαίου. 
Το μεν άρθρο 15 αφορά στην ενημέρωση μέσω δικτύου σε τακτά διαστήματα ανά μήνα, τον προϋπολογισμό όλων των φορέων του δημοσίου, στο σκέλος τόσο των εσόδων όσο και των εξόδων, ώστε να είμαστε όλοι σε θέση να παρακολουθούμε ποια ποσά εισπράττει και ποια δαπανά ο κάθε δημόσιος φορέας. 
Το δε άρθρο 16 εισάγει την υποχρέωση για τις ΜΚΟ που επιχορηγούνται με ποσά άνω των 3.000 ευρώ, να δημοσιοποιούν μέσω του προγράμματος «ΔΙΑΥΓΕΙΑ» τις δαπάνες τους. Αυτή η ρύθμιση βέβαια έπρεπε να είχε θεσμοθετηθεί ευθύς εξαρχής, ταυτόχρονα με τη γέννηση των ΜΚΟ και πριν την όποια διασπάθιση δημόσιου χρήματος. Όμως, κάλλιο αργά παρά ποτέ. Ταυτόχρονα, θέλω να πιστεύω ότι δεν θα σταματήσουν οι προσπάθειες για την ανεύρεση όσων πλούτισαν σε βάρος και με χρήμα του ελληνικού λαού. Είναι ακόμα πολλοί αυτοί που πρέπει να προσαχθούν ενώπιον της δικαιοσύνης και να λογοδοτήσουν. 
Το Γ΄ Κεφάλαιο του νομοσχεδίου περιλαμβάνει τα άρθρα 17 έως 19. Εισάγει ρυθμίσεις που αφορούν τη διαγωνιστική διαδικασία της Εθνικής Σχολής Δημόσιας Διοίκησης. Επ’ αυτών έχω πολλές αντιρρήσεις και θα τις αναπτύξω και στην κατ’ άρθρον συζήτηση. 
Το Δ΄ Κεφάλαιο του νομοσχεδίου περιλαμβάνει τα άρθρα 20 έως 36 που το καθένα αφορά εντελώς διαφορετικά ζητήματα μεταξύ τους, που δεν έχουν και καμμία σχέση με το βασικό θέμα του νομοθετήματος. Ας σταθώ παρ’ όλα αυτά στις θετικές ρυθμίσεις, όπως είναι του άρθρου 24 για την αναγνώριση προϋπηρεσίας στους υπαλλήλους των ΚΕΠ, του άρθρου 26 για τις άδειες νοσηλείας και για τη διατροφή ανηλίκων τέκνων και του άρθρου 27 για τις διευκολύνσεις υπαλλήλων ΑΜΕΑ, τα οποία βεβαίως και ψηφίζω.
Όσον αφορά τις ρυθμίσεις του άρθρου 22, συντάσσομαι με όσα ανέφερε επί του θέματος αυτού ο αξιότιμος συνάδελφος κ. Κατσώτης. 
Σχετικά με τις ρυθμίσεις του άρθρου 28, τάσσομαι υπέρ των απόψεων που εξέφρασαν οι εκπρόσωποι της ΑΔΕΔΥ και της ΠΟΕ-ΟΤΑ. Συμφωνώ, δηλαδή με τις προβλέψεις που περιλαμβάνονται στις παραγράφους 1, 2, 3 και 4 του άρθρου 28, ώστε στο εξής να παταχθεί το φαινόμενο του διορισμού στο Δημόσιο με πλαστά πιστοποιητικά. Όσον αφορά, όμως, την πρόβλεψη της παραγράφου 5 του ιδίου άρθρου, ασφαλώς πρέπει να αποσυρθεί, διότι θα πρέπει να γίνει πρόβλεψη για το θέμα αυτό σε νομοσχέδιο του Υπουργείου Εργασίας ως καθ’ ύλην αρμοδίου. Τελικά, το ζήτημα των συνταξιοδοτήσεων θα κριθεί από το Ελεγκτικό Συνέδριο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Ολοκληρώνω σε μισό λεπτό, κύριε Πρόεδρε. 
Τέλος όσον αφορά τις προβλέψεις του άρθρου 29, με τις οποίες καθιερώνεται διαρκές πειθαρχικό αδίκημα, το οποίο συνεπάγεται μάλιστα την υποχρεωτική αργία, πρέπει να γίνει διαβάθμιση της βαρύτητας της πράξης και της προβλεπόμενης πειθαρχικής ή ποινικής κύρωσης. Πρέπει, δηλαδή, να εφαρμοστεί η αρχή της αναλογικότητας, η οποία διαπνέει ολόκληρο το δίκαιό μας. 
Δεν δύναται να έχει την ίδια απαξία η κατάθεση ενός πλαστού πιστοποιητικού, μεταγενέστερα της πρόσληψης του υπαλλήλου, περί αποκτήσεως τίτλου ξένης γλώσσας, προκειμένου να του χορηγηθεί ένα επίδομα, όπως ανέφερε ο αξιότιμος συνάδελφος, κ. Μητρόπουλος -περίπτωση που αντίκειται στην αρχή της αναλογικότητας- και να τεθεί σε αυτοδίκαιη αργία ο υπάλληλος. Το πολύ που μπορεί να του ζητηθεί είναι να του επιστρέψει τα χρήματα που έλαβε από τη χορήγηση του επιδόματος. 
Σε περιπτώσεις, όμως, που αποδεικνύεται ότι απόφοιτος δημοτικού σχολείου ή γυμνασίου κατέθεσε πλαστό πτυχίο ιατρικής σχολής και υπηρετεί ως γιατρός ή πλαστό πτυχίο πανεπιστημίου και υπηρετεί ως δάσκαλος ή καθηγητής, τότε ασφαλώς πρέπει να τεθεί σε υποχρεωτική αργία. 
Κατά τα λοιπά, αναφέρομαι σε όσα με ενάργεια ανέφερε στην εισήγησή του ο συνάδελφος του ΣΥΡΙΖΑ κ. Μητρόπουλος προς αποφυγή άσκοπων επαναλήψεων και ζητώ να αποσυρθούν οι διατάξεις των παραγράφων 5 έως και 8 του άρθρου 28, καθώς και το άρθρο 29 καθ’ ολοκληρίαν.
Ευχαριστώ.",134419,""," ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",55,"",55
"15590"," 
"," Ευχαριστούμε πολύ την κυρία συνάδελφο.",134420,"Chairman","ΠΡΟΕΔΡΕΥΩΝ",175,"",175
"15591"," 
"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης της ασυλίας των Βουλευτών κ.κ. Ευσταθίου Μπούκουρα, Γαρυφαλλιάς (Λιάνας) Κανέλλη, Αρτεμίου Ματθαιόπουλου, Βασιλείου Καπερνάρου, Αδώνιδος-Σπυρίδωνος Γεωργιάδη. 
Θα ήθελα να σας θυμίσω ότι η συζήτηση διεξάγεται με τη διαδικασία του άρθρου 108, παράγραφος 1, εδάφιο β΄ και επομένως τον λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για την άρση ασυλίας. Ο λόγος δίνεται πάντα, εφόσον ζητηθεί, στον Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή αν η δίωξη ή η μήνυση ή η έγκλιση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας καταρτίζεται ψηφοδέλτιο. 
Το ψηφοδέλτιο, στο οποίο κάθε συνάδελφος αναγράφει το όνομά του, την εκλογική του περιφέρεια και την Κοινοβουλευτική Ομάδα που ανήκει, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Όπως προείπα, η πρώτη υπόθεση αφορά τον συνάδελφο κ. Ευστάθιο Μπούκουρα, η δεύτερη τη συνάδελφο κ. Γαρυφαλλιά (Λιάνα) Κανέλλη, η τρίτη τον συνάδελφο κ. Αρτέμιο Ματθαιόπουλο, η τέταρτη τον συνάδελφο κ. Βασίλειο Καπερνάρο και η πέμπτη τον συνάδελφο κ. Άδωνι-Σπυρίδωνα Γεωργιάδη. Οι λεπτομέρειες και των πέντε υποθέσεων αναφέρονται στο σχετικό ενημερωτικό σημείωμα που διανεμήθηκε μαζί με την ειδική ημερήσια διάταξη. 
Κύριοι συνάδελφοι, ο συνάδελφος κ. Καπερνάρος απέστειλε μια δήλωση, με την οποία μας γνωρίζει ότι λόγω ανειλημμένων επαγγελματικών υποχρεώσεων δεν μπορεί να είναι σήμερα εδώ. Η επιτροπή απεφάνθη τη μη άρση της ασυλίας του. Ευχαριστεί για την τιμή που του κάνουμε να ακούσουμε τη δήλωσή του.  
Επίσης, όσον αφορά τον κ. Μπούκουρα, έχει έρθει υπεύθυνη δήλωση στο Προεδρείο, με την οποία μας γνωρίζει ότι δεν επιθυμεί να παρευρεθεί στη σημερινή συνεδρίαση, κρατούμενος ων. Στέλνει, όμως, ένα υπόμνημα, όπου εκθέτει τους λόγους για τους οποίους, κατά τη γνώμη του, δεν πρέπει να αρθεί η ασυλία του. 
Επειδή το υπόμνημα περιήλθε εις χείρας του Προεδρεύοντος μόλις τώρα, έχει δοθεί για αναπαραγωγή και για να διανεμηθεί. Θεωρώ, όμως, ότι η απουσία του κ. Μπούκουρα συνδέεται με την αποστολή αυτού του υπομνήματος, το οποίο θα πρέπει να αναγνωστεί από τους συναδέλφους πριν ψηφίσουν. Γι’ αυτό και θα παρακαλούσα να κάνουμε μια πεντάλεπτη διακοπή μέχρι να γίνει η αναπαραγωγή του υπομνήματος, να διανεμηθεί και εν συνεχεία να προχωρήσουμε στην ψηφοφορία, για να μην έχουμε οποιοδήποτε πρόβλημα. 
(Θόρυβος στην Αίθουσα)
Κύριοι συνάδελφοι, η ψηφοφορία είναι για όλους μαζί. Δεν υπάρχει επόμενο και παρεπόμενο, για να μην υπάρχει οποιοδήποτε πρόβλημα ακυρότητας ή οτιδήποτε άλλο. 
Θα παρακαλέσω, λοιπόν, για μια πεντάλεπτη διακοπή και να επανέλθουμε στη συνέχεια. 
Ευχαριστώ. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)",134421,"Chairman","ΠΡΟΕΔΡΕΥΩΝ",175,"",175
"15592","
"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και τρεις εκπαιδευτικοί από το 5ο Γυμνάσιο Περιστερίου. 
Η Βουλή σάς καλωσορίζει και ευχόμεθα καλή πρόοδο. 
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, η διανεμηθείσα επιστολή του κ. Καπερνάρου και η διανεμηθείσα υπεύθυνη δήλωση του κ. Μπούκουρα, ως και το υπόμνημά του, θα κατατεθούν στα Πρακτικά.
(Τα προαναφερθέντα έγγραφα καταχωρίζονται στα πρακτικά και έχουν ως εξής: 
(Να μπουν οι σελίδες 116-124)",134422,"Chairman","ΠΡΟΕΔΡΕΥΩΝ",175,"",175
"15593","
"," Κυρίες και κύριοι συνάδελφοι, συνεχίζουμε τη διακοπείσα διαδικασία επί της αιτήσεως άρσης ασυλιών. 
Επί της αιτήσεως που αφορά την υπόθεση του κ. Ευσταθίου Μπούκουρα, υπάρχει κάποιος συνάδελφος που ζητά τον λόγο κατά το άρθρο 108 του Κανονισμού; Δεν υπάρχει κανείς.
Επί της αιτήσεως που αφορά την υπόθεση της κ. Γαρυφαλλιάς (Λιάνας) Κανέλλη, υπάρχει συνάδελφος που ζητά τον λόγο κατά το άρθρο 108 του Κανονισμού;  Κανείς.
Επί της αιτήσεως που αφορά την υπόθεση του κ. Αρτέμιου Ματθαιόπουλου, υπάρχει κάποιος συνάδελφος που ζητά τον λόγο κατά το άρθρο 108 του Κανονισμού;",134423,"Chairman","ΠΡΟΕΔΡΕΥΩΝ",175,"",175
"15594","
"," Κύριε Πρόεδρε, θα ήθελα να πάρω τον λόγο.",134424,"","ΑΡΤΈΜΙΟΣ ΜΑΤΘΑΙΌΠΟΥΛΟΣ",179,"",179
"15595","
"," Ορίστε, κύριε Ματθαιόπουλε, έχετε τον λόγο για πέντε λεπτά.",134425,"Chairman","ΠΡΟΕΔΡΕΥΩΝ",175,"",175
"15596","
"," Είναι αρκετά, γιατί θα είμαι σύντομος και ουσιαστικός. Εξάλλου, η διαδικασία διευκολύνει κατά πολύ τα πράγματα για εμένα και διαλευκαίνει τις οποιεσδήποτε αμφιβολίες έχει οποιοσδήποτε από εμάς για τον τρόπο που το Σώμα αντιλαμβάνεται τη δικαιοσύνη, το θεσμό της δικαιοσύνης και τον τρόπο απόδοσής της. Διότι στο έγγραφο που διανεμήθηκε σε όλους τους Βουλευτές, στο οποίο περιλαμβάνονται πέντε ονόματα συνολικά, υπάρχει μία πλαϊνή στήλη με τη γνωμοδότηση της αρμόδιας Επιτροπής Δεοντολογίας, στην οποία ο κάθε κατηγορούμενος Βουλευτής προσήλθε, για να διευκρινίσει τους λόγους για τους οποίους κατηγορείται. Από τα πέντε ονόματα μόνο ένα έχει θετική γνωμοδότηση, το δικό μου. Και για να είμαι δίκαιος, η γνωμοδότηση είναι θετική, όχι γιατί το ζήτησα εγώ ο ίδιος –και αργότερα θα εξηγήσω τους λόγους για τους οποίους ζητώ την άρση της ασυλίας μου- αλλά για το λόγο ότι είμαι πολιτικός αντίπαλος, ενεργός σε ένα κόμμα, το οποίο απειλεί εκλογικά την καταρρέουσα συγκυβέρνηση του μνημονίου.
Επιπλέον, εις ό,τι αφορά τον τρόπο που λειτουργεί η δικαιοσύνη και όπως εσείς πολύ συχνά επικαλείστε τη δήθεν ανεξαρτησία της, έχω να κάνω κάποιες παρατηρήσεις, για να καταδείξω την υποκρισία ορισμένων εδώ μέσα, καθώς μετά από κάποιες σοβαρότατες καταγγελίες η δικαιοσύνη και το Σώμα το ίδιο δεν έχουν πράξει τα δέοντα. Κατόπιν ομολογίας του πρώην Γενικού Γραμματέα του Υπουργικού Συμβουλίου, του Παναγιώτη Μπαλτάκου, στενού συνεργάτη του Πρωθυπουργού Σαμαρά, η δικαιοσύνη στην οποία ζητώ να παραπεμφθώ, είναι άμεσα ελεγχόμενη από το Μαξίμου και υπάρχουν συγκεκριμένα πολιτικά πρόσωπα –επαναλαμβάνω, ο ίδιος ο Υπουργός Δικαιοσύνης, ο Δένδιας, ο Αθανασίου και άλλοι Υπουργοί της Νέας Δημοκρατίας- που ενορχήστρωσαν μία πολιτική σκευωρία, με βάση την οποία όλη η Κοινοβουλευτική Ομάδα του κόμματος στάλθηκε στη φυλακή ή είναι υπό κράτηση με απαράδεκτους περιοριστικούς όρους. 
Η άρση της ασυλίας μου –αρχικώς, για τη διεύθυνση και σύσταση εγκληματικής οργάνωσης- έγινε μετά από αυτές τις καταγγελίες και ζητήθηκε από την Επιτροπή Δεοντολογίας να παραπεμφθώ στη δικαιοσύνη του Ντογιάκου, για την ποιότητα της οποίας μιλήσαμε εκτενώς μετά το πόρισμα που εξέδωσε. Ζητήθηκε, λοιπόν, η παραπομπή μου στη δικαιοσύνη χωρίς να υπάρχει το όνομά μου στη δικογραφία. 
Εσείς ο ίδιος, ως Προεδρεύων στην αρμόδια επιτροπή για το συγκεκριμένο θέμα, το οποίο θα αναλύσω και τώρα, είχατε πει το εξής παράδοξο: Είπατε ότι μία υπόθεση που είναι ξεκάθαρα προσωπική κι η οποία σε καμμία περίπτωση δεν είχε να κάνει με τη Χρυσή Αυγή, μία υπόθεση που αφορά το έτος 2005, θα έπρεπε να συγχωνευθεί με την υπόλοιπη δικογραφία του κόμματος που έχει να κάνει με την εγκληματική οργάνωση. 
Αν είναι δυνατόν να ακούγονται τέτοια πράγματα εδώ μέσα και να συσσωρεύονται δικογραφίες άσχετες με το κύριο αντικείμενο, οι οποίες ούτως ή άλλως δεν έχουν καμμία νομική τεκμηρίωση ή βασιμότητα.
Έρχομαι στο προκείμενο και εξηγώ τους λόγους για τους οποίους ζητώ την άρση της βουλευτικής μου ασυλίας, αλλά και ποιο είναι το αδίκημα για το οποίο κατηγορούμαι. Είναι ένα αδίκημα το οποίο θεωρώ ότι είναι ατιμωτικό για τον χαρακτήρα, για το ήθος, για την ποιότητα τη δική μου, αλλά και για το κόμμα το οποίο εκπροσωπώ, το οποίο κατηγορείται άδικα, μεταξύ άλλων, ως εγκληματική οργάνωση. 
Η υπόθεση αυτή έχει να κάνει, όπως είπα προηγουμένως, με το έτος 2005 και κατηγορούμαι για ληστεία. Ο άνθρωπος που με έχει κατηγορήσει για ληστεία, ο άνθρωπος δηλαδή ο οποίος μετά από μία συμπλοκή που δημιούργησε ο ίδιος όντας χρήστης ναρκωτικών ουσιών, προφανώς σε μία σύγκρουση η οποία είχε να κάνει με αγοραπωλησία ναρκωτικών ουσιών -και το έχω καταθέσει αυτό στις αστυνομικές αρχές- έχασε ένα τσαντάκι, το οποίο εγώ ο ίδιος στην κατάθεσή μου στην Αστυνομία είπα ότι γνωρίζω πού βρίσκεται και έδειξα στις αστυνομικές αρχές τον τόπο που βρίσκεται το συγκεκριμένο τσαντάκι. 
Πράγματι, αν δείτε τις καταθέσεις, ισχύει η εν λόγω τεκμηρίωση και η κατηγορία που έχω κάνει, αλλά το πιο σημαντικό που δεν έχει λάβει εις γνώση του κανείς είναι ότι ο άνθρωπος που με κατηγορεί ως ληστή έχει καταδικαστεί αμετάκλητα για ψευδορκία. Για όσους δεν είστε νομικοί, αυτό σημαίνει με απλά ελληνικά ότι ο άνθρωπος αυτός κατέθεσε ψέματα και με ψέματα βρίσκομαι κατηγορούμενος ως ληστής. 
(Θόρυβος στην Αίθουσα)",134426,"","ΑΡΤΈΜΙΟΣ ΜΑΤΘΑΙΌΠΟΥΛΟΣ",179,"",179
"15597","
"," Παρακαλώ ησυχία. Ο συνάδελφος για τον οποίο ζητείται η άρση ασυλίας κάνει χρήση του δικαιώματος που έχει.",134427,"Chairman","ΠΡΟΕΔΡΕΥΩΝ",175,"",175
"15598"," 
"," Ούτως ή άλλως δεν έχει κανένα νόημα να με ακούσουν. Είναι προειλημμένες οι αποφάσεις τους και θα ψηφίσουν ομοφώνως «ναι», άσχετα αν το ζητάω ή όχι. 
Επανέρχομαι, όμως και λέω ότι ο άνθρωπος ο οποίος με κατηγορεί ως ληστή, έχει καταδικαστεί αμετάκλητα για ψευδορκία.  Η κατηγορία του «τσαντάκια» ξεκίνησε από το κανάλι του Μπόμπολα, ο οποίος δύο ημέρες μετά από νόμιμη πολιτική δράση του κόμματος, στην οποία επικεφαλής ήμουν εγώ, έξω από το τουρκικό προξενείο της Κομοτηνής, μόνο και μόνο για να σπιλώσει την εικόνα του κόμματος, έβγαλε αυτήν εδώ την είδηση, δέκα χρόνια σχεδόν αργότερα από την υπόθεση που συζητάμε σήμερα. 
Επαναλαμβάνω ότι για αντίστοιχες κατηγορίες έχουν κατηγορηθεί κι άλλοι Βουλευτές του κόμματος, οι οποίοι κατηγορήθηκαν ως «ληστές», ως «τσαντάκηδες», ως οτιδήποτε άλλο, με ατιμωτικούς χαρακτηρισμούς και από τους υπόλοιπους Βουλευτές, αλλά δικαιώθηκαν αργότερα από τη δικαιοσύνη. 
Για τον λόγο αυτό ζητώ κι εγώ τη δική μου άρση ασυλίας, για να πάω στη δικαιοσύνη, άσχετα αν αυτή ελέγχεται από τον κ. Αθανασίου και τους υπόλοιπους Υπουργούς της Νέας Δημοκρατίας, για να αποδείξω όχι μόνο την αθωότητά μου αλλά και στη σκευωρία που χτίζεται εις βάρος τόσο εμού όσο και του υπόλοιπου κόμματος. 
Εξάλλου –και κλείνω με αυτό, κύριε Πρόεδρε- θεωρώ ότι η διαδικασία αυτή είναι επιπέδου τσίρκου, διότι έχουμε προφυλακίσεις όχι μόνο Βουλευτών αλλά και αρχηγού κόμματος, ο οποίος βρέθηκε προφυλακισμένος χωρίς να γίνει άρση της ασυλίας του. 
Άρα για τον λόγο αυτό θεωρώ και καταγγέλλω την όλη διαδικασία ως ανούσια και αποχωρώ μαζί με υπόλοιπους συναγωνιστές λέγοντας ότι ζητώ την άρση της βουλευτικής μου ασυλίας για να αποδείξω την αθωότητά μου αλλά καταγγέλλω την υποκρισία και τον ανούσιο χαρακτήρα την εν λόγω διαδικασίας. 
(Στο σημείο αυτό η Κοινοβουλευτική Ομάδα της Χρυσής Αυγής αποχωρεί από την Αίθουσα)",134428,"","ΑΡΤΈΜΙΟΣ ΜΑΤΘΑΙΌΠΟΥΛΟΣ",179,"",179
"15599","
"," Κύριοι συνάδελφοι, για να μη δημιουργούνται εντυπώσεις, επειδή ελέχθη από τον προλαλήσαντα συνάδελφο ότι ζητείται η άρση ασυλίας του επειδή είναι απέναντι στην μνημονιακή –όπως είπε- συγκυβέρνηση, θα ήθελα να πω ότι άλλοι δύο Βουλευτές των οποίων σήμερα δεν ζητείται η άρση ασυλίας, ο κ. Καπερνάρος και η κ. Κανέλλη, ανήκουν σε αυτήν την ίδια πολιτική θέση, δηλαδή είναι απέναντι στην Κυβέρνηση. Δεν είναι μνημονιακοί κι όμως δεν ζητείται η άρση ασυλίας αυτών. 
Δεύτερον, ζήτησε ο ίδιος στην επιτροπή την άρση ασυλίας του.
Τρίτον, η επιτροπή, όπως και η Βουλή, δεν εισέρχεται στην ουσία της υποθέσεως. Εάν το δικαστήριο πει ότι είναι αθώος, ας το πει. Εμείς δεν είχαμε αυτό το δικαίωμα. 
Επί της αιτήσεως που αφορά την υπόθεση του κ. Βασιλείου Καπερνάρου, υπάρχει συνάδελφος που ζητά τον λόγο κατά το άρθρο 108 του Κανονισμού; Κανείς.
Επί της αιτήσεως που αφορά στην υπόθεση του κ. Γεωργιάδη, υπάρχει συνάδελφος που ζητά τον λόγο κατά το άρθρο 108 του Κανονισμού; 
(Θόρυβος στην Αίθουσα)
Παρακαλώ, κύριοι συνάδελφοι, λίγη ησυχία.",134429,"Chairman","ΠΡΟΕΔΡΕΥΩΝ",175,"",175
"15600","
"," Κύριε Πρόεδρε, θα ήθελα τον λόγο.",134430,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15601","
"," Ορίστε, κύριε Γεωργιάδη, έχετε τον λόγο για πέντε λεπτά.",134431,"Chairman","ΠΡΟΕΔΡΕΥΩΝ",175,"",175
"15602","
"," Δεν θα χρειαστώ πέντε λεπτά.
Κύριε Πρόεδρε, ζητώ τον λόγο μόνο για να το διευκρινίσω, γιατί όπως διαβάζεται εδώ, φαίνεται μια πολύ βαριά κατηγορία. Θα ήθελα να ευχαριστήσω τα μέλη της επιτροπής -επειδή ακούστηκε προηγουμένως από εσάς- διότι κόμματα που είναι σφοδροί πολιτικοί μου αντίπαλοι, όπως το ΚΚΕ και ο ΣΥΡΙΖΑ, ψήφισαν «όχι».
Ποια είναι η υπόθεση; Ένας κύριος άγνωστος σε εμένα, ο οποίος ήθελε να κατέβει ανεξάρτητος περιφερειάρχης Αττικής, για να μπορέσει να αποκτήσει δημοσιότητα και να βγει στην εκπομπή του κ. Τριανταφυλλόπουλου με κατηγόρησε για κάτι το οποίο είναι γραμμένο στο «πόθεν έσχες» μου και ελεγμένο στο «πόθεν έσχες» μου. 
Κατά συνέπεια η επιτροπή αποφάσισε ότι μια τέτοια άρση θα σήμαινε ότι θα μπορούσαμε να είμαστε υποκείμενα κάθε ανθρώπου ο οποίος θα μπορούσε να κατηγορήσει κάθε πολιτικό για οποιοδήποτε θέμα. Και αυτή είναι η έννοια της επιτροπής. Ευχαριστώ –επαναλαμβάνω- και τα δύο αντίπαλα κόμματα που ψήφισαν «όχι». 
Ευχαριστώ πολύ.",134432,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15603","
"," Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. 
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος Βουλευτής θα σημειώνει τη ψήφο του δίπλα στο όνομα του Βουλευτού για τον οποίο ζητείται η άρση της ασυλίας. 
Εκείνος που ψηφίζει υπέρ της άρσης ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ». Δηλαδή, λέει «ΝΑΙ» στην αίτηση του εισαγγελέως που ζητεί την άρση της ασυλίας
Εκείνος που ψηφίζει κατά της άρσης ασυλίας σημειώνει δίπλα στο όνομα του Βουλευτή και στη στήλη «ΟΧΙ», αντιστοίχως «ΟΧΙ». 
Εκείνος που ψηφίζει «ΠΑΡΩΝ» θα το σημειώσει στην αντίστοιχη στήλη του ψηφοδελτίου.
Στο ψηφοδέλτιο θα αναγράφει κάθε συνάδελφος το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κ. Ιωάννη Πασχαλίδη από τη Νέα Δημοκρατία και κ. Ευγενία Βαμβακά από τον ΣΥΡΙΖΑ, οι οποίοι θα το μονογράφουν και θα ανακοινώνουν ότι ο Βουλευτής ψήφισε. 
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια τα οποία θα καταχωριστούν μαζί με το πρωτόκολλο της ψηφοφορίας στα Πρακτικά της σημερινής συνεδρίασης.
Συμφωνεί το Σώμα;",134433,"Chairman","ΠΡΟΕΔΡΕΥΩΝ",175,"",175
"15604"," 
"," Μάλιστα, μάλιστα.",134434,"","ΟΛΟΙ ΟΙ ΒΟΥΛΕΥΤΕΣ",NA,"",NA
"15605","
"," Συνεπώς το Σώμα συμφώνησε ομοφώνως.
 Καλούνται επί του καταλόγου οι Βουλευτές κύριοι  Δημήτριος Τσουμάνης από τη Νέα Δημοκρατία και Απόστολος Αλεξόπουλος από τον ΣΥΡΙΖΑ. 
(Θόρυβος στην Αίθουσα)
Κύριοι συνάδελφοι, παρακαλώ κάντε λίγο ησυχία προκειμένου να ακούγεται το όνομα που θα εκφωνείται και το όνομα του Βουλευτή που θα ψηφίζει.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)",134435,"Chairman","ΠΡΟΕΔΡΕΥΩΝ",175,"",175
"15606","
"," Υπάρχει κάποιος συνάδελφος, ο οποίος δεν άκουσε το όνομά του; Κανείς.
Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων Βουλευτών κ. Ιωάννη Δραγασάκη, κ. Δέσποινας Χαραλαμπίδου και κ. Ηρώς Διώτη οι οποίοι μας γνωρίζουν ότι αδυνατούν να παρευρεθούν στην σημερινή ονομαστική ψηφοφορία για τις άρσεις ασυλίας. Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές καταχωρίζονται στα πρακτικά και έχουν ως εξής: 
(Να μπουν οι σελίδες 137-139)",134436,"Chairman","ΠΡΟΕΔΡΕΥΩΝ",175,"",175
"15607","
"," Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος
(ΚΑΤΑΜΕΤΡΗΣΗ)
Μέχρις ότου οι ψηφολέκτες προβούν στην καταμέτρηση των ψήφων και την εξαγωγή του αποτελέσματος προτείνω να συνεχίσουμε τη διακοπείσα συζήτηση επί του νομοσχεδίου.
Συμφωνείτε, κύριοι συνάδελφοι;",134437,"Chairman","ΠΡΟΕΔΡΕΥΩΝ",175,"",175
"15608","
"," Μάλιστα, μάλιστα.",134438,"","ΟΛΟΙ ΟΙ ΒΟΥΛΕΥΤΕΣ",NA,"",NA
"15609","
"," Το Σώμα συνεφώνησε.
Κύριε Κουρουμπλή, έχετε τον λόγο.",134439,"Chairman","ΠΡΟΕΔΡΕΥΩΝ",175,"",175
"15610","
"," Κύριε Πρόεδρε, θα ήθελα να ξεκινήσω με μία -ας μου επιτραπεί η έκφραση- διαμαρτυρία προς το Προεδρείο. Αυτή η υπόθεση των τροπολογιών που έρχονται σαν χιονοστιβάδα προσβάλλει και τη λειτουργία του θεσμού, κύριε Πρόεδρε. Πώς πρέπει να το πούμε για να γίνει κατανοητό και για να μπορέσουμε, διά του Προεδρείου, να περιφρουρήσουμε λίγο αυτήν τη διαδικασία; Εκατό σελίδες, κύριε Πρόεδρε, διατάξεων; Ποιος μπορεί, δηλαδή, εύκολα να τα προσεγγίσει αυτά τα πράγματα, να τα αναλύσει, να τα εγκολπώσει στη σκέψη του; Δεν μπορώ να βρω και λέξεις να το χαρακτηρίσω. Αν πω ότι ευτελίζεται και εξευτελίζεται το Κοινοβούλιο, θα μου πείτε ότι δεν μιλάω με τον πρέποντα τρόπο. Πρέπει να παρέμβετε, κύριε Πρόεδρε. Δεν γίνεται να συνεχίζεται αυτή η διαδικασία. Είναι κατάντημα του Κοινοβουλίου. 
Κύριε Υπουργέ, θα ξεκινήσω με μία στάση της ελληνικής πολιτείας που εκδηλώνει με τον πιο σκληρό και άδικο τρόπο τη συμπεριφορά της απέναντι στην έννοια της αξιοκρατίας. Όλοι μιλούμε εν λόγοις για την αξιοκρατία, αλλά εν τοις πράγμασι το μόνο που δεν κάνουμε είναι αξιοκρατία. Και αναφέρομαι στους επιτυχόντες του διαγωνισμού του 1998. Ζητήσαμε, δηλαδή, από νέους ανθρώπους που κάθισαν και κουράστηκαν στη ζωή τους, προσπάθησαν, απέκτησαν γνώσεις, πτυχία, γλώσσες, τους βάλαμε σε μία επώδυνη διαδικασία. Διότι αντιλαμβάνεστε ότι αυτοί οι άνθρωποι που πέρασαν προετοιμάστηκαν, δούλεψαν, ξαναδιάβασαν και είχαμε αυτόν τον διαγωνισμό, μέσα από το ΑΣΕΠ, με την πιο αντικειμενική διαδικασία, που τελοσπάντων μέχρι σήμερα κανείς δεν αμφισβητεί. Και έχουμε αυτούς τους ανθρώπους ομήρους, από τότε μέχρι σήμερα. Πέρασαν κυβερνήσεις, και του ΠΑΣΟΚ και της Νέας Δημοκρατίας και του ΠΑΣΟΚ πάλι και της Νέας Δημοκρατίας και συγκυβερνήσεις, και αυτοί οι άνθρωποι πραγματικά βρίσκονται σε αυτήν τη δίνη της σκληρής συμπεριφοράς του πολιτικού συστήματος. Δεν νομίζω ότι περνάμε καλό μήνυμα στην κοινωνία και επειδή είστε νέος πολιτικός τουλάχιστον περίμενα σε αυτά τα ζητήματα να δείξετε μία αποφασιστικότητα. 
Το δεύτερο ζήτημα που θέλω να θέσω, κύριε Υπουργέ, είναι το ζήτημα αυτής της περίφημης ιστορίας της αξιολόγησης. Βεβαίως πρέπει να υπάρξει θεσμός αξιολόγησης όλων. Όπως αξιολογείται κι ο Βουλευτής κάθε τέσσερα χρόνια πρέπει να αξιολογούνται και οι δημόσιοι υπάλληλοι, πρέπει να αξιολογούνται και οι δικαστές, όλοι πρέπει να αξιολογούνται, από θεσμούς όμως, που θα εμπεδώνουν το αίσθημα της εμπιστοσύνης συλλήβδην του ελληνικού λαού. Αυτή είναι η υποχρέωση που έχουμε απέναντι στην κοινωνία, αν θέλουμε πραγματικά να θεραπεύσουμε αυτόν τον μεγάλο ασθενή για τον οποίο λέμε κάθε φορά -θυμάμαι φοιτητής τον μακαρίτη τον Γιώργο Ράλλη που μιλούσε για τον μεγάλο ασθενή που ήταν το δημόσιο. 
Από τότε λοιπόν έγιναν προσπάθειες -δεν πρέπει να είμαστε μηδενιστικοί- και πραγματικά μου κάνει εντύπωση, κύριε Πρόεδρε, κύριε Υπουργέ, ότι τον νόμο που είχε φέρει ο κ. Ραγκούσης, που πραγματικά σε έναν μεγάλο βαθμό καθιέρωνε την αξιοκρατία, τον πήρατε πίσω και πάτε τριάντα χρόνια πίσω με τον τρόπο αυτό που επιχειρείτε να τοποθετήσετε τους προϊσταμένους και τους διευθυντές στα υπουργεία και στους δημόσιους οργανισμούς. Δεν νομίζω ότι βοηθάει κανέναν αυτή η διαδικασία. Πολύ σύντομα δεν θα είστε στην Κυβέρνηση και νομίζετε ότι με αυτόν τον τρόπο θα ελέγχετε τη δημόσια διοίκηση; Νομίζω, λοιπόν, ότι δεν είναι σωστός ο τρόπος τον οποίον ακολουθείτε. 
Επειδή όμως σας ακούω πολλές φορές -και πραγματικά από εσάς δεν το περίμενα, γιατί εγώ σας εκτιμώ ως νέο πολιτικό- να δημιουργείτε μία σύγχυση στον κόσμο ότι ο ΣΥΡΙΖΑ υπερασπίζεται όσους πραγματικά με έναν τρόπο ποινικά κολάσιμο προσκόμισαν πλαστά δικαιολογητικά, θα σας πω ότι ο ΣΥΡΙΖΑ δεν μιλάει για αυτό το πράγμα. Ξέρετε πάρα πολύ καλά ότι ούτε οι δήμαρχοι ούτε οι περιφερειάρχες του ΣΥΡΙΖΑ μιλούν γι’ αυτό το πράγμα, ούτε κι οι άλλοι δήμαρχοι που έχουν ενστάσεις -γιατί δεν είναι μόνο οι δήμαρχοι του ΣΥΡΙΖΑ και οι περιφερειάρχες του ΣΥΡΙΖΑ. 
Όλοι αντιλαμβάνονται ότι επιχειρείτε με έναν αναδρομικό τρόπο να βρείτε τα θύματα της τρόικας, το αίμα που ζητάει η τρόικα, γιατί περί αίματος μιλάμε, όταν αυτήν τη στιγμή υπάρχουν άνθρωποι που έχουν δέκα-δεκαπέντε χρόνια κι επειδή μπορεί να βρεθεί ότι τους έλειπε μία εβδομάδα ως προϋπόθεση προϋπηρεσίας τούς στέλνετε στο αδιέξοδο. 
Πιστεύετε ότι με αυτόν τον τρόπο υπηρετείτε το δίκαιο και την αξιοκρατία; Νομίζω ότι όλοι οι λογικά σκεπτόμενοι άνθρωποι πάνω σε αυτό το θέμα έχουν ενστάσεις. Εγώ μιλώ και με ανθρώπους που είναι στη συγκυβέρνηση και έχουν λογική και δεν θεωρούν λογικό αυτό που επιχειρείτε να κάνετε, γιατί είναι ένα σφαγείο, ένα θυσιαστήριο στο βωμό των απαιτήσεων των τροϊκανών, των οποίων τη λογική υπηρετούμε πέντε χρόνια και το αποτέλεσμα είναι καταστροφικό για τον τόπο. Γιατί δεν τολμάτε μέχρι σήμερα σαν συγκυβέρνηση, όχι μόνο να διαφοροποιηθείτε και να διαπραγματευθείτε το χρέος, αλλά να επιβάλετε τις εκατό δόσεις. Θα δει ο ελληνικός λαός ότι και σε αυτήν την περίπτωση θα φανείτε πολύ λίγοι, διότι οι προϋποθέσεις που σας απαιτούν να βάλετε και που θα τις δεχθείτε στο τέλος, είναι τέτοιες που θα ακυρώσουν την ίδια την προσπάθεια. 
Θα πρέπει, λοιπόν, και σε αυτό το ζήτημα, κύριε Υπουργέ, να επιδείξετε μια εντελώς διαφορετική προσέγγιση. Δεν απαντάτε στο πρόβλημα της αξιοκρατίας και της αξιολόγησης με το να σφάζετε ανθρώπους, γιατί υπάρχει μια μικρή ενδεχομένως παρατυπία στη μετατροπή των συμβάσεών τους. Και εκεί έχουμε ενστάσεις και σας πληροφορώ ότι έχουν ενστάσεις και άνθρωποι της Νέας Δημοκρατίας και μάλιστα πολύ σοβαροί άνθρωποι της Νέας Δημοκρατίας.
Υπάρχει το τρίτο ζήτημα που αφορά τη Σχολή Δημόσιας Διοίκησης, ένα οχυρό πραγματικά -και πρέπει να ομολογηθεί απ’ όλους, όλων των κυβερνήσεων, γιατί το σεβάστηκαν, το στήριξαν- αξιοκρατίας. Και έρχεστε με έναν τέτοιον τρόπο, που φοβούμαι ότι κι εδώ νοθεύεται η έννοια της αξιοκρατίας. Θα πρέπει, λοιπόν, να το ξαναδείτε. Εμείς σας καλούμε να το ξαναδείτε. Διότι εάν δεν βρεθεί ένας τέτοιος τρόπος συνεννόησης, ενδεχομένως θα αναγκαστούμε να εξαντλήσουμε όλα τα κοινοβουλευτικά περιθώρια που έχουμε.
Θέλουμε, λοιπόν, να δείτε αυτήν την περίπτωση, γιατί η Σχολή Δημόσιας Διοίκησης δεν είναι η σχολή που αποφοιτούν ελιτίστες της δημόσιας διοίκησης, αλλά είναι οι άνθρωποι που τους έχουμε ανάγκη. Είναι οι άνθρωποι πάνω στους οποίους θα οικοδομηθεί η νέα προσπάθεια για να βγει η χώρα απ’ αυτήν τη φοβερή κρίση της καταστροφής. Και θα πρέπει να βρούμε κοινό τόπο. Δεν πρέπει να έχετε αυτήν την εμμονή. Πρέπει να ακούσετε τον λόγο της Αντιπολίτευσης και της Αξιωματικής και της ευρύτερης Αντιπολίτευσης, αλλά και ανθρώπων που είναι μέσα από τη συγκυβέρνηση. Πρέπει επιτέλους να βρούμε έναν κοινό τόπο  σε ένα τέτοιο ζήτημα που αφορά όλους μας. Δεν είναι η υπόθεση της δημόσιας διοίκησης κανενός κόμματος και καμμίας κυβέρνησης.",134440,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"15611"," 
"," Συντομεύετε, κύριε Κουρουμπλή.",134441,"Chairman","ΠΡΟΕΔΡΕΥΩΝ",175,"",175
"15612"," 
"," Ολοκλήρωσα, κύριε Πρόεδρε, ευχαριστώ.
(Χειροκροτήματα από την πτέρυγα του ΣΥΡΙΖΑ)",134442,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"15613","
 "," Ο κύριος Υπουργός έχει τον λόγο για να κάνει κάποιες νομοτεχνικές βελτιώσεις.",134443,"Chairman","ΠΡΟΕΔΡΕΥΩΝ",175,"",175
"15614","
"," Θα καταθέσω στο Σώμα κάποιες νομοτεχνικές βελτιώσεις οι οποίες, κύριε Κουρουμπλή, λαμβάνουν υπ’ όψιν και κάποιες από τις παρατηρήσεις οι οποίες έγιναν στην επιτροπή, σχετικά με τον τρόπο εισαγωγής στην Εθνική Σχολή Δημόσιας Διοίκησης, διότι στο συγκεκριμένο θέμα νομίζω –θέλω να ελπίζω τουλάχιστον- ότι οι απόψεις είναι απολύτως ευθυγραμμισμένες. 
Παρακαλώ να διανεμηθούν στους κυρίους συναδέλφους Βουλευτές. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 148-151)",134444,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15615","
"," Ευχαριστούμε, κύριε Υπουργέ.
Τον λόγο έχει ο κ. Δημήτριος Στρατούλης.",134445,"Chairman","ΠΡΟΕΔΡΕΥΩΝ",175,"",175
"15616","
"," Ευχαριστώ, κύριε Πρόεδρε. 
Τρία θέματα θα ήθελα να θίξω με αφορμή τη συζήτηση επί της αρχής του παρόντος νομοσχεδίου. 
Το πρώτο είναι –και σε σχέση με τις ρυθμίσεις οι οποίες εισήχθησαν από τον Υπουργό- ότι θεωρούμε απαράδεκτο, κύριε Πρόεδρε, το να σέρνονται στα δικαστήρια δήμαρχοι εκλεγμένοι μόλις πριν λίγους μήνες από τον ελληνικό λαό για παράβαση καθήκοντος και απείθεια, όχι γιατί δεν δέχθηκαν ελέγχους για χρησιμοποίηση πλαστών πιστοποιητικών και εγγράφων για κάποιες προσλήψεις, τις οποίες και αποδέχθηκαν και έχουν πει και δημόσια τη γνώμη τους κι αυτοί και κυρίως εμείς, ο ΣΥΡΙΖΑ, ότι εάν υπάρχουν τέτοια ζητήματα θα πρέπει να ελεγχθούν και να καταλογιστούν ευθύνες εκεί που πρέπει και για όσο πρέπει, αλλά γιατί θέλουν να τηρήσουν τη νομιμότητα και να μην επιτρέψουν να γίνουν έλεγχοι με εντελώς διαφορετικά κριτήρια απ’ αυτά που ίσχυσαν, μετά το προεδρικό διάταγμα 164/2004, για τη μετατροπή συμβάσεων ορισμένου χρόνου σε αορίστου, και προκειμένου να μην χρησιμοποιηθούν σήμερα αυτά τα διαφορετικά κριτήρια, τα οποία θα οδηγήσουν ενδεχομένως στην απόλυση, στην ανεργία, στη δυστυχία και στη φτώχεια και την εξαθλίωση εργαζόμενους στο δημόσιο τομέα που εργάζονταν για πολλά χρόνια και μάλιστα με επικύρωση των προσλήψεών τους και της νομιμότητας της διαδικασίας από τον ΑΣΕΠ. 
Οι εργαζόμενοι θα βρεθούν στον δρόμο, με όσες συνέπειες υπάρχουν και για τους δήμους που θα στερηθούν προσωπικό έμπειρο και από υπηρεσίες κρίσιμες που παρέχουν κοινωνικό έργο. 
Είναι απαράδεκτη εικόνα -απαράδεκτη πολιτικά, ηθικά, δεοντολογικά- πέντε δήμαρχοι, πρόσφατα εκλεγμένοι, να καλούνται να απολογηθούν στον εισαγγελέα γι’ αυτά τα ζητήματα. Δεν είναι ένδειξη δύναμης αυτή, κύριε Υπουργέ. Είναι ένδειξη αδυναμίας. Θέλετε να επιβάλλετε ένα νόμο, ο οποίος είναι σαφές ότι δεν έχει καμμία ηθική και κοινωνική αποδοχή. 
Μας κάνει εντύπωση ότι ακόμα και οι έλεγχοι που έγιναν σε δήμους, έγιναν επιλεκτικά, κυρίως σε δημάρχους που εκλέχτηκαν με τη στήριξη του ΣΥΡΙΖΑ. Και ενώ υπήρχαν καταγγελίες για παρόμοια φαινόμενα -πολύ χειρότερα, μάλιστα, φαινόμενα- και για άλλους δήμους, στους οποίους οι δήμαρχοι πρόσκεινται στην Κυβέρνηση -και έχουν βγει δημόσια αυτά τα στοιχεία, με ονόματα και επώνυμα- δεν έγινε κανένας έλεγχος. Ο έλεγχος έγινε κυρίως σε δήμους και δημάρχους που πρόσκεινται στην Αριστερά ή σε δημάρχους οι οποίοι δεν ήθελαν, πέρα από το ζήτημα του ελέγχου της πλαστότητας των εγγράφων, να αμφισβητήσουν με άλλους ελέγχους και με άλλα κριτήρια το προεδρικό διάταγμα 164/2004 και την ευρωπαϊκή οδηγία στην οποία αναφέρθηκε ο εισηγητής μας ο κ. Μητρόπουλος.
Πρέπει να μπει ένα τέλος σε αυτήν την πρακτική της Κυβέρνησης και του Υπουργού Δημόσιας Διοίκησης και Διοικητικής Μεταρρύθμισης. Με αυταρχισμό και ποινικοποίηση δεν αντιμετωπίζονται υπαρκτά προβλήματα. Χρειάζεται να εξεταστούν τα προβλήματα που δημιούργησε η προσπάθεια εφαρμογής αυτών των διατάξεων και με διάλογο, με συζήτηση και με τα συνδικάτα και με τους δημάρχους να δοθούν οι λύσεις που θα είναι σε μία δίκαιη και αποτελεσματική κατεύθυνση και για τους δήμους -να μην χάσουν προσωπικό- αλλά και για τους ίδιους τους εργαζόμενους.
Η πρακτική αυτή, την οποία εξήγησε πάρα πολύ εμπεριστατωμένα -και νομικά και πολιτικά- ο Αλέξης Μητρόπουλος στην εισήγησή του -δεν είχε τον χρόνο να αναφερθεί σε παραδείγματα- οδηγεί και σε ακραίες καταστάσεις, κύριε Πρόεδρε. 
Εγώ σας αναφέρω το ακραίο παράδειγμα του Δήμου Κερατσινίου με πρόσφατα εκλεγμένο νέο δήμαρχο. Οι είκοσι επτά εργαζόμενοι με βάση αυτές τις ρυθμίσεις στο Δήμο Κερατσινίου, οδηγούνται στην απόλυση. Από αυτούς οι δεκαπέντε είναι άτομα με αναπηρία. Και μιλάμε για προσλήψεις που είχε επικυρωθεί από τον ΑΣΕΠ η μετατροπή τους από συμβάσεις ορισμένου χρόνου σε αορίστου. Ο δήμος έχει πει με κάθε δυνατό τρόπο -δημόσιο πάντα- ότι έχουν φύγει τα τέσσερα τελευταία χρόνια των μνημονίων εκατόν σαράντα πέντε εργαζόμενοι από τον συγκεκριμένο δήμο. Εάν φύγουν και αυτοί, πέρα από το κοινωνικό πρόβλημα, πέρα από το ότι στέλνονται στον Καιάδα είκοσι επτά εργαζόμενοι, οι οικογένειές τους και από αυτούς οι δεκαπέντε είναι άτομα με αναπηρία, δεν είναι δυνατόν να λειτουργήσει ο δήμος με το εναπομείναν προσωπικό.
Είναι πάρα πολλές αυτές οι περιπτώσεις. Είναι και στον Ασπρόπυργο που είχε επικαλεσθεί ο Βουλευτής του ΚΚΕ, ο κ. Κατσώτης, χθες σε ερώτησή του. Και οι πολλές τέτοιες περιπτώσεις οδηγούν στο συμπέρασμα ότι πρέπει να παρθούν πίσω αυτές οι νομοθετικές ρυθμίσεις και όχι να θωρακιστούν ακόμη περισσότερο, όπως κάνετε με τις διατάξεις του παρόντος νομοσχεδίου.
Τέλος, ήθελα να πω και το εξής, κύριε Πρόεδρε, το οποίο θα ήθελα να ακούσει και ο κύριος Υπουργός, ο οποίος λέει ότι θέλει να μεταρρυθμίσει τη δημόσια διοίκηση, να γίνει αποτελεσματική κ.λπ.. Μακάρι αυτό να μπορούσε να γίνει, αλλά με τέτοιες ρυθμίσεις και διατάξεις οδηγείτε σε ακόμη μεγαλύτερη διάλυση κυρίως των κοινωνικών υπηρεσιών, σε αβεβαιότητα τους εργαζόμενους και το προσωπικό, σε αναποτελεσματικότητα και σε μείωση της παραγωγικότητας. 
Κοιτάξτε να δείτε, όμως, κύριε Υπουργέ. Έχω πάρα πολλά έγραφα -και εσωτερικά των Υπουργείων- που στη δημόσια διοίκηση το τελευταίο εξάμηνο παρατηρείται το φαινόμενο να μην εφαρμόζονται δικαστικές αποφάσεις, παρά τις εγκυκλίους που έχουν βγει, οι οποίες δικαιώνουν εργαζόμενους -παραδείγματος χάριν αυτούς που είχαν περάσει στο προηγούμενο καθεστώς της προσυνταξιοδοτικής εφεδρείας και επανήλθαν- για να πάρουν τη διαφορά των αποδοχών που είχαν τη συγκεκριμένη περίοδο ή να μην εφαρμόζονται αποφάσεις πρωτόδικες είτε αποφάσεις ασφαλιστικών μέτρων που κηρύσσονται προσωρινά εκτελεστές. Αναφέρω ως παράδειγμα τους σταζιέρ που έχει κριθεί σε ορισμένα δικαστήρια ότι ήταν μισθωτή η εργασία τους, και λένε ότι για το διάστημα αυτό θα πρέπει να πάρουν τις αποδοχές τους ή τις αποδοχές σαν μισθωτή εργασία ή έστω τις αποδοχές των σταζιέρ, των εργαζομένων αυτών στα «STAGE». Ούτε αυτές εφαρμόζονται. 
Σας είπα δύο παραδείγματα. Έχω και εσωτερικά έγγραφα Υπουργείων. Θα τα καταθέσω στα Πρακτικά της Βουλής. 
Είναι απαράδεκτο η δημόσια διοίκηση να δίνει πρώτη το κακό παράδειγμα και να μην εφαρμόζει δικαστικές αποφάσεις υπέρ των εργαζομένων. 
Αν το κάνει αυτό, κύριε Υπουργέ, η δημόσια διοίκηση μία φορά, σκεφτείτε οι εργοδότες -και σε αυτήν την περίοδο της κρίσης την οποία επικαλούνται οι ίδιοι- πόσες χιλιάδες φορές περισσότερο θα το κάνουν. Πρόκειται για μία αυταρχική συμπεριφορά απέναντι στους εργαζόμενους και για μη τήρηση των νόμων της εργατικής νομοθεσίας, του Συντάγματος, αλλά ακόμα και των δικαστικών αποφάσεων. Πρέπει να μπει ένα τέλος, κύριε Υπουργέ, σε αυτήν την παράνομη, την αντισυνταγματική πρακτική της δημόσιας διοίκησης. Και πρέπει οι αποφάσεις οι οποίες βγαίνουν, να εφαρμοστούν. 
Δεν αναφέρομαι στις μεγάλες αποφάσεις για τους ενστόλους ή για άλλους, οι οποίες έχουν βγει και που είναι αυτονόητο ότι πρέπει να εφαρμοστούν χθες, αλλά έχουμε και για άλλες κατηγορίες εργαζομένων που δεν εφαρμόζονται δικαστικές αποφάσεις. 
Για τρίτη φορά λέω το εξής: Πρέπει να μπει ένα τέλος σε αυτή την αυταρχική πρακτική!
Ευχαριστώ πολύ, κύριε Πρόεδρε.
(Στο σημείο αυτό ο Βουλευτής κ. Δημήτριος Στρατούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ)",134446,""," ΔΗΜΗΤΡΙΟΣ ΣΤΡΑΤΟΥΛΗΣ",263,"",263
"15617","
"," Τον λόγο έχει ο κ. Πανούσης.",134447,"Chairman","ΠΡΟΕΔΡΕΥΩΝ",175,"",175
"15618"," 
"," Ευχαριστώ, κύριε Πρόεδρε.   
Κυρία Υπουργέ, κυρίες και κύριοι συνάδελφοι, νομίζω ότι ο ειδικός αγορητής μας, ο κ. Κυρίτσης, τα είπε όλα. Θα ήθελα, όμως, να διατυπώσω κάποιες σκέψεις -θεωρητικές τουλάχιστον- γιατί πιστεύω ότι ένας νόμος χωρίς υπόβαθρο γρήγορα αχρηστεύεται. 
Κατά τη γνώμη μου η επικοινωνία συνιστά τον βασικό σκελετό ενός δικτύου κοινωνικής ζωής, διότι μέσω αυτής μπορεί μία κοινωνία -και κατ’ επέκταση ο κάθε πολίτης- να αποκτήσει ένα κοινό σώμα γνώσης. Ο πολίτης δεν είναι ανυπεράσπιστος απέναντι στην πληροφορία, αλλά δεν είναι και αυτονόητο ότι θα την χρησιμοποιήσει ορθολογικά. Η αποκωδικοποίηση γίνεται με βάση το προτιμητέο νόημα, το οποίο θέλει ο καθένας να προσδώσει στο μήνυμα. Η απόδοση της πραγματικής σημασίας στη μεταδιδόμενη πληροφορία αλλά και η αρνητική ελευθερία, προϋποθέτουν αφ’ ενός όχι μονοδιάστατη μετάδοση της πληροφορίας, αφ’ ετέρου, όμως, και ελεύθερη πρόσβαση στις πηγές των πληροφοριών και ενημέρωσης, έστω και με τη μορφή της παθητικής πληροφόρησης. 
Η ανισοκατανομή της πληροφορίας συνδέεται με τη δημοκρατία και την ελευθερία. Ο άνθρωπος δεν πρέπει να υποβιβάζεται σε αντικείμενο της πληροφοριακής διαδικασίας ή σε υποχείριο της εξουσίας, γιατί τότε έχουμε να κάνουμε με μία τεχνική της διακυβέρνησης και του διοικητικού ελέγχου και όχι εφαρμογής της αρχής της ορατότητας στη κοινωνία. 
Απέναντι σε αυτό στέκει ο εσωτερικά αφυπνισμένος και καλά πληροφορημένος πολίτης, ο οποίος θέλει να χρησιμοποιήσει το δημόσιο χώρο, τόσο για κοινή πρόσβαση όλων των ανθρώπων όσο και για αναζήτηση του κοινού συμφέροντος. 
Ο δημόσιος χώρος, λοιπόν, που μας επιτρέπει το νομοσχέδιο, ενέχει ρόλο δικαστηρίου. Όμως, ο πολίτης δεν είναι πλέον αντικείμενο πληροφόρησης, αλλά και υποκείμενο επικοινωνίας. Για αυτό οι περιορισμοί στην παροχή πληροφοριών πρέπει να είναι θεμιτοί και ανάλογοι ως προς τους επιδιωκόμενους στόχους και συμβατοί και αναγκαίοι σε μία δημοκρατική κοινωνία. 
Τέλος, καθώς η κοινή γνώμη έχει ταυτιστεί με τη φιλελεύθερη δημοσιότητα, και η σύνδεση της δημοσιότητας, ως καθολικότητας, με την ορατότητα, ως γενίκευσης, δηλαδή, του συγκεκριμένου, έχω την άποψη ότι όλα τα ανοικτά συστήματα συγκροτούν μία ενιαία μορφή ενημέρωσης και δεν είναι δυνατόν να διαχωριστούν στο πεδίο της ερμηνείας του όρου «δημοσιότητα». Η στάθμιση των αγαθών δεν πρέπει να γίνεται με επίκληση των ορίων, χωρίς να συγκεκριμενοποιείται ποιος θα τις περιορίζει και πότε, αλλά με βάση τους κανόνες της ελεύθερης κοινωνίας και της ανοικτής δημοκρατίας. 
Αγαπητοί συνάδελφοι, δημόσιο σημαίνει ανοικτό, ορατό, παρατηρήσιμο, διαθέσιμο στο κοινό. Είναι, δηλαδή, το αντίθετο του μυστικού, του ιδιωτικού, του συμβαίνοντος σε περιορισμένο κύκλο ανθρώπων. Δημόσιο σημαίνει προσκήνιο και όχι παρασκήνιο με ρόλους διακριτούς και ορατούς. Δημόσιο δεν σημαίνει παλαιό φωτισμό ή παλαιά παράθυρα απομόνωσης από το οπτικό πεδίο των άλλων. Δημόσιος χώρος επικοινωνίας είναι ή νοείται μία σφαίρα κοινωνικής συνύπαρξης πολιτών που συζητούν -και με θεσμικό τρόπο- ζητήματα ευρύτερου ενδιαφέροντος, καθώς το δημόσιο δυνητικά μας αφορά όλους.
Το νομοσχέδιο είναι μια πρώτη κεντρικά, κυβερνητικά οργανωμένη προσπάθεια διεύρυνσης του opengov.gr και του προγράμματος «ΔΙΑΥΓΕΙΑ». Το πρόβλημα, όμως, που φαίνεται να προκύπτει είναι ότι σε θεωρητικό επίπεδο είναι επί χάρτου σχεδιασμός. Όλα αυτά που ακούγονται είναι εξαιρετικά ως προς την κατεύθυνση, όμως, στην πράξη, στην υλοποίηση έχουμε δει ότι δεν μπόρεσαν μέχρι τώρα να εφαρμοστούν. 
Εξαιρέσεις από υποχρέωση δημοσίευσης που αναφέρονται σε κάποιους ευρείς και θολούς τομείς –φορολογικό, στατιστικό απόρρητο κ.λπ.-  αφήνουν πολλά περιθώρια ερμηνείας ως προς το τι μπορεί να εξαιρεθεί, γιατί πρέπει να εξαιρεθεί, ποιους αφορά και –θα έλεγα- ποιος τιμωρείται αν τυχόν δεν τηρήσει αυτήν τη διάταξη. 
Έτσι λοιπόν, θα δημιουργήσουμε διπλά και τριπλά συστήματα, ενώ θα μπορούσαμε –όπως πολύ σωστά ειπώθηκε- να διευρύνουμε το πρόγραμμα «ΔΙΑΥΓΕΙΑ». Πρόκειται, δηλαδή, στην ουσία για ένα είδος γενικού πλαισίου, αφήνοντας πολλά και ουσιώδη να ρυθμιστούν με υπουργικές αποφάσεις. 
Επομένως, η πραγματική βούληση για τη λειτουργία και εφαρμογή των στόχων του νομοσχεδίου επαφίεται στον Υπουργό Διοικητικής Μεταρρύθμισης, ο οποίος θα είναι και εκείνος που θα ξεκαθαρίσει και θα αποσαφηνίσει τα θολά σημεία του νομοσχεδίου.  
Κι εδώ ερχόμαστε σε ένα κρίσιμο ζήτημα, αγαπητοί συνάδελφοι: Οι φορείς της εκτελεστικής λειτουργίας πρέπει να κινούνται σε ένα χώρο παραδοσιακής αποστολής, δηλαδή, να εξειδικεύουν και να εφαρμόζουν τους νόμους, όχι να θεσπίζουν νόμους, ούτε κανόνες. Να μην αποκτούν, δηλαδή, μια πρωτογενή και αυτόνομη νομοθέτηση, διότι δημιουργούμε δεύτερο νομοθέτη. 
Η υφαρπαγή νομοθετικών αρμοδιοτήτων είτε από τη διοίκηση, είτε από την Κυβέρνηση –βλέπε τις πράξεις νομοθετικού περιεχομένου- χαρακτηρίζει αυτό που ο Αριστόβουλος Μάνεσης είχε πει «νόσφιση εξουσίας». Αυτόβουλη νομοθεσία δεν νοείται. Νομίζω ότι σε μεγάλο βαθμό, όπου έχουμε δεκάδες υπουργικές αποφάσεις που στην ουσία δεν εξειδικεύουν απλώς, αλλά νομοθετούν, πάμε σε νόσφιση. 
Όσον αφορά το απόρρητο, εκεί που παρουσιάζεται: Τι είναι το απόρρητο; Το απόρρητο είναι ένας συνδυασμός μιας άγνωστης ή σε μικρό κύκλο γνωστής πληροφορίας, μιας επιθυμίας μυστικότητας και ενός ενδιαφέροντος μυστικότητας. Έχουμε, δηλαδή, αντικειμενικά και υποκειμενικά στοιχεία. Το απόρρητο έχει αρνητικό χαρακτήρα -μη δημοσιότητα- αλλά έχει και χρονικά σχετικό χαρακτήρα. Δεν υπάρχει απόρρητο για πάντα. Για αυτό θα πρέπει να δούμε τα του απορρήτου, να τα θεμελιώσουμε και να δούμε και ποια είναι η συνέπεια της μη τήρησης. 
Άρα θα μου επιτρέψετε να πω, ότι όλο αυτό το νομοσχέδιο στηρίζεται σε μια υποχρέωση πίστεως, στην αρχή της καλής πίστης, στην εχεμύθεια και στην εμπιστοσύνη. 
Ερώτημα. Ναι, αλλά για να γίνουν όλα αυτά χρειαζόμαστε ένα πλαίσιο πολιτικής αξιοπιστίας του πολιτικού συστήματος κι ένα πλαίσιο αναβάθμισης της δημόσιας διοίκησης. Αν δεν τα έχουμε αυτά, φοβάμαι ότι ένας ακόμη νόμος θα πέσει στη μαύρη τρύπα της διαπλοκής. 
Σας ευχαριστώ. 
(Χειροκροτήματα από την πτέρυγα της ΔΗΜΑΡ)",134448,""," ΙΩΑΝΝΗΣ ΠΑΝΟΥΣΗΣ",223,"",223
"15619","
","  Ευχαριστούμε. 
Τον λόγο έχει η κ. Κωνσταντοπούλου.",134449,"Chairman","ΠΡΟΕΔΡΕΥΩΝ",175,"",175
"15620"," 
"," Ας προηγηθεί κάποιος άλλος ομιλητής.",134450,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15621"," 
","  Δεν υπάρχει άλλος. Τελειώσαμε. Τελευταία είστε.",134451,"Chairman","ΠΡΟΕΔΡΕΥΩΝ",175,"",175
"15622"," 
"," Θα ξεκινήσω από το δελτίο Τύπου που εξέδωσε η Εκτελεστική Επιτροπή της ΑΔΕΔΥ την 1η Οκτωβρίου 2014, κύριε Υπουργέ, η οποία σας καταγγέλλει για παλαιοκομματικές πρακτικές και ουσιαστικά, για εφαρμογή σχεδίου αναξιοκρατικής επαναστελέχωσης του Υπουργείου σας. 
Διαβάζω από το δελτίο Τύπου της ΑΔΕΔΥ: «Με το πρόσχημα της έναρξης ισχύος των νέων οργανισμών των Υπουργείων στο τέλος Σεπτεμβρίου και Οκτωβρίου, λήγουν οι θητείες όλων των προϊσταμένων, όλων των ιεραρχικών επιπέδων -Τμήματος, Διεύθυνσης και Γενικής Διεύθυνσης- και ορίζονται νέοι με μια απλή απόφαση του οικείου Υπουργού».",134452,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15623"," 
"," Μεταβατικά. Να το πείτε κι αυτό.",134453,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15624"," 
"," Έχετε επιφυλάξει, δηλαδή, στον εαυτό σας, αυτό το προνόμιο, να διορίζετε.",134454,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15625"," 
"," Μεταβατικά.",134455,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15626"," 
"," Επειδή παρεμβαίνετε και λέτε «μεταβατικά» θα εξηγήσετε και πόσο διαρκεί αυτή η μετάβαση.
Τώρα αυτό για το οποίο σας καταγγέλλουν, είναι ότι δεν τηρήσατε διατάξεις, οι οποίες θα μπορούσαν να λειτουργήσουν ως εγγύηση αξιοκρατίας -αυτής την οποία ευαγγελίζεστε, αλλά αυτήν την οποία καταρρακώνετε καθημερινά- και στην πραγματικότητα επί λέξει λέει η ΑΔΕΔΥ: «Με την ευκαιρία της έναρξης ισχύος από 29 Σεπτεμβρίου του νέου οργανισμού του Υπουργείου σας, ορίσατε προϊσταμένους σε όλα τα επίπεδα -Τμήματος, Διεύθυνσης και Γενικής Διεύθυνσης- με βάση αποκλειστικά κομματικά κριτήρια. 
Καταγγέλλεστε δε -και έχουν υπάρξει συγκεκριμένες δημοσιεύσεις και δηλώσεις- ότι παραλείπετε πρόσωπα που έχουν πρωτεύσει με την κατάταξη των κριτηρίων και των μορίων, για να προτιμήσετε πρόσωπα που δικοί σας Υπουργοί, προηγούμενων κυβερνήσεων, έχουν καταγγείλει ως επίορκα. 
Εγώ θα περιοριστώ στο στάδιο αυτό -και θα επιφυλαχθώ βέβαια για τη δευτερολογία μου- στο να σας ρωτήσω, κύριε Μητσοτάκη, με ποια κριτήρια προβήκατε εσείς στους διορισμούς στους οποίους προβήκατε; Το ότι είναι μεταβατικοί δεν σας απαλλάσσει της ευθύνης ότι ουσιαστικά κατακρημνίζετε στη θέση του απλού υπαλλήλου εκείνους οι οποίοι έχουν πρωτεύσει με τα αντικειμενικά κριτήρια και την ίδια ώρα προβιβάζετε σε διευθυντική θέση, σε θέση, δηλαδή, ιεραρχικά ανώτερη, πρόσωπα που το δικό σας κόμμα και δικοί σας Βουλευτές και Υπουργοί έχουν καταγγείλει. Πρέπει να το απαντήσετε αυτό. Σας ρωτώ γενικά και περιμένω να δώσετε μία απάντηση. Και επιφυλάσσομαι στη δευτερολογία μου να επανέλθω, ανάλογα με την απάντηση που θα δώσετε. 
Αυτό, όμως, το δείγμα γραφής δεν συνάδει με το πρότυπο το οποίο εσείς θέλετε να δώσετε, της δήθεν μεταρρυθμίσεως στη δημόσια διοίκηση. Στην πραγματικότητα εκείνο το οποίο πράττετε και διαπράττετε είναι η εγκαθίδρυση ενός νέου παλαιοκομματικού κράτους, αυτού μάλιστα στο οποίο -σας το είπα και την άλλη φορά- με κομματικά και κυβερνητικά κριτήρια στελεχώνετε ακόμη και τις ανεξάρτητες αρχές. 
Αναφέρθηκα την προηγούμενη φορά που τοποθετηθήκατε ευαγγελιζόμενος την αξιοκρατία, σε πολύ συγκεκριμένα παραδείγματα για το πώς στελεχώνετε ακόμη και τις ανεξάρτητες αρχές με τα κομματικά σας στελέχη. Πολύ πρόσφατο παράδειγμα η τοποθέτηση του κ. Λευτέρη Ζαγορίτη, πρώην Γραμματέα της Νέας Δημοκρατίας, στη θέση του Συνηγόρου του Καταναλωτή. Και μπορούμε εν συνεχεία -κι επιφυλάσσομαι στη δευτερολογία- να σας παραθέσω μία σειρά από άλλα παραδείγματα.
Τώρα σε σχέση με τους οργανισμούς των Υπουργείων, θα θυμάστε ότι σας είχα ρωτήσει κατά τη διάρκεια της συζήτησης σε επιτροπή, «ποια είναι αυτά τα σχέδια προεδρικών διαταγμάτων που ετοιμάζονται ως οργανισμοί Υπουργείων;». Και τότε περιφανής και περήφανος είχατε πει ότι γίνεται πολύ σημαντική δουλειά για τους οργανισμούς των Υπουργείων και θα τα μάθουμε εμείς όταν είναι η ώρα. Δημοσιεύτηκαν αυτά τα προεδρικά διατάγματα στα οποία εσείς μόνο έχετε εμπλοκή, δεν ενεπλάκη η Αξιωματική Αντιπολίτευση ούτε ενημερώθηκε ποτέ, διότι με αυτήν τη διαδικασία της εν κρυπτώ δρομολόγησης εξελίξεων και εκκαθαρίσεων λειτουργείτε σε όλη αυτήν την περίοδο.
Εκδόθηκαν τα προεδρικά διατάγματα, κύριε Μητσοτάκη και η έναρξη ισχύος τους έχει ορισθεί για μεν το δικό σας Υπουργείο και για κάποια άλλα στα τέλη Σεπτεμβρίου, ενώ για μια σειρά άλλων Υπουργείων στα τέλη Οκτωβρίου.
Έρχεστε, λοιπόν, με αυτό τον νόμο και με μια σειρά τροπολογιών που κατά απαράδεκτο τρόπο κατατίθενται –συμπεριλαμβανομένης της τροπολογίας που έχει καταθέσει ο Υπουργός Δικαιοσύνης, Διαφάνειας και Ανθρωπίνων Δικαιωμάτων– να τροποποιήσετε τα προεδρικά διατάγματα που εσείς επισπεύσατε! Μάλιστα, ορίζετε ως έναρξη ισχύος την 28η Οκτωβρίου! 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτή)
Εγώ σας είπα ότι σε αυτό το στάδιο θα σας υποβάλλω μόνο ερωτήματα. Θέλετε να εξηγήσετε στη Βουλή ποια σκοπιμότητα εύρυθμης λειτουργίας της δημόσιας διοίκησης εξυπηρετείται από την έκδοση προεδρικών διαταγμάτων, τα οποία τροποποιούνται πριν καν την έναρξη ισχύος τους; Επίσης, ποια σκοπιμότητα προγραμματισμού και εύρυθμης λειτουργίας εξυπηρετείται από την έναρξη ισχύος στις 28 Οκτωβρίου των οργανισμών των Υπουργείων;
Ξέρετε τι μας είπαν εχθές στην επιτροπή για τις γερμανικές αποζημιώσεις οι αρμόδιες υπάλληλοι που κάνουν την έρευνα τεκμηρίωσης για τους αρχαιολογικούς θησαυρούς, τους οποίους πρέπει να ανακτήσουμε γιατί συλήθηκαν και λεηλατήθηκαν από τις ναζιστικές κατοχικές δυνάμεις; Μας είπαν, λοιπόν, αυτές οι υπάλληλοι, οι οποίες κάνουν σαν τα μυρμήγκια τη δουλειά της τεκμηρίωσης, ότι από 28 Οκτωβρίου δεν ξέρουν καν πού θα βρίσκονται, διότι συγχωνεύεται η υπηρεσία τους!
Αυτή είναι η αντίληψή σας για τη μεταρρύθμιση; Αυτή είναι η αντίληψή σας για την αξιοκρατία, για την εύρυθμη λειτουργία του κράτους;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτή)
Σε μισό λεπτό θα έχω ολοκληρώσει, κύριε Πρόεδρε.
Μήπως, τελικά, κύριε Μητσοτάκη αυτή είναι η αντίληψή σας για την παράδοση του κράτους και του δημοσίου σε συμφέροντα εγχώρια και εξωχώρια, με τα οποία έχετε ανοιχτή γραμμή και τα οποία υπηρετείτε;
 Εξηγείστε, σας παρακαλώ, το εξής: Οι ρυθμίσεις που φέρνετε για το ΤΑΙΠΕΔ σε αυτό εδώ το νομοθέτημα, πώς συνδέονται και τι εξυπηρετούν; 
Εξηγείστε μας και κάτι άλλο: Η τροπολογία, με την οποία επιτρέπετε στους εαυτούς σας –είναι η ίδια που αφορά το ΤΑΙΠΕΔ- να προχρονολογήσετε στην πραγματικότητα πράξεις δαπανών οι οποίες θα λογίζονται ότι έχουν εκδοθεί προ της 30ης Σεπτεμβρίου 2014…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτή)
Ολοκληρώνω τη φράση μου, κύριε Πρόεδρε.",134456,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15627"," 
"," Αποσύρθηκε αυτό. Δεν παρακολουθήσατε.",134457,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15628"," 
"," Το αποσύρατε; Διότι είπατε ότι διανέμετε μόνο τις νομοτεχνικές βελτιώσεις.",134458,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15629","
"," Κύριε Υπουργέ, παρακαλώ μην  διακόπτετε, διότι δίνεται η αφορμή και προχωράμε σε…",134459,"Chairman","ΠΡΟΕΔΡΕΥΩΝ",175,"",175
"15630","
"," Όφειλε να ενημερώσει ότι έχει αποσυρθεί.",134460,""," ΜΑΞΙΜΟΣ ΣΕΝΕΤΑΚΗΣ",250,"",250
"15631"," 
"," Εάν το αποσύρατε, αλλά επειδή παραλείψατε να εξηγήσετε ότι το αποσύρατε και απλώς τις διανείματε, εξηγείστε μας γιατί το βάλατε!",134461,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15632","
"," Παρακαλώ, ολοκληρώστε, κυρία Κωνσταντοπούλου!",134462,"Chairman","ΠΡΟΕΔΡΕΥΩΝ",175,"",175
"15633","
"," Όχι, κυρία Κωνσταντοπούλου! Εάν είχατε παρακολουθήσει τη συζήτηση από την αρχή, θα το ξέρατε!",134463,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15634","
"," Εξηγήστε μας γιατί το βάλατε. Διότι ανάλογη διάταξη έχει φέρει με βουλευτική τροπολογία ο γνωστός για τις βουλευτικές τροπολογίες κ. Τσουμάνης σε νομοσχέδιο του κ. Στουρνάρα και πάλι τότε είχε αποσυρθεί. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)",134464,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15635","
"," Ευχαριστούμε, κυρία συνάδελφε.
Τον λόγο έχει η Υφυπουργός, κ. Χριστοφιλοπούλου.",134465,"Chairman","ΠΡΟΕΔΡΕΥΩΝ",175,"",175
"15636"," 
"," Ευχαριστώ, κύριε Πρόεδρε. 
Κυρίες και κύριοι συνάδελφοι, έχω την εξαιρετική τιμή να απευθυνθώ στο Σώμα, αφού η Βουλή έχει ολοκληρώσει τον κύκλο τοποθετήσεων των συναδέλφων στην επί της αρχής συζήτηση του νομοσχεδίου για τα ανοικτά δεδομένα και το πρόγραμμα «ΔΙΑΥΓΕΙΑ ΙΙΙ».
Θα μου επιτρέψετε στην ομιλία μου να ξεκινήσω από το κύριο σώμα του νομοσχεδίου, τον λόγο, δηλαδή, για τον οποίο έρχεται το νομοσχέδιο αυτό στη Βουλή. Και αυτός δεν είναι άλλος από την υπηρέτηση έτι περαιτέρω της διαφάνειας και της ανοικτής διάθεσης των δεδομένων του δημοσίου. 
Άρα γίνεται ένα σημαντικό βήμα με αυτό το νομοσχέδιο, για να εμπεδωθεί η εμπιστοσύνη του κράτους προς τους πολίτες, αλλά κυρίως το αντίθετο, η εμπιστοσύνη των πολιτών προς το κράτος. 
Θέλω να ευχαριστήσω όλους τους συναδέλφους από πάρα πολλά κόμματα -όχι μόνο της Συμπολίτευσης, αλλά και της Αντιπολίτευσης- που με επικρίσεις, αλλά και με επαίνους δήλωσαν με τον ένα ή με τον άλλο τρόπο –και θα το δούμε στα άρθρα αυτό- ότι θα ψηφίσουν άρθρα που αφορούν και την ανοικτότητα των δεδομένων, αλλά και το πρόγραμμα «ΔΙΑΥΓΕΙΑ ΙΙΙ».
Ποιοι είναι οι στόχοι; Θέλω και εγώ να τους πω με το δικό μου τρόπο, αν και αναφέρθηκαν πολλοί από τους εισηγητές ήδη σε αυτούς. Οι στόχοι είναι δύο. 
Ο πρώτος είναι να μπορούν οι πολίτες να έχουν ανοικτή, διαρκή πρόσβαση σε όλα τα δεδομένα του δημοσίου, πλην εκείνων τα οποία αφορούν είτε ευαίσθητα προσωπικά δεδομένα –και αυτό είναι αυτονόητο- είτε ζητήματα εθνικής ασφάλειας. Διασφαλίζουμε, δηλαδή, στην πράξη με την εφαρμογή αυτού του νομοσχεδίου –και θα μιλήσω αμέσως μετά για αυτήν την εφαρμογή- ότι κάθε πολίτης έχει δικαίωμα όχι μόνο στην απλή πρόσβαση –και εδώ είναι και η διαφορά με το πρόγραμμα «ΔΙΑΥΓΕΙΑ»- αλλά στην πρόσβαση στα ανοικτά δεδομένα, στα data sets, στα σύνολα δεδομένων. Εδώ έχουμε τη δυνατότητα να επεξεργάζονται οι επιχειρήσεις, τα ερευνητικά κέντρα, να επεξεργάζεται κάθε πολίτης τη δημόσια πληροφορία και να παράγει πλούτο γνώσης, πλούτο εφαρμογών, πλούτο τελικά, ο οποίος θα έρθει σε αυτήν την ίδια χώρα και την οικονομία. 
(Στο σημείο αυτό καταλαμβάνει την Προεδρική Έδρα ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Άρα είναι μια μεγάλη τομή που έχει, όπως είπα, δύο στόχους. Ο ένας είναι να εμπεδωθεί ένα κλίμα εμπιστοσύνης, γιατί όλα τελικά είναι και σε επεξεργάσιμη μορφή, ανοικτά προς τους πολίτες. Ο δεύτερος είναι, βεβαίως, ένας τεράστιος αναπτυξιακός πλούτος από όλες τις εφαρμογές, από την επιχειρηματικότητα που θα αναπτυχθεί. Ήδη βλέπουμε στις κοινωνίες τις ερευνητικές, στις κοινωνίες των startups πόσο αυτά τα λίγα δεδομένα, που μέχρι σήμερα και πριν το νομοσχέδιο έχουν βγει σε ανοικτή διάθεση, έχουν πραγματικά αξιοποιηθεί με καλές πρακτικές. 
Πώς εφαρμόζουμε το νομοσχέδιο; Άκουσα την κριτική και είναι μπροστά μας η εφαρμογή. Πράγματι, το μεγαλύτερο πρόβλημα που έχουμε εδώ στη Βουλή είναι ότι ψηφίζουμε νομοθετήματα και είτε δεν εφαρμόζονται είτε εφαρμόζονται κατά ένα μέρος. 
Τι κάνουμε, λοιπόν, στο ίδιο το νομοσχέδιο, για να το διασφαλίσουμε; Κατ’ αρχάς, όλα είναι εξ ορισμού ανοιχτά. Αυτό σημαίνει ότι η υπηρεσία –και το λέει ρητά ο νόμος- θα πρέπει να εξηγήσει γιατί κάτι δεν είναι ανοικτό, γιατί κάτι δεν είναι προσβάσιμο, κάποια πληροφορία, κάποιο δεδομένο δεν είναι προσβάσιμο. 
Επίσης, έχουμε τη ρύθμιση όπου το ΣΕΕΔΔ, το Σώμα Επιθεώρησης Ελεγκτών Δημόσιας Διοίκησης, έχει την υποχρέωση να ελέγχει τη διαδικασία ανοικτής πρόσβασης των δεδομένων. 
Δίνουμε και κίνητρα με τον ετήσιο δημόσιο διαγωνισμό. Οι κοινότητες, οι επιστημονικές, οι επιχειρηματικές, στις οποίες αναφέρθηκα πριν, θα μπορούν να αξιοποιούν τα δημόσια δεδομένα –είναι ένα κίνητρο αυτό- και να βραβεύονται για αυτό. Έτσι, θα υπάρξει μια διάχυση αυτής της ιδέας σε όλον τον κόσμο, σε όλους τους πολίτες. 
Θα υπάρχει, λοιπόν, έλεγχος του κράτους και αξιοποίηση της δημόσιας πληροφορίας. 
Θέλω να αναφερθώ ειδικά στο θέμα του πολιτισμού, γιατί τέθηκε από αρκετούς συναδέλφους. Η εξαίρεση που υπάρχει σε ό,τι αφορά την ανοικτή διάθεση αφορά την προστασία της πολιτιστικής μας κληρονομιάς από κλοπή, λεηλασία, βανδαλισμό, λαθρανασκαφή, αρχαιοκαπηλία. Ήδη βλέπουμε ότι και στον Τύμβο Καστά υπάρχουν υποψίες –δεν το ξέρουμε ακόμα- ότι έχει συληθεί ο τάφος. Ο αρχαιολογικός πλούτος είναι τέτοιος και η προστασία της αρχαιολογικής νομοθεσίας είναι αντίστοιχη που επέβαλε το να μπει αυτή η διάταξη, έτσι ώστε να μην μπορεί καθένας μέσω της ανοιχτής διάθεσης των δεδομένων να έχει την πρόσβαση για να κάνει αξιόποινες πράξεις. 
Θέλω τώρα να περάσω στο κεφάλαιο που αφορά το πρόγραμμα «ΔΙΑΥΓΕΙΑ III», το πρόγραμμα για την ενίσχυση της διαφάνειας. 
Θέλω, όμως, να πω και δύο λόγια για κάτι που ακούστηκε πριν λίγο στην Αίθουσα. Το Υπουργείο Διοικητικής Μεταρρύθμισης απέσυρε μία παράγραφο με δική του πρωτοβουλία σήμερα το πρωί, η οποία –καταδεικνύει τι;- καταδεικνύει ακριβώς ότι η δημόσια διοίκηση πολλές φορές με πάρα πολλούς τρόπους προσπαθεί να λειτουργεί ως ένα κλειστό σύστημα. 
Προσπαθεί να προστατέψει τα δικά της δεδομένα και δεν κάνει το αυτονόητο: Να τα βγάλει έστω στο πρόγραμμα «ΔΙΑΥΓΕΙΑ» -άλλο ανοικτά δεδομένα, άλλο πρόγραμμα «ΔΙΑΥΓΕΙΑ»- να βγάλει τις αποφάσεις σε πραγματικό χρόνο, όπως νομοσχέδιο προηγούμενο που ψηφίσαμε και έγινε νόμος του κράτους επιβάλλει. Αν μια πράξη δεν αναρτηθεί στο πρόγραμμα «ΔΙΑΥΓΕΙΑ», δεν μπορεί να εφαρμοστεί, δεν ισχύει, λέει ο νόμος που ψηφίσαμε. Γιατί τον ψηφίσαμε; Γιατί αυτή η ηγεσία πιστεύει ότι το πρόγραμμα «ΔΙΑΥΓΕΙΑ» πρέπει να επεκταθεί.
Τι συμβαίνει, όμως, στην πράξη; Συμβαίνει ότι πολλές περιφέρειες ή και άλλοι οργανισμοί –δεν ξέρω πού αλλού μπορεί να υπάρχει το πρόβλημα- αμελούν και βεβαίως όταν έρχεται η ώρα της πληρωμής των δαπανών, το Ελεγκτικό Συνέδριο βάζει μπλόκο -και πολύ καλά κάνει- διότι δεν έχουν αναρτηθεί στο πρόγραμμα «ΔΙΑΥΓΕΙΑ».
Τι θα έλυνε την κατάσταση αυτή; Θα την έλυνε μια στοιχειώδης εγρήγορση των υπηρεσιών του Υπουργείου Οικονομικών, στις οποίες έχει αποσταλεί επιστολή από εμένα την ίδια στις 6 Δεκεμβρίου του 2013 -υπήρξε προεργασία των δύο Υπουργείων για να φτάσουμε εκεί- όπου θα έπρεπε να διασυνδεθεί το ολοκληρωμένο πληροφοριακό σύστημα του Υπουργείου Οικονομικών με το σύστημα «ΔΙΑΥΓΕΙΑ», πολύ απλά. Και τότε κανένας δήμος, κανένα Υπουργείο, καμία περιφέρεια δεν θα μπορούσε να κάνει αυτό: Να ξεχάσει να αναρτήσει στο  πρόγραμμα «ΔΙΑΥΓΕΙΑ» και βεβαίως να μην μπορεί να πληρώσει. Γιατί εμείς νομοθετήσαμε να μην μπορεί να εφαρμοστεί, να μην μπορεί να πληρωθεί καμμία δαπάνη, αν δεν έχει ανέβει στο πρόγραμμα «ΔΙΑΥΓΕΙΑ». Και αυτό είναι πολιτική μας και θα παραμείνει πολιτική μας!
Σήμερα, λοιπόν, καλέσαμε το Υπουργείο Οικονομικών να έρθει αύριο και να δώσει λύση στο πρόβλημα που δημιουργήθηκε, όχι, όμως, καταστρατηγώντας το πρόγραμμα «ΔΙΑΥΓΕΙΑ».
Διότι με αυτό το νομοσχέδιο, κυρίες και κύριοι συνάδελφοι –στο οποίο επανέρχομαι- περνάμε στο πρόγραμμα «ΔΙΑΥΓΕΙΑ ΙΙΙ». Και ποιο είναι το πρόγραμμα «ΔΙΑΥΓΕΙΑ ΙΙΙ»; Είναι τα απολογιστικά στοιχεία των μη κυβερνητικών οργανώσεων, κυρίες και κύριοι συνάδελφοι. Διότι υπάρχουν πάρα πολλές μη κυβερνητικές οργανώσεις. Πολλές από αυτές κάνουν εξαιρετικό έργο στην προστασία του περιβάλλοντος, στην πολιτιστική κληρονομιά, στο κοινωνικό έργο συμπαράστασης σε ευαίσθητες κοινωνικές ομάδες, στους συμπολίτες μας.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Υφυπουργού)
Κύριε Πρόεδρε, θέλω λίγο την ανοχή σας, παρακαλώ.
Είναι, λοιπόν, αυτές οι οργανώσεις που κάνουν πολύ καλό έργο. Αλλά υπάρχουν και άλλες μη κυβερνητικές οργανώσεις που απλώς λαμβάνουν κρατικές επιχορηγήσεις ή επιχορηγήσεις από τους δήμους και τις περιφέρειες. Είναι λοιπόν, σωστό –και αυτό νομοθετούμε- να αναρτώνται στο πρόγραμμα «ΔΙΑΥΓΕΙΑ» απολογιστικά τα στοιχεία των δαπανών που έκαναν οι μη κυβερνητικές οργανώσεις, για να δούμε πού πήγαν αυτά τα λεφτά, πού πήγαν τα λεφτά του δημοσίου, για ποιο σκοπό και πώς απορροφήθηκαν. 
Και τέλος, πολύ σημαντικό, να δούμε και τη ρύθμιση για την ανάρτηση των στοιχείων εκτέλεσης των προϋπολογισμών σε πραγματικό χρόνο, όλων των προϋπολογισμών, του κρατικού προϋπολογισμού, των δημοτικών προϋπολογισμών. Όλων των προϋπολογισμών.
Ακούστηκε εδώ από την κ. Χρυσοβελώνη να υπάρχει και το real time σε ό,τι αφορά τον προϋπολογισμό της Βουλής. Το Υπουργείο Διοικητικής Μεταρρύθμισης ήδη έχει εκτενέστατη συνεργασία με τη Βουλή των Ελλήνων. Η Βουλή των Ελλήνων πρέπει να σας πω ότι είναι από τους πρωτοπόρους, σε σχέση με κοινοβούλια άλλων χωρών, στην υπόθεση της διαύγειας και των ανοικτών δεδομένων. Ένα βήμα παραπάνω θα ήταν αυτό που προτάθηκε από τη συγκεκριμένη συνάδελφο, που εμείς δεν θα είχαμε καμμία αντίρρηση να το δεχτούμε. Άρα δημοσίευση εκτέλεσης προϋπολογισμών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Δύο λόγια, κύριε Πρόεδρε, θα πω μόνο για το διαγωνισμό της Εθνικής Σχολής Δημόσιας Διοίκησης και για τον έλεγχο των πλαστών δικαιολογητικών, πριν ολοκληρώσω.
Κατ’ αρχάς, όπως θα είδατε από τις νομοτεχνικές βελτιώσεις, ορισμένες επισημάνσεις έγιναν δεκτές, όπως η συμμετοχή της ΑΔΕΔΥ, όπως η προσθήκη στο διαγωνισμό πολλαπλών ερωτήσεων των γραπτών στοιχείων για την επεξεργασία φακέλου επικαίρου θέματος ή στοιχείων για την ξένη γλώσσα. Θα συζητήσουμε και αύριο στην κατ’ άρθρον συζήτηση. Θεωρώ ότι κάνουμε ότι είναι δυνατόν, ούτως ώστε όχι μόνο το αδιάβλητο αλλά και το αξιόπιστο του διαγωνισμού να διατηρηθεί με απλούστευση και με περαιτέρω, αν θέλετε, θωράκιση του δημοσίου παράγοντα.
Και ένα τελευταίο, το οποίο αφορά κυρίως την επισήμανση που έκανε ο κ. Μητρόπουλος αλλά και άλλοι συνάδελφοι.
Κοιτάξτε, η διάταξη που αφορά τον έλεγχο της γνησιότητας είτε για τις προσλήψεις είτε για τις μετατάξεις δεν είναι συγγνωστή πλάνη. Πρόκειται καθαρά για μη γνησιότητα, δηλαδή για πλαστότητα, δηλαδή για αξιόποινη πράξη. Δεν πρόκειται για συγγνωστή πλάνη –το επαναλαμβάνω- ούτε αναφερόμαστε πουθενά στη διάταξη γι’ αυτό το θέμα.
Σε ό,τι αφορά, επίσης, το συνταξιοδοτικό, πουθενά δεν θίγεται το συνταξιοδοτικό από τη διάταξή μας. Το γράμμα της διάταξής μας μιλάει για γνησιότητα. Είναι ακριβώς αυτό το κομμάτι του νομοσχεδίου που παραπέμπει σε αυτά που είπαν λίγο πριν και ο κ. Κουρουμπλής και άλλοι Βουλευτές της Αντιπολίτευσης ότι «εμείς δεν θέλουμε τα πλαστά δικαιολογητικά». Πολύ ωραία! Αυτό λέμε και εμείς.
 Γιατί δεν ψηφίζετε αυτές τις διατάξεις; Θέλω να τις ξαναδείτε και οφείλετε να τις ξαναδείτε. Το να λέμε εδώ μέσα: «Τι κρίμα οι άνθρωποι αυτοί! Να δείξουμε επιείκεια» είναι λαϊκισμός. 
Με συγχωρείτε, σε ένα κράτος δικαίου την επιείκεια στην επιμέτρηση της οποιασδήποτε ποινής για αξιόποινη πράξη την επιβάλλει το δικαστήριο εάν έτσι κρίνει. Δεν είναι δουλειά της Βουλής να είναι επιεικής ή μη επιεικής ο νόμος.",134466,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15637"," 
"," Ολοκληρώστε, παρακαλώ, κυρία συνάδελφε.",134467,"Chairman","ΠΡΟΕΔΡΕΥΩΝ",75,"",75
"15638","
"," Αμέσως, κύριε Πρόεδρε.
Ο νόμος πρέπει να είναι δίκαιος, να έχει σχέση με το κοινωνικό γίγνεσθαι, αλλά δεν μπορεί από μόνος του, κυρίες και κύριοι συνάδελφοι, να εισάγει την ίδια την επιείκεια μέσα στις διατάξεις, γιατί τότε θα κάνει διαφορά εάν κάποιος είναι πραγματικά ανάπηρος, όπως άκουσα, και τελευταία στιγμή είχε ένα πλαστό πιστοποιητικό ή εάν κάποιος δεν έχει κανένα πρόβλημα και έχει πλαστό πιστοποιητικό. Αυτό θα το κρίνει το δικαστήριο. Εάν δύο άνθρωποι έχουν πλαστό πιστοποιητικό, δεν μπορεί να διακρίνεται ο ένας από τον άλλο με βάση την κοινωνική του κατηγορία. Η αξιόποινη πράξη –το ξαναλέω- πρέπει να κριθεί από το δικαστήριο και να κριθεί με επιείκεια.
 Τα άλλα, κυρίες και κύριοι συνάδελφοι, είναι προφάσεις στην προσπάθεια να υπάρξει ένας μηδενισμός και ένας λαϊκισμός, που νομίζω ότι συνάδει με τις συνθήκες υπό τις οποίες βρίσκεται η χώρα αυτήν τη στιγμή.
(Στο σημείο αυτό η Υφυπουργός Διοικητικής Μεταρρύθμισης και Ηλεκτρονικής Διακυβέρνησης κυρία Παρασκευή Χριστοφιλοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)",134468,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15639","
"," Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας των συναδέλφων Βουλευτών.
Ψήφισαν συνολικά 203 Βουλευτές.
Για την υπόθεση του συναδέλφου κ. Ευσταθίου Μπούκουρα:
Υπέρ της άρσεως ασυλίας, δηλαδή «ΝΑΙ»  ψήφισαν 19 Βουλευτές.
Κατά της άρσεως ασυλίας, δηλαδή «ΟΧΙ» ψήφισαν 179.
Ψήφισαν «ΠΑΡΩΝ» 5 Βουλευτές.
Συνεπώς η αίτηση της εισαγγελικής αρχής απορρίπτεται.
Για την υπόθεση της συναδέλφου κ. Γαρυφαλλιάς (Λιάνας) Κανέλλη:
Υπέρ της άρσεως ασυλίας, δηλαδή «ΝΑΙ»  ψήφισαν 3 Βουλευτές.
Κατά της άρσεως ασυλίας, δηλαδή «ΟΧΙ» ψήφισαν 197.
Ψήφισαν «ΠΑΡΩΝ» 2 Βουλευτές.
Λευκά: 1.
Συνεπώς η αίτηση της εισαγγελικής αρχής απορρίπτεται.
Για την υπόθεση του συναδέλφου κ. Αρτεμίου Ματθαιόπουλου:
Υπέρ της άρσεως ασυλίας, δηλαδή «ΝΑΙ»  ψήφισαν 198 Βουλευτές.
Κατά της άρσεως ασυλίας, δηλαδή «ΟΧΙ» ψήφισαν 4.
Ψήφισε «ΠΑΡΩΝ» 1 Βουλευτής.
Συνεπώς η αίτηση της εισαγγελικής αρχής γίνεται δεκτή κατά πλειοψηφία.
Για την υπόθεση του συναδέλφου κ. Βασιλείου Καπερνάρου:
Υπέρ της άρσεως ασυλίας, δηλαδή «ΝΑΙ»  ψήφισαν 9 Βουλευτές.
Κατά της αιτήσεως άρσεως ασυλίας, δηλαδή «ΟΧΙ» ψήφισαν 189.
Ψήφισαν «ΠΑΡΩΝ» 5 Βουλευτές.
Συνεπώς η αίτηση της εισαγγελικής αρχής απορρίπτεται.
Για την υπόθεση του συναδέλφου κ. Σπυρίδωνος-Αδώνιδος Γεωργιάδη:
Υπέρ της άρσεως ασυλίας, δηλαδή «ΝΑΙ»  ψήφισαν 13 Βουλευτές.
Κατά της αιτήσεως άρσεως ασυλίας, δηλαδή «ΟΧΙ» ψήφισαν 179.
Ψήφισαν «ΠΑΡΩΝ» 7 Βουλευτές.
Λευκά: 4.
Συνεπώς η αίτηση της εισαγγελικής αρχής απορρίπτεται.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(να μπουν οι σελ. 183α και 183β)",134469,"Chairman","ΠΡΟΕΔΡΕΥΩΝ",75,"",75
"15640","
"," Κυρίες και κύριοι συνάδελφοι, επανερχόμεθα επί του νομοσχεδίου και συνεχίζουμε με τους Κοινοβουλευτικούς Εκπροσώπους. 
Κύριε Δρίτσα, έχετε τον λόγο για δώδεκα λεπτά.",134470,"Chairman","ΠΡΟΕΔΡΕΥΩΝ",75,"",75
"15641","
"," Κύριε Πρόεδρε, ειλικρινά αναρωτιέμαι τι μπορεί να κάνει ένα κόμμα της Αξιωματικής Αντιπολίτευσης, αλλά και όλα τα κόμματα της Αντιπολίτευσης -και εγώ θα πω και όλοι οι Βουλευτές, και της Συμπολίτευσης- απέναντι σε αυτό το φαινόμενο που δεν σταματά, αυτήν την αθλιότητα της κατάθεσης τόσων τροπολογιών που καθεμία από αυτές αποτελεί έναν αυτοτελή νόμο την τελευταία στιγμή…",134471,""," ΘΕΟΔΩΡΟΣ ΔΡΙΤΣΑΣ",76,"",76
"15642","
"," Δέκα υπουργικές έγιναν τώρα!",134472,""," ΧΡΗΣΤΟΣ ΚΑΤΣΩΤΗΣ",113,"",113
"15643","
"," Ακριβώς. Δέκα τροπολογίες μέχρι εχθές το βράδυ στις δώδεκα.
Κύριε Πρόεδρε, τι να κάνουμε δηλαδή; Απορώ. Επιτέλους, ο κ. Μεϊμαράκης –όχι μόνο οι Αντιπρόεδροι- θα το σταματήσει αυτό; Οι Υπουργοί δεν χαμπαρίζουν. Δεν ενδιαφέρονται. Είναι μαγαζί τους η Βουλή. Είναι αδιάφοροι. Δεν τους νοιάζει. Αλλού απολογούνται. Ο Πρόεδρος της Βουλής θα κάνει κάτι; Τι να λέμε κάθε φορά; Τα ίδια και τα ίδια, ότι δεν είναι σωστό, ότι η Διάσκεψη των Προέδρων έχει αποφασίσει ή έχει κάνει συστάσεις; Κοροϊδευόμαστε δηλαδή; 
Εγώ δεν το ανέχομαι για τον εαυτό μου και για την προσωπική μου αξιοπρέπεια. Δεν είναι δυνατόν να με υποχρεώνουν Υπουργοί αυθαίρετοι, με τέτοιο τρόπο, να μην μπορώ να ασκήσω τα κοινοβουλευτικά μου καθήκοντα! Διότι είναι αδύνατον να ασκηθούν τα κοινοβουλευτικά καθήκοντα -δεν υπάρχει περίπτωση!- και να απολογούμαι στον ελληνικό λαό. Προσωπικά το θέτω. Φυσικά το θέτω εκ μέρους του ΣΥΡΙΖΑ και, φυσικά, πιστεύω ότι η θέση μου εκφράζει τη συντριπτική πλειοψηφία, αν όχι την ολότητα, των Βουλευτών του Κοινοβουλίου. Και δεν καταλαβαίνω γιατί από τη μεριά της Πλειοψηφίας δεν υπάρχουν φωνές. 
Ξέρετε τι ψηφίζετε εσείς; Εκτός εάν σας κάνουν φροντιστήρια την προηγούμενη, εάν σας έχουν από μέρες ενημερώσει. Οπότε έχουμε πια πλήρη εκτροπή. 
Δεν καταλαβαίνω, οι εισηγητές της Νέας Δημοκρατίας, οι εισηγητές του ΠΑΣΟΚ, οι Κοινοβουλευτικοί Εκπρόσωποι, τι είδους καθήκοντα διεκπεραιώνουν με αυτούς τους όρους. Μπορούν να πουν ότι χειρίζονται νομοσχέδια και ότι πραγματικά ανταποκρίνονται σε αυτό; Τι είναι η Βουλή; Μια απλή διεκπεραίωση; Πού είναι η ακρόαση φορέων; Πού είναι η διαβούλευση; 
Ήδη στα άρθρα 17, 18, 19 για τη δημόσια διοίκηση από τη συζήτηση στην επιτροπή προέκυψε μία σειρά από σημαντικές βελτιώσεις. Θα μιλήσουμε γι’ αυτό. Εν πάση περιπτώσει, όμως, αυτό αποτυπώνει ως προς το θέμα αυτό, ανεξαρτήτως του αν οι αλλαγές αυτές ικανοποιούν πλήρως ή όχι –θα τα δούμε αυτά- στο στοιχειώδες αυτό επίπεδο την πραγματική κοινοβουλευτική διαδικασία. Γιατί αυτό είναι το Κοινοβούλιο. Μα, σε κανένα άλλο επίπεδο δεν θα λειτουργήσει αυτή η διαδικασία; 
Ειλικρινά σκεφτόμουν, κύριε Πρόεδρε, να μη μιλήσω, να διαμαρτυρηθώ και να κάτσω κάτω, αλλά υπάρχουν πολύ σημαντικά ζητήματα και θα προχωρήσω την ομιλία μου. Προειδοποιώ, όμως. 
Ο πρώην Πρόεδρος της Βουλής κ. Κακλαμάνης, που μόλις εισήλθε στην Αίθουσα, μας εγκάλεσε χθες, προτρέποντάς μας ότι κάποια στιγμή η Αντιπολίτευση πρέπει και να αποχωρεί. Εμείς δίνουμε τις μάχες μας εδώ και δεν έχουμε επιλέξει το να αποχωρούμε. Παρ’ όλα αυτά, πράγματι κάποια στιγμή πρέπει και με ένα διαφορετικό τρόπο να αποτρέψουμε τη νομιμοποίηση τέτοιου είδους λειτουργιών. Θα προτιμούσαμε, όμως, να αποχωρεί το Προεδρείο, να αρνείται να ανέβει στο Βήμα και να μην προεδρεύει σε διαδικασίες συζήτησης νομοσχεδίων με αυτόν τον ορυμαγδό των τροπολογιών. 
Προειδοποιούμε: Τελειώνουν τα περιθώρια! Εγκαλώ τον Πρόεδρο της Βουλής. Δεν γίνεται αλλιώς. Οι Υπουργοί δεν χαμπαρίζουν και αυτό το γαϊτανάκι των ευγενικών εκκλήσεων δεν αποδίδει. Η προσβολή είναι ευθεία, όχι μόνο στη Βουλή ως σύνολο, αλλά και απέναντι στον Πρόεδρο της Βουλής, διότι πράγματι έχει συγκαλέσει τη Διάσκεψη των Προέδρων και έχει στείλει μία νότα, η οποία αγνοείται. Ή υπάρχει συμπαιγνία, πράγμα που δεν θέλω να παραδεχθώ ή υπάρχει απαξίωση του ίδιου του Προέδρου της Βουλής. Δεν θα αντιδράσει; 
Επομένως, καλώ και το Προεδρείο της Βουλής και τον ίδιο τον Πρόεδρο την επόμενη φορά που θα επαναληφθεί το φαινόμενο αυτό να διακόψουν τη συνεδρίαση και να αρνηθούν τη διαδικασία. Δεν υπάρχει άλλος τρόπος. 
Κυρίες και κύριοι συνάδελφοι, θέτω ευθύς εξαρχής το θέμα της δημόσιας διοίκησης. Για να λειτουργήσει η δημόσια διοίκηση πρέπει να υπάρχει στοιχειωδώς τήρηση κάποιων κανόνων εντιμότητας, ισονομίας και ισοτιμίας, κυρίως από τη μεριά της πολιτείας. 
Όλοι οι Βουλευτές του ΣΥΡΙΖΑ και άλλες πτέρυγες της Βουλής δεν θα κουραστούμε να επαναφέρουμε κάθε φορά, διαρκώς και με την ίδια πίεση την υπόθεση των επιτυχόντων του πανελλήνιου γραπτού διαγωνισμού του ΑΣΕΠ του Φεβρουαρίου του 1998 για το δημόσιο τομέα. 
Δεν υπάρχει ζήτημα πλαστών δικαιολογητικών. Δεν υπάρχει ζήτημα αναξιότητας. Αντίθετα είναι επιτυχόντες με υψηλούς βαθμούς. Δεν υπάρχει ζήτημα χαμηλών προσόντων. Τους έχει ανάγκη η δημόσια διοίκηση. Ζουν όλο αυτό το διάστημα προσπαθώντας να επιζήσουν. Κάποιοι έχουν συμμετάσχει και σε άλλους διαγωνισμούς και ο καθένας έχει πάρει το δρόμο του.
Είναι ένα δυναμικό στοιχείο της ελληνικής νεολαίας με υψηλά προσόντα και υψηλές δυνατότητες, το οποίο η ελληνική πολιτεία υποχρεούται να αξιοποιήσει, διότι εκείνη κάλεσε αυτό το δυναμικό να συμμετάσχει σε διαγωνισμό. Μετά την επιτυχία, δημοσιεύθηκαν τα αποτελέσματα και ουδέποτε υλοποίησε η ελληνική πολιτεία το αποτέλεσμα ενός διαγωνισμού που εκείνη προκάλεσε. 
Σας λέω και κάτι άλλο. Πέρα από όλες τις κριτικές για την τρόικα ή οτιδήποτε, ήσαστε εξαρτημένη κυβέρνηση από νόρμες και στόχους, που ακριβώς σας βάζει η τρόικα. Και πάμε να συζητήσουμε αν έχει ή δεν έχει ανάγκη ο δημόσιος τομέας από στελέχη και υπαλλήλους, όχι μόνο με τα κριτήρια του αν λείπουν από τα νοσοκομεία ή τα σχολεία. Πριν δυο εβδομάδες ο κ. Λοβέρδος μάς έλεγε, «δεν μπορώ, πρέπει να προσλάβω δέκα χιλιάδες. Είναι αδύνατον να λειτουργήσουν τα σχολεία έτσι». 
Εγώ δεν μιλώ μόνο για αυτούς τους πολύ σημαντικούς και κρίσιμους τομείς, αλλά το λέω και από την άποψη της άμεσης παραγωγικότητας του δημοσίου. Υπάρχουν υπηρεσίες, οργανισμοί, τομείς ολόκληροι που όταν προσλαμβάνεται ένας υπάλληλος φέρνει αύξηση εσόδων. Όταν είναι δέκα, δεκαπλάσια η αύξηση εσόδων. Όταν είναι εκατό, εκατονταπλάσια η αύξηση εσόδων. 
Μπορώ να σας παραθέσω τέτοιους οργανισμούς, γιατί η ίδια η λειτουργία τους σημαίνει διεκπεραίωση υποθέσεων από τις οποίες εισπράττει το δημόσιο  και οι οποίες συγκεντρώνονται σε τεράστιους όγκους φακέλων.
Δεν είναι μόνο, λοιπόν, η δημοσιονομική στενότητα. Είναι ένα ολόκληρο δόγμα ότι το δημόσιο πρέπει να γίνει πάρα πολύ μικρό, ασήμαντο. Είναι το νεοφιλελεύθερο δόγμα. Ακόμα και εκεί που έχει πραγματικά να κερδίσει πόρους το ελληνικό δημόσιο, ούτε εκεί δεν μπαίνει αυτή η διαδικασία. 
Αυτό σημαίνει ότι έχουμε μία κυβέρνηση που δεν έχει δική της πολιτική, δεν έχει εθνική πολιτική. Είναι κυβέρνηση υπό διαταγή. Από αυτήν την άποψη, κάνοντας την ανάγκη φιλοτιμία, έχει αναπτυχθεί και η περίφημη θεωρία «και να μην μας τα επέβαλαν, έπρεπε να τα κάνουμε». 
Βεβαίως, πάρα πολλά έπρεπε να κάνουμε, ειδικά στη δημόσια διοίκηση. Πρώτον, έπρεπε να υπάρχει διαφάνεια. Δεύτερον, να υπάρχει αξιοκρατία. Τρίτον, να υπάρχει ενίσχυση και επιμόρφωση των υπαλλήλων και των στελεχών. Τέταρτον, να υπάρχει αξιοποίηση των αρίστων. 
Πέμπτον, έπρεπε να υπάρχει αύξηση της εμπιστοσύνης στους δημοσίους υπαλλήλους, ώστε να τους αναθέσουμε επιτελικά καθήκοντα και όχι να δίνουμε χρήματα σε διάφορους συμβούλους αμφιβόλου ποιότητας, αξιοπιστίας και εντιμότητας και να είναι όλα τα υπουργεία και οι υπουργοί περιστοιχιζόμενοι από διάφορους συμβούλους που καμώνονται ότι έχουν περίφημες σπουδές, ενώ στην πραγματικότητα είναι ρεπλίκες συντεταγμένων κατευθύνσεων των νεοφιλελεύθερων δογμάτων της Αμερικής και της Ευρώπης και έρχονται και τα αναπαράγουν και τα επιβάλλουν εδώ. 
Αυτά χρειάζεται η δημόσια διοίκηση. Πρώτα απ’ όλα, χρειάζεται εμπιστοσύνη στο έμψυχο υλικό, ενθάρρυνση, αξιοποίηση και αξιοπιστία σε κάθε κατεύθυνση. Κι εκεί βέβαια υπάρχουν οι κανόνες και τα πάντα. Και υπάρχει και ο έλεγχος, βεβαίως. 
Όμως, όταν βάζουμε στο στόχαστρο τον δημόσιο υπάλληλο και τον θεωρούμε εξ ορισμού ένοχο, τον συκοφαντούμε και τον απαξιώνουμε -όπως και τους υπαλλήλους της Βουλής- σε όλους τους κλάδους και μετά θέλουμε απόδοση από εκεί, και μετά προσπαθούμε να εξαντλήσουμε κάθε δυνατότητα, τι γίνεται; 
Είναι σωστό αυτό που είπε ο κ. Αλέξης Μητρόπουλος πριν, ότι είναι ασύμμετρες οι συνέπειες για όλους αυτούς τους υπαλλήλους, αναφορικά με την μετατροπή των παλιών συμβάσεων σε αορίστου χρόνου και την περιπέτεια της λήξης της ομηρίας στην οποία ήταν εγκλωβισμένοι επί τόσα χρόνια οι άνθρωποι αυτοί. Δεν είναι ασύμμετρη η συνέπεια; Ναι, αν έχει φέρει πλαστό έγγραφο, βεβαίως! 
Όμως, αν η διοίκηση επέλεξε, για να μην τον αποκλείσει, να αιτιολογήσει -και ορθώς- κάποιο κενό της υπηρεσίας, που στην πραγματικότητα, τις περισσότερες περιπτώσεις, δεν ήταν κενό, αλλά εργασία μη αμειβόμενη, τώρα ποιος νόμος, ποιο νομικό σύστημα και ποια αξιοσύνη δημόσιας διοίκησης ή και ιδιωτικής διοίκησης μπορεί να ανεχθεί ότι ένας άνθρωπος που έχει εργαστεί δέκα, δεκαπέντε, είκοσι χρόνια θα κληθεί να τιμωρηθεί, διότι αυτή ήταν η εξ ανάγκης διαδοχική πορεία εργασίας του;
Κι όλο αυτό το λέτε «αποκατάσταση δικαιοσύνης»; Αυτό είναι η «σφαγή του Ηρώδη» -αν και δεν πρόκειται για μικρά παιδιά-, για να επιτευχθούν οι στόχοι που σας έχει βάλει η τρόικα. Τίποτε άλλο δεν είναι. Και με αυτήν την έννοια, και η συγγνωστή πλάνη είναι πραγματικά ένα επιχείρημα πάρα πολύ ισχυρό, όπως πολύ σωστά το έθεσε ο εισηγητής μας ο κ. Αλέξης Μητρόπουλος. 
Για το σύστημα επιλογής προϊσταμένων και τις μεταβατικές διατάξεις τι να πει κανείς; Μας είπε προχθές ο κ. Μητσοτάκης, όταν του έθεσα το θέμα, ότι «εγώ εφαρμόζω το νόμο». Μα, εσείς κάνετε νόμους ακόμη και της τελευταίας στιγμής. Κατήγγειλα και τις τροπολογίες. 
Πρόκειται για έναν νόμο, ο οποίος σας δίνει το δικαίωμα -και τον επικαλείστε, ενώ εσείς τον έχετε κάνει- να διώχνετε προϊσταμένους με μεταπτυχιακές σπουδές, εμπειρία και αποδοτική πορεία στη θέση τους και να βάζετε κομματικούς «ημέτερους» του ΠΑΣΟΚ και της Νέας Δημοκρατίας ως μεταβατική φάση, οι οποίοι όμως εν συνεχεία θα λειτουργήσουν και ως εκλέκτορες, ως συμβούλια επιλογής των επομένων. Αν αυτό δεν είναι το νέο κομματικό κράτος, τότε τι άλλο είναι; Και γι’ αυτό επικαλείστε τον νόμο, «εφαρμόζω», λέει, «τον νόμο». Αυτές είναι πρωτοφανείς κοροϊδίες απέναντι στο ελληνικό Κοινοβούλιο.
Αύριο θα μιλήσουμε για όλες αυτές τις περίφημες τροπολογίες. Θα δούμε αν θα μιλήσουμε δηλαδή, γιατί πραγματικά ελπίζω μέχρι αύριο να υπάρξει μια αντίδραση από τη μεριά του Προεδρείου.
Προς το παρόν, εκτός από όσα είπα, θέτω, κύριε Πρόεδρε, και το αίτημα να υπάρξει τρίτη συνεδρίαση. Αύριο να συζητήσουμε μόνο επί των άρθρων και να υπάρξει ξεχωριστή τρίτη συνεδρίαση -αν δεν αποσυρθούν οι τροπολογίες, που πρέπει να αποσυρθούν, ή τουλάχιστον αυτές που κατατέθηκαν εκπρόθεσμα- ώστε να υπάρξει αυτοτελής συζήτηση που θα αφιερωθεί στις τροπολογίες.
Ευχαριστώ.
(Χειροκροτήματα από την πτέρυγα του ΣΥΡΙΖΑ)",134473,""," ΘΕΟΔΩΡΟΣ ΔΡΙΤΣΑΣ",76,"",76
"15644","
"," Και εμείς ευχαριστούμε.",134474,"Chairman","ΠΡΟΕΔΡΕΥΩΝ",75,"",75
"15645","
"," Κύριε Πρόεδρε, θα ήθελα τον λόγο. Ανεφέρθη ο κ. Δρίτσας σε μένα.",134475,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"15646","
"," Ορίστε, έχετε τον λόγο.",134476,"Chairman","ΠΡΟΕΔΡΕΥΩΝ",75,"",75
"15647","
"," Δεν θα μιλήσω για το νομοσχέδιο -θα μιλήσω αύριο- αλλά σχετικά με την πολύ ορθή επισήμανση -δεν γίνεται για πρώτη φορά- που έκανε ο κ. Δρίτσας για την εικόνα που παρουσιάζει το Κοινοβούλιο στο νομοθετικό έργο του, αν και το ίδιο συμβαίνει και στον κοινοβουλευτικό έλεγχο. Ούτε ο Πρωθυπουργός έρχεται, όπως οφείλει, κατά το Σύνταγμα και τον Κανονισμό της Βουλής. Οι Υπουργοί είτε δεν έρχονται είτε στέλνουν αναρμοδίους για το συγκεκριμένο ζήτημα Υφυπουργούς.
Γενικώς, όπως έχω αρκετές φορές πει, εγώ έχω καταλήξει πλέον στο συμπέρασμα ότι αυτή η εικόνα μιας Βουλής που έχει υποστεί ένα είδος capitis deminutio, έχει δηλαδή υποβαθμιστεί, θεωρείται ότι είναι μία Βουλή μειωμένης εκπροσώπησης -και εδώ και από την Αντιπολίτευση τονίζεται αυτό από την πρώτη μέρα- και δημοκρατικής νομιμοποίησης. Αυτά όλα είναι πολύ επικίνδυνα.
Λυπάμαι για τις αντιδράσεις που υπήρξαν χθες βράδυ, όταν αναφέρθηκα σε αυτό που πρέπει να μας απασχολεί όλους αυτήν τη στιγμή, στις εξελίξεις στη θαλάσσια επικράτεια της Κυπριακής Δημοκρατίας, στα γυμνάσια που γίνονται εκεί, στις συναντήσεις που θα γίνουν και στο τριμερές Ελλάδας-Κύπρου-Αιγύπτου και στο τριμερές Ελλάδας-Κύπρου-Ισραήλ, στην επιθετικότητα της Τουρκίας, η οποία ίσως προσπαθεί με τον κ. Ερντογάν να εισάγει την τάξη, στην αναστατωμένη επικράτειά της, μέσω μιας κρίσης με έναν γείτονα. Εμείς, δυστυχώς, είμεθα προνομιακός στόχος για δημιουργία εντυπώσεων και για να δείξει ότι είναι και καλός ισλαμιστής -δεν είναι τζιχαντιστής-, αλλά να που έχει απέναντί του μια χριστιανική χώρα.
Έρχομαι, όμως, στο θέμα αυτό. Λυπάμαι, αλλά αυτό θα έπρεπε να κυριαρχεί στη Βουλή των Ελλήνων σήμερα, για να περάσει το μήνυμα και στον ελληνικό λαό ότι μπορεί να έρθουν χειρότερα, όχι για να τον φοβίζουμε να υφίσταται τα δεινά, αλλά για να ξέρει πού πάει η χώρα.
Κύριε Πρόεδρε, υπάρχει μία λύση. Ο κ. Δρίτσας δεν έχει προφανώς καταλάβει το εξής και εγώ φταίω ίσως που δεν το έκανα σαφές. Δεν κάνω πόλεμο στην Αντιπολίτευση, όταν λέω ότι σε αυτήν την κατάσταση δεν είναι μόνο η Αντιπολίτευση, αλλά είναι και αρκετοί Βουλευτές που στηρίζουν με την ψήφο τους την Κυβέρνηση και οι οποίοι αντιμετωπίζουν το δίλημμα. Το γνωρίζετε. Για μια τροπολογία του οποιουδήποτε που μπορεί -και σκοπίμως- να το κάνει αυτό, θα πρέπει όσοι Βουλευτές της Πλειοψηφίας διαφωνούν να ρίξουν την Κυβέρνηση.
Θα μου πείτε, έτσι πέφτουν οι κυβερνήσεις; Κατά τη γνώμη μου, δεν πέφτουν έτσι τα κοινοβούλια. Στο αγγλικό Κοινοβούλιο καταψηφίζονται νόμοι, αλλά δεν παραιτείται η κυβέρνηση. Στην Ελλάδα -και γι’ αυτό έχει ο καθένας μας, υποθέτω, κάποια ευθύνη- μια παράγραφος να καταψηφιστεί, δημιουργείται μια κατάσταση από ένα σύστημα της ενημέρωσης και χειραγώγησης του λαού, το οποίο ανεχόμαστε και συντηρούμε.
Σήμερα, το «ΔΟΛιο» συγκρότημα γράφει γι’ αυτά που είπα εχθές για την επιτροπή στην οποία συμμετέχετε, κύριε Δρίτσα –ξέρω την άποψή σας- για τον επανέλεγχο της περιουσιακής κατάστασης κάποιων προσώπων σε σύγκριση και με τον τρόπο διαβίωσης των ιδίων και των οικογενειών τους. Αυτό λέει ο ν. 4065 που ψηφίστηκε ομόφωνα από τη Βουλή. 
Ο κ. Καλαντζής, λοιπόν, πήγε στους δημοσιογράφους και είπε «τι να κάνουμε, εγώ φαρμακοποιός είμαι, τη συνταγή εφαρμόζω», δηλαδή ότι τάχα ο νόμος τούς λέει να δουν μόνο τις δηλώσεις «πόθεν έσχες». 
Μα, ο νόμος λέει ότι αίρεται το τραπεζικό απόρρητο και ότι καμμία δημόσια υπηρεσία, ακόμα και η δικαιοσύνη, δεν μπορεί να το παρεμποδίσει. Η Αρχή για το ξέπλυμα βρώμικου χρήματος, αλλά και ο αντιεισαγγελέας του Αρείου Πάγου κ. Νικολούδης, μετά απ’ αυτόν τον νόμο ήρθε και μας είπε ότι ένας από τους τριακοσίους –που τελικά δεν ήταν ένας από τους τριακοσίους, αλλά ήταν σύζυγος ενός από τους τριακοσίους- είχε ελεγχθεί από την Αρχή για το ξέπλυμα βρώμικου χρήματος. 
Δηλαδή, αυτός ο νόμος υπάρχει, αν θέλουμε να βγάλουμε σαν την τρίχα από το ζυμάρι από τον πολιτικό κόσμο της χώρας εκείνους οι οποίοι, είτε ως Πρωθυπουργοί είτε ως Υπουργοί είτε ως Αρχηγοί κομμάτων, δεν είναι αυτά τα άλλα που γράφουν αλλά δίνουν την αίσθηση ότι είναι «τρέχα-γύρευε». 
Γράφει γι’ αυτά, λοιπόν, το «ΔΟΛιο» συγκρότημα. Ξέρω, εκεί ο κ. Ψυχάρης άλλο που δεν θέλει. Πρέπει να γίνει νόμος. Ο νόμος αυτός δεν προβλέπει μόνο για τους πολιτικούς, αλλά προβλέπει για τους εκδότες, τους καναλάρχες, τους τραπεζίτες. 
Χρειάζεται έλεγχος, λοιπόν. Ο κάθε πολίτης που τον ταΐζουν κουκιά και μαρτυρά κουκιά, λέει «όλοι εσείς φταίτε». Βεβαιότατα! Ακόμα και οι Εβραίοι στην παράδοσή τους έπαιρναν ένα κριάρι, του έλεγαν κάθε χρόνο «εδώ είναι οι αμαρτίες μας για τον Ιεχωβά», το έστελναν στην έρημο, ψοφούσε στην έρημο και ήταν ο αποδιοπομπαίος τράγος. Και συνέχιζαν να αμαρτάνουν.
Κύριε Πρόεδρε, εγώ διαμαρτύρομαι για όλη αυτήν την κατάσταση, όταν η χώρα βρίσκεται εν όψει και κινδύνων. 
Θα σας πω ποια είναι η απάντησή μου, κύριε Δρίτσα. Εγώ δεν λέω η Αντιπολίτευση να μην κάνει το καθήκον της, αλλά αντίθετα, ακόμα και όταν επιμένει, προφανώς κάνει το καθήκον της. Λέω, όμως, το εξής: Αποδεσμεύστε τους Βουλευτές της Πλειοψηφίας απ’ αυτό το παραμύθι, διότι ο κόσμος δεν ξέρει πώς λειτουργούν όλα τα κοινοβούλια και ότι οι κυβερνήσεις ψηφίζονται ή δεν ψηφίζονται στη διαδικασία παροχής ψήφου εμπιστοσύνης ή πρότασης μομφής και κατ’ έθιμον εδώ στην Ελλάδα στη συζήτηση του προϋπολογισμού.
Εγώ αυτήν την κριτική σας κάνω. Όσον αφορά, δηλαδή, αυτές τις τροπολογίες, εγώ νομίζω ότι είναι απαράδεκτη αυτή η στάση οποιουδήποτε Υπουργού. 
Κύριε Πρόεδρε, η Βουλή για μία εβδομάδα δεν έχει νομοθετικό έργο. Η τροπολογία του κ. Μητσοτάκη, η οποία απασχόλησε προχθές τη Βουλή, θα μπορούσε να είναι και εμπρόθεσμη σ’ αυτό το σημερινό νομοσχέδιο. Δεν είναι δυνατόν να γίνεται αυτό. Μάλιστα, αναφέρομαι σε πολιτικούς. Του κ. Χαρδούβελη του είπα ότι, δυστυχώς, από πολύ νωρίς μας απογοήτευσε. Εδώ φιλοξενείται. Όμως, έμπειροι κοινοβουλευτικοί που, τέλος πάντων, δεν μας έχετε δώσει δείγματα αυτής της απαξίωσης της Βουλής, δεν τηρείτε τα στοιχειώδη.
 Τον Κανονισμό εγώ τον τροποποίησα μετά το Σύνταγμα του 2001. Σε δεκαπέντε ημέρες μπορείτε να πάρετε το νομοσχέδιο που θέλετε από την επιτροπή και να το φέρετε στην Ολομέλεια –η Ολομέλεια πρέπει να διαθέτει μία ημέρα, αυτό λέει ο Κανονισμός- χωρίς αλλαγές.
Ο Κανονισμός απαγορεύει να τροποποιούνται εδώ νομοσχέδια που περνάνε από τη Διαρκή Επιτροπή, που έρχονται μέχρι την τελευταία στιγμή πακέτα ολόκληρα, δήθεν, βελτιώσεων! Αυτό μας εξευτελίζει όλους, και εσάς που τα χρησιμοποιείτε και εμάς που τα ανεχόμαστε.
Κι εδώ επιτρέψτε μου, κύριε Δρίτσα, δεν θέλω να σας στενοχωρώ, αλλά πιστεύω πραγματικά πως η Αντιπολίτευση σε χοντρά πράγματα –αφού, όπως βλέπετε, ο πολύς ο κόσμος νομίζει και λέει ότι «όλοι εκεί μέσα είναι μια συμμορία», έτσι περνάει στον κόσμο- θα έπρεπε να λέει: «Πολύ ωραία! Έτσι θέλει η Κυβέρνηση να νομοθετεί το Κοινοβούλιο, νομοθετήστε. Εγώ δεν θα σας δώσω το άλλοθι ότι ως Αντιπολίτευση είτε σας έκανα ονομαστική ψηφοφορία είτε οτιδήποτε άλλο». 
Δεν σας κάνει εντύπωση ότι είστε στο 20% με 25% εκεί παλουκωμένοι; Για σκεφτείτε το! Λοιπόν, εγώ πραγματικά, αν ήμουν Αντιπολίτευση, αυτό θα έλεγα. Το πιστεύω αυτό. Δεν σας το λέω για να σας εκθέσω ως Αντιπολίτευση. 
Το λέω αυτό δημόσια. Και πολλοί θα διερωτώνται: «Μα, στηρίζεις την Κυβέρνηση και συμβουλεύεις την Αντιπολίτευση;». Ναι, χάριν του θεσμού αυτού, που ξέρω ότι είναι το μόνο φόρουμ, στο οποίο ό,τι και να κυριαρχήσει, οποιαδήποτε λογοκρισία από το οποιοδήποτε μεγάλο ή μικρό «τσοντοκάναλο» ή οτιδήποτε άλλο, εδώ, εάν εμείς έχουμε επίγνωση της αποστολής μας, θα μπορεί καθένας να λέει αυτό που πιστεύει.
Πρέπει πρώτα από όλα να έχουμε στο μυαλό μας πώς θα διατηρήσει η Βουλή το κύρος της και πώς θα το επανακτήσει. Υπήρξαν πριν από την κρίση αυτή θητείες προέδρων, υπήρξαν θητείες Βουλής που υπήρχε σεβασμός και των Βουλευτών μεταξύ τους, που δεν σκέπτονταν, όπως ορισμένοι, τι θα φανεί, ποια ατάκα θα πούνε και όπου και διακοπές και διάλογος γίνονταν. 
Σε αυτήν την κρίση θα έπρεπε, κατά τη γνώμη μου, να είμεθα πιο πολύ προσεκτικοί. Δεν είναι τίποτε άλλο, κύριε Πρόεδρε. 
Πράγματι, εγώ έχω επανειλημμένως αναφερθεί και για τον Πρόεδρο, το Προεδρείο, τη Διάσκεψη. Η Διάσκεψη, κατά τον Κανονισμό, δεν έχει «το δεσμείν και λύειν». Η Διάσκεψη εισηγείται στη Βουλή. Μπορεί να θυμάστε που το έλεγα εγώ από τότε ότι αυτή είναι η πρόταση και λέμε, παραδείγματος χάριν, δύο μέρες, τρεις μέρες συζήτηση ενός νομοσχεδίου κι εδώ σιωπηρώς αποδέχεται η Βουλή.
Ευχαριστώ, κύριε Πρόεδρε, και ζητώ συγγνώμη που είμαι τόσο επίμονος.",134477,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"15648","
"," Κι εμείς ευχαριστούμε.",134478,"Chairman","ΠΡΟΕΔΡΕΥΩΝ",75,"",75
"15649","
"," Όμως, σας είπα, ενώ μίλησα πολύ καθαρά χθες, όπως έβλεπα και στην ηλεκτρονική ενημέρωση -ιδιαίτερα των νέων- των ιστοτόπων, λέξη δεν γράφτηκε. Και το «ΔΟΛιο» –επαναλαμβάνω- συγκρότημα γράφει ότι τάχα είπε ο φαρμακοποιός ότι εφαρμόζει τη συνταγή, αλλά λέει ότι δεν εννοούσε ότι εφαρμόζει συνταγή για τον ασθενή κ. Κακλαμάνη. Στα παλιά μου τα παπούτσια! Όλα αυτά, αυτοί οι υπαινιγμοί και η λασπολογία, αντέχονται, αν κανείς αυτά που κάνει τα πιστεύει. Αν υποκρίνεται, βέβαια, είναι τεράστιο το βάρος το πολιτικού, αν πηγαίνει τρεκλίζοντας και πώς να τα φέρει βόλτα.",134479,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"15650","
"," Ευχαριστούμε, κύριε Πρόεδρε.
Ήθελα να πω για το θέμα που έθεσε και ο κ. Δρίτσας και εσείς το θέτετε συνέχεια, κύριε Πρόεδρε, και ξέρετε καλύτερα από εμένα, το έχετε πει, πρώτον, σε κανέναν δεν είναι ευχάριστη αυτή η κατάσταση με την κατάθεση των τροπολογιών, άλλωστε και ο ίδιος ο Πρόεδρος, ο κ. Μεϊμαράκης, το είπε χθες στη Βουλή και, δεύτερον -επίσης, το είπατε γιατί έχετε χρόνια διακονήσει στον θεσμό του Προέδρου της Βουλής- η Διάσκεψη των Προέδρων αποφασίζει, κύριε Δρίτσα, και εσείς το ξέρετε, αλλά στο τέλος για όλα αποφασίζει η Βουλή…",134480,"Chairman","ΠΡΟΕΔΡΕΥΩΝ",75,"",75
"15651","
"," Πότε;",134481,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15652","
"," Τι στιγμή, λοιπόν, που η Βουλή αποδέχεται…",134482,"Chairman","ΠΡΟΕΔΡΕΥΩΝ",75,"",75
"15653","
"," Αστείο είναι αυτό! Πότε έγινε αυτό;",134483,""," ΡΑΧΗΛ ΜΑΚΡΗ",166,"",166
"15654"," 
"," Σας παρακαλώ! Σας παρακαλώ!",134484,"Chairman","ΠΡΟΕΔΡΕΥΩΝ",75,"",75
"15655"," 
"," Πείτε μας μια φορά που έγινε. Να απαντήσετε.",134485,""," ΡΑΧΗΛ ΜΑΚΡΗ",166,"",166
"15656"," 
"," Η Βουλή είναι αυτή που εγκρίνει. Επειδή, λοιπόν, το είπατε –και κακώς απαντάω σε διακοπές- θα σας πω εγώ το πότε. Πριν από μία εβδομάδα, ο κ. Κουτσούκος ως Κοινοβουλευτικός Εκπρόσωπος έθεσε προς ψήφιση τροπολογίες στο Σώμα, οι οποίες δεν έγιναν δεκτές. 
Επίσης, κυρίες και κύριοι συνάδελφοι, στο σημείο αυτό έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και τρεις εκπαιδευτικοί συνοδοί τους από το 24ο Δημοτικό Σχολείο Λαμίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει για δώδεκα λεπτά ο Κοινοβουλευτικός Εκπρόσωπος της Νέας Δημοκρατίας κ. Σπυρίδων-Άδωνις Γεωργιάδης.",134486,"Chairman","ΠΡΟΕΔΡΕΥΩΝ",75,"",75
"15657","
"," Κύριε Πρόεδρε, δώστε μου, σας παρακαλώ, έξι λεπτά τώρα, γιατί θέλω να κρατήσω τον χρόνο για να μιλήσω μετά την ομιλία του κ. Μητσοτάκη. Τώρα, δηλαδή, θα χρειαστώ μόνο τα έξι από τα δώδεκα λεπτά.",134487,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15658","
"," Ορίστε, κύριε Γεωργιάδη, έχετε τον λόγο.",134488,"Chairman","ΠΡΟΕΔΡΕΥΩΝ",75,"",75
"15659"," 
"," Ευχαριστώ, κύριε Πρόεδρε. 
Θα τοποθετηθώ αρχικά επί του νομοσχεδίου, για το οποίο δεν υπάρχουν ουσιαστικές αντιρρήσεις ως προς την ουσία του που αφορά την ελεύθερη ροή και χρήση των πληροφοριών. Είναι προφανές ότι η νομοθετική πρωτοβουλία, όπως εξηγήθηκε και από την κ. Χριστοφιλοπούλου, είναι κάτι το οποίο χρειαζόταν, γιατί θα ωφελήσει το ελληνικό δημόσιο και τους πολίτες και γι’ αυτό δεν μπορεί να υπάρχει ουσιαστική αντίρρηση.  
Όμως, υπάρχει –και αυτό ανεδείχθη κυρίως από τον κ. Μητρόπουλο και την ομιλία του- ουσιαστική αντίρρηση στα συγκεκριμένα άρθρα που αφορούν τον αναδρομικό έλεγχο και των πιστοποιητικών, αλλά και της εφαρμογής των συμβάσεων και το αν έγινε νομίμως η μετατροπή τους σε μόνιμες θέσεις. Θα ήθελα, λοιπόν, να τοποθετηθώ επ’ αυτού τώρα και ολοκληρωμένα μετά τον κύριο Υπουργό. 
Κατ’ αρχάς, καθηγητά κύριε Μητρόπουλε –συγγνώμη που σας είπα «καθηγητή», αλλά το είπα λόγω της ιδιότητάς σας- ξέρετε ότι γενικώς θεωρείστε πρόσωπο σεβαστό και προσωπικά για εμένα πρόσωπο κύρους. Όμως, πρέπει να σας πω ότι δεν κατάλαβα καλά τι είπατε στην ομιλία σας. Αναρωτηθήκατε κάποια στιγμή για το αν θα πάμε να ελέγξουμε αναδρομικά κάποιους για το αν έχουν πλαστά πτυχία, όταν άνθρωποι που ψήφισαν μνημόνια και εκχώρηση εθνικής κυριαρχίας δεν θα μπορούν να διωχθούν ποινικά, γιατί υπάρχει παραγραφή.",134489,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15660"," 
"," Όσον αφορά τα πλαστά πτυχία, είπα να ελεγχθούν.",134490,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15661"," 
"," Ακούστε, κύριε Μητρόπουλε! Με ενδιαφέρει το δεύτερο κομμάτι.",134491,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15662","
"," Σας παρακαλώ, κύριε Μητρόπουλε, μη διακόπτετε. Εσείς τηρείτε την κοινοβουλευτική διαδικασία!",134492,"Chairman","ΠΡΟΕΔΡΕΥΩΝ",75,"",75
"15663","  
"," Θεωρείτε ότι υπάρχει κάποιου είδους διάπραξης ποινικού αδικήματος από το πολιτικό κόμμα που ψήφισε νόμους και συγκεκριμένες δανειακές συμβάσεις από τη Βουλή των Ελλήνων και ο μόνος λόγος που δεν μπορεί να γίνει ποινική δίωξη είναι η ενδεχόμενη παραγραφή του Συντάγματος ή οτιδήποτε άλλο; Διότι αν αυτή είναι η θέση σας, με συγχωρείτε, αλλά αυτή είναι μία εξαιρετικά επικίνδυνη θέση και θα άξιζε τον κόπο να ασχοληθούμε πολύ περισσότερο. Είναι άλλο να το λέει αυτό η κ. Μακρή και άλλο να το λέτε εσείς. Είναι, λοιπόν, πολύ διαφορετικό το θέμα, αν αυτό εννοούσατε.",134493,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15664","
"," Το ψευδές «πόθεν έσχες»…",134494,""," ΡΑΧΗΛ ΜΑΚΡΗ",166,"",166
"15665","
"," Έρχομαι όμως, κύριε καθηγητά, στο μείζον. Ας δούμε ποιο είναι το επιχείρημα το οποίο εκφράσατε, για να αρνηθείτε αυτή τη νομοθετική πρωτοβουλία της Κυβερνήσεως. Το επιχείρημα ήταν ότι θα πάμε τώρα αναδρομικά να ελέγξουμε ανθρώπους οι οποίοι, εν πάση περιπτώσει, μπορεί και να μη δικαιούνται να πάρουν αυτή τη θέση και θα έρθουμε μετά από τόσα χρόνια και θα τους πούμε «γιατί πήρατε αυτή τη θέση;». Και αυτό εκφράζεται ως ένα δείγμα φιλολαϊκής θέσεως. Λέτε, δηλαδή, ότι ο κύριος Υπουργός είναι –ας το πούμε έτσι- ο σκληρός, ο άτεγκτος που θέλει να εφαρμόσει τον νόμο και δεν αντιλαμβάνεται τα λαϊκά συμφέροντα και τις ανθρώπινες ανάγκες, ενώ εσείς είστε ο φιλεύσπλαχνος, αυτός ο οποίος έτεινε τις προστατευτικές του φτερούγες για να προσφέρει προστασία εις τον αγνό λαό ο οποίος, εν πάση περιπτώσει, μπορεί να έκανε και ένα σφάλμα. 
Ας έρθουμε, λοιπόν, να εξετάσουμε λίγο λογικά αυτό το επιχείρημα. Το ελληνικό δημόσιο έχει ανάγκη κάποιων θέσεων εργασίας και κάποιοι -προφανώς σε συνεργασία με κάποιους δημάρχους- έπαιρναν αυτές τις θέσεις. Κοινώς πρόκειται γι’ αυτό που λέμε «κάποιου είδους ρουσφέτι». Γι’ αυτό μιλάμε τώρα. Διότι οι δήμαρχοι δεν έδιναν τις πλαστές βεβαιώσεις εργασίας, απλώς και μόνο γιατί δεν είχαν να κάνουν άλλη δουλειά. Εκεί υπήρχε κάποιου είδους συναλλαγή. Έδιναν πλαστές βεβαιώσεις εργασίας για να μπορεί ο άλλος να γίνει μόνιμος και αυτός και η οικογένειά του να ψηφίζουν τον συγκεκριμένο δήμαρχο. Γι’ αυτό μιλάμε τώρα! Μάλιστα! 
Δεν μου λέτε, κύριε καθηγητά, αυτοί οι άνθρωποι που το έκαναν αυτό, δεν έχουν πάρει παρανόμως τη θέση κάποιου άλλου ο οποίος θα εδικαιούτο να πάρει τη θέση στο δημόσιο; Δηλαδή, αυτός ο οποίος έχει κάνει χρήση αυτής της συναλλαγής και έχει πάρει τη θέση όλα αυτά τα χρόνια -και με τη μετατροπή της συμβάσεώς του σε μόνιμη θέση, θα την κρατήσει και για όσα χρόνια του απομένουν- δεν καταλαμβάνει τη θέση που θα εδικαιούτο να πάρει νομίμως κάποιος άλλος συμπολίτης μας, ο οποίος είχε τα προσόντα και ο οποίος δεν έκανε συναλλαγή με τον δήμαρχο πουλώντας την ψήφο του για να πάρει τη θέση; 
Και τώρα σας ερωτώ: Εσείς, ο Αλέξης Μητρόπουλος και ο ΣΥΡΙΖΑ γι’ αυτόν τον άλλο πολίτη που περιμένει να διοριστεί, που έχει περάσει από διαγωνισμούς ΑΣΕΠ –υπάρχουν κάποιοι ακόμα από το 1998, κύριε Υπουργέ, που περιμένουν- και ο οποίος δεν μπόρεσε να διοριστεί, γιατί τη θέση του την έχει καταλάβει παρανόμως κάποιος από αυτούς που εσείς υπερασπίζεστε, για τα δικαιώματα αυτού του ανθρώπου δεν ενδιαφέρεται ο Αλέξης Μητρόπουλος, δεν ενδιαφέρεται ο ΣΥΡΙΖΑ;
Γιατί, προσέξτε, κύριε Πρόεδρε, δεν είναι μόνο ότι αυτό που προσπαθεί να κάνει ο Υπουργός κ. Μητσοτάκης έχει τον χαρακτήρα τού να μπει επιτέλους μία τάξη στο κράτος μας. Γιατί αφού ανοίξαμε τη συζήτηση για το ποιοι μας έφεραν στο μνημόνιο και στην εκχώρηση της εθνικής κυριαρχίας, θα σας απαντήσω ότι τέτοιου είδους δήμαρχοι και τέτοιου είδους πολιτικοί που κάνουν αυτά μάς έφεραν στο μνημόνιο. Στο μνημόνιο μπήκαμε γιατί χρεοκοπήσαμε. Η ανάγκη μάς έφερε στο μνημόνιο και η ανάγκη προκλήθηκε γιατί είχαμε ελλείμματα. Και τα ελλείμματα υπήρχαν επειδή οι δήμαρχοι έκαναν με τους πολίτες τέτοιου είδους συναλλαγές. Αυτό όμως είναι η μία πλευρά. 
Πάμε να βάλουμε, λοιπόν, τάξη στο κράτος για να μην έχει ανάγκη το μνημόνιο και τους δανειστές και να μπορεί να στέκεται στα δικά του πόδια. Και σε αυτό είστε αντίθετος. Όμως και από την άλλη σκοπιά, τη φιλολαϊκή –επαναλαμβάνω- πάλι δεν είστε εσείς ο φιλολαϊκός και ο Μητσοτάκης ο άτεγκτος. Διότι εσείς υπερασπίζετε τα συμφέροντα αυτού που κάνανε την παράνομη συναλλαγή καταπατώντας τα συμφέροντα του λαού επίσης, που περιμένει τόσο καιρό να διοριστεί και τη θέση του την έχει πάρει αυτός που έκανε την παράνομη συναλλαγή. Άρα δεν είστε φιλολαϊκός, απλώς από τον λαό επιλέγετε να προασπίσετε αυτούς, οι οποίοι κάνανε -και μάλιστα εις γνώσιν τους- παράνομες πράξεις για να κρατήσουν μία καρέκλα όχι μόνο εις βάρος του δημοσίου αλλά και εις βάρος των συμπολιτών τους. 
Άρα η πράξη σας είναι πολιτικά ανήθικη, διότι μεταξύ του πολίτη που είπε «θα πάω από τη νόμιμη οδό» και του πολίτη που είπε «θα πάω να αγοράσω τη θέση πουλώντας την ψήφο μου και βρίσκοντας το λαμόγιο τον δήμαρχο να μου δώσει ψευδή βεβαίωση», εσείς από τους δύο επιλέγετε να υποστηρίξετε τον δεύτερο και θα πρέπει να εξηγήσετε στη συνέχεια γιατί επιλέγετε να υποστηρίξετε τον δεύτερο εις βάρος του πρώτου.
Τα υπόλοιπα, κύριε Πρόεδρε, θα  τα πω στη δευτερολογία  μου.
Σας ευχαριστώ πολύ.",134495,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15666","
"," Κύριε Πρόεδρε, θα ήθελα τον λόγο.  Μου επιτρέπετε;",134496,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15667","
"," Όχι. Θα απαντήσετε στη δευτερολογία σας. Ο κ. Γεωργιάδης είναι Κοινοβουλευτικός Εκπρόσωπος.",134497,"Chairman","ΠΡΟΕΔΡΕΥΩΝ",75,"",75
"15668","
"," Σας παρακαλώ, κύριε Πρόεδρε. Τι δεν μου επιτρέπετε; Τι να απαντήσω στη δευτερολογία μου;",134498,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15669"," 
"," Και εγώ σας παρακαλώ. 
Κύριε Κουτσούκο, έχετε τον λόγο.",134499,"Chairman","ΠΡΟΕΔΡΕΥΩΝ",75,"",75
"15670","
"," Κύριε Πρόεδρε, σας παρακαλώ. Με ονομάτισε επτά φορές και με προκάλεσε να απαντήσω.",134500,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15671"," 
"," Κύριε Μητρόπουλε, σας παρακαλώ πολύ.",134501,"Chairman","ΠΡΟΕΔΡΕΥΩΝ",75,"",75
"15672","
"," Παρακαλώ, κύριε Πρόεδρε, θα ήθελα να απαντήσω.",134502,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15673"," 
"," Σας παρακαλώ πολύ, μίλησε ο Κοινοβουλευτικός σας Εκπρόσωπος.",134503,"Chairman","ΠΡΟΕΔΡΕΥΩΝ",75,"",75
"15674","
"," Μα τι λέτε τώρα, κύριε Πρόεδρε; Δεν θα του δώσετε τον λόγο επί προσωπικού;",134504,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15675"," 
"," Κύριε Πρόεδρε, ζητώ τον λόγο επί προσωπικού.",134505,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15676","
"," Σας παρακαλώ.",134506,"Chairman","ΠΡΟΕΔΡΕΥΩΝ",75,"",75
"15677"," 
"," Δεν θα του δώσετε τον λόγο επί προσωπικού;",134507,""," ΘΕΟΔΩΡΟΣ ΔΡΙΤΣΑΣ",76,"",76
"15678","
"," Μα, κύριε Δρίτσα, σε κάθε διακοπή, θα λαμβάνουμε τον λόγο; Έχει τη δευτερολογία του για να απαντήσει.",134508,"Chairman","ΠΡΟΕΔΡΕΥΩΝ",75,"",75
"15679","
"," Σας παρακαλώ πολύ, κύριε Πρόεδρε!",134509,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15680","
"," Όχι, καθίστε κάτω.",134510,"Chairman","ΠΡΟΕΔΡΕΥΩΝ",75,"",75
"15681"," 
"," Κύριε Πρόεδρε,  παρακαλώ να ασκήσετε τα καθήκοντά σας.",134511,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15682"," 
"," Καθίστε κάτω! Σας παρακαλώ.",134512,"Chairman","ΠΡΟΕΔΡΕΥΩΝ",75,"",75
"15683","
"," Κύριε Πρόεδρε, παρακαλώ να τηρήσετε τη διαδικασία. Με εγκάλεσε επτά φορές κι έχω το δικαίωμα να του απαντήσω για ένα λεπτό.",134513,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15684"," 
"," Κύριε Μητρόπουλε, θα απαντήσετε στη δευτερολογία σας.",134514,"Chairman","ΠΡΟΕΔΡΕΥΩΝ",75,"",75
"15685","
"," Κύριε Πρόεδρε, δώστε του τον λόγο.",134515,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15686"," 
"," Δεν θα ρωτήσω κανέναν. Θα καθίσετε κάτω.",134516,"Chairman","ΠΡΟΕΔΡΕΥΩΝ",75,"",75
"15687"," 
"," Περιμένετε να ακούσετε και εμένα και μετά να απαντήσετε συνολικά.",134517,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15688"," 
"," Κύριε Μητσοτάκη, σας παρακαλώ. 
Κύριε Μητρόπουλε, κάθε φορά που εγκαλείτε εσείς, ο Υπουργός θα διακόπτει;",134518,"Chairman","ΠΡΟΕΔΡΕΥΩΝ",75,"",75
"15689"," 
"," Πότε εγκάλεσα εγώ;",134519,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15690","
"," Θα έχετε τον λόγο μετά, στη δευτερολογία σας.
Κύριε Κουτσούκο, ορίστε έχετε τον λόγο.",134520,"Chairman","ΠΡΟΕΔΡΕΥΩΝ",75,"",75
"15691","
"," Κυβερνητικό Κοινοβούλιο, κανονικά!",134521,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15692"," 
"," Τροϊκανό!",134522,""," ΡΑΧΗΛ ΜΑΚΡΗ",166,"",166
"15693","
"," Έχει άγχος ο κ. Γεωργιάδης να προσλάβει καινούργιους υπαλλήλους. Βιάζεται να τους προσλάβει.",134523,""," ΘΕΟΔΩΡΟΣ ΔΡΙΤΣΑΣ",76,"",76
"15694"," 
"," Σας ευχαριστώ, κύριε Πρόεδρε.
Μιας και κυριαρχεί στην πολιτική ατζέντα η συζήτηση περί μεταρρύθμισης και αντιμεταρρύθμισης, οφείλω να ξεκινήσω τονίζοντας ότι συζητούμε ένα μεταρρυθμιστικό νομοσχέδιο, το οποίο έχει θετικό πρόσημο που το αναγνωρίζουν ακόμη και αυτοί που δεν το ψηφίζουν.
Και εξηγούμαι. Όταν η κυβέρνηση του ΠΑΣΟΚ έφερε εδώ στη Βουλή τον νόμο για τη «ΔΙΑΥΓΕΙΑ» πολλοί και τότε, και οι κυβερνητικοί μας εταίροι τώρα και η Αξιωματική Αντιπολίτευση τώρα, υποβάθμισαν και υποτίμησαν αυτή τη μεταρρυθμιστική προσπάθεια λέγοντας ότι δεν είναι και τίποτα σπουδαίο και ότι, εν πάση περιπτώσει, θα μπορούσαμε να το κάνουμε και με μία υπουργική απόφαση. 
Στην πορεία, αγαπητοί συνάδελφοι, αποδείχθηκε ότι εν μέσω κρίσης χρειάζεται πολύ περισσότερο να κάνουμε μεταρρυθμίσεις που προάγουν τη διαφάνεια και δίνουν τη δυνατότητα στους πολίτες να ελέγχουν τη διοίκηση και την εξουσία. Διότι ένα από τα θέματα για τα οποία η χώρα μας οδηγήθηκε στην κρίση, η οποία έφερε το μνημόνιο, ήταν ακριβώς επειδή δεν είχαμε θεσπίσει το σύνολο των διαδικασιών -κάναμε σημαντικές προσπάθειες- οι οποίες θα έδιναν τη δυνατότητα στους πολίτες να ελέγχουν τη διοίκηση, τους Υπουργούς, τους γενικούς γραμματείς, τους δημάρχους, τους περιφερειάρχες, τους πάντες. Απέδωσε αυτή η μεταρρύθμιση για τη «ΔΙΑΥΓΕΙΑ». Σήμερα είναι βασικό εργαλείο όλων των πολιτών, των δημοσιογράφων, των πολιτικών, που κρίνει τους πάντες, ακόμα και τα 10 ευρώ για καφέδες. 
Δυστυχώς αυτή η προσπάθεια γίνεται μερικές φορές από πάρα πολλούς αντικείμενο μιας υπονόμευσης. Έχουν έλθει στη Βουλή ρυθμίσεις που την «υπονόμευαν» ευθέως. Ακόμα και σήμερα είχαμε ένα τέτοιο φαινόμενο, διότι δεν νομίζω ότι διέλαθε της προσοχής του Υπουργού Διοικητικής Μεταρρύθμισης ότι μία διάταξη μιας κορυφαίας τροπολογίας είχε ακριβώς αυτό το αντικείμενο και την οποία ο ίδιος είχε αποδεχθεί με την υπογραφή του. Πιστεύω, λοιπόν, ότι οφείλουμε τις μεταρρυθμίσεις αυτού του χαρακτήρα να τις προασπίζουμε όλοι, με προεξάρχοντες αυτούς που έχουν την πρώτη ευθύνη. 
Το νομοσχέδιο που έχουμε προς συζήτηση σήμερα είναι συνέχεια αυτής της πολιτικής που θέλει να δώσει όλα τα δεδομένα που έχει το δημόσιο για αξιοποίηση στους πολίτες, είτε κάποιος είναι απλός πολίτης είτε είναι φοιτητής είτε είναι ένα πανεπιστημιακό ίδρυμα, ακόμα και μία επιχείρηση που θέλει να τα αξιοποιήσει για να δημιουργήσει έναν κύκλο εργασιών. 
Έχει σήμερα το δημόσιο διάφορα δεδομένα τα οποία οφείλει να δίνει στη δημοσιότητα; Έχει. Αυτά είναι σε μία μορφή που μπορεί κάποιος να τα επεξεργαστεί και να τα αξιοποιήσει; Προφανώς όχι. Τι κάνει, λοιπόν, το νομοσχέδιο; Συστηματοποιεί αυτήν τη διαδικασία, δημιουργεί τις κατάλληλες τεχνικές υποδομές και τις διαδικασίες, ώστε αυτή η υπόθεση να συμβάλει στην έρευνα, στην ενημέρωση των πολιτών, στην αξιοποίηση των δεδομένων. Το κάνει με έναν τρόπο που θα έλεγα ότι προσδοκά να δώσει και μία προστιθέμενη αξία. Ίσως ο στόχος είναι πολύ φιλόδοξος, εντούτοις μπορούμε να επιτύχουμε ένα μέρος αυτού του στόχου. 
Τι άλλο κάνει; Επιβάλλει στις ΜΚΟ -αυτές που με οποιονδήποτε τρόπο επιχορηγούνται από το δημόσιο- να δημοσιεύουν τις δαπάνες, όταν οι επιχορηγήσεις ξεπερνούν τις 3.000 ευρώ στη «ΔΙΑΥΓΕΙΑ». Θα έλεγα ότι έτσι απαντάμε στη συζήτηση περί των «αμαρτωλών» ΜΚΟ, των χρηματοδοτήσεων και των διαφόρων εμπλεκομένων προσώπων, τα οποία άλλοτε είναι στο περιβάλλον του ενός κόμματος, άλλοτε είναι στο περιβάλλον του άλλου κόμματος και είναι οι γνωστοί «επιτήδειοι» που ανάλογα με τη συγκυρία εκμεταλλεύονται τις καταστάσεις, για να ασκούνται οι δραστηριότητες προς ίδιον όφελος. Αυτό το λέω χωρίς να μειώνω τη δράση σημαντικών ΜΚΟ που παρεμβαίνουν σημαντικά στις εξελίξεις, στο περιβάλλον, στην κοινωνική πρόνοια, στη στήριξη των πολιτών κ.ο.κ.. 
Θα έλεγα, κύριε Υπουργέ, ότι αυτήν τη ρύθμιση πρέπει να την επεκτείνετε ακόμα παραπέρα, σε όλες τις συλλογικότητες που έχουν μία σχέση με το δημόσιο. Έχουμε, δηλαδή, φορείς οι οποίοι κατά παραχώρηση ασκούν λειτουργίες του δημοσίου, όπως το να δίνουν πιστοποιητικά, αναγνωρίζουν σε πολίτες ορισμένες ιδιότητες και έχουν μία ιδιότυπη σχέση «εποπτείας» από το δημόσιο. Αυτό θα μπορούσατε να το κάνετε τώρα, αλλά εγώ σας το προτείνω για να κλείσει αυτός ο κύκλος και να υπάρξει πλήρης διαφάνεια παντού. 
Αγαπητοί συνάδελφοι, η διαφάνεια που εισάγει το νομοσχέδιο συνδέεται με τη νομιμότητα; Προφανώς συνδέεται και με τη νομιμότητα και στις δύο όψεις. Δηλαδή, ο πολίτης ελέγχει τη νομιμότητα των πράξεων του δημοσίου, αλλά και το δημόσιο οφείλει να ελέγχει τη νομιμότητα των λειτουργών του. Γι’ αυτό μου προκαλεί τεράστια εντύπωση η εμμονή των συναδέλφων της Αξιωματικής Αντιπολίτευσης κατά των πράξεων ελέγχου της νομιμότητας. 
Είχα την ευκαιρία στην Επιτροπή Δημόσιας Διοίκησης, που συζητήθηκε το νομοσχέδιο, να ξεχωρίσω τη συζήτηση που έχει να κάνει με τις απολύσεις, με τα συνταξιοδοτικά και τα ασφαλιστικά, με το προεδρικό διάταγμα Παυλόπουλου, από τον έλεγχο της νομιμότητας.
Ξεκαθαρίστηκε και από την τοποθέτηση του Υπουργού και πιστεύω ότι θα το ξανακάνει, αλλά είναι δημόσια τοποθετημένο και νομοθετημένο ότι το να ελέγχουμε τη νομιμότητα των εγγράφων δεν έχει να κάνει με το να ελέγχουμε το προεδρικό διάταγμα, τους στόχους και τις προϋποθέσεις υλοποίησης του προεδρικού διατάγματος Παυλόπουλου. Έχει να κάνει μ’ ένα ευρύτερο ζήτημα.
Προκάλεσα τους αγαπητούς συναδέλφους της Αξιωματικής Αντιπολίτευσης να μου πουν αν θα δέχονταν να κάνει μάθημα στο παιδί τους ένας δάσκαλος με πλαστό πτυχίο ή να πάνε τη μάνα τους και τον πατέρα τους σ’ έναν γιατρό με πλαστό πτυχίο. Κανένας δεν θα το δεχόταν.
Από κει και πέρα, υπάρχουν ζητήματα γι’ αυτούς που καταστρατήγησαν το νόμο, πλαστογράφησαν πιστοποιητικά, κοροϊδεύουν το δημόσιο και την κοινωνία σε σχέση με ασφαλιστικά, εργασιακά δικαιώματα κ.λπ.; Προφανώς υπάρχουν, διότι κάποιος που δούλεψε και έχει πληρώσει εισφορές, δεν μπορεί να στερηθεί τη σύνταξή του. Υπάρχει και νομολογία του Ελεγκτικού Συνεδρίου και ενδεχομένως χρειάζεται μία ευρύτερη ρύθμιση για να μην αναγκαστούν όλοι αυτοί που για διάφορα πειθαρχικά αποπέμπονται από τη δημόσια διοίκηση, να τρέχουν μεμονωμένα στα δικαστήρια. Είναι άλλο πράγμα το ένα και άλλο πράγμα το άλλο. 
Αγαπητοί συνάδελφοι, δεν μπορεί να υπάρχει σ’ αυτό κανένα άλλοθι. Δηλαδή, όταν μας λέει ο εισηγητής της Αξιωματικής Αντιπολίτευσης ότι κυκλοφορούν ελεύθεροι οι Πρωθυπουργοί, τι εννοεί; Κυκλοφορεί ελεύθερος ο Γιώργος Παπανδρέου ή φταίει μόνο αυτός και δεν φταίει ο Κώστας Καραμανλής που κυκλοφορεί ελεύθερος ή ο Κωνσταντίνος Μητσοτάκης που κυκλοφορεί ελεύθερος; Δηλαδή, θα πρέπει να έλθει ο ΣΥΡΙΖΑ να τους κλείσει όλους φυλακή και μετά θα κάνουμε τον έλεγχο της νομιμότητας του «φτωχοδιαβόλου» ο οποίος πλαστογράφησε το πιστοποιητικό;
Σας είπα και σε άλλη συζήτηση ότι είμαστε με τον Αγιάννη και όχι με τους Ιαβέρηδες, αλλά οφείλουμε να προστατεύουμε και τον τελευταίο Έλληνα πολίτη που δεν μετήλθε αυτών των δολίων πρακτικών για να βρει μία θέση εργασίας εις βάρος του έντιμου και ειλικρινούς πολίτη. Δεν πήγαν όλοι να πάρουν ένα πιστοποιητικό από το λύκειο και το «14» να το κάνουν «19». Υπάρχουν και έντιμοι άνθρωποι σ’ αυτόν τον τόπο και οφείλουμε να τους υπερασπιζόμαστε.
Έρχομαι τώρα στα υπόλοιπα ζητήματα του νομοσχεδίου. Κύριε Υπουργέ, έχουμε θέσει το ζήτημα των αγγλικών για την εισαγωγή στην ΕΣΔΔΑ. Δεν μπορεί να είναι μόνο τα αγγλικά. Δεν καταλαβαίνω γιατί πρέπει να είναι έτσι. Υπάρχουν κι άλλες γλώσσες αναγνωρισμένες στην Ευρωπαϊκή Ένωση. Σας το έθεσε αυτό και ο εισηγητής μας και περιμένουμε μία απάντηση.
Επίσης, πρέπει να σας πω ότι με ικανοποίηση είδαμε ότι αλλάξατε το ζήτημα της διαθεσιμότητας, δηλαδή να μπαίνουν στον πίνακα των διαθεσίμων οι αναπληρωματικοί από τον κατάλογο όταν κάποιος βγαίνει στη σύνταξη. Θα έλεγα ότι αυτό διαιωνίζει ένα καθεστώς ανασφάλειας στο δημόσιο και είναι μία υπηρεσία που δεν προσφέρει τίποτα. Καλώς κάνατε, λοιπόν, και αποδεχθήκατε τις ενστάσεις μας και το αφαιρέσατε. Θέλω να δείτε και το θέμα των υπολοίπων κατηγοριών, όπως είναι οι ανάπηροι.
Έρχομαι τώρα στην υπόθεση των μεταρρυθμίσεων και των αντιμεταρρυθμίσεων. Πράγματι, αυτό το νομοσχέδιο δίνει αφορμή για πολλές συζητήσεις.
Κυρίες και κύριοι συνάδελφοι, το ΠΑΣΟΚ ως κόμμα έχει ταυτιστεί με τις μεγάλες μεταρρυθμίσεις στη δημόσια διοίκηση. Εμείς παραλάβαμε ένα συγκεντρωτικό, ένα βαυαρικό κράτος και το αλλάξαμε, μεταφέροντας πόρους και αρμοδιότητες στην αυτοδιοίκηση, δημιουργώντας θεσμούς όπως είναι τα ΚΕΠ που φέρνουν τη διοίκηση κοντά στους πολίτες. Όταν εκφράζουμε τώρα ενστάσεις για κυβερνητικές απόψεις, το κάνουμε όχι γιατί είναι μεταρρυθμιστικές, αλλά γιατί είναι αντιμεταρρυθμιστικές.
Κύριε Υπουργέ, έχουμε ψηφίσει ένα νομοσχέδιο -που είναι νόμος του κράτους- για το μισθολόγιο στο δημόσιο. Το ψηφίσαμε εν μέσω κρίσης. Προσαρμόσαμε τους μισθούς. Έχει σύστημα εξέλιξης. Προβλέπει υπουργικές αποφάσεις για τη διαδικασία επίτευξης στόχων και τις σχετικές αμοιβές. 
Σας εμπόδισε κανένας και εσάς και τον προηγούμενο Υπουργό να υλοποιήσετε αυτές τις μεταρρυθμιστικές πτυχές του νομοσχεδίου που έχουμε ψηφίσει και να δώσουμε στον δημόσιο υπάλληλο, στη δημόσια διοίκηση και στον πολίτη την αίσθηση ενός σύγχρονου συστήματος που αμείβει αυτόν ο οποίος προσφέρει, ο οποίος δεν πάει στη δουλειά για να περάσει την ώρα του και σε τελική ανάλυση απογοητεύεται κι εκείνος που δουλεύει παραπάνω; Εγώ λέω ότι δεν εμπόδισε κανέναν να το κάνει. 
Άρα, για μας αυτό είναι που προέχει και δεν προέχει σε καμμία περίπτωση ούτε θεωρούμε ότι είναι μεταρρύθμιση το να «βαφτίζουμε» αλλαγές τις περικοπές μισθών και συντάξεων.
Δεύτερο παράδειγμα: Αναφέρθηκαν και ο εισηγητής και ο Κοινοβουλευτικός Εκπρόσωπος του ΣΥΡΙΖΑ και ο Πρόεδρος κ. Κακλαμάνης στην «καταιγίδα» των τροπολογιών. Πράγματι, κάθε φορά βρισκόμαστε αντιμέτωποι μ’ αυτή την «καταιγίδα» των τροπολογιών που μας φέρνει σε δύσκολη θέση. Εγώ έχω πει σε Υπουργούς να τις πάρουν πίσω γιατί δεν προλαβαίναμε να τις διαβάσουμε και δεν θα μπορούσαμε να τοποθετηθούμε υπεύθυνα. 
Σας λέω ότι για τις τροπολογίες που έχουν κατατεθεί έχω επιφυλάξεις σε μερικά σημεία. Θα τα πούμε όταν έρθει η ώρα και αφού έχουμε μια πλήρη εικόνα. Προσέξτε να δείτε. Είναι δυνατόν το Υπουργείο Διοικητικής Μεταρρύθμισης που έχει την ευθύνη της κωδικοποίησης του νομοθετικού έργου, δηλαδή να βοηθήσει το δημόσιο λειτουργό να ξέρει ποιος είναι ο νόμος που πρέπει να εφαρμόσει και να βοηθήσει τον Έλληνα πολίτη να είναι νομοταγής, να αποδέχεται αυτή τη διαδικασία; 
Κύριε Υπουργέ, σας είπα και άλλη φορά. Είστε νέος αλλά είστε έμπειρος πλέον. Ρωτήστε, λοιπόν, στο Υπουργείο σας να σας πουν για τον Ραπτάρχη. Ξέρετε τι ήταν ο Ραπτάρχης; Ο Ραπτάρχης ήταν ένας άνθρωπος, ένας γραφειοκράτης της καλής εποχής που είχε ένα σύστημα κινητών φύλλων πριν βγουν οι υπολογιστές. Όταν γινόταν μια αλλαγή νόμου στη Βουλή άλλαζε το κινητό φύλλο για να έχει η διοίκηση τους νόμους ως ισχύουν. Σήμερα, λοιπόν, που έχουμε όλη την τεχνολογία στα χέρια μας, ποια είναι η πρωτοβουλία για την κωδικοποίηση της νομοθεσίας, σας παρακαλώ πολύ; Αυτή είναι μια μεγάλη μεταρρύθμιση για να εξυπηρετήσουμε τον πολίτη, για να αναβαθμίσουμε την ποιότητα, για να αποφύγουμε τις κακές εφαρμογές της διοίκησης. 
Θα μπορούσα να σας πω και άλλες μεταρρυθμίσεις: Να δώσουμε και άλλες αρμοδιότητες στα ΚΕΠ. Να δώσουμε τις αρμοδιότητες που δεν δώσαμε στην περιφερειακή διοίκηση. Θα μπορούσα να αναφερθώ σε μια σειρά μεταρρυθμίσεων σε όλα τα Υπουργεία. Δηλαδή, παραδείγματος χάριν, το Υπουργείο Ανάπτυξης δεν θα μπορούσε να μας φέρει μια μεταρρυθμιστική πρόταση για να κλείσει την ψαλίδα μεταξύ τιμής παραγωγού και καταναλωτή; Το Υπουργείο Αγροτικής Ανάπτυξης δεν θα μπορούσε να συνεχίσει την πολιτική για να εκχωρήσουμε τη γη στους νέους αγρότες; 
Υπάρχει, λοιπόν, πεδίο μεταρρυθμίσεων λαμπρό, αν θέλει κανένας να είναι σοβαρός με τις μεταρρυθμίσεις.
Βρισκόμαστε στο κλείσιμο μιας φάσης μιας πενταετούς περιόδου κατά την οποία αξιολογούμαστε με βάση έναν οδικό χάρτη που έχουν συμφωνήσει αναγκαστικά τα κόμματά μας γιατί ανέλαβαν την ευθύνη να βγάλουν την Ελλάδα από την κρίση. Αυτός ο οδικός χάρτης περιλαμβάνει το review, δηλαδή την αξιολόγηση, περιλαμβάνει τα stress tests των τραπεζών, περιλαμβάνει τις ρυθμίσεις για τα ληξιπρόθεσμα και περιλαμβάνει τελικά την αξιολόγησή μας στο Συμβούλιο τον Δεκέμβρη. 
Σε αυτόν τον οδικό χάρτη πρέπει να είμαστε όλοι συνεπείς, να μην ανοίγουμε θέματα που τορπιλίζουν αυτή τη διαδικασία που βρίσκεται σε εξέλιξη, να προχωρήσουμε με συνεκτικές τις δυνάμεις μας αξιοποιώντας όλα τα επιχειρήματα και τα επιτεύγματα που έχει μέχρι σήμερα η χώρα μας και τα οποία είναι πάρα πολλά και σημαντικά χάρη στις προσπάθειες και στις θυσίες του ελληνικού λαού.
Ευχαριστώ. 
(Χειροκροτήματα)",134524,""," ΓΙΑΝΝΗΣ ΚΟΥΤΣΟΥΚΟΣ",143,"",143
"15695","
"," Εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δυο μαθητές και μαθήτριες και δυο συνοδοί εκπαιδευτικοί από το 3ο Γυμνάσιο Λιβαδειάς. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Συνεχίζουμε με τον Κοινοβουλευτικό Εκπρόσωπο των Ανεξαρτήτων Ελλήνων κ. Αβραμίδη.
Έχετε τον λόγο για δώδεκα λεπτά, κύριε συνάδελφε.",134525,"Chairman","ΠΡΟΕΔΡΕΥΩΝ",75,"",75
"15696","
"," Ευχαριστώ, κύριε Πρόεδρε.
Κυρίες και κύριοι συνάδελφοι, τα ζητήματα που αφορούν τη δημόσια διοίκηση είναι κομβικής σημασίας για τη λειτουργία του ελληνικού κράτους. Είναι θέματα που σχετίζονται με τον κρατικό κορβανά γι’ αυτό και βρίσκονται στο στόχαστρο των δανειστών μας από την πρώτη κιόλας μέρα σύναψης των μνημονίων της λιτότητας και της εξαθλίωσης του ελληνικού λαού. Υπάρχει ζήτημα κρυφής ατζέντας στο επίκεντρο των διαπραγματεύσεων με την τρόικα. Είναι οι απολύσεις και το νέο πτωχολόγιο αντί μισθολογίου, που μεθοδεύεται και «βαπτίζεται» ως μεταρρυθμιστική πρωτοβουλία του Υπουργείου. 
Δύο ζητήματα προβάλλει η τρόικα: Επιτάχυνση της πειθαρχικής δικαιοσύνης και ενίσχυση των ελεγκτικών μηχανισμών -για την οποία δεν θα αντιδικήσω με την Κυβέρνηση- αλλά και ολοκλήρωση της κυβερνητικής δέσμευσης περί των δεκαπέντε χιλιάδων απολύσεων στο δημόσιο μέχρι το τέλος του 2014. 
Εδώ διαφωνούμε ριζικά. Καμμία απόλυση δεν πρέπει να προχωρήσει, εκτός αν σκοπός σας είναι να διευρύνετε τις ορδές των ανέργων. 
Φυσικά κανείς δεν αντιλέγει πως η μεταρρυθμιστική δεινότητα της κυβέρνησης δεν πρέπει να εκφραστεί μόνο στα θέματα ελέγχου της δικαιοσύνης για μη νόμιμες διοικητικές και άλλες αξιόποινες πράξεις. Ωστόσο σίγουρα δεν πρέπει αυτή να εξαντλείται στο τρίπτυχο «απολύσεις, απολύσεις, απολύσεις». Έχετε συμφωνήσει μάλιστα με την τρόικα και πάλι για νέες σημαντικές περικοπές. Οι ενδείξεις μαρτυρούν μια αξιοσημείωτη αλλαγή στους μισθούς του δημοσίου. Οι περισσότεροι από τους εργαζόμενους θα δουν τους μισθούς τους σε πτωτικούς ρυθμούς από 2% ως και 12%.
Ο μισθός πρωτοδιοριζόμενου υπαλλήλου υποχρεωτικής εκπαίδευσης θα βρεθεί πολύ σύντομα στα 680 ευρώ από 780 ευρώ που είναι σήμερα. 
Ο βασικός μισθός για υπαλλήλους δευτεροβάθμιας εκπαίδευσης στο δημόσιο θα είναι 748 ευρώ από 858 ευρώ που είναι σήμερα, για υπαλλήλους τεχνολογικής εκπαίδευσης 996 ευρώ από 1.037 ευρώ και για υπαλλήλους πανεπιστημιακής εκπαίδευσης 1.070 ευρώ από 1.092.
Την ίδια ώρα τα μνημόνια και η κυβερνητική πολιτική απαξίωσης του κρατικού μηχανισμού και των υπηρεσιών του προκαλεί σοβαρές επιπτώσεις στους Οργανισμούς Τοπικής Αυτοδιοίκησης και κατ’ επέκταση στους πολίτες της χώρας. Οι μεγάλες ελλείψεις του προσωπικού λόγω της αναστολής προσλήψεων στους Οργανισμούς Τοπικής Αυτοδιοίκησης Α΄ βαθμού μέχρι το 2016 και των συνταξιοδοτήσεων που αυξάνονται, εν όψει και των νέων ασφαλιστικών και εργασιακών ρυθμίσεων που μεθοδεύει η Κυβέρνηση, προκαλούν νευρικό κλονισμό σε εργαζόμενους, τοπικές διοικήσεις και πολίτες. 
Θέματα καθημερινά, όπως η καθαριότητα, η υγιεινή και η λειτουργία των βρεφονηπιακών σταθμών τελούν υπό συνθήκες πλήρους διάλυσης, με κίνδυνο για τη δημόσια υγεία εργαζομένων και πολιτών. Είναι υπεράριθμες οι ανάγκες των δυνατοτήτων και υποστελεχωμένες οι υπηρεσίες των εκτεταμένων υποχρεώσεων λόγω βαθιάς οικονομικής κρίσης. 
Φέρατε πριν λίγες ημέρες το προσχέδιο του κρατικού προϋπολογισμού στην Επιτροπή Οικονομικών, ένα ακόμα προσχέδιο σημαντικής περιστολής των κοινωνικών δαπανών και κονδυλίων, όπως και του Προγράμματος Δημοσίων Επενδύσεων. Παίζετε επικοινωνιακό παιχνίδι με το ζήτημα του ελάχιστου εγγυημένου εισοδήματος, λέγοντας άλλα στις τηλεοράσεις και στα ραδιόφωνα και αναγράφοντας άλλα στους σχετικούς κωδικούς του προϋπολογισμού, όπου προκύπτει πως οι όποιοι πόροι θα προκύψουν μέσα από την αναδιάρθρωση των προνοιακών επιδομάτων. 
Αν θεωρείτε πώς έτσι θα ξεγελάσετε τον ελληνικό λαό, πλανάστε πλάνην οικτράν. Υποβιβάσατε την πολιτική στο «κόψε και δώσε». Έτσι προορίζετε την επιστροφή των απωλειών που είχαν δικαστικοί και Σώματα Ασφαλείας. 
Εμείς θεωρούμε πως αν σήμερα, εν καιρώ βαθύτατης οικονομικής κρίσης δεν επιχορηγηθούν, δεν στηριχθούν πραγματικά οι κοινωνικές υπηρεσίες και οι κοινωνικές δομές του δημοσίου με χρήματα, με προσωπικό ή άλλο μέσο, ο πολίτης θα συνεχίσει να αισθάνεται πολίτης υπανάπτυκτης χώρας, πολίτης δεύτερης κατηγορίας, με δωρεάν δημόσιες υπηρεσίες στα χαρτιά και στα ευχολόγια του εκάστοτε Υπουργού Δημόσιας Διοίκησης. 
Όσον αφορά το σχέδιο νόμου, έγινε μία εκτεταμένη συζήτηση στην επιτροπή. Διατυπώθηκαν τα επιχειρήματα όλων των εμπλεκόμενων μερών και διαπιστώθηκε το υψηλότατο επίπεδο των επισημάνσεων, καθώς και ότι η πλειονότητα αυτών, από τους φορείς που βρέθηκαν εκεί, δεν απέχει καθόλου από την πραγματικότητα. 
Το θεμελιώδες δικαίωμα στην εργασία, συνταγματικά κατοχυρωμένο και από την Οικουμενική Διακήρυξη των Δικαιωμάτων του Ανθρώπου έχει γίνει στη χώρα μας αντικείμενο πολιτικής εκμετάλλευσης. Ας δούμε κατάματα το παρελθόν, τις ευθύνες του πολιτικού κόσμου, του πολιτικού συστήματος, κοιτώντας τα ερείπια μίας κατεστραμμένης κοινωνίας, οικογένειες συμπολιτών μας που δεν έχουν ούτε ένα εργαζόμενο μέλος και τους νέους μας, το πιο υγιές κομμάτι της ελληνικής κοινωνίας, να διαφεύγει στο εξωτερικό. 
Εξίμισι χιλιάδες ιατροί, κύριοι συνάδελφοι, εργάζονται στην Κεντρική και Βόρεια Ευρώπη. Οι περισσότεροι εξ αυτών στη Γερμανία. Είναι αδύνατη η επιστροφή τους, όταν η Κυβέρνηση τους προορίζει για αμοιβές φτώχειας. 
Είδαμε με προσοχή και παρακολουθήσαμε -και θα θέσουμε και αύριο σχετικές τροπολογίες- την κατάφωρη αδικία που έχουν υποστεί οι συμπολίτες μας αδιόριστοι του διαγωνισμού του ΑΣΕΠ του 1998.
Όπως έχουμε εξηγήσει και στην επιτροπή, η πρόθεση ευνοϊκότερων όρων χρήσης της δημόσιας πληροφορίας σε καθεστώς μεγαλύτερης διαφάνειας έχει ένα ευρύτερο ενδιαφέρον. Η περαιτέρω χρήση πληροφοριών, συνόλων δεδομένων, εγγράφων κ.λπ., του δημοσίου, η οποία σχεδιάστηκε με τον ν.3448/2006, ουδέποτε υλοποιήθηκε. Στόχος του νόμου ήταν η εμπορική εκμετάλλευση ενός ταχύτατα εξελισσόμενου τομέα επιχειρηματικής δραστηριότητας, που στην Ευρωπαϊκή Ένωση αποφέρει έναν τζίρο πολλών δισεκατομμυρίων ευρώ, ενώ στη χώρα μας δεν έχει καμμία υπόσταση. 
Ενδεικτικά, αξιοποιήσιμες πληροφορίες είναι: Γεωπολιτικά δεδομένα όπως γεωγραφικοί χάρτες, μετεωρολογικές μετρήσεις, επαγγελματικά μητρώα, για παράδειγμα, ποιοι είναι οι γιατροί κάθε ιατρικού συλλόγου, στατιστικά στοιχεία, για παράδειγμα ανωνυμοποιημένες καταγραφές εισοδημάτων κατοίκων ή χρησιμοποιούμενων ηλεκτρονικών υπηρεσιών σε μία περιοχή που μπορούν να αξιοποιηθούν για αποτελεσματικότερο σχεδιασμό και μάρκετινγκ συγκεκριμένων προϊόντων. 
Η διάθεση πληροφοριών του δημοσίου είναι συνάρτηση αφ’ ενός της περιορισμένης γενικά δυνατότητας ψηφιοποίησης των δεδομένων και αφ’ ετέρου της διαχείρισής τους μεταξύ των αρμοδίων δημόσιων φορέων και των υπηρεσιών τους, διαδικασία που προφανώς απέχει τραγικά από αυτό που προσφέρεται σήμερα στους πολίτες της χώρα μας. 
Φυσικά και υπάρχουν αίτια γι’ αυτό, όπως ο αδιαφανής λειτουργικός χαρακτήρας των δημοσίων υπηρεσιών, η τάση αποφυγής των ευθυνών για την εκτέλεση ενός έργου και κυριότατα, η απουσία ελέγχου εφαρμογής του ισχύοντος ν. 3448/2006, καθώς και η ανυπαρξία πειθαρχικών ποινών στις περιπτώσεις μη συνεργασίας των δημοσίων υπαλλήλων με τους πολίτες ή με τις αιτούσες επιχειρήσεις. 
Η ανοικτή διάθεση των δημόσιων πληροφοριών, χωρίς, δηλαδή, να χρειάζεται αίτηση του ενδιαφερόμενου, φιλοδοξεί να αποτελέσει όντως ένα αντίδοτο στην παραπάνω κατάσταση. Επί της ουσίας, επιχειρείται η ψηφιοποίηση και κατ’ επέκταση η δημοσίευσή τους. 
Ας έχουμε παράλληλα ως δεδομένο πως η «ΔΙΑΥΓΕΙΑ», υπό τη σημερινή της μορφή, δεν περιέχει την κατηγορία εμπορικά αξιοποιήσιμων πληροφοριών. Και αυτό είναι ένα στοιχείο που δεν μπορεί να παραγνωριστεί. 
Σημαντικό δεδομένο είναι πως η συντριπτική πλειοψηφία των πολιτών που υπέβαλαν αίτηση παροχής πληροφοριών μέχρι σήμερα δυνάμει του νόμου του 2006, δεν ικανοποιήθηκαν από τις αρμόδιες υπηρεσίες. 
Ο λόγος, κύριοι συνάδελφοι, είναι η καθολική απουσία μηχανισμού ελέγχου εφαρμογής του νόμου, όπως συμβαίνει και στην πλειονότητα του νομικού πλαισίου, καθώς και η έλλειψη κυρώσεων για τις δημόσιες υπηρεσίες σε περίπτωση μη συμμόρφωσης με το πλαίσιο των κανόνων που διέπει ο νόμος. 
Συνεπώς υπό τούτο το καθεστώς είναι βέβαιο πως οι συνθήκες αδιαφάνειας αποκτούν έναΝ μόνιμο χαρακτήρα και πως η συνεργασία με το κοινό και τους ενδιαφερόμενους ιδιώτες γίνεται όλο και πιο ακατάλληλη. Οι ενστάσεις μας είναι γνωστές και κοινά αποδεκτές οι περισσότερες. 
Αναφορικά με τον επικείμενο διαγωνισμό της Εθνικής Σχολής Δημόσιας Διοίκησης και τη ρύθμιση που επιχειρείται, θα ήθελα να πω τα εξής: Θεωρούμε σημαντικό, μέσα στην υφιστάμενη κοινωνική και οικονομική συγκυρία, το Υπουργείο να δείξει τον απαιτούμενο σεβασμό, εφόσον δεν απειλείται και δεν διακινδυνεύεται κάποια ουσιαστική έκπτωση στον όγκο των υποψηφίων. Αντίθετα με τις προτεινόμενες διατάξεις του Υπουργού συμβαίνει κάτι τέτοιο. 
Παρά το γεγονός ότι οι προτεινόμενες αλλαγές επιχειρούν την απλοποίηση της διαγωνιστικής διαδικασίας, υπάρχουν μη ευνοϊκές διατάξεις για το κοινό συμφέρον σχολής και υποψηφίων. Η προσκόμιση πιστοποιητικού άριστης γνώσης μόνο της αγγλικής γλώσσας για το δικαίωμα συμμετοχής στον διαγωνισμό, συνεπάγεται ότι όσοι υποψήφιοι έχουν τίτλο άριστης γνώσης άλλης γλώσσας, πλην της αγγλικής, θα στερούνται της δυνατότητας συμμετοχής στον διαγωνισμό. 
Αναφέρουμε ως παράδειγμα τη Σχολή Δημόσιας Διοίκησης της Γαλλίας, διότι για τις επιχειρούμενες αλλαγές του 2018 προειδοποιούνται ήδη από φέτος οι μελλοντικοί υποψήφιοι. Σκεφτείτε για τη χώρα μας την ελάφρυνση των υποψηφίων αναλογικά του κόστους και του καταβαλλόμενου κόπου για τον διαγωνισμό αν από σήμερα γνώριζαν το τι θα ίσχυε το 2018. 
Ο τρόπος με τον οποίο επιχειρούνται τέτοιες ρυθμίσεις είναι αντιδημοκρατικός, αντικοινωνικός και, εντέλει, η παράταση διεξαγωγής του διαγωνισμού, προκειμένου να δοθεί ο απαραίτητος χρόνος σε όσους επιθυμούν να αποκτήσουν τους απαιτούμενους τίτλους, θεωρείται επιβεβλημένη. 
Δεν απασχόλησε καθόλου τη συζήτηση αλλαγής του θεσμικού πλαισίου το γεγονός ότι ουδέποτε λειτούργησε κανένα άλλο εξεταστικό κέντρο πέραν της πρωτεύουσας, όταν, μάλιστα, προβλέπεται η λειτουργία αυτών από την υπάρχουσα νομοθεσία, άρθρο 17, παράγραφος 8, προεδρικό διάταγμα 57 του 2007. 
Οι λόγοι που δεν έγινε κάτι τέτοιο είναι προφανείς. Ωστόσο, κάποια στιγμή ή πρέπει να αποφασίσουμε να εφαρμόζουμε τους νόμους και τις δυνατότητες που μας δίνουν ή να τους καταργούμε εγκαίρως, αν κρίνονται ανεπαρκείς, ανώφελοι και επιζήμιοι. 
Αναφορικά με τις διατάξεις που εισάγει το άρθρο 28 σχετικά με τον έλεγχο γνησιότητας των δικαιολογητικών των δημοσίων υπαλλήλων εν όψει οποιασδήποτε υπηρεσιακής τους μεταβολής, μετάταξης, συνταξιοδότησης, παραίτησης, θεωρούμε ότι η ρύθμιση συνιστά δείγμα διοικητικής υπερβολής, με κατάχρηση σημαντικών κρατικών πόρων, εφόσον πρόκειται επί της ουσίας για έναν ανώφελο επανέλεγχο, δεδομένου ότι κάποιος που επελέγη από το ΑΣΕΠ προς διορισμό, έχει περάσει ήδη δύο στάδια ελέγχου των δικαιολογητικών του. 
Στη γενική θεώρηση η αυστηροποίηση του πλαισίου για τη γνησιότητα πτυχίων, τίτλων και πιστοποιητικών που αποδεικνύουν γνώσεις και δεξιότητες είναι θετική και δημιουργεί συνθήκες μεγαλύτερης αξιοκρατίας στο δημόσιο του μέλλοντος. 
Κλείνοντας, κυρίες και κύριοι συνάδελφοι, καταψηφίζουμε επί της αρχής το παρόν νομοσχέδιο.
Ευχαριστώ.",134526,""," ΓΑΒΡΙΗΛ ΑΒΡΑΜΙΔΗΣ",1,"",1
"15697","
"," Και εμείς ευχαριστούμε.
Τον λόγο έχει ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή …",134527,"Chairman","ΠΡΟΕΔΡΕΥΩΝ",75,"",75
"15698","
"," Θα μιλήσει αύριο ο Κοινοβουλευτικός μας Εκπρόσωπος.",134528,""," ΑΝΤΩΝΙΟΣ ΓΡΕΓΟΣ",62,"",62
"15699","
"," Καλώς. 
Τον λόγο έχει η κ. Ξηροτύρη, Κοινοβουλευτικός Εκπρόσωπος της Δημοκρατικής Αριστεράς, για δώδεκα λεπτά.",134529,"Chairman","ΠΡΟΕΔΡΕΥΩΝ",75,"",75
"15700","
"," Ευχαριστώ, κύριε Πρόεδρε.
Κυρία Υπουργέ, κύριοι συνάδελφοι, συζητούμε ένα ακόμη νομοσχέδιο με διάφορες και ποικίλες διατάξεις. 
Το πρώτο κεφάλαιο αυτού του νομοσχεδίου, τα άρθρα 1 έως 14 αφορούν την ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, την τροποποίηση των διατάξεων του πρώτου κεφαλαίου του ν. 3438 και την προσαρμογή βέβαια της εθνικής νομοθεσίας στις νέες διατάξεις της οδηγίας 37/2013 του Ευρωπαϊκού Κοινοβουλίου.
Δύο άρθρα στο δεύτερο κεφάλαιο αφορούν την ενίσχυση της διαφάνειας στον δημόσιο τομέα. 
Τρία άρθρα στο τρίτο κεφάλαιο περιέχουν τις ρυθμίσεις για τον εισαγωγικό διαγωνισμό στην Εθνική Σχολή Δημόσιας Διοίκησης.
Τέλος, το τέταρτο κεφάλαιο έχει διάφορες ρυθμίσεις, κυρίως ρυθμίσεις που αφορούν στη λειτουργία, στο προσωπικό της δημόσιας διοίκησης και πολλές από αυτές απορρέουν από κάποια κενά και ασάφειες που δημιούργησε αυτός ο τρόπος με τον οποίο εσείς επιχειρείτε να κάνετε τη λεγόμενη μεταρρύθμιση στη δημόσια διοίκηση. 
Και βέβαια, όπως πάντα, περιέχει πολλές και της τελευταίας στιγμής ποικίλες τροπολογίες. Τις έχω σημειώσει. Οι πέντε είναι εμπρόθεσμες. Η έκτη, με αριθμό 1931 είναι εκπρόθεσμη και κατατέθηκε χθες στις 17.45’. Η έβδομη με αριθμό 1932 κατατέθηκε χθες στις 17.45’. Η επόμενη -εκπρόθεσμη- κατατέθηκε στις 19.15’. Η ένατη -εκπρόθεσμη, από τις υπουργικές- κατατέθηκε στις 19.20’. Η επόμενη –εκπρόθεσμη- κατατέθηκε στις 20.15’ χθες. Και σήμερα στις 11.40’ κατατέθηκε η ενδέκατη τροπολογία. 
Τα έχουμε πει πολλές φορές. Τώρα και εγώ να χάσω πάλι τον χρόνο μου; Πραγματικά, όμως, δεν γίνεται να έχουμε αυτήν την ιστορία. Κάθε τρεις μέρες, όποτε έχουμε νομοσχέδιο, υπάρχει αυτό το πρόβλημα. Προχθές είχαμε τροπολογία στις 11.40’ και σήμερα στην ίδια ώρα, λες και είστε συνεννοημένοι. Ιδίως την προηγούμενη το απόγευμα υπήρξε καταιγίδα τροπολογιών. Και τις περισσότερες φορές, βέβαια, είναι άσχετες προς το νομοσχέδιο.
Πάμε, λοιπόν, στα πρώτα άρθρα του πρώτου κεφαλαίου, που αφορούν την ανοικτή διάθεση και περαιτέρω χρήση εγγράφων, πληροφοριών κ.λπ., του δημόσιου τομέα. Είναι ουσιαστικές οι ρυθμίσεις και κυρίως πηγάζουν από την υποχρέωση εφαρμογής ή αναθεώρησης της οδηγίας της Ευρωπαϊκής Ένωσης, η οποία πράγματι αφορά αυτά τα θέματα.
Με το νέο σχέδιο νόμου, λοιπόν, καθιερώνεται η αρχή της ανοικτής διάθεσης και περαιτέρω χρήσης των εγγράφων, πληροφοριών και δεδομένων του δημόσιου τομέα υπό την επιφύλαξη ασφαλώς στις αναγκαίες περιπτώσεις, της προστασίας των προσωπικών δεδομένων και της ιδιωτικότητας των πολιτών. 
Θα ήθελα να πω ότι η οδηγία αυτή -και η αναθεώρησή της κυρίως- έχει ορισμένα πολύ βασικά σημεία: Την καθιέρωση της αρχής ότι επιτρέπεται η περαιτέρω χρήση για εμπορικούς και μη εμπορικούς σκοπούς όλων των δημόσιων πληροφοριών. Τον καθορισμό του ποσού που επιτρέπεται για τις πληροφορίες του δημόσιου τομέα, σε ύψος όχι μεγαλύτερο του οριακού κόστους.  Την επέκταση του πεδίου εφαρμογής της οδηγίας, ώστε να συμπεριλαμβάνονται βιβλιοθήκες, αρχεία, μουσεία και πανεπιστημιακές βιβλιοθήκες και αναβάθμιση των πρακτικών εργαλείων της αναζήτησης των στοιχείων. 
Επίσης, με τις τροποποιήσεις τις οδηγίας, θα υπάρξει μία –περιορισμένη, λέμε εμείς- οικονομική και διοικητική επιβάρυνση των διάφορων φορέων του δημόσιου τομέα. Όμως, τα αναμενόμενα οφέλη για την κοινωνία, για το δημόσιο τομέα και τις υπηρεσίες του θα είναι κατά πολύ μεγαλύτερα από αυτήν την επιβάρυνση.
Το θέμα της χρέωσης του οριακού κόστους είναι ένα σημείο που χρειάζεται κριτική. Εντάξει, πρέπει να υπάρχει αυτό το οριακό κόστος, αλλά ιδιαίτερα για πληροφορίες οι οποίες ενδιαφέρουν περιπτώσεις μη κερδοσκοπικού χαρακτήρα, εκπαίδευσης κ.λπ., θα μπορούσε και να μην υπάρχει.
Συνεπάγεται μία ουσιαστικότερη τροποποίηση, υπό την έννοια ότι ανάγει την περαιτέρω χρήση πληροφοριών σε δικαίωμα. Η διάθεση των πληροφοριών δεν είναι ένα δικαίωμα το οποίο θα πρέπει να μείνει στατικό, θα πρέπει να μείνει παθητικό. Κύριε Υπουργέ, θα έπρεπε ο εμπλουτισμός αυτής της οδηγίας και η προσαρμογή στην Ελλάδα να είναι πιο τολμηρή και πιο ολοκληρωμένη, ούτως ώστε αυτό το δικαίωμα να είναι υποχρέωση ενεργητικής προώθησης όλων αυτών των πληροφοριών. 
Υπάρχει, λοιπόν, ανάγκη βελτίωσης του κειμένου. Εμείς σας έχουμε καταθέσει τρεις τροπολογίες πάνω σε αυτά τα θέματα, τις οποίες πραγματικά έχουμε δουλέψει πάρα πολύ -τα έχει εξηγήσει και ο κ. Κυρίτσης, ο ειδικός αγορητής, τα θέματα αυτά- ούτως ώστε πράγματι αυτή η χρήση των δεδομένων, αυτή η πολύτιμη χρήση των διάφορων στοιχείων τα οποία υπάρχουν και που πραγματικά βοηθούν πάρα πολύ όλους τους τομείς και του δημόσιου τομέα και του ιδιωτικού τομέα να προχωρήσει. Παράλληλα, εφόσον εφαρμόζονται όλες οι συνθήκες για την προστασία των προσωπικών δεδομένων, για τα δικαιώματα ιδιοκτησίας, θα πρέπει όντως να έχει μία ουσιαστική προώθηση και χρήση μέσα στην ελληνική κοινωνία.  
Βασικός παράγοντας είναι να μπορέσουμε να διαχειριστούμε αυτήν την αδράνεια και την έλλειψη ευαισθητοποίησης των δημόσιων οργανισμών, σχετικά με τις δυνατότητες των ανοιχτών δεδομένων. 
Άκουσα με προσοχή και τις αιτιάσεις του Κομμουνιστικού Κόμματος. Είναι γεγονός ότι υπάρχει ένας διαρκής αγώνας. Ζούμε πράγματι σε ένα καπιταλιστικό σύστημα, το οποίο παλεύουμε όλοι, καθένας με το δικό του τρόπο, να το αλλάξουμε. Όμως, από την άλλη πλευρά η δημοκρατία υπάρχει, ο δημόσιος τομέας υπάρχει και στο δικό μας κράτος και στα κράτη της Ευρωπαϊκής Ένωσης και στην αντίληψη της Ευρωπαϊκής Ένωσης.
Επομένως, εδώ, σε αυτήν τη μάχη των νέων τεχνολογιών, των πληροφοριών και της πληροφορικής, πρέπει το δημόσιο να θωρακιστεί με τέτοιον τρόπο που να χρησιμοποιεί ή να κάνει τον έλεγχο της χρήσης αυτών των δεδομένων με αποτέλεσμα πράγματι να προάγεται το δημόσιο συμφέρον, να προάγονται ακόμη και εκείνες οι δράσεις και του ιδιωτικού τομέα, οι οποίες όντως βελτιώνουν και το παραγόμενο προϊόν και πολλά άλλα θέματα. Όλα αυτά είναι ένας διαρκής αγώνας ώστε οι πληροφορίες, οι τεχνολογίες και η έρευνα να προσανατολίζονται κυρίως στην αναβάθμιση της ποιότητας ζωής των πολιτών. 
Βλέπουμε, παραδείγματος χάριν στο νομοσχέδιο που συζητούν στην επιτροπή για τα θέματα της έρευνας και τεχνολογίας. Είναι ένα νομοσχέδιο το οποίο μεταφέρει έναν μεγάλο όγκο, που πρέπει να υπάρχει στον δημόσιο τομέα στον ιδιωτικό τομέα. Ποιος πρέπει να κατευθύνει την έρευνα και την τεχνολογία και τον τρόπο διάχυσης τους. Ακόμη γίνεται αναφορά στο πώς θα συνδέονται τα πανεπιστήμια, ο δημόσιος τομέας με τον ιδιωτικό τομέα, για να προχωρήσει αυτή η αξιοποίηση των νέων τεχνολογιών. 
Βλέπουμε, λοιπόν, να αποδυναμώνεται εντελώς με τις προτεινόμενες ρυθμίσεις ο ρόλος του δημόσιου τομέα, ο οποίος θα έπρεπε να είναι στρατηγικός. 
Άρα, πράγματι, είμαστε σε έναν διαρκή αγώνα.  
Δεν μπορούμε, όμως, να αρνηθούμε αυτή τη χρήση των ανοιχτών δεδομένων. Διότι αν γίνει σωστά, είναι μία χρήση η οποία πράγματι σε μία δημοκρατική κοινωνία είναι πάρα πολύ χρήσιμη, γιατί οι πολίτες θα γνωρίζουν ακόμη και η ίδια τους η κυβέρνηση -αλλά και τα διπλανά τους κράτη με τα οποία συνεργάζονται- τι πράττουν ακριβώς. Θα έχουν μία ελεύθερη πρόσβαση και στα κυβερνητικά δεδομένα και σε πληροφορίες. Και, βέβαια, θα έχουν πρόσβαση και σε θέματα κοινωνικής πολιτικής, αλλά και επιχειρηματικής κ.ο.κ..
Πηγαίνω τώρα στο Β’ Κεφάλαιο του σχεδίου νόμου. Είναι τα δύο άρθρα 15 και 16, όπου πραγματικά εδώ επιχειρείται μια περαιτέρω ενίσχυση της διαφάνειας όσον αφορά στη διαχείριση του δημόσιου χρήματος με την πρόβλεψη της ανάρτησης στο πρόγραμμα «ΔΙΑΥΓΕΙΑ» στοιχείων εκτέλεσης των προϋπολογισμών των δημόσιων φορέων και απολογιστικών στοιχείων και δαπανών.
Είναι μία ρύθμιση σε σωστή κατεύθυνση. Το θέμα είναι –όπως είπε και ο εισηγητής μας- όλη αυτή η διαδικασία λειτουργίας αυτών των μη κερδοσκοπικών φορέων, που επιχορηγούνται από την Κυβέρνηση, να είναι και πιο αποδοτική, διαυγής, και τα έξοδά τους να είναι πιο εξορθολογισμένα εφόσον επιχορηγούνται σε μεγάλο ποσοστό από το δημόσιο τομέα.
Στο Γ’ Κεφάλαιο έχουμε τα θέματα των ρυθμίσεων για τον διαγωνισμό στην Εθνική Σχολή Δημόσιας Διοίκησης και Αυτοδιοίκησης. Νομίζω ότι δεν είναι σε σωστή κατεύθυνση και πως είναι δικαιολογημένη η μεγάλη αναστάτωση και οι αντιδράσεις των αρμοδίων και κυρίως αυτών που φοιτούν ή έχουν αποφοιτήσει από τη Σχολή Δημόσιας Διοίκησης. Συγκεκριμένα, μας λένε με υπόμνημά τους ότι με τις προτεινόμενες διατάξεις επιχειρείται μία εντελώς αδικαιολόγητη όχι μεταρρύθμιση αλλά υποβάθμιση του διαγωνισμού και ότι αυτή η υποβάθμιση είναι, θα έλεγε κανείς, καθοριστική για τη λειτουργία αυτής της πολύ σημαντικής σχολής.
Πηγαίνω τώρα στο μεγάλο θέμα του Δ’ Κεφαλαίου που έχει διάσπαρτες διατάξεις, το οποίο αφορά κυρίως –όπως σας είπα- θέματα προσωπικού, λειτουργίας οργανισμών κ.λπ., της δημόσιας διοίκησης.
Το έχουμε πει πάρα πολλές φορές, κύριε Υπουργέ, ότι η διοικητική μεταρρύθμιση πρέπει να στηρίζεται σε ένα ολοκληρωμένο σχέδιο με σκοπό την εγκαθίδρυση ενός κράτους ισχυρού, δικαίου, με ευέλικτη δημόσια διοίκηση, αποδοτική, αποτελεσματική και επιχειρησιακή και με μεγάλη συμβολή στον αναπτυξιακό προγραμματισμό της χώρας και όχι με αποσπασματικές, εμβαλωματικές και συγκυριακές ρυθμίσεις, όπως είναι πολλές και από αυτές τις ρυθμίσεις του νομοσχεδίου.
Εμείς θέλουμε ο στόχος ενός ολοκληρωμένου σχεδίου να είναι ο επανακαθορισμός όλης της λειτουργίας της δημόσιας διοίκησης με κριτήριο την αναβάθμιση των παρεχόμενων υπηρεσιών προς τον πολίτη και τη διασφάλιση του δημόσιου συμφέροντος. 
Θεωρούμε πάρα πολύ σημαντικά, βέβαια, τα θέματα της αναδιοργάνωσης της δημόσιας διοίκησης κυρίως μέσω την οργανισμών τους. Και από εκεί και πέρα, βεβαίως, θεωρούμε πάρα πολύ σημαντικό την αξιοποίηση του ανθρώπινου δυναμικού της δημόσιας διοίκησης και την κρίση τους μέσα από ορθολογικά κριτήρια και όχι με κάποια κριτήρια που δημιουργούν ένα απόθεμα για τις απολύσεις. 
Από την άλλη πλευρά, βέβαια, θεωρούμε ότι εάν έχει προηγηθεί αυτό το σχέδιο και έχουν προηγηθεί όλοι οι οργανισμοί των υπηρεσιών της δημόσιας διοίκησης, από εκεί θα προκύψουν και τα θέματα των μετακινήσεων –και όχι των απολύσεων- εκείνων που είναι απαραίτητες, ούτως ώστε να είναι πιο αποδοτικές, να συμπληρωθούν και τα κενά της δημόσιας διοίκησης και να πάνε ορισμένοι δημόσιοι υπάλληλοι –που θα έχουν κριθεί- σε σωστότερες θέσεις από αυτές που υπηρετούν σήμερα. 
Θεωρούμε, λοιπόν, ότι οι διατάξεις οι οποίες υπάρχουν εδώ, είναι αποσπασματικές και παράλληλα αφήνουν πολλά κενά και ασάφειες και παραπέμπουν σε πολλές υπουργικές αποφάσεις. Εν ολίγοις, δηλαδή, η ορθή και δίκαιη εφαρμογή των ρυθμίσεων αυτών επαφίεται στην καλή πίστη και εμπιστοσύνη. 
Βλέπετε, όμως, κύριε Υπουργέ, σήμερα να διαμορφώνεται ένα κατάλληλο πολιτικό κλίμα γι’ αυτήν την καλή πίστη, έχοντας υπ’ όψιν και τη μέχρι τώρα λειτουργία του πελατειακού κράτους σε σχέση με τη δημόσια διοίκηση;
 Από την άλλη πλευρά, όλες αυτές οι αποσπασματικές ρυθμίσεις που κάνετε για τη διοικητική μεταρρύθμιση, έχουν τη δαμόκλεια σπάθη των απολύσεων. 
Επίσης, μια μεγάλη στρατιά ενός εκατομμυρίου τετρακοσίων χιλιάδων ανέργων πράγματι θα έβλεπαν μια θέση στο δημόσιο ως ένα δώρο εξ ουρανού. Και, βέβαια, οι πιέσεις είναι μεγάλες και εκατέρωθεν.
Θα ήθελα, λοιπόν, να πω ότι σε πολλά θέματα, και ιδιαίτερα των οργανισμών αυτών των διατάξεων, όπως του Οργανισμού του Υπουργείου Τουρισμού -όπως είχαμε πει και στο σχετικό νομοσχέδιο- γίνεται μια συγκεντροποίηση όλων αυτών των διατάξεων, ενός Υπουργείου που κατ’ εξοχήν είναι περιφερειακό Υπουργείο, διότι οι ομορφιές και ο πολιτισμός της χώρας είναι κατανεμημένος σε όλη την περιφέρεια της χώρας. 
Επομένως, η κατάργηση του ΕΟΤ, χωρίς να δημιουργηθεί ένα άλλο όργανο που να έχει μια τέτοια περιφερειακή δομή δεν αποδίδει πουθενά. Και κάνετε έναν οργανισμό ο οποίος δεν έχει σχέση –και ο Οργανισμός του Υπουργείου Πολιτισμού- με όλες αυτές τις μεγάλες ανάγκες που έχει η χώρα. Βλέπετε το περίφημο μνημείο της Αμφίπολης και άλλα μνημεία τα οποία ανακαλύπτονται. Ο τουρισμός χρειάζεται να συνδεθεί με τον πολιτισμό, να συνδεθεί με την περιφερειακή και τοπική αυτοδιοίκηση και να υπάρχουν τέτοιοι ευέλικτοι οργανισμοί και δομές της Διοίκησης.
Εξαιτίας, λοιπόν, ιδιαίτερα του τελευταίου κεφαλαίου αυτού του νομοσχεδίου, εμείς καταψηφίζουμε το νομοσχέδιο, ενώ με την οδηγία είμαστε θετικοί.
Ευχαριστώ.
(Χειροκροτήματα απ’ την πτέρυγα της ΔΗΜΑΡ)",134530,""," ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",213,"",213
"15701","
"," Τον λόγο έχει η Κοινοβουλευτική Εκπρόσωπος των Ανεξαρτήτων Δημοκρατικών Βουλευτών κ. Ραχήλ Μακρή για δώδεκα λεπτά.",134531,"Chairman","ΠΡΟΕΔΡΕΥΩΝ",75,"",75
"15702","
"," Ευχαριστώ, κύριε Πρόεδρε.
Καλούμαστε να συζητήσουμε ένα πολύ σημαντικό νομοσχέδιο για την καθιέρωση της αρχής της ανοικτής διάθεσης και περαιτέρω χρήσης των εγγράφων, πληροφοριών και δεδομένων του δημοσίου τομέα, τον καθορισμό όρων, προϋποθέσεων και τρόπων διευκόλυνσης για την υλοποίησή της και την προσαρμογή της εθνικής νομοθεσίας στις διατάξεις του 2013/37 οδηγίας του Ευρωπαϊκού Κοινοβουλίου και Συμβουλίου.
Η εφαρμογή των μέτρων της οδηγίας είναι πρωτεύουσας σημασίας για τη ζωή των πολιτών. Δεν πιστεύουμε, βέβαια, όσα ακούσαμε περί ύπαρξης μελετών, δυνάμει των οποίων υποτίθεται ότι η επεξεργασία, αλλά και η μετατροπή των δεδομένων σε εμπορικές πράξεις, θα αυξήσει το ΑΕΠ κατά 3 τρισεκατομμύρια. Μόνο ως ανέκδοτο μπορεί να ακουστεί κάτι τέτοιο. 
Επίσης, δυστυχώς για τη χώρα μας, το πιο σύντομο ανέκδοτο στα ευρωπαϊκά όργανα αποτελεί η φράση «μεταρρυθμίσεις στη δημόσια διοίκηση από την ελληνική συγκυβέρνηση». Κάποια στιγμή οφείλετε να αντιμετωπίζετε θέμα πρωτεύουσας σημασίας με την πρέπουσα σοβαρότητα, κάτι το οποίο δεν θέλετε, βέβαια, με κανέναν τρόπο να κατανοήσετε.
Απόδειξη αυτής σας της αδυναμίας κατανόησης έχουμε σε πολλά επίπεδα. Τυπικά δεν είναι δυνατό να εισηγείστε την εναρμόνιση μιας σημαντικότατης οδηγίας μαζί με μία πλειάδα άσχετων διατάξεων. Η διαχείριση της πληροφορίας μπλέκεται με ρυθμίσεις τρόπου εισαγωγής στο δημόσιο, με διατάξεις συγκεκαλυμμένης απόλυσης, που ονομάζετε «διαθεσιμότητα». Έτσι, φτάνατε να αναλώνετε όλο σχεδόν τον χρόνο συζήτησης στην αρμόδια επιτροπή στο εάν πρέπει να απολυθούν όσοι έχουν πλαστά πτυχία. 
Η απάντηση, βέβαια, που λάβατε απ’ όλους είναι ότι, ναι, να απολυθούν όσοι έχουν πλαστά πτυχία, πλαστά πιστοποιητικά, πλαστά δικαιολογητικά. Να απολυθούν, όμως, και αυτοί που διορίζονται ως μετακλητοί ή με όποια άλλη σχέση εργασίας στα γραφεία των Υφυπουργών και των Υπουργών, να διωχθούν οι υπεύθυνοι οι οποίοι διορίζουν απατεώνες σε κρίσιμες πολιτικές θέσεις.
Για να θυμηθούμε μια τέτοια περίπτωση, αυτή του κ. Γεωργιάδη που κόπτεται για τη διαφάνεια, όπως είπε προηγουμένως, ο οποίος βέβαια ξέχασε ότι διόρισε διοικητή νοσοκομείου στη δυτική Μακεδονία που είχε πλαστογραφήσει το πτυχίο του, αλλά διέθετε συστατική επιστολή αμέμπτου ήθους από το σημερινό Υφυπουργό Μεταφορών κ. Μιχάλη Παπαδόπουλο.
Βέβαια, το γεγονός ότι τα νοσοκομεία αυτά στα οποία διόρισε με τα πλαστά πτυχία δεν διαθέτουν γιατρούς δεν έχει καμμία σημασία για τη συγκυβέρνησή σας. Διέθετε λοιπόν, όπως είπαμε, συστατική επιστολή αμέμπτου ηθικής. Δεν ξέρουμε βέβαια σε ποιο ήθος ακριβώς αναφέρεται. Σε αυτό το οποίο καταλαβαίνουμε εμείς οι υπόλοιποι ή στο κομματικό ήθος του αφισοκολλητή ή του παλαιοκομματικού συστήματος που φαίνεται να αποτελεί προσόν για τη συγκυβέρνησή σας; 
Εάν θέλετε να γίνουμε αναλυτικότεροι και σε ουσιαστικό επίπεδο, αναφέροντας λόγους για τους οποίους δεν σέβεστε τη σημαντικότητα των διατάξεων που εισηγείστε, ευχαρίστως να το κάνουμε. Ευαγγελίζεστε την αναβάθμιση του εισαγωγικού διαγωνισμού στην Εθνική Σχολή Δημόσιας Διοίκησης. Για να δούμε, λοιπόν, πώς ακριβώς την υλοποιείτε μέσα από το νομοσχέδιο. Καταργείτε, λέτε, τις προφορικές εξετάσεις της ξένης γλώσσας. Κι εμείς ρωτάμε «Γιατί;». Γιατί, όπως είπατε, υπήρχαν ενστάσεις και δεν θέλετε να φέρνετε τους υποψηφίους σε δύσκολη θέση, αλλά να τους παρέχετε την άνεση μίας γραπτής εξέτασης πολλαπλών απαντήσεων.
Σας θυμίζουμε, βέβαια, ότι μετά από την αποφοίτησή τους, αυτοί οι ίδιοι ακριβώς άνθρωποι, καλούνται σε συνέντευξη προκειμένου να αναλάβουν θέσεις ευθύνης στον δημόσιο τομέα. Τελικά η συνέντευξη και γενικά οι προφορικές εξετάσεις είναι αδιάβλητες, ναι ή όχι; Είναι αξιοκρατικές, ναι ή όχι; Είναι επιθυμητές σε ένα σύστημα κρίσης, ναι ή όχι; Γιατί εάν ο αρμόδιος Υπουργός τη μία εισηγείται υπέρ τους, και την άλλη εναντίον τους, είναι φυσικό να μετατρέπεται πλέον σε ανέκδοτο. 
Θα ήταν βέβαια κωμικό, εάν δεν ήταν τόσο τραγικό. Και είναι τραγικό, πραγματικά, να πληρώνουμε εκατομμύρια κάθε χρόνο, για παράδειγμα στον Οργανισμό Γαλλοφωνίας, κι εσείς να έρχεστε εδώ και να αναγνωρίζετε μόνο το πτυχίο αγγλικών στον εισαγωγικό αυτόν διαγωνισμό. Και για του λόγου το αληθές, στις 9-5-2014, με την υπ’ αριθμόν 2530 απόφασή του ο κ. Ευάγγελος Βενιζέλος ως Υπουργός Εξωτερικών ενέκρινε την καταβολή 2.942.864 ευρώ στον Οργανισμό Γαλλοφωνίας, στην Τράπεζα «BNP Paribas», στο Μον Παρνές στο Παρίσι. Και, βέβαια, όπως γράφει στην απόφασή του, σε περίπτωση ανεπάρκειας αυτού του ποσού, η επιπλέον διαφορά θα αναληφθεί από τον λογαριασμό «Συναλλαγματική Διαφορά Δημοσίου», στο οποίο έχετε, όπως λέτε, στον ΚΑΕ 2611, αντίστοιχα ποσά δεσμευμένα. 
Το καταθέτω στα Πρακτικά. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τραγικό! Τραγικό από μία τραγική τελικά Κυβέρνηση, ή μάλλον συγκυβέρνηση, που διαθέτει εκατομμύρια ευρώ για οργανισμούς γαλλοφωνίας, 2,5 εκατομμύρια ευρώ για όπερα στην Αλβανία, αλλά να μην  μπορεί να διαθέσει κανένα ευρώ για τη συντήρηση του σπιτιού του Νομπελίστα ποιητή Σεφέρη, που ρημάζει στην Κορυτσά της Αλβανίας!
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Από την άλλη πλευρά, σφυρίζει αδιάφορα προς τις προκλήσεις των Αλβανών, στους οποίους μόνο για το 1998 δώσαμε για οικονομική στήριξη 20 δισεκατομμυρίων δραχμών με υπογραφή του κ. Σημίτη, και βέβαια αφήνει και την Κύπρο αυτή τη στιγμή να την προστατεύουν οι Ιταλοί, οι Ρουμάνοι και οι Ισραηλινοί και σήμερα βέβαια να μπαίνουν και στα οικόπεδα 9 και 2 και να διατείνονται ότι έχουν δικαίωμα, όπως λένε, να πάρουν και μερίδιο από το φυσικό αέριο που βγαίνει στην Κύπρο. 
Εάν δεν έχετε φέρει ήδη νομοτεχνική βελτίωση, περιμένουμε να το κάνετε άμεσα, ειδάλλως να παραδεχθείτε ότι μόνο τα αγγλικά αναγνωρίζετε, να σταματήσετε τη χρηματοδότηση τέτοιων οργανισμών όπως του Οργανισμού Γαλλοφωνίας, να κλείσετε πανεπιστημιακές σχολές και γενικά να συνεχίσετε το «success story» της βύθισης της χώρας σε ακόμη μεγαλύτερο σκοταδισμό. 
Την 1η Οκτωβρίου, στην τρίτη συνεδρίαση της επιτροπής, ακούσαμε τον κ. Κουτσούκο, ειδικό αγορητή του ΠΑΣΟΚ, να λέει ότι με το παρόν νομοθέτημα μειώνεται το κόστος στην οικογένεια, γιατί ξέρουμε τη γνωστή φάμπρικα των φροντιστηρίων για τις εισαγωγικές εξετάσεις στην Εθνική Σχολή Δημόσιας Διοίκησης. 
Χαιρόμαστε που κόπτεστε για την ελληνική οικογένεια. Γι’ αυτήν την οικογένεια που κοιμάται στο αυτοκίνητο μαζί με τα παιδιά της, γιατί δεν έχει να πληρώσει ενοίκιο. Γι’ αυτήν που συμβολικά παραδίδει τα παιδιά της στην εφορία για να σας καταδείξει την απόγνωσή της από τη φοροληστρική πολιτική σας. 
Δεν δείξατε βέβαια την ίδια ευαισθησία, όταν ήρθατε εδώ και ψηφίζατε «ναι» στον ΕΝΦΙΑ ονομαστικά. Εάν θέλετε να απαλλάξετε, λοιπόν, τις οικογένειες από το κόστος τους, εφαρμόστε απλά τον νόμο. Δεν χρειάζεται να αλλάζετε ολόκληρο τον διαγωνισμό.
Και ερωτούμε: Υπάρχει ή δεν υπάρχει νόμος που απαγορεύει τη διενέργεια φροντιστηριακών μαθημάτων για διαγωνισμούς εισαγωγής στο δημόσιο; Έχουν θαφτεί καταγγελίες για συγκεκριμένα φροντιστήρια που βασίζονται σε κομματικούς φίλους του ΠΑΣΟΚ και της Νέας Δημοκρατίας και λειτουργούν παράνομα, ναι ή όχι; 
Αν βγούμε, λοιπόν, μία βόλτα στους γύρω από τη Βουλή δρόμους, θα δούμε ή όχι εκατοντάδες διαφημίσεις τέτοιων φροντιστηρίων; Το θέμα της Εθνικής Σχολής Δημόσιας Διοίκησης είναι πολύ σοβαρό για να το αντιμετωπίζει η συγκυβέρνηση της αβάσταχτης ελαφρότητας και δεν πείθετε κανέναν για το ενδιαφέρον σας. Δεν σας ενδιαφέρει να μειώσετε τον χρόνο του διαγωνισμού. Η μόνη σας μέριμνα είναι να αφαιρέσετε τον διακομματικό έλεγχο, καταργώντας την αντίστοιχη πρόβλεψη και να διαβρώσετε και αυτόν τον θεσμό.
Μήπως τελικά να σας προτείνουμε για να μειώσουμε και το κόστος και τον χρόνο να μην κάνουμε καθόλου διαγωνισμούς; Μήπως οι υποψήφιοι να περνούν από τα γραφεία σας και να παίρνουν συστατικές επιστολές σαν αυτήν που είχε εκδώσει ο κ. Παπαδόπουλος στον κ. Γεωργιάδη για να διορίσει, όπως είπαμε, τον διοικητή του Νοσοκομείου Γρεβενών και να εισάγονται όσοι έχουν τις περισσότερες συστατικές επιστολές; Πείτε το. Αυτή την αξιοκρατία θέλετε, την ψεύτικη, την πλασματική, την προσχηματική για να κλείσετε το μάτι στη διαφθορά και στην σπατάλη πόρων.
Να περάσουμε εν συντομία στο άρθρο 22, που τροποποίησε η κ. Χριστοφιλοπούλου, ύστερα από τις τοποθετήσεις του ειδικού αγορητή του ΠΑΣΟΚ, όπως είπε, στην τέταρτη συνεδρίαση της επιτροπής. 
Γιατί εξαιρέσατε τους συνταξιούχους, αφήνοντας μόνο τα ΑΜΕΑ; Γιατί δεν υπάρχει χρονική οριοθέτηση μέχρι τη λήξη της υπαλληλικής σχέσης; Ή μήπως γιατί αυτές σας οι ενέργειες και παραλείψεις σκοπεύουν στη διαφοροποίηση των πινάκων διαθεσιμότητας υπέρ προσώπων που είναι αρεστά στις διοικήσεις; 
Καθώς διαθέτω, λοιπόν, συγκεκριμένες καταγγελίες, θα παρακαλούσα για την άμεση απάντησή σας μέχρι την αυριανή συζήτηση, στην οποία θα επεκταθούμε επί των άρθρων βέβαια και των πολύ πλούσιων τροπολογιών, τις οποίες φέρνετε μέχρι την τελευταία στιγμή. 
Να πούμε, λοιπόν, μιας και αναφερθήκατε, κυρία Χριστοφιλοπούλου, στις ΜΚΟ και μας είπατε ότι θα αναρτώνται στο σύστημα αυτό το οποίο θεσπίζετε της απόλυτης διαφάνειας και οι δαπάνες που αφορούν ΜΚΟ και επειδή μέχρι να αναρτήσετε και να φτιάξετε αυτό το σύστημα της απόλυτης διαφάνειας, ο μόνος τρόπος για να μπορούμε εμείς να ενημερωνόμαστε και οι Βουλευτές αλλά και όλοι οι πολίτες, είναι μέσω των δημοσιευμάτων, μήπως να αναρτήσετε και την περίπτωση της ΜΚΟ του κ. Παπαμιμίκου, για τον οποίο μάλιστα γράφουν σε δημοσιεύματα «Έρευνα για τον εκλεκτό του κ. Αντώνη Σαμαρά και Γραμματέα της Νέας Δημοκρατίας, Ανδρέα Παπαμιμίκο, διέταξε η εισαγγελία για το σκάνδαλο των ΜΚΟ»;
Το θέμα αποκάλυψε η εφημερίδα «ΤΟ ΠΟΝΤΙΚΙ» και σύμφωνα με έγγραφο του ΣΔΟΕ η εισαγγελία έχει παραγγείλει στο ΣΔΟΕ να ελέγξει και τον Γραμματέα της Νέας Δημοκρατίας για τη συμμετοχή του στη ΜΚΟ «Δίκτυο για τη Δημοκρατία στη Νοτιοανατολική Ευρώπη», πρώην «Δίκτυο Πρωτοβουλίας για τη Δημοκρατία στα Δυτικά Βαλκάνια».
Η έρευνα αφορά στη διακρίβωση τυχόν τέλεσης αδικημάτων, τα οποία διώκονται σε βαθμό κακουργήματος. Συγκεκριμένα, υπεξαίρεση εις βάρος του δημοσίου, κατ’ εξακολούθηση απάτη εις βάρος του δημοσίου, νομιμοποίηση εσόδων από εγκληματικές δραστηριότητες, έκδοση πλαστών και εικονικών τιμολογίων. 
Η έρευνα, λοιπόν, λέει ότι αυτή η ΜΚΟ έλαβε από το 2001 μέχρι το 2010 συνολικά 2.492.728,17 ευρώ από την ΥΔΑΣ.",134532,""," ΡΑΧΗΛ ΜΑΚΡΗ",166,"",166
"15703","
"," Μα, δεν είναι δυνατόν να συμβαίνουν τέτοια πράγματα!",134533,""," ΣΤΑΘΗΣ ΠΑΝΑΓΟΥΛΗΣ",222,"",222
"15704","
"," Και όπως διαβεβαιώνουν, σύμφωνα με την εφημερίδα, στελέχη του Υπουργείου Εξωτερικών, τα προγράμματα για τα οποία η εν λόγω ΜΚΟ έλαβε κοντά στα 2,5 εκατομμύρια ευρώ από την ΥΔΑΣ ουδέποτε υλοποιήθηκαν. 
Όταν φτιάξετε το σύστημα, θα αναρτήσετε τα στοιχεία ή θα επικαλείστε προσωπικά δεδομένα;
Καταθέτω στα Πρακτικά το δημοσίευμα και περιμένουμε απαντήσεις. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Θα αναρτήσετε και τις δικογραφίες που έρχονται στη Βουλή και όλως τυχαίως όταν αφορούν κυβερνητικούς Βουλευτές, όπως τον κ. Γεωργιάδη, κουκουλώνονται; Όπως επίσης και όταν αφορούν –για να γνωρίζουν και οι Έλληνες πολίτες- δήλωση ψευδών στοιχείων στην επιτροπή «πόθεν έσχες» της Βουλής των Ελλήνων και μη καταβολή του αναλογούντος φόρου μεταβιβάσεως για αγορασθέν ακίνητο επί του οποίου έχουν τελεστεί αυθαίρετες κατασκευές. Σοβαρά; 
Γιατί, κύριε Γεωργιάδη, δεν θέλατε να πάτε στη δικαιοσύνη, αφού έχετε δίκιο και δεν έχετε τελέσει τα αδικήματα τα οποία αναφέρονται; Θέλετε να μετρήσουμε στα δυόμισι χρόνια πόσες δικογραφίες έχουν έρθει για κυβερνητικούς Βουλευτές και κουκουλώθηκαν όλες για να μην έρθουν στη δικαιοσύνη; 
Έρχεστε εδώ και έχετε το θράσος να μιλάτε για διαφάνεια εσείς; Εσείς με τις σκιές; Που έπρεπε να είστε οι πρώτοι, οι οποίοι να ζητάτε να πάτε στον φυσικό σας δικαστή και να αποδείξετε την αθωότητά σας. 
Κλείνοντας θα ήθελα να δηλώσουμε ότι καταψηφίζουμε επί της αρχής το νομοσχέδιο. Και το καταψηφίζουμε γιατί δεν αποδίδετε την πρέπουσα μέριμνα στην ορθή ενσωμάτωση της οδηγίας και γιατί βρίσκετε την ευκαιρία για να εισάγετε αναξιοκρατικές διατάξεις χωρίς καμία διαβούλευση. 
Σας ευχαριστώ, κυρία Πρόεδρε. 
(Χειροκροτήματα)",134534,""," ΡΑΧΗΛ ΜΑΚΡΗ",166,"",166
"15705","
 "," Κυρία Πρόεδρε, μπορώ να έχω τον λόγο επί προσωπικού;",134535,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15706","
"," Κύριε συνάδελφε, υπάρχει προσωπικό; Ακούσαμε όνομα «Γεωργιάδης»;",134536,"Chairman","ΠΡΟΕΔΡΕΥΟΥΣΑ",125,"",125
"15707","
"," Προφανώς.",134537,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15708"," 
"," Εντάξει. Έχετε δύο λεπτά τον λόγο για να τοποθετηθείτε επί του προσωπικού. Μπείτε κατευθείαν στο θέμα.",134538,"Chairman","ΠΡΟΕΔΡΕΥΟΥΣΑ",125,"",125
"15709","
"," Έχω αποφασίσει να μην απαντάω στην κ. Μακρή, αλλά στην προκειμένη περίπτωση, για να μη δημιουργούνται υπόνοιες, καλό είναι να τα ξεκαθαρίζουμε όλα, γιατί η Βουλή έχει πληγεί πολύ από τέτοιου είδους συκοφαντίες. 
Μόλις προ τριών ωρών έγινε η σχετική ψηφοφορία για την άρση της ασυλίας μου. Η κυρία συνάδελφος ισχυρίστηκε ότι υπήρξε κουκούλωμα. Θέλω να την πληροφορήσω ότι εκατόν εβδομήντα εννέα εκ των παρισταμένων Βουλευτών ψήφισαν «όχι». Η κυβερνητική πλειοψηφία, κυρία Μακρή, αριθμεί εκατόν πενήντα πέντε. 
Τι σημαίνει αυτό; Ότι πολλοί πολιτικοί μου αντίπαλοι, όπως και οι εκπρόσωποι των κομμάτων ΣΥΡΙΖΑ, ΚΚΕ, ΑΝΕΛ μέσα στην αρμόδια επιτροπή ψήφισαν «όχι» στην άρση της ασυλίας μου. Δηλαδή αυτό που λέτε είναι ότι όλοι οι συνάδελφοι του Κοινοβουλίου και τα κόμματα που είναι αντίθετα με εμένα, κουκούλωσαν τη δική μου περίπτωση. Δηλαδή λέτε ότι όλοι οι υπόλοιποι εδώ κουκουλώνουμε και εσείς είστε η μόνη έντιμη. 
Ας τα αφήσουμε αυτά, γιατί καταλαβαίνετε πόσο αστείο είναι αυτό το επιχείρημα. Πάμε στην ουσία.",134539,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15710"," 
"," Υπάρχει αδίκημα…",134540,""," ΡΑΧΗΛ ΜΑΚΡΗ",166,"",166
"15711","
"," Φυσικά και δεν υπάρχει. 
Πάμε στην ουσία. Και αυτό που έκανε η κ. Μακρή για τον κ. Ανδρέα Παπαμιμίκο είναι αισχρό, γιατί με ύφος συνωμοσιολογικό παρουσίασε μια εισαγγελική έρευνα γνωστή στον Τύπο και δημοσιευμένη ως καταδίκη. Δεν έχει καταδικαστεί για τίποτα, κυρία Ραχήλ Μακρή.",134541,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15712"," 
"," Κλείστε το προσωπικό σας και μετά ας τα πείτε. 
Κύριε Γεωργιάδη, σας παρακαλώ ολοκληρώστε.",134542,"Chairman","ΠΡΟΕΔΡΕΥΟΥΣΑ",125,"",125
"15713","
 "," Στις δε δυτικές χώρες και στις δυτικές αξίες με τις οποίες έχετε μεγάλη διάσταση απόψεων -προφανώς για πολλούς και διαφόρους λόγους- υπάρχει το λεγόμενο «τεκμήριο της αθωότητας» και δεν επιτρέπεται ούτε να υπονοείς ότι κάποιος είναι ένοχος χωρίς να έχει υπάρξει καταδικαστική απόφαση. Αυτό για σας είναι παντελώς άγνωστο, είναι terra incognita. Λογικό για το ύφος και για το ήθος σας. Σταματήστε…",134543,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15714","
"," Και για το δικό σας, κύριε Γεωργιάδη.",134544,""," ΡΑΧΗΛ ΜΑΚΡΗ",166,"",166
"15715","
"," Κύριε Γεωργιάδη, σας ευχαριστούμε.",134545,"Chairman","ΠΡΟΕΔΡΕΥΟΥΣΑ",125,"",125
"15716"," 
"," Σταματήστε τη λάσπη και τη συκοφαντία. Δεν είστε η μόνη έντιμη εν τω Κοινοβουλίω.",134546,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15717"," 
"," Ερευνάται ο Παπαμιμίκος για 2,5 εκατομμύρια ευρώ ή όχι;",134547,""," ΡΑΧΗΛ ΜΑΚΡΗ",166,"",166
"15718"," 
"," Είστε αυτό που όλος ο ελληνικός λαός έχει καταλάβει…
(Θόρυβος στην Αίθουσα)",134548,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15719","
"," Κυρία Μακρή, σας ακούσαμε με προσοχή. Αφήστε να απαντήσει ο κ. Γεωργιάδης. 
Ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί συνοδοί τους από το 3ο Γυμνάσιο Λιβαδειάς. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Τον λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης.",134549,"Chairman","ΠΡΟΕΔΡΕΥΟΥΣΑ",125,"",125
"15720","
"," Κυρίες και κύριοι συνάδελφοι, επιτρέψτε μου εισαγωγικά να τοποθετηθώ επί του ζητήματος του αυξημένου αριθμού των τροπολογιών, το οποίο έθιξε και ο κ. Δρίτσας αλλά και ο κ. Κακλαμάνης, ο πρώην Πρόεδρος τη Βουλής, και να πω μόνο ότι, ναι, δυστυχώς δεν έχουμε απαλλαγεί ακόμα από αυτή την παθογένεια, αλλά αυτό το οποίο μπορώ εγώ να εξασφαλίσω, κύριε Δρίτσα, είναι ότι όλοι οι αρμόδιοι Υπουργοί θα έρθουν να υπερασπιστούν τις τροπολογίες αύριο στη Βουλή, οπότε και θα συζητηθούν, και σε περίπτωση που κάποιος Υπουργός δεν έρθει να υπερασπιστεί την τροπολογία του και προφανώς να δικαιολογήσει και το κατεπείγον της χρήσης του μέτρου κατάθεσης τροπολογίας και δη εκπρόθεσμης, η τροπολογία θα αποσυρθεί από το νομοσχέδιο. 
Έρχομαι τώρα στο σχέδιο νόμου, ξεκινώντας με το πρώτο κεφάλαιο, το οποίο αφορά στην ενσωμάτωση της οδηγίας 37/2013 για την περεταίρω χρήση πληροφοριών του δημοσίου τομέα. Το θέμα καλύφθηκε σε μεγάλη έκταση από την κυρία Υφυπουργό, η οποία είναι και η αρμόδια για τα ζητήματα ηλεκτρονικής διακυβέρνησης και για τα ζητήματα τα οποία αφορούν την ανοικτή διακυβέρνηση, μέρος της οποίας είναι και η ενσωμάτωση της σχετικής οδηγίας. 
Εγώ θα πω μόνο ότι η Ελλάδα είναι μία από τις πρώτες χώρες που ενσωματώνει τη σχετική οδηγία και ότι κατά τεκμήριο όλοι οι φορείς, με τους οποίους ήρθαμε σε εκτενή διαβούλευση, έκριναν -και το κατέθεσαν και στη σχετική επιτροπή- ότι η ενσωμάτωση της σχετικής οδηγίας ήταν και είναι άρτια. 
Θα δούμε με προσοχή τις τροπολογίες που κατέθεσε η Δημοκρατική Αριστερά, κυρία Ξηροτύρη, και εφόσον κρίνουμε ότι πρέπει καθ’ οποιονδήποτε τρόπο να γίνουν αποδεκτές ή να ενσωματωθούν στο κύριο σώμα του νόμου, θα το κάνουμε και θα έχετε την απάντησή μας μέχρι αύριο. 
Να πω μόνο ότι η περαιτέρω χρήση ανοικτών δεδομένων δεν υπακούει μόνο στις αρχές της ανοικτής διακυβέρνησης, υπακούει και στην ανάγκη πολίτες και επιχειρήσεις να έχουν ανοικτή και εύκολα διαχειρίσιμη πρόσβαση σε μία σειρά από δεδομένα, τα οποία, δυστυχώς, μέχρι και σήμερα η δημόσια διοίκηση τα αντιλαμβάνεται ως κλειστά. 
Τα δεδομένα αυτά μπορούν να έχουν πολύ μεγάλη αξία, όχι μόνο στο πλαίσιο του ελέγχου της άσκησης δημόσιας εξουσίας, αλλά να έχουν και μία αξία, διότι είναι δεδομένα τα οποία είναι άκρως εκμεταλλεύσιμα και αξιοποιήσιμα από επιχειρήσεις, οι οποίες πάνω σε αυτά τα δεδομένα μπορούν να χτίσουν μία σειρά από εφαρμογές, οι οποίες εν τέλει να είναι χρήσιμες και στους πολίτες, αλλά να μπορούν να αποφέρουν και κέρδη στις επιχειρήσεις. 
Εμείς, λοιπόν, είμαστε από τους πρώτους που ερχόμαστε και συμμορφωνόμαστε με αυτό το παγκόσμιο κίνημα ανοίγματος δεδομένων της δημόσιας διοίκησης, προωθώντας με τρόπο -όπως σας είπα- απόλυτα τεκμηριωμένο τις διαδικασίες εκείνες με τις οποίες η δημόσια διοίκηση υποχρεούται από εδώ και στο εξής να ανοίγει στους πολίτες όλα τα δεδομένα με εξαίρεση προφανώς αυτά τα οποία διέπονται από την προστασία των προσωπικών δεδομένων, η οποία, όπως γνωρίζετε, είναι πολύ αυστηρή, και εκείνα τα δεδομένα τα οποία προφανώς δεν θα μπορούσαν να διατεθούν ανοικτά. 
Πραγματικά, προσβλέπουμε στην έντονη αξιοποίηση αυτών των δεδομένων και από τους πολίτες αλλά και από την επιχειρηματική κοινότητα. Ήδη έχουμε δείγματα εξαιρετικά καινοτόμων εφαρμογών, που στηρίζονται ακριβώς στη λογική των ανοικτών δεδομένων. Πρόκειται για εφαρμογές που κάνουν χρήση της σύγχρονης τεχνολογίας και για εφαρμογές που τελικά δίνουν περισσότερες επιλογές στους πολίτες. 
Πρέπει να ξεκαθαρίσουμε ότι τα δεδομένα της δημόσιας διοίκησης δεν ανήκουν μόνο σε ένα Υπουργείο, δεν ανήκουν μόνο στη διοίκηση. Ανήκουν στους πολίτες, εν προκειμένω στον ελληνικό λαό, ο οποίος μπορεί να κάνει χρήση τους με όποιον τρόπο επιθυμεί. Ακριβώς αυτό επιτυγχάνουμε. 
Βέβαια, ξέρουμε πολύ καλά -και το έχουμε συζητήσει πολλές φορές και με την Υφυπουργό- ότι αυτή θα είναι μία διαδικασία επώδυνη και επίπονη, εξ ου και στην ενσωμάτωση της οδηγίας θέτουμε πολύ ξεκάθαρα χρονοδιαγράμματα για την ανάληψη συγκεκριμένων πρωτοβουλιών από τα Υπουργεία για να ανοίξουν τα δεδομένα τους.
Κάποια έχουν ήδη ανταποκριθεί, διότι, όπως γνωρίζετε, υπάρχει ήδη ένας κεντρικός διαδικτυακός τόπος data.gov.gr, όπου τα Υπουργεία θέτουν σε δημόσια χρήση ανοιχτά σετ δεδομένων. Εμείς θέλουμε αυτό να γίνει πολύ πιο επιθετικά και να γίνει και με κανόνες και τα δεδομένα να είναι τέτοια ώστε να επιδέχονται εύκολης επεξεργασίας, να μην είναι, δηλαδή, ατάκτως ερριμμένα, αλλά να είναι διαμορφωμένα με έναν τέτοιο τρόπο, ώστε να μπορούν πραγματικά να είναι αξιοποιήσιμα από τους πολίτες.
Θεωρώ, λοιπόν, θετικό ότι επί της αρχής υπήρξε μία αναγνώριση, ότι ο κεντρικός πυρήνας του νομοσχεδίου που αφορά στην ενσωμάτωση οδηγίας είναι στη σωστή κατεύθυνση και πιστεύω ότι ο έλεγχος από εδώ και στο εξής θα πρέπει να ασκείται από όλους και από τους πολίτες και από τους Βουλευτές, αλλά και από εμάς ως εποπτεύων Υπουργείο, στην ταχύτητα με την οποία η δημόσια διοίκηση θα ανταποκριθεί στις κεντρικές κατευθύνσεις αυτής της οδηγίας. 
Δεν σταματάμε, όμως, μόνο εδώ. Προωθούμε και μία σειρά από άλλες διατάξεις που αφορούν στην περαιτέρω προώθηση της διαφάνειας, της λογοδοσίας και του ελέγχου των πολιτών με δύο συγκεκριμένα άρθρα, το άρθρο 15 και το άρθρο 16, και γι’ αυτά, απ’ ό,τι αντιλαμβάνομαι, υπάρχει μία ευρεία στήριξη από τις πιο πολλές πτέρυγες της Βουλής. Τα άρθρα αυτά προβλέπουν ότι οι δημόσιοι φορείς πρέπει να αναρτούν σε πραγματικό χρόνο εκτέλεσης τα αποτελέσματα της εκτέλεσης των προϋπολογισμών στο διαδίκτυο.
Αυτό είναι κάτι το οποίο κάποιοι φορείς ήδη το έχουν κάνει. Το έχει κάνει, παραδείγματος χάριν, με δικιά του πρωτοβουλία ο Δήμος της Αθήνας και είναι μία πρωτοβουλία την οποία και από αυτό το Βήμα θέλω να χαιρετίσω. Πιστεύω, όμως, ότι η παρακολούθηση της εκτέλεσης ενός προϋπολογισμού ενός φορέα είναι εξαιρετικά χρήσιμη και διότι προφανώς υπακούει στη βασική αρχή της διαφάνειας, αλλά και διότι με αυτόν τον τρόπο βαρούν στην πορεία του χρόνου διάφορα καμπανάκια για το αν ένας φορέας καθ’ οποιονδήποτε τρόπο βρίσκεται στη δυσάρεστη θέση να έχει υπερβεί τις συγκεκριμένες από τον προϋπολογισμό δαπάνες. 
Δεν νομίζω ότι σας λέω κάτι το οποίο δεν γνωρίζετε. Είχαμε και έχουμε περιπτώσεις στο παρελθόν όπου φορείς στη διάρκεια του έτους ξεπερνούσαν το εγκεκριμένο όριο δαπανών μόνο για να έρθει εκ των υστέρων το Υπουργείο Οικονομικών να καλύψει αυτές τις υπερβάσεις, χρησιμοποιώντας το αποθεματικό του προϋπολογισμού και ακριβώς αυτές τις πρακτικές θέλουμε εδώ να αποφύγουμε.
Άρα πιστεύω ότι και τα δύο αυτά άρθρα κινούνται σε αυτή τη σωστή κατεύθυνση της περαιτέρω κατοχύρωσης της διαφάνειας και της λογοδοσίας από τους ίδιους τους πολίτες.
Τώρα θέλω να έρθω σε ένα θέμα το οποίο έχει προκαλέσει πολλή συζήτηση και σήμερα άκουσα πολλές τοποθετήσεις και για το οποίο έχουμε μιλήσει πολλές φορές στην επιτροπή και στην Ολομέλεια και στο οποίο δεν θα επανερχόμουν εάν δεν το έθετε με τόση ένταση και ο εισηγητής του ΣΥΡΙΖΑ κ. Μητρόπουλος αλλά και άλλοι ομιλητές. Είναι το περιβόητο ζήτημα των πλαστών δικαιολογητικών και των παράνομων μετατροπών συμβάσεων ορισμένου χρόνου σε αορίστου. 
Κατ’ αρχάς λυπάμαι γιατί δεν άκουσα ή δεν αντελήφθην ποια είναι η στάση του ΣΥΡΙΖΑ για τα δύο άρθρα, το 28 και το 29, με τα οποία διεξάγεται πια υποχρεωτικά αυτεπάγγελτος έλεγχος γνησιότητας όλων των δικαιολογητικών κατά τη διαδικασία της πρόσληψης κάποιου στο δημόσιο και, βέβαια, κατά το επόμενο άρθρο, σε περίπτωση που υπάρχει οποιαδήποτε μεταβολή υπηρεσιακής κατάστασης. Διότι δεν αρκεί μόνο να θεραπεύσουμε το παρελθόν, θα πρέπει να προνοήσουμε τέτοιες πρακτικές να μην εξακολουθούν και στο μέλλον. 
Αυτό ακριβώς το άρθρο βάζει έναν τελικό φραγμό και μεταθέτει την ευθύνη του ελέγχου της γνησιότητας των δικαιολογητικών στις ίδιες διευθύνσεις διοικητικού, έτσι ώστε να είμαστε απολύτως βέβαιοι ότι πριν προσληφθεί οποιοσδήποτε από εδώ και στο εξής στο δημόσιο, θα έχει γίνει αυτός ο έλεγχος ώστε να μην επαναληφθεί και στο μέλλον το εξαιρετικά διαδεδομένο φαινόμενο της ύπαρξης πλαστών δικαιολογητικών με τα οποία κάποιοι επιτήδειοι κατάφεραν και μπήκαν στο δημόσιο.
Ξέρετε, για το ζήτημα αυτό πολλές φορές μιλούσαμε στο παρελθόν και από αυτό εδώ το Βήμα και προκάτοχοί μου είχαν μιλήσει για το ζήτημα των πλαστών. Είχαμε αναφερθεί και σε συγκεκριμένα νούμερα κατ’ εκτίμηση του πόσα είναι. Οφείλω, όμως, να πω ότι μόνο επί αυτής της πολιτικής ηγεσίας του Υπουργείου ξεκίνησε πραγματικά ένας συστηματικός και μεθοδικός έλεγχος για τα πλαστά δικαιολογητικά στη διοίκηση. Είναι και στοχευμένος έλεγχος μέσα από πρωτοβουλίες που ανέλαβε το ΣΕΕΔΔ, αλλά και οριζόντιος έλεγχος με σαφείς κατευθύνσεις που δώσαμε σε όλες τις διευθύνσεις διοικητικού. Τα αποτελέσματα των ελέγχων αυτών ενημερώνουν συνέχεια ένα επικαιροποιημένο σύστημα ηλεκτρονικού ελέγχου, το οποίο βρίσκεται στον ΣΕΕΔΔ.
Τι χρειαζόταν, λοιπόν, κυρίες και κύριοι συνάδελφοι, για να αντιμετωπίσουμε επιτέλους αυτό το καρκίνωμα; Δύο πράγματα: πολιτική βούληση και οργάνωση και μέθοδο. Αποδείξαμε ότι διαθέτουμε και τα δύο, εξ ου και έχουμε τα πρώτα καθόλου ευκαταφρόνητα αποτελέσματα στο ζήτημα του ελέγχου των πλαστών δικαιολογητικών. Και ναι, οι πιο πολλές περιπτώσεις πλαστών δικαιολογητικών αφορούν απολυτήρια λυκείου, όπου είτε αυτά δεν υπήρχαν καθόλου είτε είχε γίνει πλαστογράφηση του βαθμού. Το «13» ξέρετε γίνεται πολύ εύκολα «18» και αναφέρομαι σε πραγματικές περιπτώσεις τέτοιων πλαστών απολυτηρίων. 
Κατά συνέπεια είναι θετικό το ότι συμφωνούμε όλοι, τουλάχιστον επί της αρχής, ότι αυτή η δουλειά έπρεπε να γίνει. Βέβαια, για τον ΣΥΡΙΖΑ χρειάστηκε να περάσουμε από μια συγκεκριμένη εσωτερική διεργασία και αναζήτηση, για το  κατά πόσο αυτή η πρωτοβουλία της Κυβέρνησης ήταν προς τη σωστή κατεύθυνση. 
Τέλος καλό, όλα καλά! Τουλάχιστον, αποδέχεστε ότι αυτός ο έλεγχος καλώς γίνεται. Χαίρομαι, μάλιστα, που και οι αρμόδιοι δήμαρχοι και περιφερειάρχες που συντάσσονται με τον ΣΥΡΙΖΑ προχωρούν και αυτοί στον έλεγχο των δικαιολογητικών, έτσι ώστε να εντοπιστούν τα όποια πλαστά μπορεί να υπάρχουν. 
Εκεί που έχουμε περισσότερες διαφωνίες, κυρίες και κύριοι συνάδελφοι, είναι στο περιβόητο ζήτημα της μετατροπής των συμβάσεων ορισμένου χρόνου σε αορίστου. Έχουν γίνει πολλές συζητήσεις σε αυτή την Αίθουσα και από την πρώτη στιγμή είπα, κυρίες και κύριοι συνάδελφοι ότι το Υπουργείο Διοικητικής Μεταρρύθμισης προχωράει σε αυτόν τον έλεγχο, επειδή έχει επαρκή στοιχεία ότι κατά τη διαδικασία μετατροπών των συμβάσεων δεν τηρήθηκε ο νόμος. Δηλαδή, κάποιοι –για να το πούμε πολύ απλά- χωρίς να πληρούν τις προϋποθέσεις του νόμου, μετέτρεψαν τις συμβάσεις ορισμένου χρόνου σε αορίστου. Με αυτόν τον τρόπο, όπως είπε νομίζω πολύ γλαφυρά και ο κ. Γεωργιάδης, πήραν τη θέση κάποιου άλλου! Είναι τόσο απλό. Παρέβησαν τον νόμο. 
Αυτό είναι κάτι το οποίο εμείς δεν μπορούμε να το αποδεχθούμε. Και εδώ έχουμε δύο επιλογές: Η μία είναι να πούμε ότι δεν ασχολούμαστε καθόλου με το παρελθόν και, κατά συνέπεια, ενδεχομένως με μια οριζόντια ρύθμιση θα νομιμοποιήσουμε όλους όσους είχαν υποπέσει σε αυτόν τον «πειρασμό», να μετατρέψουν παράνομα συμβάσεις και η άλλη είναι να ψάξουμε αυτή την περίπτωση, να διερευνήσουμε τις παράνομες μετατροπές και όσοι μετέτρεψαν παράνομα τις συμβάσεις, θα πρέπει να απομακρυνθούν από το δημόσιο.
Βέβαια, έχουμε πια στη διάθεσή μας, όπως είχαμε εξ αρχής, αρκετά στοιχεία για τον τρόπο, με τον οποίο γίνονταν αυτές οι παράνομες μετατροπές συμβάσεων, γι’ αυτή την απαράδεκτη -και νομίζω ότι είμαι ήπιος στη φρασεολογία μου- «φάμπρικα» η οποία είχε στηθεί, μεταξύ κυρίως δημοτικών αρχών του παρελθόντος και συμβασιούχων, έτσι ώστε να μετατρέπονται οι συμβάσεις τους, χωρίς να πληρούνται οι προϋποθέσεις. 
Έχω στα χέρια μου ένα πόρισμα –το οποίο θα καταθέσω στα Πρακτικά της Βουλής- το οποίο συνέταξε ο Σύμβουλος Επιθεωρητής του ΑΣΕΠ, ο κ. Λουκάς Λυμπερόπουλος, σε εκτέλεση μιας παραγγελίας του Προέδρου του ΑΣΕΠ, που αφορά την περίφημη «υπόθεση της Δραπετσώνας». Αναφερθήκατε νομίζω και εσείς, κύριε Μητρόπουλε, σε αυτή την υπόθεση.",134550,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15721"," 
"," Στο Κερατσίνι αναφέρθηκα.",134551,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15722","
"," Τότε ήταν μόνο Δραπετσώνα. 
Μάλιστα, είχα και μια επίσκεψη πριν λίγες μέρες του καινούργιου Δημάρχου στο Υπουργείο μου, ο οποίος ήρθε να συζητήσουμε το ζήτημα αυτό, συνεπικουρούμενος μάλιστα και από Βουλευτές της Αντιπολίτευσης, τον κ. Λαφαζάνη, την κ. Γιαννακάκη και συναδέλφους από το ΚΚΕ. Ήρθαν, λοιπόν, να συζητήσουμε τα αποτελέσματα του πορίσματος αυτού. 
Το πόρισμα αυτό, κυρίες και κύριοι συνάδελφοι, είναι κόλαφος! Αξίζει τον κόπο πραγματικά να το πάρετε και να το διαβάσετε –συνήθως, ξέρετε, αυτά που καταθέτουμε στα Πρακτικά δεν πολυδιαβάζονται- διότι καταδεικνύει με τον πλέον κατηγορηματικό τρόπο τι ακριβώς συνέβαινε στους δήμους εκείνη την εποχή. Επίσης, επιβεβαιώνει ότι όλες αυτές οι συντεχνίες είχαν γίνει σε πλήρη γνώση και των υπαλλήλων και των δημοτικών αρχών. 
Μάλιστα -και πραγματικά δεν θα έκανα αυτήν την αναφορά, κύριε Μητρόπουλε, αλλά επειδή επανήλθατε στο θέμα μετ’ επιτάσεως- το πόρισμα αναφέρει και μια αναζήτηση τεκμηριωμένης επιστημονικής γνώμης, την οποία αναζήτησαν τότε ο δήμαρχος, ο οποίος δεν ζει πια, το δημοτικό συμβούλιο και οι υπάλληλοι, κατά το ποσό πληρούνται τα κριτήρια. Και πού πήγαν;",134552,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15723"," 
"," Το απαντήσαμε.",134553,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15724"," 
"," Πήγαν σε σας. Φυσικό είναι να πάνε σε σας, είστε εργατολόγος έγκριτος, είχατε άποψη για τα θέματα αυτά. 
Διαβάζω, λοιπόν, στη σελίδα 31, τίτλος: «Η γνώση των δημοτικών συμβούλων». «Οι ως άνω δημοτικοί σύμβουλοι τελούσαν σε πλήρη γνώση», εκτιμά ο κ. Λυμπερόπουλος, «ότι οι υπάλληλοι αυτοί δεν πληρούσαν τις προϋποθέσεις του π.δ. 164/2004. Τούτο προκύπτει αναμφισβητήτως εκ των εξής: Ο δήμος είχε συμβουλευτεί σχετικώς τον καθηγητή του Εργατικού Δικαίου κ. Αλέξη Μητρόπουλο στον οποίο έθεσε υπ’ όψιν του όλες τις περιπτώσεις των υπαλλήλων. Ο καθηγητής τούς δήλωσε ότι ουδείς των υπαλλήλων πληροί τις προϋποθέσεις του προεδρικού διατάγματος.",134554,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15725"," 
"," Έλεγα εγώ «ουδείς»;",134555,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15726","
"," Συνεχίζω, και θα απαντήσετε, κύριε Μητρόπουλε. 
Τα διαβάζω, ξέρετε, επειδή είναι ενδεικτικά του τι συνέβαινε.  Δήμαρχος: «Όλα τα προγράμματα κατάρτισης, επιμόρφωσης ΟΑΕΔ, κοινωνικής μέριμνας, με ερωτηματικό και τα ευρωπαϊκά προγράμματα, όλα εξαιρούνται. Δηλαδή δεν μπορούν όσα στοιχεία και αν βάλουμε εμείς», έλεγε ο δήμαρχος, «να μονιμοποιηθούν και να γίνουν αορίστου χρόνου». Αυτή είναι η άποψη του κ. Μητρόπουλου. 
Γι’ αυτό σήμερα όπως σας είπα, πήγα στον καθηγητή κ. Μητρόπουλο και του έθεσα το θέμα όπως έχει και μου είπε τις απόψεις του ο άνθρωπος. Και ακολουθεί τοποθέτηση της…",134556,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15727","
"," Άρα ήρθατε να με επαινέσετε τώρα;",134557,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15728","
"," Σας επαινώ, ακριβώς, για την επιστημονική σας επάρκεια. 
Και έρχεται, λοιπόν, και μια εργαζόμενη -αναφέρεται με το όνομά της- η οποία λέει: «Με τη συνάντηση που είχαμε το απόγευμα με τον δήμαρχο και τον καθηγητή του Εργατικού Δικαίου κ. Μητρόπουλο, δίνοντάς τους τις συμβάσεις, όπως έχουν καταγραφεί στην αίτησή μου, είπε εν ψυχρώ ότι δεν συντρέχουν οι προϋποθέσεις του π.δ 164».",134558,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15729"," 
"," Το είπα εγώ αυτό;",134559,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15730","
"," Εν ψυχρώ!",134560,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15731","
"," Εγώ το είπα αυτό;",134561,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15732","
"," Το είπατε. Το λέει.",134562,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15733"," 
"," Γιατί «εν ψυχρώ»; Εσείς είστε θερμός, κύριε Μητρόπουλε!",134563,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15734","
"," Μα, θα πω άλλα σήμερα;",134564,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15735","
"," Ε, είστε και θερμός άνδρας!",134565,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15736"," 
"," Μα το ακούω αυτό.",134566,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15737"," 
"," Εδώ πέρα, λοιπόν, συμβαίνει το εξής παράδοξο, θεωρώντας ότι  …",134567,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15738","
"," Εγώ άλλα είπα.",134568,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15739","
"," Μα εδώ θα πείτε άλλα! Αλλά το ερώτημα είναι: Δάσκαλε που δίδασκες… φορώντας, λοιπόν, το καπέλο του έγκριτου εργατολόγου, είπατε τι;",134569,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15740","
"," Μα, δεν καταλάβατε.",134570,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15741","
"," Ήρθαν κάποιοι και σας είπαν: Πληρούμε τις προϋποθέσεις; Τους είπατε: Φυσικά και δεν πληροίτε τις προϋποθέσεις. Τι είναι αυτά, τα οποία λέτε;   
Έρχεται ο δήμος και με την απόφαση του δημοτικού συμβουλίου στέλνει άλλα στοιχεία στο ΑΣΕΠ -γνώριζε πλήρως την πραγματικότητα ο δήμαρχος, ο δήμος και το δημοτικό συμβούλιο- και το ΑΣΕΠ έρχεται –παραπλανώμενο, όπως λέει ο κ. Λυμπερόπουλος- να επικυρώσει στοιχεία, τα οποία όμως ήταν παντελώς ανακριβή. 
Και ερωτώ: Εσείς με την επιστημονική σας επάρκεια ξέρατε ακριβώς τι συνέβαινε. Και αυτό το οποίο συνέβη στη Δραπετσώνα, δεν συνέβη μόνο στη Δραπετσώνα, συνέβη και σε πολλούς άλλους δήμους. Απλά περιγράφεται ενδεικτικά στο πόρισμα αυτό το πώς είχε στηθεί αυτή η «φάμπρικα». 
Έρχεστε τώρα, και αντί να πείτε «ναι, ναι, ναι, νέοι άνθρωποι αυτοί δεν πληρούσαν τις προϋποθέσεις» -και εσείς βέβαια κομψά το εννοήσατε, άλλοι δεν το εννόησαν- «αλλά τι να κάνουμε, είναι ασύμμετρη» …",134571,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15742","
"," Αυτό λέω;",134572,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15743","
"," Το λέτε τώρα!",134573,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15744","
"," Και τότε αυτό έλεγα και τώρα αυτό λέω.",134574,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15745"," 
"," Αλλά, ας δεχθούμε επιτέλους …
(Θόρυβος από την πτέρυγα του ΣΥΡΙΖΑ)",134575,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15746","
"," Πάντα το λέμε!",134576,""," ΘΕΟΔΩΡΟΣ ΔΡΙΤΣΑΣ",76,"",76
"15747","
"," Αμ, δεν το λέτε. Έπρεπε να βγουν τα πορίσματα για να το πείτε.",134577,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15748","
"," Και ποιοι είμαστε εμείς με τα πορίσματα…",134578,""," ΘΕΟΔΩΡΟΣ ΔΡΙΤΣΑΣ",76,"",76
"15749","
"," Αυτό είναι υποκρισία.",134579,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15750","
"," Εμείς πάντα το λέμε.",134580,""," ΘΕΟΔΩΡΟΣ ΔΡΙΤΣΑΣ",76,"",76
"15751","
"," Αυτό που κάνετε, κύριε Δρίτσα, …",134581,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15752","
"," Εμείς τα κάναμε; Εσείς τα κάνατε! Τις συνέπειες θα τις πληρώσουν άλλοι;
(Θόρυβος στην Αίθουσα)",134582,""," ΘΕΟΔΩΡΟΣ ΔΡΙΤΣΑΣ",76,"",76
"15753","
"," Παρακαλώ, κύριε Δρίτσα! Κύριοι συνάδελφοι!",134583,"Chairman","ΠΡΟΕΔΡΕΥΟΥΣΑ",125,"",125
"15754","
"," Ο δήμαρχος τι έκανε; Δεν έκανε τίποτα ο δήμαρχος;",134584,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15755"," 
"," Δεν μπορείτε να παραμελείτε …",134585,""," ΘΕΟΔΩΡΟΣ ΔΡΙΤΣΑΣ",76,"",76
"15756","
"," Μην ανησυχείτε!
Πάμε, λοιπόν, στην ουσία του θέματος.",134586,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15757","
"," Παρακαλώ, κύριοι συνάδελφοι!",134587,"Chairman","ΠΡΟΕΔΡΕΥΟΥΣΑ",125,"",125
"15758","
"," Ποιος πρέπει, λοιπόν, να πληρώσει…",134588,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15759","
"," Είναι ντροπή να παριστάνετε…",134589,""," ΘΕΟΔΩΡΟΣ ΔΡΙΤΣΑΣ",76,"",76
"15760","
"," Μισό λεπτό, καταλαβαίνω τον εκνευρισμό σας!",134590,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15761","
"," Δεν είναι εκνευρισμός! Θυμώνω!",134591,""," ΘΕΟΔΩΡΟΣ ΔΡΙΤΣΑΣ",76,"",76
"15762","
"," Παρακαλώ!",134592,"Chairman","ΠΡΟΕΔΡΕΥΟΥΣΑ",125,"",125
"15763","
"," Μαρία Αντουανέτα! Αριστοκρατία!",134593,""," ΘΕΟΔΩΡΟΣ ΔΡΙΤΣΑΣ",76,"",76
"15764","
"," Κύριε Δρίτσα, παρακαλώ!",134594,"Chairman","ΠΡΟΕΔΡΕΥΟΥΣΑ",125,"",125
"15765","
"," Αγανακτώ!",134595,""," ΘΕΟΔΩΡΟΣ ΔΡΙΤΣΑΣ",76,"",76
"15766","
"," Ναι, σας βλέπω πολύ αγανακτισμένο. Το καταλαβαίνω. Και εγώ θα αγανακτούσα στη θέση σας.",134596,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15767"," 
"," Κύριε Δρίτσα, παρακαλώ κρατήστε την αγανάκτηση σας.",134597,"Chairman","ΠΡΟΕΔΡΕΥΟΥΣΑ",125,"",125
"15768","
"," Αγανακτώ!",134598,""," ΘΕΟΔΩΡΟΣ ΔΡΙΤΣΑΣ",76,"",76
"15769","
"," Όλοι παραπλανημένοι είναι σε αυτόν τον τόπο! Όλοι παραπλανημένοι είναι! Τι γίνεται εδώ πέρα;",134599,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15770","
"," Λοιπόν, σας παρακαλώ!
Ολοκληρώστε, κύριε Υπουργέ.",134600,"Chairman","ΠΡΟΕΔΡΕΥΟΥΣΑ",125,"",125
"15771","
"," Αγανακτώ!",134601,""," ΘΕΟΔΩΡΟΣ ΔΡΙΤΣΑΣ",76,"",76
"15772","
"," Συγκρατήστε την αγανάκτηση σας και ακούστε με!",134602,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15773","
"," Γιατί είστε της αριστοκρατίας!",134603,""," ΘΕΟΔΩΡΟΣ ΔΡΙΤΣΑΣ",76,"",76
"15774","
"," Λοιπόν, συγκρατήστε λίγο την αγανάκτηση!",134604,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15775","
"," Είστε και ευχαριστημένοι που απολύετε κόσμο! Γιατί είστε της αριστοκρατίας! Δεν ξέρετε τι σημαίνει φτώχεια!
(Θόρυβος-Διαμαρτυρίες από την πτέρυγα της Νέας Δημοκρατίας)",134605,""," ΘΕΟΔΩΡΟΣ ΔΡΙΤΣΑΣ",76,"",76
"15776","
"," Κύριε Δρίτσα, σας παρακαλώ.",134606,"Chairman","ΠΡΟΕΔΡΕΥΟΥΣΑ",125,"",125
"15777"," 
"," Άρα, επειδή είναι φτωχοί και μπήκαν παράνομα, πρέπει να μείνουν.",134607,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15778"," 
"," Να παρανομούν δηλαδή συνέχεια όσοι είναι φτωχοί και οι πλούσιοι να λογοδοτούν πάντοτε!",134608,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15779","
"," Αυτό λέτε; Για πείτε το, κύριε Δρίτσα, πείτε το!",134609,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15780"," 
"," Μιλάτε εσείς για νομιμότητα;
(Θόρυβος στην Αίθουσα)",134610,""," ΘΕΟΔΩΡΟΣ ΔΡΙΤΣΑΣ",76,"",76
"15781","
"," Κύριοι συνάδελφοι της Νέας Δημοκρατίας, σας μιλάει ο Υπουργός.",134611,"Chairman","ΠΡΟΕΔΡΕΥΟΥΣΑ",125,"",125
"15782"," 
"," Για νομιμότητα δεν μπορείτε να μιλάτε! Τι να κάνουμε;",134612,""," ΘΕΟΔΩΡΟΣ ΔΡΙΤΣΑΣ",76,"",76
"15783"," 
"," Για ποιον λόγο να μη μιλάμε για νομιμότητα;",134613,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15784"," 
"," Επειδή εξελίσσεται διαδραστικά αυτή η συζήτηση προς ενδιαφέρουσα κατεύθυνση…",134614,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15785","
"," Είστε εσείς που πήγατε να δικαιολογήσετε τις πομπές του Δημάρχου της Δραπετσώνας…",134615,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15786","
"," Σας παρακαλώ!",134616,"Chairman","ΠΡΟΕΔΡΕΥΟΥΣΑ",125,"",125
"15787","
"," Έχω υπομονή.",134617,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15788","
"," Μπορείτε τότε εσείς να δικαιολογήσετε τις πομπές αυτές που πήγατε εκεί;",134618,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15789","
"," Εμείς θα ξαναπάμε. 
Δεν μπορείτε να μιλάτε εσείς, είστε χωμένοι μέσα στη λάσπη! Σιγά το πόρισμα!",134619,""," ΘΕΟΔΩΡΟΣ ΔΡΙΤΣΑΣ",76,"",76
"15790","
"," Α, είναι το πόρισμα τώρα! Ό,τι δεν μας συμφέρει, δεν είναι πόρισμα.",134620,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15791"," 
"," Παρακαλώ, κύριε Τσαβδαρίδη, διακόπτετε τον Υπουργό! Κύριε Τσαβδαρίδη!
(Θόρυβος στην Αίθουσα)",134621,"Chairman","ΠΡΟΕΔΡΕΥΟΥΣΑ",125,"",125
"15792","
"," Κύριοι συνάδελφοι, επειδή βλέπω ότι η συζήτηση, το επιχείρημα εξελίσσεται προς μία ενδιαφέρουσα κατεύθυνση…",134622,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15793","
"," Ωραία, εκτός Αιθούσης η ενδιαφέρουσα κατεύθυνση. 
Ολοκληρώστε, κύριε Υπουργέ, την εισήγησή σας.",134623,"Chairman","ΠΡΟΕΔΡΕΥΟΥΣΑ",125,"",125
"15794"," 
"," Ποιο είναι το σημαντικό το οποίο υποκρύπτεται πίσω από τις διακοπές σας και το οποίο το άκουσα και από συναδέλφους και από τον καινούργιο δήμαρχο; Ο καινούργιος δήμαρχος δεν φέρει καμμία ευθύνη.",134624,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15795"," 
"," Στον κ. Τσαβδαρίδη πείτε τα! Δεν τα κατάλαβε.",134625,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15796","
"," Αφήστε τα, κυρία Κωνσταντοπούλου! Στεναχωρηθήκατε!",134626,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15797","
"," Και θέλω να το πω αυτό, δεν φέρει καμμία ευθύνη, βρίσκεται εκεί και έχει κληρονομήσει ένα πρόβλημα. «Φτωχοδιάβολοι ήταν, φουκαράδες ήταν, τους κούνησε κάποιος μια σύμβαση και τους είπε, έλα τώρα να την υπογράψουμε». 
Έχει, λοιπόν, μεγάλη ευθύνη και η δημοτική αρχή; Βεβαίως και έχει. Ερευνάται η ευθύνη της δημοτικής αρχής; Σε βαθμό κακουργήματος, κύριε Δρίτσα. Ο μεν δήμαρχος έχει αποβιώσει, όμως οι ευθύνες των δημοτικών συμβούλων δεν παραγράφονται. Και ξέρετε ποια είναι, κατά τον κ. Λυμπερόπουλο, η ζημιά για τον Έλληνα φορολογούμενο; Η ζημιά είναι 2,1 εκατομμύρια ευρώ από αυτήν την ιστορία. Και αυτός είναι ένας δήμος μόνο. 
Τα ξέρατε όλα. Όλα τα ξέρατε. Ξέρατε ακριβώς τι συνέβαινε και έρχεστε τώρα με μόνο επιχείρημα ότι είναι κάποιοι φουκαράδες.",134627,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15798"," 
"," Αυτοί που έμεναν έξω δεν είναι φουκαράδες;",134628,""," ΜΑΞΙΜΟΣ ΣΕΝΕΤΑΚΗΣ",250,"",250
"15799","
"," Και άλλοι φουκαράδες είναι απ’ έξω. Και άλλοι φουκαράδες είναι άνεργοι στον ιδιωτικό τομέα και είναι απ’ έξω και άλλοι φουκαράδες που δεν μπορούσαν να κάνουν χρήση του διατάγματος περί νομιμοποίησης…",134629,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15800","
"," Είναι δύο εκατομμύρια; Μα τι λέμε τώρα;",134630,""," ΘΕΟΔΩΡΟΣ ΔΡΙΤΣΑΣ",76,"",76
"15801"," 
"," Δεν θα με διακόψετε άλλο. Θα μιλήσετε μετά.",134631,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15802"," 
"," Σας παρακαλώ, κύριε Δρίτσα, μη διακόπτετε.",134632,"Chairman","ΠΡΟΕΔΡΕΥΟΥΣΑ",125,"",125
"15803"," 
"," Και άλλοι φουκαράδες δεν έκαναν χρήση του διατάγματος γιατί δεν τηρούσαν τις προϋποθέσεις. 
Αυτή είναι η Αριστερά της ισότητας; Αυτή είναι η Αριστερά των ίσων ευκαιριών; Ρωτώ, λοιπόν, και περιμένω ακόμα μια απάντηση.
Καταθέτω τη σχετική έκθεση, την οποία πραγματικά αξίζει να διαβάσετε. Θα άξιζε να διανεμηθεί αυτή η έκθεση και θα το κάνω, θα τη διανείμω, για να καταλάβουμε ακριβώς τι συνέβαινε. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)",134633,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15804","
"," Να τη διανείμετε, κύριε Υπουργέ.",134634,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15805"," 
"," Ερχόμαστε, λοιπόν, εμείς και λέμε «ναι, θέλουμε να ερευνήσουμε εάν υπάρχουν αντίστοιχες τέτοιες περιπτώσεις», διότι κάποιοι δήμοι το έκαναν, κάποιοι δήμοι δεν το έκαναν αυτό. Βρισκόμαστε απέναντι στο ενδιαφέρον φαινόμενο δήμαρχοι –και δεν με ενδιαφέρει με ποιον έχουν εκλεγεί- να πετάνε στην ουσία έξω τους ελεγκτές του Σώματος Επιθεωρητών Δημόσιας Διοίκησης. Τι παράξενο και τι οξύμωρο να αγωνίζεστε, από τη μία, για την ελεύθερη πρόσβαση διάφορων τραμπούκων στα πανεπιστήμια και, από την άλλη,…",134635,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15806","
"," Οι Βουλευτές και οι εργαζόμενοι, δεν είναι τραμπούκοι…",134636,""," ΘΕΟΔΩΡΟΣ ΔΡΙΤΣΑΣ",76,"",76
"15807","
"," Όχι, δεν αναφέρομαι στους Βουλευτές. Όχι, δεν αναφέρομαι στους Βουλευτές σας. Προς θεού! Όμως, όλοι ξέρουμε τι συνέβαινε μέσα στα πανεπιστήμια.",134637,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15808","
"," Στους υπαλλήλους των πανεπιστημίων αναφέρεστε;",134638,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15809","
"," Τραμπούκοι δεν είναι οι εργαζόμενοι. Ήταν υπάλληλοι, ήταν εργαζόμενοι.",134639,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15810"," 
"," Κύριοι συνάδελφοι, αφήστε τον κύριο Υπουργό να τοποθετηθεί.",134640,"Chairman","ΠΡΟΕΔΡΕΥΟΥΣΑ",125,"",125
"15811"," 
"," Αναφέρομαι στη γνωστή πραγματικότητα, κυρία Κωνσταντοπούλου, την οποία έχετε υπερασπιστεί πάρα πολλές φορές και ως δικηγόρος,…",134641,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15812","
"," Στους εξωπανεπιστημιακούς.",134642,""," ΓΕΩΡΓΙΟΣ ΓΕΩΡΓΑΝΤΑΣ",50,"",50
"15813","
"," …διαφόρων εξωαριστερών στοιχείων που είχαν γεμίσει τα πανεπιστήμια με γιάφκες με μολότοφ. Εκεί αναφέρομαι. 
(Χειροκροτήματα από την πτέρυγα της Νέας Δημοκρατίας)
Δεν τα ξέρετε; Δεν τα ξέρετε, αφού τους υπερασπιζόσασταν;",134643,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15814"," 
"," Δεν αναφέρεστε πιο συγκεκριμένα;",134644,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15815"," 
"," Κυρία Κωνσταντοπούλου, σας παρακαλώ, μη διακόπτετε. Μα, δεν απαντάτε έτσι. Όταν πάρετε τον λόγο, θα απαντήσετε.",134645,"Chairman","ΠΡΟΕΔΡΕΥΟΥΣΑ",125,"",125
"15816"," 
"," Μα, λασπολογεί! Ζητώ τον λόγο επί προσωπικού.",134646,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15817"," 
"," Όχι, δεν είναι προσωπικό. Με το παραμικρό ζητάτε τον λόγο για προσωπικό.",134647,"Chairman","ΠΡΟΕΔΡΕΥΟΥΣΑ",125,"",125
"15818"," 
"," Μετά θα μιλήσετε για το προσωπικό.",134648,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15819"," 
"," Ως δικηγόρος λέτε ότι δεν υπάρχει προσωπικό; Αστειεύεστε!",134649,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15820","
"," Όχι, δεν είναι προσωπικό το θέμα.",134650,"Chairman","ΠΡΟΕΔΡΕΥΟΥΣΑ",125,"",125
"15821"," 
"," Εσείς με διακόπτετε.",134651,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15822"," 
"," Κύριε Μητσοτάκη και εσείς παρακαλώ να μην αναφέρεστε προσωπικά. 
Κύριε Υπουργέ, παρακαλώ, συνεχίστε.",134652,"Chairman","ΠΡΟΕΔΡΕΥΟΥΣΑ",125,"",125
"15823","
"," Μετά, όταν τελειώσω, θα κρίνει το Προεδρείο αν υπάρχει προσωπικό. 
Τι παράξενο, λοιπόν! Εσείς κόπτεστε για την ελεύθερη πρόσβαση στα πανεπιστήμια και από την άλλη σιγοντάρετε εκείνους τους δημάρχους που δεν επιτρέπουν τον έλεγχο του Σώματος Επιθεωρητών Ελεγκτών Δημόσιας Διοίκησης και με αναγκάσατε να στείλω την υπόθεση στον εισαγγελέα και θα επιληφθεί τελικά η δικαιοσύνη. 
Ας τελειώσουν επιτέλους τα ψέματα εδώ πέρα, σε αυτήν την Αίθουσα! Ξέρουμε ακριβώς τι συνέβαινε. Το καταδεικνύει με απόλυτη σαφήνεια το πόρισμα. Θέλουμε να το ερευνήσουμε. Έχουμε τη νομική εξουσιοδότηση της Βουλής των Ελλήνων να το ερευνήσουμε και θα το ερευνήσουμε, όσο χρόνο και αν μας πάρει, όποια μέσα κι αν χρειαστεί να χρησιμοποιήσουμε. Αυτό θα το κάνουμε είτε σας αρέσει είτε δεν σας αρέσει. 
Πραγματικά λυπάμαι που η Αριστερά της ισότητος, αντί να είναι η πρώτη -καθώς δεν συμμετείχε σε παλιά πελατειακά ρουσφέτια- που θα καταδικάσει αυτήν την πρακτική, έρχεστε και αγκαλιάζετε και στηρίζετε ποιους; Ποιους για να καταλάβω; Ποιους στηρίζετε μέσα από αυτήν την επιχειρηματολογία. Αυτόν ο οποίος μετέτρεψε μία σύμβαση εν γνώσει του -το ήξερε, ήταν εν γνώσει του, του το είχαν πει του ανθρώπου!- ότι δεν πληρούσε τις προϋποθέσεις; Αυτούς έρχεστε και υπερασπίζεστε; Δηλαδή δεν μπορούμε ούτε σε αυτό το αυτονόητο επιτέλους να διεκδικήσουμε μία συμφωνία σε αυτήν εδώ την Αίθουσα; 
Ξέρετε, έγινε μεγάλη κουβέντα για φιλόδοξα σχέδια μεταρρύθμισης. Ναι, πραγματικά θεωρούμε ότι –και θα αναφερθώ αύριο στα υπόλοιπα θέματα που τέθηκαν που αφορούν τους οργανισμούς και τις λοιπές διατάξεις-…",134653,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15824","
"," Πότε αύριο;",134654,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15825"," 
"," Αύριο στην κατ’ άρθρον. Σας ενοχλεί;",134655,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15826","
"," Όποτε θέλετε μιλάτε;",134656,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15827","
"," Μα, τι κάνετε τώρα, κυρία Κωνσταντοπούλου; Σας παρακαλώ.",134657,"Chairman","ΠΡΟΕΔΡΕΥΟΥΣΑ",125,"",125
"15828","
"," Σήμερα είναι η επί της αρχής συζήτηση.",134658,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15829","
"," Δεν θα σας δώσω και λογαριασμό, κυρία Κωνσταντοπούλου, πότε θα μιλήσω!",134659,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15830","
"," Παρακαλώ, κύριε Μητσοτάκη, συνεχίστε.",134660,"Chairman","ΠΡΟΕΔΡΕΥΟΥΣΑ",125,"",125
"15831","
"," Άμα θέλετε, κυρία Κωνσταντοπούλου, υποβάλετε μου και γραπτώς κατευθύνσεις για το πότε θα μιλάω! Όποτε θέλω θα μιλήσω!",134661,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15832","
"," Συνεχίστε, κύριε Μητσοτάκη. Τρώτε χρόνο.",134662,"Chairman","ΠΡΟΕΔΡΕΥΟΥΣΑ",125,"",125
"15833","
"," Και μην ανησυχείτε, κυρία Κωνσταντοπούλου, θα σας απαντήσω γραπτώς.",134663,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15834"," 
"," Όχι, να ζητήσετε την άδεια της κ. Κωνσταντοπούλου!",134664,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15835","
"," Από εδώ και πέρα θα ζητώ την άδειά σας για το πότε θα μιλάω!
(Χειροκροτήματα από την πτέρυγα της Νέας Δημοκρατίας)
Κλείνοντας, θα ήθελα να πω ότι ζητώ απλώς την επαναφορά στην κανονικότητα και τη νομιμότητα. Ζητώ να τραβήξουμε μία οριστική γραμμή με το παρελθόν, ένα παρελθόν για το οποίο ναι, και το δικό μας κόμμα έχει ευθύνες αλλά έχει το θάρρος να τις αναγνωρίσει. Εσείς δεν έχετε το θάρρος να τραβήξετε αυτήν τη γραμμή με το παρελθόν, διότι δυστυχώς οι πελάτες του παλαιού παρελθόντος έχουν μετακινηθεί συλλήβδην σε εσάς. Γι’ αυτό και δεν παίρνετε αποστάσεις.
Ευχαριστώ πάρα πολύ, κυρία Πρόεδρε.
(Ζωηρά και παρατεταμένα χειροκροτήματα από την πτέρυγα της Νέας Δημοκρατίας)",134665,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15836","
"," Κυρία Πρόεδρε, θα ήθελα τον λόγο επί προσωπικού.",134666,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15837","
"," Όχι, κυρία Κωνσταντοπούλου. Δεν υπάρχει προσωπικό.",134667,"Chairman","ΠΡΟΕΔΡΕΥΟΥΣΑ",125,"",125
"15838","
"," Οφείλετε για ένα λεπτό να μου δώσετε τον λόγο!",134668,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15839","
"," Δεν αναφέρθηκε σε εσάς ο Υπουργός. Θα σας δώσω τον λόγο, για να δευτερολογήσετε και θα τα πείτε.",134669,"Chairman","ΠΡΟΕΔΡΕΥΟΥΣΑ",125,"",125
"15840","
"," Οφείλετε να μου δώσετε τον λόγο ένα λεπτό, σύμφωνα με τον Κανονισμό!",134670,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15841","
"," Όχι.",134671,"Chairman","ΠΡΟΕΔΡΕΥΟΥΣΑ",125,"",125
"15842"," 
"," Αμφισβητώ την κρίση σας ότι δεν υπάρχει προσωπικό! Οφείλετε κατά τον Κανονισμό, κυρία Πρόεδρε, να μου δώσετε τον λόγο!",134672,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15843","
"," Κύριε Γεωργιάδη, θα μιλήσετε; Έχετε δευτερολογήσει;",134673,"Chairman","ΠΡΟΕΔΡΕΥΟΥΣΑ",125,"",125
"15844","
"," Έχω μιλήσει έξι λεπτά.",134674,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15845","
"," Ωραία. Ακούστε με, λοιπόν, κύριε Γεωργιάδη, που σας δίνω τον λόγο και ελάτε να μιλήσετε ως Κοινοβουλευτικός Εκπρόσωπος.",134675,"Chairman","ΠΡΟΕΔΡΕΥΟΥΣΑ",125,"",125
"15846","
"," Προσκαλείτε τον κ. Γεωργιάδη που δεν ζήτησε τον λόγο και δεν μου δίνετε εμένα τον λόγο;",134676,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15847","
"," Κυρία Κωνσταντοπούλου, σας παρακαλώ! Ο κ. Γεωργιάδης…",134677,"Chairman","ΠΡΟΕΔΡΕΥΟΥΣΑ",125,"",125
"15848","
"," Είστε υποχρεωμένη να εφαρμόσετε τον Κανονισμό!",134678,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15849","
"," Σας παρακαλώ, μην φωνάζετε εδώ μέσα!",134679,"Chairman","ΠΡΟΕΔΡΕΥΟΥΣΑ",125,"",125
"15850","
"," Μην με παρακαλείτε! Είστε υποχρεωμένη να εφαρμόσετε τον Κανονισμό!",134680,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15851","
"," Μη φωνάζετε! Δεν υπάρχει προσωπικό τώρα!",134681,"Chairman","ΠΡΟΕΔΡΕΥΟΥΣΑ",125,"",125
"15852","
"," Είστε υποχρεωμένη να εφαρμόσετε τον Κανονισμό!",134682,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15853","
"," Νομίζω ότι καταλαβαίνουμε τι σημαίνει προσωπικό!",134683,"Chairman","ΠΡΟΕΔΡΕΥΟΥΣΑ",125,"",125
"15854","
"," Είστε υποχρεωμένη να εφαρμόσετε τον Κανονισμό!",134684,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15855","
"," Ελάτε, κύριε Γεωργιάδη. Έχετε τον λόγο Θα μιλήσετε έξι λεπτά; Έτσι δεν είναι;",134685,"Chairman","ΠΡΟΕΔΡΕΥΟΥΣΑ",125,"",125
"15856","
"," Έχω δώδεκα λεπτά αλλά δεν θα τα εξαντλήσω. Δεν χρειάζεται.",134686,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15857","
"," Κρατήστε το χρόνο σας, μήπως χρειαστεί. 
Ορίστε, έχετε τον λόγο.",134687,"Chairman","ΠΡΟΕΔΡΕΥΟΥΣΑ",125,"",125
"15858","
"," Αφού συνεννοηθήκατε μεταξύ σας, εντάξει. 
Είναι ανήκουστο αυτό που κάνετε, κυρία Πρόεδρε!",134688,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15859"," 
"," Ας κάνουμε και εμείς κανένα ανήκουστο!",134689,"Chairman","ΠΡΟΕΔΡΕΥΟΥΣΑ",125,"",125
"15860","
"," Είστε και νομικός και δικηγόρος! Είναι ανήκουστο αυτό που κάνετε! Είναι ανήκουστο!",134690,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15861","
"," Κρατήστε την ψυχραιμία σας, σας παρακαλώ!",134691,"Chairman","ΠΡΟΕΔΡΕΥΟΥΣΑ",125,"",125
"15862","
"," Ανήκουστο! Να εκτοξεύεται συκοφαντία –και μάλιστα ψευδέστατη συκοφαντία- συγκεκριμένη κατά της επαγγελματικής δραστηριότητας συναδέλφου Βουλευτή από τον κύριο Υπουργό και εσείς να προσποιείστε ότι δεν υπάρχει!",134692,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15863","
"," Δεν μπορείτε όμως να φωνάζετε! Δεν είναι αίθουσα δικαστηρίου εδώ. Πιο ήρεμα θα μιλάμε όλοι.",134693,"Chairman","ΠΡΟΕΔΡΕΥΟΥΣΑ",125,"",125
"15864","
"," Έχετε το προνόμιο του μικροφώνου, κυρία Πρόεδρε!",134694,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15865","
"," Και εσείς έχετε μικρόφωνο. Μια χαρά το έχετε!",134695,"Chairman","ΠΡΟΕΔΡΕΥΟΥΣΑ",125,"",125
"15866","
"," Έχετε το προνόμιο του μικροφώνου, κυρία Πρόεδρε, το οποίο κρατάτε για τον εαυτό σας!",134696,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15867","
"," Ας έχουμε και εμείς ένα προνόμιο!",134697,"Chairman","ΠΡΟΕΔΡΕΥΟΥΣΑ",125,"",125
"15868","
"," Λυπάμαι ιδιαιτέρως.",134698,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15869","
"," Καλά κάνετε!",134699,"Chairman","ΠΡΟΕΔΡΕΥΟΥΣΑ",125,"",125
"15870","
"," Λυπάμαι ιδιαιτέρως, διότι δώσατε στον Υπουργό όσο χρόνο ήθελε για να κάνει προσωπική επίθεση και εσείς τον στηρίζετε, τον «ξεπλένετε»!",134700,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15871","
"," Παίρνετε μία χαρά δημοσιότητα τόση ώρα! Παίρνετε όση χρειάζεστε!",134701,"Chairman","ΠΡΟΕΔΡΕΥΟΥΣΑ",125,"",125
"15872","
"," Γιατί τον «ξεπλένετε»;",134702,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15873","
"," Δυνατές κουβέντες που δεν σας πρέπουν και δεν μου πρέπουν. Ευχαριστώ! Εντάξει! Μας πείσατε τώρα!",134703,"Chairman","ΠΡΟΕΔΡΕΥΟΥΣΑ",125,"",125
"15874","
"," Τον «ξεπλένετε»!",134704,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15875","
"," Καλά κάνω!
Ορίστε, κύριε Γεωργιάδη, έχετε τον λόγο.",134705,"Chairman","ΠΡΟΕΔΡΕΥΟΥΣΑ",125,"",125
"15876","
"," Ευχαριστώ πάρα πολύ, κυρία Πρόεδρε. 
Εγώ θα επιστρέψω στην πολιτική συζήτηση, συγκεφαλαιώνοντας αυτά τα συνταρακτικά που ακούσαμε προηγουμένως στην Αίθουσα. Νομίζω ότι κάθε λογικός άνθρωπος, που σήμερα παρηκολούθησε τη συζήτηση και την ομιλία του Υπουργού Διοικητικής Μεταρρυθμίσεως, πρέπει να έχει καταλάβει λίγο γιατί αυτή η χώρα χρεοκόπησε, κύριε Μητρόπουλε. 
Και δεν είναι καθόλου ποινικός ο λόγος, όπως είπατε στην πρωτολογία σας. Περιμένω την απάντησή σας με πολύ μεγάλο ενδιαφέρον. Είναι συγκεκριμένος ο λόγος που χρεοκοπήσαμε και χρειαστήκαμε το μνημόνιο και την τρόικα.",134706,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15877"," 
"," Πάλι δεν δόθηκε επί προσωπικού ο λόγος στον κ. Μητρόπουλο. Εσείς είσθε για να μας…",134707,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15878","
"," Κυρία Πρόεδρε, σταματάω. Κρατήστε, σας παρακαλώ, το χρόνο μου.",134708,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15879","
"," Σας παρακαλώ! Ζήτησε τον λόγο ο κ. Μητρόπουλος που ακούστηκε το όνομά του;",134709,"Chairman","ΠΡΟΕΔΡΕΥΟΥΣΑ",125,"",125
"15880","
"," Βεβαίως, επί του προκατόχου σας.",134710,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15881","
"," Θα πάρει τον λόγο. Πρώτα απ’ όλα εσείς φωνάζετε για όλους. Σταματήστε τώρα για να τοποθετηθεί ο συνάδελφος.",134711,"Chairman","ΠΡΟΕΔΡΕΥΟΥΣΑ",125,"",125
"15882","
"," Μου είναι δυστυχώς πολύ δύσκολο να συνεχίσω με ειρμό την ομιλία μου, αν ακούω συνεχώς διακοπές από την κυρία συνάδελφο.",134712,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15883","
"," Να ηρεμήσουμε όλοι και να τοποθετηθείτε.
Ορίστε, κύριε Γεωργιάδη, συνεχίστε.",134713,"Chairman","ΠΡΟΕΔΡΕΥΟΥΣΑ",125,"",125
"15884","
"," Εγώ είμαι πολύ ήρεμος, στους συνήθεις τόνους μου!
Γιατί, λοιπόν, αυτή η χώρα χρεοκόπησε, για να το καταλάβουμε; Έχουμε ένα δήμο όπου θέλει ο τότε δήμαρχος να κάνει πολλά ρουσφέτια για να μπορέσει να επανεκλεγεί. Για να κάνει αυτά τα ρουσφέτια, χρειάζεται να κάνει μία συναλλαγή ο δήμαρχος με κάποιους πολίτες. Ο δήμαρχος θέλει να επανεκλεγεί, για να επανεκλεγεί, θέλει την ψήφο των πολιτών, αγοράζει την ψήφο των πολιτών κάνοντας μία παράνομη πράξη και χρεώνεται στο λογαριασμό του Έλληνα φορολογούμενου.
Αυτοί που έκαναν αυτήν την παράνομη πράξη δεν είναι μόνο ο δήμαρχος –Θεός σχωρέστον!- ούτε το κόμμα με το οποίο ενδεχομένως είχε εκλεγεί, που δεν ήταν η Νέα Δημοκρατία, κύριε Δρίτσα. 
Μέσα σε αυτούς που έκαναν την παράνομη πράξη, είναι και αυτή η κυρία που είχε πάει στο γραφείο του κ. Αλέξη Μητρόπουλου και ο καθηγητής εργατολόγος Αλέξης Μητρόπουλος της μίλησε εν ψυχρώ. Το «εν ψυχρώ», κύριε Μητσοτάκη, με εντυπωσίασε. Για τον κ. Μητρόπουλο τα πίστεψα όλα γιατί είναι έγκριτος εργατολόγος, αλλά το «εν ψυχρώ» δεν το περίμενα. 
Περίμενα να της το πείτε με κομψότητα αλλά στην προκειμένη περίπτωση δεν ήσασταν κομψός, ήσασταν «εν ψυχρώ». Της είπατε «κυρία μου, αυτό που κάνετε είναι παράνομο». 
Και αυτή η κυρία, γνωρίζοντας ότι κλέβει τη θέση ενός συμπολίτη της, που θα μπορούσε να είχε διοριστεί στη δική της θέση, αν η ίδια δεν έκανε αυτήν την παράνομη πράξη για την οποία είχε εν ψυχρώ προειδοποιηθεί από το σεβαστό καθηγητή Αλέξη Μητρόπουλο, πήρε αυτήν τη θέση, χρέωσε το ελληνικό δημόσιο και έκλεψε μία θέση από μία άλλη κυρία που είχε τα τυπικά προσόντα και θα μπορούσε να εργάζεται στο δήμο, να είναι νόμιμη και να προσφέρει πολλά περισσότερα λόγω των αυξημένων προσόντων της.
Και τι έρχεται τώρα και μας λέει στη Βουλή ο Αλέξης Μητρόπουλος ως Βουλευτής του ΣΥΡΙΖΑ; Λέει το εξής «αυτή η κυρία την οποία εγώ προειδοποίησα ότι αυτό που κάνει είναι παράνομο και μάλιστα την προειδοποίησα εν ψυχρώ…",134714,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15885","
"," Μη συνεχίσεις. Τώρα θα κάνεις λάθος.",134715,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15886","
"," …αυτή η κυρία δεν πρέπει να ελεγχθεί, γιατί δεν φταίει».",134716,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15887"," 
"," Αυτό είναι το συμπέρασμα;",134717,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15888","
"," Δεν φταίει, είναι άνθρωπος και αυτή η κυρία! Βεβαίως είναι άνθρωπος και τα λάθη είναι ανθρώπινα. Όλοι έχουν κάνει.",134718,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15889","
"," Είχε άγχος η κυρία.",134719,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15890","
"," Κύριε Μητρόπουλε, θα σας δώσω τον λόγο για να απαντήσετε. Για εσάς γίνεται λόγος τόση ώρα.",134720,"Chairman","ΠΡΟΕΔΡΕΥΟΥΣΑ",125,"",125
"15891","
"," Ακούστε όμως, κάποτε η χώρα πρέπει να ξεφύγει από μία τεράστια υποκρισία. Ποια είναι εδώ η τεράστια υποκρισία; Προφανώς είναι πάρα πολύ εύκολο να λέμε στους πολίτες ότι για όλα φταίνε οι πολιτικοί. 
Αυτό είναι το πιο εύκολο πράγμα απ’ όλα, κύριοι συνάδελφοι του ΣΥΡΙΖΑ. Και προφανώς οι πολιτικοί φταίνε για πάρα πολλά, να σας πω εγώ ότι φταίνε και για τα περισσότερα, γιατί εξ αντικειμένου πάντα η ηγεσία έχει τη μεγαλύτερη ευθύνη.",134721,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15892","
"," Όταν επιτρέψουν από πάνω!",134722,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15893","
"," Όμως αυτό δεν σημαίνει ότι η συγκεκριμένη κυρία, που έμαθε από το δικό σας στόμα ότι πρόκειται να διαπράξει μια παράνομη πράξη, δεν είναι ένοχη.",134723,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15894","
"," Δεν είναι έτσι.",134724,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15895","
"," Δεν είναι αθώα. Εγνώριζε περί τίνος επρόκειτο.
Άρα, τι λέει εδώ ο Υπουργός και η Κυβέρνηση; Φυσικά, όπως καταλαβαίνετε, το επιχείρημα που ακούγεται συνεχώς από τον ΣΥΡΙΖΑ, ότι η τρόικα μάς βάζει να τα κάνουμε αυτά, είναι το πιο ταπεινωτικό επιχείρημα για την ελληνική Κυβέρνηση, για την ελληνική πολιτεία και το ελληνικό Κοινοβούλιο. Τι λέει αυτό το επιχείρημα; Ότι χρειαζόμαστε την τρόικα, για να μας πει να ελέγξουμε αν κάποιοι συμπολίτες μας πούλησαν την ψήφο τους με αντάλλαγμα μια παράνομη θέση στο δημόσιο σε κάποιον α΄, β΄, γ΄ δήμαρχο.
Κυρίες και κύριοι συνάδελφοι, αν χρειαζόμαστε την τρόικα για να το κάνουμε αυτό, είμαστε άξιοι της μοίρας μας. Εμείς πιστεύουμε ότι δεν χρειαζόμαστε την τρόικα γι’ αυτό, πιστεύουμε ότι μας αξίζει να το κάνουμε μόνοι μας. 
Εδώ βρίσκεται και το μεγάλο πρόβλημα, ότι είναι λάθος το πολιτικό μήνυμα σ’ αυτήν την προσπάθεια που ξεκινάει η Κυβέρνηση για να καθαρίσουμε τις αμαρτίες του παρελθόντος. Και φυσικά και τα πολιτικά πρόσωπα, κύριε Δρίτσα, που έχουν βάλει την υπογραφή τους, για να γίνονται τέτοιες παράνομες πράξεις, πρόκειται να υποστούν τις συνέπειες του νόμου.
Και προφανώς μπορεί να υπάρχουν τέτοια πολιτικά πρόσωπα που να ανήκαν και εκείνη την εποχή και σήμερα στη Νέα Δημοκρατία. Αυτό δεν έχει καμμία σημασία. Εμείς δεν είπαμε «δεν θα ελέγξουμε τους δημάρχους την περίοδο κατά την οποία ο δήμαρχος ήταν με τη Νέα Δημοκρατία». Εμείς είπαμε «θέλουμε να ελέγξουμε όλους τους δημάρχους κι αντίστοιχα και του ΠΑΣΟΚ βέβαια». Και αν έχει κάνει παράνομη πράξη ένας δήμαρχος και το δημοτικό του συμβούλιο, που είχε εκλεγεί με τη Νέα Δημοκρατία, να υποστούν και το δημοτικό συμβούλιο και ο δήμαρχος, τις συνέπειες του νόμου γι’ αυτήν την πράξη που έκαναν τότε για να κερδίσουν τις εκλογές.
Κι εμείς λέμε να πάμε και να βάλουμε τάξη και να κάνουμε τι, κύριε Μητρόπουλε; Ακόμα κάτι δεν έχει γίνει γνωστό στον ελληνικό λαό. Για κάθε μία θέση κάποιου που φεύγει από το δημόσιο, γιατί έχει προσληφθεί παράνομα, θα γίνεται μία πρόσληψη. Τι θα πει αυτό; Θα πει ότι χιλιάδες άλλα νέα παιδιά, που περιμένουν έξω να διοριστούν τόσο καιρό και δεν μπορούν, που έχουν τα προσόντα, που έχουν περάσει διαγωνισμούς του ΑΣΕΠ, δεν μπορούν να μπουν να πάρουν τη θέση τους, γιατί άνθρωποι στους οποίους εσείς προσωπικά είχατε εξηγήσει ότι είναι παράνομοι κρατούν αυτήν τη θέση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κι έρχεστε τώρα εσείς, ο ΣΥΡΙΖΑ, και ξέρετε τι λέτε; Να μείνουν απέξω τα παιδιά που πέρασαν με το ΑΣΕΠ, να μη διοριστούν, για να κρατήσει τη θέση της η πελάτισσά σας εκείνης της εποχής.
 Όχι, με συγχωρείτε, κύριε καθηγητά. Αυτό είναι πολιτικά ανήθικο πέρα ως πέρα. Και είναι πολύ άσχημο για το ελληνικό Κοινοβούλιο και το ελληνικό πολιτικό σύστημα να έρχεται ο ΣΥΡΙΖΑ ως κόμμα, εν σώματι, και να απλώνει ασπίδα προστασίας σε τέτοιου είδους παράνομες πράξεις. 
Πιστεύω ότι έχετε την ευκαιρία μέχρι αύριο να αλλάξετε αυτήν την πολιτική θέση σας, ασχέτως αν θα περάσει το νομοσχέδιο, που θα περάσει. Έχει μεγάλη σημασία να στείλουμε ένα καθαρό πολιτικό μήνυμα ότι τραβάμε μία κόκκινη γραμμή με το παρελθόν και είμαστε έτοιμοι, επιτέλους, να βάλουμε τάξη στο κράτος μας και να αποδώσουμε δικαιοσύνη. Όποιου κόμματος πολιτικά στελέχη έκαναν αυτές τις πράξεις πρέπει να τιμωρηθούν, για να ικανοποιηθεί το κοινό περί δικαίου αίσθημα, και δεν μπορεί η Αξιωματική Αντιπολίτευση να έρχεται και να σηκώνει ασπίδα προστασίας σε ανθρώπους που εις γνώσιν τους έκαναν αυτήν την παρανομία.",134725,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15896"," 
"," Όμως όσοι υπέγραψαν τα μνημόνια να απαλλαγούν, έτσι;",134726,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15897"," 
"," Ευχαριστούμε, κύριε Γεωργιάδη. Ολοκληρώστε.",134727,"Chairman","ΠΡΟΕΔΡΕΥΟΥΣΑ",125,"",125
"15898","
"," Κλείνω, κυρία Πρόεδρε. Είχα μιλήσει εκτεταμένα στην αρχή.
Έγινε τόσο μεγάλη φασαρία προηγουμένως για την αναφορά του κυρίου Υπουργού στο θέμα των πανεπιστημίων, που είναι άρρηκτα συνδεδεμένο με το παρόν νομοσχέδιο. Να μην κοροϊδευόμαστε, κυρίες και κύριοι του ΣΥΡΙΖΑ. Είναι απολύτως προφανές και γνωστό σε όλους μας ότι το κόμμα σας στηρίζει όλες τις καταλήψεις που έχουν γίνει σε όλα τα ελληνικά πανεπιστήμια μέχρι και σήμερα.
Αν κάνουμε λάθος, αντί να φωνάζετε κάποιοι επί προσωπικού, να δώσετε τώρα την πολιτική συγκατάθεση να μπει τώρα η Ελληνική Αστυνομία και να απελευθερώσει όλα τα υπό κατάληψη κτήρια στα διάφορα πανεπιστήμια από τους γνωστούς «μολοτοφόρους» που βγαίνουν κάθε τόσο από τα πανεπιστήμια και καίνε τη μισή Αθήνα.",134728,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15899"," 
"," Κυρία Κόλλια, τον προσκαλέσατε για να γίνει δευτερολογία επί του θέματος!",134729,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15900","
"," Δεν θα το κάνετε, κύριε Δρίτσα, γιατί εδώ και δεκαετίες, το κόμμα σας παρέχει ασπίδα πολιτικής προστασίας σε όλους αυτούς τους ανθρώπους. Άρα, μη θίγεστε τώρα, επειδή ο κύριος Υπουργός ανεφέρθη στους τραμπούκους. Ανεφέρθη σε αυτούς που κατηγορεί ο νυν πρύτανης του πανεπιστημίου, που εδώ και τρεις ημέρες έχουν καταλάβει την πρυτανεία.",134730,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15901"," 
"," Ζήτησε συγγνώμη ο πρύτανης.",134731,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15902","
"," Και όταν κάποιος καταλαμβάνει ένα δημόσιο κτήριο, με συγχωρείτε, αλλά αυτή δεν είναι και πολύ ευγενής πράξη. Δεν ξέρω πως να την χαρακτηρίσουμε. Πάντως πράξη ευγένειας, σίγουρα δεν είναι.",134732,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15903"," 
"," Ολοκληρώστε, κύριε Γεωργιάδη.",134733,"Chairman","ΠΡΟΕΔΡΕΥΟΥΣΑ",125,"",125
"15904","
"," Κλείνω αμέσως. 
Άρα, ας επιστρέψουμε στον πραγματικό κόσμο. Ας στείλουμε ένα μήνυμα όλοι μαζί ότι έχουμε βρει το πολιτικό θάρρος να φτιάξουμε το κράτος μας και ότι για να φτιάξουμε το κράτος μας, δεν χρειαζόμαστε κανέναν ξένο «μπαμπούλα». Θα τα κάνουμε μόνοι μας γιατί τα πιστεύουμε, ως μία πράξη δικαιοσύνης σε χιλιάδες συμπολίτες μας, που αδικήθηκαν τόσες δεκαετίες από εκείνους που μπορούσαν να κάνουν τις πολιτικές συναλλαγές και τα ρουσφέτια.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",134734,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15905","
 "," Ευχαριστώ κι εγώ.
Κύριοι συνάδελφοι, επειδή μπαίνουμε στις δευτερολογίες, σας ενημερώνω ότι μπορείτε να τοποθετηθείτε για επτάμισι λεπτά και οι Κοινοβουλευτικοί Εκπρόσωποι και οι ειδικοί αγορητές και οι εισηγητές. Προτείνω όσοι θέλουν βέβαια να δευτερολογήσουν να πάρουν τον λόγο.
Κύριε εισηγητά της Νέας Δημοκρατίας, έχετε τον λόγο.",134735,"Chairman","ΠΡΟΕΔΡΕΥΟΥΣΑ",125,"",125
"15906","
"," Κυρία Πρόεδρε, κυρίες και κύριοι συνάδελφοι, η διεξοδική συζήτηση του παρόντος νομοσχεδίου κατέδειξε αναμφισβήτητα, μέσα από τις εντάσεις και τις διαφωνίες των ομιλητών, ένα σοβαρό και βασικό συμπέρασμα. 
Ενώ ευτυχώς όλοι συμφωνούμε ότι επιβάλλεται να υπάρξει περισσότερη διαφάνεια και αξιοκρατία στη λειτουργία της δημόσιας διοίκησης, την ίδια στιγμή, δυστυχώς, κάποιοι στην Αξιωματική Αντιπολίτευση ερμηνεύουν διαφορετικά την αφετηρία απ’ όπου θα πρέπει να ξεκινήσει αυτή η πορεία. 
Υπήρξαν έντονες τοποθετήσεις και αντιπαράθεση απόψεων και θέσεων, με εστίαση στα άρθρα 28 και 29 του νομοσχεδίου. Μέσα από την παράθεση των θέσεων αυτών επί των συγκεκριμένων άρθρων -αναφορικά με το ζήτημα της αξιολόγησης στο δημόσιο και της απομάκρυνσης υπαλλήλων που αποδεδειγμένα έχουν προσληφθεί με πλαστά δικαιολογητικά ή παράνομες αποφάσεις- φάνηκε ξεκάθαρα η διαφορετική αντίληψη με την οποία η Κυβέρνηση, από τη μια και ο ΣΥΡΙΖΑ, από την άλλη, αντιμετωπίζουν τη νέα εποχή στη δημόσια διοίκηση του ελληνικού κράτους.
Η Κυβέρνηση είναι αποφασισμένη επιτέλους να επιβάλει τη νομιμότητα, να ενισχύσει την αξιοκρατία, να αποδοκιμάσει την παρανομία, να αποκαταστήσει τη δικαιοσύνη, να θεμελιώσει μια ισχυρή σχέση εμπιστοσύνης ανάμεσα σε αυτήν και τους Έλληνες πολίτες.
Όλα τα παραπάνω, επιβάλλουν τη λογοδοσία όσων συνειδητά παρανόμησαν και κατέλαβαν θέσεις στο δημόσιο σε βάρος συναδέλφων τους, που ενώ είχαν όλα τα νόμιμα προσόντα και περισσότερα από αυτούς που τελικά προσλήφθηκαν, έμειναν «στα κρύα του λουτρού», άδικα, παράνομα και αδικαιολόγητα.
Αυτήν την αδικία, λοιπόν και την παρανομία ζητάει σήμερα ο ΣΥΡΙΖΑ να νομιμοποιήσουμε, κλείνοντας τα μάτια και αδιαφορώντας για την εξόφθαλμη αυτή κατάλυση κάθε έννοιας ηθικής και δικαίου. Βέβαια, ο εισηγητής του ΣΥΡΙΖΑ -τον οποίο τιμώ και για τη διαδρομή του και για την επιστημοσύνη του- προκειμένου να τετραγωνίσει τον κύκλο, να ικανοποιήσει «και τον αστυφύλαξ και τον χωροφύλαξ», αλλά και να μην κατηγορηθεί για συγκάλυψη έκνομων ενεργειών, προσπάθησε με ασύνδετους λεκτικούς ακροβατισμούς να ισορροπήσει, από τη μια μεριά, σε μια λογική χαϊδέματος αφτιών όσων παρανόμησαν προς άγρα ψήφων -αφιερώνοντας το μέγιστο μέρος της τοποθέτησής του στο χάιδεμα των αφτιών αυτών- και από την άλλη, να αναφερθεί υποκριτικά και υποτυπωδώς στην υποχρέωση που υπάρχει -με λίγες φράσεις- για την τήρηση της νομιμότητας, για την οποία ουσιαστικά ουδόλως επιχειρηματολόγησε.
Αυτές οι λογικές της ανοχής στην παρανομία, κύριοι του ΣΥΡΙΖΑ, φοβάμαι ότι δεν σας βοηθούν και θέλω να πιστεύω ότι δεν είναι ενδεικτικές των προθέσεών σας από εδώ και πέρα, διότι αυτές οι λογικές παίζουν παιγνίδια με τη νομιμότητα, αντιβαίνουν σε κάθε έννοια δικαιοσύνης και αξιοκρατίας, με μοναδικό στόχο όχι βεβαίως τη βελτίωση των υπηρεσιών της ελληνικής δημόσιας διοίκησης, την οποία τόσο ανάγκη έχουν οι Έλληνες πολίτες αλλά την άνοδο του κόμματός σας με το στανιό στην εξουσία, αποδεχόμενοι πλήρως το ρητό «ο σκοπός αγιάζει τα μέσα».
Επιπλέον, ο εισηγητής του ΣΥΡΙΖΑ, για να δικαιολογήσει τη θέση της Κοινοβουλευτικής του Ομάδας να μην τιμωρηθούν ουσιαστικά οι εργαζόμενοι που με δόλο πλαστογράφησαν τα απαραίτητα έγγραφα για την πρόσληψή τους, έκανε λόγο -ακούστε, κύριοι!- για αναλογικότητα παραπτώματος και ποινής, χωρίς όμως να την εξειδικεύσει, για πολιτικό πολιτισμό που αφού, κατ’ αυτόν, αφήνει ατιμώρητες πράξεις πολιτικών, τότε για ποιον λόγο να μην αφήνει επίσης ατιμώρητες πράξεις των πολιτών, για επιείκεια σε ανθρώπους που παρανόμησαν λόγω -άκουσον, άκουσον!- του άγχους τους να βρουν εργασία, ωσάν το άγχος για εργασία να αποτελεί έναν λόγο άρσης του άδικου χαρακτήρα της παράνομης πράξης πλαστογραφίας.
Για τη δικαιολογημένη, όμως, αγανάκτηση όσων ανθρώπων που παράνομα και άδικα έχασαν τη θέση τους στο δημόσιο από τους παρανόμως προσληφθέντες δεν έκανε λόγο ο αξιότιμος εισηγητής του ΣΥΡΙΖΑ.
Αυτοί οι άνθρωποι, κύριε Μητρόπουλε, είχαν το ίδιο άγχος για να βρουν εργασία με όσους παρανόμησαν. Απλώς αυτοί σεβάστηκαν τους θεσμούς και την έννομη τάξη και αντί να τους επιβραβεύετε, έστω και ηθικά, αναγνωρίζοντας την ακεραιότητά τους, τους λέτε -επαναλαμβάνω, τους λέτε- το εξής: «Κάνατε λάθος και κακώς δεν παρανομήσατε και εσείς, αφού, αν παρανομούσατε, σήμερα θα ήσασταν εργαζόμενοι στο ελληνικό δημόσιο».
Θλίβομαι ειλικρινά, κύριοι του ΣΥΡΙΖΑ, γιατί εκ μέρους σας, δυστυχώς δεν υπήρξε καμμία αναφορά για την ανάγκη εκσυγχρονισμού της δημόσιας διοίκησης. Αυτό που επιθυμείτε διακαώς είναι η επιστροφή στο παρελθόν που εσείς οι ίδιοι δήθεν καταδικάζετε, καθώς θέλετε να παραμείνουν όλα ως έχουν και να βάλουμε πάλι κάτω από το χαλί όλα τα προβλήματα και τις χρόνιες παθογένειες του ελληνικού κράτους.
Κυρίες και κύριοι συνάδελφοι, ο τομέας της δημόσιας διοίκησης, δεν μπορεί να αποτελεί πεδίο αμφισβήτησης της διαφάνειας και της αξιοκρατίας. Αυτό θα ήταν κατάφωρη αδικία σε χιλιάδες άξιους δημόσιους λειτουργούς που καθημερινά δίνουν την ψυχή τους για την εξυπηρέτηση του Έλληνα πολίτη.
Κυρίες και κύριοι συνάδελφοι, τα λάθη του παρελθόντος δεν διορθώνονται ούτε με άλλα λάθη ούτε με ημίμετρα στο παρόν. Διορθώνονται μόνο με τολμηρές και δίκαιες αποφάσεις. Αυτές τις αποφάσεις, η Κυβέρνηση θα τις λάβει με αποκλειστικό γνώμονα το συμφέρον των Ελλήνων πολιτών.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)",134736,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"15907","
"," Ευχαριστούμε κι εμείς, κύριε εισηγητά.
Ο εισηγητής του ΣΥΡΙΖΑ κ. Μητρόπουλος έχει τον λόγο για επτά λεπτά.",134737,"Chairman","ΠΡΟΕΔΡΕΥΟΥΣΑ",125,"",125
"15908","
"," Ευχαριστώ, κυρία Πρόεδρε.
Ο κύριος Υπουργός παρίσταται;",134738,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15909","
"," Βγήκε για λίγο…",134739,"Chairman","ΠΡΟΕΔΡΕΥΟΥΣΑ",125,"",125
"15910","
"," Πρέπει να περιμένω, κυρία Πρόεδρε, γιατί με ενεκάλεσε. Γι’ αυτό θα ήθελα και παριστάμενο τον κύριο Υπουργό. Επειδή, αξιότιμη κυρία Πρόεδρε, ζήτησα τον λόγο τρεις φορές επί προσωπικού και δεν μου χορηγήθηκε, παρακαλώ πολύ την ανοχή σας και επ’ αυτών. Παρίσταται και ο κ. Γεωργιάδης αλλά θα ήθελα και τον κύριο Υπουργό…",134740,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15911","
"," Θέλετε να ξεκινήσετε…",134741,"Chairman","ΠΡΟΕΔΡΕΥΟΥΣΑ",125,"",125
"15912","
"," Πρέπει, όμως, να απαντήσω επ’ αυτού, γιατί βγήκα έξω και δυο-τρεις δημοσιογράφοι μου έλεγαν «τι θα απαντήσουμε στον κύριο Υπουργό» και «πρέπει να απαντήσουμε στον κύριο Υπουργό και στον κ. Άδωνι».",134742,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15913","
"," Θα καταγραφούν, κύριε Μητρόπουλε,…",134743,"Chairman","ΠΡΟΕΔΡΕΥΟΥΣΑ",125,"",125
"15914","
"," Όχι, όχι, κυρία Πρόεδρε.",134744,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15915","
"," Να δώσουμε τον λόγο στην κ. Χρυσοβελώνη ή στον κ. Κυρίτση;",134745,"Chairman","ΠΡΟΕΔΡΕΥΟΥΣΑ",125,"",125
"15916","
"," Βεβαίως, κυρία Πρόεδρε.",134746,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15917","
"," Κυρία Πρόεδρε, μπορούμε να δώσουμε τον λόγο για άλλα έξι λεπτά στον κ. Γεωργιάδη.",134747,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"15918","
"," Κυρία Πρόεδρε, δώστε τον λόγο στην κ. Κωνσταντοπούλου επί προσωπικού, για να μη στενοχωριέται και να μη λέει ότι τη φιμώσαμε.",134748,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15919","
"," Ο κ. Κυρίτσης έχει τον λόγο.",134749,"Chairman","ΠΡΟΕΔΡΕΥΟΥΣΑ",125,"",125
"15920","
"," Κυρία Πρόεδρε, ακούγοντας τον κύριο Υπουργό, άρχισα να μην καταλαβαίνω που βρίσκομαι. Αυτό που συμβαίνει εδώ μέσα είναι κάτι απίστευτο. Δηλαδή, ούτε λίγο-ούτε πολύ ήρθε εδώ ο κύριος Υπουργός και μας είπε ότι πρέπει να ζητήσουμε συγγνώμη γι’ αυτό που συνέβαινε εδώ και σαράντα χρόνια. 
Μας είπε ο κ. Γεωργιάδης ότι κάποια πούλησε την ψήφο της, για να πάρει μία δουλειά. Δεν μας είπε τίποτα γι’ αυτόν που την αγόρασε. Δεν την αγόρασε ένας δήμαρχος.",134750,""," ΓΕΩΡΓΙΟΣ ΚΥΡΙΤΣΗΣ",150,"",150
"15921"," 
"," Πώς δεν είπα; Δεν είπα;",134751,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15922","
"," Μ’ αυτό το σύστημα, κύριε Γεωργιάδη, κυβερνήσατε σαράντα χρόνια. Εμείς τώρα πώς πρέπει να σας ελέγξουμε; Μ’ αυτό το πελατειακό σύστημα, φέρατε τη χώρα εδώ που τη φέρατε, στην πτώχευση. Τι έρχεστε τώρα να μας πείτε; Μας λέτε ότι εμείς διαφωνούμε με το να τιμωρείται κάποιος που έχει πλαστό πτυχίο. Κατ’ αρχάς, γιατί σαράντα ολόκληρα χρόνια δεν φτιάξατε επιτροπές ελέγχου; Όταν μου φέρεις εμένα ένα διδακτορικό, είναι μίας ώρας δουλειά για να ανακαλύψω αν είναι ψεύτικο ή αν είναι αληθινό.
Κυρία Πρόεδρε, είναι δυνατόν να βρισκόμαστε σήμερα εδώ και να μην μπορούν αυτά τα δύο κόμματα που έφτασαν τη χώρα στην πτώχευση, να έρθουν εδώ και να πουν «ξέρετε, αυτό κάναμε, έτσι μας συνέβη, εμείς φταίμε για την πτώχευση»; Λένε για μας ότι δήθεν εμείς είμαστε οι παράνομοι, ότι εμείς ζητάμε να μην τιμωρηθεί κανένας για τη δουλειά του ή για τη μη δουλειά του. Ποιος τα έκανε αυτά; Επί σαράντα χρόνια έβρισκαν δουλειά μόνο κομματικά στελέχη είτε του ενός κόμματος είτε του άλλου και δεν έβρισκαν δουλειά οι άνθρωποι που δεν ήταν δικοί τους. Αυτά τα πράγματα εξακολουθούν να γίνονται και τώρα.
Επομένως, γιατί ζητάτε ευθύνες από εμάς; Δεν το έχω καταλάβει. Εμείς, ίσα-ίσα, έχουμε παρέμβει σ’ αυτό και κάναμε πολλές προσθήκες. Προσπαθήσαμε να σας πούμε τι είναι διαφάνεια, γιατί μας ενδιαφέρει τι είναι η διαφάνεια και το πως πρέπει να προστατεύσουμε αυτό το κράτος. Όμως, μην μας πάτε στην άλλη άκρη. Μη μας αναγκάζετε να βγούμε έξω από τα ρούχα μας μ’ αυτά ακριβώς που λέτε, δηλαδή ότι εμείς είμαστε υπεύθυνοι γι’ αυτό που έχει συμβεί. Η Αριστερά δεν ήταν υπεύθυνη. Η Αριστερά θέλει τη διαφάνεια. Τη θέλει πάρα πολύ τη διαφάνεια. Όμως, για ό,τι έχει συμβεί μέχρι σήμερα, μη ζητάτε από εμάς ευθύνες. Ζητήστε τις ευθύνες από τους εαυτούς σας. Δεν άκουσα κανέναν να ανέβει εδώ και να πει «ξέρετε, εμείς σας φέραμε στην πτώχευση». Βεβαίως, εγώ προσωπικά πιστεύω ότι αυτοί που σε έφεραν στην πτώχευση δεν υπάρχει περίπτωση να σε βγάλουν. Αυτό το βλέπω σήμερα.
Κύριε Υπουργέ, ήσασταν απίστευτος. Κάθομαι εδώ έτσι βουβός και σας ακούω και λέω «εγώ τι θέλω εδώ μέσα;». Είναι δυνατόν να τα λέτε αυτά τα πράγματα σε εμάς; Εσείς οδηγήσατε εδώ…",134752,""," ΓΕΩΡΓΙΟΣ ΚΥΡΙΤΣΗΣ",150,"",150
"15923","
"," Απευθύνθηκα σε εσάς;",134753,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15924","
"," Όχι, κατάλαβα πολύ καλά. Σας παρακαλώ πάρα πολύ. Κατάλαβα πολύ καλά τι είπατε, κύριε Υπουργέ.",134754,""," ΓΕΩΡΓΙΟΣ ΚΥΡΙΤΣΗΣ",150,"",150
"15925","
"," Ευτυχώς!",134755,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15926","
"," Εσείς μας φέρατε ως εδώ. Εμείς ήρθαμε και σας είπαμε «Κοιτάξτε, πρέπει να γίνουν και πέντε- δέκα πράγματα ακόμα». Γιατί αυτό κρύβει αυτό που υπάρχει στο DNA σας, δηλαδή το πελατειακό κράτος, το οποίο δεν μπορείτε να το βγάλετε από το μυαλό σας. Με αυτό μάθατε να λειτουργείτε, με αυτό συνεχίζετε να λειτουργείτε. 
Σας είπαμε, λοιπόν, ότι ένα, δύο, πέντε, δέκα πράγματα πρέπει να κοπούν.",134756,""," ΓΕΩΡΓΙΟΣ ΚΥΡΙΤΣΗΣ",150,"",150
"15927","
"," Η Αριστερά μιλάει για DNA, κύριε συνάδελφε;",134757,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15928"," 
"," Σας παρακαλώ, κυρία Υπουργέ.",134758,"Chairman","ΠΡΟΕΔΡΕΥΟΥΣΑ",125,"",125
"15929","
"," Ναι, για DNA των κομμάτων που κυβέρνησαν, υπάρχει κυβερνησιμότητα…",134759,""," ΓΕΩΡΓΙΟΣ ΚΥΡΙΤΣΗΣ",150,"",150
"15930","
"," Είστε Αριστερός και μιλάτε για DNA; Είναι «αριστερό» το DNA; Έλεος!",134760,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15931","
"," Στο DNA το δικό σας, είναι μόνο η κυβέρνηση και  το πελατειακό σύστημα, κανένα άλλο.",134761,""," ΓΕΩΡΓΙΟΣ ΚΥΡΙΤΣΗΣ",150,"",150
"15932","
"," Το DNA είναι «αριστερό»; Κρίνετε τους ανθρώπους  από το DNA και είστε Αριστερός;",134762,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15933"," 
"," Σας παρακαλώ!",134763,"Chairman","ΠΡΟΕΔΡΕΥΟΥΣΑ",125,"",125
"15934","
"," Το DNA είναι «αριστερό»; Σε τι; Σας φέραμε εμείς εδώ;",134764,""," ΓΕΩΡΓΙΟΣ ΚΥΡΙΤΣΗΣ",150,"",150
"15935"," 
"," Έλεος!",134765,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15936","
"," Σας φέραμε εμείς εδώ; Στο DNA των κομμάτων σας…",134766,""," ΓΕΩΡΓΙΟΣ ΚΥΡΙΤΣΗΣ",150,"",150
"15937","
"," Είστε Αριστερός εσείς που λέτε  για DNA και μιλάτε για φυλετικές διακρίσεις; Είναι ντροπή για την Αριστερά αυτό!",134767,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15938","
"," Σας παρακαλώ, μη διακόπτετε, κυρία Υπουργέ.",134768,"Chairman","ΠΡΟΕΔΡΕΥΟΥΣΑ",125,"",125
"15939","
"," Η ντροπή είναι δική σας! Τα δικά σας κόμματα μας  φέρανε εδώ.",134769,""," ΓΕΩΡΓΙΟΣ ΚΥΡΙΤΣΗΣ",150,"",150
"15940"," 
"," Ωραίος λαϊκισμός! Τηλεοπτικός λαϊκισμός!",134770,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15941"," 
"," Ε, εντάξει! Τι να κάνουμε τώρα; Εσείς είστε!  
Σας ενδιαφέρει η εξουσία και το πως θα κρατηθείτε στην εξουσία, τίποτε άλλο.",134771,""," ΓΕΩΡΓΙΟΣ ΚΥΡΙΤΣΗΣ",150,"",150
"15942","
"," Σας παρακαλώ!",134772,"Chairman","ΠΡΟΕΔΡΕΥΟΥΣΑ",125,"",125
"15943","
"," Ε, δεν θα κρατηθείτε στην εξουσία είτε το θέλετε είτε όχι. Δεν θα κρατηθείτε στην εξουσία. Είναι το μόνο που σας ενδιαφέρει. 
Και αυτό εδώ που προσπαθήσατε να κάνετε, είναι να μας ζητήσετε ευθύνες γι’ αυτό το πράγμα.
Κυρία Πρόεδρε, δεν θέλω να συνεχίσω. Αυτά είναι απαράδεκτα πράγματα.",134773,""," ΓΕΩΡΓΙΟΣ ΚΥΡΙΤΣΗΣ",150,"",150
"15944"," 
"," Για το DNA να μη συνεχίσετε όμως.",134774,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15945","
"," Σας παρακαλώ, κυρία Υπουργέ!",134775,"Chairman","ΠΡΟΕΔΡΕΥΟΥΣΑ",125,"",125
"15946","
"," Μας φέρατε ως εδώ. Το DNA του ΠΑΣΟΚ και της Νέας Δημοκρατίας φέρανε τη πτώχευση.",134776,""," ΓΕΩΡΓΙΟΣ ΚΥΡΙΤΣΗΣ",150,"",150
"15947"," 
"," Είναι ρατσισμός αυτό που κάνετε μέσα στην ελληνική Βουλή. Δεν μπορείτε να λέτε για DNA και να δηλώνετε Αριστερός.",134777,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15948","
"," Σας παρακαλώ, κυρία Υπουργέ, μη διακόπτετε τον κύριο συνάδελφο!",134778,"Chairman","ΠΡΟΕΔΡΕΥΟΥΣΑ",125,"",125
"15949"," 
"," Δεν πειράζει. Κάποια στιγμή πρέπει να διακόπτουμε κι εμείς, για να μιλήσουμε.",134779,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"15950","
"," Εντάξει, αφού δεν πειράζει, να γίνουμε μπάχαλο εδώ πέρα!",134780,"Chairman","ΠΡΟΕΔΡΕΥΟΥΣΑ",125,"",125
"15951","
"," Σοβαρά! Σας πειράζει πάρα πολύ;",134781,""," ΓΕΩΡΓΙΟΣ ΚΥΡΙΤΣΗΣ",150,"",150
"15952","
"," Πειράζει. Πως δεν πειράζει;",134782,"Chairman","ΠΡΟΕΔΡΕΥΟΥΣΑ",125,"",125
"15953"," 
"," Δεν φέρατε εσείς αυτήν τη χώρα εδώ που τη φέρατε;",134783,""," ΓΕΩΡΓΙΟΣ ΚΥΡΙΤΣΗΣ",150,"",150
"15954"," 
"," Κύριε Κυρίτση, σας παρακαλώ. Συνεχίστε.",134784,"Chairman","ΠΡΟΕΔΡΕΥΟΥΣΑ",125,"",125
"15955"," 
"," Δεν ήταν το πελατειακό κράτος δικό σας και της Νέας Δημοκρατίας; Αυτό δεν είχατε σαν λειτούργημα; Την εξουσία δεν θέλατε να πάρετε; Ε, την πήρατε σαράντα χρόνια και μας πτωχεύσατε! Θέλετε και από πάνω να σας ζητήσουμε συγγνώμη;",134785,""," ΓΕΩΡΓΙΟΣ ΚΥΡΙΤΣΗΣ",150,"",150
"15956"," 
"," Ας ηρεμήσουμε όλοι. Κύριοι συνάδελφοι, σας παρακαλώ. 
Κύριε Μητρόπουλε, έχετε τον λόγο.",134786,"Chairman","ΠΡΟΕΔΡΕΥΟΥΣΑ",125,"",125
"15957","
"," Κύριε Υπουργέ και κύριε Γεωργιάδη, το Φλεβάρη του 2012 ορκιστήκατε στην τρόικα τον εξής όρκο. Και μου είπε ο κ. Άδωνις «θα πάω σε ήπιο τόνο». Ορκιστήκατε τον εξής όρκο: «Παραμένουμε…» Σας έχω πει άλλη φορά να διαβάζετε.",134787,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15958","
"," Σ’ εμένα;",134788,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15959"," 
 "," Το μνημόνιο.",134789,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15960","
"," Απ’ έξω το ξέρω.",134790,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15961","
"," Παρακαλώ πολύ. 
Ορκιστήκατε το εξής:  «Παραμένουμε πιστοί στη δέσμευσή μας…», με αυτό το ιταμό ύφος! Τα τελευταία εξακόσια χρόνια του σύγχρονου κόσμου, δεν υπάρχει πολιτικό προσωπικό που να έχει ορκιστεί στους κατακτητές. Και ξέρω που αναφέρομαι. 
Το λέω αυτό, για να δούμε πως καταλήξατε στις ανάπηρες γυναίκες του Κερατσινίου. Γιατί νομίζετε ότι θα σας ευχαριστήσω επειδή με επαινέσατε για την ακεραιότητά μου, διότι τους είπα «είσαστε παράνομες». Διαβάστε το Πρακτικό. Τους είπα «δεν πληροίτε τις προϋποθέσεις της κυβέρνησης Καραμανλή». «Κυρίες μου» -είπα- «σας έχουν εκμεταλλευτεί επί χρόνια αυτοί που σας διόρισαν» -και οι περισσότεροι που τους διόρισαν ήταν νεοδημοκράτες- «σας κοροϊδεύουν». Γι’ αυτό και προσέφυγε ένας από αυτούς στο Ευρωπαϊκό Δικαστήριο -θα καταθέσω την απόφαση- και εγκαλεί την κυβέρνηση Καραμανλή επειδή εκμεταλλεύτηκε χιλιάδες άτομα. 
Είναι η απόφαση Αδενελέρ. Θα την καταθέσω. Εγκαλεί στο Ευρωπαϊκό Δικαστήριο το 2006, όταν είχανε κάνει αίτηση εβδομήντα δύο χιλιάδες άτομα και ο Παυλόπουλος προσέλαβε τριάντα δύο χιλιάδες, με το ΑΣΕΠ να λέει «Κύριοι τελειώσαμε». Προσέφυγε, λοιπόν, εκεί και είπε ότι η Κυβέρνηση έχει καταχραστεί τις εργασιακές σχέσεις και έβγαλε αυστηρές προϋποθέσεις και απέβαλε συμμετέχοντες. Διαβάζω: «Κατά τα συμβαλλόμενα μέρη τις συμφωνίας- πλαισίου…» -προσέξτε- «…η χρησιμοποίηση των συμβάσεων εργασίας ορισμένου χρόνου, βάσει αντικειμενικών λόγων, αποτελεί ένα μέσο για να προβληθούν οι καταχρήσεις σε βάρος των εργαζομένων συμβασιούχων.». Πρόκειται για επίσημη απόφαση του Ευρωπαϊκού Δικαστηρίου.
Άρα, ορκιστήκατε τον εξής όρκο -δεν υπάρχει πιο σκληρός όρκος σε βάρος Ελλήνων εργαζομένων- «Παραμένουμε πιστοί στη δέσμευσή μας, να μειώσουμε την απασχόληση στη γενική κυβέρνηση κατά εκατόν πενήντα χιλιάδες μέχρι το 2015.».   
Kαι ακούστε με ποιους θεσμούς ορκιστήκατε στην τριαρχία των δανειστών και πvς καταλήξατε στις ανάπηρες γυναίκες, ενώ εγκαλείτε τους ΑΔΕΔΥδες και τους δημοσίους υπαλλήλους, διότι βάλατε την αξιολόγηση! Στη σελίδα 699 του ν. 4046, όπου υπάρχει ο όρκος σας, υπάρχουν τα εξής: «Η προγραμματισμένη λειτουργική αξιολόγηση της δημόσιας διοίκησης –προσέξτε!- και τα σχέδια για κλείσιμο, συγχώνευση ή συρρίκνωση φορέων της γενικής κυβέρνησης…». Σήμερα, μάλιστα, άλλος Υπουργός εισηγείται σε μια τροπολογία την κατάργηση άλλων έξι φορέων. Ό,τι σχετίζεται με τον πολιτισμό αυτού του ιστορικού έθνους, καταργείται. Και δεν είπατε τίποτα γι’ αυτό. Σιωπάτε γι’ αυτό! 
Και συνεχίζετε στη σελίδα 699 του ν.4046: «…θα μας βοηθήσει στον προσδιορισμό των υπεράριθμων δημοσίων υπαλλήλων επί σκοπώ απόλυσης». Και ξέρετε τι λέτε παρακάτω; Λέτε τα εξής: «Θα εξαλείψουμε τις κενές θέσεις στο πλαίσιο της αναδιάρθρωσης του δημοσίου τομέα». 
Αφού ορκιστήκατε, λοιπόν, ότι θα απολύσετε και θα επιβάλετε την αξιολόγηση και τον εξορθολογισμό και θα έχετε τη συγχώνευση και την κατάργηση ως θεσμούς καρατομικούς για να βαίνετε σε δεξαμενές στις οποίες να βάζετε το χέρι, μετά είπατε «πού θα πάμε»; Και έπειτα, τι βρήκατε στον Ασπρόπυργο, το Κερατσίνι και την Πάτρα; Όσον αφορά τα πλαστά, δεν σας τα είπε ο Κοινοβουλευτικός μας Εκπρόσωπος κ. Δρίτσας; Δεν σας το είπε προχθές σε συνέντευξη και ο κ. Τσίπρας; Εμείς δεν το είπαμε; Όσον αφορά τα πλαστά και τις αξιόποινες πράξεις, τελειώσαμε. Τελειώσαμε! 
Όμως, τώρα λέτε «κοιτάξτε, μην πάτε το πόρισμα στον εισαγγελέα και εκθέσετε και τον τέως Αεροπαγίτη Λυμπερόπουλο» που με καλολογεί εκεί με ό,τι είπε. Αυτό το οποίο είναι το αρνητικό των κυριών –οι οποίες δεν χρησιμοποίησαν πλαστά- είναι ότι δούλεψαν έξι, επτά, δέκα χρόνια, ο δήμος καταχράστηκε και εκμεταλλεύθηκε την εργασιακή τους σχέση, χωρίς αμοιβή και χωρίς ένσημα και πήγαν να δουν τα αυστηρά κριτήρια του Παυλόπουλου, που εξαίρεσε τα 2/3 των έρμων συμβασιούχων που δούλευαν και παρείχαν εργασιακή σχέση, κατά παρότρυνση και παρώθηση των πολιτικών προϊσταμένων τους. Και παρά το γεγονός ότι εμείς λέγαμε να διευρύνετε τα κριτήρια για να χωρέσουν όλοι -διότι έχουμε το ογκωδέστερο κύμα εκμετάλλευσης νεανικής εργατικής δύναμης- εσείς τα συρρικνώσατε. 
Και τώρα τι κάνετε; Επειδή η τρόικα σας έβαλε σ’ αυτόν το δουλικό όρκο και ορκιστήκατε ότι θα «ξεπαστρέψετε» συμπατριώτες σας, πηγαίνετε στο Κερατσίνι και στον Ασπρόπυργο. Και τι βρίσκετε; Αφού τελειώνουμε και συμφωνούμε όλοι με τα κριτήρια –και τα πλαστά- βρίσκετε κάτι ανάμεσα στο πρώτο οκτάμηνο και την αναμονή του δεύτερου οκτάμηνου -που το προεδρικό διάταγμα Παυλόπουλου μιλούσε για τρία οκτάμηνα. Το προεδρικό διάταγμα Παυλόπουλου, όπως πολύ σοφά είπε ο καθηγητής τότε -και ακόμα εσείς και οι σύμβουλοί σας δεν το έχετε πάρει μυρωδιά- δεν μιλάει για συμβάσεις εργασίας και επομένως παρανομείτε αν συνεχίσετε να οχλείτε τις κυρίες του Κερατσινίου. Και, αν θέλετε, ελάτε να τα πούμε μαζί έξω στους δημοσιογράφους, που έσπευσαν να με ρωτήσουν τι θα απαντήσω στον κ. Άδωνι και στον κ. Μητσοτάκη! Ας ακούσουν, λοιπόν, τι απαντώ!
Το μεταβατικό άρθρο 11 του προεδρικού διατάγματος Παυλόπουλου -για το οποίο λέμε ότι μονιμοποίησε το 1/3 από τους εβδομήντα δύο χιλιάδες αιτήσαντες- μιλάει όχι μόνο για συμβάσεις έργου, κύριε Υπουργέ, αλλά και για σχέσεις εργασίας. 
Όταν διδάσκουμε τα παιδιά στο πανεπιστήμιο –ξέρει η κ. Χριστοφιλοπούλου- λέμε ότι ισχύει στο εργατικό και στο δημοσιοϋπαλληλικό δίκαιο και η σχέση εργασίας, η άτυπη, που δεν στηρίζεται σε σύμβαση έργου. Γιατί; Διότι οι δεκαπέντε κυρίες είναι ανάπηρες. Απολύστε τες! Θα τις απολύσετε και τι θα κάνετε; Θα πείτε στην τρόικα ότι τις απολύσατε. Και; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Ακούσατε σήμερα στην ομιλία μου να σας λέω ότι κάποιοι δεν παρενόμησαν; Δεν με ακούσατε να λέω ότι υπήρξαν παρατυπίες; 
Δεν με ακούσατε να λέω ότι το προεδρικό διάταγμα είχε αυστηρές προϋποθέσεις και οι περισσότεροι συμπατριώτες μας, παρά το ότι δούλευαν και τρία και τέσσερα και δεκατέσσερα χρόνια, εξαιρέθηκαν των προϋποθέσεων του σκληρού αυτού προεδρικού διατάγματος; 
Και τι σας είπα; Δεν μπορεί εμείς –κι εγώ μέσα, όλοι μας- να βάζουμε το μοιρογνωμόνιο δέκα χρόνια μετά και να λέμε: «Κυρία εσύ με το καροτσάκι πρέπει να φύγεις. Και όχι μόνο πρέπει να φύγεις αλλά πρέπει να γυρίσεις τους δεδουλευμένους μισθούς». Πού το είδατε αυτό; Ούτε στην κοινωνία των πρωτανθρώπων, των πιθηκανθρώπων! Από το 1789, από τη Γαλλική Επανάσταση, όποιος δουλεύει de facto ακόμα κι ο παράνομος, ακόμα κι ο φυλακισμένος, έχει ένσημο. Έχει ένσημο! Είναι με κακουργήματα μέσα και δουλεύει και του βάζει ένσημο ο διευθυντής, διότι αυτό είναι το δίκαιο των ανθρώπων. Αυτό είναι το δίκαιο της σύγχρονης κοινωνίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, αξιότιμη κυρία Πρόεδρε.
Και ήρθε το ΑΣΕΠ -το δικό σας ΑΣΕΠ, το ΑΣΕΠ το οποίο έλεγξε όλες τις συμβάσεις Παυλόπουλου- και σας λέει: «Κύριε Μητσοτάκη, μην τολμήσετε…». Με την απόφαση 3 του 2009, στους επόμενους Υπουργούς, λέει: «Μην τολμήσετε και ξανακάνετε έλεγχο των μετατραπεισών συμβάσεων, διότι εγώ έχω τελειώσει τον έλεγχο». Η ολομέλεια του ΑΣΕΠ με την απόφαση 13 του 2009 αποφαίνεται: «Μετά την πάροδο τόσο μεγάλου χρονικού διαστήματος, μέσα στο οποίο δόθηκε η δυνατότητα σε όλα τα ενδιαφερόμενα μέρη (φορείς ή συμβασιούχοι) να υποβάλουν στο ΑΣΕΠ τα ανωτέρω αιτήματα επανεξέτασης κ.λπ.. Στο δια ταύτα: «Τερματίζεται από σήμερα, 17 Ιουνίου του 2009, η εξέταση αιτημάτων περί  επανεξέτασης υποθέσεων του άρθρου 11 του π.δ. 164/2004», της κυβέρνησής σας.",134791,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15962","
"," Εξέταση αιτημάτων.",134792,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15963","
"," Πηγαίνετε στο Κερατσίνι να τους απολύσετε, με όλη την σεμνότητά απέναντί σας. Διότι σήμερα καλό μου κάνατε. Πριν δέκα χρόνια μου είπατε ότι επειδή είχα ορκιστεί αυτό που είχα ορκιστεί, είπα κάτι άλλο. Επαναλαμβάνω, δεν είπα ότι παρανόμησαν.",134793,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15964"," 
"," Δεν το είχαν κάνει ακόμα.",134794,""," ΜΑΞΙΜΟΣ ΣΕΝΕΤΑΚΗΣ",250,"",250
"15965","
"," Είπα ότι δεν πληρούσαν τις σκληρές προϋποθέσεις και ότι ήταν αντικείμενο εκμετάλλευσης. Και τι θα κάνετε τώρα; 
Επειδή η κ. Χριστοφιλοπούλου μας ενεκάλεσε ότι δεν κατανοούμε την σπουδαιότητα και την εθνικότητα των άρθρων 28 και 29, γιατί δεν κάνετε αυτό που λέμε, αν είναι έντιμο αυτό που λέτε και που εισηγήθηκε ο αξιότιμος κ. Γεωργιάδης; Στο άρθρο 20 λέτε ότι όταν φεύγει ο διαθέσιμος ή όταν παραιτείται, αυτομάτως αναπληρούται από άλλον. Εγώ θα είχα πειστεί στο 1/3 αυτών που είπατε σήμερα κι εσείς και ο κ. Γεωργιάδης, αν είχατε διάταξη μέσα εδώ που να λέει, «Για κάθε έναν και κάθε μία που φεύγει με πλαστό ή με τον επανέλεγχο του, αυτομάτως επανελέγχεται αυτός ο οποίος αποκλείστηκε τότε». Αυτομάτως, στην ίδια διάταξη! Διότι, μας εγκαλέσατε για λαϊκισμό και είπατε πως δεν ενδιαφερόμαστε για τα παιδιά που λόγω των παρατυπιών πήραν τη θέση. 
Βάλτε ρύθμιση τώρα. Εισηγηθείτε ότι αυτομάτως για κάθε έναν που φεύγει από τον επανέλεγχο σας, μπαίνει ο τότε αποκλεισθείς ή αποκλεισθείσα. Γιατί το λέω αυτό; Διότι έχετε τον όρκο στην τρόικα. Και είναι κακό, ιδιαίτερα για ανθρώπους που έχουν ιστορία, οικογένειες, σπουδές κ.λπ., να εισηγούνται τέτοιες ρυθμίσεις. 
θα ήθελα να επαναλάβω κάτι το οποίο ανέλυσε ο κ. Δρίτσας πολύ καλύτερα από εμένα. Δεν μπορεί το προσωπικό να ψηφίζει ρήτρα θανάτου. Σε δύο μήνες ο συνταξιούχος θα πρέπει να πηγαίνει στο ταμείο να δηλώνει αν θα αποκληρώσει τη χήρα του από την επικουρική σύνταξη, όταν έχουμε ρύθμιση που θα ισχύσει σε τέσσερα χρόνια. Ανά τριετία τα όρια ηλικίας ανεβαίνουν. Αυτό το προσωπικό, πρέπει να έχει βαθιά συναίσθηση της καταστροφής που προξένησε στη χώρα. Γι’ αυτό δεν δικαιούται μέσα από αυτές τις ρυθμίσεις να ανασύρει τέτοιες ρυθμίσεις. 
Δεν παρανόμησαν ούτε οι εργαζόμενοι του Ασπρόπυργου ούτε του Κερατσινίου ούτε της Πάτρας ούτε της Ελευσίνας οι οποίοι απεργούν. Δεν πληρούσαν, όμως, τις προϋποθέσεις σε ένα πλαίσιο άγριας εκμετάλλευσης της μισθωτής εργατικής τάξης. Υπό αυτήν την έννοια σας κάλεσα και χθες για μία συγχώρεση, για συγγνωστή λήθη.  
Ποτέ στην εισήγησή μου δεν θα δείτε ότι η Αριστερά συναινεί σε παρανομία, σε τέτοιες πράξεις. Όμως, αυτήν τη στιγμή πρέπει να σταματήσετε, να παγώσετε τη ρύθμιση και να ζητήσουμε «συγγνώμη» -να πάμε όλοι μαζί στο Κερατσίνι- από τις κυρίες. Και όχι το πόρισμα που λέτε. Έγινε άγρια εκμετάλλευση της εργασίας τους και πρέπει αυτοί οι άνθρωποι να ζήσουν. 
Ευχαριστώ, κυρία Πρόεδρε.
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)",134795,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15966","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και τρεις εκπαιδευτικοί-συνοδοί τους από το Γυμνάσιο Καμαρών Αχαΐας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Κατσώτης.",134796,"Chairman","ΠΡΟΕΔΡΕΥΟΥΣΑ",125,"",125
"15967","
"," Κυρία Πρόεδρε, θα ήθελα τον λόγο για ένα λεπτό.",134797,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15968","
"," Όχι, κύριε Γεωργιάδη. Το ένα λεπτό θα σας το δώσω όταν θα δευτερολογήσετε.",134798,"Chairman","ΠΡΟΕΔΡΕΥΟΥΣΑ",125,"",125
"15969"," 
"," Κυρία Πρόεδρε, τέσσερις φορές ανέφερε το όνομά μου.",134799,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15970"," 
"," Κακώς αναφέρθηκε. 
Ορίστε, κύριε Κατσώτη, έχετε τον λόγο.",134800,"Chairman","ΠΡΟΕΔΡΕΥΟΥΣΑ",125,"",125
"15971"," 
"," Ευχαριστώ, κυρία Πρόεδρε.
Τι ζήτημα αναδείχθηκε μέσα από τη συζήτηση σήμερα; Αναδείχθηκε το θέμα της ανεργίας, της αναζήτησης δουλειάς και πως αυτό αξιοποιήθηκε από τα κόμματα εξουσίας για την εκλογική τους πελατεία.
Η Κυβέρνηση, προσπαθεί σήμερα μέσα από την παρέμβαση του Υπουργού, να αποδείξει ότι οι ευθύνες ανήκουν στους εργαζόμενους που ψάχνουν για τον ήλιο, για να διώξουν τον εφιάλτη. 
Οι κύριοι πλαστογράφοι ήταν άνθρωποί σας, κύριε Μητσοτάκη, είτε ήταν δήμαρχοι είτε περιφερειάρχες είτε υπουργοί. Οι μηχανισμοί αυτοί που υποδείκνυαν τον τρόπο, αν θέλετε, έτσι ώστε να διασφαλίσει δουλειά ένας εργαζόμενος, ήταν πάλι μηχανισμοί που είτε ήταν στα κομματικά γραφεία είτε σε υπουργικά γραφεία, είτε μέσα στα δημαρχεία και στις περιφέρειες. Αυτοί οι μηχανισμοί, υποδείκνυαν στον κόσμο πως θα ξεπεράσει τα εμπόδια έτσι ώστε να βρει δουλειά. 
Εμείς και τότε λέγαμε -να το θυμίσουμε- μονιμοποίηση όλων χωρίς όρους και προϋποθέσεις, διότι εμείς θεωρούμε ότι όλοι πρέπει να έχουν δουλειά. Το σύστημα που εσείς υπηρετείτε, στερεί τη δουλειά από χιλιάδες νέους και νέες, από εργαζόμενους οι οποίοι την έχασαν τώρα μέσα στην κρίση, με καταστροφή μεγάλου μέρους αυτού του κεφαλαίου που λέγεται εργασία. 
Το σύστημα αυτό, λοιπόν, δεν μπορεί να ικανοποιήσει τις ανάγκες του κόσμου για δουλειά. Και έρχεστε και παίζετε πάνω σ’ αυτό. 
Τώρα χαϊδεύετε τα αυτιά άλλων. Αυτούς που ήταν δικοί σας, που σας υπηρέτησαν, που σας ψήφισαν, που ήταν στις προεκλογικές εκστρατείες και έδιναν τα χαρτιά των Υπουργών, των Βουλευτών, των δημάρχων κ.λπ., τους πετάτε στην άκρη και χαϊδεύετε τα αυτιά των καινούργιων που θα έρθουν, που δεν τους πήρατε τόσα χρόνια, από το 1998 μέχρι τώρα. Και τους λέτε: «Τώρα θα σας πάρουμε στη θέση αυτών που θα απολύσουμε». 
Βεβαίως, όλη αυτήν τη διαδικασία –και έχετε ήδη αποφασίσει την αξιολόγηση συνολικά του δημόσιου τομέα- αποτελεί μια δεξαμενή για τις απολύσεις, όπως είπαμε, οι οποίες δεν έχουν τέλος. Οι είκοσι πέντε χιλιάδες θα είναι είκοσι πέντε χιλιάδες και για επόμενα χρόνια, γιατί θέλετε ένα δημόσιο τομέα με πολύ λιγότερες δομές, τέτοιες που θα υπηρετούν την ανάγκη του καπιταλιστικού δρόμου ανάπτυξης. Και είναι ένας καπιταλιστικός δρόμος ανάπτυξης, που δεν μπορεί να λύσει το πρόβλημα της δουλειάς για όλους, το πρόβλημα της ικανοποίησης βασικών αναγκών του λαού, της παιδείας, της υγείας για όλους. 
Πιστεύουμε ότι πρέπει να αποσύρετε το άρθρο 28 και 29, κύριε Υπουργέ. 
Υπάρχουν ευθύνες για το ότι μετατράπηκαν συμβάσεις σε αορίστου χρόνου χωρίς τα κριτήρια; Βεβαίως και υπάρχουν. Όμως, οι ευθύνες δεν είναι σ’ αυτόν που θέλει να ζήσει. Για πείτε μου, δεν υπάρχουν στον ιδιωτικό τομέα ρουσφέτια; Ο ιδιωτικός τομέας λειτουργεί αξιοκρατικά; Για πείτε μου, τα κόμματά σας πόσους παρακαλούν να σας κάνουν ρουσφέτια, για να έχετε πάλι εκλογική πελατεία στον ιδιωτικό τομέα, στα σούπερ μάρκετ, στα ξενοδοχεία, στα καράβια και αλλού; 
Εκεί δεν κάνετε ρουσφέτια; Δεν έχετε όμηρους όλους τους εργαζόμενους; 
Τι πάτε να πείτε τώρα; Το δημόσιο, ο δήμος «μπήκε μέσα» -λέει- 2,1 εκατομμύρια. Από τα δεδουλευμένα των εργαζομένων; Δεν παρήγαγαν εργασία αυτοί οι εργαζόμενοι; Δηλαδή, αναζητάτε από τους εργαζόμενους τα 2,1 εκατομμύρια που πήραν σαν μισθό αυτά τα χρόνια; Αυτό κάνετε σήμερα; Αυτό λένε τα άρθρα 28 και 29; Η αναδρομικότητα στην εξέταση των στοιχείων, των εγγράφων των εργαζομένων, των δικαιολογητικών αλλά και της νομιμοποίησης και το θέμα της μετατροπής των συμβάσεων, σημαίνει ότι ζητάτε πίσω τα δεδουλευμένα που έπαιρναν οι εργαζόμενοι και τα ασφαλιστικά δικαιώματα όλης αυτής της περιόδου; Τι είναι αυτό; Επαναφέρετε, δηλαδή, την ποινή του θανάτου, για έναν κόσμο ο οποίος, με την ευθύνη σας, δούλεψε όλα αυτά τα χρόνια; Τους απολύετε και από πάνω τους ζητάτε πίσω τους μισθούς και την κατάργηση των ασφαλιστικών δικαιωμάτων για όλη αυτήν την περίοδο; Πείτε τους, «Εδώ σας καταδικάζουμε σε θάνατο». 
Το θέμα δεν είναι να δικαιολογήσει κάποιος κάποιον. Είναι ότι αυτή η λειτουργία του κράτους, ήταν δική σας αποκλειστικά ευθύνη -εννοώ των κομμάτων που κυβέρνησαν- και σήμερα τη μεταφέρετε στις πλάτες αυτών των εργαζομένων που προσπαθούσαν να βρουν μία δουλειά για να επιβιώσουν.
Για να τελειώσω, ιδιαίτερα στο πρώτο κομμάτι, για τη διάθεση των πληροφοριών που δεν αναφέρθηκαν ή που αναφέρθηκαν με πολύ καλά λόγια οι άλλες δυνάμεις, εμείς διαφωνούμε ριζικά, γιατί οι πληροφορίες αυτές δεν αφορούν το λαό, να τις αξιοποιήσει για να βελτιώσει τη ζωή του. Οι πληροφορίες αυτές, με βάση και την οδηγία της Ευρωπαϊκής Ένωσης πάνε για «μπίζνες». Και οι «μπίζνες» δεν είναι άδολες. Μέσα από τις «μπίζνες» θα πληρώσει ο λαός πολύ ακριβά.
Θα αναφέρω μόνο ένα παράδειγμα. Θα διατίθενται οι πληροφορίες στις ασφαλιστικές εταιρείες και έτσι αν κάποιος έχει κάποιο πρόβλημα, δεν θα ασφαλίζεται. Εσείς λέτε ότι το ιατρικό απόρρητο διασφαλίζεται. Πώς διασφαλίζεται; Είναι λίγες οι ασφαλιστικές εταιρείες που έχουν τις γνωματεύσεις, τα ιστορικά των ασθενών, των ασφαλισμένων; Από πού τα βρήκαν; Τώρα, μάλιστα, που λέτε ότι αυτά θα είναι στη διάθεση του καθενός και μάλιστα ελεύθερα, καταλαβαίνετε τι πρόκειται να γίνει και πως θα αξιοποιηθούν όλες αυτές οι πληροφορίες στο μέλλον από τους επιχειρηματίες του όποιου τομέα, που θα αξιοποιούν πλήθος πληροφοριών για να μπορέσουν να κερδίσουν ακόμα περισσότερα από τους εργαζόμενους είτε αυξάνοντας τα συμβόλαιά τους που τα πληρώνουν αυτοί που προσφεύγουν στις ιδιωτικές ασφαλιστικές εταιρείες είτε μη ικανοποιώντας αιτήματα που θα έχουν απ’ αυτές.
Κυρία Πρόεδρε, τελειώνοντας θα αναφέρω ένα ακόμα ζήτημα. Έχουν κατατεθεί δέκα υπουργικές τροπολογίες. Νομίζω ότι αυτό είναι απαράδεκτο. Δεν μπορεί κάποιος να λειτουργήσει έτσι. Πρέπει να ξενυχτήσουμε όλο το βράδυ -όχι μόνο εμείς αλλά και διάφοροι συνεργάτες- για να δούμε τι είναι αυτές οι τροπολογίες, τι ακριβώς θέλουν να λύσουν, γιατί πολλές απ’ αυτές δεν λένε ευθαρσώς τι θέλουν να λύσουν. Το λένε με διάφορους τρόπους.",134801,""," ΧΡΗΣΤΟΣ ΚΑΤΣΩΤΗΣ",113,"",113
"15972","
"," Ευχαριστούμε τον κ. Κατσώτη.
Η ειδική αγορήτρια των Ανεξάρτητων Ελλήνων κ. Χρυσοβελώνη, έχει τον λόγο.",134802,"Chairman","ΠΡΟΕΔΡΕΥΟΥΣΑ",125,"",125
"15973","
"," Ευχαριστώ, κυρία Πρόεδρε.
Θα πω κι εγώ δυο κουβέντες για τις τροπολογίες, ξεκινώντας, βεβαίως, από το σημείο όπου και ο Υπουργός ξεκίνησε την ομιλία του. Θέλω να πω ότι με τις τροπολογίες υπάρχουν τα εξής θέματα. 
Το πρώτο θέμα, είναι ο όγκος των τροπολογιών.
Δεύτερον, υπάρχουν τροπολογίες, οι οποίες δεν έχουν καμμία απολύτως σχέση, κατά περιεχόμενο, με το νομοσχέδιο το οποίο εξετάζουμε. Και αυτό συμβαίνει εν προκειμένω. Θα πω ότι πριν από λίγη ώρα ήλθε ακόμα μία τροπολογία, κάτι το οποίο εγώ θεωρώ ότι είναι απαράδεκτο. 
Επίσης, έχουμε τις εκπρόθεσμες τροπολογίες οι οποίες και αυτές είναι ασυγχώρητες. Και θα μου επιτρέψετε να πω ότι οι περισσότερες από τις τροπολογίες που θα μας απασχολήσουν αύριο -για να μην πω για όλες- δεν δικαιολογούν σε καμμία περίπτωση από το περιεχόμενό τους το εκπρόθεσμο. Επομένως, κάτι πρέπει να γίνει με το θέμα των τροπολογιών.
Το δεύτερο σημείο που θέλω να αναφέρω είναι ότι χαίρομαι πραγματικά που η κυρία Υφυπουργός, η κυρία Χριστοφιλοπούλου, κατά την τοποθέτησή της αποδέχθηκε κάποιες από τις προτάσεις τις οποίες είχα κάνει γύρω από τα άρθρα 15 και 16. 
Αν δεν κάνω λάθος, κυρία Υφυπουργέ σε αυτά αναφερθήκατε. 
Εν πάση περιπτώσει, δεν θέλω να προσθέσω κάτι επί του παρόντος. Θα περιμένω αύριο να δω ποια θα είναι η τελική διατύπωση, για να τοποθετηθώ αν χρειαστεί-να προσθέσω κάτι άλλο.
Επίσης, θέλω να ξεκαθαρίσω ότι οι Ανεξάρτητοι Έλληνες συμφωνούμε -και θα έλεγα ότι επικροτούμε- με τον ενδελεχή έλεγχο των εγγράφων του ατομικού μητρώου, του ατομικού φακέλου του κάθε υπαλλήλου, στο σημείο βεβαίως όπου ο υπάλληλος προσλαμβάνεται, κατά την πρόσληψη. Όμως, θεωρούμε ότι είναι κατά κάποιον τρόπο υπερβολή σε κάθε υπηρεσιακή μεταβολή του υπαλλήλου να ελέγχονται ξανά τα ίδια δικαιολογητικά -και μάλιστα για υπαλλήλους, οι οποίοι έχουν προσληφθεί και μέσω της διαδικασίας του ΑΣΕΠ- διότι θεωρούμε ότι αυτό συνεπάγεται μία πολύ μεγάλη σπατάλη ελεγκτικών πόρων. Βεβαίως, δεν είμαστε αντίθετοι, γιατί ποτέ δεν θα μπορούσαμε να είμαστε αντίθετοι σε οποιονδήποτε έλεγχο. Απλώς έχουμε την αίσθηση ότι είναι λιγάκι υπερβολή αυτό το θέμα.
Τώρα, όσον αφορά τα πλαστά πιστοποιητικά στο δημόσιο, θέλω να ξεκαθαρίσω το εξής: Βεβαίως και είμαστε υπέρ του ελέγχου. Όμως, θα ήθελα να υποδείξω προς το Υπουργείο ότι θα πρέπει να επιταχυνθούν αυτοί οι έλεγχοι, να τελειώνει αυτό το θέμα με τα πλαστά πτυχία και δικαιολογητικά. Έχω δυόμισι χρόνια Βουλευτής. Από την πρώτη στιγμή που εξελέγην, αυτό ακούω. Και, βεβαίως, αυτό το πράγμα συνεπάγεται και ένα διασυρμό για το σύνολο των δημοσίων υπαλλήλων. 
Ακούμε λοιπόν. Βρέθηκαν αρκετά, βρέθηκαν πολλά, αν θέλετε, πιστοποιητικά. Ερώτημα. Πόσα ακριβώς είναι αυτά; Και ο έλεγχος, ποιον ακριβώς αριθμό δημοσίων υπαλλήλων αφορά; Για να δούμε τελικά που βρισκόμαστε.
Κλείνω, κάνοντας μία μικρή αναφορά στο θέμα των παράνομων ιδαχοποιήσεων -όπως λέγονται- μέσω εικονικών συμβάσεων. Σαφέστατα κι εδώ οι Ανεξάρτητοι Έλληνες είμαστε ξεκάθαροι ότι θα πρέπει να γίνεται ενδελεχέστατος έλεγχος. Δεν θα μπορούσε να συμβαίνει και διαφορετικά. Απλώς κι εδώ θέλω να πω ότι πρέπει να επιταχυνθούν οι διαδικασίες και -να επισημάνω και κάτι άλλο- ότι ο έλεγχος πρέπει να εφαρμόζεται προς πάσα κατεύθυνση, προς όλους τους δήμους, προς όλους τους δημάρχους και όχι να είναι επιλεκτικός, δηλαδή -αν θέλετε- να ελέγχονται οι δήμαρχοι εκείνοι οι οποίοι δεν πρόσκεινται στη συγκυβέρνηση. 
Ευχαριστώ πολύ.",134803,""," ΜΑΡΙΝΑ ΧΡΥΣΟΒΕΛΩΝΗ",297,"",297
"15974","
"," Ευχαριστώ κι εγώ, κυρία συνάδελφε. 
Τον λόγο έχει ο κ. Θεόδωρος Δρίτσας.",134804,"Chairman","ΠΡΟΕΔΡΕΥΟΥΣΑ",125,"",125
"15975"," 
"," Ευχαριστώ, κυρία Πρόεδρε.
Έμαθα στη ζωή  μου να υπερασπίζομαι την ανεκτικότητα και την κατανόηση, ακόμα και στους αντιπάλους μου, ακόμα και σε ανθρώπους που δεν συμπαθώ, ακόμα και σε αυτούς, που θεωρώ ότι η συμπεριφορά τους είναι απολύτως αρνητική είτε πρόκειται για πολιτικά πρόσωπα είτε για οτιδήποτε. Δεν έμαθα στη ζωή μου να ανέχομαι την υποκρισία, κυρία Πρόεδρε, και ιδιαίτερα την υποκρισία του ισχυρού, όταν αυτή έχει τόσο δραματικές συνέπειες σε αδύναμους. 
Αισθάνθηκα πάρα πολύ άσχημα και θύμωσα όταν είδα ένα χαμόγελο -όχι χαμόγελο, αλλά γέλιο, ευτυχία- στο πρόσωπο ενός Υπουργού, κραδαίνοντας ένα έγγραφο μίας γνωμοδότησης ενός υπαλλήλου του ΑΣΕΠ που απεδείκνυε τι; Ότι έπρεπε να απολυθούν οι ανάπηρες γυναίκες της Δραπετσώνας. Αυτήν την ευτυχία, εγώ δεν μπορώ να την ανεχθώ και ναι, θύμωσα. Θύμωσα! Και νομίζω ότι είναι υγιέστατη αντίδραση.",134805,""," ΘΕΟΔΩΡΟΣ ΔΡΙΤΣΑΣ",76,"",76
"15976","
"," Εγώ να δείτε πόσο θύμωσα, όταν διάβασα το πόρισμα.",134806,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"15977"," 
"," Πάμε τώρα στα συγκεκριμένα. Μία φορά κι έναν καιρό ήταν μία χώρα που την κυβερνούσαν οι «πράσινοι» και οι «μπλε». Εναλλάσσονταν. Έκαναν πολλά. Μεταξύ αυτών, το μηχανισμό του δημοσίου τον μοίραζαν και τον αγόραζαν για να κρατάνε την κυβέρνηση που ήθελαν. 
Ανάμεσα σε αυτά που έκαναν, ήταν ότι δεν έδιναν σταθερή εργασία στο δημόσιο. Έδιναν επισφαλή εργασία, συμβάσεις ορισμένου χρόνου. 
Σε αυτήν τη χώρα, όμως, υπήρχαν και άλλοι. Υπήρχαν και οι «κόκκινοι», αλλά και άλλοι. Οι «κόκκινοι» έλεγαν: «Όχι συμβάσεις ορισμένου χρόνου. Σταθερές σχέσεις εργασίας, διαγωνισμοί, διαφάνεια, προσόντα, αρμοδιότητες, οργανογράμματα στις δημόσιες υπηρεσίες». «Μα είσαστε καθυστερημένοι, είσαστε κρατιστές», έλεγαν οι «μπλε» και οι «πράσινοι» στους «κόκκινους». Έλεγαν: «Ευελιξία της εργασίας, σύγχρονοι τρόποι δημόσιας διοίκησης». Και εκεί έφτιαχναν πια ένα στρατό «ομήρων» εργαζομένων, που κανένας με τον άλλο δεν είχε ίδια χαρακτηριστικά μετά από λίγα χρόνια, για να περιγράψεις την εργασιακή τους σχέση. Κανένας! Όλες ήταν διαφορετικές. 
Όταν διογκώθηκε αυτό το στρατόπεδο των «ομήρων» και γινόταν πια βαρίδι και επειδή υπήρχαν πιέσεις και από άλλες, γείτονες χώρες και επειδή υπήρχαν και κάποιοι νόμοι, και ευρωπαϊκοί και ελληνικοί, και ένα Σύνταγμα και το πράγμα πια είχε φτάσει στο απροχώρητο, έρχεται μια ρύθμιση, το περίφημο προεδρικό διάταγμα. 
Αυτό το προεδρικό διάταγμα για να εφαρμοστεί, είδε και έπαθε. Κυριολεκτικά, είδε και έπαθε. Και δεν μπορεί κανένας υποκριτικά να μην το θυμάται αυτό, διότι δεν υπήρχε κανένας τρόπος να ενταχθούν σε αυτά που προέβλεπε το προεδρικό διάταγμα και εγώ και ο Αλέξης Μητρόπουλος και ο Κυριάκος Μητσοτάκης και ο οποιοσδήποτε, γιατί όλοι οι νέοι ήταν κάποτε ορισμένου χρόνου και θα γινόντουσαν αορίστου χρόνου αλλά δεν υπήρχε όμοια περίπτωση. Και άρχισε μια τρέλα. 
Οι δήμοι, οι δήμαρχοι, οι υπηρεσίες και ένα σωρό άλλοι οργανισμοί, έστελναν διαρκώς ερωτήματα, εκατοντάδες, χιλιάδες ερωτήματα: «Τι κάνουμε σε αυτήν την περίπτωση; Πώς λύνουμε αυτήν την αντίφαση; Εδώ, δεν υπάρχει τρόπος να συνταυτίσω εκείνο με το άλλο. Πώς μπορώ να το κάνω, για να μην τον αφήσω απ’ έξω και τον αδικήσω ή για να μην τον βάλω μέσα και να έχω εγώ παρανομήσει;». 
Επίσης, υπήρξαν χιλιάδες γνωμοδοτήσεις για απαντήσεις σε όλα αυτά τα ερωτήματα. 
Μία εξ’ αυτών, του 2006, την οποία θα καταθέσω, είναι προς τη Γενική Γραμματεία Δημόσιας Διοίκησης. Πρόκειται για διατύπωση γνώμης, γιατί την εγκρίνει και την υπογράφει και ο κ. Παυλόπουλος. Στα ερωτήματα αυτά απαντούν, για παράδειγμα: «Πτυχία αλλοδαπής δεν είναι ανάγκη να είναι ισότιμα. Μπορεί να είναι και αντίστοιχα». Απαντούν παρακάτω: «Ακόμα και με ελλιπή προσόντα, εφόσον τέτοια δεν αξιώθηκαν ούτε από τις προκηρύξεις των θέσεων ορισμένου χρόνου ούτε από τις συμβάσεις που στη συνέχεια καταρτίστηκαν…» -κ.λπ.- «…μπορούν να γίνονται αποδεκτά». 
Το καταθέτω για τα Πρακτικά. Το υπογράφει ο τότε Υπουργός. 
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Αυτός ο κυκεώνας ήταν. Και φυσικά σε αυτό τον κυκεώνα των «ομήρων», όπου ρωτούσαν οι δήμοι και απαντούσαν οι υπηρεσίες -τις απαντήσεις τις έδινε το Υπουργείο Εσωτερικών και το ΑΣΕΠ, δεν τις έδινε ο Δρίτσας ή η Αριστερά ή ο οποιοσδήποτε- πράγματι τι πιο απλό και τι πιο εύκολο να εισχωρήσουν και πλαστογράφοι; Να μας πείτε, όμως, επιτέλους πόσοι είναι. Έχει δίκιο η κ. Χρυσοβελώνη. 
Και εμείς όπου έχουμε τη δυνατότητα να ασκούμε διοίκηση –η Ρένα Δούρου στην περιφέρεια, οι δήμαρχοι που ανήκουν στο χώρο του ΣΥΡΙΖΑ- σπεύδουμε αμέσως και δίνουμε και στοιχεία και ανακοινώσεις γι’ αυτούς που πραγματικά δεν παρέβησαν γενικώς το νόμο αλλά έκαναν μία εγκληματική πράξη, πλαστογραφία. Και εκεί υπάρχει πραγματική διάκριση. 
Μέσα σε αυτόν τον κυκεώνα σας το λέω, είμαι βέβαιος -δεν το ξέρω, δεν άσκησα διοίκηση και δεν ήταν η Αριστερά ούτε στους δήμους, παρά σε ελάχιστες περιπτώσεις- πραγματικά μπορεί να υπήρξαν και «γέφυρες», να μην είχαν όλο το χρονικό διάστημα οι όμηροι του πρώτου, του δεύτερου, του τρίτου, του πέμπτου ή δεν ξέρω ποιου οκταμήνου και να έγιναν τέτοιου είδους ρυθμίσεις, που δεν είναι κατά γράμμα, απολύτως σύμφωνες με το προεδρικό διάταγμα, αν τις δει κανείς με μία απόσταση τόσων ετών και με την ηρεμία της βεβαιότητας ότι «πρέπει να εκτελέσω τις εντολές της τρόικας, γιατί η πατρίς κινδυνεύει», το άλλοθι. 
Έτσι, λοιπόν, είναι τεράστια υποκρισία να έρχεται σήμερα οποιοδήποτε πολιτικό πρόσωπο εκείνης της περιόδου, να αποσείει τις ευθύνες για μία πολιτική που την υπερασπιζόταν απολύτως, απέναντι σε μία Αριστερά που την κατέκρινε τότε και να λέει: «Η Αριστερά φταίει. Εμείς διορθωθήκαμε. Η Αριστερά επιμένει να καλύπτει τους επίορκους, τους απατεώνες, τους τεμπέληδες». Αν είναι δυνατόν, από τα σαλόνια και από τα βόρεια προάστια, από την άνεση και τη χλιδή, να μπορεί να μιλήσει άνθρωπος-πολιτικός με τέτοια αυθαιρεσία και τέτοια αναίδεια! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Είναι, λοιπόν, απολύτως αναγκαίο. Ναι, δεν θα μπορέσετε και δεν θα σας το επιτρέψει κανείς, την ευθύνη σας και την αναίδειά σας να την «ξεπλύνετε», κάνοντας απολύσεις σε βάρος αναπήρων ανθρώπων. Δεν έχετε κανένα δικαίωμα να το κάνετε αυτό και δεν υπάρχει κανένας που να πιστέψει το ψέμα ότι, αν απολυθεί κάποιος από εκεί, θα πάρει κάποιος νέος, άνεργος και φέρελπις τη θέση αυτή. 
Και είναι, επίσης, ύβρις το να λέμε, ακριβώς όπως το είπε και ο Βουλευτής του Κομμουνιστικού Κόμματος, ότι θα αναζητηθούν τα δεδουλευμένα ως παρανόμως κτηθέντα! Στην εποχή της λίστας Λαγκάρντ το ακούμε αυτό! 
Καταλαβαίνουμε, κυρία Πρόεδρε, τι λέγεται σ’ αυτήν την Αίθουσα και τι εκστομίζεται απέναντι στον ελληνικό λαό; 
Έχω να πω πολλά. Σταματώ.",134807,""," ΘΕΟΔΩΡΟΣ ΔΡΙΤΣΑΣ",76,"",76
"15978","
"," Και αύριο θα τα πούμε.",134808,"Chairman","ΠΡΟΕΔΡΕΥΟΥΣΑ",125,"",125
"15979"," 
"," Η Αριστερά κρατά μία θέση ευθύνης και τότε και τώρα και αυτό σημαίνει ότι δεν θα ανεχθούμε σε καμμία περίπτωση και δεν θα υποχωρήσουμε, στο να υπερασπιζόμαστε τους ανθρώπους του μόχθου και τους ανθρώπους που βρίσκονται σε δυσμενή θέση κοινωνικά και οικονομικά, ό,τι και αν λένε –όχι εσείς- μηχανισμοί ολόκληροι που είναι στην υπηρεσία σας και αναπαράγουν όλα αυτά τα ψέματα και όλες αυτές τις στρεβλώσεις. 
(Χειροκροτήματα από την πτέρυγα του ΣΥΡΙΖΑ)",134809,""," ΘΕΟΔΩΡΟΣ ΔΡΙΤΣΑΣ",76,"",76
"15980","
 "," Ευχαριστούμε, κύριε Δρίτσα.
Τον λόγο έχει ο κ. Κουτσούκος, Κοινοβουλευτικός Εκπρόσωπος του ΠΑΣΟΚ, μετά ο κ. Γεωργιάδης και μετά η κ. Κωνσταντοπούλου.
Ορίστε, κύριε Κουτσούκο.",134810,"Chairman","ΠΡΟΕΔΡΕΥΟΥΣΑ",125,"",125
"15981","
"," Ευχαριστώ, κυρία Πρόεδρε.
Είχα την ευκαιρία μιλώντας για το νομοσχέδιο, να αναφερθώ σ’ αυτήν την μεταρρυθμιστική προσπάθεια, να το διαχωρίσω από άλλες αντιμεταρρυθμιστικού χαρακτήρα κινήσεις, σχεδιασμούς ή διακηρύξεις και να υποστηρίξω ότι εμείς ως ΠΑΣΟΚ, είμαστε το κόμμα το οποίο έχει ταυτιστεί με τις μεγάλες μεταρρυθμίσεις στη δημόσια διοίκηση και στο κράτος. 
Διότι είπα ότι παραλάβαμε ένα συγκεντρωτικό βαυαρικό κράτος, το οποίο αλλάξαμε σε κόντρα των συντηρητικών -για διάλυση του κράτους μας έλεγαν το 1994, όταν κάναμε τη νομαρχιακή αυτοδιοίκηση- σε κόντρα ορισμένων Αριστερών, οι οποίοι όταν κάναμε τον «ΚΑΠΟΔΙΣΤΡΙΑ» μας έλεγαν ότι θα προχωρήσουν σε ανακυττάρωση των χωριών, ακόμα και σε κόντρα με αυτές τις δυνάμεις πρόσφατα, το 2010, όταν ψηφίσαμε το νόμο για την αιρετή περιφέρεια και τον «ΚΑΛΛΙΚΡΑΤΗ». 
Η παράταξή μας έχει ταυτιστεί με μεγάλες μεταρρυθμίσεις, οι οποίες επεδίωκαν να αντιμετωπίσουν τις παθογένειες της διοίκησης. Έγινε αναφορά από τους εκπροσώπους της Αξιωματικής Αντιπολίτευσης, αλλά –λυπάμαι- και από εκπροσώπους της ΔΗΜΑΡ, που επιχείρησαν να μας χρεώσουν τις παθογένειες, μια και κυβερνήσαμε. Είναι αλήθεια ότι κυβερνήσαμε. Αλλά αυτοί δεν ξέρουν τίποτα! Είναι από παρθενογένεση! Δεν έχουν καμμία σχέση με τα πράγματα! 
Θέλω να πω ότι επιχειρήσαμε δύο φορές να αντιμετωπίσουμε το πρόβλημα των εργαζόμενων σε καθεστώς ανασφάλειας στο δημόσιο. Η μία φορά, η πρώτη, η μεγάλη, είναι όταν γίναμε κυβέρνηση το 1981, που βρήκαμε το κίνημα των συμβασιούχων να διεκδικεί τη σταδιακή τους απορρόφηση στο δημόσιο. Προέρχονταν από δεκαετίες αυτοί οι συμβασιούχοι και με νόμο της πρώτης κυβέρνησης του ΠΑΣΟΚ, της μόνης Αριστερής κυβέρνησης που υπήρξε, γιατί τα υπόλοιπα είναι ψευδεπίγραφα και ψευδώνυμα, λύσαμε αυτό το θέμα με πάγια ρύθμιση. Και μάλιστα, κατοχυρώσαμε το δικαίωμά τους να κρατήσουν και τον ασφαλιστικό τους φορέα. 
Δυστυχώς, όμως, κυρία Πρόεδρε, αγαπητοί συνάδελφοι, το ελληνικό δημόσιο έχει μέσα του τις παθογένειες, που δεν ξεριζώνονται με μία ρύθμιση. Και ξαναβρήκαμε, όταν γίναμε κυβέρνηση, μία καινούργια φουρνιά συμβασιούχων και φτιάξαμε το νόμο της κ. Παπανδρέου, το ν. 1476. 
Υπόκεινται στον έλεγχο οι συμβάσεις του ν. 1476, κύριε Υπουργέ, αν δεν κάνω λάθος και δεν έχουμε κανένα πρόβλημα να ελεγχθούν αυτές οι συμβάσεις. Γιατί δεν θέλαμε να καλύψουμε κανέναν εργαζόμενο που δεν είχε το δικαίωμα. Είχαμε διάφανες διαδικασίες, λοιπόν. 
Πήραμε όμως και μία μεγάλη πρωτοβουλία που την ξεχνούν όλοι. Στη συνταγματική Αναθεώρηση του 2001, με δική μας πρόταση, περάσαμε στο άρθρο 103 τη διάταξη που λέει «από τούδε απαγορεύονται οι μετατροπές συμβάσεων ορισμένου χρόνου σε αορίστου». Ποια ήταν η πληγή του δημοσίου; Η πληγή του δημοσίου, ήταν ότι όποιος πάταγε το κατώφλι μιας δημόσιας υπηρεσίας είτε αυτή ήταν Υπουργείο είτε δήμος είτε νομικό πρόσωπο είτε ΔΕΚΟ, θεωρούσε ότι είχε εξασφαλισμένη μία μόνιμη δουλειά. 
Εγώ, όταν κατέβηκα υποψήφιος το 2000 στην Ηλεία, με τραβούσαν –γιατί υπήρχε αυτή η παράδοση- από τα μανίκια και μου λέγανε «Βόλεψέ μου το παιδί στο δημόσιο». Και περάσαμε, λοιπόν, αυτήν τη ρύθμιση, για να λύσουμε θεσμικά το ζήτημα. Να μην προλαμβάνεται κάποιος με τρίμηνη σύμβαση στο δήμο και να θεωρεί ότι θα μονιμοποιηθεί. Ήταν συνταγματική δέσμευση, την οποία ψήφισαν αρκετοί. Δεν θυμάμαι τώρα τις λεπτομέρειες. 
Επειδή, όμως, λειτουργούσαμε με το τρόπο που λειτουργούσαμε, δημιουργήθηκε αυτή η καινούργια στρατιά που ήρθε να αντιμετωπίσει το προεδρικό διάταγμα Παυλόπουλου σαν αποτέλεσμα της οδηγίας της Ευρωπαϊκής Ένωσης. Βλέπεται καμιά φορά και οι Ευρωπαίοι σκέφτονται λίγο περισσότερο από εμάς και πάνε να λύσουν θέματα.    
Αυτήν τη στιγμή, λοιπόν, επιχειρείται μία τρομοκρατία από την πλευρά της Αξιωματικής Αντιπολίτευσης στους ανθρώπους αυτούς, που με νόμιμο τρόπο μετέτρεψαν τις συμβάσεις τους. Γιατί; Διότι έχουμε αποφασίσει ότι ο έλεγχος της μετατροπής, δεν αφορά το περιεχόμενο του προεδρικού διατάγματος. Αφορά μόνο αν υπάρχει πλαστότητα κάποιων δικαιολογητικών με υπαιτιότητα του υπαλλήλου. 
Ερωτώ, λοιπόν: Εμείς, που ως ΠΑΣΟΚ υποστηρίζουμε αυτήν τη διαδικασία της νομιμότητας και της διαφάνειας, προστατεύουμε τα δικά μας παιδιά, που σύμφωνα με τον κ. Κυρίτση, βάζαμε στο δημόσιο και σύμφωνα με τον κ. Δρίτσα, είχαμε τους «μπλε» και τους «πράσινους»; Υποστηρίζουμε τα δικά μας παιδιά; Ποιος έχει αναλάβει εργολαβικά την υποστήριξη όλων όσοι έχουν μετέλθει παράνομες μεθόδους; Εμείς πάντως όχι.           
Εμείς κινούμαστε με διαφάνεια και με αξιοκρατία. 
Και να σας πω κάτι, κυρία Πρόεδρε, και να τελειώσω; Αυτό που σήμερα θεωρείται κατάκτηση στην ελληνική κοινωνία, ο νόμος για τις προσλήψεις μέσω του ΑΣΕΠ, που δεν το αμφισβητεί κανένας -γιατί έχω πει και άλλες φορές ότι όταν οι θεσμικές αλλαγές έχουν στέρεη βάση, αγκαλιάζονται ακόμη και από εκείνους που τις αμφισβήτησαν- τίνος έργο είναι; Είναι άλλου κόμματος ή είναι του ΠΑΣΟΚ; 
Επιτέλους, λοιπόν, ας σταματήσουν να μας λοιδορούν, γιατί κάνουν κακό στην εικόνα, όχι τη δική μας την προσωπική –εμείς έχουμε υποστεί τη μπόρα λόγω των αποφάσεων που πήραμε για να σώσουμε τη χώρα- αλλά κάνουν κακό στη λειτουργία του πολιτικού συστήματος, γιατί υπήρξαν δυνάμεις στον τόπο, που είχαν στο μυαλό τους ότι πρέπει να φύγουμε από τις παθογένειες και έκαναν μεγάλες τομές και μεγάλες αλλαγές.
Ευχαριστώ.
(Χειροκροτήματα από την πτέρυγα του ΠΑΣΟΚ)",134811,""," ΓΙΑΝΝΗΣ ΚΟΥΤΣΟΥΚΟΣ",143,"",143
"15982","
"," Ευχαριστούμε.
Τον λόγο έχει ο κ. Γεωργιάδης.",134812,"Chairman","ΠΡΟΕΔΡΕΥΟΥΣΑ",125,"",125
"15983","
"," Χρωστώ δύο απαντήσεις στον κ. Μητρόπουλο και στον κ. Κυρίτση. Και ξεκινάω με τον κ. Μητρόπουλο, τον οποίο θέλω πραγματικά να τον επαινέσω. Σήμερα κατάλαβα, γιατί είστε άξιος για τη δουλειά που κάνετε και γιατί είναι δίκαιο να έχετε πολλούς ανθρώπους που εμπιστεύονται τις δικονομικές σας υπηρεσίες.
Καταφέρατε να κάνετε το άσπρο, μαύρο με έναν τρόπο ανυπέρβλητο.",134813,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15984","
"," Έτσι έκανα;",134814,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15985","
"," Θα προσπαθήσω πολύ ταπεινά να συγκριθώ με τη ρητορική σας δεινότητα. Δεν μου είναι εύκολο αλλά θα το προσπαθήσω.",134815,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15986","
"," Ελάτε, κύριε Γεωργιάδη!",134816,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15987","
"," Επιχείρημα πρώτο: «Δεν τους είπα ότι παρανόμησαν». Μα βεβαίως δεν τους είπατε ότι παρανόμησαν. Δεν είχαν παρανομήσει ακόμα. Κάποιος παρανομεί, αγαπητέ κύριε καθηγητά, όταν διαπράττει μια πράξη. Οι κύριοι αυτοί, ήρθαν και ενημερώθηκαν από εσάς για το εάν πληρούν ή δεν πληρούν τις προϋποθέσεις και να αποφασίσουν εάν θα παρανομούσαν ή όχι. Πράγματι δεν τους είπατε ότι παρανόμησαν, γιατί δεν είχαν παρανοήσει ακόμα. Επαρκώς τους εξηγήσατε, όμως, ότι δεν πληρούσαν τις προϋποθέσεις. Άρα, εάν αποφάσιζαν να κάνουν χρήση ενός νόμου του οποίου τις προϋποθέσεις δεν πληρούσαν, τότε θα παρανομούσαν.",134817,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15988","
"," Καλός δικηγόρος είστε και εσείς!",134818,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15989","
"," Κατά συνέπεια, προφανώς εδώ κάνατε ένα τέχνασμα απλώς για να μπερδέψετε το ακροατήριο. 
Πάω, όμως, στο μείζον. Εμένα μου αρέσει το μείζον. Με πολύ θεατρικό τρόπο, μας διαβάσατε τον όρκο μας εις την τρόικα. Η αλήθεια είναι ότι όρκος προς την τρόικα δεν έχει υπάρξει. Έχει υπάρξει μια συμφωνία με την τρόικα.",134819,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15990"," 
"," Δεν ξέρω εάν το ψηφίσατε αλλά κατέθεσα έγγραφο.",134820,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15991","
"," Πρώτ’ απ’ όλα, κύριε Μητρόπουλε, σας παρακαλώ πολύ να μη με προσβάλλετε. Έχω ψηφίσει όλα τα μνημόνια. Ό,τι αφορά μνημόνια, τα ψηφίζω.",134821,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15992","
"," Τότε, εντάξει.",134822,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15993","
"," Τα ψηφίζω με δόξα, με τιμή και με καμάρι από το πρώτο. Άρα, κάπου αλλού!
Δεν υπήρξε κανένας όρκος. Υπήρξε μια συμφωνία με την τρόικα -γνωστή στον ελληνικό λαό προ των διπλών εκλογών της 6ης Μάϊου και της 17ης Ιουνίου- την οποία ο ελληνικός λαός, αφού καλά την διάβασε, μας έδωσε την πολιτική εξουσιοδότηση να την τηρήσουμε.
Εάν ορκιστήκαμε εμείς ψηφίζοντας στη Βουλή, είναι σαν να λέτε ότι ορκίστηκε και ο ελληνικός λαός που μας ψήφισε. Εάν αυτό εννοείτε, το δέχομαι. Πάντως οι νόμοι αυτοί που ψηφίσατε, ήταν γνωστοί προ των εκλογών. Εάν θεωρείτε ότι είναι ανήθικοι αυτοί οι νόμοι –και αυτό λέτε- άρα οι πολίτες που μας ψήφισαν, ψήφισαν κάτι ανήθικο. Πολύ βαριά κατηγορία εναντίον του ελληνικού λαού! Δεν την περίμενα από εσάς. Θα είχατε κάποιο δίκιο, εάν αυτό το είχαμε κάνει μετά τις εκλογές. Αλλά εμείς το είχαμε κάνει από πριν. 
Τρίτον, να μπω και στην ουσία, γιατί η ουσία έχει σημασία. Για το 90% όσων διαβάσατε, κύριε Μητρόπουλε –για να μην πω το 100%- σε σχέση με τη μείωση του δημοσίου, το κλείσιμο δημοσίων οργανισμών που είναι παντελώς άχρηστοι και φτιάχτηκαν όλα αυτά τα χρόνια, θέλω να σας πω ότι η μόνη μας πραγματική ντροπή –την υπενόησε ο κ. Κυρίτσης, στον οποίο θα έρθω ευθύς αμέσως- ξέρετε ποια είναι; Ότι χρειαστήκαμε να έρθει η τρόικα, για να μας πει να κλείσουμε τους άχρηστους δημοσίους οργανισμούς.
Γιατί φτιάχναμε τους άχρηστους δημόσιους οργανισμούς -το είπε ο κ. Κυρίτσης πριν- κύριε Μητρόπουλε; Για να παίρνουμε την εξουσία. Γι’ αυτό φτιάχναμε αυτούς τους άχρηστους οργανισμούς. Και τώρα εσείς τι λέτε; Λέτε ότι «αφού φτιάχνατε τους άχρηστους οργανισμούς για να παίρνετε την εξουσία, να κρατήσουμε τώρα αυτούς τους άχρηστους οργανισμούς». Αυτό λέτε. Και γιατί να τους κρατήσουμε τώρα;",134823,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15994"," 
"," Άχρηστους εγώ;",134824,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15995","
"," Δεν λέω για εσάς. Για άχρηστους οργανισμούς λέω. Όχι εσείς. 
Είπατε ότι πάμε να κλείσουμε οργανισμούς χρήσιμους κατ’ εσάς, άχρηστους για εμάς. Αυτή είναι η διαφορά. Και εκείνοι που τους έφτιαχναν τότε τους οργανισμούς αυτούς για να παίρνουν την εξουσία, που είπε ο κ. Κυρίτσης, ως χρήσιμους τους διαφήμιζαν τότε, μην ανησυχείτε. Και ξέρετε κάτι, κύριε Καθηγητά, ως χρήσιμους τους διαφήμιζαν τότε για τον ίδιο λόγο που το κάνετε και εσείς, δηλαδή για την πολιτική πελατεία.
Κυρία Πρόεδρε, έχω μιλήσει λιγότερο απ’ όλους τους Κοινοβουλευτικούς Εκπροσώπους. Μίλησα έξι λεπτά στην πρωτολογία και οκτώ στη δευτερολογία. Ο κ. Δρίτσας έχει μιλήσει δεκαοκτώ στην πρωτολογία και εννιά στη δευτερολογία. Σας παρακαλώ.",134825,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15996","
"," Στο Κερατσίνι δεν αναζητούσατε πελατεία;",134826,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15997","
"," Με τη σειρά. Μην με διακόπτετε.
Άρα, λοιπόν, είναι προφανές ότι για λόγους πολιτικής πελατείας φτιάχτηκαν τότε αυτοί οι άχρηστοι οργανισμοί και για λόγους πολιτικής πελατείας τώρα –απλώς οι πελάτες έχουν αλλάξει κομματικό κατάστημα, αυτό έχει γίνει- εσείς τους υπερασπίζεστε.
Πάμε, όμως, τώρα στο Κερατσίνι και τη Δραπετσώνα.
Κυρία Πρόεδρε, εδώ ο κ. Μητρόπουλος –το λέω ειλικρινά- ξεπέρασε τον κ. Μητρόπουλο. Είπε επτά-οκτώ φορές «και πάτε στο Κερατσίνι», «και πάτε στη Δραπετσώνα». Λάθος.",134827,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"15998","
"," Είναι η περιφέρειά μου.",134828,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"15999","
"," Ναι, εγώ δεν αμφισβητώ τα λαϊκά σας κίνητρα. 
Λάθος! Πάμε σε όλους τους δήμους της χώρας, πάμε και στην Εκάλη, πάμε και στην Κηφισιά, πάμε και στη Γλυφάδα. Γιατί μείνατε μόνο στο Κερατσίνι;",134829,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16000","
"," Αν υπάρχουν.",134830,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"16001","
"," Με συγχωρείτε, αν δεν έκαναν παρανομίες στη Γλυφάδα, να δώσουμε βραβείο στους δημάρχους. Εάν έκαναν παρανομίες στο Κερατσίνι, τι να κάνουμε; 
Εμείς, όμως, δεν πάμε επιλεκτικά στο Κερατσίνι. Εμείς πάμε σε όλους τους δήμους της χώρας. Απλώς, εσείς αναφέρατε εδώ το Κερατσίνι, για να φανείτε καλός. Ενώ εμείς τι λέμε; Λέμε θα κριθούν με τα ίδια κριτήρια όλοι, όχι μόνο το Κερατσίνι.",134831,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16002","
"," Ασπρόπυργος και Κερατσίνι, είναι υπαρκτά σήμερα.",134832,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"16003","
"," Κύριε Μητρόπουλε, σας παρακαλώ. Δεν γίνεται διάλογος.
Κύριε Γεωργιάδη, κλείστε τη σκέψη σας.",134833,"Chairman","ΠΡΟΕΔΡΕΥΟΥΣΑ",125,"",125
"16004","
"," Σήμερα είναι Ασπρόπυργος και Κερατσίνι, γιατί εκεί σπεύσατε εσείς να παράσχετε την πολιτική σας κάλυψη.",134834,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16005","
"," Εγώ δεν πήγα προσωπικώς. Ούτε στον Υπουργό πήγα και δεν είναι κακό αυτοί που πήγαν.",134835,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"16006","
"," Δεν λέω εσείς προσωπικά. 
Άρα, λοιπόν, ας σταματήσει ο λαϊκισμός. Ο νόμος του κυρίου Υπουργού, δεν αφορά στο Κερατσίνι, στη Δραπετσώνα, στον Ασπρόπυργο αλλά αφορά όλη την ελληνική επικράτεια.",134836,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16007","
"," Ευχαριστούμε.",134837,"Chairman","ΠΡΟΕΔΡΕΥΟΥΣΑ",125,"",125
"16008","
"," Ένα λεπτό, κυρία Πρόεδρε.
Κύριε Κυρίτση, με συγχωρείτε αλλά εδώ έχει γίνει μια τεράστια παρανόηση που φοριέται πολύ στο διαδίκτυο. Τι είπατε; «Εσείς που μας πήγατε στη χρεοκοπία, εσείς θα μας βγάλατε;». Είναι ένα επιχείρημα που ακούγεται λογικοφανές.",134838,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16009","
"," Λογικό, όχι λογικοφανές.",134839,""," ΓΕΩΡΓΙΟΣ ΚΥΡΙΤΣΗΣ",150,"",150
"16010","
"," Όχι, είναι μεγάλη σοφιστεία.
Τα κόμματα, κύριε Κυρίτση, δεν είναι μόνο η ηγεσία τους. Τα κόμματα είναι η ηγεσία, τα μεγάλα και υψηλά στελέχη, τα μεσαία στελέχη, τα χαμηλά στελέχη και οι ψηφοφόροι. 
Η Νέα Δημοκρατία και το ΠΑΣΟΚ, ελάμβαναν επί σειρά δεκαετιών το 90% με 93% του εκλογικού σώματος. Λέτε να εξαερώθηκαν αυτοί οι άνθρωποι, κύριε Κυρίτση; Το μεγαλύτερο τμήμα αυτών σήμερα, είναι στο ΣΥΡΙΖΑ. Ένα τμήμα, ίσως πολύ μικρό πια λόγω της συρρικνώσεώς σας, στη Δημοκρατική Αριστερά. Δεν κατάλαβα! Δηλαδή, αυτοί που ήταν Βουλευτές του ΠΑΣΟΚ, παραδείγματος χάριν, και τώρα είναι στο ΣΥΡΙΖΑ, επειδή αλλάξανε κόμμα, έγιναν ξαφνικά ικανοί να βγάλουν τη χώρα από την κρίση, ενώ πριν αυτοί την πήγαιναν στη χρεοκοπία; Γιατί όταν λέτε «πήγαν στη χρεοκοπία το ΠΑΣΟΚ και η Νέα Δημοκρατία» αναφέρεστε στα πρόσωπα, δεν είναι μεταφυσικό. Τα μεσαία στελέχη που έφυγαν από το ΠΑΣΟΚ σωρηδόν –ο κ. Μητρόπουλος ήταν στο ΠΑΣΟΚ- και πήγαν στο ΣΥΡΙΖΑ καθαγιάζονται, έγιναν ξαφνικά ικανοί επειδή αλλάξαν κόμμα; Αυτό μας λέτε;",134840,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16011","
"," Στην πολιτική, όχι στα πρόσωπα.",134841,""," ΓΕΩΡΓΙΟΣ ΚΥΡΙΤΣΗΣ",150,"",150
"16012","
"," Ακούστε, λοιπόν, ποια είναι η αλήθεια, κύριε Κυρίτση. 
Αφού, λοιπόν, πάμε στην πολιτική –και χαίρομαι που πάμε στην πολιτική- να που κάνατε το μεγάλο λογικό σφάλμα, αφού σας αρέσει η λογική. Τα δύο κόμματα εξουσίας που κατηγορήσατε και καλώς τα κατηγορήσατε, είχαν μια πολιτική «α». Ποια πολιτική; Να μην κάνουν ελέγχους τέτοιου είδους. Τα δύο αυτά κόμματα τώρα, έχουν μια πολιτική «β», δηλαδή να κάνουν ελέγχους. Όμως ο ΣΥΡΙΖΑ και εσείς, ακολουθείτε την πολιτική «α», δηλαδή να μην κάνουν ελέγχους.",134842,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16013","
"," Όχι, κάνετε λάθος.",134843,""," ΓΕΩΡΓΙΟΣ ΚΥΡΙΤΣΗΣ",150,"",150
"16014","
"," Με συγχωρείτε αλλά ποιος ευθύνεται περισσότερο για τη χρεοκοπία, λοιπόν, αφού μιλάμε για την πολιτική και όχι για τα πρόσωπα; Εσείς ευθύνεστε. Γιατί εσείς ακολουθείτε την παλιά Ελλάδα, την παλιά πολιτική.
Ο κόσμος, πολύ δύσκολα μπορεί να το συνειδητοποιήσει ότι το νέο στην πολιτική σήμερα είμαστε εμείς. Ξέρετε γιατί; Γιατί μπορεί η ταμπέλα να είναι ίδια αλλά η πολιτική είναι διαφορετική. Αυτό είναι που έχει αλλάξει.",134844,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16015","
"," Παρακαλώ, ολοκληρώστε, κύριε Γεωργιάδη.",134845,"Chairman","ΠΡΟΕΔΡΕΥΟΥΣΑ",125,"",125
"16016"," 
"," Τώρα πρέπει να μιλήσω κι εγώ, κυρία Πρόεδρε.",134846,""," ΓΕΩΡΓΙΟΣ ΚΥΡΙΤΣΗΣ",150,"",150
"16017","
"," Κλείνω, κυρία Πρόεδρε.
Γιατί τα κόμματά μας, κύριε Κυρίτση, έχοντας κάνει την αυτοκριτική τους και έχοντας συνειδητοποιήσει ότι αν δεν αλλάξει η νοοτροπία μας, ο τόπος μας δεν έχει μέλλον, βρίσκουν το θάρρος και ελέγχουν με αυτόν τον νόμο και τα δικά τους στελέχη και τους δικούς τους δημάρχους και τους δικούς τους δημοτικούς συμβούλους. 
Και έρχεστε όλοι εσείς εδώ, οι δήθεν ευαγγελιζόμενοι στην Αίθουσα το νέο και προασπίζεστε ό,τι πιο παλιό και ό,τι πιο σάπιο υπάρχει σε αυτήν τη χώρα. Δεν είστε εσείς το νέο, κάνετε λάθος! 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",134847,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16018","
"," Φτάνει, κύριε Γεωργιάδη! Ευχαριστούμε. 
Κύριε Κυρίτση, έχετε τον λόγο για δύο λεπτά.",134848,"Chairman","ΠΡΟΕΔΡΕΥΟΥΣΑ",125,"",125
"16019"," 
"," Τώρα δεν το πιστεύω αυτό που λέτε, ότι εσείς είστε το νέο κι εμείς είμαστε το σάπιο! Δεν πάμε καλά! Δηλαδή, δεν ξέρω πια, δεν μπορώ να σας αντιμετωπίσω!",134849,""," ΓΕΩΡΓΙΟΣ ΚΥΡΙΤΣΗΣ",150,"",150
"16020"," 
"," Λέμε και κανένα αστείο να περνάει η ώρα!",134850,""," ΘΕΟΔΩΡΟΣ ΔΡΙΤΣΑΣ",76,"",76
"16021","
"," Τα «δικά μας παιδιά» είναι δική μου φράση; Είναι φράση της Αριστεράς τα «δικά μας παιδιά», τα οποία διορίζατε κατά εκατοντάδες χιλιάδες; 
Όταν μίλησα για το «πολιτικό DNA», κυρία Χριστοφιλοπούλου, αυτό εννοούσα. Σοβαρά; Δεν φτιάξατε εσείς μηχανισμούς ολόκληρους και κυβερνήσατε σαράντα χρόνια; Και τώρα κάνουμε τι; Για πέστε μου!",134851,""," ΓΕΩΡΓΙΟΣ ΚΥΡΙΤΣΗΣ",150,"",150
"16022","
"," Και τώρα τους αλλάζουμε!",134852,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16023","
"," Τι κάνετε ακριβώς; Τι αλλάζετε; Σας είπαμε εμείς να μην τα αλλάξετε; Σας είπαμε εμείς εδώ κάτι τέτοιο; Έχετε δει εγώ πόσες προτάσεις έχω κάνει προς την καλύτερη κατεύθυνση της διαφάνειας; Τι μου λέτε τώρα; 
Ή θα μας πείτε ότι εσείς είστε καινούργιο κι εμείς είμαστε παλιό; Δηλαδή σαράντα χρόνια εσείς δεν κυβερνήσατε, δεν κάνατε τίποτα; Στελέχη ήταν; Πολιτικές ήταν, κύριε Γεωργιάδη. Και για να ξέρουμε κιόλας γιατί μας συμβαίνει αυτό το πράγμα, δεν χρειάζεται τώρα να το συζητάμε. Ξέρετε πολύ καλά τι είναι αυτό. 
Εσείς μπράβο, λοιπόν, είστε το καινούργιο, συγχαρητήρια. Εμείς αποδεχόμαστε ότι είμαστε το παλιό και το ξεπερασμένο. Θα μας το δείξει πολύ σύντομα ο ελληνικός λαός. Και δεν είναι τα πρόσωπα, γιατί αν μιλάμε για πρόσωπα και ιδίως για αυτοκριτική, δεν την κάνατε ποτέ. Αυτοκριτική δεν κάνατε ποτέ. Ποτέ δεν βγήκατε εδώ να πείτε «Συγγνώμη που σας φέραμε μέχρι εδώ». Ποτέ δεν τολμήσατε να το κάνετε. Μη μας λέτε, λοιπόν, ότι κάνατε και την κριτική σας πάνω σε αυτόν τον τομέα. 
Δεν χρειάζεται να πούμε τίποτα άλλο. Ευχαριστώ.",134853,""," ΓΕΩΡΓΙΟΣ ΚΥΡΙΤΣΗΣ",150,"",150
"16024","
"," Ευχαριστούμε. 
Τον λόγο έχει η κ. Ξηροτύρη και μετά η κ. Κωνσταντοπούλου.",134854,"Chairman","ΠΡΟΕΔΡΕΥΟΥΣΑ",125,"",125
"16025","
"," Παρ’ όλο που δεν παρακολούθησα την οξύτατη αντιπαράθεση, πήρα μία γεύση τώρα στο τέλος. Πραγματικά, κύριοι συνάδελφοι, δεν μπορούμε να συζητήσουμε με νηφαλιότητα γι’ αυτό το τεράστιο θέμα, που είναι το πρόβλημα της εύρυθμης, δίκαιης, αποδοτικής, αναπτυξιακής λειτουργίας της δημόσιας διοίκησης και της σωστής αξιολόγησης των δομών της και του προσωπικού της; 
Και τελικά πού καταλήγουμε; Εδώ άκουσα τον κ. Γεωργιάδη, να κατηγορεί τη Δημοκρατική Αριστερά ότι εκφράζει το παλιό. Για τη δημόσια διοίκηση, κύριε Γεωργιάδη; Ατέλειωτα τα προγράμματα, τόσο που θεωρούμαστε ιδιαίτερα θεωρητικοί σε αυτά τα θέματα. Και η θητεία του Αντώνη Μανιτάκη στο Υπουργείο, είχε πραγματικά αναδιπλώσει επιτυχώς μια ολόκληρη πολιτική, για το πώς πρέπει να γίνει αυτή η αναδιοργάνωση της δημόσιας διοίκησης. 
Εμείς, λοιπόν, θεωρούμε, όπως για το μεγάλο θέμα της χρεοκοπίας της χώρας, έτσι για το τι πρέπει να κάνει τώρα η χώρα για την αναβάθμιση της δημόσιας διοίκησης, ότι χρειάζεται ένα σχέδιο. Για το πρώτο θέμα αναδιάρθρωσης και ένα σχέδιο διεκδικήσεων για την αντιμετώπιση του χρέους, το οποίο, πράγματι, θέλει διαβούλευση. Και κύριοι της Αξιωματικής Αντιπολίτευσης, πραγματικά, όπως έχω πει πολλές φορές, πρέπει να κατατεθούν εδώ οι προτάσεις και να συγκρουστείτε επί των προτάσεων αυτών. Και οι δικές μας προτάσεις. Γιατί χωρίς προτάσεις απέναντι στους δανειστές, θα κάνουμε αυτά τα οποία μας λένε. Πρέπει, λοιπόν, να έχουμε πρόγραμμα και για την ανασυγκρότηση της χώρας μας, συνδεδεμένο με το πρόγραμμα για τις διεκδικήσεις μας για την αναδιάρθρωση του χρέους. 
Έρχομαι τώρα στη δημόσια διοίκηση και την ανάγκη ενός ολοκληρωμένου σχεδίου. Και εσείς το λέτε πολλές φορές και η Νέα Δημοκρατία παλιά. Να θυμηθώ τον κ. Καραμανλή, όταν ανέλαβε το 2005;  
Τι έλεγε; Πλήρη αναδιοργάνωση της δημόσιας διοίκησης. Δεν την έκανε. Το ΠΑΣΟΚ όταν ήρθε, τι έλεγε; Πλήρη αναδιοργάνωση της δημόσιας διοίκησης. Μέσα όμως στη φθορά της εξουσίας τους η δημόσια διοίκηση, πράγματι έχει τεράστια προβλήματα από την πελατειακή αντιμετώπιση. 
Η Δημοκρατική Αριστερά και εγώ προσωπικά όμως δεν είμαι από αυτούς που θα στήσω τους δημοσίους υπαλλήλους στον τοίχο. Εγώ τη θέλω ισχυρή τη δημόσια διοίκηση και δίκαιη και τους λειτουργούς της και θέλω να απαλλαγεί από τις παθογένειες αλλά όχι να πάμε στην αντίθετη πλευρά την αποδυνάμωσή της. Επειδή, πράγματι, διαπιστώνετε προβλήματα καταργείτε σοβαρούς οργανισμούς και όχι αυτούς που έγιναν για πελατειακούς λόγους αλλά πολύ ουσιαστικούς οργανισμούς. Καταργείτε τελικά πολλές δραστηριότητες και αρμοδιότητες της δημόσιας διοίκησης, οι οποίες μεταφέρονται στον ιδιωτικό τομέα.
Τελευταίο παράδειγμα. Υπάρχει ένα άρθρο, κύριε Υπουργέ, που μιλάει για τη Γενική Γραμματεία του Υπουργείου Ανάπτυξης και τα θέματα των υπηρεσιών του ΕΣΠΑ. Τι κάνει το Υπουργείο Ανάπτυξης αυτές τις μέρες; Ιδιωτικοποιεί τις αρμοδιότητες αυτών των υπηρεσιών. Ιδιωτικοποιεί το θέμα του σχεδιασμού και της διαχείρισης του ΕΣΠΑ κ.ο.κ..
Στρατηγικοί τομείς, λοιπόν, της δημόσιας διοίκησης αυτήν τη στιγμή μέσα από αυτή την αντιπαράθεση, κύριοι συνάδελφοι –και θέλω να πω εδώ ότι πρέπει να δείξουμε όλοι σύνεση- για το θέμα της πορείας της ανάπτυξης της χώρας και της υλοποίησης των προγραμμάτων, κινδυνεύουν και κινδυνεύουν ακόμη περισσότερο όταν εμείς εδώ δεν αντιμετωπίζουμε τα θέματα με νηφαλιότητα.
Εγώ θεωρώ ότι όλα τα κόμματα προσπαθούν να βάλουν ουσιαστικά όχι μόνο ένα λιθαράκι αλλά πολλές δυνάμεις πάνω σε αυτό το θέμα της μεγάλης ανάγκης που έχει ο τόπος για αναδιάρθρωση και εξυγίανση της δημόσιας διοίκησης.
Εμείς, λοιπόν, έχουμε πει επανειλημμένα ότι αυτή η διοικητική μεταρρύθμιση, πρέπει να γίνει με βάση ένα στρατηγικό σχέδιο και βέβαια η πολιτική υλοποίησης αυτού του σχεδίου πρέπει να ξεφύγει, κύριε Γεωργιάδη, από το μεγάλο βραχνά του πελατειακού κράτους στη δημόσια διοίκηση. Είναι ένα σημαντικό θέμα αυτό. 
Από εκεί και πέρα, η αναδιοργάνωση της δημόσιας διοίκησης, πώς πρέπει να γίνει; Δεν πρέπει να γίνει με κατάστρωση των νέων οργανισμών και των δομών της διοίκησης; Πώς καταργήθηκαν αυτοί οι διάφοροι οργανισμοί; Με ποιο κριτήριο; Υπήρχε σχέδιο, κύριε Υπουργέ; Υπήρχε σχέδιο για το πώς θα καταργηθούν αυτές οι υπηρεσίες; Καταργείτε ακόμη και τις υπηρεσίες αντισεισμικού ελέγχου ή τις εργατικές κατοικίες, το παράδειγμα με το Ληξούρι κ.λπ..  Η κατάργηση, όπως και η κατάρτιση αυτών των οργανισμών, δεν έγινε με βάση κάποιο σχέδιο και τώρα παρουσιάζονται, πραγματικά, τεράστια προβλήματα.
Λέμε, λοιπόν, ότι και ενιαίο οργανωμένο σχέδιο έπρεπε να υπάρχει για τις δομές της δημόσιας διοίκησης, με στόχο όμως να γίνει αποτελεσματική αυτή η δημόσια διοίκηση και να συμβάλει ουσιαστικά στον αναπτυξιακό σχεδιασμό της χώρας και όχι να είναι μόνο ένα υποβαθμισμένο «παραμάγαζο» και τίποτα άλλο.
Από την άλλη πλευρά, το μεγάλο θέμα που δημιούργησε και τις μεγάλες αντιπαραθέσεις αυτήν τη στιγμή, είναι το μέτρο της κινητικότητας του προσωπικού, που είχε σαν σκοπό την ορθολογική κατανομή του προσωπικού μετά από εκθέσεις αξιολόγησης των δομών, τα σχέδια στελέχωσης, όπως είπα πριν, των δημοσίων υπηρεσιών, την αποτίμηση των προσόντων του μετακινούμενου προσωπικού κ.λπ.. 
Τι έγιναν αυτά τα πράγματα; Δεν έγινε τίποτα απολύτως από αυτά και οδηγηθήκαμε σιγά-σιγά σε ένα πλέγμα ομαδικών απολύσεων. Και αυτήν τη στιγμή και με τις ομαδικές οριζόντιες απολύσεις που έχετε κάνει στις μισές υπηρεσίες, προκειμένου να βγουν πέρα τα θέματα παραδείγματος χάριν της Δημοτικής Αστυνομίας κ.λπ., λειτουργείτε ορισμένες από αυτές τις υπηρεσίες, δεν λειτουργείτε κάποιες άλλες κ.ο.κ.. Τίποτα δεν έγινε με οργανωμένο τρόπο.",134855,""," ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",213,"",213
"16026"," 
"," Ολοκληρώστε, κυρία συνάδελφε.",134856,"Chairman","ΠΡΟΕΔΡΕΥΟΥΣΑ",125,"",125
"16027","
"," Κοιτάξτε να δείτε, θεωρώ -και τελειώνω με αυτό- ότι, όπως σας είπα, κύριε Υπουργέ, είστε νέος άνθρωπος και ικανός και έχετε κι εσείς και εμείς καλές προθέσεις, για να υπάρξει μια πρόοδος σ’ αυτό που λέμε μεταρρύθμιση της δημόσιας διοίκησης. 
Ξεκινήστε διαφορετικά. Ξεκινήστε με ένα σχέδιο. Δεν μας πνίγει κανένας από τους δανειστές. Αφήστε τους αυτούς τώρα. Τελειώσαμε! Το δικό μας σχέδιο για τη δημόσια διοίκηση! Όπως έπρεπε να έχουμε και το δικό μας σχέδιο για την ανάκαμψη της χώρας.",134857,""," ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",213,"",213
"16028","
"," Ευχαριστούμε πολύ, κυρία συνάδελφε, ολοκληρώστε.",134858,"Chairman","ΠΡΟΕΔΡΕΥΟΥΣΑ",125,"",125
"16029","
"," Αλλά εσείς ξεκινήστε με το δικό μας σχέδιο και όχι τελικά με αποσπασματικές ρυθμίσεις, οι οποίες, πράγματι, οδηγούν σε οριζόντιες αποφάσεις.",134859,""," ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",213,"",213
"16030"," 
"," Ευχαριστούμε πολύ.
Η κ. Κωνσταντοπούλου έχει τον λόγο για να δευτερολογήσει.",134860,"Chairman","ΠΡΟΕΔΡΕΥΟΥΣΑ",125,"",125
"16031"," 
"," Μετά από δυο ώρες από τη στιγμή, κατά την οποία υπέστην προσωπική προσβολή από τον κ. Μητσοτάκη, κυρία Πρόεδρε, μου δίνετε τον λόγο, για τη δευτερολογία μου όμως, προφανώς για να με βάλετε σε δίλημμα αν θα αποκαταστήσω την πραγματικότητα ή αν θα μιλήσω για το νομοσχέδιο. 
Η δε διακριτική μεταχείριση των κυβερνητικών εκπροσώπων και Βουλευτών σ’ αυτήν εδώ την Αίθουσα, σε σχέση με τους Βουλευτές της Αντιπολίτευσης είναι πραγματικά λυπηρή. Δεν έχω τίποτα άλλο να πω.",134861,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16032","
"," Αυτά σας τα επιστρέφω, κυρία Κωνσταντοπούλου.",134862,"Chairman","ΠΡΟΕΔΡΕΥΟΥΣΑ",125,"",125
"16033"," 
"," Κυρία Κόλλια, γι’ αυτά που επιστρέφετε να μπορείτε να το τεκμηριώσετε, γιατί εγώ δεν έχω εξουσία Αντιπροέδρου ούτε μεταχειρίζομαι το μικρόφωνο και τον λόγο.",134863,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16034"," 
"," Πολύ τη σέβεστε την Αντιπρόεδρο, όλοι σας.",134864,"Chairman","ΠΡΟΕΔΡΕΥΟΥΣΑ",125,"",125
"16035","
"," Όσο σέβεται τη διαδικασία και τον εαυτό της. 
Κύριε Μητσοτάκη, μιλήσατε για τραμπούκους. Μιλήσατε για μολότοφ και απευθύνατε και συγκεκριμένη μομφή σε εμένα προσωπικά. Σας προσκαλώ -για να μη φάω το χρόνο- εάν έχετε τα κότσια αυτά τα οποία είπατε να τα τεκμηριώσετε συγκεκριμένα, διότι είναι απολύτως συκοφαντικά, στρεβλωτικά της πραγματικότητας, αποπροσανατολιστικά, υποβολιμαία και δόλια. Είναι δε δόλια, γιατί γνωρίζετε ότι είστε η τρίτη πιο μισητή κυβέρνηση στον κόσμο. Έτσι, αν νομίζετε ότι σας επιτρέπεται να επιχαίρετε για τη διακυβέρνησή σας και να γελάτε και να καγχάζετε σε βάρος των δυστυχισμένων τους οποίους καταδυναστεύετε, να ξέρετε ότι πάντως δεν εκφεύγετε και δεν θα αποφύγετε τη λαϊκή κρίση, η οποία διατυπώνεται κατά τις εκλογές, όσο και αν με μεθόδους εκτροπής προσπαθείτε να τις αποφύγετε. 
Όμως, είστε και άκρως υποκριτές. Είπατε ότι είναι παθογένεια οι εκπρόθεσμες τροπολογίες; Εσείς δεν είστε ο Κυριάκος Μητσοτάκης, που υπογράφει σήμερα –σήμερα, κύριε Μητσοτάκη!- ώρα 11.40΄ εκπρόθεσμη υπουργική τροπολογία; Εσείς δεν είστε ο Κυριάκος Μητσοτάκης, που υπογράφει σειρά εκπροθέσμων υπουργικών τροπολογιών, τις οποίες φέρνετε αντισυνταγματικά, για να τις ξεπλύνετε και να τις νομιμοποιήσετε στο Κοινοβούλιο; 
Παρεισέφρησε, λέτε, η διάταξη για τη «ΔΙΑΥΓΕΙΑ» και ήρθε η κ. Χριστοφιλοπούλου να αποκαταστήσει την παρείσφρηση, για να χαίρεται το ΠΑΣΟΚ; 
Κύριε Μητσοτάκη, με τον ίδιο τρόπο, δεν είχε παρεισφρήσει στις 3 Οκτωβρίου 2013 στο πρώτο νομοσχέδιο που φέρατε ως Υπουργός ανάλογη διάταξη, με την οποία στην ουσία καταργούσατε τη «ΔΙΑΥΓΕΙΑ», αφού αφήνατε στη διακριτική ευχέρεια του συντάκτη, το εάν θα δημοσιεύσει ή όχι την πράξη;
Καταθέτω στα Πρακτικά τα σχετικά δημοσιεύματα του κυβερνητικού Τύπου, εκείνον τον οποίον υπερασπίζεται ο κ. Σαμαράς από του Βήματος της Βουλής, ως Πρωθυπουργός της χώρας. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Και δεν μου λέτε, δεν είστε εσείς επίσης, που επιτρέψατε παρ’ ολίγον να γίνει νόμος του κράτους, η βουλευτική εκπρόθεσμη τροπολογία του κ. Τσουμάνη που κατατέθηκε στις 17-12-2013, για να επιτρέψει την προχρονολόγηση ΦΕΚ;
Μην προσποιείστε, λοιπόν, ότι παρεισφρέουν αυτές οι διατάξεις. Απλώς, κάθε φορά που καταλαμβάνεστε να κλέπτετε οπώρας, προσποιείστε ότι δήθεν αποκαθιστάτε την παρείσφρηση. 
Θέλετε την αδιαφάνεια. Θέλετε τη συσκότιση και θέλετε την εξυπηρέτηση «ημετέρων», εαυτών και αλλήλων, την οποία διενεργείτε σταθερά και διεκπεραιώνετε σε όλη την περίοδο την κυβερνητική σας. 
Μάχεστε κατά των πλαστών; Αλήθεια; Δεν έχουν πλαστογραφηθεί πρακτικά επιτροπών αυτής εδώ της Βουλής από Προέδρους τους οποίους στηρίζετε, τον κ. Βιρβιδάκη και τον κ. Μαρκογιαννάκη; 
Μάχεστε κατά των πλαστών, αλήθεια; Δεν έγινε όργιο και δεν υπήρξε σχετική καταγγελία, για προσκομιδή πλαστών πιστοποιητικών στο δημιούργημά σας, τη ΝΕΡΙΤ, αυτό το εκπληκτικό έκτρωμα που δημιουργήθηκε, Πρόεδρος του Εποπτικού Συμβουλίου του οποίου είναι ένας άλλος εκλεκτός σας, ο κ. Φορτσάκης, τον οποίον τώρα επικαλείστε μόνο ως Πρύτανη του πανεπιστημίου;
Μάχεστε για την αποκατάσταση της τοπικής αυτοδιοίκησης και μάλιστα εκεί που έχει πληγεί; Πείτε, κύριε Μητσοτάκη, μίας και είναι στον τόπο καταγωγής σας, στη Γαύδο, υπάρχει ανοικτή υπόθεση υπεξαίρεσης του ταμείου του δήμου και γίνονται ή όχι παρασκηνιακές ενέργειες, ούτως ώστε οι παραπεμφθέντες επ’ ακροατηρίω, οι οποίοι έχουν συγκεκριμένες εκλεκτικές συγγένειες, να γλιτώσουν; Γίνεται ή δεν γίνεται; Σας απασχόλησε αυτό ή σας απασχολούν μόνο οι περιπτώσεις των αναπήρων γυναικών; 
Τώρα, σε σχέση με τους διορισμούς γενικών διευθυντών στο Υπουργείο σας, η ΑΔΕΔΥ λέει πολύ συγκεκριμένα πράγματα. Λέει ότι παραλείψατε τον πρώτο σε μόρια γενικό διευθυντή του Υπουργείου σας και τον κάνατε απλό υπάλληλο -ενώ είχε αναδειχτεί πρώτος σε μόρια και ενώ συμβαίνει να είναι ο μόνος που δεν υλοποίησε την μνημονιακή πολιτική- και την ίδια ώρα κάνατε γενικούς διευθυντές όλους τους υπολοίπους, για τους οποίους η σχετική απόφασή σας ξέρετε τι μνημονεύει ως αιτιολογία;
Θα σας διαβάσω επί λέξει και θα τα καταθέσω και στα Πρακτικά: «Είναι ιδιαιτέρως απαραίτητη και απαραίτητος, αφού μετά την κρίση…» κ.λπ. «…εφάρμοσε στο Υπουργείο, στους ειδικούς φορείς και στα εποπτευόμενα νομικά πρόσωπα, την κεντρική κυβερνητική πολιτική της δημοσιονομικής προσαρμογής, η εφαρμογή της οποίας βρίσκεται σε φάση σημαντική για την ολοκλήρωσή της». Είναι δηλαδή πρόσωπα, τα οποία δέχτηκαν να εφαρμόσουν τη μνημονιακή πολιτική, ακόμη και εκεί όπου προσκρούει στο Σύνταγμα. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)",134865,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16036","
"," Ενώ το ανάποδο θα έπρεπε να ισχύει, ε; Να επιβραβεύουμε όσους δεν εφαρμόζουν τις αποφάσεις των Υπουργών. Έτσι αντιλαμβάνεστε τη διοίκηση εσείς!",134866,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"16037","
"," Εγώ θέλω να σας υποβάλλω ένα ερώτημα. Κάνατε αναφορά σε ένα πόρισμα του Σώματος Επιθεωρητών και Ελεγκτών Δημόσιας Διοίκησης. Θεωρείτε ότι τα πορίσματα του Σώματος Επιθεωρητών και Ελεγκτών Δημόσιας Διοίκησης από μόνα τους παράγουν τεκμήρια; Γιατί υπάρχουν και άλλα πορίσματα του Σώματος Επιθεωρητών και Ελεγκτών Δημόσιας Διοίκησης, που αφορούν πρόσωπα τα οποία εσείς έχετε προκρίνει ως τα πλέον κατάλληλα. 
Και φαίνεται ακόμη ότι έχετε και μίαν αντιδικίαν εσωκομματική για την επιλογή προσώπων. Πρέπει να μας εξηγήσετε, γιατί τα ίδια πρόσωπα που εσείς σήμερα προτιμάτε και τα αναφέρετε ως τους καλύτερους εκτελεστές του μνημονίου, ανθυποψήφιοί σας στο ίδιο κόμμα με κυβερνητική θητεία σε προηγούμενο χρόνο, τα κατονόμαζαν και τα κατήγγελλαν ως επίορκα. 
Έχετε την υποχρέωση να εξηγήσετε, διότι ή τότε κάνατε κομματικές εκκαθαρίσεις -και άρα έχουν άδικο εκείνοι οι κομματικοί σας εταίροι που τότε κατήγγελλαν και βέβαια είχε άδικο και το Σώμα Επιθεωρητών και Ελεγκτών Δημόσιας Διοίκησης- ή τώρα αποφασίσατε απλώς να «ανακρούσετε πρύμναν» και να καθαγιάσετε και να εξαγνίσετε εκείνους τους οποίους καταγγέλλατε. 
Και στη μία περίπτωση και στην άλλη, δεν δικαιούστε να απευθύνεστε στην Αριστερά που δεν κυβέρνησε ποτέ σε αυτόν εδώ τον τόπο και να προσπαθείτε να της χρεώσετε τις αμαρτίες σας.
Τελευταία λέξη με την οποία κλείνω. Η κ. Χριστοφιλοπούλου, η οποία εξανέστη από τη θέση της Υπουργού, δηλαδή από θέση εξουσίας, κατά Βουλευτή, του κ. Κυρίτση, για την αναφορά στη λέξη «DNA», ελπίζω με τον ίδιο τρόπο να πεταχτεί σαν ελατήριο από τη θέση της την κυβερνητική, την επόμενη φορά που ο Πρωθυπουργός της χώρας αυτής, που κατ’ εξοχήν εκπροσωπεί το ρατσισμό, τη μισαλλοδοξία και τη γενετική διάκριση, θα αναφερθεί με τέτοιου είδους χαρακτηρισμούς και όχι με πολιτική αναφορά αλλά με σαφή ρατσιστική διάθεση.",134867,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16038"," 
"," Κυρία Πρόεδρε, πρέπει να απαντήσω σε αυτό. Δεν γίνεται να μείνει έτσι! Αναφέρθηκε στον Πρωθυπουργό!",134868,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16039","
"," Ελπίζω το ίδιο να είχε κάνει, όταν ο Αρχηγός του κόμματος της, ο κ. Βενιζέλος, ήρθε στην Επιτροπή Θεσμών και Διαφάνειας για τη λίστα Λαγκάρντ και έκανε την πιο αντισημιτική αναφορά που έχει καταχωριστεί στα πρακτικά της επιτροπής εκείνης για την υπόθεση αυτή. Είπε, δηλαδή, ότι του είχε κάνει κακή εντύπωση ότι συγκεκριμένοι καταθέτες ήταν συγκεκριμένου θρησκεύματος.",134869,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16040","
"," Προφανώς και μη ούσα κυβερνητική…",134870,"Chairman","ΠΡΟΕΔΡΕΥΟΥΣΑ",125,"",125
"16041"," 
"," Κυρία Πρόεδρε, ζητώ τον λόγο.",134871,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16042"," 
"," Μισό λεπτό, να πει και το Προεδρείο κάτι.
Ως μη ούσα κυβερνητική η κυρία συνάδελφος, μίλησε δέκα και μισό λεπτά, ενώ θα έπρεπε να μιλήσει τριάμισι. Αυτό για την αναγνώριση του πως λειτουργεί το Προεδρείο.",134872,"Chairman","ΠΡΟΕΔΡΕΥΟΥΣΑ",125,"",125
"16043","
"," Μετά Χριστόν, αφήστε τα!",134873,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16044","
"," Ναι, ναι. Αναγνωρίστε επιτέλους κάτι.",134874,"Chairman","ΠΡΟΕΔΡΕΥΟΥΣΑ",125,"",125
"16045","
"," Περιμένετε να υπάρχει αναγνώριση από την κ. Κωνσταντοπούλου;",134875,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"16046"," 
"," Δεν έχω πρόβλημα με την κ. Κωνσταντοπούλου. Γίνεται αντιληπτό σε όλους, αλίμονο.",134876,"Chairman","ΠΡΟΕΔΡΕΥΟΥΣΑ",125,"",125
"16047"," 
"," Από το μικρόφωνο πείτε τι γίνεται αντιληπτό από «όλους» και ποιοι είστε οι «όλοι».",134877,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16048","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και τρεις εκπαιδευτικοί από το Γυμνάσιο Καμαρών Αχαΐας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Τον λόγο έχει ο κ. Γεωργιάδης για δύο λεπτά.",134878,"Chairman","ΠΡΟΕΔΡΕΥΟΥΣΑ",125,"",125
"16049","
"," Μόνο για δύο πράγματα. Πρώτον, αυτά τα οποία ακούστηκαν…",134879,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16050","
"," Για τεταρτολογία πήρε τον λόγο.",134880,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16051","
"," Κυρία Κωνσταντοπούλου, έχω μιλήσει χρόνο, καίτοι κοινοβουλευτικός, λιγότερο από εσάς. Μετρήστε τους χρόνους που μιλήσατε εσείς κι εγώ. Έχετε μιλήσει περίπου έξι λεπτά περισσότερο από μένα. Έλεος!",134881,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16052","
"," Καλά, αυτή είναι η δική σας αριθμητική και του Προεδρείου!",134882,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16053","
"," Κυρία Πρόεδρε, είναι αδιανόητο στην Αίθουσα αυτή, να ακούω τέτοιου είδους ύβρι για το πρόσωπο του κυρίου Πρωθυπουργού, να κατηγορείται για ρατσιστικές ιδέες και για όλα τα άλλα, τα οποία είπε η κ. Κωνσταντοπούλου. Προφανώς η κυρία συνάδελφος, στη μήνη της και στη διάθεσή της να ασκήσει αντιπολίτευση, ξεφεύγει από κάθε όριο, έστω καλής πολιτικής συμπεριφοράς.",134883,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16054","
"," Επί προσωπικού θα ήθελα τον λόγο.",134884,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16055","
"," Θα μου επιτρέψετε να σημειώσω και τον παραλογισμό τον οποίο ακούσαμε. 
Κατηγορήθηκε ο Υπουργός Διοικητικής Μεταρρύθμισης για τι; Γιατί ένας υπάλληλος, λέει, που δεν εφήρμοζε τη μνημονιακή πολιτική, δεν προεκρίθη για τη θέση του διευθυντού. Δηλαδή ένας υπάλληλος ο οποίος ηρνείτο να εφαρμόσει εντολές του προϊσταμένου του, του Υπουργού, και της προϊσταμένης Κυβερνήσεως, κατά την κ. Κωνσταντοπούλου, θα έπρεπε να επιβραβευθεί παίρνοντας και προαγωγή. Και οι υπάλληλοι, οι οποίοι υπακούουν στις εντολές των ανωτέρων τους να μένουν πίσω και να προΐσταται αυτός ο οποίος δεν κάνει το καθήκον του! Γιατί ποιο είναι το καθήκον του υπαλλήλου; Να ακούει τις εντολές του πολιτικού του προϊσταμένου. Αυτό είναι το καθήκον ενός δημοσίου υπαλλήλου.",134885,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16056","
"," Αυτός είναι νέος κώδικας για τους υπαλλήλους.",134886,""," ΘΕΟΔΩΡΟΣ ΔΡΙΤΣΑΣ",76,"",76
"16057"," 
"," Τότε το ανάποδο να ισχύει!",134887,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16058","
"," Αυτό δεν το έχουμε ξανακούσει!",134888,""," ΘΕΟΔΩΡΟΣ ΔΡΙΤΣΑΣ",76,"",76
"16059","
"," Κυρία Πρόεδρε, με συγχωρείτε αλλά αυτά που ακούγονται εδώ, είναι πέραν πάσης λογικής.",134889,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16060"," 
"," Επί προσωπικού θα ήθελα τον λόγο.",134890,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16061","
"," Ναι, σας ακούμε, κυρία Κωνσταντοπούλου.",134891,"Chairman","ΠΡΟΕΔΡΕΥΟΥΣΑ",125,"",125
"16062","
"," Χαίρομαι που άλλαξε ο τρόπος εφαρμογής του Κανονισμού. Λυπάμαι που χρειάζεται με αυτόν τον τρόπο, να διεκδικούμε την εφαρμογή του. 
Κύριε Γεωργιάδη, είστε ως συνήθως ανενημέρωτος, διότι αυτά τα οποία είπα για τον Πρωθυπουργό και θα επαναλάβω όσες φορές χρειαστεί, πριν από εμένα και παράλληλα, τα έχουν πει εκπρόσωποι των διεθνών οργανισμών στους οποίους ανήκουμε. 
Ο Επίτροπος των Ανθρωπίνων Δικαιωμάτων του Συμβουλίου της Ευρώπης, κατ’ επανάληψη έχει επισημάνει τον ρατσιστικό λόγο, τον οποίο εκφέρει και ο Πρωθυπουργός της χώρας και άλλα κυβερνητικά στελέχη, ο κ. Δένδιας από την προηγούμενη θέση του, εσείς κ.λ.π..
Δεύτερον, ο όρκος που δίνουν οι υπάλληλοι -εκτός αν έτσι συνομολογείτε εμμέσως αυτά που σας είπε ο κ. Μητρόπουλος- δεν είναι να υπακούν στον αφέντη τους, δεν είναι να σκύβουν το κεφάλι ούτε να εφαρμόζουν στο μνημόνιο.
Δεν ομνύουν στο μνημόνιο οι δημόσιοι υπάλληλοι. Οι δημόσιοι υπάλληλοι ορκίζονται να εφαρμόζουν το Σύνταγμα.",134892,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16063","
"," Τους νόμους και το Σύνταγμα, κυρία μου! Σας ακούνε και παιδιά από τα θεωρεία!",134893,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"16064","
"," Μην εξανίσταστε, κύριε Μητσοτάκη! Τώρα δεν γελάτε πια! 
Οι δημόσιοι υπάλληλοι οφείλουν να εφαρμόζουν το Σύνταγμα και ο καθένας μας κρίνεται, εάν σε αυτήν την εποχή κάμψης και κατάλυσης του Συντάγματος, ορθώνει ανάστημα ή εάν κουνάει το κεφάλι συγκαταβατικά ή εάν παίζει, όπως είπε ο εισηγητής της Νέας Δημοκρατίας, «και με τον αστυφύλαξ και με τον χωροφύλαξ!",134894,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16065"," 
","  Το «προσωπικό» ποιο είναι, δεν το κατάλαβα! Είναι δημόσιος υπάλληλος η κυρία και παρεξηγήθηκε; Αυτή είναι η δική σας προσφιλής τακτική.",134895,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"16066"," 
"," Όλοι κρινόμαστε και ο καθένας θα έχει δε να πει, εάν μελετούσε στην περίοδο του μνημονίου, εάν δεν ενημερώθηκε και δεν πήρε είδηση για τη χονδροειδή κατάλυση της εθνικής κυριαρχίας και της συνταγματικής νομιμότητας και τι έκανε.",134896,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16067"," 
"," Ευχαριστούμε, κυρία Κωνσταντοπούλου, έληξε ο χρόνος σας!
Το «προσωπικό» δεν είδα, βέβαια. Για να μη θεωρούμαστε ότι έχουμε χάσει τη λογική μας.",134897,"Chairman","ΠΡΟΕΔΡΕΥΟΥΣΑ",125,"",125
"16068","
"," Θα το μάθουμε στο επόμενο δίλεπτο. Δεν μπόρεσε να το αιτιολογήσει. 
(Θόρυβος στην Αίθουσα)",134898,""," ΛΑΖΑΡΟΣ ΤΣΑΒΔΑΡΊΔΗΣ",278,"",278
"16069","
"," Κυρία Πρόεδρε, μπορώ να έχω τον λόγο;",134899,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16070","
"," Για ένα λεπτό, κύριε Γεωργιάδη.",134900,"Chairman","ΠΡΟΕΔΡΕΥΟΥΣΑ",125,"",125
"16071"," 
"," Αυτά τα οποία ακούμε εδώ, είναι πρωτάκουστα. Τη συνταγματικότητα των νόμων, κυρία συνάδελφε, δεν την κρίνει ο κάθε υπάλληλος ξεχωριστά. Το μνημόνιο στο οποίο αναφερθήκατε -είστε και νομικός- εκρίθη ως συνταγματικό από το Συμβούλιο της Επικρατείας.",134901,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16072"," 
"," Και ως συνταγματικό από άλλα δικαστήρια!",134902,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"16073","
"," Το Συμβούλιο της Επικρατείας όμως προΐσταται αυτών των θεμάτων. 
Κατά συνέπεια, δεν έχει δικαίωμα ο υπάλληλος, επειδή ο ίδιος κρίνει στη συνείδησή του ότι δεν συμφωνεί με ένα νόμο, να μην υπακούει στις εντολές της Κυβερνήσεως. Φυσικά, ο υπάλληλος έχει δικαίωμα και πρέπει να μην υπακούει στις εντολές της Κυβερνήσεως, εάν η Κυβέρνηση τον διατάσσει να κάνει μια παρανομία. Αυτό δεν πρέπει να κάνει ο υπάλληλος! Οι νόμοι, όμως, που ισχύουν και που κρίνονται ως συνταγματικοί από τα δικαστήρια, δεν είναι στην επιλογή των υπαλλήλων εάν θα τους εφαρμόσουν ή όχι αλλά είναι καθήκον των υπαλλήλων να τους εφαρμόσουν, γιατί έτσι λειτουργούν τα κράτη! Αλλά κρίνοντας και από την πρόσφατη εικόνα από τα πανεπιστήμια, έχουμε καταλάβει τι κράτος θέλετε να φτιάξετε! Κράτος «μπάχαλο»!",134903,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"16074","
"," Ευχαριστούμε, κύριε Γεωργιάδη. 
Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;",134904,"Chairman","ΠΡΟΕΔΡΕΥΟΥΣΑ",125,"",125
"16075","
"," Δεκτό, δεκτό.",134905,"","ΠΟΛΛΟΙ ΒΟΥΛΕΥΤΕΣ",NA,"",NA
"16076","  
"," Κατά πλειοψηφία.",134906,""," ΘΕΟΔΩΡΟΣ ΔΡΙΤΣΑΣ",76,"",76
"16077"," 
"," Κατά πλειοψηφία.",134907,""," ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",213,"",213
"16078"," 
"," Κατά πλειοψηφία.",134908,""," ΧΡΗΣΤΟΣ ΚΑΤΣΩΤΗΣ",113,"",113
"16079"," 
"," Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 (Α΄57), προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;",134909,"Chairman","ΠΡΟΕΔΡΕΥΟΥΣΑ",125,"",125
"16080","
"," Μάλιστα, μάλιστα.
Με τη συναίνεση του Σώματος και ώρα 18.20΄ λύεται η συνεδρίαση για αύριο, ημέρα Πέμπτη 23 Οκτωβρίου 2014 και ώρα 09.30΄, με αντικείμενο εργασιών του Σώματος: α) κοινοβουλευτικό έλεγχο: συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο",134910,"","ΟΛΟΙ ΟΙ ΒΟΥΛΕΥΤΕΣ",NA,"",NA
