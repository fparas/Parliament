<akomaNtoso><br />  <debate name="Conference"><br />    <meta><br />      <references source="#">  <TLCPerson id="s265" href="ontology/person/greek-parliament.sayit.mysociety.org/265" showAs="Στύλιος Γεώργιος"/><TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s110" href="ontology/person/greek-parliament.sayit.mysociety.org/110" showAs="Κασσής Μιχαήλ"/><TLCPerson id="s287" href="ontology/person/greek-parliament.sayit.mysociety.org/287" showAs="Φωτίου Θεανώ"/><TLCPerson id="s166" href="ontology/person/greek-parliament.sayit.mysociety.org/166" showAs="Μακρή Ραχήλ"/><TLCPerson id="s226" href="ontology/person/greek-parliament.sayit.mysociety.org/226" showAs="Παπαδόπουλος Μιχάλης"/><TLCPerson id="s219" href="ontology/person/greek-parliament.sayit.mysociety.org/219" showAs="Παναγιώταρος Ηλίας"/><TLCPerson id="s300" href="ontology/person/greek-parliament.sayit.mysociety.org/300" showAs="Ψύρρας Θωμάς"/><TLCPerson id="s159" href="ontology/person/greek-parliament.sayit.mysociety.org/159" showAs="Λαμπρούλης Γεώργιος"/><TLCPerson id="s191" href="ontology/person/greek-parliament.sayit.mysociety.org/191" showAs="Μουτσινάς Παρίσης"/><TLCPerson id="s213" href="ontology/person/greek-parliament.sayit.mysociety.org/213" showAs="Ξηροτύρη Αικατερινάρη"/><TLCPerson id="s90" href="ontology/person/greek-parliament.sayit.mysociety.org/90" showAs="Καλαντζής Γεώργιος"/><TLCPerson id="s84" href="ontology/person/greek-parliament.sayit.mysociety.org/84" showAs="Θεοπεφτάτου Αφροδίτη"/><TLCPerson id="s17" href="ontology/person/greek-parliament.sayit.mysociety.org/17" showAs="Αποστόλου Ευάγγελος"/><TLCPerson id="s7" href="ontology/person/greek-parliament.sayit.mysociety.org/7" showAs="Αλεξόπουλος Απόστολος"/><TLCPerson id="s25" href="ontology/person/greek-parliament.sayit.mysociety.org/25" showAs="Βαλαβάνη Όλγα"/><TLCPerson id="s88" href="ontology/person/greek-parliament.sayit.mysociety.org/88" showAs="Κακλαμάνης Νικήτας"/><TLCPerson id="s215" href="ontology/person/greek-parliament.sayit.mysociety.org/215" showAs="Οικονόμου Βασίλειος"/><TLCPerson id="s39" href="ontology/person/greek-parliament.sayit.mysociety.org/39" showAs="Βούλτεψη Σοφία"/><TLCPerson id="s225" href="ontology/person/greek-parliament.sayit.mysociety.org/225" showAs="Δημήτριος Παπαδημούλης"/><TLCPerson id="s74" href="ontology/person/greek-parliament.sayit.mysociety.org/74" showAs="Δραγασάκης Ιωάννης"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s101" href="ontology/person/greek-parliament.sayit.mysociety.org/101" showAs="Καραθανασόπουλος Νικόλαος"/><TLCPerson id="s236" href="ontology/person/greek-parliament.sayit.mysociety.org/236" showAs="Πετράκος Αθανάσιος"/></references><br />    </meta><br />    <preface> <docTitle>Συνεδρίαση της βουλης των Ελληνων :  08-01-2014</docTitle></preface><br />    <debateBody>  <speech by="#s265"><from> ΓΕΩΡΓΙΟΣ ΣΤΥΛΙΟΣ</from> Κύριε Πρόεδρε, κυρίες και κύριοι συνάδελφοι, συζητούμε σήμερα το νομοσχέδιο του Υπουργείου Υποδομών, Μεταφορών και Δικτύων με τίτλο: «Εθνική Αρχή Συντονισμού Πτήσεων και άλλες διατάξεις». <br />Το συγκεκριμένο νομοσχέδιο αποτελείται από δύο  μέρη. Το πρώτο μέρος αφορά τις διατάξεις για τη σύσταση της Εθνικής Αρχής Συντονισμού Πτήσεων. Το δεύτερο μέρος αποτελείται από δύο κεφάλαια, εκ των οποίων το πρώτο, περιλαμβάνει διατάξεις που αφορούν τις μεταφορές, ενώ το δεύτερο, περιλαμβάνει διατάξεις που αφορούν τις ρυθμίσεις θεμάτων δημοσίων έργων.<br /> Στο άρθρο 1 του συγκεκριμένου σχεδίου νόμου γίνεται αναφορά στη σύσταση της Εθνικής Αρχής Συντονισμού Πτήσεων.<br />Το συγκεκριμένο άρθρο, περιγράφει το καθεστώς με το οποίο θα λειτουργεί η Εθνική Αρχή Συντονισμού Πτήσεων, εναρμονιζόμενη με τα διεθνή πρότυπα και λύνοντας προβλήματα που έχουν εμφανιστεί μέχρι τώρα. Επίσης, γίνεται αναφορά στο ότι υπάρχει προσαρμογή σύμφωνα με τον ευρωπαϊκό κανονισμό 95/1993 και με τις υπόλοιπες ευρωπαϊκές διατάξεις που αφορούν τα αεροδρόμια, τα slots και τους αερολιμένες. <br />Τα άρθρα 2 έως και 11, αναφέρουν τις αρμοδιότητες λειτουργίας της αρχής, ξεκαθαρίζουν ποιος είναι ο ρόλος της και εξειδικεύεται ο τρόπος με τον οποίο θα λειτουργεί η Εθνική Αρχή Συντονισμού Πτήσεων σύμφωνα με τον κανονισμό εσωτερικής λειτουργίας και διαχείρισής της. Προσδιορίζεται η σύνθεση και η συγκρότηση της αρχής, το καθεστώς που διέπει τις αρμοδιότητες του προέδρου, ο οποίος είναι πλήρους και αποκλειστικής απασχόλησης, καθώς επίσης και το καθεστώς με το οποίο μπορούν να λειτουργούν τα μέλη της επιτροπής, τα οποία είναι μερικής απασχόλησης. <br />Καθορίζεται η προσωπική και λειτουργική ανεξαρτησία της επιτροπής και γίνεται εκτενής αναφορά στα ασυμβίβαστα του προέδρου και των μελών της επιτροπής. Περιγράφεται η διοικητική και οικονομική αυτοτέλεια της επιτροπής. Διευκρινίζονται τα έσοδα της επιτροπής, οι πόροι, ο έλεγχος που θα γίνεται από το κράτος και πως όλες οι δαπάνες υπόκεινται στον κατασταλτικό έλεγχο του Ελεγκτικού Συνεδρίου. <br />Το άρθρο 7, αναφέρεται στον τρόπο με τον οποίο μπορεί η Εθνική Αρχή Συντονισμού Πτήσεων να συμπράττει συνεργασίες, συμβάσεις με άλλους φορείς, με τους αερολιμένες, καθώς και με άλλους διεθνείς οργανισμούς και να συνεργάζεται σε έναν τομέα που η χώρα μας έχει πάρα πολύ μεγάλη ανάγκη, στην επέκταση, στη συνεργασία και στην ενίσχυση της περαιτέρω.<br />Στο άρθρο 8, διευκρινίζονται θέματα που αφορούν τον κανονισμό εσωτερικής λειτουργίας και διαχείρισης της επιτροπής. Περιγράφονται τα καθήκοντα του Προέδρου και των μελών της αρχής. Διευκρινίζονται ζητήματα που αφορούν το προσωπικό με το οποίο θα στελεχωθεί η Εθνική Αρχή Συντονισμού Πτήσεων. Διευκρινίζεται ότι είναι νομικό πρόσωπο ιδιωτικού δικαίου και ο τρόπος με τον οποίο θα μπορέσει να στελεχωθεί η αρχή, σύμφωνα, δηλαδή, με τους ισχύοντες νόμους και τις διατάξεις και με τη χρήση της κινητικότητας που υπάρχει σήμερα στο δημόσιο τομέα. <br />Τέλος, προβλέπονται μεταβατικές διατάξεις κατά τη μετάβαση από την Αρχή Συντονισμού Πτήσεων που υπάρχει και λειτουργεί σήμερα ως υπηρεσία, στην Εθνική Αρχή Συντονισμού Πτήσεων που ιδρύεται με το παρόν σχέδιο νόμου. <br />Με τις συγκεκριμένες διατάξεις, αναμορφώνεται το σημερινό εθνικό πλαίσιο παροχής υπηρεσιών κατανομής διαθέσιμων χρόνων χρήσης στους συντονισμένους αερολιμένες και στους αερολιμένες με ευκολίες προγραμματισμού και ενισχύεται η ανεξαρτησία και η αποτελεσματικότητα του Εθνικού Συντονιστή Πτήσεων. <br />Όσον αφορά το δεύτερο κεφάλαιο και ειδικότερα τα θέματα των μεταφορών -άρθρο 12 και συνέχεια- γίνεται αναφορά σε ζητήματα που αφορούν τη μετασκευή των κινητήρων των οχημάτων, ούτως ώστε να έχουν κινητήρες διπλής καύσης, δηλαδή να λειτουργούν και με συμβατικά καύσιμα, αλλά και με καύσιμα όπως είναι το φυσικό αέριο και άλλες μορφές ανανεώσιμων πηγών ενέργειας. <br />Στο άρθρο 12, αναφέρεται πως αυτό γίνεται σύμφωνα με τον κανονισμό R-115 και τον κανονισμό R-110 που ισχύουν διεθνώς όσον αφορά το φυσικό και το υγροποιημένο αέριο και δίνεται η δυνατότητα να χρησιμοποιηθούν κι άλλες μορφές ενέργειας, όπως είναι η ηλεκτρική ενέργεια. <br />Το υπάρχον θεσμικό πλαίσιο ενισχύεται, ώστε να προωθηθεί η ανάπτυξη της αεριοκίνησης και του στόλου των οχημάτων που κινούνται με κινητήρες διπλού καυσίμου, συμβατικών και πεπεισμένων αερίων. Διευκολύνεται η μετατροπή των κινητήρων σύμφωνα με τα διεθνή πρότυπα ασφαλείας που ισχύουν και είναι αποδεκτά σε άλλα κράτη, όπου η αεριοκίνηση είναι ιδιαίτερα διαδεδομένη. Με τις ρυθμίσεις μειώνεται το κόστος μετατροπής των κινητήρων και μπορεί να επιτευχθεί η μετακίνηση του πολίτη με τα οικονομικά μέσα, με ταυτόχρονη προστασία του περιβάλλοντος. Οι διατάξεις είναι σύμφωνες με τους κανονισμούς της Ευρωπαϊκής Επιτροπής. <br />Τέλος, όσον αφορά τα άρθρα που αφορούν την αεριοκίνηση, γίνεται αναφορά ότι οποιαδήποτε μετατροπή γίνει στα οχήματα θα υπόκειται στον έλεγχο των ΚΤΕΟ, τόσο των δημόσιων όσο και των ιδιωτικών.<br />Μία διάταξη που υπάρχει στο συγκεκριμένο σχέδιο νόμου αφορά την παράταση. Δίνεται η δυνατότητα στους ιδιοκτήτες λεωφορείων ΚΤΕΛ, οι οποίοι απέκτησαν το λεωφορείο τους μετά την 31-7-2009 και ως τις 31-12-2009, να τύχουν των ευνοϊκών ρυθμίσεων και διατάξεων και των επιδοτήσεων που έτυχαν όσοι αγόρασαν λεωφορεία με παλαιότερο νόμο μέχρι 31-7-2009. <br />Επίσης, θεσπίζεται η εκκαθάριση των αρχικών βαρέων οχημάτων, επιβατηγών αυτοκινήτων γενικών χρήσεων, ιδιωτικής χρήσης τρικύκλων και φορτηγών όλων των κατηγοριών, τα οποία από τις αρμόδιες υπηρεσίες του Υπουργείου Υποδομών, Μεταφορών και Δικτύων έχουν συμπληρώσει είκοσι έτη.<br />Όσον αφορά τα πρατήρια καυσίμων και βενζινοπωλών ρυθμίζονται θέματα εγκατάστασης στα πρατήρια καυσίμων. Δημιουργείται ο όρος «Πρατήρια παροχής καυσίμων και ενέργειας», ούτως ώστε να μπορούν να πωλούνται από τα βενζινάδικα υγραέριο, φυσικό αέριο, πεπιεσμένο αέριο και άλλοι τύποι ενέργειας, όπως είναι η ηλεκτρική ενέργεια. <br />Τέλος, δίνεται η δυνατότητα στα πρατήρια υγρών καυσίμων να παρέχουν εναλλακτικούς τύπους καυσίμων, όπως το βιοντίζελ.<br />Στα άρθρα 13 και 14, γίνεται αναφορά στην εκκαθάριση και στους ιδιοκτήτες των ΚΤΕΛ. <br />Το άρθρο 15, αφορά τα βενζινάδικα. <br />Να πω, τέλος, ότι το άρθρο 16, αναφέρεται σε μία ρύθμιση που αφορά τον Κώδικα Οδικής Κυκλοφορίας. Εισάγεται ένα καινούργιο σήμα που αφορά την κίνηση σε συνθήκες ομίχλης και βοηθά την εξυπηρέτηση των οδηγών, ιδιαίτερα σε περιοχές όπου εμφανίζεται συχνά το φαινόμενο της ομίχλης.<br />Γίνεται, επίσης, μια τροποποίηση, ούτως ώστε οδηγοί που έχουν υποβάλει αίτηση για ανανέωση του διπλώματος άδειας οδήγησης και έχουν ξεπεράσει το ογδοηκοστό έτος της ηλικίας τους να μπορούν για ένα εξάμηνο να κάνουν χρήση της άδειας κυκλοφορίας, λόγω του ότι έχει υπάρξει πρόβλημα με τις υγειονομικές επιτροπές στις κατά τόπους περιφέρειες, όπου δεν έχουν συγκροτηθεί και δεν έχουν συνεδριάσει.<br /><br /> Τελειώνω, κύριε Πρόεδρε. Δώστε μου δύο λεπτά.<br />Θέλω, επίσης, να αναφερθώ στη δυνατότητα που δίνεται να απελευθερωθούν οι άδειες οχημάτων - φορτηγών δημοσίας χρήσεως και στη διευκόλυνση που γίνεται, διότι πλέον οι εγκρίσεις θα δίδονται από τις αρμόδιες περιφέρειες και δεν θα χρειάζεται να συνεδριάσουν οι επιτροπές του Υπουργείου Μεταφορών. Έτσι, μειώνεται η γραφειοκρατία και διευκολύνονται οι πολίτες.<br />Θα ήθελα ακόμη να αναφερθώ στο άρθρο που αφορά το σύστημα εισροών-εκροών στα βενζινάδικα. Έχουν ακουστεί πάρα πολλά από αυτήν την Αίθουσα και στο παρόν σχέδιο νόμου, αλλά και σε παλαιότερα σχέδια νόμου, όσον αφορά το συγκεκριμένο σύστημα. Θέλω να είμαι από τους πολιτικούς που είναι ακριβείς. Με τη συγκεκριμένη διάταξη, το συγκεκριμένο σχέδιο νόμου, δεν χρειάζεται πλέον οι ιδιοκτήτες πρατηρίων βενζίνης, καυσίμου και ενέργειας να εκδώσουν καινούργια άδεια λειτουργίας. Θεραπεύεται ένα πρόβλημα το οποίο εμφανίστηκε στη διαδικασία εγκατάστασης και λειτουργίας του συγκεκριμένου συστήματος. Όσον αφορά το όλο σύστημα, υπάρχουν νόμοι του Υπουργείου Οικονομικών όπου ανήκει και η συγκεκριμένη αρμοδιότητα.<br />Όσον αφορά το κεφάλαιο του δευτέρου μέρους που αφορά τα διόδια, δίνεται η δυνατότητα με υπουργική απόφαση ο Υπουργός να ορίσει τα διόδια στους κάθετους δρόμους της Εγνατίας Οδού. Είμαστε ικανοποιημένοι από την απάντηση που έδωσε χθες ο Υπουργός στην τοποθέτησή του, όπου ο ίδιος πρότεινε το νέο σύστημα, του χρόνου χρήσης και λειτουργίας των δρόμων, εξήγγειλε τη μετατροπή πλέον στο νέο σύστημα. <br />Περιμένουμε από το Υπουργείο να συνεχίσει αυτές τις ενέργειες και σύντομα οι πολίτες να τύχουν αυτών των ευνοϊκών ρυθμίσεων.<br />Τα άρθρα 23 έως και 26, αναφέρονται σε ζητήματα που αφορούν το Τεχνικό Επιμελητήριο της Ελλάδας. Δίνεται η δυνατότητα στο Τεχνικό Επιμελητήριο της Ελλάδας να μπορεί να συνεργαστεί με εκπαιδευτικά ιδρύματα και με άλλους επιστημονικούς φορείς, να μπορεί να κάνει γενικότερες συνεργασίες -κάτι που μπορεί να ωφελήσει το Τεχνικό Επιμελητήριο- ούτως ώστε να είναι σύμβουλος γενικότερα της ελληνικής πολιτείας.<br />Η τοποθέτηση του Υπουργού στη δευτερολογία του χθες το βράδυ, όπου αναφέρθηκε σε τροποποιήσεις που μπορεί να γίνουν στα συγκεκριμένα άρθρα και να συμπεριληφθούν και άλλες κατηγορίες μηχανικών, όπως είναι η ΕΕΤΕΜ, μας κάλυψε.<br />Κύριε Πρόεδρε, το συγκεκριμένο σχέδιο νόμου βελτιώνει τις υπηρεσίες που παρέχονται προς τους πολίτες, τις εταιρείες μεταφορών και δίνεται η δυνατότητα καλύτερης οργάνωσης του προγράμματος πτήσεων στα αεροδρόμια της χώρας. Η χώρα ενισχύει την αξιοπιστία της και διαμορφώνει κλίμα εμπιστοσύνης όσον αφορά τη συνεργασία της με διεθνείς εταιρείες αερομεταφορών. Επιπλέον, δημιουργούνται οι προϋποθέσεις για την ανάπτυξη των αεροδρομίων της χώρας και του έργου και του φόρτου εργασίας που τα αεροδρόμια μπορούν να φέρουν εις πέρας και να παρέχουν στους πολίτες του κόσμου.<br />Τα άρθρα που αναφέρονται σε ρυθμίσεις μεταφορών λύνουν τεχνικά προβλήματα, που προέκυψαν από την εφαρμογή των σχετικών νόμων μέχρι σήμερα. Δίνουν κίνητρα για την ενίσχυση της κίνησης με εναλλακτικές μορφές ενέργειας και διορθώνουν στρεβλώσεις από τη μέχρι σήμερα λειτουργία τους.<br />Τα άρθρα που αναφέρονται στις ρυθμίσεις υποδομών, δίνουν τη δυνατότητα στον αρμόδιο Υπουργό με απόφασή του να διευκολύνει την πρόσβαση στη Εγνατία Οδό αλλά και το κράτος μας να έχει έσοδα, κάτι που συμβαίνει σε όλες τις χώρες του κόσμου.<br />Κυρίες και κύριοι, κύριε Πρόεδρε,  το νομοσχέδιο είναι θετικό, διότι δίνει τη δυνατότητα να εξελιχθεί και να προχωρήσει μπροστά το υπάρχον νομοθετικό πλαίσιο και γι’ αυτόν το λόγο το υπερψηφίζω.<br />Ευχαριστώ.	<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε κύριε συνάδελφε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί-συνοδοί από το 2ο Γυμνάσιο Αιγάλεω.<br />Η Βουλή τούς καλωσορίζει.<br /><br />Τον λόγο έχει η εισηγήτρια του ΣΥΡΙΖΑ, η κ. Αμμανατίδου.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Ευχαριστώ, κύριε Πρόεδρε.<br />Ας ξεκινήσω, ρωτώντας σχετικά με τις τροπολογίες, τις οποίες και είδα το πρωί στο site της Βουλής. Σε άλλες περιπτώσεις, σε άλλα νομοσχέδια, όταν οι τροπολογίες αποσύρονταν, αυτό αναγραφόταν. Οι τροπολογίες είναι κανονικότατα. Όχι οι δύο οι υπουργικές που μας κατατέθηκαν εδώ και άλλη μία του Υπουργείου Παιδείας. Είναι τρεις υπουργικές, οι οποίες δεν έχουν αποσυρθεί. Σας παρακαλώ να μας πείτε τι συμβαίνει, διότι χθες δεσμεύθηκε ο κύριος Υπουργός ότι είναι εκπρόθεσμες και ότι δεν υπάρχει περίπτωση αυτές οι τροπολογίες να συζητηθούν. <br />Ξεκινώντας τώρα, έχουμε καταψηφίσει επί της αρχής το σχέδιο νόμου που συζητούμε, τη «Σύσταση της Εθνικής Αρχής Συντονισμού Πτήσεων και άλλες διατάξεις». <br />Στο πρώτο μέρος, στο κομμάτι «Εθνική Αρχή Συντονισμού Πτήσεων», από το άρθρο 1 έως το άρθρο 11, έκανα χθες εκτενή αναφορά. Είπα τι ακριβώς θα συμβεί με την Εθνική Αρχή Συντονισμού Πτήσεων που συστήνεται τώρα, η οποία αντικαθιστά την Αρχή Συντονισμού Πτήσεων, η οποία ξεκίνησε τη λειτουργία της το 2007 με 2008, τότε που η Ολυμπιακή Αεροπορία από εθνικός αερομεταφορέας πωλήθηκε και δόθηκε στον κ. Βγενόπουλο.<br />Στο άρθρο 1, κάνετε αυτήν τη σύσταση. Χθες ρώτησα ξανά, γιατί μέσα στο σχέδιο νόμου λέτε ότι η αρχή αυτή ανήκει στο κράτος, ενώ στην αιτιολογική δεν ανήκει στο κράτος. Από την άλλη μεριά, δεν υπάγεται στον ευρύτερο δημόσιο τομέα και διέπεται αποκλειστικά από τις διατάξεις του παρόντος και τις διατάξεις στις οποίες παραπέμπει ο νόμος αυτός.<br />Όλα αυτά είναι θολά. Είναι μία αρχή, η οποία δεν θα δίνει κανέναν λογαριασμό σε κανέναν. Τα μέλη της, από το παλιό επταμελές συμβούλιο γίνονται πέντε. Εμείς είπαμε ότι λείπει από μέσα η Υπηρεσία Πολιτικής Αεροπορίας και πως αυτό πιθανόν να σημαίνει ότι αύριο δεν θα υπάρχει καν η Υπηρεσία Πολιτικής Αεροπορίας. Δεν πήραμε, όμως, καμμία απάντηση ούτε χθες ούτε στις επιτροπές.<br />Προχωρώντας στο άρθρο 2, στις αρμοδιότητες της αρχής, αυτή παίρνει όλες τις αρμοδιότητες που είχε η προηγούμενη Αρχή Συντονισμού Πτήσεων.<br />Είχα κάνει και μία έκκληση χθες να έρθει εδώ ο Υπουργός Εθνικής Άμυνας, διότι στο άρθρο 2, στην παράγραφο ζ και η, προβλέπεται ότι από αυτήν την αρχή θα συλλέγονται και θα επεξεργάζονται στοιχεία και θα δίνονται πληροφορίες, δεδομένα, στατιστικά προς τρίτους αναφορικά με την χωρητικότητα των αεροδρομίων της ελληνικής επικράτειας, με την επιφύλαξη περί κρατικού απορρήτου για την προστασία της άμυνας και ασφάλειας της χώρας. Ρώτησα: «Γιατί δεν έχει συνυπογραφεί από τον Υπουργό Εθνικής Άμυνας;». Πάλι δεν πήρα απάντηση. Γιατί δεν είναι σήμερα κάποιος από το Υπουργείο Εθνικής Άμυνας; Βλέπω ότι δυστυχώς δεν έχει έρθει. Μέχρι το τέλος, όμως, της συνεδρίασης υπάρχει η δυνατότητα να έρθει κάποιος και να μας απαντήσει, πώς διασφαλίζεται η εθνική άμυνα μέσα από αυτό το σχέδιο νόμου που έχετε καταθέσει; <br />Στο άρθρο 3, «Σύνθεση και συγκρότηση της αρχής», από πού θα είναι τα μέλη; Θα ορίζει ο Υπουργός τον πρόεδρο και τα τέσσερα μέλη. Απλά θα έχουν μια επιστημονική τεκμηρίωση, κατάρτιση και μια εμπειρία. Αρκεί όμως αυτό; Δεν πρέπει να δούμε και άλλα στοιχεία;  Από πού θα είναι αυτοί που θα καταρτίσουνε αυτό το Δ.Σ; <br />Τα άρθρα 4 και 5, αφορούν τη διοικητική και οικονομική αυτοτέλεια. Με τα χρήματα που θα παίρνουν θα είναι αυτοτελείς διοικητικά και οικονομικά, δεν θα δίνουν λογαριασμό σε κανέναν, στον πρώτο χρόνο θα υπάρχει μια τιμολογιακή πολιτική όπως η προηγούμενη, αλλά μετά θα είναι ανεξέλεγκτοι. Αυτό σημαίνει ότι για το επιβατικό κοινό μέσα από τους αερομεταφορείς που θα πληρώνουν τα τέλη συντονισμού -όπως και στο άρθρο 6 για τους πόρους και την οικονομική διαχείριση - το πιο πιθανό είναι ότι θα γίνει αύξηση. Γιατί θα γίνει αύξηση, όπως και σε κάθε ιδιωτικοποίηση, διότι αυτήν τη θεωρούμε πλήρη ιδιωτικοποίηση, γιατί δεν υπάρχει κάτι που να έχει μέσα το ελληνικό δημόσιο πέραν του Υπουργού Μεταφορών, ο οποίος θα εποπτεύει το εθνικό και ενωσιακό δίκαιο. Θεωρούμε ότι σε ό,τι αφορά στις δαπάνες, όπως λέει και η αιτιολογική έκθεση, αν υπάρχουν  επιπλέον χρήματα, υπάρχουν περισσότερα έσοδα και είναι θετικό, τότε το 80% θα πηγαίνει στον κρατικό προϋπολογισμό. Αν όμως γίνει μια συμφωνία για αύξηση, γιατί πρέπει να κλείσουμε τη μαύρη τρύπα του χρέους; Ακόμα και αυτά τα χρήματα δεν θα πηγαίνουν από την πλευρά της εθνικής αρχής για τον εκσυγχρονισμό των αεροδρομίων της χώρας αλλά θα πηγαίνουν στη μαύρη τρύπα του χρέους, κύριε εισηγητή της Πλειοψηφίας. <br />Άρθρο 7 για τις συμβάσεις. Αυτή η αρχή, θα μπορεί να συνάπτει συμβάσεις με ανώτατα εκπαιδευτικά ιδρύματα, ερευνητικούς φορείς, ειδικούς επιστήμονες, θα κάνει ό,τι θέλει. Δεν γνωρίζουμε τι θα κάνει. <br />Για τον εσωτερικό κανονισμό λειτουργίας στο άρθρο 8, η ανεξάρτητη αυτή αρχή κάνει ό,τι θέλει. Και βέβαια ο εσωτερικός κανονισμός λειτουργίας και διαχείρισης είναι στο άρθρο 8.<br />Στο άρθρο 9 με τίτλο «Καθήκοντα-αποζημίωση προέδρου και μελών της αρχής», αυτά θα είναι με κοινή υπουργική απόφαση. Εμείς δεν έχουμε έτσι και αλλιώς κανένα λόγο σε αυτό. Το ίδιο και με το άρθρο 10 για το προσωπικό και το άρθρο 11 με τίτλο «Μεταβατικές-Τελικές διατάξεις». Από τα άρθρα 1 έως 11, εμείς καταψηφίζουμε. <br />Μέρος δεύτερο: Άλλες διατάξεις Κεφάλαιο Α΄, Ρυθμίσεις θεμάτων μεταφορών. Είπα και χθες για το άρθρο 12, που αφορά τη μετασκευή κινητήρων οχημάτων -είναι τα οχήματα τα οποία θα έχουν διπλό καύσιμο- ότι εάν είναι όλα σύννομα και υπάρχουν τα εξειδικευμένα συνεργεία, δεν έχουμε καμμία αντίρρηση να γίνει η μετασκευή των κινητήρων. Έτσι και αλλιώς, αυτό θα βοηθήσει και στο περιβάλλον και θα είναι οικονομικό, τη στιγμή βεβαίως που το αέριο κρατείται σε ένα ποσό, το οποίο μπορεί να αγοραστεί και δεν έχει ξεφύγει όπως όλα τα καύσιμα. <br />Για το άρθρο 13 με τίτλο «Τροποποίηση διατάξεων του άρθρου 12 του ν. 2963/2001» όσον αφορά στα ΚΤΕΛ, είπα και από χθες ότι υπάρχουν κάποια σημεία που δεν είναι ξεκαθαρισμένα. Πάμε στο «ΠΑΡΩΝ» με ερωτηματικά.<br />Στο άρθρο 14 με τίτλο «Εκκαθάριση φακέλων κυκλοφορούντων αυτοκινήτων» είμαστε θετικοί.<br />Στο άρθρο 15, για τα μικτά πρατήρια καυσίμων λέμε «ΝΑΙ».<br />Στο άρθρο 16, για τα θέματα του Κώδικα Οδικής Κυκλοφορίας, για τις πινακίδες αναγγελίας κινδύνου, είμαστε θετικοί, λέμε «ΝΑΙ».<br />Στο άρθρο 17, που αφορά τα διπλώματα των άνω των ογδόντα ετών, λέμε «ΠΑΡΩΝ». Εδώ υπήρχε ένα θέμα για τις δευτεροβάθμιες ιατρικές επιτροπές –βάλατε βέβαια παράταση έξι μηνών- οι οποίες με τον «Καλλικράτη» είναι ελάχιστες. Παρ’ όλα αυτά λέμε «ΠΑΡΩΝ».<br />Στο άρθρο 18, συμφωνούμε γιατί δεν είχαν να μας πούνε και τίποτα οι μεταφορείς για το θέμα της τροποποίησης των διατάξεων του ν.3887/2010.<br />Στο άρθρο 19, «Ρυθμίσεις θεμάτων συστήματος εισροών – εκροών» θα πάμε στο «ΠΑΡΩΝ». Τοποθετηθήκαμε χθες -και εγώ και ο Κοινοβουλευτικός μας Εκπρόσωπος- και ακούσαμε και τι είπε ο κύριος Υπουργός και τι είπε και ο Κοινοβουλευτικός Εκπρόσωπος της Νέας Δημοκρατίας για τις εισροές – εκροές. Το ελληνικό δημόσιο, κάθε χρόνο χάνει εκατομμύρια ευρώ από το λαθρεμπόριο καυσίμων. Το θέμα είναι όχι μόνο κάτω. Είναι ψηλά. Είναι στα διυλιστήρια. Δεν υπάρχει καν ένα σύστημα, δεν θελήσατε ποτέ να υπάρχει ένα ορθολογικό σύστημα –ενώ έχετε τα μέσα να το κάνετε- για να πατάξετε το λαθρεμπόριο. Εμείς σε αυτό το άρθρο θα πούμε «ΠΑΡΩΝ».<br />Το άρθρο 20 και το άρθρο 21, είναι δύο συνοδευτικά άρθρα του πρώτου κεφαλαίου. Το άρθρο 20, αναφέρεται στην Εθνική Αρχή Συντονισμού. Ο πρόεδρος της επιτροπής και τα μέλη της, θα διορίζονται με απόφαση Υπουργού Μεταφορών, Υποδομών και Δικτύων. Ως συνήθως έρχονται στη διακομματική επιτροπή της Βουλής και περνάνε. Μπορεί να φέρνετε έναν, αλλά τουλάχιστον η επιτροπή της Βουλής έχει ένα ρόλο, το θεσμικό της ρόλο, ο οποίος είναι κατοχυρωμένος από το Σύνταγμα. Ο Υπουργός μπορεί να ορίσει οποιονδήποτε πρόεδρο θέλει και οποιαδήποτε μέλη. Το ίδιο είναι και με το άρθρο 21 που συνοδεύει. Άρα σε αυτά τα δύο που συνοδεύουν το πρώτο κεφάλαιο από το 1 έως το 11 είμαστε κατά.<br />Περνώντας στο Κεφάλαιο Β «Ρυθμίσεις θεμάτων δημοσίων έργων», θα έλεγα ότι είναι ένα πολύ σημαντικό θέμα. Ο Κοινοβουλευτικός μας Εκπρόσωπος ζήτησε να φύγουν αυτά τα άρθρα -τα άρθρα 23 έως 26 που αφορούν το Τεχνικό Επιμελητήριο, το κομμάτι που αφορά την πιστοποίηση, μπορεί το Τεχνικό Επιμελητήριο, που είναι ο σύμβουλος του κράτους, να συμμετέχει σε ανώνυμες εταιρείες, να συμπράττει με το ελληνικό δημόσιο- να τα πάρετε πίσω και  να έρθει το θέμα ξανά μέσα από μία άλλη συζήτηση, στην οποία θα συμμετέχουν όλοι οι εμπλεκόμενοι φορείς, μέσα από πολλή και εμπεριστατωμένη συζήτηση σε ένα άλλο αυτοτελές νομοσχέδιο. Δεν κάνατε κάτι τέτοιο. <br />Χθες το βράδυ, παρακολουθήσαμε ένα παραλήρημα από την πλευρά του Υπουργού. Δεν θα εμπλακώ στη συζήτηση ποιος ήταν από κάτω, τι είπε κ.λπ.. Δεν νοείται όμως Υπουργός να μιλάει με αυτόν τον τρόπο σε οποιονδήποτε μέσα στο εθνικό Κοινοβούλιο.<br />Όσον αφορά στο άρθρο 22 –και θα επανέλθω και στα άρθρα 23 έως 26- τι κάνετε; Φέρνετε τρία νέα διόδια στους τρεις κάθετους άξονες της Εγνατίας οδού. Η Εγνατία Οδός βέβαια, έγινε με ζεστό εθνικό και κοινοτικό χρήμα και υπάρχουν εκείνες οι δεσμεύσεις -και δεν ξέρω εάν αύριο «φάμε» και κανένα πρόστιμο- που ορίζουν πως σε ό,τι γίνεται με εθνικό και κοινοτικό χρήμα δεν μπαίνουν διόδια όπως ακριβώς θέλει η Κυβέρνηση και δεν ανατίθενται σε παραχωρησιούχους. <br />Όμως κάνατε χθες και μία τροποποίηση. Στο αρχικό σχέδιο νόμου υπήρχαν οι τρεις κάθετοι άξονες από τον ανισόπεδο κόμβο Σιάτιστα-Κρυσταλλοπηγή, Χαλάστρα-Εύζωνοι και Σέρρες-Προμαχώνας.<br />Στη νομοτεχνική βελτίωση που μας έφερε ο κύριος Υπουργός, αναφέρεται ο ανισόπεδος κόμβος Λαγκαδά-Σερρών. Άρα, βάζει πολύ περισσότερα χιλιόμετρα από το Λαγκαδά ως τις Σέρρες. <br />Για μας ούτως ή άλλως, η λογική είναι ότι οι πόροι μπορεί να βρεθούν με έναν άλλο τρόπο και όχι με τα συνεχή διόδια που πληρώνει ο κάθε οδηγός ή ο επαγγελματίας ή ο αγρότης, γιατί υπάρχουν και περιοχές στις οποίες κινούνται συνεχώς οι αγρότες και για τις λαϊκές αγορές κ.λπ.. Ο κόσμος θα επιβαρυνθεί πολύ περισσότερο, συν το 60% των αυξήσεων που ακούσαμε ότι θα γίνουν με τα διόδια που θεσμοθετήσατε.<br />Φυσικά είμαστε αντίθετοι με το άρθρο 22. <br />Όσον αφορά τα άρθρα 23, 24, 25 και 26, υπάρχουν αντιρρήσεις από το Σύλλογο Εργαζομένων στη Γενική Γραμματεία Δημοσίων Έργων, που είναι αυτοί που κρατούν το μητρώο και βλέπουν τα δημόσια έργα. Ξαφνικά τους παίρνουν, απ’ ό,τι φαίνεται, αυτές τις αρμοδιότητες και μπορεί αύριο να τεθούν σε διαθεσιμότητα, κινητικότητα και άρα απόλυση. <br />Εκτός αυτού, υπάρχει και η ΕΤΕΜ που μας έχει καταθέσει τη δική της άποψη ή της ΕΜΔΥΔΑΣ. Θα καταθέσω τα έγγραφα που μιλούν για την εκχώρηση αρμοδιοτήτων της Δημόσιας Διοίκησης στο Τεχνικό Επιμελητήριο.<br /></speech><speech by="#s175"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Υπάρχει η Πανελλήνια Ομοσπονδία Σωματείων Εργοληπτών Ηλεκτρολόγων, η Πανελλήνια Ομοσπονδία Ηλεκτροτεχνιτών Ελλάδος, η Πανελλήνια Ομοσπονδία Βιοτεχνών Εγκαταστατών Συντηρητών Ανελκυστήρων, η Ομοσπονδία Βιοτεχνών Υδραυλικών Ελλάδος, η Πανελλήνια Ομοσπονδία Βιοτεχνών Αλουμινοσιδηροκασκευαστών, η Πανελλήνια Ομοσπονδία Βιοτεχνικών Σωματείων Κατεργασίας Ξύλου, η Ομοσπονδία Ψυκτικών Ελλάδας, Μηχανικών και Θερμαστών που είναι αντίθετοι. <br />Έχει σημασία να καταθέσουμε και το δελτίο τύπου που έβγαλε ο Πανελλήνιος Σύνδεσμος Τεχνικών Εταιρειών με τίτλο «Εναρμονισμένη με τις ανάγκες εκσυγχρονισμού του θεσμικού πλαισίου, η απόφαση του ΠΟΜΕΔΥ να αναθέσει στο Τεχνικό Επιμελητήριο νέες αρμοδιότητες για τα δημόσια και ιδιωτικά έργα, σε συνεργασία με εκπαιδευτικά ιδρύματα, επαγγελματικούς και δημόσιους φορείς». Τα καταθέτω για τα Πρακτικά.<br /><br />Νομίζω ότι υπάρχει η δυνατότητα όλα αυτά να τα πάρετε πίσω και να ξαναέρθουν σε ένα νομοσχέδιο, που θα δίνει τη δυνατότητα σε κάθε ένα επαγγελματία να έχει το κομμάτι που του αναλογεί. <br />Ακούσαμε χθες από τον κύριο Υπουργό ότι θα συμπληρώσει στο άρθρο 23 πέρα από το Τεχνικό Επιμελητήριο και την ΕΤΕΜ. Νομίζω ότι για εμάς δεν τίθεται θέμα μεταξύ ΤΕΕ και ΕΤΕΜ αλλά θέμα επαγγελματικών δικαιωμάτων και ότι το ΤΕΕ θα πρέπει να είναι πραγματικά σύμβουλος του κράτους και όχι μια ιδιωτική επιχείρηση.<br />Επίσης όσον αφορά το άρθρο 27, δηλώνουμε «ΠΑΡΩΝ». <br />Ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Το λόγο έχει ο κ. Κασσής, ειδικός αγορητής του ΠΑΣΟΚ.</speech><speech by="#s110"><from> ΜΙΧΑΗΛ ΚΑΣΣΗΣ</from> Κυρίες και κύριοι συνάδελφοι, με το παρόν νομοσχέδιο στο πρώτο μέρος συστήνεται η Εθνική Αρχή Συντονισμού Πτήσεων, με τη μορφή νομικού προσώπου ιδιωτικού δικαίου και μη κερδοσκοπικού χαρακτήρα. Συμφωνούμε πλήρως με τα πρώτα έντεκα άρθρα που αναφέρονται στο πρώτο μέρος, ακριβώς όπως έχουν κατατεθεί. Αυτό το είπαμε και στην αρμόδια επιτροπή.<br />Το δεύτερο μέρος του νομοσχεδίου, περιλαμβάνει μια σειρά ρυθμίσεων θεμάτων του Υπουργείου Μεταφορών, που έρχονται να βελτιώσουν υφιστάμενες διατάξεις και να εκσυγχρονίσουν το θεσμικό πλαίσιο σε διάφορους τομείς. <br />Συγκεκριμένα, εκσυγχρονίζει το θεσμικό πλαίσιο που αφορά την κίνηση των οχημάτων, την υγραεριοκίνηση, ρυθμίζει θέματα πρατηρίων υγρών καυσίμων και ενέργειας, ρυθμίζονται θέματα σε σχέση με τα συστήματα εισροών-εκροών στα πρατήρια καυσίμων και καταπολεμούνται και χρόνιες αδικίες που σχετίζονται με τα ΚΤΕΛ. <br />Έρχεται και μία σειρά ρυθμίσεων, σε θέματα που αφορούν την αποσυμφόρηση στις διευθύνσεις μεταφορών για να διευκολύνουν τη λειτουργία των υπηρεσιών.<br /> Συγκεκριμένα, σας ανέφερα μία παρατήρηση την οποία δεν λάβατε υπ’ όψιν, κύριε Υπουργέ, στην αρμόδια επιτροπή για τον άρθρο 12. Πρέπει να συμπληρωθεί, όπως ακριβώς αναφέρεται και στην αιτιολογική έκθεση. Δηλαδή για τις μετατροπές των κινητήρων οχημάτων που θα πραγματοποιούνται από κατόχους αδείας ασκήσεως επαγγέλματος τεχνίτες συσκευών αερίων καυσίμων για την κίνηση των αυτοκινήτων να προστεθεί, «και από τους αδειούχους εξουσιοδοτημένους μηχανοτεχνίτες και ηλεκτροτεχνίτες».<br />Και δεν γνωρίζω γιατί αυτό δεν αναφέρεται στο άρθρο και σας το επισήμανα ότι αναφέρεται στην αιτιολογική έκθεση. Άρα θεωρούμε ότι πρέπει να συμπληρωθεί.<br />Στα υπόλοιπα άρθρα, εκτός από τα 23, 24, 25 και 26 στα οποία θα αναφερθώ διεξοδικά, συμφωνούμε όπως έχουν κατατεθεί και βάσει των τροποποιήσεων που κατέθεσε ο Υπουργός. <br />Κι ερχόμαστε στα επίμαχα άρθρα για τα οποία έγινε πολλή κουβέντα κι εδώ, αγαπητοί συνάδελφοι, πρέπει να ξεκαθαρίσουμε κάποια πράγματα. Κι εσείς ως Αντιπολίτευση να πάρετε μία καθαρή θέση απέναντι στον τεχνικό κόσμο της χώρας, στο Τεχνικό Επιμελητήριο αλλά και στους μηχανικούς της τεχνολογικής εκπαίδευσης, για να ξεκαθαρίσουμε τα «τσανάκια» μας που λέμε εδώ στη Βουλή, γιατί ειδικότερα τον τεχνικό κόσμο της τεχνολογικής εκπαίδευσης εδώ και σαράντα χρόνια περίπου τους κοροϊδεύουμε. Να μην το συνεχίσουμε για άλλη μία φορά αυτό μέσα από αυτήν τη Βουλή, που μου δόθηκε η δυνατότητα να βρίσκομαι, αλλά να πούμε τα πράγματα με το όνομά τους. <br />Είναι σίγουρο ότι υπάρχει σύγκρουση κι αυτή η σύγκρουση μεταξύ των μηχανικών των πολυτεχνείων και των μηχανικών των ΤΕΙ της τεχνολογικής εκπαίδευσης είναι ξεκάθαρη και μη κοιτάμε συνέχεια να την κρύβουμε κάτω από το χαλί. <br />Δεν ξέρω διαχρονικά όλοι αυτοί οι συνάδελφοι πρώην Βουλευτές που πέρασαν από εδώ γιατί δεν μπόρεσαν να δώσουν λύσεις -και αναφέρομαι σε Βουλευτές όλων των Κομμάτων όλων των Κυβερνήσεων- γιατί αυτός ο τεχνικός κόσμος, ειδικότερα της τεχνολογικής εκπαίδευσης, περιμένει πάρα πολλά έχοντας και το Τεχνικό Επιμελητήριο, αν θέλετε, αρκετές φορές απέναντι σε σχέση με τα επαγγελματικά δικαιώματα. <br />Και κάποιοι εδώ που είστε και εκπαιδευτικοί -μην κουνάτε το κεφάλι κυρία Φωτίου- τα γνωρίζετε πολύ καλά. Για να δώσουμε ελπίδα, αν θέλετε, απέναντι σε αυτά τα παιδιά που τελειώνουν αυτές τις σχολές, να τα ξεκαθαρίσουμε. Και νομίζω ότι είναι ευκαιρία.</speech><speech by="#s287"><from> ΘΕΑΝΩ ΦΩΤΙΟΥ</from> Κουνάω το κεφάλι γιατί τα γνωρίζω.</speech><speech by="#s110"><from> ΜΙΧΑΗΛ ΚΑΣΣΗΣ</from> Ήμουν από αυτούς που πίστευαν ότι θα αναπτυχθεί διεξοδική κουβέντα. Δυστυχώς σε ένα βαθμό δεν έγινε αλλά από την άλλη πλευρά, νομίζω ότι αναδεικνύεται το πρόβλημα. Δεν μπορούμε συνέχεια να λέμε ότι βάζουμε απέναντι τους μηχανικούς τους Πολυτεχνείου και τους μηχανικούς της τεχνολογικής εκπαίδευσης. Να τα ξεκαθαρίσουμε. <br />Και θεωρώ ότι με το άρθρο 23 όπως τροποποιήθηκε από τον Υπουργό, ο οποίος δέχτηκε και την τροπολογία την οποία εμείς καταθέσαμε, μπορεί να εναρμονιστεί η λειτουργία του ΤΕΕ με την ΕΕΤΕΜ.<br />Τη στιγμή που θέλετε να το επιβάλουμε σε μία τέτοια συνεργασία, νομίζω ότι θα κάνουμε καλό και στο Τεχνικό Επιμελητήριο αλλά και στον τεχνικό κόσμο που έχει να κάνει με την ΕΕΤΕΜ.<br />Όσον αφορά το άρθρο 23, όπως αναφέρθηκε από τον Υπουργό και από τον εισηγητή της Νέας Δημοκρατίας, νομίζω ότι το μόνο που χρειάζεται να συμπληρωθεί είναι ότι ειδικά το Τεχνικό Επιμελητήριο επιτρέπεται από κοινού με την «Επαγγελματική Επιστημονική Ένωση Τεχνολογικής Εκπαίδευσης Μηχανικών  Νομικό Πρόσωπο Ιδιωτικού Δικαίου». Τα υπόλοιπα παραμένουν ως έχουν στην τροποποίηση την οποία έκανε ο Υπουργός.<br /><br />Όσον αφορά το άρθρο 24, δεν υπάρχει καμμία διαφοροποίηση αναφορικά με την τροποποίηση και νομίζω ότι γίνεται δεκτό.<br />Όσον αφορά το άρθρο 25, με την παράγραφο 1, όπως αντικαταστάθηκε, προτείνεται να διαγραφούν μόνο οι λέξεις που αναφέρονται σε κάθε περίπτωση στο νομικό πρόσωπο που έχει από το καταστατικό του ως κύριο σκοπό την εκπόνηση μελετών σύμφωνα με το άρθρο 39 του ν.3316/2005. Τα υπόλοιπα πρέπει να παραμείνουν ως έχουν.<br />Το άρθρο 26, πρέπει μόνο να συμπληρωθεί στην παράγραφο 1, όσον αφορά το ΤΕΕ και την ΕΕΤΕΜ. Τα υπόλοιπα πρέπει να παραμείνουν ως έχουν. <br /><br />Στη δεύτερη παράγραφο, πρέπει πάλι να συμπληρωθεί από τους ενδιαφερόμενους στο ΤΕΕ ή στην ΕΕΤΕΜ. Νομίζω ότι λύνονται πολύ μεγάλα και βασικά προβλήματα στη σύγκρουση του ΤΕΕ με την Επιστημονική Ένωση Τεχνολόγων Μηχανικών.<br />Νομίζω ότι προς αυτήν την κατεύθυνση με βρίσκετε σύμφωνο, έτσι όπως τα έχω διαβάσει και έτσι όπως σας τα έχω πει, γιατί, πραγματικά, νομίζω ότι και ως ΠΑΣΟΚ αλλά και ως Βουλευτής αυτού του Κοινοβουλίου, μπορώ να προσφέρω κάτι παραπάνω, μία συνεργασία μεταξύ των δύο φορέων, δηλαδή του ΤΕΕ και της ΕΕΤΕΜ. Αναφορικά με τα υπόλοιπα επαγγέλματα, θεωρώ ότι αυτοί οι δύο φορείς είναι οι κατάλληλοι για τις πιστοποιήσεις των υπόλοιπων επαγγελμάτων, γιατί είναι γεγονός ότι οι πιστοποιήσεις γίνονται και από ιδιωτικούς φορείς, όπου συμμετέχουν μηχανικοί είτε από το Πολυτεχνείο είτε από τα ΤΕΙ.<br />Κύριε Υπουργέ, εγώ θα ήθελα αυτές τις παρατηρήσεις να τις λάβετε υπ' όψιν, εκτιμώντας ότι θα είμαστε χρήσιμοι για να λύσουμε πραγματικά προβλήματα. Το νομοσχέδιο, πραγματικά, κινείται σε μία θετική κατεύθυνση. Αυτό είπαμε και επί της αρχής, αυτό λέμε και επί των άρθρων.<br />Σας ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε.<br />Το λόγο έχει η κ. Ραχήλ Μακρή, Βουλευτής των Ανεξάρτητων Ελλήνων, ως ειδική αγορήτρια.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Η χθεσινή συνεδρίαση της Ολομέλειας, αποδεικνύει για άλλη μία φορά ότι η παρούσα Κυβέρνηση νομοθετεί με αντιορθολογικό τρόπο και διακατέχεται από επικίνδυνη απουσία ρεαλιστικής πολιτικής διαχείρισης των προς ρύθμιση θεμάτων.<br />Τα πρώτα έντεκα άρθρα του νομοθετήματος, αφορούν την Εθνική Αρχή Συντονισμού Πτήσεων. Έχει γίνει ήδη σαφές ότι δεν στοιχειοθετείται η ανάγκη σύστασης μίας νέας αρχής, μόνο και μόνο επειδή δεν αντιμετωπίστηκαν αποτελεσματικά τα προβλήματα της υφιστάμενης. Αυτά τα προβλήματα μας λέτε ότι θα λυθούν, αφού μετατρέψουμε ένα δημόσιο φορέα σε νομικό πρόσωπο ιδιωτικού δικαίου.<br />Όπως σας είπαμε και χθες, το μόνο που θα επιτευχθεί θα είναι η δημιουργία μίας ακόμα αρχής, με απουσία ελεγκτικών μηχανισμών και επομένως ένα αδιαφανές καθεστώς εποπτείας που δεν πρόκειται να λειτουργήσει προς το συμφέρον του Έλληνα πολίτη.<br />Μία ακόμα απόδειξη του διοικητικού πληθωρισμού που εγκαθιδρύετε, είναι η νέα επιτροπή συντονισμού που αναφέρεται στο άρθρο 2, για να βοηθά τη νέα αρχή στο έργο της. Πιθανότατα θα είναι εξίσου αποτελεσματική με τη Γενική Γραμματεία Συντονισμού που ίδρυσε η Κυβέρνησή σας, παρά το γεγονός ότι υπήρχαν ήδη άλλες δύο γραμματείες με παραπλήσιες αρμοδιότητες. Είναι τέτοια η αποτελεσματικότητα της γραμματείας συντονισμού, ώστε να φέρνετε τροπολογίες την τελευταία στιγμή και να τις αποσύρετε ή να μην επιλέγετε να τις συζητήσετε, αντιλαμβανόμενοι τον κραυγαλέο παραλογισμό των πράξεών σας.<br />Σε ό,τι αφορά τις τροπολογίες και αφού όπως ανακοίνωσαν χθες στελέχη της συγκυβέρνησής σας δεν θα εφαρμοστεί το μέτρο των 25 ευρώ για εισαγωγή στα δημόσια νοσοκομεία, σας ζητούμε να κάνετε αποδεκτή την τροπολογία που κατέθεσε ο Κοινοβουλευτικός μας Εκπρόσωπος κ. Νότης Μαριάς, προκειμένου να καταργηθεί τυπικά και ουσιαστικά η διάταξη που υποχρεώνει τους Έλληνες να πληρώνουν χαράτσια όταν μπαίνουν σε ένα δημόσιο νοσοκομείο.<br />Εμπαίζετε τον ελληνικό λαό, ο οποίος είναι μάρτυρας των αδιαφανών συνθηκών που δημιουργείτε, όταν με το άρθρο 3 για παράδειγμα δίνετε αρμοδιότητες υπερεξουσίας στον εκάστοτε Υπουργό και αφαιρείτε τη συνταγματικά κατοχυρωμένη δυνατότητα του βουλευτικού Σώματος να ορίζει τα μέλη των αρχών, όπως γινόταν μέχρι σήμερα.<br />Σύμφωνα με το άρθρο 6, με τον κατασταλτικό έλεγχο των δαπανών μίας αρχής, δεν μπορεί να ασκηθεί αποτελεσματικός έλεγχος στα οικονομικά της πεπραγμένα και να διασφαλιστούν διαφανείς αλλά και αδιάβλητες συνθήκες λειτουργίας της. <br />Το ίδιο, βέβαια, συμβαίνει και με το άρθρο 10, όπου προβλέπεται η πρόσληψη προσωπικού υπό τον κατασταλτικό έλεγχο του ΑΣΕΠ.<br />Γιατί όλα προβλέπονται εκ των υστέρων; Γιατί να μη γίνουν οι διαδικασίες εξ αρχής, όπως πρέπει, με αξιοκρατικά κριτήρια για όλους και χωρίς οποιοδήποτε παρεμβατισμό που αφήνει υπόνοιες για εύνοια υπέρ κομματικών παιδιών και διορισμούς «ημετέρων»; Είναι μια ακόμα απόδειξη της παντελούς απουσίας κοινωνικής ευαισθησίας και συνείδησης για το ρόλο τον οποίο θα έπρεπε να επιτελείτε. Διότι όταν έρχεστε και βάζετε σε κάθετους της Εγνατίας Οδού διόδια που θα κληθεί να πληρώσει ο άνεργος Μακεδόνας, μετά από όλα τα δεινά που έχετε προκαλέσει με την πολιτική σας στον κόσμο της βόρειας Ελλάδας και της δυτικής Μακεδονίας που υποφέρει και δεν μπορεί να ζεσταθεί σε συνθήκες παγετού, το μόνο σίγουρο είναι ότι δεν προασπίζεστε και δεν προάγετε το συμφέρον του κοινωνικού συνόλου. <br />Σας ενδιαφέρει προφανώς περισσότερο η ανεξέλεγκτη κερδοφορία των εργολάβων, των οποίων τα αιτήματα σπεύδετε κάθε φορά να ικανοποιείτε, μη αναλογιζόμενοι τις συνέπειες των πράξεών σας για τον φορολογούμενο πολίτη και φυσικά για το ελληνικό δημόσιο.<br />Σε κάθε ευκαιρία, υποθηκεύετε το παρόν αυτού του κράτους και το μέλλον των επόμενων γενεών, δωρίζοντας αφειδώς δημόσιο χρήμα με ανύπαρκτα διλήμματα του τύπου «ανάπτυξη ή τίποτα». Αναρωτιόμαστε, βέβαια, πώς θα έρθει η ανάπτυξη, όταν όλα τα έσοδα των έργων των αυτοκινητοδρόμων –και όχι μόνο- θα τα καρπώνονται οι μεγαλοεργολάβοι στους αιώνες των αιώνων. <br />Ως προς τα άρθρα 23 με 26 έχετε καταφέρει να ξεσηκώσετε τον τεχνικό κόσμο αυτής της χώρας, δημιουργώντας πλείστα ζητήματα και διαμάχες, αντί να επιλύετε και να ενώνετε. <br />Καταστήσατε το νομοσχέδιο της Αρχής Συντονισμού Πτήσεων νομοσχέδιο του ΤΕΕ και από το Βήμα της χθεσινής συνεδρίασης υπερασπιστήκατε και την πολιτική σας, αναφερόμενος επανειλημμένα με απαξιωτικά λόγια για τους συνδικαλιστές. Αναρωτιόμαστε, γιατί τόσο μένος απέναντι σε ανθρώπους που προέρχονται, ως επί το πλείστον, από το δικό σας πολιτικό χώρο. <br />Κάνατε επίθεση σε επαγγελματικούς συλλόγους που εξέφρασαν την αντίθεσή τους στην ανάδειξη του ΤΕΕ σε ανώνυμη εταιρεία και κυρίαρχου, αν όχι απόλυτου, ρυθμιστή της αγοράς των δημοσίων και ιδιωτικών έργων κάθε είδους. Τους καλέσατε να συμμετάσχουν σε μια διαδικασία, δήθεν συζήτησης, με προδιαγεγραμμένη και προαποφασισμένη κατάληξη από εσάς. Κι όλα αυτά, φυσικά, αφού προηγουμένως είχατε αποφασίσει, επίσης μόνος σας, ότι δεν ήταν απαραίτητη η γνώμη και η άποψη όλου αυτού του τεχνικού κόσμου και δεν είχατε προβεί σε καμμία διαβούλευση. <br />Μας είπατε, λοιπόν, χθες ότι τα άρθρα που προωθείτε προς ψήφιση και σχετίζονται με το ΤΕΕ είναι άρθρα για να πάει μπροστά το Τεχνικό Επιμελητήριο, σε μία νέα εποχή. <br />Έρχεται κατόπιν τούτου, ένας πολιτικός με μεγάλη κοινοβουλευτική εμπειρία, όπως είναι ο κ. Κακλαμάνης, και σας μιλάει για σκάνδαλο. Σας λέει ότι με τη συμπεριφορά σας και με τα λεγόμενά σας απαξιώνετε τους Βουλευτές, αφού ισχυριστήκατε ότι είμαστε άβουλα όντα που κατευθύνονται από μερικά άτομα που βρίσκονται έξω από την Αίθουσα, υπονοώντας τους συνδικαλιστές. <br />Εμείς θα σας συμβουλεύαμε, κύριε Υπουργέ, να ακούσετε όσους βρισκόμαστε εδώ μέσα, εκπροσωπώντας τον ελληνικό λαό. Όταν Βουλευτής της παράταξής σας χαρακτηρίζει σκάνδαλο τις διατάξεις που σχετίζονται με το ΤΕΕ, όταν πλήθος φορέων έχει αντιδράσει από την πρώτη στιγμή -και εσείς μας μιλάτε για μερικές διαταξούλες που όπως χαρακτηριστικά είπατε θα φέρουν το ΤΕΕ στη νέα εποχή, γιατί τώρα έχει διαλυθεί- τότε επιτρέψτε μας να σας ρωτήσουμε γιατί το αφήσατε να διαλυθεί, γιατί πάτε να το σώσετε με αυτόν τον τρόπο; Επίσης, σας ζητούμε να μας αποδείξετε βάσει οικονομικών στοιχείων ότι το ΤΕΕ έχει ζημιές. <br />Εμείς, πάντως, θα καταθέσουμε στα Πρακτικά τον απολογισμό της χρήσης 2012, που αποδεικνύει ότι το Τεχνικό Επιμελητήριο έχει πλεόνασμα. <br /><br />Οι διατάξεις για την εκχώρηση επιχειρηματικών δραστηριοτήτων στο ΤΕΕ είναι σκάνδαλο και ο τρόπος που εισάγονται, αποδεικνύει την αδιαλλαξία που η Κυβέρνησή σας επιδεικνύει, όταν έχει λάβει εντολές να εξυπηρετήσει συγκεκριμένα συμφέροντα. <br />Χθες, ο κ. Κακλαμάνης σας κάλεσε να βουτήξετε τη γλώσσα σας στο μυαλό σας πριν μιλήσετε. Μήπως θα έπρεπε να ακολουθήσετε τη συγκεκριμένη παρένθεση; Είναι σκάνδαλο το γεγονός ότι μετατρέπετε το θεσμικό σύμβουλο του κράτους σε επιχείρηση. Είναι σκάνδαλο ότι για άλλη μία φορά διχάζετε τον τεχνικό κόσμο της χώρας. Είναι σκάνδαλο ότι απαξιώνετε όσους αντιδρούν με τις αποφάσεις και με τον τρόπο που το κάνατε χθες. <br />Τι σημαίνει, λοιπόν, «αυτοί που είναι έξω»; Έχετε την εντύπωση ότι είστε πάνω και πέρα από τον ελληνικό λαό, γιατί κατέχετε απλά έναν υπουργικό θώκο; Έχετε την εντύπωση ότι οι πολίτες δεν έχουν δικαίωμα να εκφράζουν την άποψή τους; <br />Σας ενημερώνουμε, λοιπόν, ότι οι υπόλοιποι σε αυτήν την Αίθουσα ακούμε την κοινωνία και μεταφέρουμε προς συζήτηση σε αυτήν εδώ την Αίθουσα τα αιτήματα που κρίνουμε δίκαια. <br />Αυτό, κύριε Υπουργέ, ονομάζεται «δημοκρατία». Έτσι λειτουργούν οι θεσμοί. Εάν σας ενοχλεί, κάντε μας τη χάρη και μην παραιτηθείτε βέβαια αλλά όσο κάθεστε στην Αίθουσα αυτή και την αντίθετη άποψη θα ακούτε και την κριτική θα δέχεστε αλλά και τα σκάνδαλα που επιχειρείτε να περάσετε θα αποκαλύπτονται. <br />Ο κύριος Πρόεδρος, σας είπε χθες ότι είναι ντροπή απ’ αυτό το Βήμα να χρησιμοποιείτε τόσες φορές –όσες άκουσαν όλοι οι Βουλευτές- τη φράση ότι αυτά που λέγονται εδώ, είναι αυτά που λένε αυτοί που είναι απ’ έξω. Δεν έχουμε να προσθέσουμε τίποτε άλλο.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Σε εμένα το είπε; Δεν καταλαβαίνω.</speech><speech by="#s166"><from> ΡΑΧΗΛ ΜΑΚΡΗ</from> Μας είπατε ότι ενδιαφέρεστε για το δημόσιο συμφέρον. Μας επιπλήξατε γιατί δεν ενδιαφερόμαστε για τη συνέχιση λειτουργίας του ΤΕΕ. Μας δηλώσατε ότι η στόχευσή σας είναι να δημιουργήσετε ένα επιμελητήριο του μέλλοντος. Και όλα αυτά στα πρότυπα του «invest in Greece». Δεν περιμέναμε μία τέτοια διολίσθηση από Έλληνα Υπουργό. Ειλικρινά, τι έχει κάνει ο συγκεκριμένος φορέας για τη χώρα; <br /><br />Κύριε Πρόεδρε, τελειώνω σε ένα λεπτό. <br />Πόσες ακριβώς επενδύσεις διασφάλισε; Μπορείτε να μας δώσετε ένα ακριβές νούμερο; Μήπως το μόνο που κάνει, είναι να οργανώνει τα αποτυχημένα ταξίδια του Πρωθυπουργού στο εξωτερικό, δήθεν για προσέλκυση επενδύσεων; Θυμόμαστε όλοι το ταξίδι στην Κίνα που διασφάλισε κεφάλαια για τα κινέζικα ναυπηγεία, τη στιγμή που η ανεργία εξαθλιώνει τους Έλληνες ναυτεργάτες. Αυτοί είναι οι οργανισμοί πρότυπα; Το μεγαλύτερο σκάνδαλο μετά το ΤΑΙΠΕΔ; <br />Θα μου επιτρέψει ο κ. Κακλαμάνης να χρησιμοποιήσω τα λόγια του: «Κύριε Υπουργέ, οι διατάξεις αυτές είχαν δοθεί από μανδαρίνους του Υπουργείου σας που είναι στον πυρήνα της διοίκησης του ΤΕΕ». <br />Για όλους αυτούς τους λόγους, θα σας λέγαμε να σοβαρευτείτε επιτέλους και να μην ευτελίζετε τους θεσμούς, υιοθετώντας διατάξεις μανδαρίνων και κατηγορώντας όλους τους υπόλοιπους. Η αδιάλλακτη στάση δεν σας δικαιώνει και απλά αποκαλύπτει το σκάνδαλο. Για τελευταία φορά, σας ζητάμε να αποσύρετε τα επίμαχα άρθρα και να τα δουλέψετε μαζί με όλους τους σχετικούς φορείς. Μη διχάζετε με την αδιαλλαξία σας και ενώστε τους Έλληνες. <br /></speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δύο εκπαιδευτικοί από το Β΄ Τμήμα του 2ου Γυμνασίου Αιγάλεω.<br />Η Βουλή τούς καλωσορίζει. <br /><br />Το λόγο έχει ο ειδικός αγορητής της Χρυσής Αυγής κ. Ηλίας Παναγιώταρος.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ευχαριστώ, κύριε Πρόεδρε.<br />Όσον αφορά τα έντεκα πρώτα άρθρα που αφορούν την Εθνική Αρχή Συντονισμού Πτήσεων, θα θέλαμε να αναφέρουμε ότι η Εθνική Αρχή Συντονισμού Πτήσεων δεν είναι κάτι το νέο, κάτι το καινούργιο. Ουσιαστικά, αντικαθιστά την υφιστάμενη αρχή Συντονισμού Πτήσεων. Το γεγονός τώρα ότι απαιτείται η σύσταση μιας τέτοιας Αρχής τη στιγμή που υπάρχουν θεσμικά όργανα για τις αεροπορικές συγκοινωνίες, προκαλεί ερωτηματικά. Θα μπορούσε το έργο αυτό να το υλοποιεί η Υπηρεσία Πολιτικής Αεροπορίας με κάποια επιτροπή που θα συγκροτεί η ίδια. Σε κάθε περίπτωση, εφόσον είναι κάτι που λειτουργεί εδώ και καιρό, στην ουσία δεν πρόκειται για κάτι το νέο.<br />Άποψή μας είναι ότι στο σημείο που αναφέρεται η ανεξαρτησία και η αντικειμενικότητα της αρχής και το γεγονός ότι δεν θα πρέπει να υπόκειται στον έλεγχο κάποιας αρχής, θα πρέπει οπωσδήποτε να διασφαλιστεί κάποιου είδους εποπτείας από το ΓΕΕΘΑ ή από την Πολεμική Αεροπορία. <br />Όσον αφορά τις αρμοδιότητες της αρχής, θεωρούμε ότι θα μπορούσε όλο αυτό το πλαίσιο των αρμοδιοτήτων να το υλοποιεί η Υπηρεσία Πολιτικής Αεροπορίας, κάτι που απ’ ό,τι φαίνεται, δεν γίνεται.<br />Όσον αφορά το άρθρο 3, βλέπουμε ότι πρόκειται για μία τυπική διάταξη σχετικά με τη συγκρότηση. Το ίδιο συμβαίνει και με το άρθρο 4, που αφορά τα ασυμβίβαστα μελών της αρχής. <br />Το άρθρο 5, αναφέρεται στη διοικητική και οικονομική αυτοτέλεια και πρόκειται για μία ακόμα τυπική διάταξη. Το ίδιο συμβαίνει και με το άρθρο 6, το οποίο αφορά τη διαχείριση της αρχής, αλλά χωρίς κάποια ουσιώδη αποτελέσματα.<br />Μέχρι το άρθρο 11, τα άρθρα 7, 8, 9, 10 και 11 αφορούν τυπικές διατάξεις.<br />Το ζητούμενο είναι ότι με αυτά τα έντεκα πρώτα άρθρα, δεν διασφαλίζεται η εθνική άμυνα καθ’ οιονδήποτε τρόπο. Συνεχίζουμε να παραχωρούμε σε άλλους, ξένους φορείς την ασφάλεια της χώρας με διάφορους τρόπους, έμμεσους ή άμεσους. Γι’ αυτό και δεν ψηφίζουμε τα έντεκα πρώτα άρθρα.<br />Σχετικά με τα επόμενα άρθρα, βλέπουμε ότι το άρθρο 12 είναι θετικό, όπως και τα άρθρο 14 και 15. Το μεν άρθρο 12, αφορά σε ζητήματα μετασκευής κινητήρων οχημάτων σε κινητήρες διπλού καυσίμου, συμβατικού και πεπιεσμένου φυσικού αερίου και το δεύτερο, αφορά σε σχετικά ζητήματα εγκατάστασης των πρατηρίων καυσίμων που θα περιέχουν πλέον και τη νέα μορφή καύσιμης ενέργειας, φυσικό αέριο, καθώς και τις τεχνικές προδιαγραφές για την εγκατάσταση στα πρατήρια των καυσίμων αυτών.<br />Δεν ψηφίζουμε το άρθρο 13. Είπαμε ότι ψηφίζουμε το 12, το 14 και το 15.<br />Συμφωνούμε με το άρθρο 16.<br />Επίσης, συμφωνούμε με το άρθρο 17. Είμαστε υπέρ, μια που αφορά την προσθήκη πινακίδας ομίχλης στον ΚΟΚ.<br />Διαφωνούμε με το άρθρο 18 και δηλώνουμε «ΠΑΡΩΝ» στο άρθρο 19, διότι, ενώ γίνονται κάποιες σοβαρές ενέργειες κατά γενική αρχή υπέρ της άρσης των γραφειοκρατικών εμποδίων που αφορούν στη λήψη και ενεργοποίηση αδειών εμπορευματικών μεταφορών από Έλληνες μεταφορείς σε μία περιοχή και σε μια συγκυρία που το μεταφορικό έργο έχει εξ ολοκλήρου αλωθεί από τα γειτονικά κράτη, είναι εγκληματικό να επιμένουμε σε διατάξεις που δεν αποδίδουν τίποτε στην οικονομία αλλά δημιουργούν στρεβλώσεις στην αγορά και αποτρέπουν επιχειρηματίες από την άσκηση δραστηριοτήτων.<br />Επιφυλασσόμαστε, όμως, γι’ αυτό και δηλώνουμε «ΠΑΡΩΝ», δυστυχώς, διότι θα έπρεπε να έχουν γίνει κάποιες μικρές ουσιώδεις αλλαγές, οι οποίες δεν έγιναν και οι οποίες θα έβρισκαν και εμάς σύμφωνους ως προς το εν λόγω άρθρο.<br />Ως προς το άρθρο 20, είμαστε υπέρ των ρυθμίσεων στα θέματα εισροών-εκροών για τις δεξαμενές στα πρατήρια υγρών καυσίμων.<br />Ως προς το άρθρο 21, τασσόμαστε κατά, διότι είμαστε πλήρως αντίθετοι με το διορισμό απευθείας από τον Υπουργό Μεταφορών των μελών και του προέδρου της επιτροπής για τη διερεύνηση των ατυχημάτων και της ασφάλειας πτήσεων, διότι, όπως είναι κατανοητό, αυτό δεν εξασφαλίζει κανενός είδους αντικειμενικό πόρισμα της επιτροπής, εάν και εφόσον συμβεί τέτοιο ατύχημα κατά τη διάρκεια της θητείας του Υπουργού που προέβη στο διορισμό.<br />Είμαστε κατά του άρθρου 22 και σαφώς κατά του άρθρου 23, που έχει να κάνει με τα διόδια, όπως και σε προηγούμενα άρθρα σε προηγούμενα νομοσχέδια.<br />Ως προς τα άρθρα 24, 25, 26 έως και 28, στα οποία βλέπουμε ότι δημιουργήθηκε πολύ μεγάλος ντόρος και που, όπως είπε ο Υπουργός, γίνονται όλα για το δημόσιο συμφέρον, για το δημόσιο καλό, είμαστε αντίθετοι. Θα τα καταψηφίσουμε, διότι πολύ απλά οι άμεσα εμπλεκόμενοι, οι αρμόδιοι, οι συναρμόδιοι του τεχνικού κόσμου δεν εισακούστηκαν και το μόνο που δημιουργήσατε ήταν μία γενικότερη αναταραχή πάνω στο συγκεκριμένο ζήτημα, το οποίο δεν πρόκειται να επιλύσει κανένα ουσιώδες πρόβλημα το οποίο αφορά τον εν λόγω τομέα αλλά ενδεχομένως έως σίγουρα για μία ακόμη φορά αυτές οι αλλαγές είναι προς όφελος συγκεκριμένων συμφερόντων και σίγουρα όχι, όπως είπε ο Υπουργός, για το συμφέρον του δημοσίου, κοινώς για το συμφέρον της Ελλάδος, των Ελλήνων πολιτών.<br />Δυστυχώς, συνεχίζετε την πάγια τακτική σας. Είδαμε και με τα χθεσινά νέα ήξεις-αφίξεις. Όπως είπαν και κάποιοι Βουλευτές του ΠΑΣΟΚ, την ώρα που αναφερόμουν στο εικοσιπεντάευρο, απεσύρθη, θα πω ότι, ναι, απεσύρθη και μπήκε ένα επιπλέον πεντάλεπτο στα τσιγάρα, το οποίο με τη σειρά του θα δημιουργήσει και αυτό τεράστια προβλήματα οικονομικής φύσεως, γιατί μόνο με ζητήματα οικονομικής φύσεως ασχολείται το Υπουργείο Οικονομικών και τα συναρμόδια Υπουργεία.<br />Όλοι γνωρίζουμε το τεράστιο πρόβλημα το οποίο υπάρχει με το λαθρεμπόριο τσιγάρων. Εκατοντάδες εκατομμύρια ευρώ χάνονται κάθε χρόνο από το λαθρεμπόριο τσιγάρων και είναι βέβαιο ότι με την καινούργια φαεινή πατέντα     -ιδέα της τελευταίας στιγμής- το λαθρεμπόριο θα αυξηθεί και τα έσοδα του δημοσίου θα μειωθούν.<br />Ευχαριστώ πάρα πολύ.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, εικοσιτέσσερις μαθητές και μαθήτριες και δύο εκπαιδευτικοί από το 11ο Δημοτικό Σχολείο Κορυδαλλού.<br />Η Βουλή σάς καλωσορίζει.<br /><br />Το λόγο έχει ο ειδικός αγορητής της Δημοκρατικής Αριστεράς κ. Θωμάς Ψύρρας.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κύριε Πρόεδρε.<br />Στο σχέδιο νόμου του Υπουργείου Υποδομών, Μεταφορών και Δικτύων για την «Εθνική Αρχή Συντονισμού Πτήσεων και άλλες διατάξεις», όσον αφορά το Πρώτο Μέρος, δηλαδή τα άρθρα 1 έως 11 που αφορούν την Εθνική Αρχή Συντονισμού Πτήσεων, ήδη έχουμε παρουσιάσει γι’ αυτά τις επιμέρους αντιρρήσεις μας. Κυρίως όμως οι αντιρρήσεις μας εστιάζονται στο άρθρο 3, το οποίο προβλέπει ότι όλα τα μέλη της αρχής, διορίζονται με απόφαση του Υπουργού Υποδομών, Μεταφορών και Δικτύων. Τίθεται ζήτημα -και επιμένουμε σε αυτό- με ποια κριτήρια γίνεται αυτό, ποια είναι τα απαιτούμενα προσόντα, γιατί αυτά δεν ορίζονται ρητά και γιατί και πάλι εμπλέκεται ο Υπουργός, ενώ θα μπορούσαν κάλλιστα τα πρόσωπα να ορίζονται με αυξημένη πλειοψηφία της Διάσκεψης των Προέδρων της Βουλής, όπως προβλέπεται για τις συνταγματικά κατοχυρωμένες ανεξάρτητες αρχές ή ακόμα και από την Επιτροπή Θεσμών και Διαφάνειας της Βουλής. <br />Από εκεί και μετά, στο Δεύτερο Μέρος στις «Ρυθμίσεις θεμάτων μεταφορών», στο άρθρο 12 που αφορά τη μετασκευή των κινητήρων των οχημάτων λέμε ότι πρέπει να ισχύσει ο κανονισμός R-110. Παράλληλα πρέπει να προσέξουμε ότι πρέπει να ισχύει και ο κανονισμός R-115, ο οποίος αφορά τα KIT των έτοιμων αυτοκινήτων. <br />Στο άρθρο 13, υπάρχει ένα ζήτημα που αφορά τα ΚΤΕΛ. Για τα αστικά και τα υπεραστικά λεωφορεία έχουμε το ερώτημα, γιατί να μην καλύπτονται και όσοι κατέθεσαν αίτηση μια άλλη χρονική στιγμή. <br />Στο άρθρο 14 και στο άρθρο 15 είμαστε υπέρ, δεν έχουμε αντιρρήσεις. <br />Όσον αφορά στο άρθρο 16, που αφορά τροποποίηση των διατάξεων του Κώδικα Οδικής Κυκλοφορίας, είπα και στη επιτροπή, κύριε Υπουργέ, ότι είναι μια καλή ιδέα, από την ώρα που ο κύριος Υπουργός είπε ότι θα θεσπίσει κάρτα αναλογικών διοδίων η κάρτα αυτή να είναι μια smart κάρτα η οποία να δίνει ταυτόχρονα και οδικές πληροφορίες. Είναι αυτό που συμβαίνει στους μεγάλους αυτοκινητοδρόμους της Αμερικής κυρίως.<br />Στο άρθρο 17, υπάρχει ένα ζήτημα με τους υπερήλικες ογδοντάχρονους οδηγούς που για ένα εξάμηνο μπορούν να μην περνούν από γιατρό,  εντούτοις να βγαίνουν στούς εθνικούς δρόμους. Είναι ένα πρόβλημα που θα έπρεπε να  το δούμε. <br />Θετικό στοιχείο για το άρθρο 18, είναι το γεγονός ότι η έννοια της μεταφορικής επιχείρησης εισέρχεται για πρώτη φορά στο επάγγελμα του οδικού μεταφορέα. <br />Όσον αφορά τώρα το άρθρο 19 που αφορά «Ρυθμίσεις θεμάτων συστήματος εισροών-εκροών», γενικώς είναι ένα πρόβλημα, γιατί ήδη από το 2012 υπάρχει ένας νόμος που αφορά όλο το κύκλωμα των πετρελαιοειδών, των καυσίμων και δεν έχουν μέχρι σήμερα ενεργοποιηθεί με υπουργικές αποφάσεις. Ερχόμαστε τώρα να στήσουμε ένα επιμέρους σύστημα εισροών-εκροών.<br /> Επίσης, θέλω να επισημάνω και ένα άλλο σημαντικό κατά τη γνώμη μου πρόβλημα. Πολλές φορές, υπερτιμούμε τις δυνατότητες ενός ηλεκτρονικού συστήματος, σε σχέση με αυτά που πραγματικά μπορεί να δώσει. Για παράδειγμα, το σύστημα εισροών-εκροών, είναι δυνατόν να μη δίνει ακριβή στοιχεία και πρέπει να το ξέρουμε αυτό, ιδίως γιατί αυτά τα συστήματα επηρεάζονται από τις λεγόμενες ηλεκτρομαγνητικές βέργες μετρήσεως του συστήματος, που δεν μπορούν να λειτουργήσουν με την απαιτούμενη ακρίβεια μέσα σε αυτά τα ηλεκτροστατικά πεδία που αναπτύσσονται μέσα στις δεξαμενές των καυσίμων, ειδικά με τον τρόπο που αυτές γίνονται στην Ελλάδα. Υπάρχει εδώ ένα ζήτημα που πρέπει να το δούμε. Γενικά όμως όλα αυτά τα στοιχεία τα οποία οδηγούν στην αντιμετώπιση του λαθρεμπορίου, είναι όπως και να το κάνουμε ένα θετικό στοιχείο και εμείς θα το ψηφίσουμε αυτό, παρά το γεγονός ότι αντιλαμβανόμαστε ότι δεν λύνει το πρόβλημα, γιατί το μεγάλο πρόβλημα τελικά ονομάζεται «ναυτιλιακό πετρέλαιο» και η λαθρεμπορία που γίνεται εκεί κυρίως. <br />Στο άρθρο 20, είμαστε εντελώς αντίθετοι. Αφορά τον τρόπο επιλογής και διορισμού του προέδρου της τετραμελούς επιτροπής. Πρέπει να πούμε ότι έτσι όπως διατυπώνεται, λέγοντας δηλαδή ότι για λόγους ευελιξίας τον διορίζει ο Υπουργός και όχι η Βουλή, τελικά για χάρη της ευελιξίας κρύβουμε τη διαφάνεια. <br />Συμφωνούμε με τον κανονισμό της επίγειας εξυπηρέτησης στο άρθρο 23 και, βεβαίως, διαφωνούμε ριζικά και απόλυτα με το άρθρο 22, για τους κάθετους δρόμους της Εγνατίας. <br />Κύριε Υπουργέ, είναι πάρα πολύ πιθανό, το ζήτημα των διοδίων στους καθέτους της Εγνατίας να σας δημιουργήσει προβλήματα που δεν φαντάζεστε. Τι εννοώ; Οι κάθετοι άξονες της Εγνατίας, έγιναν ως διασυνοριακά έργα με χρήματα της Ευρωπαϊκής Ένωσης και μόνο. Είχαν τον χαρακτήρα δημόσιων έργων και μάλιστα ρητά δηλώνεται ότι θα ήταν χωρίς διόδια. <br />Είναι πάρα πολύ πιθανόν, αν βάλετε διόδια, να βρεθείτε μπροστά σε προβλήματα που θα προκύψουν από την Ευρωπαϊκή Ένωση. Είναι ένα στοιχείο που πρέπει να το δείτε. Εμείς, έξω από αυτό, για την περίπτωση των διοδίων είμαστε εντελώς κάθετοι. Είπα χθες ότι και μόνο αυτό το άρθρο να υπήρχε μέσα σε αυτό το νομοσχέδιο, επί της αρχής θα ψηφίζαμε «ΟΧΙ». <br />Το ζήτημα τώρα, είναι όλα εκείνα τα προβλήματα που αφορούν το ΤΕΕ. Ο κύριος Υπουργός χθες, όταν είπαμε ότι θα έπρεπε να μετακυλιθεί η συζήτηση, για να μπορέσουμε πραγματικά σε ξεχωριστό νομοσχέδιο να αντιμετωπίσουμε τα ζητήματα του ΤΕΕ, θεώρησε ότι αυτό ήταν μία υπεκφυγή, για να πάει πίσω ο διάλογος. <br />Θέλω να πω ότι δεν ισχύει αυτό το πράγμα. Το καλύτερο θα ήταν να αποσυρθεί. Από την ώρα, όμως, που επιμένει ο Υπουργός και έχει δεσμευθεί σε αυτό, πρέπει να πούμε το εξής: Όπως έχει τροποποιηθεί το άρθρο 23, δημιουργείται σύγχυση ως προς τον θεσμικό ρόλο και ως προς τον ουσιαστικό, τεχνικό και επιστημονικό ρόλο του ΤΕΕ, με τη μορφή του νομικού προσώπου δημοσίου δικαίου. <br />Το ΤΕΕ, είναι σύμβουλος του κράτους. Είναι σύμβουλος του κράτους και για τα θέματα που περιγράφονται στο άρθρο 23 αναλυτικά. Αυτή η συμβολή, υλοποιείται με τις υπηρεσίες του δημοσίου. Υπήρχε μια αρμονική συνεργασία μαζί τους και υπήρξε σημαντικό έργο. Ο αντισεισμικός κανονισμός, οι τεχνικές προδιαγραφές κ.λπ.. <br />Το ΤΕΕ, λοιπόν, από την ώρα που στερήθηκε σημαντικούς πόρους, δυσκολεύτηκε στην παραγωγή αυτού του έργου. Ουσιαστικά, λοιπόν, για να καλυφθεί αυτή η αδυναμία, δίνεται η δυνατότητα να συμμετέχει σε συμπράξεις του δημόσιου τομέα με άλλους φορείς, για να παράγει το έργο του. <br />Εμείς εκφράζουμε τις ανησυχίες μας, μήπως μέσα από τη διαδικασία αυτή το όλο σχήμα δημόσιων υπηρεσιών – ΤΕΕ, που λειτουργούσε μέχρι τώρα αρμονικά, διαταραχθεί και διολισθήσει σε μορφές που αλλοιώνουν τον δημόσιο χαρακτήρα αυτών των παρεμβάσεων σε επιστημονικά και τεχνικά θέματα του έργου. Επιφυλασσόμαστε, λοιπόν, πάρα πολύ γι’ αυτό. <br />Όσον αφορά το άρθρο 24, εφόσον με την τροποποίηση δύνανται να ενταχθούν και ειδικότητες που δεν ήταν ενταγμένες στο ΤΕΕ μέχρι τώρα και καλύπτει εν μέρει την απαίτηση των πτυχιούχων ΤΕΙ να ενταχθούν στα τμήματα και στο μητρώο, είναι ένα κατά τη γνώμη μας, θετικό σημείο. Θετικό είναι και το γεγονός ότι μπορούν να εγγράφονται φυσικά και νομικά πρόσωπα, όπως έγινε με το Ξενοδοχειακό Επιμελητήριο. <br />Στο άρθρο 26, για τα θέματα διαχείρισης των μητρώων τα οποία διαχειρίζονταν η Γενική Γραμματεία Δημοσίων Έργων με την αντίστοιχη διεύθυνση, τώρα δημιουργείται ένας ενδιάμεσος διαχειριστής αυτών των βάσεων των μητρώων. Όμως, δεν ξεκαθαρίζεται με σαφήνεια αν ο διαχειριστής είναι υπηρεσία του δημοσίου. Πρέπει να διευκρινιστεί αυτό το σημείο. <br />Αν εννοείτε ότι αυτόν τον ρόλο τον αναλαμβάνει το ΤΕΕ, τον αναλαμβάνει όντως αυτόν τον ρόλο το ΤΕΕ; Εμείς είμαστε επιφυλακτικοί ως προς αυτό, διότι πώς θα κάνει το ΤΕΕ διαχείριση των μητρώων, όταν είναι ταυτόχρονα το ΤΕΕ των μελών του στα οποία εκφράζονται και αντιτιθέμενα συμφέροντα αλλά και το ΤΕΕ σύμβουλος του κράτους; Είναι ένα ζήτημα που πρέπει να το δείτε.</speech><speech by="#s175"><from>ΠΡΟΕΔΡΕΥΩΝ</from>  Ευχαριστούμε πολύ, κύριε συνάδελφε.<br />Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Γεώργιος Λαμπρούλης.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Ευχαριστώ, κύριε Πρόεδρε.<br />Χθες, αναφερθήκαμε στα πρώτα έντεκα άρθρα του νομοσχεδίου που αφορούν τη σύσταση, τη δημιουργία της Εθνικής Αρχής Συντονισμού Πτήσεων, και τονίσαμε ότι κριτήριο για το Κομμουνιστικό Κόμμα είναι αν οι ρυθμίσεις του συγκεκριμένου νομοσχεδίου, που προωθούνται, έρχονται να ικανοποιήσουν τις ανάγκες του λαού μας για φθηνές και επαρκείς αερομεταφορές ή όχι. Και βέβαια, η αρνητική μας στάση δεν έχει να κάνει τόσο με τις λεπτομέρειες, όπως τονίσαμε, αλλά με την κατεύθυνση και τους στόχους που επιδιώκει να εξυπηρετήσει η συγκεκριμένη αρχή αλλά και μέσω του νομοσχεδίου που συζητάμε. Αυτοί οι στόχοι, δεν είναι άλλοι από την ενίσχυση της ανταγωνιστικότητας στο πλαίσιο της απελευθέρωσης των αερομεταφορών, δηλαδή της μεγιστοποίησης της κερδοφορίας μιας χούφτας ομίλων που δραστηριοποιούνται στον τομέα των αερομεταφορών, με την περαιτέρω εμβάθυνση της εμπορευματοποίησης, η οποία υλοποιείται και με την αλλαγή του μηχανισμού χρήσης των χρονοθυρίδων των αερομεταφορέων. <br />Η ανταγωνιστικότητα, η επιχειρηματικότητα και η παραγωγικότητα, όπως προβάλλονται, είναι ασυμβίβαστα με την προστασία των πτήσεων και το σεβασμό της ανθρώπινης ζωής αλλά και με την ανάγκη να υπάρχει ένα προσιτό αεροπορικό εισιτήριο για τα λαϊκά στρώματα στη χώρα μας. Στη βάση, λοιπόν, αυτής της κατεύθυνσης, εμείς καταψηφίζουμε τα πρώτα έντεκα άρθρα του νομοσχεδίου.<br />Σε ό,τι αφορά το άρθρο 12 για τη μετασκευή κινητήρων οχημάτων, δεν θα είχαμε αντίρρηση. Εξάλλου, ήταν και αίτημα του συνδικαλιστικού κινήματος για τη χρησιμοποίηση πιστοποιημένων ανταλλακτικών. <br />Άρθρα 13 και 14: Πρόκειται περί διευθετήσεων, κατά τη γνώμη μας. Δεν έχουμε αντίρρηση.<br />Στο άρθρο 15, για τα πρατήρια παροχής καυσίμων και ενέργειας με τη χρήση βιοκαυσίμων, εναλλακτικών τύπων δηλαδή καυσίμων, δεν έχουμε αντίρρηση. Εξάλλου, το είπαμε και στην επιτροπή, σε ό,τι αφορά αυτά τα άρθρα. <br />Στα άρθρα 16 και 17, επίσης δεν έχουμε αντίρρηση, σε ό,τι αφορά τον Κώδικα Οδικής Κυκλοφορίας, τη σήμανση αλλά και την παροχή δυνατότητας άδειας κυκλοφορίας σε υπερήλικες άνω των ογδόντα ετών. Εδώ απλώς το ζήτημα είναι να λειτουργούν οι υγειονομικές επιτροπές. Γιατί όλοι γνωρίζουμε πώς λειτουργούν και αν λειτουργούν.<br />Στο άρθρο 18, για τα φορτηγά δημοσίας χρήσεως. Εδώ βέβαια δεν έχουμε αυταπάτες ότι υπάρχει ο νόμος. Είναι η τροποποίηση του ν.3887. Δεν αλλάζει η ουσία του νόμου, που εξυπηρετεί τη διαδικασία συγκέντρωσης και μονοπώλησης και του κλάδου αυτού. Βεβαίως, θεωρούμε ότι με τις συγκεκριμένες ρυθμίσεις αντιμετωπίζονται μία σειρά προβλήματα, όπως η ύπαρξη δύο αδειών, το καθεστώς των ιδιότυπων μεταφορικών εταιρειών, κλπ.. Και βεβαίως, δεν έχουμε αντίρρηση. Εξάλλου, ορισμένες από τις ρυθμίσεις που προβλέπονται και μέσα στο άρθρο αυτό, ήταν και δικά μας αιτήματα.<br />Στο άρθρο 19, για τα συστήματα εισροών-εκροών. Σίγουρα δεν λύνουν το πρόβλημα του λαθρεμπορίου στα καύσιμα. Δεν έχουμε αντίρρηση σε ό,τι αφορά τη ρύθμιση, η οποία είναι διαδικαστικού χαρακτήρα. <br />Τα άρθρα 20 και 21, τα καταψηφίζουμε.<br />Σε ό,τι αφορά το άρθρο 22 για τα διόδια στην Εγνατία. Η επιβολή των διοδίων και στην Εγνατία Οδό, είναι αποτέλεσμα της ίδιας πολιτικής που απαρέγκλιτα υλοποιείται χρόνια τώρα, με βάση την οποία τα δημόσια έργα και οι άλλες δημόσιες υποδομές ιεραρχούνται, κατασκευάζονται και λειτουργούν με μοναδικό κριτήριο την κερδοφορία του κεφαλαίου και όχι την εξυπηρέτηση των αναγκών των εργαζομένων και της λαϊκής οικογένειας. Έτσι, ενώ ο λαός μας χρηματοδοτεί τα έργα από την άγρια φορολογία που υφίσταται και τα κατασκευάζει με τον δικό του ιδρώτα, αναγκάζεται να τα χρυσοπληρώνει ξανά και ξανά για τη χρήση τους μέσω των συμβάσεων παραχώρησης, που αποτελούν συμβάσεις λαϊκής αφαίμαξης και ληστείας. Όλα αυτά τα καταλαβαίνει ο λαός και γι’ αυτό διαμαρτύρεται, ενώ οι κυβερνήσεις –και οι προηγούμενες αλλά και η σημερινή δικομματική- προχωρούν απέναντι στην όποια διαμαρτυρία και αντίδραση του λαού μας στην ποινικοποίηση των αγώνων, στην τρομοκράτηση του λαού μας, προκειμένου να εξυπηρετηθεί αυτός ο στόχος της παράδοσης και των οδικών αξόνων στους μεγάλους κατασκευαστικούς ομίλους και στα μονοπώλια, για να ενισχύσουν την κερδοφορία τους. <br />Παράλληλα, η ιστορία με τα διόδια, είναι μια ακόμα απόδειξη του γιατί είναι επιτακτική ανάγκη οι οδικοί άξονες, συνολικά οι υποδομές της χώρας, να είναι λαϊκή, κοινωνική ιδιοκτησία, που θα κατασκευάζονται με κεντρικό σχεδιασμό και επιστημονική μελέτη, με μοναδικό γνώμονα την ικανοποίηση της ανάγκης μεταφοράς με ασφάλεια για όλους και δωρεάν.<br />Συνεπώς, ο αγώνας των εργαζόμενων, λέμε εμείς, των λαϊκών στρωμάτων για κατάργηση και των διοδίων, θα πρέπει να στοχεύει στην ανατροπή συνολικά της πολιτικής Κυβέρνησης - Ευρωπαϊκής Ένωσης - κεφαλαίου που γεννά αυτά τα μέτρα, όπως αυτό των διοδίων.<br />Συνεπώς, καταψηφίζουμε και το άρθρο 22.<br />Αναφορικά με τα άρθρα 23, 24, 25, 26, θα τοποθετηθούμε ομαδοποιημένα για αυτά. Με τις διατάξεις των άρθρων που προβλέπετε, επιχειρείται πλέον στο πλαίσιο εφαρμογής συγκεκριμένων διατάξεων του ν.3982/2011 περί αδειοδοτήσεων των τεχνικών επαγγελμάτων, καθώς και με τα έξι προεδρικά διατάγματα που ακολούθησαν στο παρελθόν, η ρύθμιση ενός ζητήματος, δηλαδή του ζητήματος της πιστοποίησης των τεχνικών του κατασκευαστικού τομέα. Το πρόσχημα για την πιστοποίηση των τεχνικών επαγγελμάτων για δημόσια είτε ιδιωτικά έργα, αποτελούν η αντιμετώπιση της εισφοροδιαφυγής και φοροδιαφυγής, καθώς και η ύπαρξη δυνατότητας από τους ενδιαφερόμενους για επιλογή εγκεκριμένων, πιστοποιημένων και αξιόπιστων τεχνιτών. <br />Ασφαλώς για πάρα πολλούς εργατοτεχνίτες, αλλά και ελεύθερους επαγγελματίες που δεν ασκούν αδειοδοτημένο επάγγελμα, η ένταξή τους στο μητρώο θα σημάνει και αντίστοιχη οικονομική επιβάρυνση, όταν ήδη «έχουν τη θηλιά στο λαιμό τους» από τα χαράτσια και τους φόρους, όταν ήδη είναι σε δεινή θέση από την αναδουλειά που τους μαστίζει.<br />Ειδικότερα, αν θέλετε, στο άρθρο 23 όπου γίνεται τροποποίηση, με τη δυνατότητα δηλαδή παροχής στο ΤΕΕ να συμμετέχει σε ανώνυμες εταιρείες με σκοπό την πιστοποίηση, την τήρηση μητρώου μελών και μη μελών του, τα οποία όμως έχουν άμεση ή έμμεση σχέση με το τεχνικό δυναμικό της χώρας, είναι προφανές ότι γίνεται προσπάθεια εναρμόνισης της ελληνικής νομοθεσίας με την ευρωπαϊκή και συγκεκριμένα με την οδηγία 2005/36, στο κείμενο της οποίας γίνεται λόγος για την αρμόδια αρχή, στην οποία πρέπει να ανατεθεί η ευθύνη της πιστοποίησης του εκάστοτε επαγγέλματος.<br />Με την αξιοποίηση του μητρώου και σε συνδυασμό με την ένταξη του ΤΕΕ ως υπηρεσία μίας στάσης στο ΓΕΜΗ, το σχήμα της ανώνυμης εταιρείας όπου θα μετέχει το ΤΕΕ και θα λειτουργεί στα πλαίσια δράσης του ΤΕΕ, έρχεται ακριβώς να υποκαταστήσει το κράτος, να το απαλλάξει από τις ευθύνες του, μεταφέροντας στον ιδιωτικό τομέα υποχρεώσεις, στη συγκεκριμένη περίπτωση για τεχνική επαγγελματική εκπαίδευση, που θα έπρεπε να είναι δημόσια, ενιαία και να παρέχεται δωρεάν.<br />Η δημιουργία του μητρώου από το ΤΕΕ αποδεικνύει την αποσύνδεση των επαγγελματικών δικαιωμάτων -και αυτός είναι ο πυρήνας του νομοσχεδίου, αυτό το στόχο έρχεται να υπηρετήσει- του δικαιώματος δηλαδή στην εργασία από τους τίτλους σπουδών και την θέσπιση ανεξάρτητων από τους ακαδημαϊκούς επαγγελματικών τίτλων.<br /><br />Κύριε Πρόεδρε, ένα λεπτό θέλω μόνο και ολοκληρώνω.</speech><speech by="#s175"><from>ΠΡΟΕΔΡΕΥΩΝ</from> Γιατί μου το ζητάτε; Αφού μόνος μου σταμάτησα το κουδούνι.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Μη με παρεξηγείτε.</speech><speech by="#s175"><from>ΠΡΟΕΔΡΕΥΩΝ</from> Άλλοι συνάδελφοί μας παίρνουν μόνοι τους το λόγο.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Είθισται, όταν εκπνέει ο χρόνος να ζητάμε την ανοχή σας, γι’ αυτό το έκανα, κύριε Πρόεδρε. Από εκεί πήρα το θάρρος. Δεν σας μαλώνω, αλίμονο.<br />Επομένως, η τήρηση του μητρώου και μάλιστα από το ΤΕΕ, που είναι γνωστός και ο ρόλος του και η θέση του και ο καθένας έχει την άποψή του, δεν εξασφαλίζει σε καμμία περίπτωση την τεχνική, θεωρητική και πρακτική επάρκεια των τεχνικών που οπωσδήποτε είναι απαραίτητοι.<br />Τι δείχνουν όλες οι διαδικασίες; Γιατί έγινε πολλή συζήτηση και χθες και σήμερα κάποιοι από τους ομιλητές τοποθετήθηκαν γι’ αυτά τα άρθρα. Όλες οι διαδικασίες δείχνουν να αποτελούν το όχημα για την αποσύνδεση πτυχίου- επαγγέλματος. Κανένας άλλος από τα άλλα κόμματα δεν το βάζει αυτό το θέμα, παρά μόνο ζητούν μία αναστολή των άρθρων, όπως ο ΣΥΡΙΖΑ και άλλοι μεμονωμένοι ενδεχομένως συνάδελφοι, οι οποίοι ζητούν αναστολή των άρθρων στην κατεύθυνση διαβούλευσης. Εμείς ρωτάμε: Με ποια κατεύθυνση; Και εδώ είναι όλος ο πυρήνας, τον οποίο δεν τον θίγει κανένας άλλος. Οι διαδικασίες, λοιπόν, δείχνουν ότι αποτελούν όχημα για την αποσύνδεση πτυχίου - επαγγέλματος σήμερα στην τριτοβάθμια εκπαίδευση, που ήδη έχει ξεκινήσει. Και εδώ να σας θυμίσουμε ότι υπάρχει συγκεκριμένη στρατηγική, προαποφασισμένη στην Ευρωπαϊκή Ένωση, πέρα από μνημόνια και κρίσεις, εδώ και πάρα πολλά χρόνια, στη Μπολόνια δηλαδή.<br />Επίσης, η συγκεκριμένη διάταξη και τα άρθρα μπορούν να λειτουργήσουν ως εργαλείο μετακύλησης της ευθύνης προς την ανώνυμη εταιρία για έλεγχο των αδειών, για σύνταξη κανονισμών και προδιαγραφών. <br />Θεωρούμε ότι στις σημερινές συνθήκες, με την εξέλιξη της τεχνολογίας και της τεχνικής, για την άσκηση τεχνικού επαγγέλματος είναι απαραίτητες οι θεωρητικές γνώσεις και η εμπειρία. Οι γνώσεις αυτές, όμως, όπως και στη συνέχεια η επικαιροποίησή τους, θα πρέπει να παρέχονται από το κράτος στα πλαίσια της τεχνικής, επαγγελματικής εκπαίδευσης, να είναι ενιαίες και δωρεάν. Το αποδεικτικό απόκτησης των γνώσεων, ο τίτλος σπουδών, να είναι η προϋπόθεση άσκησης του επαγγέλματος. <br />Επομένως, είμαστε αντίθετοι σε οποιαδήποτε μορφή εξετάσεων για την απόκτηση πιστοποίησης των επαγγελματικών προσόντων. <br />Άρα, καταψηφίζουμε και τα άρθρα 23, 24, 25, 26 όπως και το άρθρο 27 για το οποίο δύο φορές στην επιτροπή και χθες εδώ στην Ολομέλεια βάλαμε συγκεκριμένα ερωτήματα. Περιμένουμε τις απαντήσεις. Και η αρνητική μας θέση δεν καθορίζεται από το αν θα απαντηθούν οι ερωτήσεις μας ή όχι, αλλά για ακόμα μια φορά ζητούμε να μας απαντηθούν τα συγκεκριμένα ερωτήματα. <br />Κλείνοντας, κύριε Πρόεδρε, θα ήθελα από τον Υπουργό να πάρει θέση στο θέμα που θέσαμε και χθες: Καταθέσαμε μια τροπολογία για την κατάργηση των χαρατσιών, όχι μόνο του εικοσιπεντάευρου αλλά και του 1 ευρώ στις συνταγές των φαρμάκων, όπως επίσης και του πεντάευρου. Θα θέλαμε από τον αρμόδιο Υπουργό να μας πει αν κάνει δεκτή την τροπολογία του Κομμουνιστικού Κόμματος. <br />Ευχαριστώ, κύριε Πρόεδρε για την ανοχή σας.</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε. <br />Το λόγο έχει ο κ. Πάρις Μουτσινάς, ειδικός αγορητής των Ανεξάρτητων Δημοκρατικών Βουλευτών.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Ευχαριστώ, κύριε Πρόεδρε. <br />Κύριε Υπουργέ, κυρίες και κύριοι συνάδελφοι, με αυτό το νομοσχέδιο -όπως είπαμε και χθες επί της αρχής- αναδεικνύεται το μείζον θέμα της ελληνικής κοινωνίας, αλλά και η σημερινή πολιτική. Υποβαθμίζεται συστηματικά ο δημόσιος τομέας, οι υπηρεσίες του κράτους και επιδιώκεται αυτές να τεθούν συστηματικά σε ιδιωτικούς φορείς ή σε νομικά πρόσωπα ιδιωτικού δικαίου. <br />Είναι μια ομολογούμενη αποτυχία της Κυβέρνησης. Οι άνθρωποι που κυβέρνησαν το κράτος αυτό περισσότερο από τριάντα χρόνια, λένε ότι δεν είναι ικανοί σήμερα να αναβαθμίσουν τις λειτουργίες του κράτους, το οποίο αποτελεί -αν θέλετε- ένα ευέλικτο όργανο στρατηγικής για το δημόσιο συμφέρον και για την ανάπτυξη της οικονομίας και πρέπει οπωσδήποτε να αναβαθμιστεί. Η συνεχής υποβάθμιση του κράτους και του δημόσιου τομέα θα οδηγήσει σε αποσύνθεση, σε υποβάθμιση της κοινωνικής συνοχής και σε απαξίωση μιας σοβαρής ανάπτυξης, με γνώμονα τα κοινωνικά συμφέροντα και τις κοινωνικές ανάγκες. <br />Σήμερα, λοιπόν, και στο νομοσχέδιο αυτό φαίνεται καθαρά η υποβάθμιση της Υπηρεσίας Πολιτικής Αεροπορίας, η οποία λειτουργούσε στην προηγούμενη Συντονιστική Αρχή Πτήσεων και η οποία ομολογουμένως είχε αδυναμίες, που έπρεπε να δούμε και να τις αναβαθμίσουμε. <br />Αντί γι’ αυτό, απαξιώνουμε πλήρως την Υπηρεσία Πολιτικής Αεροπορίας. Μεταφέρουμε τα αεροδρόμια -και τα περιφερειακά που αναβαθμίζονται τελευταία και έχουν αρκετή κίνηση- στο ΤΑΙΠΕΔ. Επιδιώκουμε άρον-άρον να τα ξεπουλήσουμε. Και στην κατεύθυνση αυτή φτιάχνουμε μια υπηρεσία, την Εθνική Αρχή Συντονισμού Πτήσεων, για να παίξει ένα ρόλο εξυπηρέτησης του μονοπωλίου των αερομεταφορών. <br />Κατά συνέπεια, τα άρθρα 1 έως 11 καταδυναστεύονται από τη λογική αυτή. Στο άρθρο 1, άλλωστε, διαπιστώνεται αυτή η αντιφατικότητα. Είναι μια ανεξάρτητη αρχή, που σαφώς δεν είναι ανεξάρτητη, αλλά ελέγχεται από το κράτος. <br />Στο άρθρο 2 υπάρχει μία επιτροπή συντονισμού, η οποία επικουρεί το ρόλο της αρχής, αλλά στην ουσία θα μπερδεύονται οι εξουσίες. <br />Και έρχεται ο Υπουργός, ο οποίος είναι ο κυρίαρχος των πάντων. Το Κοινοβούλιο είναι έξω από αυτήν τη διαδικασία. Δεν ελέγχει ούτε στην περίπτωση αυτή, αλλά ούτε και σε ένα άλλο άρθρο όπου ο ίδιος ο Υπουργός εκλέγει τον Πρόεδρο και όλη την Επιτροπή Διερεύνησης Ατυχημάτων Ασφάλειας των Πτήσεων. Καταλαβαίνετε τελικά ότι ο Υπουργός γίνεται ο κυρίαρχος των πάντων σε μια κατ’ επίφαση ανεξάρτητη αρχή.  <br />Διορίζει, χωρίς να ξέρουμε με ποια κριτήρια, τα μέλη και τον Πρόεδρο της επιτροπής. <br />Επιπλέον, ο Κανονισμός θα ολοκληρωθεί, θα ανασυγκροτηθεί τρεις μήνες μετά την εκλογή κ.λπ., χωρίς βέβαια την έγκριση του Κοινοβουλίου που θα μπορούσε να παίξει ένα σημαντικό ρόλο για να έχουμε και την αναβάθμιση της δημοκρατίας στον έλεγχο των πτήσεων. <br />Κατά συνέπεια, τα άρθρα 1 έως 11 για μας είναι κόλαφος και τα καταψηφίζουμε.<br />Όσον αφορά το δεύτερο μέρος, τα άρθρα 12 έως 21, πρέπει να πούμε ότι περιέχουν αρκετές θετικές διατάξεις. Θεωρούμε ότι τα άρθρα 12,13,14,15 είναι θετικά και τα ψηφίζουμε, όπως και το 16. <br />Στο άρθρο 17 υπάρχει ένα πρόβλημα με την ανανέωση των αδειών οδήγησης στους υπερήλικες άνω των ογδόντα ετών. Εκεί εμπλέκονται και περιπτώσεις κωφών κλπ.. Θεωρώ ότι πρέπει να βελτιωθεί. Εκείνο το οποίο δυναστεύει το άρθρο αυτό είναι η λειτουργία των υπηρεσιών που ανανεώνουν τις άδειες οδήγησης, με αποτέλεσμα να έχουμε μεγάλες καθυστερήσεις και να υπάρχει κίνδυνος από την παράταση ενός εξαμήνου της συνέχισης της οδήγησης μέχρι να περάσει από την επιτροπή. <br />Αντί, λοιπόν, να κάνουν το αυτονόητο οι περιφέρειες και να λειτουργήσουν γρήγορα τις επιτροπές αυτές, φτάνουμε σε ανορθόδοξες αποφάσεις. Θεωρώ ότι τελικά σε αυτό το άρθρο θα ψηφίσουμε «ΠΑΡΩΝ», γιατί υπάρχει αυτή η διάταξη που δεν μας ικανοποιεί και πρέπει να λειτουργήσουν οι επιτροπές ελέγχου των αδειών οδήγησης. <br />Το άρθρο 19 θεωρώ ότι αφορά ένα σημαντικό ζήτημα, μία χαίνουσα πληγή, που είναι ο έλεγχος εισροών - εκροών των καυσίμων. Στην προκειμένη περίπτωση αφορά τα πρατήρια καυσίμων. Είναι θετική η διάταξη αυτή, γιατί διευκολύνει, χωρίς νέα άδεια, τον έλεγχο των δεξαμενών των πρατηρίων. <br />Το ζήτημα, όμως, του ελέγχου της λαθρεμπορίας έχει γίνει πια μία κατάσταση, η οποία όχι μόνο αδικεί, όχι μόνο δημιουργεί τεράστιο έλλειμμα εσόδων, που μερικοί τα ανεβάζουν και μέχρι 5 δισεκατομμύρια το χρόνο -γιατί είναι και το ναυτιλιακό πετρέλαιο, είναι και η χερσαία διακίνηση καυσίμων με λαθραίο τρόπο- αλλά δημιουργεί τεράστιο πρόβλημα και στα οικονομικά -θα λύνονταν πολύ σημαντικά ζητήματα- και μας αναγκάζουν να βρίσκουμε ισοδύναμα, τα οποία δημιουργούν πολλά προβλήματα στην ελληνική κοινωνία. Το χειρότερο, όμως, είναι ότι τελικά υποβαθμίζει και την αξιοπιστία της χώρας στο εξωτερικό. <br />Θεωρούμε, λοιπόν, ότι πρέπει το σύστημα αυτό να επεκταθεί σε όλο τα φάσμα διακίνησης καυσίμων, από τα διυλιστήρια στα πλοία και στα βυτιοφόρα, για να λήξει αυτή η μεγάλη ιστορία. <br />Ψηφίζουμε, λοιπόν, «ΠΑΡΩΝ» σε αυτό το άρθρο με αυτές τις επισημάνσεις. <br />Όσον αφορά το άρθρο 20, όπως είπα και προηγουμένως, θεωρώ ότι είναι απαράδεκτη η παρέμβαση του Υπουργού σε αυτήν την κατεύθυνση. Θα μπορούσε η Βουλή και η Διάσκεψη Προέδρων της Βουλής να διευθετεί αυτή τη συγκρότηση της Επιτροπής. <br />Τέλος, καταψηφίζουμε τα άρθρα 22 έως 27. Και εξηγώ:<br />Το άρθρο 22 αφορά την τοποθέτηση νέων διοδίων στις κάθετες οδούς της Εγνατίας Οδού. Είπαμε και χθες ότι είναι απαράδεκτη κατάσταση το να φορτώνουμε διόδια σε κάθε εθνικό δίκτυο, σε κάθε δρόμο, ακόμα και παράπλευρο. Στη Φθιώτιδα έχει γίνει κόλαφος αυτή η κατάσταση. Πιστεύουμε ότι τελικά δεν οδηγεί πουθενά αυτή η αναρχία στην τοποθέτηση σταθμών διοδίων. <br />Πρέπει να σταματήσει αυτή η ιστορία. Πρέπει να δούμε συνολικά τα τέλη κυκλοφορίας, την τοποθέτηση διοδίων και τα οδικά έργα, για να μπορέσει να σταματήσει αυτή η αναξιοπιστία, η οποία μας κατατρύχει τριάντα χρόνια τώρα. Τα οδικά δίκτυα δεν έχουν τελειώσει και αυτοί που κερδίζουν τελικά είναι αυτοί οι οποίοι δημιουργούν και τα προβλήματα.<br />Όσον αφορά τα άρθρα 23 έως 27, πραγματικά υπάρχει μεγάλο πρόβλημα. Φαίνεται εδώ ότι ο Υπουργός ξεπέρασε τον εαυτό του και σύρθηκε στο όνομα των συντεχνιακών συμφερόντων του ΤΕΕ. <br />Από τη μία μεριά, κύριε Υπουργέ, είστε εκτεθειμένος, γιατί με το ένα χέρι η Κυβέρνηση αφαίρεσε έσοδα από το ΤΕΕ και δεν μπορεί σήμερα να εξυπηρετήσει, ενδεχομένως, τους στόχους του σαν σύμβουλος της πολιτείας, όπως ορίζεται από την ιδρυτική του πράξη. Από την άλλη, έρχεστε και με αυτόν τον τρόπο προσπαθείτε να δώσετε εισοδήματα, να δώσετε ρόλο, στο ΤΕΕ που δεν αντιστοιχεί και αντιβαίνει στην ιδρυτική του πράξη. Παράλληλα, αδιαφορείτε παντελώς για τα επαγγελματικά δικαιώματα των άλλων κλάδων -των τεχνολόγων, των εργοληπτών κλπ.- τα οποία πρέπει να τα δούμε όλα μαζί.<br />Αυτή τη στιγμή υπάρχει υποβάθμιση συνολικά του τεχνικού κόσμου, γιατί δεν υπάρχει επαγγελματική κατοχύρωση σε πολλά επαγγέλματα και πρέπει αυτό να το δούμε συνολικά.<br /><br />Κύριε Πρόεδρε, μισό λεπτό και θα τελειώσω.<br />Θεωρούμε, λοιπόν, ότι θα πρέπει -και δεν είναι μια εύκολη πρόταση- να αποσυρθούν τα άρθρα αυτά. Το είπαμε και στην επιτροπή και νομίζω ότι είχαμε φτάσει σε ένα σημείο. Θα πρέπει να γίνει μια βαθειά και δημιουργική ανταλλαγή απόψεων, μια σωστή διαβούλευση, να συμπεριλάβουμε όλα τα προβλήματα, να μην υπάρχουν μέλη πρώτης και δεύτερης κατηγορίας, γιατί δεν βοηθάει αυτό την εξέλιξη και την ανάπτυξή μας σε αυτό τον κρίσιμο τομέα. Και πρέπει να τελειώνουμε με αυτή την ιστορία με ένα σοβαρό νομοσχέδιο το οποίο θα έρθει στη Βουλή μετά από μια τέτοια διαβούλευση.<br />Σε αυτή την κατεύθυνση, λοιπόν, εμείς καταψηφίζουμε τα άρθρα αυτά.<br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Ο Βουλευτής Ηρακλείου των Ανεξάρτητων Ελλήνων κ. Επαμεινώνδας Μαριάς ζητεί άδεια ολιγοήμερης απουσίας στο εξωτερικό. Η Βουλής εγκρίνει;</speech><speech by="#s175"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s175"><from>ΠΡΟΕΔΡΕΥΩΝ</from> Η Βουλή ενέκρινε.<br />Ο κ. Επαμεινώνδας Μαριάς έχει το λόγο ως Κοινοβουλευτικός Εκπρόσωπος των Ανεξάρτητων Ελλήνων.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, θέλω να ευχαριστήσω τους συναδέλφους, γιατί αναγκάζομαι να προηγηθώ, επειδή ταλαιπωρούμαι από ένα πρόβλημα στη μέση και θα πρέπει να αποχωρήσω σε λίγο, για να έχω και τη σχετική ιατρική παρακολούθηση.<br />Σήμερα είναι μια σημαντική ημέρα για την Ελλάδα, γιατί πραγματικά αναλαμβάνει την Προεδρία της Ευρωπαϊκής Ένωσης. Βεβαίως, η Προεδρία στην Ευρωπαϊκή Ένωση μετά τη Συνθήκη της Λισαβόνας δεν είναι τόσο πολύ σημαντική όσο ήταν. Δεν παύει, όμως, να είναι μια πολύ συγκεκριμένη, ιστορική θα έλεγα, στιγμή, την οποία η χώρα μας θα πρέπει να αξιοποιήσει με τον καλύτερο τρόπο.<br />Η αξιοποίηση αυτή, όμως, σημαίνει αξιοποίηση όλων των δυνάμεων. Σημαίνει ότι ήδη θα έπρεπε να έχει προηγηθεί μια σοβαρή συζήτηση σε επίπεδο Αρχηγών κομμάτων στη Βουλή, προκειμένου με πανηγυρικό τρόπο να ανακοινωθούν οι πρωτοβουλίες που πρόκειται να αναλάβει η Ελληνική Κυβέρνηση και ταυτόχρονα να ακούσει τις απόψεις των υπολοίπων κομμάτων, ούτως ώστε να διαμορφωθεί πραγματικά μια εθνική στρατηγική με αφορμή την Προεδρία που αναλαμβάνει η χώρα μας. Διότι μόνο έτσι μπορεί κανείς να προχωρήσει.<br />Αντ’ αυτού βλέπουμε φιέστες. Ακόμη και η μικρή Λιθουανία, η Λιθουανία που πρόσφατα έγινε μέλος της Ευρωπαϊκής Ένωσης, ξεκίνησε τις διαδικασίες της Προεδρίας της μέσα στην ίδια τη Βουλή της Λιθουανίας. Και είχαμε την ευκαιρία ορισμένοι από εμάς να μεταβούμε με αφορμή την «Κοζάκ», τη συνάντηση δηλαδή των Επιτροπών Ευρωπαϊκών Υποθέσεων, στη Λιθουανία, όπου όλες οι συναντήσεις και συζητήσεις έγιναν μέσα στο κοινοβούλιο της Λιθουανίας.<br />Αυτό, λοιπόν, είναι ένα μεγάλο μειονέκτημα από πλευράς Κυβέρνησης, η οποία αντί να αξιοποιήσει όλες τις ευκαιρίες, μπαίνει στην κλασική λογική του «καλού μαθητή», που δεν θέλει να ενοχλήσει καθόλου τους ισχυρούς της Ευρώπης.<br />Στην ίδια λογική, τη φοβική λογική, αντί να αξιοποιήσει ακόμη και τις διαμαρτυρίες, τις νόμιμες διαμαρτυρίες και εκδηλώσεις που ενδεχομένως θέλουν να οργανώσουν πολίτες σε αυτή τη χώρα απέναντι στην πολιτική της τρόικας -ακόμη και αυτή την πολιτική την αντιμετωπίζει εχθρικά- έχουμε την απόφαση του Αττικάρχη, ο οποίος απαγορεύει οποιαδήποτε συγκέντρωση ή συνάθροιση σήμερα στην Αθήνα.<br />Πέραν του ότι αυτό είναι ένα συνταγματικό ατόπημα, είναι αντισυνταγματική απόφαση, πέραν του ότι δεν δίνει την ευκαιρία να εκφραστούν οι πολίτες στο συγκεκριμένο θέμα, δεν αξιοποιεί, αν θέλετε, και η ίδια η Κυβέρνηση το γεγονός ότι η πλειονότητα του ελληνικού λαού αντιτίθεται στην αντίληψη της τρόικας, στην αντίληψη της Ευρώπης των δανειστών, στην αντίληψη της Ευρώπης του «Διευθυντηρίου», στην αντίληψη της γερμανικής Ευρώπης.<br />Αντί, λοιπόν, να δει θετικά τις αντιδράσεις αυτές, όπως, επίσης, να δει θετικά και τη συμμετοχή των κομμάτων, αυτοαπομονώνεται σε φιέστες, σε μια αστυνομοκρατούμενη Αθήνα, που δίνει ένα μήνυμα στην υπόλοιπη Ευρώπη μιας φοβικής πρωτεύουσας και όχι μιας πρωτεύουσας ευρωπαϊκής, η οποία στέλνει μήνυμα δημοκρατίας, κοινωνικής συνοχής, κοινωνικής Ευρώπης, αλληλεγγύης και διεκδικήσεων. Αυτή είναι η μία παρατήρηση.<br />Η δεύτερη παρατήρηση -το είπα και χθες- είναι η εξής: Αντί να αξιοποιήσει η Κυβέρνηση το γεγονός ότι, έστω και αργά, το ίδιο το Ευρωπαϊκό Κοινοβούλιο αφυπνίζεται και κάνει έρευνα για τον έλεγχο της τρόικας, στέκεται εχθρικά και στο ζήτημα αυτό.<br />Πρώτον, κανόνισε εάν και εφόσον ερχόταν η Επιτροπή των Ευρωπαίων Βουλευτών -που δεν έρχεται- για τον έλεγχο της τρόικας, να γίνει η συνάντηση σε επίπεδο προεδρείων των Οικονομικών, Κοινωνικών και άλλων επιτροπών του Κοινοβουλίου μας και όχι της Ολομέλειας, για να μπορούμε να συμμετέχουμε όλοι.<br />Δεύτερον, το γεγονός ότι δεν έρχονται οι ευρωελεγκτές, ας τους πούμε έτσι, είναι άσχημο, διότι στις 15 Ιανουαρίου, δηλαδή την Τετάρτη, συζητείται το ψήφισμα του Ευρωπαϊκού Κοινοβουλίου για το πώς θα γίνει ο έλεγχος της τρόικας και δεν έχουν ακουστεί οι απόψεις της χώρας μας. <br />Γι’ αυτό κι εγώ -και αυτήν την έννοια είχε η αίτηση ολιγοήμερης αδείας στο εξωτερικό- θα μεταβώ τη Δευτέρα στο Στρασβούργο όπου θα ενημερώσω τους Ευρωπαίους Αντιφεντεραλιστές, την πολιτική ομάδα με την οποία συνεργαζόμαστε ως Ανεξάρτητοι Έλληνες, για το τι έχει συμβεί με την τρόικα και τα μνημόνια στην Ελλάδα, ούτως ώστε να το έχουν υπόψη τους στην τοποθέτηση και τη συζήτηση που θα κάνουν οι ίδιοι στην ολομέλεια του Ευρωπαϊκού Κοινοβουλίου την Τετάρτη που μας έρχεται.<br />Επομένως, τουλάχιστον όσον αφορά εμάς στο διεθνές πεδίο θα ενημερώσουμε δυνάμεις οι οποίες πρέπει να ενημερωθούν. Φαντάζομαι ότι το ίδιο κάνουν και άλλα κόμματα της Αντιπολίτευσης. Μόνο έτσι μπορεί να προχωρήσει μια Προεδρία και όχι φοβικά, αξιοποιώντας, δηλαδή, θετικά τις δυνατότητες που δίνει η Ευρωπαϊκή Ένωση σε όλο το επίπεδο των κομμάτων και στους πολίτες που πρέπει να έρθουν στο προσκήνιο με παρεμβάσεις, με τοποθετήσεις, με διαδηλώσεις, με συγκεντρώσεις.<br />Επόμενο θέμα είναι η τροπολογία μας για τα 25 ευρώ για τα νοσοκομεία. Η απόφαση της Κυβέρνησης, που έχει ληφθεί μετά από πίεση της ίδιας της ελληνικής κοινωνίας και συγκεκριμένων πρωτοβουλιών και των Ανεξάρτητων Ελλήνων, είναι στον αέρα, διότι είναι νομοθετημένο το εικοσιπεντάευρω. Για να καταργηθεί χρειάζεται ρύθμιση νόμου. Επομένως, η τροπολογία μας είναι ξεκάθαρη και πρέπει να την αποδεχθεί η Κυβέρνηση και να ψηφιστεί, διότι καταργεί την επιβολή του νοσοκομειακού χαρατσιού. <br />Τα υπόλοιπα με εγκυκλίους δεν λύνονται. Πέραν του ότι δημιουργούν συνταγματικά προβλήματα, στην ουσία είναι μια κοροϊδία, γιατί ο νόμος υπάρχει και μπορεί να εφαρμοστεί. Επομένως, ο νόμος πρέπει να καταργηθεί, όπως επίσης θα καταργηθεί και το 1 ευρώ για κάθε συνταγή που προωθούν οι φαρμακοποιοί. Διότι αυτό το έχουμε ξεχάσει. <br />Επομένως, καλούμε την Κυβέρνηση να αποδεχθεί την τροπολογία την οποία έχουμε καταθέσει, για να λήξει και το ζήτημα αυτό.<br />Στα θέματα του νομοσχεδίου θα θέσω τρία σημαντικά ζητήματα: <br />Πρώτον, επανέρχομαι στο άρθρο 22, που αφορά στα διόδια, για να πω το εξής: Με τις προηγούμενες ρυθμίσεις η Κυβέρνηση έδωσε επί της ουσίας όλο το παιχνίδι και όλα τα έσοδα των αυτοκινητοδρόμων στους ίδιους τους μεγαλοεργολάβους, που αξιοποιώντας ποσά τα οποία εισπράττονται στην Εθνικό Οδό από την Αθήνα μέχρι τη Θεσσαλονίκη και έχουν κατασκευαστεί με κονδύλια της Ευρωπαϊκής Ένωσης και του Προγράμματος Δημοσίων Επενδύσεων, αξιοποιούν και αυτά τα ποσά προκειμένου να εισπράττουν έναντι όσων δήθεν θα βάλουν για να κατασκευάσουν άλλους δρόμους σε άλλες περιοχές. Ήταν ένα θέμα που από το 2006 το είχα θέσει -ιδίως για την περιοχή της Φθιώτιδας- εξηγώντας το πόσο άσχημο είναι το θέμα και που θα οδηγηθούμε. Και λέω με πικρία ότι πάρα πολλοί συμπολίτες μας στην περιοχή το είχαν υποτιμήσει, όταν τους έλεγα δηλαδή ότι δεν θα μπορούν να βγουν από τα σπίτια τους και από τα χωριά τους για να πάνε μέχρι την Λαμία ή τα Καμένα Βούρλα. Τώρα, δυστυχώς, δεν μπορούν να βγουν εάν δεν πληρώσουν διόδια. <br />Αυτή η κατάσταση έρχεται τώρα να επεκταθεί και στις καθέτους οδούς της Εγνατίας με τη διαφορά ότι εδώ, από ό,τι φαίνεται, έχει γίνει μια μοιρασιά. Το μεγάλο μέρος της αξιοποίησης των εθνικών οδών και των εσόδων το πήραν οι μεγαλοεργολάβοι. Τώρα, όμως, τα έσοδα της Εγνατίας θα πηγαίνουν στο ΤΑΙΠΕΔ, όπως και τα έσοδα -επί εικοσιπενταετίας- της γέφυρας του Ρίου – Αντιρρίου, για να πληρώνεται από εκεί τι; Να πληρώνεται το δημόσιο χρέος!<br />Δεν θα είναι έσοδα του δημοσίου, αλλά έσοδα που θα πηγαίνουν απευθείας στο λογαριασμό είσπραξης του δημοσίου χρέους. Επομένως, το καταψηφίζουμε, διότι πέραν του γεγονότος ότι δημιουργεί προβλήματα, ότι είναι φορομπηχτική πολιτική, ότι έχει πληρωθεί η κατασκευή των οδών αυτών, τα ποσά θα πηγαίνουν και στους ίδιους τους δανειστές και αυτά θα τα πληρώνουν και οι αγρότες που μεταφέρουν τα προϊόντα τους και οι επαγγελματίες και όσοι κάνουν χρήση της οδού. <br />Κοιτάξτε, κυρίες και κύριοι συνάδελφοι, σε σχέση με το άρθρο 19 και το λαθρεμπόριο καυσίμων ή θα μπει σοβαρή σειρά στο θέμα αυτό και θα χτυπηθεί το παράνομο ναυτιλιακό πετρέλαιο, διότι από εκεί ξεκινάει η ιστορία του λαθρεμπορίου καυσίμων με 17 δισεκατομμύρια ευρώ απώλειες το χρόνο ή τα υπόλοιπα είναι απλά για να κοροϊδευόμαστε, τη στιγμή που δεν έχουν ληφθεί οι ρυθμίσεις για την κατάργηση του ακριβού πετρελαίου θέρμανσης, κρυώνει όλη η Ελλάδα, έχουμε ατυχήματα, έχουμε ακόμα και θανάτους. Είναι κάθετη, λοιπόν, η διαφωνία μας στο θέμα αυτό. Εξηγήθηκε αναλυτικά κι από την εισηγήτριά μας. <br />Επόμενο σημείο σε σχέση με το συζητούμενο νομοσχέδιο. Υπάρχει μία παραδοξολογία, διότι η αρχή η οποία ιδρύεται, είναι μία αρχή, όπως λέει και η εισηγητική έκθεση της Επιστημονικής Επιτροπής, η οποία είναι ένα διφυές ουσιαστικά νομικό πρόσωπο που ασκεί δημόσια εξουσία κατά παραχώρηση, αλλά, προσέξτε, ανήκει στο κράτος, δεν ανήκει στον ευρύτερο δημόσιο τομέα. Αυτό είναι μία καινοφανής αντίληψη, που αν τη δεχθούμε, ανοίγουμε ένα δρόμο όπου θα έχουμε οιονεί ανεξάρτητες αρχές, οιονεί αρχές οι οποίες ασκούν δημόσια εξουσία κατά παραχώρηση, αλλά δεν θα ανήκουν και στον ευρύτερο δημόσιο τομέα. <br />Δηλαδή θα είναι τι; Άσκηση δημόσιας εξουσίας από ιδιωτικούς φορείς, στην ουσία. Αυτό είναι και αντισυνταγματικό και επικίνδυνο. Γι’ αυτό η ρήτρα που λέει ότι δεν ανήκει στον ευρύτερο δημόσιο τομέα, πρέπει να φύγει τουλάχιστον και να υπάρξει αυτή η ρύθμιση, πέραν του ότι εμείς διαφωνούμε συνολικά με όλη την αντίληψη. Όμως κι εσείς που το θέλετε αυτό, στην ουσία είστε εκτός συνταγματικής ρύθμισης, αν το δέχεστε. <br /> <br />Τελειώνω, κύριε Πρόεδρε. Ένα λεπτό την ανοχή σας. <br />Επομένως και αυτό το σημείο, νομίζω ότι χρειάζεται επεξεργασία. Επιπλέον, δεν υπάρχει αυτό που ονομάζεται «ρήτρα εθνικής ασφάλειας». Διότι όταν θα γίνουν οι παραχωρήσεις, που εξηγήσαμε, των περιφερειακών αεροδρομίων, δεν υπάρχουν εκεί ρήτρες εθνικής ασφάλειας, αλλά και το ίδιο το νομοσχέδιο προβλέπει στο άρθρο 2, εδάφιο ζ και 2, εδάφιο η ότι εδώ εμπλέκονται ζητήματα απορρήτου, που έχουν σχέση με την προστασία της άμυνας και της ασφάλειας της χώρας και δεν βλέπουμε συμμετοχή του Υπουργείου Εθνικής Άμυνας. <br />Αυτά, λοιπόν, είναι τα θέματα, που κατά τη γνώμη μας, πρέπει να τα δούμε. Τα υπόλοιπα έχουν αναλυθεί από την εισηγήτριά μας την κ. Μακρή και τον κ. Κουίκ που μίλησε χθες. Εμείς, με αυτούς τους όρους και τις προϋποθέσεις, όπως εξηγήσαμε χθες, καταψηφίσαμε επί της αρχής. Στην επί των άρθρων συζήτηση θα δείτε συγκεκριμένα τι θα ψηφίσουμε σε κάθε άρθρο αναλυτικά. <br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε Μαριά.<br />Εισερχόμεθα στον κατάλογο των εγγεγραμμένων ομιλητών με πρώτη ομιλήτρια τη Βουλευτή κ. Ασημίνα Ξηροτύρη-Αικατερινάρη.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε.<br />Κατ’ αρχάς να ευχηθώ σε εσάς και σε όλους τους συναδέλφους καλή χρονιά. Βέβαια, δεν φαίνεται να είναι ιδιαίτερα καλή χρονιά για την κοινωνία και την Ελλάδα. Χρειάζεται αγώνας για να δούμε αν θα μπορέσουμε να βάλουμε κάποια πράγματα σε κάποια αρχή, ιδιαιτέρα για τις πολύ ευαίσθητες ομάδες, για την οικονομία και την ανάπτυξη του τόπου. <br />Σήμερα ξεκινάει και η Ελληνική Προεδρία. Εδώ, επί τη ευκαιρία, θα ήθελα να επισημάνω το μεγάλο για εμάς «ατόπημα» που έγινε, να μην γίνει η συζήτηση, που προβλεπόταν αύριο και μεθαύριο, για τα θέματα της έκθεσης της επιτροπής για το ρόλο και τη λειτουργία της τρόικας. Παρ’ όλο που δεν συμμετείχαμε ως μέλη, αλλά συμμετείχαν τα Προεδρεία στις επιτροπές, εμείς, κύριε Υπουργέ –και σας το λέω, ενώ δεν είστε αρμόδιος γι’ αυτό το θέμα- τουλάχιστον ως ΔΗΜΑΡ είχαμε προετοιμαστεί και θα διεκδικούσαμε τη συμμετοχή μας σε αυτή τη συζήτηση. <br />Δηλαδή, πριν την Προεδρία συζητά κανείς και αξιοποιεί τέτοιες εκθέσεις που πραγματικά περιγράφουν το πόσο μη αποδοτικά ήταν αυτά τα προγράμματα προσαρμογής και πόσα δεινά και δραματικές συνέπειες είχαν για τον ελληνικό λαό και την οικονομία.<br />Συνεχίζω τώρα επί του νομοσχεδίου. Ο βασικός κορμός του νομοσχεδίου είναι η σύσταση αυτής της Εθνικής Αρχής Συντονισμού Πτήσεων. Βέβαια, κατά τη γνωστή τακτική της Κυβέρνησης υπάρχουν και άλλες διατάξεις που είναι εντελώς διαφορετικές από το βασικό θέμα αυτού του νομοσχεδίου. Αυτή η Αρχή Συντονισμού Πτήσεων λοιπόν σύμφωνα με το ν.3534 ήταν μια αυτοτελής δημόσια υπηρεσία. Σήμερα με το άρθρο 1 συστήνεται ως Εθνική Αρχή Συντονισμού Πτήσεων και είναι πιο ανεξάρτητη. Δεν έχει ακριβώς τον τύπο της ανεξάρτητης υπηρεσίας αλλά είναι ένα πρόσωπο ιδιωτικού δικαίου μη κερδοσκοπικού χαρακτήρα ως Εθνική Αρχή Συντονισμού Πτήσεων, για να έχει κατά την αιτιολογική έκθεση μια μεγαλύτερη ευελιξία σε σχέση με την παρέμβαση του δημοσίου κ.λπ.. <br />Ποια είναι η μεγαλύτερη ευελιξία όμως όταν με το άρθρο 3 όλα τα μέλη της επιτροπής αυτής –μιας επιτροπής που δεν είναι δημοσίου δικαίου, αλλά ιδιωτικού δικαίου- διορίζονται από τον Υπουργό; Μέχρι και η έκθεση της Επιστημονικής Επιτροπής επισημαίνει αυτήν τη σύγχυση, λέγοντας τι είναι αυτός ο διφυής χαρακτήρας. Και τούτο ποιείν και κακείνο μη αφιέναι; Αλλάξτε λοιπόν το άρθρο 3. Θα το καταψηφίσουμε. Αλλάξατε τον αρχικό νόμο και δεν είναι αμιγώς δημόσια υπηρεσία. Την κάνατε πρόσωπο ιδιωτικού δικαίου. Ε, δεν γίνεται ο Υπουργός να διορίζει τους πάντες. Πώς θα έχει μια ανεξαρτησία αυτή η αρχή;<br />Προχωράω λοιπόν γιατί ο χρόνος μου είναι λίγος. Θα πάω στα βασικότερα άρθρα.<br />Ξεκινώ από το άρθρο 19 που έχει τις ρυθμίσεις για τα συστήματα εισροών-εκροών όπως και το τελευταίο άρθρο ή το προτελευταίο του νομοσχεδίου, το άρθρο 28. Είναι θετικές οι διατάξεις, εντάξει. Το έχουμε πει τόσες φορές. Από το 2010 υπάρχει νόμος που έχει ορίσει ότι περίπου δέκα ή δώδεκα ΚΥΑ πρέπει να εκδοθούν για να ρυθμιστεί το θέμα του λαθρεμπορίου των καυσίμων. Έχει γίνει μία σημαντική πρόοδος. Υπάρχει μια πολύ μεγάλη στασιμότητα όμως και στην εφαρμογή των νέων εργαλείων για την πάταξη του λαθρεμπορίου στην πηγή και ιδιαίτερα του ναυτιλιακού και του διασυνοριακού λαθρεμπορίου. Δεν έχετε πάρει αυτά τα μέτρα και στηρίζεστε σ’ αυτό το επαχθές, μη ανθρώπινο μέτρο της εξίσωσης του πετρελαίου θέρμανσης με της κίνησης. Φέτος φτάσαμε εκτός ορίων όχι μόνο με την αιθαλομίχλη αλλά με τα κοινωνικά δράματα που έχουν συμβεί. Και όμως, η Κυβέρνηση δεν επιταχύνει αυτήν εδώ τη διαδικασία και χρησιμοποιεί ως μέτρο για την πάταξη του λαθρεμπορίου αυτό που επιβαρύνει ιδιαίτερα το κοινωνικό σύνολο. Να ξεκαθαρίζουμε με αυτά τα δύο πράγματα. Έχετε αποτύχει στην επιτάχυνση εφαρμογής των συστημάτων πάταξης του λαθρεμπορίου και τις αδυναμίες τις φορτώνετε –θα έλεγα, με απάνθρωπο τρόπο- στον ελληνικό λαό και στα φτωχά νοικοκυριά.<br />Συνεχίζω τώρα με τη βασική συζήτηση που έγινε για τα θέματα που αφορούν το Τεχνικό Επιμελητήριο. Πραγματικά, πριν από ένα χρόνο περίπου δημιουργήθηκε, λόγω της εφαρμογής της μνημονιακής πολιτικής μία μεγάλη επιβάρυνση στο Τεχνικό Επιμελητήριο. Έχασε τη δυνατότητα είσπραξης 2%, που εισέπραττε από τα μέλη του και όχι από τον κρατικό προϋπολογισμό. Το Τεχνικό Επιμελητήριο, όπως γνωρίζουμε όλοι, είναι ένα νομικό πρόσωπο δημοσίου δικαίου, σύμβουλος της πολιτείας, το οποίο εκατό και πλέον χρόνια από τη σύστασή του έχει συνεργαστεί αρμονικά με τις δημόσιες τεχνικές υπηρεσίες στα θέματα αυτά του επιστημονικού και τεχνικού ρόλου όπως των τεχνικών προδιαγραφών, τα θέματα της πιστοποίησης, τα θέματα της τιμολόγησης των έργων και τα θέματα των διαδικασιών της εκτέλεσης των έργων, του σχεδιασμού των έργων και σε πολύ βασικότερα εξειδικευμένα θέματα της αντισεισμικής προστασίας, των οικοδομικών και κτηριοδομικών κανονισμών κ.ο.κ.. <br />Αυτή η σχέση είναι αρμονική αλλά και μερικές φορές έχει τα προβλήματα τα οποία έχει το σύνολο των δημοσίων υπηρεσιών και είναι προβλήματα που πολλές φορές δημιουργούνται από την αποδυνάμωση που έχουν από το ίδιο το κράτος και την παρέμβαση του πελατειακού κράτους σε αυτή τη σχέση. Μερικές φορές και το ΤΕΕ ως συνδικαλιστικό όργανο έχει παρέμβει σε αυτή τη διαδικασία και υπάρχουν και εκεί λάθη. <br />Εμείς, λοιπόν, πρέπει να τον διορθώσουμε προβλήματα στην άσκηση του ρόλου του και πρέπει επίσης να εξασφαλίσουμε και τα χρήματα, για να τον ασκήσει. Τώρα με τη ρύθμιση προσπαθείτε να βρείτε έναν τρόπο, πράγματι, να εξασφαλίσετε κάποια χρήματα. Αφού εγκαταλείψατε τη δομή του άρθρου 23 όπως την είχατε -η οποία σχεδόν αναστάτωνε την όλη αυτή διαδικασία που σας περιέγραψα πριν, της λειτουργίας των δημόσιων υπηρεσιών και τη συνεργασία με τον τεχνικό σύμβουλο του κράτους στο Τεχνικό Επιμελητήριο- τώρα λέτε ότι το Τεχνικό Επιμελητήριο δύναται να μετέχει σε σχήματα συνεργασιών νομικών προσώπων, εκπαιδευτικών ιδρυμάτων, αλλά και νομικών προσώπων ιδιωτικού δικαίου μη κερδοσκοπικού χαρακτήρα και να μπορεί να παράγει έργο όπως αυτό που έχει παράξει μέχρι τώρα, στις προδιαγραφές, στην πιστοποίηση, στους κανονισμούς κ.λπ.. <br />Φοβούμαστε, λοιπόν, ότι μέσα από αυτήν την αγωνία, όντως και το Τεχνικό Επιμελητήριο να συνεχίσει αυτή τη λειτουργία, μπορεί να διολισθήσει το όλο σχήμα και να αποδυναμωθεί αυτό το δημόσιο πλέγμα, που κατ’ εξοχήν πρέπει να υπάρχει και πρέπει, κύριε Υπουργέ, να αναβαθμίζεται συνεχώς, γιατί είναι τεράστια τα τεχνικά προβλήματα της χώρας μας και στα θέματα των σεισμών, αλλά και στα θέματα της ορθής εκτέλεσης των έργων κ.λπ.. <br />Είναι πολύ σοβαρά τα θέματα και γι’ αυτό, με αυτή τη διαδικασία, έχουμε επιφυλάξεις και θα ήταν καλύτερο να το συζητήσουμε περαιτέρω, γιατί και το ΤΕΕ πρέπει να εξασφαλίσει τους πόρους να συνεχίσει το έργο του, αλλά πρέπει να το συνεχίσει απρόσκοπτα και όπως σας το περιέγραψα πριν. <br />Τα δύο επόμενα άρθρα δεν έχουν πρόβλημα. Δίνουν τη δυνατότητα και σε άλλες επιστημονικές ομάδες και μέλη να μπορούν να ενταχθούν στο Τεχνικό Επιμελητήριο. <br />Αρχικά, στο τελευταίο άρθρο, που δίνει τη δυνατότητα της ενδιάμεσης διαχείρισης του συστήματος των αρχείων, έμπαινε ως διαχειριστής των αρχείων μία υπηρεσία. Τώρα, με την τροποποίηση που κάνετε, λέτε ότι το Τεχνικό Επιμελητήριο θα κάνει αυτή τη διαχείριση της βάσης των δεδομένων. Το Τεχνικό Επιμελητήριο, όμως, είναι και Επιμελητήριο των μελών του και ομάδων και ειδικοτήτων που συγκρούονται πολλές φορές, ως μελετητές, ως κατασκευαστές κ.λπ.. <br />Άρα, πρέπει να το δείτε αυτό. Η απευθείας μεταφορά αυτού του ενδιάμεσου έργου στο Τεχνικό Επιμελητήριο πρέπει να διέπεται από ορισμένους κανόνες και αυτό μας κάνει επιφυλακτικούς. Αν ήταν μία ενδιάμεση υπηρεσία που θα βοηθούσε την Διεύθυνση Μητρώων της Γενικής Γραμματείας Δημοσίων Έργων, δεν είχαμε καμμία αντίρρηση να βοηθήσει μέσω αυτού του ηλεκτρονικού συστήματος. <br />Πέραν αυτών θέλω να προσθέσω την αντίθεσή μας στο άρθρο 22 για την επιβολή διοδίων στους κάθετους άξονες της Εγνατίας Οδού, όταν αυτά δεν προβλέπονται και από το σκεπτικό των ευρωπαϊκών κονδυλίων, που δόθηκαν γι’ αυτούς τους διασυνοριακούς άξονες.<br />Ευχαριστώ, κύριε Πρόεδρε, για την ανοχή σας.</speech><speech by="#s175"><from>ΠΡΟΕΔΡΕΥΩΝ</from>  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και δύο εκπαιδευτικοί-συνοδοί τους από το 4ο Δημοτικό Σχολείο Αλίμου.<br />Η Βουλή τούς καλωσορίζει.<br /><br />Το λόγο έχει η Βουλευτής του ΣΥΡΙΖΑ κ. Θεανώ Φωτίου.</speech><speech by="#s287"><from> ΘΕΑΝΩ ΦΩΤΙΟΥ</from> Κύριε Πρόεδρε, κυρίες και κύριοι συνάδελφοι, πριν ενάμιση χρόνο, κατ’ επιταγήν του ευρωπαϊκού ενιαίου χώρου επιστημονικού και εκπαίδευσης, δηλαδή της Μπολόνια κλπ, ζήσαμε την κορυφαία πράξη της κατάργησης του ΤΕΕ. Διότι, προφανώς, αυτή η ενιαία αγορά προϊόντων και επιστημόνων πολλών ταχυτήτων, διαφορετικών επιστημονικών κατηγοριών, αναλώσιμων και λιγότερο ή περισσότερο αναλώσιμων, προϋποθέτει τη διάλυση των επιμελητηρίων. <br />Διότι, όπως καταλαβαίνετε, τα επιμελητήρια ήταν εμπόδιο στο να αναπτυχθεί όλη αυτή η πολυμορφία. Και ζήσαμε τότε τη μνημονιακή υποχρέωση να πτωχεύσει το ΤΕΕ, δηλαδή, να το διαλύσει. Γιατί, το ΤΕΕ μπορούσε να επιτελεί το ρόλο του ως σύμβουλος του κράτους και να παρέχει συγκεκριμένες υπηρεσίες υπό τον όρο ότι έπαιρνε αυτό το περιβόητο 2‰, που του επέτρεπε να χρηματοδοτεί αυτές τις δραστηριότητες ως ανεξάρτητη αρχή, σύμβουλος του κράτους, νομικό πρόσωπο δημοσίου δικαίου. Αυτό έπρεπε να τελειώσει.<br /> Γι’ αυτό, αγαπητοί κύριοι, όλοι που τσακώνεστε σήμερα εδώ, ψηφίσατε όλοι μαζί την κατάργηση του Τεχνικού Επιμελητηρίου πέρυσι, το 2‰. Και η μνημονιακή υποχρέωση ήταν για τους λόγους που σας είπα. Δεν ήταν για άλλους λόγους. <br />Εφέτος, όμως, καταλαβαίνετε ότι πρέπει να έχω έναν φορέα, να μου βγάζει όμως κάποιες δουλειές εντός των πλαισίων των μνημονιακών και των νεοφιλελεύθερων επιλογών. Άρα, πρέπει, να φτιάξω έναν φορέα, νομικό πρόσωπο ιδιωτικού δικαίου που να βγάζει τα λεφτά για να επιτελεί τον ρόλο που επιτελούσε. Μόνο που εδώ πρέπει να εξετάσουμε αν όντως επιτελεί το ρόλο που επιτελούσε μέχρι στιγμής. <br />Φέρνετε εντωμεταξύ διάφορες τροπολογίες και των τριών άρθρων, που στην πραγματικότητα κρατάνε όλο το περιεχόμενο και την ουσία των μη τροποποιημένων άρθρων που φέρατε, αλλάζοντας λίγο «τα ψάρια και κάνοντάς τα χόρτα ή κρέας» κατά περίπτωση. Και θα αποδείξω που εδράζεται αυτό.<br />Υπάρχουν οι καχυποψίες της ΔΗΜΑΡ. Φοβάται η ΔΗΜΑΡ μήπως συμβεί αυτό και αυτό. Δεν υπάρχει καμμία καχυποψία. Στην πραγματικότητα θα συμβούν όλα αυτά, γιατί προδιαγράφονται και στα τροποποιημένα άρθρα. <br />Ποια είναι, λοιπόν, τα προβλήματα; Ποιες ήταν οι μεγάλες λειτουργίες του ΤΕΕ και γιατί ο μεγάλος καυγάς εχθές; Και πώς αυτός ο καυγάς παραμένει, αλλά τροποποιείται μήπως είναι πιο εύπεπτος για τους συναδέλφους του ΠΑΣΟΚ; <br />Το ΤΕΕ έχει υποχρέωση να μη διασπάει τα επιστημονικά και επαγγελματικά δικαιώματα, δηλαδή, να απονέμει τον ορισμό, την πιστοποίηση μέλους του ΤΕΕ με βάση όσα ο νόμος ορίζει μέχρι σήμερα για τα επαγγελματικά δικαιώματα των αποφοίτων των πολυτεχνείων. Σωστά! Όμως, έλα που πρέπει τώρα το ΤΕΕ να εγγράψει και ανθρώπους, που δεν προέρχονται αποκλειστικά από αυτή την κατηγορία, που μέχρι σήμερα κατοχύρωνε τα συγκεκριμένα επαγγέλματα του μηχανικού. <br />Το μεν ΠΑΣΟΚ φωνάζει γιατί δεν εγγράφει τους ανθρώπους από τα ΤΕΙ. Τα ΤΕΙ είναι μεγάλο πρόβλημα. Δεν λύνονται έτσι. Τα ΤΕΙ πρέπει να γίνουν πανεπιστήμια και να έχουν ίδια δικαιώματα και υποχρεώσεις. Φτιάξατε έναν θεσμό που είναι λάθος από την αρχή μέχρι το τέλος. Δεν λύνεται έτσι μέχρι στιγμής, να εξισώσουμε τις τετραετείς σπουδές με τις πενταετείς.<br />Ποιο είναι, όμως, το πρόβλημα τώρα; Είναι τα κολέγια, αγαπητοί συνάδελφοι, είναι όλος αυτός ο διευρυμένος χώρος που μέσα από μία συγκεκριμένη πιστοποίηση που θα κάνει το ΤΕΕ –και θα σας πω πώς θα την κάνει- θα δίνει κάποια δικαιώματα πάνω στον μεγάλο τομέα της οικοδομής σε αυτούς τους ανθρώπους.<br />Δεν πρόκειται, δηλαδή, για τον καυγά ΤΕΙ-Πολυτεχνείων. Πρόκειται για πολύ διευρυμένη ιστορία. Και άρα, το ΤΕΕ θα πρέπει να πάψει να έχει τη μορφή που έχει σήμερα, νομικό πρόσωπο δημοσίου δικαίου. Πρέπει να μετατραπεί σε ιδιωτικού δικαίου με άλλους φορείς συνεταιριζόμενο, ώστε να κάνει αυτή τη νέα δουλειά. Τόσο απλό είναι αυτό το θέμα.<br />Λέει ότι θα κάνει μητρώα μελών και μη μελών του ΤΕΕ. Τι σημαίνει αυτό; Ότι θα έχει δύο κατηγορίες –Δύο; Τρεις; Δεκατρείς; Όσες θέλετε- ανθρώπων που ενεργοποιούνται στο χώρο της οικοδομής. Σωστά; Αυτός είναι ο διευρυμένος ευρωπαϊκός χώρος επιστημόνων και εκπαιδευτικών προϊόντων. <br />Δεν γίνεται με επιμελητήρια, όπως τα ξέραμε, γίνεται με νέου τύπου επιμελητήριο και είναι αυτό εδώ. Και που φαίνεται αυτό; Φαίνεται στην τροπολογία που μας φέρατε του άρθρου 25, όπου λέει ποια είναι μέλη του ΤΕΕ: «Δύνανται να εγγράφονται τα φυσικά ή νομικά πρόσωπα, τα οποία είτε έχουν υποχρέωση αναγγελίας του επαγγέλματός τους από το άρθρο» κ.λπ. «ή έχουν υποχρέωση εγγραφής ή αναγγελίας στα μητρώα μελών άλλων νομικών προσώπων δημοσίου δικαίου». Δηλαδή, τι καταλάβατε; Αυτοί είναι κάπου αλλού γραμμένοι και μπορούν να γίνουν μέλη του ΤΕΕ. Εμπεριέχεται, λοιπόν, στις κατηγορίες. Αυτό είναι ένα. Αυτό είναι το μεγάλο πρόβλημα και υπάρχει εκεί. Αυτός είναι ένας από τους ρόλους του ΤΕΕ, δηλαδή η πιστοποίηση, δηλαδή ποιοι είναι ικανοί να κάνουν αυτά.<br /><br />Ο δεύτερος ρόλος του ΤΕΕ: Ήταν ανεξάρτητος σύμβουλος του κράτους, μέχρι σήμερα. Τώρα γίνεται ένα νομικό πρόσωπο ιδιωτικού δικαίου. Μπορεί να του ανατίθενται τα μεγάλα πακέτα, όπου είναι το πραγματικό χρήμα; Πού είναι το πραγματικό χρήμα; Είναι στο νέο ΣΕΣ, δηλαδή το νέο ΕΣΠΑ, το σύμφωνο εταιρικής σχέσης και στο νέο HORIZON 2020, δηλαδή οι τηλεπικοινωνίες. Για διαβάστε τα δύο σημεία να δείτε πώς εμπεριέχονται μέσα. Άρα, το ΤΕΕ θα είναι ανταγωνιστικό στα ίδια τα μέλη του, τα οποία έχουν ήδη δώσει το αποθεματικό τους, που έχει κατακουρευτεί από τα προηγούμενα μνημόνια, όπως καλώς ξέρετε. <br />Άρα, λοιπόν, βλέπετε τα δύο σημεία που λέει, δηλαδή διασύνδεση έρευνας τεχνολογίας και παραγωγής...<br /><br />Τελειώνω, κύριε Πρόεδρε.<br />Εδώ πρόκειται για τη σύνδεση του νέου ΕΣΠΑ και ποιος θα διεκδικεί αυτά τα μεγάλα προγράμματα σε όλες τις περιφέρειες, επειδή έχουν μέσα την έρευνα και τεχνολογία, αν έχετε διαβάσει. Το δε δεύτερο που λέει για τις τηλεπικοινωνίες αφορά το κομμάτι που είναι το HORIZON. Είναι οι δύο μεγάλες δεξαμενές χρήματος για τα επόμενα χρόνια μέχρι το 2020.<br />Τρίτον, πώς θα γίνει αυτό, λοιπόν; Προς τι το άρθρο 24; Το άρθρο 24 είναι μια άλλη ευφυής ανακάλυψη, δηλαδή μετασχηματισμός του ρόλου του ΤΕΕ. Το ΤΕΕ μέχρι σήμερα έχει επιστημονικά τμήματα. Τα επιστημονικά τμήματα ανήκουν στις ειδικότητες που έχει, δηλαδή όσα είναι και οι σύλλογοι των τεχνικών αρχιτέκτονες, πολιτικοί μηχανικοί. Ξαφνικά, δίνει τη δυνατότητα στο ΤΕΕ να ιδρύει επιστημονικά ή επαγγελματικά τμήματα. <br />Όμως, λίγο παρακάτω λέει «επιστημονικά και επαγγελματικά τμήματα». Τουτέστιν και άλλη μία κατηγορία διαφορετική από τα επιστημονικά τμήματα, με τα οποία λειτουργεί μέχρι σήμερα το ΤΕΕ και όχι μόνο αυτό, αλλά αυτά τα επαγγελματικά τμήματα μπορούν να υπάρχουν και να ιδρύονται με μη μέλη του ΤΕΕ. <br />Προσέξτε με καλά. Τι σημαίνει αυτό; Δεν είναι η διεύρυνση των ειδικοτήτων μη μελών του ΤΕΕ; Δεν είναι αυτό που σας έλεγα; Δηλαδή η τάδε άγρια ειδικότητα, που ούτε την ξέρει κανείς, και αυτή υπάρχει ως επαγγελματικό τμήμα. Τι σημαίνει αυτό για το ρόλο του ΤΕΕ; Σημαίνει ότι η ειδικότητα του διακοσμητή, του ενός, του άλλου, όλος αυτός ο κατακερματισμός, δηλαδή, των επαγγελμάτων μπαίνει μέσα και νομιμοποιείται ως τμήμα του ΤΕΕ.</speech><speech by="#s90"><from>ΠΡΟΕΔΡΕΥΩΝ</from> Ολοκληρώστε, παρακαλώ.</speech><speech by="#s287"><from> ΘΕΑΝΩ ΦΩΤΙΟΥ</from> Ολοκληρώνω, κύριε Πρόεδρε.<br />Δηλαδή, κατά την άποψή μου, ένα σημείο είναι η εκπτώχευση. Δεύτερο σημείο, μόλις γίνει η εκπτώχευση και δεν μπορεί να λειτουργεί αυτό το πράγμα, είναι η ιδιωτικοποίηση. Τρίτο σημείο, διεύρυνση των επαγγελμάτων σε διάφορες ταχύτητες, δηλαδή ευρωπαϊκός χώρος προϊόντων και επιστημόνων. Τέταρτο σημείο, ανταγωνιστικό όχημα προς τα ίδια του τα μέλη. Πέμπτο, διάλυση των επιστημονικών συλλόγων που υπάρχουν σήμερα, δηλαδή σύλλογοι αρχιτεκτόνων, πολιτικών μηχανικών κ.λπ..</speech><speech by="#s90"><from>ΠΡΟΕΔΡΕΥΩΝ</from> Ολοκληρώσατε, κυρία Φωτίου. Ευχαριστούμε.</speech><speech by="#s287"><from> ΘΕΑΝΩ ΦΩΤΙΟΥ</from> Τέλειωσα, κύριε Πρόεδρε.<br />Εδώ δηλαδή δεν ζητάμε απλώς να αποσύρετε αυτή την ιστορία και να την ξανασυζητήσουμε. Ζητάμε να τη συζητήσουμε σε άλλες βάσεις επανίδρυσης του πραγματικού ρόλου του ΤΕΕ. Όλα αυτά είναι πορτούλες για να ανοίξει ο δρόμος να ξεπουληθεί το ΤΕΕ σε μεγάλα ιδιωτικά συμφέροντα. <br /></speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, καλή χρονιά σε όλες και όλους με υγεία.<br />Η συνάδελφος κ. Θεοπεφτάτου έχει τον λόγο.</speech><speech by="#s84"><from> ΑΦΡΟΔΙΤΗ ΘΕΟΠΕΦΤΑΤΟΥ</from> Ευχαριστώ, κύριε Πρόεδρε. <br />Έτσι κι αλλιώς, κύριοι συνάδελφοι, η προλαλήσασα Θεανώ Φωτίου με κάλυψε εν πολλοίς στα περισσότερα σημεία που ήθελα να αναφερθώ πάνω στον καινούριο ρόλο που καλείται να παίξει το Τεχνικό Επιμελητήριο, σύμφωνα με τα προτεινόμενα άρθρα, από το 23 έως το 26. Οπότε θα συμπληρώσω ορισμένα στοιχεία, που κατά την άποψή μου επικυρώνουν όλες αυτές τις απόψεις. <br />Οι αρμοδιότητες που μπορεί να συμμετέχει, λοιπόν, το Τεχνικό Επιμελητήριο είναι αρμοδιότητες που ήδη ασκούνται από συγκεκριμένες υπηρεσίες. Αυτό το λεκτικό, κύριοι συνάδελφοι, των τεσσάρων άρθρων είναι αυτό που ονομάζουμε στην καθομιλουμένη «γραφειοκρατία», δηλαδή ενώ έχουμε θεσμούς και φορείς ερχόμαστε με τελείως, κατά τη γνώμη μου, πρόχειρο τρόπο να υποκαταστήσουμε αυτή τη λειτουργία. <br />Πίσω από αυτές τις αρμοδιότητες υπάρχουν δημόσιοι οργανισμοί που καλύπτουν ένα ευρύ φάσμα στα θέματα των κατασκευών. Η Ελλάδα είναι η πιο σεισμογενής χώρα της Ευρώπης και δεν μπορούμε να παίζουμε με θέματα πιστοποίησης υλικών, στην ασφάλεια των κατασκευών και στην υγεία των πολιτών. Τέτοιοι οργανισμοί είναι ο Οργανισμός Αντισεισμικής Προστασίας, ο Τομέας Αποκατάστασης Σεισμοπλήκτων, ο ΕΛΟΤ, το Κεντρικό Εργαστήριο Δημοσίων Έργων, με πολύ μεγάλο εύρος τεχνογνωσίας και εμπειρίας πάνω σε αυτό, και νομίζω ότι έχει γίνει πάρα πολύ πρόχειρα η εκχώρηση. <br />Αυτή τη στιγμή, λοιπόν, όταν διαβάζει κάποιος αυτές τις διατάξεις δεν ξεκαθαρίζει ποιος θα είναι τελικά αρμόδιος για αυτά τα θέματα. Το βασικότερο, όπως πολύ ωραία ανέδειξε η κ. Φωτίου προηγουμένως, είναι ο ίδιος ο θεσμικός ρόλος του Τεχνικού Επιμελητηρίου, βάζοντας μέσα και μη μέλη και μετατρέποντας τον ρόλο του, ουσιαστικά, από τεχνικό σύμβουλο της πολιτείας σε εμπορικό.<br />Μιλάμε για τις σημερινές συνθήκες, που το Τεχνικό Επιμελητήριο θα πρέπει να ήταν μια ασπίδα προστασίας των δικαιωμάτων του τεχνικού κόσμου, που μαστίζεται από την ανεργία και όπως γνωρίζετε πάρα πολύ καλά η ανεργία και η πτώση της οικοδομικής δραστηριότητας συμπαρασύρει πάρα πολλά επαγγέλματα. Ήδη το ένα τέταρτο των συναδέλφων μου μηχανικών είναι ανασφάλιστοι, δεν έχουν πρόσβαση στη δημόσια υγεία και όσοι έχουν προσπαθήσει να κάνουν διακανονισμό ούτε αυτό μπορούν να αντιμετωπίσουν. Δοκιμάζεται, λοιπόν, ο τεχνικός κόσμος και ξεκινάει –καθόλου πειραματικά, κατά την άποψή μας, αλλά τελείως συνειδητά- να υποκαταστήσει αυτή την ασπίδα προστασίας των δικαιωμάτων των μηχανικών. <br />Επειδή αναφέρθηκε ο κ. Κασσής, ο εισηγητής του ΠΑΣΟΚ, στα δικαιώματα της τεχνολογικής εκπαίδευσης, θα ήθελα να παρατηρήσω ότι δεν αναφέρεται πουθενά αυτός ο όρος. Έμμεσα μπαίνουν τέτοια θέματα, πλην όμως δεν μπορούμε να παίζουμε για δεκαετίες με τα δικαιώματα των αποφοίτων των τεχνολογικών ιδρυμάτων. Και δεν αναφέρεται εδώ μέσα συγκεκριμένα. Αυτό είναι αντικείμενο, όχι μόνο ενός νομοσχεδίου που ασχολείται με τεχνικά θέματα. Κατά την άποψή μας είναι κυρίως για θέματα παιδείας, τα οποία πρέπει να καλύψει. <br />Μία άλλη παρατήρησή μου είναι στο άρθρο 19. Αναφέρεται βεβαίως ότι θα πρέπει να τοποθετείται το σύστημα εισροών-εκροών. Αναφέρεται, λοιπόν, ότι για όποιες δεξαμενές εγκαταστήσουν αυτό το σύστημα εισροών-εκροών δεν απαιτείται καμμία άλλη άδεια. <br />Εδώ, κατά την άποψή μας, θα πρέπει να προστεθεί «για τις νόμιμα λειτουργούσες δεξαμενές», γιατί υπό την προϋπόθεση ότι θα τοποθετήσει κάποιο σύστημα εισροών-εκροών, αίρεται το δικαίωμά του να είναι νόμιμος, γιατί λέτε παρακάτω «χωρίς να απαιτείται η έκδοση οποιασδήποτε άλλης άδειας ή έγκρισης από άλλη υπηρεσία ούτε και αυτή της δόμησης», δηλαδή ό,τι έχει κατασκευάσει νομιμοποιείται, επειδή θα βάλει το σύστημα εισροών- εκροών. Η άποψή μας, λοιπόν, είναι να μπει προσθήκη για τις νόμιμα λειτουργούσες δεξαμενές υγρών καυσίμων. <br />Ευχαριστώ πολύ, κύριε Πρόεδρε, για την ανοχή σας.<br /></speech><speech by="#s90"><from>ΠΡΟΕΔΡΕΥΩΝ</from> Εμείς σας ευχαριστούμε για την οικονομία του χρόνου.<br />Το λόγο έχει ο συνάδελφος κ. Αποστόλου.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Αν και απουσιάζει ο κ. Χρυσοχοΐδης, θα ήθελα να κάνω μια αναφορά, γιατί στη χθεσινή του απάντηση στο ερώτημα –θα έλεγα- όλων των κομμάτων της Αντιπολίτευσης σχετικά με τις τροπολογίες που κατατίθενται την τελευταία στιγμή, εμφανίστηκε –μάλιστα ηρωικά υπερασπιζόμενος τον Κανονισμό- να λέει ότι δεν δέχεται συζητήσεις για εκπρόθεσμες τροπολογίες. <br />Για εμάς το ζητούμενο δεν είναι το εκπρόθεσμο. Το ζητούμενο είναι κυρίως η ουσία του περιεχομένου των συγκεκριμένων τροπολογιών. Και επειδή αυτές τις τροπολογίες τις προσυπέγραφε και ο ίδιος, θέλω να σταθώ σε μια, η όποια έχει έρθει και άλλη φορά –ήταν τέλος Νοεμβρίου- και αφορούσε ζητήματα διαχείρισης της εκκλησιαστικής περιουσίας, σύμφωνα με την οποία αποκλειόταν του δημόσιου ελέγχου η συγκεκριμένη διαδικασία.  Θέλουμε να του πούμε ότι για εμάς κυρίαρχο είναι αυτό. Στεκόμαστε σε αυτή και μόνο τη θέση, επειδή έχει την υπογραφή του η συγκεκριμένη τροπολογία.<br />Ήταν απαράδεκτο –και είναι απαράδεκτο πραγματικά- να μπαίνουν τέτοιες τροπολογίες, ιδιαίτερα σε μια περίοδο που ο ελληνικός λαός βιώνει μια κρίση και υφίσταται μια αφαίμαξη, την οποία αφαίμαξη δεν θέλει με τίποτα η σημερινή Κυβέρνηση να αφορά αυτό που λέγεται εκκλησιαστική περιουσία, διαχείριση –θα έλεγα- της εκκλησιαστικής περιουσίας.<br />Όμως, θα σταθώ στο νομοσχέδιο και ειδικά σε ένα ζήτημα που αφορά το σύστημα εισροών-εκροών των καυσίμων, γιατί, κύριε Υπουργέ, έχετε πραγματικά ξεπαγιάσει τον ελληνικό λαό, γιατί εδώ και χρόνια δεν μπορείτε να κάνετε το αυτονόητο, να ελέγξετε το κύκλωμα των καυσίμων. Το λέω αυτό, γιατί είναι γνωστό σε όλους ότι η λαθρεμπορία και η νοθεία των καυσίμων στοιχίζει εξοργιστικά ακριβά στον ελληνικό λαό, λόγω διαφυγής τεραστίων δασμών, στον Έλληνα καταναλωτή καυσίμων λόγω ελλιπούς ποσότητας ή νοθευμένης ποιότητας καυσίμων και βεβαίως, στους τίμιους βενζινοπώλες, λόγω σφοδρού και αθέμιτου ανταγωνισμού από τους κλέφτες που λυμαίνονται το χώρο.<br />Όμως, με τις ρυθμίσεις που έχετε ήδη εισάγει στο χώρο, δίνετε την εντύπωση ότι δεν προσπαθείτε να αντιμετωπίσετε τα παραπάνω προβλήματα ή δεν θέλετε. Έχουμε πληροφορίες -και μάλιστα βγήκαν και στη δημοσιότητα- ότι οι ελεγκτικές υπηρεσίες έχουν εντοπίσει τρία παράλληλα κυκλώματα, τα οποία λειτουργούν αλληλοσυμπληρούμενα. <br />Είναι γνωστό αυτό που συμβαίνει εδώ και χρόνια στο χώρο της ναυτιλίας, γιατί είχατε δεσμευτεί το καλοκαίρι κατά την ψήφιση των σχετικών διατάξεων ελέγχου του συστήματος εισροών-εκροών να μας ενημερώσετε μέχρι τέλος του χρόνου τι επιτέλους συμβαίνει στο χώρο της λαθρεμπορίας των καυσίμων στη ναυτιλία. Ακόμη περιμένουμε. <br />Μέχρι σήμερα έχουν παρατηρηθεί στα πρατήρια που έχουν εγκατασταθεί τα συστήματα εισροών-εκροών πολλά προβλήματα που έχουν σχέση και με τη μορφή και με τη μέθοδο λειτουργίας που έχουν τα συγκεκριμένα συστήματα. Θα σταθώ σε δυο, τρεις περιπτώσεις. <br />Πρώτη περίπτωση είναι το γεγονός ότι έχουν παρατηρηθεί αδικαιολόγητες μεταβολές του όγκου του καυσίμου κατά δεκάδες λίτρα με τη δεξαμενή εν ηρεμία και χωρίς να καταναλώνεται καύσιμο.<br />Δεύτερον, οι βυθομετρικές βέργες ή οι βέργες μέτρησης ποσότητας των καυσίμων πολλές φορές κολλάνε αδικαιολόγητα σε ένα συγκεκριμένο σημείο. Μάλιστα, σε κάποιες περιπτώσεις –κι είναι πολλές αυτές- ακόμη και οι μετρητές που χρησιμοποιούνται στις κάνουλες έχουν πάρα πολλά προβλήματα και δεν καταμετρούν ουσιαστικά αυτό που αποτελεί πραγματικότητα. <br />Τρίτον, τα διάφορα λογισμικά συμπεριφέρονται αναξιόπιστα, δημιουργώντας πάρα πολλά προβλήματα από την εκτύπωση των αποδείξεων λιανικής πώλησης, μέχρι ουσιαστικά όλα τα δεδομένα που αφορούν τη συγκεκριμένη διαδικασία. <br />Όπως αντιλαμβάνεστε, αυτό δημιουργεί πάρα πολλά προβλήματα. Κυρίως αυτό δημιουργεί προϋποθέσεις γι’ αυτούς, οι οποίοι μπορούν να υπηρετήσουν συμφέροντα συγκεκριμένα, να χρησιμοποιήσουν, πολλές φορές μάλιστα την ημέρα, τη συγκεκριμένη διαδικασία, το συγκεκριμένο κύκλωμα για να κερδοσκοπήσουν. Αυτό το αναφέρω χαρακτηριστικά γιατί είναι γνωστό ειδικά στις διωκτικές αρχές. <br />Αγαπητοί  συνάδελφοι, παρουσιάστηκε ένας συγκεκριμένος εγκαταστάτης, ο οποίος πρόσφερε το δικό του σύστημα εισροών, εκροών και είπε «πάρτε αυτό για να δείτε τι διαχειριστική κλοπή γίνεται στο συγκεκριμένο κομμάτι». Τι θέλω να πω; Θέλω να πω ότι είναι πάρα πολλά τα προβλήματα που υπάρχουν και δεν έχουν αντιμετωπιστεί με το συγκεκριμένο σύστημα. <br />Επίσης, οι τεχνικές προδιαγραφές, όλα αυτά που έχουν ουσιαστικά θεσμοθετηθεί για το συγκεκριμένο σύστημα, δεν είναι αυτά που υπηρετούν το ζητούμενο. <br />Πάνω από όλα όμως, αυτό που κυρίως έχει διαπιστωθεί είναι ότι ένας μεγάλος αριθμός –κι αυτό αφορά όλη την Ελλάδα- πρατηρίων λειτουργεί παράνομα, όχι μόνο από πλευράς του συστήματος εισροών-εκροών που σας ανέφερα προηγούμενα, αλλά κυρίως από πλευράς αδειών περιβαλλοντικών, αδειών που έχουν σχέση με τη δόμηση. Για το λόγο αυτό, έρχεστε και πραγματικά ρυθμίζετε το συγκεκριμένο ζήτημα. Η φράση είναι χαρακτηριστική και θα σας τη διαβάσω: «Ρυθμίζονται όλα αυτά τα ζητήματα χωρίς να απαιτείται η έκδοση άλλης άδειας ή έγκριση από άλλη υπηρεσία οποιασδήποτε παρανομίας ή νέων εργασιών». Αντιλαμβάνεστε, λοιπόν, τι κρύβεται πίσω από αυτή τη ρύθμιση που σήμερα συζητάμε. <br />Πρέπει, λοιπόν, στο συγκεκριμένο κομμάτι να υπάρξει ουσιαστική παρέμβαση, με την οποία –θα έλεγα- από την αρχή θα δημιουργηθεί μια ειδική επιτροπή. Υπάρχουν επιστήμονες, υπάρχουν άνθρωποι, οι οποίοι είναι καταξιωμένοι πάνω στη συγκεκριμένη ειδίκευση και μπορούν να βοηθήσουν για να το δούμε το θέμα στο σύνολό του και να λυθούν ουσιαστικά προβλήματα. Και βεβαίως, θα δώσετε την εντύπωση ότι πραγματικά θέλετε να πατάξετε τη λαθρεμπορία στα καύσιμα. <br />Υπάρχουν, ιδιαίτερα τα τελευταία χρόνια, γνωστές περιπτώσεις που έχουν παρανομήσει. Τους ξέρετε. Τους ξέρει η ελληνική κοινωνία. Δεν πρέπει με όλες αυτές οι διαδικασίες να παραμένουν ατιμώρητοι.<br />Εγώ σας λέω ότι από όλα αυτά που αναφέραμε προηγούμενα, κύριε Υπουργέ, αυτή τη στιγμή το κυρίαρχο είναι ότι κανένας δεν γνωρίζει πόσες ποσότητες παράγονται, με αποτέλεσμα ο έλεγχος των ποσοτήτων που διαχέονται στην αγορά να είναι προβληματικός. Εκεί είναι η βασική ρίζα του κακού. <br />Τελειώνοντας, το ερώτημα, κύριε Υπουργέ, που σας θέτω είναι: Έχετε τη θέληση και τη δύναμη να αντιμετωπίσετε τη ρίζα του κακού; «Ιδού η Ρόδος, ιδού και το πήδημα». <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κι εμείς σας ευχαριστούμε, κύριε Αποστόλου. <br />Το λόγο έχει για μια ολιγόλεπτη παρέμβαση ο Υφυπουργός Περιβάλλοντος, Ενέργειας και Κλιματικής Αλλαγής κ. Παπαγεωργίου. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ πολύ, κύριε Πρόεδρε.<br /> Θα ήθελα με αυτή την παρέμβαση να πω δυο κουβέντες για τα δύο άρθρα τα οποία αφορούν το ΥΠΕΚΑ, σε συνεργασία, βέβαια, με το Υπουργείο Υποδομών και Μεταφορών. Το ένα είναι το άρθρο 15 όπου κάνουμε μία τροποποίηση στην παράγραφο 7 του άρθρου 114 του ν. 4070/2012. Με αυτή την παρέμβαση και την τροποποίηση ουσιαστικά δίνουμε τη δυνατότητα για τη λειτουργία των λεγόμενων πλέον «μεικτών πρατηρίων», δηλαδή να έχουν τη δυνατότητα εμπορίας, όχι μόνο υγρών καυσίμων, αλλά ταυτόχρονα και υγραερίου, του γνωστού ως LPG, και συμπιεσμένου φυσικού αερίου, του CNG. <br />Ταυτόχρονα, μέσα στους επόμενους έξι μήνες θα εκδοθεί κοινή υπουργική απόφαση που θα ορίζει τους όρους, τις προϋποθέσεις και τις τεχνικές προδιαγραφές για να εγκατασταθούν συσκευές φόρτισης ηλεκτρικού ρεύματος, ώστε να δώσουμε τη δυνατότητα νέας εναλλακτικής μορφής κίνησης, που είναι η ηλεκτροκίνηση, κάτι το οποίο είναι όπως ξέρετε πρωτοποριακό σε όλη την Ευρώπη και μία από τις πρώτες χώρες όπου έχουν λανσαριστεί ηλεκτροκίνητα αυτοκίνητα είναι η Ελλάδα και μάλιστα πολύ πρόσφατα. Αυτό, λοιπόν, είναι μέσα στις άμεσες προθέσεις μας εντός έξι μηνών να έχει τακτοποιηθεί, ώστε να αναπτυχθεί αυτή η συγκεκριμένη αγορά με αυτή την εναλλακτική μορφή κίνησης. <br />Το δεύτερο είναι στο άρθρο 28. Είναι τροποποίηση των διατάξεων…<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Είναι το νέο άρθρο 27.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Ναι, στο 27, συγνώμη, έχετε δίκιο.<br />Είναι τροποποίηση διατάξεων των νόμων 3054/2002 και 4123/2013, όπου η πρώτη παράγραφος είναι καθαρά διευκρινιστική, απλώς δεν είχε καταγραφεί το αυτονόητο, ότι στις άδειες εμπορίας πετρελαιοειδών κατηγορίας Α’ περιλαμβάνεται φυσικά η εμπορία αργού πετρελαίου. Ήταν αυτονόητο, αλλά γίνεται ξεκάθαρο και σαφές.<br />Επίσης, αποσαφηνίζεται στην πρώτη παράγραφο ότι η εμπορία προϊόντων της κατηγορίας VI των πετρελαιοειδών, τα οποία είναι το πετρελαϊκό κοκ, η νάφθα και τα λιπαντικά, δεν εμπίπτει στην κατηγορία Α΄, που είναι το αργό πετρέλαιο κ.λπ.. Ουσιαστικά, πρόκειται για τακτοποίηση και διευκρίνιση.<br />Στη δεύτερη παράγραφο δίνεται η δυνατότητα στο ΥΠΕΚΑ να συλλέγει στατιστικά στοιχεία από όλο τον ενεργειακό τομέα και όχι μόνο από τον πετρελαϊκό. Αυτό έχει να κάνει καθαρά, αφενός μεν με τις υποχρεώσεις μας προς την Ευρωπαϊκή Ένωση και τον Διεθνή Οργανισμό Ενέργειας, αλλά ταυτόχρονα μας δίνει τη δυνατότητα να έχουμε στατιστικά στοιχεία από όλον τον ενεργειακό τομέα, άρα πληρέστερη ενημέρωση και σαφέστερα να μπορούμε να κάνουμε τους όποιους σχεδιασμούς σε σχέση με τον τομέα της ενέργειας.<br />Στην τρίτη παράγραφο δίνουμε τη δυνατότητα προσαρμογής, μια μικρή περίοδο προσαρμογής, στους υπόχρεους τήρησης απoθεμάτων έκτακτης ανάγκης  για τις κατηγορίες πετρελαιοειδών IV, V και VI κατόπιν σχετικών αιτημάτων από τις εταιρείες του κλάδου και σχετικής γνωμοδότησης της Επιτροπής Ανταγωνισμού. Σε αυτήν την κατηγορία υπενθυμίζω ότι είναι τα υγραέρια, η άσφαλτος, το πετ κοκ και τα λιπαντικά.<br />Ουσιαστικά, αυτό το οποίο γίνεται είναι το εξής, ότι επειδή με το προηγούμενο καθεστώς αυτές οι κατηγορίες δεν είχαν υποχρέωση τήρησης αποθεμάτων έκτακτης ανάγκης και τώρα έχουν, παρέχουμε ένα εύλογο διάστημα προσαρμογής σε αυτό το νέο καθεστώς, ώστε να μην υπάρχουν προβλήματα, ανταγωνισμού, γιατί σε αυτές τις κατηγορίες κινούνται και αρκετές μικρές εταιρείες και ταυτόχρονα να βρουν λύση ως προς τους πιστοποιημένους αποθηκευτικούς χώρους.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Ο εύλογος χρόνος πόσος είναι;<br />ΑΣΗΜΑΚΗΣ ΠΑΠΑΓΕΩΡΓΙΟΥ : Τρεις μήνες δίνουμε. Αυτό γίνεται ακριβώς επειδή κινούνται, όπως σας είπα, αρκετές μικρές, μικρομεσαίες επιχειρήσεις. Θέλουμε να έχουν τη δυνατότητα κάπου να βρουν, αν δεν έχουν αποθηκευτικούς χώρους -τέτοιου είδους πιστοποιημένους αποθηκευτικούς χώρους- για τέτοια αποθέματα οι περισσότερες των εταιρειών αυτών κι έτσι τους δίνουμε τον χρόνο να προσαρμοστούν και να βρουν τους χώρους αυτούς, να ενοικιάσουν και περιμένουμε και τα αποτελέσματα. Είμαστε σε άμεση συνεργασία με τις εταιρείες του κλάδου, ώστε να τακτοποιήσουμε και αυτήν την υποχρέωση.<br />Αν υπάρξει κάποιο πρόβλημα, προφανώς θα το αντιμετωπίσουμε. Όμως, πιστεύουμε, όπως πιστεύουν και οι εταιρείες που είναι στον κλάδο αυτό, ότι ο χρόνος που έχουμε δώσει, οι τρεις μήνες, είναι επαρκής.<br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε, κύριε Υπουργέ.<br />Κυρία Μακρή και κύριε Ψύρρα, έχετε ζητήσει τον λόγο. Επειδή, όπως ξέρετε, απομένουν  δύο εγγεγραμμένοι συνάδελφοι, θέλετε να τους ακούσουμε και μετά να μιλήσετε;</speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, θα ήθελα μόνο για ένα λεπτό τον λόγο, επειδή θέλω κάποιες διευκρινίσεις.</speech><speech by="#s90"><from>ΠΡΟΕΔΡΕΥΩΝ</from> Αν είναι για ένα λεπτό, ευχαρίστως. Κι εσείς θα μιλήσετε αμέσως μετά, κύριε Ψύρρα.</speech><speech by="#s166"><from> ΡΑΧΗΛ ΜΑΚΡΗ</from> Σας ευχαριστώ. <br />Θα ήθελα να μας βοηθήσει ο κύριος Υπουργός,  γιατί έχουμε επιφυλαχθεί επί των συγκεκριμένων άρθρων 15 και 27, προκειμένου να δούμε αν θα τα υπερψηφίσουμε ή όχι.<br />Κατ’ αρχήν, κύριε Υπουργέ, για το άρθρο 15 αναφέρεται στην αιτιολογική έκθεση ότι η προτεινόμενη νομοθετική ρύθμιση συνάδει και με τις προθέσεις της πολιτείας για την προώθηση εναλλακτικών τύπων καυσίμων για την κίνηση αυτοκινήτων, οχημάτων στη χώρα μας, η οποία θα έχει πολλαπλά οικονομικά οφέλη προς τους Έλληνες καταναλωτές και περιβαλλοντικά οφέλη έναντι αυτών των υγρών καυσίμων προς το αστικό, κυρίως, περιβάλλον των ελληνικών πόλεων. Συνεπώς, εκτιμάται ότι είναι αναγκαίο για περιβαλλοντικούς, οικονομικούς και αναπτυξιακούς εκσυγχρονιστικούς λόγους να θεσπιστεί το κατάλληλο νομοθετικό πλαίσιο. <br />Εδώ θα ήθελα μία διευκρίνιση. Δεν υπάρχει το νομοθετικό πλαίσιο; Και ποιες είναι οι προθέσεις της Κυβέρνησης; Δηλαδή, μετέπειτα θα έλθετε και θα φτιάξετε κάποιο νομοθετικό πλαίσιο γι’ αυτό; <br />Επίσης, όσον αφορά το άρθρο 27 πια, για την τροποποίηση, θα θέλαμε μία διευκρίνιση σχετικά με την υποχρέωση, η οποία απορρέει από την παράγραφο 2 του άρθρου αυτού για την υποβολή στις αρμόδιες υπηρεσίες του ΥΠΕΚΑ στοιχείων και πληροφοριών των επιχειρήσεων, που εμπλέκονται με τον ενεργειακό τομέα. Θα θέλαμε να μας διευκρινίσετε για τα πρατήρια υγρών καυσίμων αν τα στοιχεία αυτά θα λαμβάνονται απευθείας από τη Γενική Γραμματεία Πληροφοριακών Συστημάτων, στην οποία υποβάλλονται αυτομάτως από τα συστήματα εισροών-εκροών.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κύριε Ψύρρα, έχετε τον λόγο.</speech><speech by="#s300"><from> ΘΩΜΑΣ ΨΥΡΡΑΣ</from> Κύριε Υπουργέ, μία διευκρίνιση θα θέλαμε. Οι συσκευές φόρτισης θα εγκατασταθούν μόνο σε πρατήρια παροχής καυσίμων και ενέργειας;<br />Σας το λέω αυτό για τον εξής λόγο, διότι οι συσκευές φόρτισης, τουλάχιστον στο Μπέλφαστ, για παράδειγμα, που ξέρω, είναι στις άκρες των πεζοδρομίων του δήμου και όταν κάποιος παρκάρει το βράδυ, μπορεί να φορτίζει το αυτοκίνητό του. Δηλαδή, η φόρτιση δεν έχει την έννοια του πρατηρίου πάντα. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Κύριε Πρόεδρε, θα μπορούσα να έχω τον λόγο για να απαντήσω;</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Υπουργέ, <br />ΑΣΗΜΑΚΗΣ ΠΑΠΑΓΕΩΡΓΙΟΥ : Κατ’ αρχήν, θέλω να πω για το πρώτο άρθρο, για το άρθρο 15 δηλαδή, το εξής. Δεν υπήρχε μέχρι τώρα η νομοθετική κάλυψη για να δοθεί η άδεια για μεικτά πρατήρια. Αυτό κάνουμε τώρα με την ΚΥΑ, η οποία πρόκειται, όπως είπα και πριν, να εκδοθεί εντός των επομένων έξι μηνών, σε συνεργασία με τον κλάδο και βάσει των οδηγιών της Ευρωπαϊκής Ένωσης. Θα έχει όλες τις προδιαγραφές πλέον του πώς πρέπει να είναι τα πρατήρια αυτά. Ειδικά για τα πρατήρια έχει σημασία, διότι έχουμε διακίνηση και αργού και υγραερίου και φυσικού αερίου συμπιεσμένου και βάζουμε και ηλεκτροκίνηση, τους ανάλογους φορτιστές.<br />Όπως καταλαβαίνετε, υπάρχουν και διαφορετικοί τεχνικοί τρόποι εγκατάστασης και, ταυτόχρονα, θέματα ασφαλείας. Όλα αυτά θα καλυφθούν και αυτό θα γίνει μέσα στο εξάμηνο που έρχεται τώρα.<br />Ούτως ή άλλως, εμείς καλύπτουμε αυτήν τη στιγμή από την πλευρά του ΥΠΕΚΑ τα πρατήρια. Από την πλευρά του Υπουργείου Μεταφορών γνωρίζω -και νομίζω ότι θα συμπληρώσει ο Υπουργός κ. Παπαδόπουλος- ότι έχει ήδη εκδώσει απόφαση γι’ αυτό το θέμα. <br />Η απόφαση αυτή θα επεκταθεί. Έχουμε ειλικρινά πολύ στενή συνεργασία για το θέμα αυτό και για το θέμα δήμων κ.λπ., για άλλες περιοχές δηλαδή, γιατί οι φορτιστές δεν θα είναι μόνο σε πρατήρια, ειδικά για την ηλεκτροκίνηση. Τις λεπτομέρειες προφανώς μπορεί να συμπληρώσει ο κύριος Υφυπουργός. <br />Όσο για το άρθρο 27, για τη συλλογή πληροφοριών, το ΥΠΕΚΑ είναι υποχρεωμένο για την αποστολή των στοιχείων προς την Ευρωπαϊκή Ένωση και προς το Διεθνή Οργανισμό Ενέργειας, όπως είμαι σίγουρος ότι γνωρίζει πολύ καλά η κ. Μακρή. Αυτή η συνεργασία με τη Γενική Γραμματεία Πληροφοριών υπάρχει. Απλώς θα γίνει ακόμα στενότερη και εμείς κυρίως μιλούμε για τις εταιρίες, είτε μικρές είτε μεγάλες, δεν έχει σημασία. Από εκεί θα παίρνουμε τα δικά τους στοιχεία και σε συνδυασμό με τη διασταύρωση που θα γίνεται από τη Γενική Γραμματεία Πληροφοριών, θα αποστέλλουμε τα στατιστικά στοιχεία προς το εξωτερικό αλλά και για δική μας χρήση, προφανώς, για ευνόητους λόγους. <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε. Έχει ζητήσει το λόγο ο Υπουργός κ. Παπαδόπουλος.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from>  Ήθελα απλώς να διευκρινίσω ότι έχει βγει απόφαση πριν από δύο μήνες που μιλάει για τους ταχυφορτιστές, δηλαδή σε ποια σημεία θα μπαίνουν. Τα σημεία αυτά, εκτός από τα πρατήρια, είναι τα ανοιχτά και κλειστά πάρκινγκ, τα ΚΤΕΟ, τα συνεργεία και διάφοροι κοινόχρηστοι χώροι και στον επόμενο μήνα θα υπάρχει μια συνεννόηση πλέον με τους δήμους, και κατ’ αρχήν το Δήμο της Αθήνας και της Θεσσαλονίκης, για να τοποθετηθούν αυτοί οι ταχυφορτιστές στα πεζοδρόμια, σε θέσεις πάρκινγκ, όπου μπορεί κανείς να παρκάρει το αυτοκίνητό του και να φορτίζεται κιόλας. <br />Επίσης, κύριε Πρόεδρε, θα ήθελα να καταθέσω κάποιες νομοτεχνικές βελτιώσεις και παρακαλώ πολύ να μοιραστούν.<br />Ευχαριστώ.<br /></speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε. Το λόγο έχει η συνάδελφος κ. Βαλαβάνη.<br />ΟΛΓΑ – ΝΑΝΤΙΑ ΒΑΛΑΒΑΝΗ: Αγαπητές κυρίες και κύριοι Βουλευτές, θα αναφερθώ αποκλειστικά στο πρώτο μέρος, στα άρθρα 1 έως 11 που δίνουν το όνομά τους σε ολόκληρο το νομοσχέδιο, δηλαδή σε ό,τι αφορά τη συγκρότηση της Εθνικής Αρχής Συντονισμού Πτήσεων. <br />Ποια είναι η περιουσία μιας αεροπορικής εταιρείας, ενός αερομεταφορέα σήμερα; Όπου και αν το ψάξετε αυτό, θα δείτε ότι είναι δύο πράγματα πριν από όλα, το brand name που έχει και τα slots του, δηλαδή οι χρονοθυρίδες που διαθέτει από τον περιορισμένο χρόνο κυκλοφορίας σε κάθε εσωτερικό ή διεθνές αεροδρόμιο. <br />Κατά τρίτο λόγο είναι ο στόλος, τα αεροσκάφη και τα άλλα περιουσιακά του στοιχεία. <br />Τι θα κάνει η νέα αρχή, η οποία συγκροτείται με το παρόν νομοσχέδιο και θα είναι νομικό πρόσωπο ιδιωτικού δικαίου-και όχι απλώς ιδιωτικού δικαίου αλλά ιδιωτικός φορέας; Γιατί διευκρινίζεται, παρά την αντίφαση μεταξύ αιτιολογικής έκθεσης και άρθρου πρώτου, ότι θα είναι εκτός και του ευρύτερου δημόσιου τομέα η αρχή που αντικαθιστά την Αρχή Συντονισμού Πτήσεων, που συγκροτήθηκε το 2007 ως δημόσια αρχή, όταν δρομολογήθηκε η ιδιωτικοποίηση της δημόσιας Ολυμπιακής. Πρέπει να πω, απ’ ότι καταλαβαίνω, γιατί όπως ήδη έχει επισημανθεί και από την εισηγήτριά μας, υπάρχει μια εσκεμμένη ασάφεια και μένουν σχεδόν τα πάντα να κανονιστούν μετά, με τον Εσωτερικό Κανονισμό Λειτουργίας και διαχείρισης, με υπουργικές αποφάσεις κ.λπ..<br />Πρώτον, λοιπόν, αυτή η καινούργια αρχή θα μοιράζει τα διαθέσιμα slots στα ελληνικά αεροδρόμια, δηλαδή θα ορίζει ποιοι ξένοι αερομεταφορείς θα πετούν στους ελληνικούς προορισμούς. Ποιοι Έλληνες, το ξέρουμε!<br />Δεύτερον, θα τροφοδοτείται με όλες τις πληροφορίες πτήσης από όλους τους αερομεταφορείς σε actual time, δηλαδή σε πραγματικό χρόνο. Από την ακρόαση των φορέων μάθαμε ότι αυτό δεν συμβαίνει σήμερα, παρ’ όλο που είναι νομοθετημένο, καθώς οι ξένες αεροπορικές εταιρείες, αν και προβλέπεται, δεν το κάνουν. <br />Τρίτον, θα λειτουργεί στο πλαίσιο ενιαίων πληροφορικών συστημάτων με βάση την αρχή της διαλειτουργικότητας, δηλαδή θα μεταδίδει αυτές τις πραγματικές πληροφορίες σε πραγματικό χρόνο σε ολόκληρο τον ευρωπαϊκό χώρο. <br />Τέταρτον, θα εκπροσωπεί την Ελλάδα, αν και θα είναι ιδιωτική, στις Ευρωπαϊκές Αρχές, ακόμα και απέναντι στην Ευρωπαϊκή Επιτροπή για θέματα συντονισμού αερομεταφορών.<br />Πέμπτον, θα κάνει και πολλά άλλα, μελέτες, έρευνες κ.λπ., για τα οποία θα επιχορηγείται και θα χρηματοδοτείται από τις Ευρωπαϊκές Αρχές. <br />Θα είναι λοιπόν ιδιωτική αρχή, η οποία, με άλλα λόγια, θα εκπροσωπεί προς τα μέσα και προς τα έξω το δημόσιο συμφέρον. Αυτό είναι ένα βήμα παραπέρα από το «υβρίδιο» δημόσιου-ιδιωτικού ή μάλλον ιδιωτικού-δημόσιου, μιας και στην επταμελή αρχή του 2007, η οποία δεν λειτούργησε συλλογικά, η πλειοψηφία ήταν οι ιδιώτες και η μειοψηφία –οι τρεις- ήταν οι εκπρόσωποι του δημοσίου.<br />Γιατί δεν λειτούργησε η αρχή αυτή ουσιαστικά συλλογικά; Όπως είπε στην ακρόαση φορέων ο πρόεδρός της, λειτούργησε αναγκαστικά μόνο ως τριάδα, ο ίδιος και οι δύο εκπρόσωποι της Υπηρεσίας Πολιτικής Αεροπορίας, δηλαδή οι τρεις εκπρόσωποι του δημοσίου στα επτά μέλη, γιατί η τετράδα των εκπροσώπων της «AEGEAN», της ιδιωτικής «Ολυμπιακής Αεροπορίας» και των ιδιωτικών αερομεταφορικών ενώσεων δεν προσέρχονταν στις συνεδριάσεις. Ο πρόεδρός της, μάλιστα, είπε ότι έκρινε απαράδεκτο ο ίδιος το ότι υπήρχε ένας δημόσιος φορέας με πλειοψηφία των ιδιωτών. <br />Εγώ θα σας ρωτήσω: Γιατί να προσέλθουν;<br />Και τώρα τι κάνει, λοιπόν, το Υπουργείο; <br />Ενώ οι ιδιώτες εκπρόσωποι σαμποτάρισαν επί σχεδόν έξι χρόνια τη λειτουργία αυτού του φορέα, τους παραδίδει ολόκληρο το φορέα, όχι πλέον «υβριδιακά».<br />Ας μην είναι κανείς πολιτικά αφελής. <br />Αντίθετα με ό,τι καθοριζόταν στη νομοθεσία το 2007 για την Αρχή Συντονισμού Πτήσεων, εδώ βεβαίως απαγορεύεται να είναι μέλος της αρχής οποιοσδήποτε έχει οργανική σχέση με αερομεταφορείς που πετούν στην Ελλάδα, ελληνικούς ή ξένους: Δεν χρειάζεται να υπάρχουν πλέον τέτοιοι εκπρόσωποι, των οποίων η ύπαρξη ήταν θεσμοθετημένη το 2007, γιατί ολόκληρος ο φορέας θα παίζει αυτόν το ρόλο. Και θα τον παίζει και πάλι με έντονες εσωτερικές αντιθέσεις, γιατί από τη μια θα εκφράζει τα συμφέροντα των ιδιωτών αερομεταφορέων, Ελλήνων και ξένων, και από την άλλη τα συμφέροντα όσων προβλέπεται ότι θα αγοράσουν -και μην λέτε για μακροχρόνια μίσθωση- τα προς ιδιωτικοποίηση μεγάλα και μεσαία ελληνικά αεροδρόμια.<br />Επιτρέψτε μου να ανοίξω μία μικρή παρένθεση. Τα είκοσι δύο μικρά αεροδρόμια τα προορίζετε για κλείσιμο. Το πρωτοδιατύπωσα εδώ από αυτό το βήμα τον περασμένο Μάιο και όλες οι επόμενες εξελίξεις συμπεριλαμβανομένου και του αεροδρομίου της Καστοριάς, ενός από τα είκοσι δύο, το οποίο βρέθηκε ως οικόπεδο μέσα στο «πακέτο» ακινήτων που πέρασε για μαζική πώληση ως οικόπεδα στο ΤΑΙΠΕΔ την ίδια περίοδο πέρσι παρά τις επίσημες διαψεύσεις, σε αυτό συνηγορούν. <br />Θα προσέξατε ίσως επίσης ότι τέλη στη νέα Εθνική Αρχή Συντονισμού Πτήσεων προορίζονται να πληρώσουν μόνο τα υπό ιδιωτικοποίηση αεροδρόμια, οι δύο ομάδες δηλαδή των μεσαίων και των μεγάλων, προφανώς γιατί στο τέλος αυτής της ιστορίας δεν προβλέπεται η ύπαρξη της ομάδας των είκοσι δύο μικρών αεροδρομίων.<br /> Θα προσέξατε επίσης ότι τον περασμένο Οκτώβρη η κατηγορηματική διάψευση του ΤΑΙΠΕΔ περί κλεισίματος των είκοσι δύο μικρών αεροδρομίων, δεν είχε καμμία σχέση με διάψευση των δημοσιευμάτων, σύμφωνα με τα οποία ο επίσημος σύμβουλος ιδιωτικοποίησης του ΤΑΙΠΕΔ για την ιδιωτικοποίηση των μεγάλων και μεσαίων αεροδρομίων, η «LUFTHANSA CONSULTING», θυγατρική της «LUFTHANSA», εισηγήθηκε, πρώτον, το κλείσιμο των είκοσι δύο μικρών και, δεύτερον, την ιδιωτικοποίηση του ενός από τους δύο διεθνείς αεροδιαδρόμους πάνω από την Ελλάδα και από το Αιγαίο, που μέχρι σήμερα διαχειρίζεται η Υπηρεσία Πολιτικής Αεροπορίας με έσοδα 160 εκατομμύρια ευρώ από τα τέλη υπερπτήσεων, δηλαδή από διεθνείς πηγές, χωρίς με κανέναν τρόπο να επιβαρύνει τον κρατικό προϋπολογισμό. Και όχι μόνον αυτό, αλλά από αυτά τα λεφτά συντηρούσε μέχρι πρόσφατα όλα τα μικρά αεροδρόμια μέχρι τη νομοθετική αλλαγή του 2013 και το υπόλοιπο ποσό πήγαινε όλο στον κρατικό προϋπολογισμό.<br />Και έτσι από το παράθυρο -μέσω της συγκρότησης μιας Εθνικής Αρχής Συντονισμού Πτήσεων, χωρίς εκπροσώπους της δημόσιας Υπηρεσίας Πολιτικής Αεροπορίας- το επόμενο βήμα μετά απ’ αυτό που ψηφίζουμε σήμερα, θα είναι η κατάργηση της ίδιας της Υπηρεσίας Πολιτικής Αεροπορίας. <br />Κλείνω την παρένθεση, και θα ήθελα αν μπορείτε να μου δώσετε δυο λεπτά παραπάνω, κύριε Πρόεδρε.<br />Σε ένα τέτοιο τοπίο, λοιπόν, ποιο είναι το brand name που συνενώνει, πρώτον, συμφέροντα ξένων αερομεταφορέων για prime time slots στα ελληνικά αεροδρόμια; Το σύστημα των slots, που είχε η «Ολυμπιακή Αεροπορία» για το εξωτερικό, ξέρετε ότι το πούλησε ολόκληρο μεταξύ 2011-2012 η «MIG» και κάποιο απ’ αυτά τα αγόρασε και η «AEGEAN».<br />Δεύτερον, ποιο είναι το brand name που συνενώνει συμφέροντα που ενδιαφέρονται για απόκτηση της μιας ή της άλλης ομάδας των μεγάλων και μεσαίων αεροδρομίων στην ελληνική επικράτεια;<br />Τρίτον, ποιο είναι το brand name που συνενώνει συμφέροντα που ενδιαφέρονται να ρυθμίσουν προς όφελός τους τα του ελληνικού τουρισμού, ανακατανέμοντας την «πίτα» των διεθνών tour operators που δρουν στην Ελλάδα και πρακτικά ελέγχουν τον ελληνικό τουρισμό;<br />Ένα όνομα κυριαρχεί πλέον στους ουρανούς της Ευρώπης μετά το 2009, εκμεταλλευόμενο πανευρωπαϊκά τις ανακατατάξεις που προκάλεσε η κρίση του 2007-2009: Η LUFTHANSA. <br />Παρακαλώ θερμά, ας μη βρεθεί κανείς να πει ότι από τη στιγμή που η θυγατρική της είναι η σύμβουλος του ΤΑΙΠΕΔ για την ιδιωτικοποίηση των αεροδρομίων, αυτό τη βγάζει από την εικόνα. <br />Θα σας θυμίσω ότι σε πολύ μικρότερη κλίμακα η αντίστοιχη ακριβώς θυγατρική της EUROBANK ήταν σύμβουλος του ΤΑΙΠΕΔ για το ξεπούλημα στην ουσία ούτε ξεπούλημα ήταν, αλλά «χάρισμα», με προικοδότηση «των είκοσι οκτώ κτηρίων Υπουργείων, Αστυνομικών Διευθύνσεων, Εφοριών κλπ.. Και πού κατοχυρώθηκαν τελικά; Σε άλλη θυγατρική της EUROBANK, την EUROBANK PROPERTIES. Αυτό, δηλαδή, που πριν λίγα χρόνια ακόμα θα θεωρούνταν ούτε νόμιμο ούτε, πολύ περισσότερο, ηθικό, σήμερα πλέον είναι και νόμιμο και ηθικό.<br /><br />Η «LUFTHANSA» είναι ήδη χωμένη μέχρι το λαιμό στην ελληνική πραγματικότητα που σχετίζεται με όλα αυτά. Αν συγκρίνουμε τα μεγέθη της μεγάλης ακόμα και κυρίαρχης -παρά το κουτσούρεμά της- Ολυμπιακής του 2007, που ήταν ακόμα δημόσια και πήγαινε για ιδιωτικοποίηση από τις τότε κυβερνήσεις...<br /><br />Τελειώνω, κύριε Πρόεδρε.<br />…με τα σημερινά μεγέθη του ιδιωτικού μονοπωλίου, που δημιουργήθηκε μετά απ’ αυτή την πρωτοφανώς αιτιολογίας απόφαση της Ευρωπαϊκής Επιτροπής, με την απορρόφηση της Ολυμπιακής από την «AEGEAN», θα δούμε ότι στην πραγματικότητα πρόκειται για μια «φούσκα». Διότι, ενώ εμφανίζεται ότι το 2014 ο μοναδικός ελληνικός ιδιωτικός αερομεταφορέας θα έχει σαράντα επτά ελληνικούς και διακόσιους τρεις διεθνείς προορισμούς, οι διεθνείς προορισμοί στους οποίους πραγματικά κάνει πτήσεις αυτό το «φοβερό» μονοπώλιο, θα είναι τέσσερις. Όλες οι άλλες πτήσεις ανήκουν -και από τα έσοδα μόνο ψίχουλα έρχονται μέχρι εδώ, από την απλή εξυπηρέτηση- στην «LUFTHANSA».<br />Είναι ένα σοβαρό βήμα αυτό που κάνετε σήμερα με το παρόν νομοσχέδιο. Είναι αυτό που θέλετε να κάνετε και για τις τράπεζες. Πλήρης αφελληνισμός πια! Όχι απλά το δημόσιο να γίνεται ιδιωτικό, αλλά να υπάρχει πλήρης αφελληνισμός! Κι εδώ μπαίνουν κι άλλα θέματα. Σας τα είπε η εισηγήτριά μας. <br /></speech><speech by="#s90"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε.</speech><speech by="#s25"><from> ΟΛΓΑ-ΝΑΝΤΙΑ ΒΑΛΑΒΑΝΗ</from> Τελειώνω, κύριε Πρόεδρε. <br />Γιατί δεν έρχεται εδώ ο Υπουργός Άμυνας, για να γελάσουμε λίγο με αυτά που προβλέπει το νομοσχέδιο; Είναι όμως τραγικά, δεν είναι για γέλια. Όλες οι πληροφορίες σε πραγματικό χρόνο θα δίνονται παντού, «με επιφύλαξη» -λέει το νομοσχέδιο- «του απορρήτου. Όταν ξέρουμε ότι σχεδόν όλα τα ελληνικά αεροδρόμια είναι ταυτόχρονα και στρατιωτικά, εκτός από πολιτικά. <br />Για όλους αυτούς τους λόγους, όπως καταλαβαίνετε, μια κυβέρνηση που θέλει να κάνει εθνική πολιτική τουρισμού -δηλαδή η προστιθέμενη αξία από τον τουρισμό να μένει εδώ στη χώρα, στους εργαζόμενους, στον ελληνικό λαό, στις μικρομεσαίες ελληνικές επιχειρήσεις- και ταυτόχρονα στοιχειωδώς να προστατεύσει τα εθνικά συμφέροντα, μια τέτοια κυβέρνηση δεν μπορεί να σταθεί με τα slots του prime time ελληνικού αεροπορικού χωροχρόνου ξεπουλημένα. Γι’ αυτό καταψηφίζουμε το παρόν νομοσχέδιο.<br />Σας ευχαριστώ. <br /></speech><speech by="#s90"><from>ΠΡΟΕΔΡΕΥΩΝ</from> Η συνάδελφος κ. Μακρή, Βουλευτής Φθιώτιδος, έχει τον λόγο.<br />ΕΛΕΝΗ ΜΑΚΡΗ-ΘΕΟΔΩΡΟΥ: Σας ευχαριστώ, κύριε Πρόεδρε.<br />Με πρωτοβουλία του Βουλευτή Δωδεκανήσου του κ. Κόνσολα, καταθέσαμε την τροπολογία με γενικό αριθμό 1070 και ειδικό 30, που αφορά είκοσι πέντε επαγγελματίες οδηγούς ταξί στη Ρόδο οι οποίοι έπεσαν θύματα απάτης και λόγω αμέλειας του ελληνικού δημοσίου.<br />Πριν βιαστεί κάποιος να μιλήσει για φωτογραφική ή χαριστική ρύθμιση, να εξηγήσω τα γεγονότα:<br /> Από το 2004 ως το 2007 είκοσι πέντε επαγγελματίες οδηγοί ταξί αγόρασαν από συγκεκριμένο εισαγωγέα οχήματα επιβατηγά δημόσιας χρήσης, δηλαδή ταξί, προκειμένου να ασκήσουν την επαγγελματική τους δραστηριότητα.<br /> Τα σχετικά έγγραφα είχαν ελεγχθεί και ο έλεγχος νομιμότητάς τους είχε γίνει από τις αρμόδιες υπηρεσίες του δημοσίου, δηλαδή το τελωνείο και το γραφείο συγκοινωνιών. Με βάση αυτά τα έγγραφα έγινε και η έκδοση των πιστοποιητικών μετά από αιτήσεις των επαγγελματιών. <br />Πολύ αργότερα το τελωνείο διαπίστωσε ότι ο εισαγωγέας είχε κάνει χρήση πλαστών παραστατικών τελωνισμού των αυτοκινήτων που πουλήθηκαν ακολούθως στους συγκεκριμένους επαγγελματίες. Κάλεσε, μάλιστα, για ανωμοτί καταθέσεις τους επαγγελματίες για περιστατικό το οποίο όφειλαν να ελέγξουν οι εντεταλμένες υπηρεσίες του δημοσίου. <br />Ο εισαγωγέας δεν κατέβαλε ολόκληρο το τέλος ταξινόμησης αλλά το 13%, αφού θεωρήθηκε ότι επρόκειτο να κυκλοφορήσουν ως μεταχειρισμένα αυτοκίνητα δημόσιας χρήσης που πληρούσαν το χρονικό όριο της διετίας. <br />Οι εξαπατηθέντες επαγγελματίες τα αγόρασαν καλή τη πίστη, ενώ αποδείχθηκε ότι ήταν παλαιότερης ηλικίας. Σε αυτήν την περίπτωση δεν θα τα αγόραζαν, αφού ο ν.3109/2003 είναι σαφής και αναφέρει ότι τα επιβατηγά δημόσιας χρήσης οχήματα, δηλαδή τα ταξί, που τίθενται σε κυκλοφορία, πρέπει να είναι καινούργια ή μεταχειρισμένα, της τελευταίας, όμως, διετίας, αν πρόκειται για οχήματα άνω των δύο χιλιάδων εκατό κυβικών. <br />Δεν είναι υπαιτιότητα των επαγγελματιών το ότι κάποιοι δεν έλεγξαν τη γνησιότητα και νομιμότητα των εγγράφων στις τελωνειακές υπηρεσίες. Το ίδιο το τελωνείο χορήγησε τα έγγραφα, αφού αφορούν στα πιστοποιητικά ταξινόμησης ή τελωνισμού των οχημάτων κι έτσι έγινε η αγορά τους από τους συγκεκριμένους επαγγελματίες. <br />Τώρα, το να έρχεται το κράτος αναδρομικά να επιβάλλει κυρώσεις, να θεωρεί συνυπεύθυνους αυτούς τους ανθρώπους και να τους απειλεί με ανάκληση των αδειών ταξί, αποτελεί παραλογισμό και, μάλιστα, σε μία εποχή που απαιτούμε πολλά από τους πολίτες, ενδεχομένως και πέρα από τις δυνατότητές τους. <br />Επισημαίνω και τονίζω το γεγονός ότι οι επαγγελματίες έχουν δικαιωθεί από το Πρωτοδικείο Ρόδου στις προσφυγές που άσκησαν έναντι των πράξεων καταλογισμού που έκανε στους ίδιους το Τελωνείο Ρόδου, ενώ έχουν υποβάλλει και αγωγή στον εισαγωγέα που πρόκειται να εκδικαστεί στο Τριμελές Εφετείο Δωδεκανήσου για το αδίκημα της πλαστογραφίας και της απάτης.<br />Κύριε Υπουργέ, η τροπολογία που καταθέσαμε αφορά αυτούς τους είκοσι πέντε ανθρώπους και προβλέπει τη διατήρηση του δικαιώματος κυκλοφορίας σε είκοσι πέντε μεταχειρισμένα αυτοκίνητα ως επιβατηγά δημόσιας χρήσης, δηλαδή ταξί, κατά παρέκκλιση του εδαφίου ε΄, της παραγράφου 6, του άρθρου 8 του ν. 3109/2003 των οχημάτων που ταξινομήθηκαν μεταξύ των ετών 2004 έως 2007 από τη Διεύθυνση Μεταφορών και Επικοινωνιών Δωδεκανήσου της Περιφερειακής Ενότητας Ρόδου. Αφορά σε αυτά τα είκοσι πέντε ταξί που αγοράστηκαν με παραποιημένες πρωτότυπες αλλοδαπές άδειες και οι οποίες δεν ελέγχθηκαν επαρκώς και αρχικά από τις αρμόδιες τελωνειακές υπηρεσίες. Αποτελεί όχι μόνο αποκατάσταση μιας αδικίας αλλά και εφαρμογή του περί δικαίου αισθήματος. <br />Ζητούμε, επικαλούμενοι την κοινή λογική, να κάνετε αποδεκτή την τροπολογία αυτή. <br />Και θα παρακαλούσα να γίνει μία διόρθωση: Στην τρίτη σειρά εκ παραδρομής γράφτηκε «της ισχύει», ενώ το σωστό θα ήταν «όπως ισχύει».<br />Σας ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Κύριε Υφυπουργέ, έχετε τον λόγο.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, η σημερινή ημέρα είναι μία πάρα πολύ σημαντική ημέρα για τη χώρα μας όχι απλώς γιατί αναλαμβάνει για άλλη μία φορά την Προεδρία -αν δεν κάνω λάθος είναι η πέμπτη- αλλά γιατί, όπως είπε και ο Πρωθυπουργός, αυτή είναι μία Προεδρία ελπίδας. Συμφωνώ απόλυτα  και το πιστεύω γιατί θεωρώ ότι θα είναι μία πετυχημένη Προεδρία, μία αποδοτική Προεδρία για τη χώρα αλλά και για την Ευρώπη συνολικότερα.<br />Θα ισχυροποιήσει ακόμα περισσότερο τη θέση μας στην Ευρώπη, θα αποδείξει σε όλους τους εταίρους μας ότι η Ελλάδα και μπορεί και πρέπει και έχει τη δυνατότητα να βγει από την κρίση, αλλά κυρίως είναι ωφέλιμη στην Ευρώπη από όταν έγινε μέλος της. Έχει αποδείξει ότι προσπαθεί κάθε φορά να βελτιώνει και τη θέση της αλλά και τη θέση της Ευρώπης.<br />Πρέπει να σας πω ότι στην Προεδρία αυτή -για να αναφερθώ και στον τομέα μου- οι μεταφορές, οι επικοινωνίες αλλά και η ναυτιλία παίζουν ένα πάρα πολύ σημαντικό ρόλο, έχουν σημαντικές προτεραιότητες. Επίσης, θέλω να σας ενημερώσω ότι στο άτυπο Συμβούλιο Υπουργών Μεταφορών, το οποίο θα γίνει στην Αθήνα, η πρώτη προτεραιότητα την οποία βάλαμε και συμφωνήθηκε από το Συμβούλιο Υπουργών Μεταφορών είναι η οδική ασφάλεια, για την οποία έχουν ειπωθεί πολλά, έχουν ακουστεί πολλά, στην πράξη όμως είναι πάρα πολλά αυτά τα οποία έχουν να γίνουν.<br />Εμείς είμαστε έτοιμοι στο Υπουργείο και θα προχωρήσουμε σε καινοτόμες λύσεις που αφορούν την οδική ασφάλεια συνολικά σε όλο τον ευρωπαϊκό χώρο και κυρίως στην Ελλάδα, που είναι μία από τις χώρες η οποία υστερεί πάρα πολύ στο θέμα αυτό.<br />Κυρίες και κύριοι συνάδελφοι, σήμερα κουβεντιάζουμε το σχέδιο νόμου για την Αρχή Συντονισμού Πτήσεων. Θα προσπαθήσω να είμαι σύντομος και κυρίως να απαντήσω σε ερωτήματα τα οποία έχουν ακουστεί. Γνωρίζετε ότι δεν έχω νομοθετική πρωτοβουλία. Αντικαθιστώ τον Υπουργό, ο οποίος απουσιάζει σήμερα. Είναι στη συνάντηση των Επιτρόπων στο Ζάππειο.<br />Λαμβάνοντας, λοιπόν, υπ’ όψιν όλες τις ελλείψεις και τις αδυναμίες στην εξέλιξη της ζήτησης και της χωρητικότητας στα ελληνικά αεροδρόμια και ιδίως στα περιφερειακά, κρίθηκε αναγκαία η αλλαγή του νομοθετικού πλαισίου για την αρχή αυτή. Με το προτεινόμενο σχέδιο νόμου συνιστάται η Ανεξάρτητη αρχή Συντονισμού Πτήσεων ως νομικό πρόσωπο ιδιωτικού δικαίου μη κερδοσκοπικού χαρακτήρα, που δεν ανήκει στο κράτος και η οποία αντικαθιστά την ήδη λειτουργούσα αρχή, η οποία καταργείται. Επίσης, σε αυτό το σχέδιο νόμου εισάγονται διάφορες ρυθμίσεις για διάφορα θέματα αρμοδιότητας του ΥΠΟΜΕΔΙ, στα οποία νομίζω ότι αναφέρθηκε εκτενέστατα ο Υπουργός χθες.<br />Κυρίες και κύριοι συνάδελφοι, το 2013 για το Υπουργείο μας ήταν μία άκρως παραγωγική χρονιά, μία χρονιά επίτευξης συγκεκριμένων στόχων. Πετύχαμε σημαντικές δομικές αλλαγές που θα μας επιτρέψουν να συνεχίσουμε τη χρονιά την οποία ξεκινήσαμε, στηριζόμενοι σε πιο γερές βάσεις για την ανάπτυξη του τόπου. Παρά τα σύνθετα προβλήματα τα οποία υπήρχαν, τις κατεστημένες νοοτροπίες, προχωρούμε σε μεταρρυθμίσεις και δομικές αλλαγές που στοχεύουν στη βελτίωση της καθημερινότητας του πολίτη και στην αναβάθμιση της ποιότητας της ζωής του.<br />Γι’ αυτό το λόγο, οι ρυθμίσεις που αφορούν τους κλάδους αυτούς είναι συνεχείς και εξελισσόμενες, διότι οι μεταφορές και οι επικοινωνίες αποτελούν δυναμικά τμήματα στη σύγχρονη οικονομία που βρισκόμαστε. Κατ’ αρχάς, ρυθμίζεται το θέμα για τη μετασκευή των κινητήρων στα κυκλοφορούντα οχήματα με φυσικό αέριο. Θα σας θυμίσω ότι η ρύθμιση αυτή είναι ανάλογη με αυτή του υγραερίου, η οποία μέχρι σήμερα έχει αποδειχθεί απόλυτα ασφαλής. Η προτεινόμενη ρύθμιση είναι αναγκαία, δεδομένου ότι αναμένεται να προσφέρει σημαντικότατη ανάπτυξη στην αγορά της αεριοκίνησης, χωρίς να επιφέρει την παραμικρή περιβαλλοντολογική επιβάρυνση ή την ελάχιστη έκπτωση, αν θέλετε, σε θέματα ασφάλειας, δεδομένου ότι ο κανονισμός ο οποίος υπάρχει, ο AR 110, παρέχει τις μεγαλύτερες εγγυήσεις στην ασφάλεια του εξοπλισμού που τοποθετείται στο αυτοκίνητο. Εφαρμόζεται σε όλες τις χώρες και για όλες τις οικογένειες των αυτοκινήτων.<br />Η άλλη ρύθμιση που προωθείται σε αυτό το σχέδιο νόμου είναι η κάλυψη των περιπτώσεων χρηματοδότησης μετόχων του ΚΤΕΛ για διάφορους προσωπικούς, οικονομικούς ή για λόγους υγείας, αν θέλετε, που δεν πρόλαβαν να καταθέσουν εμπρόθεσμα μέχρι τις 31-7-2009 τις άδειες κυκλοφορίας του αυτοκινήτου τους τα οποία ήδη είχαν παραγγείλει. Είναι ένα θέμα καθαρά κοινωνικό και νομίζω ότι με τη ρύθμιση αυτή ξεπερνούμε και βοηθούμε σε αυτήν την κρίσιμη περίοδο, με τα πολλά οικονομικά προβλήματα, μια συγκεκριμένη ομάδα ανθρώπων οι οποίοι προσφέρουν ένα κοινωνικό έργο.<br />Με σκοπό την αποσυμφόρηση των υπηρεσιών της περιφέρειας και σε συνεννόηση με τις περιφέρειες για το πλήθος «άχρηστων» -σε εισαγωγικά η λέξη- φακέλων συσσωρευμένων επί δεκαετίες και με δεδομένο την ύπαρξη ενός αξιόπιστου μηχανογραφικού συστήματος του Υπουργείου το οποίο υποστηρίζει αυτές τις δράσεις, προβλέπεται η καταστροφή αυτών, εφόσον έχει παρέλθει ο χρόνος διατήρησής τους τουλάχιστον είκοσι χρόνια.<br />Επίσης, με ρύθμιση που εισάγεται, καθορίζονται οι όροι και οι προϋποθέσεις για εγκατάσταση συσκευών φόρτισης συσσωρευτών ηλεκτροκίνητων οχημάτων. Γι’ αυτά έδωσα διευκρινίσεις προηγουμένως. Αυτό έγινε προκειμένου να υπάρχει μία έγκαιρη βοήθεια και μία καθόλου καθυστερημένη τοποθέτηση των φορτιστών σε όλα τα σημεία, όπου είναι απαραίτητα, διότι θεωρώ σημαντικό το ηλεκτρικό αυτοκίνητο. Όπως είπε και ο Υφυπουργός Ενέργειας, πριν από ένα μήνα περίπου εγκαινιάσαμε στην Ελλάδα το πρώτο ηλεκτρικό αυτοκίνητο, το οποίο ήρθε και μπήκε σε κυκλοφορία. Για να μπορέσει να διαδοθεί, χρειάζεται να υπάρχουν σοβαρές και σωστές υποδομές.<br />Υπάρχει, επίσης, μία ρύθμιση για τον ΚΟΚ, για ένα σήμα το οποίο αφορά την ορατότητα σε περίπτωση ομίχλης.<br />Επίσης, υπάρχουν ρυθμίσεις σε άρθρο το οποίο απλουστεύει τις διαδικασίες για την πρόσβαση στο επάγγελμα του οδικού μεταφορέα εμπορευμάτων και την πρόσβαση στην αγορά των οδικών εμπορευματικών μεταφορών, διαφορετικά «Δημόσιας Χρήσης Αυτοκίνητα». Συγκεκριμένα, καταργείται η άδεια οδικών μεταφορών, η οποία ισχύει μόνο για τις επιχειρήσεις και η οποία επιβάρυνε αυτές τις επιχειρήσεις με διπλή αδειοδότηση. <br />Προσπαθούμε, λοιπόν, να διευκολύνουμε τους Έλληνες πολίτες και τους Έλληνες μεταφορείς. Καταργούνται οι ειδικές εκτιμητικές επιτροπές, οι οποίες ίσχυαν για τη σύσταση μεταφορικών εταιρειών και αντικαθίστανται με τις επιτροπές που ισχύουν για όλες τις εμπορικές εταιρείες.<br />Θα ήθελα να θίξω και ένα άλλο σημείο, με το οποίο μου δίνεται η δυνατότητα να απαντήσω και στον κ. Παπαδημούλη για χθες. <br />Θέλω να σας πω για μία δική μου πρωτοβουλία αλλά και του Υπουργείου, τον Αύγουστο του 2013, όπου υπήρχαν προθεσμίες οι οποίες ήταν για μέχρι το τέλος. Όμως, για τη διευκόλυνση της διαδικασίας, υπήρχε μία απόφαση την οποία υπέγραψε και ο Υφυπουργός Ανάπτυξης, με την οποία απλοποιούνται όλες οι διαδικασίες και καταργούνται οι διοικητικές πράξεις, προκειμένου να μην υπάρχει καθυστέρηση στην πιστοποίηση της εγκατάστασης του συστήματος εισροών-εκροών.<br />Αυτό το λέω, διότι απόρησα γιατί η εισηγήτρια του ΣΥΡΙΖΑ λέει ότι θα ψηφίσουν «ΠΑΡΩΝ». Είναι μία απλή διαδικασία. Για να μπορούσες να συνδέσεις με ένα καλώδιο τη δεξαμενή με το κομπιούτερ που ελέγχει τις εισροές και τις εκροές, μέχρι σήμερα έπρεπε να βγάλεις καινούργια πολεοδομική άδεια. Αν είναι δυνατόν! Αυτές είναι οι κωλυσιεργίες και τα προβλήματα που δημιουργεί μία κατεστημένη νοοτροπία. Αυτό το καταργούμε, λοιπόν και λέμε ότι δεν χρειάζεται να βγάζεις πολεοδομική άδεια για να κάνεις τη σύνδεση και να λειτουργήσει το σύστημα.<br />Επίσης, θέλω να σας πω ότι το σημαντικό που κάνουμε είναι να μεταθέτουμε την ευθύνη στους εγκαταστάτες, στους μηχανικούς που είναι ήδη διαπιστευμένοι για να τοποθετήσουν αυτά τα συστήματα και όχι τις Διευθύνσεις Μεταφορών. Γιατί αν γινόταν αυτό, θα έπρεπε οι Διευθύνσεις Μεταφορών της Περιφέρειας να ελέγξουν τουλάχιστον πέντε χιλιάδες πρατήρια στην Αθήνα και τη Θεσσαλονίκη, πράγμα το οποίο είναι αδύνατο και χρονοβόρο.<br /><br />Κύριε Πρόεδρε, θα ήθελα ακόμα δέκα λεπτά, παρακαλώ.<br />Σήμερα, λοιπόν, η κατάσταση έχει διαμορφωθεί ως εξής: Στην Αθήνα και τη Θεσσαλονίκη έχει λήξει η προθεσμία για την τοποθέτηση του συστήματος αυτού. Οι ελεγκτικές υπηρεσίες του Υπουργείου Ανάπτυξης –γιατί το Υπουργείο Ανάπτυξης κάνει τον έλεγχο- προχωρούν σε ελέγχους σε όλα τα πρατήρια. Οι δε περιφέρειες και οι Υπηρεσίες Μεταφορών και Επικοινωνιών που έχουν, προχωρούν ως αδειοδοτούσες υπηρεσίες σε αναστολή λειτουργίας των πρατηρίων που δεν έχουν τοποθετήσει αυτό το σύστημα. Έχουν μέχρι σήμερα πραγματοποιηθεί περίπου πάνω από διακόσιοι έλεγχοι και έχει ανασταλεί η λειτουργία τουλάχιστον σε πρατήρια που βρίσκονται στην υπόλοιπη χώρα, όπου η προθεσμία λήγει μέχρι τις 27 Μαρτίου του 2014.<br />Ήθελα να σας ενημερώσω ότι όπως πληροφορήθηκα από το Υπουργείο Ανάπτυξης, γιατί αυτή είναι δική του αρμοδιότητα, οι αποφάσεις για την τοποθέτηση συστημάτων εισροών-εκροών και στα διυλιστήρια και σε εταιρείες εμπορίας πετρελαιοειδών βρίσκονται στο τελικό στάδιο της υπογραφής, ώστε μέχρι το τέλος του Μαρτίου όλο αυτό το σύστημα να έχει ολοκληρωθεί σε όλο το κύκλωμα διακίνησης πετρελαιοειδών. Αυτό δείχνει ποια είναι η πρόθεση της Κυβέρνησης σήμερα. <br />Επίσης, έχει ήδη υπογραφεί και έχει πάρει ΦΕΚ η σύμβαση των βυτιοφόρων τόσο για το ατελώνιστο καύσιμο, όσο και για τα συμβατικά καύσιμα. <br />Η παρούσα διάταξη, λοιπόν, αυτό που προσπαθεί να κάνει είναι να επιταχύνει την τοποθέτηση και τη λειτουργία του συστήματος αυτού, καταργώντας την οικοδομική άδεια, αφού η σύνδεση του συστήματος με υπόγειες καλωδιώσεις δεν επηρεάζει τη στατιστική επάρκεια του περιβάλλοντος χώρου του πρατηρίου.<br />Συνεχίζοντας, ήθελα να αναφερθώ πάλι σε μία –με την καλή έννοια- πρόκληση του κ. Παπαδημούλη.<br />Κύριε Παπαδημούλη, ναι, είναι αλήθεια. Το είπε και ο πρώην Πρόεδρος της Βουλής. Εγώ ήμουν αυτός που πριν από ένα χρόνο είχα ζητήσει να αποσυρθούν αυτές οι διατάξεις για το ΤΕΕ, γιατί πραγματικά –τότε το είχε αποδεχθεί και ο κ. Βορίδης, καθώς ήταν εισηγητής της Νέας Δημοκρατίας- έχω μία ξεκάθαρη άποψη, την οποία δεν αλλάζω σε όποια θέση κι αν βρίσκομαι. Η άποψή μου είναι συγκεκριμένη. Πιστεύω ότι η χώρα χρειάζεται ένα αξιόπιστο Τεχνικό Επιμελητήριο που θα εποπτεύει συνολικά το επάγγελμα των μηχανικών.<br />Η χώρα χρειάζεται, όμως, ένα Τεχνικό Επιμελητήριο που θα χωράει μέσα όλους τους μηχανικούς, και τους ΠΕ και τους ΤΕ, χωρίς αντιπαραθέσεις, χωρίς αντεγκλήσεις. <br />Το παρόν σχέδιο νόμου με την τροποποίηση και με τις βελτιώσεις που καταθέσαμε πριν από λίγο αναγνωρίζει την ανάγκη όσμωσης για την εξεύρεση λύσης από κοινού στα προβλήματα του κλάδου. <br />Πρέπει, επιτέλους, να εγγραφούν οι μηχανικοί της κατηγορίας ΤΕ ως μέλη του Τεχνικού Επιμελητηρίου. Πρέπει να λήξει αυτή η διαμάχη δεκαετιών. Νομίζω ότι είναι μια ευκαιρία σήμερα να γίνει αυτό. Επίσης, πρέπει να λήξει και η εκκρεμότητα με τα επαγγελματικά δικαιώματα. Δυστυχώς, η πολιτεία μέχρι σήμερα ήταν αναξιόπιστη απέναντι στους αποφοίτους των ΤΕΙ -ή των σημερινών Ανωτάτων Τεχνολογικών Ιδρυμάτων. <br />Πιστεύω, λοιπόν, ότι είναι ένα ξεκίνημα το οποίο γίνεται σήμερα όλο αυτό, για να καταφέρουμε κάποια στιγμή να κάνουμε το αυτονόητο και αυτό που ισχύει σε όλη την Ευρώπη, δηλαδή οι μηχανικοί -που είναι η ραχοκοκαλιά, αν θέλετε, της ελληνικής κοινωνίας, ο καθένας με τον ρόλο του, άλλος είναι ο ρόλος του ΠΕ, άλλος είναι ο ρόλος και οι αρμοδιότητες του ΤΕ- να συνυπάρξουν σε ένα επιμελητήριο, σε ένα όργανο, που είναι χρήσιμο και απαραίτητο για τη χώρα. <br />Κυρίες και κύριοι συνάδελφοι, κλείνοντας, θέλω να πω ότι από αυτά που σας ανέφερα, όσο αναλυτικά μου επέτρεπε ο χρόνος μου, προχωράμε δυναμικά προς την ανάπτυξη των μεταφορών. Και με μια συνεπή και συνεχή εφαρμογή της πολιτικής μας πιστεύω ότι θα εξασφαλίσουμε την ανάπτυξη. Αυτή η ανάπτυξη θα εξασφαλίσει την ευημερία των πολιτών, οι οποίοι είναι όλοι σε μία δύσκολη και δυσχερή θέση. Σε αυτό το καλύτερο αύριο εστιάζουμε τις δράσεις μας, τις παρεμβάσεις μας και σε αυτό χρειαζόμαστε και τη συναίνεση τη δική σας, όχι μόνο στα λόγια ότι συμφωνούμε μεν, αλλά όχι. <br />Νομίζω ότι για τη χώρα σε μία τέτοια περίοδο που έχει ξεπεράσει το δύσκολο χρόνο της, η συναίνεση όλων των πολιτικών πλευρών και η συναίνεση των Βουλευτών ξεχωριστά αλλά και η συνεννόηση η οποία είναι απαραίτητη για να προχωρήσει η χώρα μπροστά, είναι ευθύνη όλων μας. <br />Ευχαριστώ.<br /></speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε, κύριε Υπουργέ. <br />ΛΙΤΣΑ ΑΜΜΑΝΑΤΙΔΟΥ ΠΑΣΧΑΛΙΔΟΥ: Δεν μας είπατε με την τροπολογία τι θα κάνετε, για να ξέρουμε να τοποθετηθούμε.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Από ό,τι ακούσατε χθες, ο Υπουργός είπε ότι δεν θα εισαχθεί καμμία τροπολογία. Η μόνη τροπολογία η οποία εισάγεται και εγκρίνεται είναι του Βουλευτή κ. Κόνσολα, γιατί πραγματικά είναι ένα καθαρά κοινωνικό θέμα. Συμφωνούμε απόλυτα με την τροπολογία του κ. Κόνσολα και των υπολοίπων συναδέλφων που υπογράφουν.</speech><speech by="#s90"><from>ΠΡΟΕΔΡΕΥΩΝ</from> Κύριε Παπαδημούλη…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, μπορώ να έχω τον λόγο;</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Πρόεδρε, έχετε τον λόγο. Καλή χρονιά.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, χθες είχαμε μια μακρά και έντονη συζήτηση. Δυστυχώς, μου είπαν φίλοι που παρακολουθούσαν τη συνεδρίαση, τι έγινε από τη θέση του Προεδρεύοντος, της Αντιπροέδρου της Βουλής. Όπως γνωρίζετε, ο Προεδρεύων θα πρέπει να γνωρίζει ότι ακούγεται μεν εκείνος, αλλά δεν ακούγονται οι Βουλευτές στους οποίους απευθύνεται, αν δεν είναι ανοικτό το μικρόφωνό τους. <br />Κατά συνέπεια, όταν αναφέρεται σε Βουλευτές και μάλιστα με φράσεις και ύφος επιτιμητικό, δεδομένου ότι ο Προεδρεύων δεν έχει από τον Κανονισμό δικαίωμα να διατυπώνει άποψη, κατά τον Κανονισμό οφείλει να κατέρχεται στην Αίθουσα και να διατυπώνει την όποια άποψη έχει. Εκεί έχει αρμοδιότητα μόνο να διευθύνει της συζήτησης και να εφαρμόζει τον Κανονισμό στην περίπτωση που οποιοσδήποτε Βουλευτής δεν τον τηρεί. <br />Από την άλλη μεριά, επειδή ο Υπουργός Υποδομών κ. Χρυσοχοΐδης έλεγε επανειλημμένως ότι αυτό το οποίο υπερασπίζεται είναι το δημόσιο συμφέρον, ενώ έλεγε ότι οι απόψεις που εξετίθεντο, οι διαφορετικές από τις δικές του, είναι απόψεις αυτών που είναι απέξω, δηλαδή κάποιων άλλων, όπως για παράδειγμα συνδικαλιστών ή άλλων συμφερόντων κ.λπ., θα έλεγα ότι όλα αυτά απαξιώνουν το Κοινοβούλιό μας. <br />Γι’ αυτό το λόγο, οφείλω να απαντήσω και σε κάποιες παρερμηνείες. Μάλιστα, σήμερα διάβασα σε μια εφημερίδα έναν τίτλο που μιλούσε για εμφύλια σύρραξη. Η εφημερίδα σχολιάζει τη διαφωνία μου -όπως δικαιούμαι και οφείλω να κάνω διατυπώνοντας ελευθέρως τη γνώμη μου και την ψήφο μου- για διατάξεις που περιέχει αυτό το νομοσχέδιο, τις οποίες μάλιστα χαρακτήρισα ως σκανδαλώδεις εξηγώντας τους λόγους.<br />Εάν, λοιπόν, χαρακτηρίζουμε ως εμφύλια τη σύρραξη, είτε μεταξύ Βουλευτών που παρέχουν ψήφο εμπιστοσύνης στην Κυβέρνηση είτε μεταξύ Βουλευτών ενός κόμματος που μπορεί να έχουν μια διαφορετική άποψη, τότε προφανώς εδώ κάνουμε κάτι άλλο από το να συμβάλλουμε στο να διατυπώνουν ελεύθερα εδώ οι Βουλευτές την άποψή τους και η εκάστοτε κυβέρνηση και ο οποιοσδήποτε Υπουργός να σέβεται όλες τις απόψεις και να μην διακηρύσσει ότι ουσιαστικά είναι ο μόνος προστάτης του δημοσίου συμφέροντος. Διότι αυτό το γεγονός υποχρεώνει όσους σέβονται τον εαυτό τους να αντικρούσουν σθεναρώς τέτοιες υποκριτικές απόψεις και ισχυρισμούς. <br />Επειδή εγώ επιμένω στην άποψη μου, θα ήθελα να πω, κύριε Πρόεδρε, ότι υπάρχει μια παρεξήγηση. Και επειδή θητεύετε εδώ πολλά χρόνια, θα ήθελα να υπενθυμίσω ότι εγώ πράγματι ως Υπουργός Παιδείας ίδρυσα τα Τεχνολογικά Εκπαιδευτικά Ιδρύματα. Και επειδή όντως πιστεύω ότι έχουμε καταντήσει να δίνουμε στάτους τριτοβάθμιας εκπαίδευσης σε κολλέγια και σε κέντρα μεταλυκειακής κατάρτισης εφαρμόζοντας κανονισμούς και οδηγίες της Ευρωπαϊκής Ένωσης εκεί που κάθε φορά τα συμφέροντα -υπηρετούμενα από Υπουργούς Παιδείας ή άλλους- δίνουν δικαιώματα στον κάθε επιχειρηματία που στήνει –υποτίθεται- μια σχολή και στα ανώτατα τεχνολογικά εκπαιδευτικά ιδρύματα τα οποία έχουν όλες τις κατά νόμο προϋποθέσεις που έχουν και τα πανεπιστήμια σχετικά με τους όρους που διέπουν τα προσόντα του διδακτικού προσωπικού –αυτό που έλειπε στην αρχή, δηλαδή τα διδακτορικά, την ερευνητική εργασία και επιπλέον την εμπειρία στην παραγωγή- οφείλω να υπερασπίζομαι αυτό –και όχι μόνο- για το οποίο εγώ υπερηφανεύομαι ότι προσέφερα εργαζόμενος τέσσερα χρόνια. <br />Θεωρώ ότι εδώ και είκοσι πέντε χρόνια που συνεχίζεται ένας κυριολεκτικός διωγμός των εκατόν είκοσι χιλιάδων και πλέον αποφοίτων αυτών των ιδρυμάτων που έχουν την ίδια μοίρα με τους αποφοίτους των πανεπιστημίων, όλοι οι νέοι άνθρωποι σήμερα, όσα πτυχία και να κατέχουν, είναι υποχρεωμένοι, για παράδειγμα, οι δικηγόροι να πάνε στα μεγάλα δικηγορικά γραφεία ή οι διπλωματούχοι ή πτυχιούχοι μηχανικοί να πάνε στα μεγάλα -μέχρι προχθές που ξέσπασε η κρίση- μελετητικά και κατασκευαστικά γραφεία για 500 και 600 ευρώ. Εκεί δεν υπάρχει διάκριση διπλωματούχων και πτυχιούχων. <br />Το ίδιο συμβαίνει και με τους νέους γιατρούς, οι οποίοι πρέπει να πάνε στα διάφορα κέντρα πόνου –όπως ακούω τώρα- και σε κάποια άλλα «μαγαζιά», που στήνονται. Εγώ θέλω να είμαι συνεπής με τον εαυτό μου. Εδώ είχα ψέξει τον τότε Υπουργό Υγείας τον κ. Αβραμόπουλο, που πήγε να εγκαινιάσει ένα υποκατάστημα του Ιατρικού Κέντρου του κ. Αποστολόπουλου στο Περιστέρι. <br />Αυτήν την υπόθεση της λεγόμενης ιδιωτικής οικονομίας εγώ τη θεωρώ δημιουργική, εάν δεν κινείται τυχοδιωκτικά, κομπραδόρικα, πάντοτε απομυζώντας από τον εθνικό κορμό, από την ίδια την κοινωνία, από τον μόχθο της. Και αν υπάρχει κάτι, το οποίο κανένας έντιμος και λογικός άνθρωπος δεν θα αρνηθεί, είναι ότι στην Ελλάδα φθάσαμε στο σημείο σε έργα, τα οποία έχουν γίνει με τη χρηματοδότηση της Ευρωπαϊκής Ένωσης, να βάζουμε διόδια για τους επιχειρηματίες, που με τα λεφτά της Ευρωπαϊκής Ένωσης τα έκαναν. Από το Πρόγραμμα Δημοσίων Επενδύσεων έπρεπε -και μιλάμε για δισεκατομμύρια- το 2% των αμοιβών, μελετών, έργων όλων των μηχανικών, μελών και μη μελών του ΤΕΕ, να πηγαίνουν σε μία διαχείριση που μέχρι τώρα δεν μας έχουν πει, ούτε οι οικονομικοί επιθεωρητές ούτε το εποπτεύον Υπουργείο, εάν έχουν κάνει έναν στοιχειώδη έλεγχο. Έπρεπε να έρθει η Επιτροπή Ανταγωνισμού να καταδικάσει το ΤΕΕ ότι λειτουργεί ως καρτέλ επιχειρήσεων, επιβαρύνοντας το κόστος των έργων και τον ανταγωνισμό. Και σήμερα γίνεται δίκη στο Τριμελές Πλημμελειοδικείο με κατηγορούμενο τον πρώην Πρόεδρο του ΤΕΕ, κυρίες και κύριοι συνάδελφοι, μηχανικοί και μη μηχανικοί.<br />Σας λέω καθαρά –χρόνια με ακούτε εδώ- ότι η Κοινοβουλευτική Δημοκρατία δεν λειτούργησε ποτέ στην Ελλάδα διότι λειτουργούν, όπως λέει το άσμα, οι παρέες που κάνουν ιστορία και τα κόμματα με την ενός ανδρός αρχή. Και βλέπω ότι και η φέρελπις Αξιωματική Αντιπολίτευση έγινε και αυτή τώρα κόμμα με τον Αρχηγό, ο οποίος κατέθεσε και τη δήλωση ότι αυτά περί Ενιαίου Κοινωνικού Μετώπου, κ.λπ., κύριε Παπαδημούλη, είναι για τους αφελείς ή για τους ευφυείς που χρειάζονταν κάποιο άλλοθι, όταν την «έκαναν» με ελαφρά πηδηματάκια από το ΠΑΣΟΚ. Διότι πλέον εκεί μένουν όσοι ξέρουν ότι όποιος έχει τσίπα και φιλότιμο φεύγει από κάπου όταν είναι με τα πάνω, όχι όταν είναι με τα κάτω. Όταν είναι με τα κάτω, μένει και μάχεται. Δεν γίνεται λιποτάκτης.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Έτσι ακριβώς.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Και θέλω να σας πω μπράβο γι’ αυτό που είπατε, παρ’ όλο που πολλές φορές διαφωνούμε και προσωπικά, ότι θα τους κάνετε ακτινογραφία ψηφιακή στήθους -δεν προχωρώ σε άλλα σημεία- της προσωπικότητας καθενός.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Μαστογραφία.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ξέρετε την ιστορία με τον διάολο και το άτρυπο κολοκύθι; Αυτοί που ζούσαν χρόνια μέσα στο ΠΑΣΟΚ και πρέπει να απολογείται το ΠΑΣΟΚ σαν τον απατημένο σύζυγο, που τον κατηγορούμε ότι το έτερον ήμισυ τον κεράτωνε και αυτός δεν πήρε χαμπάρι. Ναι, αλλά έτσι δεν πρόκειται αυτή η κοινωνία να πάει μπροστά, εάν κατηγορούμε τον κόσμο που ψήφιζε Νέα Δημοκρατία, διότι ο κ. Λιάπης είναι αυτός ή ο κ. Τομπούλογλου ή κάποιοι άλλοι ή αν κατηγορούμε τον κόσμο που ψήφισε το ΠΑΣΟΚ. Αύριο, αν γίνετε κυβέρνηση, να κατηγορούμε τον κόσμο που σας ψηφίζει ή τα στελέχη σας, διότι κάποιοι μπορεί –εύχομαι, ελπίζω- να βγουν λωποδύτες. Εδώ ο Θεός ο ίδιος έκανε λάθος. Είχε έναν άγγελο δίπλα του και ήταν ο διάολος. Στοιχειώδη πράγματα είναι αυτά, που προέρχονται όλα από τη λαϊκή σοφία. <br /><br />Θέλω λοιπόν και εγώ κλείνοντας, κύριε Πρόεδρε, να σας πω ξεκάθαρα ότι εγώ δεν μιλούσα εδώ πέρα για συμφέροντα. Η ΕΕΤΕΜ είναι η Επαγγελματική και Επιστημονική Ένωση των τεχνολόγων Μηχανικών και είναι αλήθεια ότι είναι στο περιθώριο. Δεν τους δέχεται καν ο Υπουργός. Κάθε μέρα είναι με τον Πρόεδρο και την ομάδα -που δεν έχει καμμία σχέση με τη μάζα των μελών του Τεχνικού Επιμελητηρίου- με τα παιδιά και τους νέους κάτω των σαράντα και πενήντα ετών, αυτή η διακομματική ομάδα του Τεχνικού Επιμελητήριου που παράγεται και αναπαράγεται από την εποχή που ήταν εκεί μεγάλες προσωπικότητες –και οι μηχανικοί και οι δικηγόροι και οι γιατροί τότε ήταν ομάδες κοινωνικές, πρωτοπόρες για τον εκσυγχρονισμό και τον εκδημοκρατισμό της χώρας. Τώρα όλα τα υπερώα αυτά έχουν γίνουν κατεστημένο και καταπιέζουν τον επιστημονικό κόσμο της χώρας. <br />Και αυτό το πληρώνει η ίδια η κοινωνία, όταν οι ικμάδες της αυτές αχρηστεύονται. Διότι όταν είσαι επάνω κρούστα συμφερόντων, πρέπει να σε διατρυπήσει με ορμή, ισχυροτάτη δύναμη για να μπορέσει να φθάσει στο σωστό κάτω, στο λαό. <br />Κλείνω, λοιπόν, κύριε Πρόεδρε, λέγοντας ότι για μένα υπάρχουν μία, δύο, τρεις λέξεις σε αυτές τις διατάξεις που φέρνει το Υπουργείο για το Τεχνικό Επιμελητήριο. Αυτή που λέει «έλεγχος αγοράς των υλικών και τιμολόγηση του κόστους ουσιαστικά των έργων». Σας λέγω από εδώ ότι όποιοι συμφωνήσετε, δίνετε στην τρόικα το δικαίωμα να έρθει και να πει: «Μα, εγώ σας εζήτησα για να περιοριστεί το κόστος των έργων, για να μην μετακυλύεται στο λαό ό,τι τρώνε κάποιοι είτε ως μεγαλοκατασκευαστές είτε ως μεσάζοντες είτε με οποιονδήποτε τρόπο, ό,τι αυτό προέρχεται ως προϊόν που πάει στο Πρόγραμμα Δημοσίων Επενδύσεων, πάει σε δάνεια».<br />Μας το λέει άλλωστε ο Σύνδεσμος των Κατασκευαστικών Εταιρειών. Έχουν δίκιο οι άνθρωποι. Σου λέει, ωραία, δώσε στο ΤΕΕ. Εκεί είναι τα περισσότερα μεγαλοστελέχη των εταιρειών μας, οι επιχειρηματίες. Ωραία. Εμείς θα κοστολογούμε, λοιπόν, τα έργα με αυτόν τον τρόπο. Και φυσικά, όταν θα έρθει η τρόικα θα πουν: «Κοιτάξτε, κόψτε την εισφορά του αγγελιόσημου για τους δημοσιογράφους, κόψτε την εισφορά στα ασφαλιστικά ταμεία, κόψτε εκεί που ήδη τα μισά μέλη του ΤΕΕ δεν έχουν –νομίζω ότι η κυρία εκ Κεφαλληνίας το ανέφερε, όπως και άλλοι συνάδελφοι- να πληρώσουν την εισφορά. <br /><br />Τι σχέση έχουν, λοιπόν, όλοι αυτοί με τους μεγαλοκατασκευαστές, τους μεγαλομελετητές, αυτούς που λυμαίνονται τα δημόσια έργα, τουλάχιστον σαράντα χρόνια από τη Μεταπολίτευση έως τώρα, γιατί πιο πριν δεν ήξερε και κανείς τι γίνεται ακριβώς; <br />Κύριε Πρόεδρε, γι’ αυτόν τον λόγο εγώ, αυτές τις διατάξεις αν δεν αποσυρθούν, ώστε να βγουν από εκεί όσα δεν έχουν καμμία σχέση με το ρόλο του Τεχνικού Επιμελητηρίου ως επιστημονικού συμβούλου του Κράτους και όχι ως διαμεσολαβητή των ισχυρών συμφερόντων, το οποίο μας έλεγε χθες ο κύριος Υπουργός ότι υπερασπίζεται το δημόσιο συμφέρον κάνει λάθος, όπως του είπα, και λυπάμαι, διότι κάνει το λάθος και διότι συμβαίνει να είμαστε στο ίδιο κόμμα, αλλά φίλος μεν ο Μιχάλης, φιλτάτη η αλήθεια…</speech><speech by="#s90"><from>ΠΡΟΕΔΡΕΥΩΝ</from> Σας ευχαριστώ πολύ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Εγώ σαράντα χρόνια εδώ πέρα, αισθάνομαι υπερήφανος, γιατί όπως σας κοιτάζω εσάς εδώ, κοιτάζω και στις γειτονιές της Β΄ Περιφέρειας το λαό, γι’ αυτό και δεν χρειάζεται να τρέχω ούτε σε κανάλια ούτε σε τσοντοκάναλα ούτε πουθενά. Γιατί αυτόν τον κόσμο εμπιστεύομαι και εκείνοι οι άνθρωποι με τιμούν. <br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Και εμείς σας ευχαριστούμε, κύριε Πρόεδρε.<br />Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα» που οργανώνει το Ίδρυμα της Βουλής των Ελλήνων δέκα εννέα μαθήτριες και μαθητές και τρεις εκπαιδευτικοί από το 9ο Γυμνάσιο Αιγάλεω. <br />Η Βουλή τούς καλωσορίζει. <br /><br />Ο  Υπουργός κ. Μιχαήλ Παπαδόπουλος έχει ζητήσει τον λόγο.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κύριε Πρόεδρε. <br />Θέλω απλώς να κάνω μία διευκρίνιση που ξέχασα να κάνω στην τοποθέτησή μου. Το λέω αυτό, γιατί αφορά ένα θέμα που δεν είναι της αρμοδιότητάς μου. Το έχω καταθέσει στον κύριο Υπουργό. Θέλω, όμως, να το πω και στην Ολομέλεια, για να ακουστεί και να καταγραφεί. <br />Η διευκρίνισή μου έχει να κάνει με το άρθρο 22. Όταν θα ληφθεί απόφαση από τον Υπουργό Υποδομών, Μεταφορών και Δικτύων για τη χωροθέτηση των διοδίων, έχω καταθέσει την άποψη ότι τα διόδια στους κάθετους άξονες της Εγνατίας προς τα σύνορα, όπως ισχύει σε όλη την Ευρώπη, θα πρέπει να είναι πλησίον των συνόρων και όχι πλησίον του κόμβου της Εγνατίας Οδού. Θεωρώ ότι εκεί είναι ο ρόλος των διοδίων και όχι στο μέσο του κάθε νομού. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Και πιο σωστό είναι να βρίσκονται στις εξόδους, δηλαδή εκεί απ’ όπου βγαίνουμε. Το ξέρετε και εσείς, αφού περνάτε κάθε μέρα. Όταν πηγαίνεις από Αθήνα στην Κοζάνη, όταν βγαίνεις στην Κοζάνη να υπολογίζονται πόσα χιλιόμετρα έκανες και να σου λένε «πλήρωσε».</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Κύριε Υπουργέ, θα ψηφιστεί αυτό που είπατε ή αυτό που γράφει μέσα;</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Δεν γράφει το πού. Θα  βγει υπουργική απόφαση. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Αφού νομοθετείτε, η έξοδος θα  είναι από τα Σιάτιστα, κοντά στο χωριό σας, κύριε Υπουργέ.</speech><speech by="#s90"><from>ΠΡΟΕΔΡΕΥΩΝ</from> Ο Κοινοβουλευτικός Εκπρόσωπος του ΣΥΡΙΖΑ  κ. Παπαδημούλης έχει τον λόγο.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κύριε Πρόεδρε. <br />Κύριε Υπουργέ, κυρίες και  κύριοι συνάδελφοι, πριν αναφερθώ στα συζητούμενα άρθρα του νομοσχεδίου, να κάνω μία σύντομη αναφορά σε ορισμένα θέματα της τρέχουσας  επικαιρότητας. <br />Ελληνική Προεδρία. Μετά τη Συνθήκη της Λισαβόνας, ο ρόλος  της κυλιόμενης Προεδρίας είναι εξαιρετικά περιορισμένος, διότι τη δουλειά την κάνουν οι μόνιμοι Πρόεδροι, ο Ρομπάι και η βαρόνη Άστον για τα θέματα εξωτερικής πολιτικής. Επί της ουσίας το αφεντικό είναι η Μέρκελ, που πολλές φορές αποφασίζει και επιβάλλει μόνη της και ορισμένες φορές καλεί και τον Ολάντ  να τα  συμφωνήσουν μαζί. Ποιος θυμάται ότι πριν από την Ελλάδα  ήταν η Λιθουανία και ποιος μπορεί να πει ότι επέδρασε ουσιαστικά;<br />Παρ’ όλα αυτά, παρά τον περιορισμένο χρόνο και τις δυνατότητες μιας προεδρίας, θα μπορούσε η Ελληνική Προεδρία να κάνει κάποια πράγματα, αν τα έθετε στην ατζέντα ως επιδίωξη. <br />Σας διαβάζω μία σημερινή δήλωση: «Η κατάργηση της τρόικας θα ήταν νίκη για την Ελληνική Προεδρία.» Δεν το είπε μόνο ο ΣΥΡΙΖΑ ή ο Τσίπρας, που είναι ο μόνος υποψήφιος απ’ όλη την ευρωπαϊκή Αριστερά κόντρα στη  γραμμή Μέρκελ εν όψει των ευρωεκλογών. Το είπε ένας αυστριακός  σοσιαλδημοκράτης ο κ. Σβόντομπα. <br />Δυστυχώς, όμως, στην ατζέντα της Προεδρίας της Κυβέρνησης Σαμαρά-Βενιζέλου δεν υπάρχει αυτός ο στόχος ούτε ο στόχος της επαναδιαπραγμάτευσης μιας καταστροφικής πολιτικής που οδηγεί και τον ελληνικό λαό και όλους τους λαούς του ευρωπαϊκού Νότου στη λιτότητα, στην υπερχρέωση, στην εξαθλίωση, αυξάνοντας τις εκρηκτικές ανισότητες –κοινωνικές και περιφερειακές- μέσα στην Ευρώπη και οδηγώντας σε κρίση και υποχώρηση κατακτήσεις δεκαετιών των ευρωπαϊκών λαών. Αυτά, δυστυχώς, απουσιάζουν και αντί γι’ αυτά οργανώνονται φιέστες με κύριο στόχο την εσωτερική κατανάλωση. Ε, σε αυτό λέμε «όχι»! <br />Την ατζέντα που αρνείται να θέσει η ελληνική Κυβέρνηση, αξιοποιώντας την Ελληνική Προεδρία, θα τη θέσει ο ΣΥΡΙΖΑ αξιοποιώντας την υποψηφιότητα Τσίπρα για την Προεδρία της Κομισιόν κόντρα στο δόγμα Μέρκελ, κόντρα στα κατασκευαστικά ελλείμματα της Ευρωζώνης που δουλεύουν υπέρ των ισχυρών, κόντρα στη μονόπλευρη λιτότητα και στην υπερχρέωση των λαών του Νότου. <br />Έχουμε ένα σχέδιο πορίσματος του Ευρωπαϊκού Κοινοβουλίου, το οποίο είναι κόλαφος για την τρόικα και το μνημόνιο. Το συνέταξαν ένας Αυστριακός χριστιανοδημοκράτης και ένας Γάλλος σοσιαλιστής, όχι ο ΣΥΡΙΖΑ. Και αντί αυτό να το κάνει σημαία η Κυβέρνηση για την αναδιαπραγμάτευση, για την κατάργηση του μνημονίου, για την έξοδο από αυτήν τη ντροπιαστική για την ελληνική δημοκρατία και οδυνηρή για τον ελληνικό λαό κατάσταση, το θάβει και συμπράττει και με τον κ. Σουλτς και στην αναβολή της επίσκεψης της αντιπροσωπείας του Ευρωκοινοβουλίου στην Ελλάδα, για να μην χαλάσουν οι φιέστες!<br />Δεύτερο θέμα: Έφυγε το εικοσιπεντάευρω που μας έλεγε μέχρι χθες ο κ. Γεωργιάδης –εκ μέρους της Κυβέρνησης, όχι από μόνος του- ότι είναι δίκαιο, ότι είναι αποτελεσματικό, ότι είναι μονόδρομος, ότι είναι αναγκαίο. Θα φύγει η Κυβέρνηση που το ψήφισε, αλλά μέχρι να φύγει, πρέπει να φύγει κι αυτό το 1 ευρώ που πάλι μαζί Νέα Δημοκρατία και ΠΑΣΟΚ επέβαλαν ως πρόσθετο χαράτσι σε κάθε ιατρική συνταγή και το οποίο θα ισχύει από σήμερα.<br />Ξέρετε τι σημαίνει αυτό; Ότι οι πιο φτωχοί, οι πιο αδύνατοι, οι ηλικιωμένοι που έχουν τον κύριο όγκο των πέντε εκατομμυρίων ιατρικών συνταγών που συντάσσονται κάθε μήνα, θα πληρώνουν 1 ευρώ παραπάνω. Σκοπεύουν να μαζέψουν οι κυβερνώντες, κύριε Παπαδόπουλε, τα διπλάσια από αυτό το χαράτσι του 1 ευρώ στη συνταγή από όσα θα μάζευαν με το εικοσιπεντάευρω. Όπως βρήκατε λύση και καταργήσατε το εικοσιπεντάευρω, υπό την πίεση της κοινωνικής κατακραυγής, πρέπει να καταργηθεί και το 1 ευρώ στη συνταγή.<br />Όμως, δεν το κάνετε μόνο για δημοσιονομικούς λόγους. Το κάνετε και για να εμπεδώσετε μία αντίληψη ιδιωτικοποίησης του Εθνικού Συστήματος Υγείας, ότι πρέπει να πληρώνεις γι’ αυτά που το Σύνταγμα σού αναγνωρίζει ως δικαίωμα. Από το λεηλατημένο ΕΣΥ, θέλετε να πάτε στο δόγμα «εσύ πληρώνεις», εσύ ο φτωχός, ο άνεργος, ο συνταξιούχος, αυτός που δεν έχει και δεν μπορεί.<br />Υπάρχουν στο συζητούμενο νομοσχέδιο θετικές τροπολογίες γι’ αυτά τα ζητήματα και εκ μέρους του ΚΚΕ και εκ μέρους των Ανεξαρτήτων Ελλήνων. Τις υποστηρίζουμε. Σας καλούμε να τις δεχθείτε.<br />Προχωρώ επ’ ολίγον στα άρθρα του νομοσχεδίου και με μία μικρή ανοχή από το Προεδρείο. <br />Αρχή Συντονισμού Πτήσεων, άρθρα 1 έως 11, υπάρχει από το 2007 νομοθετημένη. Αντί να τη λειτουργήσετε βελτιώνοντας προβλήματα που έχει, την καταργείτε. Ποιος είναι ο στόχος; Ο απόλυτος έλεγχος αυτής της κερδοφόρας, ακριβής αγοράς των slots από τον Υπουργό. Διότι με τη ρύθμιση που μας φέρατε να ψηφίσουμε, θα διορίζει και τους πέντε ο Υπουργός. Πόσο ανεξάρτητη, πόσο αντικειμενική, πόσο αδέκαστη θα είναι αυτή η μονομερής σύνθεση;<br />Άρθρο 19. Κύριε Παπαδόπουλε, η εισηγήτριά μας είπε ότι θα ψηφίσουμε «ΠΑΡΩΝ» όχι γιατί αρνούμαστε αυτήν τη λογική διευκόλυνσης, το να μην χρειάζεται άδεια για να κάνεις διασύνδεση οικοδομική, αλλά γιατί περιορίζεστε μόνο στα διυλιστήρια, ενώ το πρόβλημα του λαθρεμπορίου καυσίμων και η ανάγκη ελέγχου εισροών-εκροών είναι πριν από όλα στα διυλιστήρια κι όχι στα πρατήρια, στους καρχαρίες κι όχι στα χρυσόψαρα, στις μεγάλες εταιρείες εμπορίας, στις εικονικές εξαγωγές, στο ασύδοτο ναυτιλιακό καύσιμο.<br /><br />Σας είπα –και χθες και ο κ. Χρυσοχοΐδης μίλησε επί ώρες, αλλά δεν είπε λέξη γι’ αυτό- ότι υπάρχει νόμος, ο ν. 4072/2012, ο οποίος μένει στα χαρτιά και δεν εφαρμόζεται, που τα προβλέπει όλα αυτά. Γιατί οι υπουργικές αποφάσεις –και είμαστε στο 2014- ακόμα δεν έχουν εκδοθεί. Και δεν έχουν εκδοθεί γιατί δεν έχετε την πολιτική βούληση να τις εκδώσετε. Και χάνει το δημόσιο έσοδα προς όφελος του κυκλώματος της λαθρεμπορίας καυσίμων.<br />Υπάρχει μία τροπολογία των ανεξαρτήτων Βουλευτών, με την οποία ζητούν την επίσπευση των διαδικασιών για την ολοκλήρωση της εγκατάστασης αυτών των συστημάτων εισροών-εκροών παντού κι όχι μόνο στα πρατήρια. Την υποστηρίζουμε και σας ζητούμε να τη δεχθείτε.<br />Άρθρο 22. Αυτά που μας είπατε είναι τι προτείνετε εσείς στον Υπουργό, αλλά δεν φαίνεται να σας ακούει και πολύ. Το νομοσχέδιο δεν τα έχει αυτά. Θα βγουν με υπουργική απόφαση. <br />Αυτό που μένει τώρα και καλούμαστε να ψηφίσουμε –όχι τις υποσχέσεις σας που στοχεύουν και στην εκλογική σας περιφέρεια- είναι νέα διόδια στον ΠΑΘΕ – Πάτρα, Αθήνα, Θεσσαλονίκη- και στους κάθετους άξονες της Εγνατίας. Χρόνια τώρα είμαστε μια χώρα που με μετρήσιμα στοιχεία –και σας μιλάω έχοντας μια συγκριτική ευρωπαϊκή εμπειρία- έχουμε διόδια και ακριβά και πυκνά και όχι αναλογικά.<br />Όσον αφορά στα άρθρα 23 έως 26 –απουσιάζει δυστυχώς ο κ. Χρυσοχοΐδης ο οποίος από ό,τι κατάλαβα είναι ο εμπνευστής-, δεν σας είδα και πολύ υποστηρικτικό της πρότασης. Φαίνεται ότι δεν έχετε πειστεί ακόμα. <br />Ε, λοιπόν, απευθύνομαι στους συναδέλφους όλων των πτερύγων. Αν ο κ. Χρυσοχοΐδης δεν έχει πείσει τον Υφυπουργό του, ο οποίος διατηρεί στο ακέραιο τις ενστάσεις που είχε και ζητούσε πέρσι ως εισηγητής να αποσυρθούν αυτές οι διατάξεις, γιατί να τις ψηφίσουμε με το στανιό όταν υπάρχουν ενστάσεις και από συναδέλφους της Νέας Δημοκρατίας και από συναδέλφους του ΠΑΣΟΚ; <br />Εμείς δεν υψώσαμε τους τόνους σε αυτό το θέμα. Είπαμε όμως ότι υπάρχουν ενστάσεις, υπάρχει μια πρόχειρη ρύθμιση η οποία έχει πάρα πολλούς κινδύνους. Υπάρχει ανάγκη να βρεθεί μια λύση για το ΤΕΕ με δεδομένο ότι έχει αποστερηθεί πόρους, αλλά που να είναι υγιής, να στέκει και να μην υποκαθιστά το κράτος. Να μην ιδιωτικοποιεί το ΤΕΕ. Να μην δουλεύει υπέρ των μεγάλων του ΤΕΕ και σε βάρος των μικρών. Να μην καπελώνει όλους τους άλλους κλάδους των τεχνικών. Να μην έχει ασάφειες σκόπιμες σε κάποια θέματα για το ποιος κάνει τι και να μην δίνει όλη την εξουσία στον κ. Χρυσοχοΐδη –στον εκάστοτε Υπουργό- να ρυθμίζει όλα τα θέματα με υπουργικές αποφάσεις σε συνεργασία με αυτούς που του ετοίμασαν τη διάταξη και την οποία την χρησιμοποίησαν από ό,τι ξέρω και στις εκλογές του ΤΕΕ για να κερδίσουν και ποσοστά. <br />Επαναλαμβάνω ότι η πρότασή μας είναι να αποσύρετε τα άρθρα και με ένα δεσμευτικό χρονοδιάγραμμα ενός μηνός, δύο μηνών με ένα διάλογο να έρθει εδώ κάτι ζυγισμένο, προστατευμένο, σωστό που να προστατεύει το δημόσιο συμφέρον πραγματικά και όχι στα λόγια.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Συμφωνώ και εγώ σε αυτήν τη βάση, κύριε Παπαδημούλη.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Χαίρομαι, κύριε Κακλαμάνη. <br />Χθες, όμως, είδα τον κ. Χρυσοχοΐδη –που απουσιάζει σήμερα- να είναι πολύ αλαζονικός και να λέει: «Καταθέστε την πρόταση για ονομαστική ψηφοφορία, εγώ δεν κάνω πίσω». <br />Εμείς, θα καταθέσουμε αυτήν την πρόταση μετά και την παράκληση του Υπουργού για ονομαστική ψηφοφορία στα άρθρα 23 και 26, γιατί είναι μια μέθοδος να γίνει πράξη αυτό που ζητήσαμε, δηλαδή να συζητήσουμε σοβαρά. Γιατί αν υπάρξουν εδώ προχειρότητες, θα έχουμε προβλήματα. <br />Κλείνοντας να πω ότι η εισηγήτριά μας αναφέρθηκε αναλυτικά στα άρθρα. Υπάρχουν διατάξεις που ψηφίζουμε «ΝΑΙ», υπάρχουν διατάξεις που ψηφίζουμε «ΟΧΙ», διατάξεις στις οποίες ψηφίζουμε «ΠΑΡΩΝ», αλλά αυτή η μέθοδος του νομοθετείν –με συγχωρείτε αλλά- δεν είναι σωστή. Έχουμε για μια ακόμη φορά ένα νομοσχέδιο-κουρελού που κάτω από τον τίτλο για την Αρχή Πτήσεων έχει «της Παναγιάς τα μάτια» και έτσι δεν προάγεται η Κοινοβουλευτική Δημοκρατία. <br />Σας ευχαριστώ πολύ.  <br /></speech><speech by="#s90"><from>ΠΡΟΕΔΡΕΥΩΝ</from> Το λόγο έχει ο κ. Οικονόμου. <br />Θα ήθελα να σας παρακαλέσω όλους και το λέω αυτό μετά από την κάθοδο από του Βήματος του κ. Παπαδημούλη αν γίνεται να συντομεύσουμε μέχρι τις 15.00΄ λόγω των μέτρων που έχουν ληφθεί για την Προεδρία της Ευρώπης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Αλλά τα μέτρα δεν χρειάζονται. Απαγόρευση όλων των συναθροίσεων! Πού βρισκόμαστε;</speech><speech by="#s90"><from>ΠΡΟΕΔΡΕΥΩΝ</from> Πρέπει να γίνονται. Τα ξέρετε. Ένα στα εκατό μπορεί να συμβεί κάτι. Βλέπετε τι συμβαίνει τις τελευταίες μέρες. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Τι έγινε τις τελευταίες μέρες;</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Κύριε Πρόεδρε, η πανηγυρική έναρξη της Προεδρίας αν συνοδεύεται με πλήρη απαγόρευση κυκλοφορίας και άμα συγχρόνως η Βουλή πρέπει να περιορίσει τη λειτουργία της, νομίζω ότι μόνο πανηγυρική δεν είναι και μόνο καλή εκκίνηση δεν δίνει στην Προεδρία. <br />Οι πανηγυρίζοντες, λοιπόν, αυτήν την Προεδρία καλά κάνουν και την θέλουν. Νομίζω ότι είναι καλή για τη χώρα μας, παρ’ όλο που θα συμφωνήσω ότι το κέντρο βάρους των αποφάσεων πλέον έχει πάει αλλού, στα μόνιμα όργανα της Προεδρίας, τον Πρόεδρο και την Επίτροπο Εξωτερικών αλλά πάνω από όλα ουσιαστικά στο γερμανικό παράγοντα. <br />Η Προεδρία, αν αξιοποιηθεί δίνοντας και προβάλλοντας το δικό μας τόνο και τα δικά μας ζητήματα σε σχέση με το πώς θα διαχειριστούμε τις τελευταίες στιγμές αυτού του προγράμματος που έχει αποφασιστεί και σε όλες τις φάσεις του έχει ψηφιστεί από το 2010 και μετά, καλό θα είναι και θα βοηθήσει τα ελληνικά συμφέροντα και την ελληνική υπόθεση. <br />Από εκεί και μετά, θα συμφωνήσω απόλυτα με τον Πρόεδρο κ. Κακλαμάνη, ότι καλό είναι να μη σκυλεύεται αυτό το σώμα που λέγεται ΠΑΣΟΚ και μάλιστα τώρα, στο τέλος, που είναι ένα κόμμα του 5% που ψυχορραγεί και δεν θα παρακολουθήσω –εγώ τουλάχιστον- τα δημοσιογραφικά κείμενα τα οποία μιλάνε, με απαξιωτικό πολλές φορές, τρόπο. Λυπούμαι κι εγώ γιατί, θητεύοντας πολλά χρόνια στις τάξεις αυτού του κινήματος, νομίζω ότι δεν του αναλογεί και δεν του αξίζει μία τέτοια πορεία. <br />Βέβαια, θα συμφωνήσω, κύριε Πρόεδρε, ότι όποιος είχε τις αντιρρήσεις του και τις αντιθέσεις του –γιατί όλοι γνωρίζουμε ότι η πολιτική πάνω κάτω δεν διαφοροποιήθηκε ιδιαίτερα- θα έπρεπε να τις εκφράσει την καλή εποχή στην αρχή, το 2010, τότε δηλαδή που υπήρχε ένα ΠΑΣΟΚ του 40%, ένας Πρωθυπουργός πανίσχυρος και μία Κοινοβουλευτική Ομάδα που δέσποζε εδώ κι όχι τώρα που υπάρχει μία Κοινοβουλευτική Ομάδα αδύναμη –και το λέω έτσι γιατί έτσι συμπεριφέρεται, δυστυχώς- χωρίς να παίζει το ρόλο που πρέπει, έστω και ως τρίτο κόμμα. Τώρα, λοιπόν, ακούω πολλές αντιρρήσεις, δεν ξέρω αν είναι πραγματικές ή απλά εκφράζουν την αγωνία αυτών που νιώθουν να χάνεται μέσα στη φουρτούνα και η τελευταία σχεδία, πάνω στην οποία έχουν γαντζωθεί. Νομίζω ότι είναι πλέον αργά για δάκρυα από κάποιους…<br />Όμως, η όλη συζήτηση που αναπτύχθηκε χθες και σήμερα σε σχέση με τις πολιτικές κινήσεις που γίνονται δίκην μάγου που βγάζει από το καπέλο τον λαγό και θα διαμορφώσει μία νέα εικόνα για την πολιτική, την κυβερνητική πολιτική σε σχέση με το κομμάτι που συζητάμε –για το εικοσιπεντάευρω- θα έλεγα ότι πραγματικά δεν έχει αξία έτσι όπως γίνεται, γιατί γίνεται μόνο επικοινωνιακά. Υπάρχει το βασικό ζήτημα αν ο φορολογούμενος, ο κάθε πολίτης δηλαδή, με το φόρο του ή με την εισφορά του το χρέος του απέναντι στην πολιτεία και σ’ αυτό που περίμενει από την πολιτεία προς αυτόν, το εκπληρώνει. <br />Αυτή είναι μία βασική αρχή και του ασφαλιστικού συστήματος, αλλά και αυτού που λέμε κοινωνικό κράτος και κράτος ευνομούμενο, δηλαδή ο πολίτης να δίνει το φόρο του –και μάλιστα ο πολίτης από το 2010 μέχρι το 2014 δίνει διπλάσιο φόρο με υπέρμετρη επιβάρυνση- και αναμένει ανταποδοτικά από ένα κοινωνικό κράτος να του παρέχει το δημόσιο νοσοκομείο, το δημόσιο σχολείο, το δημόσιο σύστημα ασφάλισης, σύμφωνα με αυτά που καταβάλλει.<br />Εδώ, λοιπόν, δεν είναι το θέμα να κάνουμε τώρα ένα λαϊκίστικο παιχνίδι του στυλ ότι «εντάξει δεν σου φορτώνω κι άλλα πενήντα εκατομμύρια μέσω του εικοσιπεντάευρου, στα φορτώνω όμως στις συνταγές και στα βάζω στον έμμεσο φόρο μέσω του καπνού και του τσιγάρου». <br />Τελικά ποια είναι η δικαιοσύνη; Δηλαδή, πώς υπάρχει αυτή η δίκαιη αντιμετώπιση και ο δίκαιος καταμερισμός των βαρών; Αυτό είναι το μεγάλο ζήτημα, όπου έρχεται η κοινή γνώμη, ο πολίτης, είτε στις γειτονιές της Β΄ Αθηνών είτε στις γειτονιές της Περιφέρειας Αττικής και σου λέει ότι δεν υπάρχει το στοιχείο της κοινωνικής δικαιοσύνης. Αυτό τον τρελαίνει τον πολίτη. Ο πολίτης θα μπορούσε να δεχθεί πολλά βάρη, πολλές ακόμα επιβαρύνσεις, αλλά δεν βλέπει τη δικαιοσύνη. <br />Φέρατε, κύριε Υπουργέ, εδώ πέρα το νομοσχέδιο για τις εισροές-εκροές των καυσίμων. Πολύ καλά κάνετε. Ειλικρινά σας μιλάω, τόσα χρόνια ακούω αυτές τις εισροές-εκροές και δεν λύνεται το θέμα, αλλά για να υπάρξει η εξίσωση στο πετρέλαιο κίνησης με το πετρέλαιο θέρμανσης και ουσιαστικά το να έχουμε πάγωμα του λαού, αυτές τις άθλιες συνθήκες που διαμορφώνονται και την περιβαλλοντική επιβάρυνση. Όλα αυτά ήξερε η Κυβέρνηση να τα κάνει μέσα σε ένα δευτερόλεπτο όμως!! <br />Δηλαδή, εδώ θα ανακαλύψουμε την πυρίτιδα, σήμερα, ότι τις εισροές-εκροές δεν έχει νόημα να τις βάλεις μόνο στα πρατήρια γιατί δεν καταπολεμάς το λαθρεμπόριο μόνο εκεί αλλά πας στα διυλιστήρια, ψάχνεις και βρίσκεις το ναυτιλιακό καύσιμο. Σήμερα, εμείς εδώ, θα τα ανακαλύψουμε αυτά; <br />Και φέρνετε ξανά μία πρόταση, μία τροπολογία ουσιαστικά, με ένα άρθρο το οποίο πάει να διευκολύνει, γιατί είπατε εσείς ο ίδιος ότι το προηγούμενο καθεστώς ήθελε περιβαλλοντική μελέτη. Γελοιότης! <br />Ποιος έβαλε, λοιπόν, μία επιβάρυνση, ένα τείχος ώστε να μην προχωρήσει η πάταξη του λαθρεμπορίου; Ποιος το έκανε; Έχει ονοματεπώνυμο; <br />Όλοι πιστεύουν και φιλοδοξούν ότι θα ξεχαστούν και θα κρυφτούν πίσω από την ατέρμονη παράθεση νομοθετημάτων και άρθρων και σου λέει «ποιος θα θυμηθεί ότι εγώ το έκανα πριν από τρία χρόνια;». Ούτε εγώ δεν το θυμάμαι! Πρέπει να ψάξουμε να βρούμε τώρα ποιος πονηρός Υπουργός έβαλε άλλο ένα εμπόδιο, ώστε να επιτύχει αυτό που λένε όλοι, από την Αμερική, την Ευρώπη μέχρι την Ασία, ότι αν θέλεις να πιάσεις το λαθρεμπόριο καυσίμων, υπάρχει ένας μόνο τρόπος: εισροές-εκροές. Όλα τα άλλα είναι παραμύθια και είναι ιστορίες για να συζητάμε, κάποιοι να κάνουν τους ευαίσθητους και κάποιοι να εφαρμόζουν και μια πολιτική.<br />Το άλλο θέμα με το επιμελητήριο. Σας άκουσα με πολλή προσοχή, κύριε Πρόεδρε. Πραγματικά πολλά απ’ τα θέματα που βάζετε έχουν αξία και έχουν σημασία. Όμως πρέπει να σας πω –και το λέω σε σας γιατί σας σέβομαι και σας εκτιμώ και το γνωρίζετε αυτό, γιατί είστε από τα ιστορικά πρόσωπα αυτής της Βουλής αλλά και μιας παράταξης– ότι από εκεί και μετά την ευθύνη την έχει η Κυβέρνηση. Και από τη στιγμή που έχει η Κυβέρνηση την ευθύνη, εμείς θα κρίνουμε αυτό που η Κυβέρνηση φέρνει.<br />Είπε και ο Υπουργός εδώ –δήλωσε όμως, ότι δεν υπάρχει κείμενο– για το θέμα των διοδίων. Κύριε Υπουργέ μου, τι να σας πω. Να κρίνω και να τοποθετηθώ πάνω στη δήλωσή σας; Συμπάσχω και συμπορεύομαι και μαζί σας είμαι, παρ’ όλο που δεν ζω στην Κοζάνη ή στις πάνω περιοχές, που σημαίνει ότι δεν έχω και την άμεση πίεση του λαού. Αυτό το πράγμα έλεγα εγώ, όταν έρχονταν εδώ πριν από ενάμιση -δύο μήνες αυτές οι συμφωνίες που φέρνατε, και όχι μόνο γιατί αφορούσαν τις δικές μου περιοχές. Γιατί ξέρετε ότι αυτό είναι το μεγάλο πρόβλημα της βόρειας Αττικής, με τα δεκάδες διόδια που θα φορτωθούν. Και σας είχαμε πει το πιο λογικό, ότι δεν μπορεί ένας δήμος, όπως είναι ο Ωρωπός, να έχει οκτώ διόδια – λέω ένα παράδειγμα για το πώς διαμορφώνεται τελικά το τοπίο.<br />Εσείς κάνατε μια προφορική δήλωση. Τι να πούμε τώρα; Ισχύει αυτό που έχετε φέρει για νόμο, αυτό που λέτε εσείς, αυτό που θέλει ο κόσμος στην περιοχή της Μακεδονίας; Ποιο ισχύει τώρα;<br />Άρα, εγώ θα τοποθετηθώ βάσει αυτού που έχουμε εδώ, στα χαρτιά και θα σας πω ότι δεν συμφωνούμε με αυτή την πολιτική.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Διαφορετικά πράγματα λέτε. Θα βγει μια υπουργική απόφαση…</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Εντάξει τώρα, θα βγει η υπουργική απόφαση, αλλά καταλαβαίνετε, κύριε Υπουργέ, ότι εμείς πραγματικά δεν θα σας δώσουμε αυτήν τη δυνατότητα να ελιχθείτε διά μιας υπουργικής αποφάσεως και σε αυτό το θέμα. Δηλαδή, τόσες και τόσες δυνατότητες σας έχουμε δώσει.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Θα βγει μια υπουργική απόφαση που θα χωροθετεί το σημείο που θα είναι τα διόδια.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Καταλαβαίνω ότι ο Υπουργός δεν αντελήφθη το δικό σας προβληματισμό και την ευαισθησία. Όμως, με την υπουργική απόφαση θα μας δώσετε τη δυνατότητα να σας πούμε «μπράβο», τελικά επιτύχατε κάτι το οποίο βελτιώνει κάπως την κατάσταση. Διότι, αν γίνει αυτό που λέτε, πραγματικά κάπως το πράγμα έρχεται σε μια ισορροπία σε σχέση με το συγκεκριμένο θέμα των διοδίων.<br />Όσον αφορά το θέμα της Εθνικής Αρχής Συντονισμού Πτήσεων εμείς θα την στηρίξουμε στα άρθρα. Βέβαια, δεν μπαίνει ζήτημα ονομαστικής εκεί. Ο ΣΥΡΙΖΑ για πολύ λιγότερης αξίας και σημασίας θέματα –σε αντιπαράθεση μιλάω – ανέβαζε πολύ τα θέματα. Σήμερα είδα ότι στο τέλος ο κ. Παπαδημούλης βάζει το θέμα της ονομαστικής επί των άρθρων σε σχέση με το Επιμελητήριο και τις διατάξεις αυτές. Εμείς, όπως είπε και ο κ. Ψύρρας ο εισηγητής μας – το αυτό θα πω κι εγώ – έχουμε τις επιφυλάξεις μας. Από εκεί και μετά όμως νομίζω ότι ο ΣΥΡΙΖΑ εκεί κράτησε πολύ χαμηλούς τόνους. Εδώ η αντιπαράθεση ήταν σφοδρή και τα ζητήματα που ανακύψανε ήταν μεγάλα. Δεν ξέρω για ποιο λόγο στο θέμα αυτό επέλεξε τους χαμηλούς τόνους, ο ΣΥΡΙΖΑ ίσως ενόψει και των γενικότερων εξελίξεων.<br />Όμως, από κει και μετά, αφού δεν μπαίνει σε ονομαστική το θέμα του πρώτου μέρους του νομοσχεδίου, δηλαδή της Εθνικής Αρχής Συντονισμού Πτήσεων, εμείς πιστεύουμε –και το είπαμε και χθες– ότι η προβληματική λειτουργία επί επτά χρόνια μιας προηγούμενης αρχής δεν αλλάζει –ενώ πραγματικά πρέπει να διορθώσεις αυτό το έλλειμμα και αυτό το κενό- με μια νέα αρχή, της οποίας την ηγεσία διορίζει ο Υπουργός. Το κέντρο βάρους, λοιπόν, των αποφάσεων και των εξελίξεων πάει στον Υπουργό. Αυτό εμάς μας βρίσκει αντίθετους. Δηλαδή, αν γινόταν μια ονομαστική ψηφοφορία, το άρθρο 3 εμείς δεν θα το ψηφίζαμε. Το λέω έτσι, σχηματικά, παρ’ όλο που δεν υπάρχει θέμα τέτοιας διαδικασίας.<br />Από εκεί και μετά, τα υπόλοιπα άρθρα εμείς θα τα ψηφίσουμε. Δεν θα ψηφίσουμε όμως το άρθρο 20, κύριε Πρόεδρε και κύριε Υπουργέ. Είχαμε πει για τις ανεξάρτητες αρχές και τα 4/5. Πραγματικά, επειδή συμμετέχω και στη Διάσκεψη των Προέδρων, βλέπω ότι είναι προβληματική η επίτευξη της πλειοψηφίας των 4/5.<br />Τελικά σε αυτήν εδώ τη χώρα δεν μπορούμε να συμφωνήσουμε για τίποτα. Υπάρχει μια κωλυσιεργία και ένα ζήτημα το οποίο σέρνεται και βλέπουμε αρχές και όργανα του κράτους μας, να μην έχουν ολοκληρώσει τη λειτουργία τους και τη σύνθεσή τους. <br /><br />Ολοκληρώνω.<br />Φεύγουμε, όμως, από το ένα άκρο του 4/5 και πάμε στο άλλο άκρο. Ίσως η αναθεώρηση του Συντάγματος να μας δώσει τη δυνατότητα, κύριε Πρόεδρε, να δούμε αν το 4/5 είναι η καλύτερη αναλογία ή έπρεπε να έχουμε μια μικρότερη, όπως το 3/5 ή 3/4. Πιστεύω πως θα γίνει μια πρόταση. Είναι φανερό πως δεν λειτουργεί το σύστημα. Να φύγουμε όμως από εδώ και να πάμε πάλι στο διορισμό από τον Υπουργό; <br />Είναι κρίσιμη αυτή η επιτροπή. Μπορεί να μην την χρησιμοποιεί η ελληνική πολιτεία πολύ συχνά και μακάρι να μην χρειαστεί να την χρησιμοποιήσει καθόλου, αλλά όταν έρθει η ώρα της πρέπει να αποτελείται από πρόσωπα και να έχει σύνθεση που να εξασφαλίζει τη διαφάνεια και την άψογη λειτουργία.<br />Αυτή είναι η θέση μας. Στην ονομαστική ψηφοφορία, όπως σας είπα, στο άρθρο 23 θα ψηφίσουμε «ΠΑΡΩΝ», το άρθρο 24 θα το ψηφίσουμε, το άρθρο 25 θα το ψηφίσουμε και το άρθρο 26 δεν θα το ψηφίσουμε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, με συγχωρείτε, μπορώ να έχω τον λόγο για ένα λεπτό;</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Θα ήθελα να κάνω μια διευκρίνιση. Ευχαριστώ για την εκδήλωση σεβασμού από τον συνάδελφο.</speech><speech by="#s90"><from>ΠΡΟΕΔΡΕΥΩΝ</from> Ειλικρινής είναι.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ναι, αλλά το σχόλιο, η αναφορά δηλαδή στο τι θέση παίρνει κανείς εδώ, τι θέση παίρνει από το 2010, εάν το κόμμα στο οποίο ανήκει βρίσκεται σε καθοδική πορεία, τι λένε οι δημοσκοπήσεις, κ.λπ., αυτό μου φαίνεται σαν κουβάρι που χρειάζεται μια διευκρίνιση, τουλάχιστον σε ό,τι με αφορά. <br />Από το 2010 συνεχίζω να έχω τις αυτές απόψεις.</speech><speech by="#s90"><from>ΠΡΟΕΔΡΕΥΩΝ</from> Δεν ήταν για εσάς πάντως σίγουρα. Για τον ίδιο μιλούσε νομίζω.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Όχι, αναφέρθηκε. Δεν χρειάζεται να ανοίξουμε συζήτηση τώρα. Θέλω απλώς να διευκρινίσω ότι δεν με επηρεάζουν εμένα τα δημοσκοπικά. Γνωρίζω άλλωστε ότι το 50% με 55% των ερωτωμένων παίρνει μέρος και από αυτούς που παίρνουν μέρος το 1/3, 30% και πλέον, λέει «αδιευκρίνιστη ψήφος». Όσοι επομένως προεξοφλούν το τέλος του ΠΑΣΟΚ κάνουν λάθος.</speech><speech by="#s110"><from> ΜΙΧΑΗΛ ΚΑΣΣΗΣ</from> Δεν τελειώνει το ΠΑΣΟΚ, Πρόεδρε!</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Εγώ πιστεύω ότι την κρίσιμη ώρα ίσως γι’ αυτό και οι μεγαλύτερες γενιές στέκουν πιο πολύ στο ΠΑΣΟΚ παρά οι νεώτερες, διότι εκείνες γνωρίζουν και θυμούνται ότι το 1940, με δικτατορία Μεταξά, ο λαός, όταν ήρθε η απειλή του πολέμου, πήγε να πολεμήσει για την πατρίδα. Και ο Ζαχαριάδης ακόμα από το Κομμουνιστικό Κόμμα είπε «εμείς θα πολεμήσουμε για την πατρίδα». Δεν είπε κανείς να πέσει ο Μεταξάς ή να μην κάνουμε τίποτα για να καταρρεύσει η δικτατορία, διότι προείχε η πατρίδα.<br />Το 2010, κύριε Πρόεδρε, κάποιοι έλεγαν «δεν πληρώνω, δεν πληρώνω» στις εθνικές οδούς, κάποιοι έβαζαν φωτιά στο κέντρο της Αθήνας, ενώ λέγαμε ότι προσβλέπουμε στον τουρισμό για να καλύψουμε κάτι από τις περικοπές του δώρου Πάσχα και του επιδόματος αδείας, κάποιοι έλεγαν στον κόσμο στα λιμάνια να μην αφήσουν τους τουρίστες να πάνε στην Ακρόπολη. <br />Όπως είπε κ. Τσίπρας προ ημερών, έχουμε οικονομικό πόλεμο και εγώ πιστεύω ότι στον πόλεμο δεν πρέπει να λέμε στους τραυματίες «ήσουν κορόιδο» και να ποντάρουμε στον πόνο τους ή να δηλώνουμε αντιμνημονιακοί. Δεν ξέρω τι επάγγελμα πολιτικό θα ασκήσει κανείς από πλευράς περιεχομένου όταν θα πάψει να υπάρχει το μνημόνιο.<br />Υπάρχουν, λοιπόν, πράγματα ξεκάθαρα. Ο Τρικούπης έφυγε ως ο «Πετρέλαιος». Ο Δεληγιάννης έκανε την πτώχευση. Εδώ τώρα ο κ. Καραμανλής έρχεται και πεντέμισι χρόνια ούτε φυλλάδες γράφουν τίποτα, ούτε ο ίδιος λέει λέξη. Φταίει ο Τσολάκογλου, τον νόμιμο πρωθυπουργό τον βαφτίσαμε Τσολάκογλου!<br />Όλοι όσοι στηρίξαμε τότε, ώστε να μην βουλιάξει η πατρίδα, γίναμε γερμανοτσολιάδες! Και αυτούς που έχουν πέσει σε βαθιά κατάθλιψη, τους σέβομαι απόλυτα, δεν είναι σε θέση να σκεφτούν.</speech><speech by="#s90"><from>ΠΡΟΕΔΡΕΥΩΝ</from> Κύριε Πρόεδρε, αν έχετε την καλοσύνη, ολοκληρώστε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Νομίζω ότι το μέλλον, ίσως και πολύ σύντομα, θα δείξει. Διότι το τελευταίο κακό που μπορούμε να κάνουμε όλοι στον τόπο είναι να διαλύσουμε το μεσαίο χώρο άλλοι λιποτακτώντας, άλλοι υπονομεύοντας, για να βρεθεί χώρα αύριο σε ένα διχασμό και ό,τι ακολουθεί μετά. <br />Αυτά εγώ οφείλω να τα διευκρινίσω, γιατί επί τέσσερα χρόνια μένω σταθερός στις απόψεις μου. Η πατρίδα με νοιάζει, ούτε το ΠΑΣΟΚ, ούτε τίποτε άλλο.</speech><speech by="#s90"><from>ΠΡΟΕΔΡΕΥΩΝ</from> Ποιος μπορεί να διαφωνήσει με αυτά που είπατε στο τέλος; Και στα άλλα, αλλά ιδίως σε αυτά που είπατε στο τέλος. <br />Κυρία Βούλτεψη, έχετε τον λόγο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ευχαριστώ, κύριε Πρόεδρε. <br />Απ’ ό,τι κατάλαβα, από το νομοσχέδιο αυτό το οποίο είχε τα περισσότερα αγκάθια –να το πω έτσι- ήταν αυτό που αναφέρεται στο ΤΕΕ, στο Τεχνικό Επιμελητήριο. <br />Κατ’ αρχάς, επειδή είδα με πολλή προσοχή τις αλλαγές που έγιναν, νομίζω ότι μετά από αυτές τις αλλαγές δεν πρέπει να υπάρχουν ενστάσεις από καμμία πλευρά. Είδα λίγο την ένσταση όσον αφορά σε αρμοδιότητες που δίνονται στο Τεχνικό Επιμελητήριο. Δεν είδα, όμως, πουθενά καμμία πρόταση σχετικά με τους εκατόν είκοσι χιλιάδες μηχανικούς, ένα επάγγελμα το οποίο χειμάζεται αυτήν τη στιγμή. Χύνουμε κροκοδείλια δάκρυα κάθε φορά, για το ότι δεν πάει καλά η οικοδομή, για το ότι οι άνθρωποι δεν έχουν δουλειά.<br />Τώρα, λοιπόν, αυτό το οποίο γίνεται είναι να δοθεί μία ώθηση σε αυτό το επάγγελμα –η ιδέα μου, η σκέψη μου είναι αυτή- μέσω κάποιων αρμοδιοτήτων, δυνατοτήτων που δίνετε στο ΤΕΕ, να έχουν επαφές με ερευνητικά κέντρα, να κάνουν μία μελέτη. Αύριο, για παράδειγμα, μπορεί οι βαλκανικές χώρες που αναπτύσσονται να ζητήσουν ως σύμβουλό τους το Τεχνικό Επιμελητήριο. Κακό είναι να είναι προετοιμασμένο για να το κάνει αυτό;<br />Βεβαίως, εμείς εδώ έχουμε καεί στο χυλό και φυσάμε και το γιαούρτι. Διότι λέμε, ότι αν τιμολογήσει -ως σύμβουλος πάντα, δεν παίρνει την τελική απόφαση- τότε μπορεί τα διαπλεκόμενα να μπουν στο ΤΕΕ και να επιβάλλουν τιμές. Μα, χωρίς αυτήν την αρμοδιότητα του ΤΕΕ συνέβησαν αυτά που συνέβησαν στη χώρα. Χωρίς αυτήν την αρμοδιότητα του ΤΕΕ, που ουσιαστικά είναι και αρμοδιότητα επιστημονικού συμβούλου, κόστιζε επτά φορές περισσότερο ένα χιλιόμετρο δρόμος στην Ελλάδα απ’ ό,τι στην Ισπανία και την Πορτογαλία. <br />Η άποψή μου είναι, αν το δούμε από την άλλη πλευρά, ότι μπορεί να είναι και μία ασφαλιστική δικλίδα, δηλαδή πιο πολλοί άνθρωποι μέσα σε μία επιτροπή να συζητούν, να προτείνουν μία τιμολογιακή πολιτική, να πάρουν ένα μέρος αυτής της ευθύνης. Αν, για παράδειγμα, απορριφθεί κάτι τέτοιο, να μπορούν να μιλήσουν και να πουν «όχι, αυτό το έργο μπορούσε να γίνει με λιγότερα χρήματα του ελληνικού λαού». Πιστεύω ακράδαντα, επειδή κανένας νόμος τελικά δεν εμπόδισε ποτέ τη διαφθορά –έχεις βέβαια το νομικό πλαίσιο, αλλά με νόμο δεν επιβάλλεις την εντιμότητα και τη διαφάνεια- ότι, όσο πιο πολύ διαχέεται κάτι σε περισσότερα πρόσωπα, τόσο πιο πολύ διασφαλίζεται η διαφάνεια -κάποιος θα βρεθεί να μιλήσει- ενώ όταν αυτό γίνεται απευθείας με αυτόν που θέλει να πάρει το έργο ή με τον Υπουργό και δεν υπάρχει ένας ενδιάμεσος να το ελέγχει αυτό, τότε θα μπορούσε να  υπάρξει μεγαλύτερο πρόβλημα. <br />Τώρα θέλω να πω δυο λόγια για την Ελληνική Προεδρία στην οποία αναφέρθηκε ο συνάδελφος κ. Παπαδημούλης. Προφανώς οι προεδρίες δεν έχουν τον ρόλο που είχαν και δεν ξέρω κι αν είχαν ποτέ τόσο σημαντικό ρόλο. Έκαναν κάποιες προτάσεις, κάποιες διαπραγματεύσεις, απ’ ό,τι θυμάμαι, όταν ξεκινούσε ο πόλεμος του Ιράκ, αλλά τελικά δεν αποφάσισε τον πόλεμο του Ιράκ η Ευρωπαϊκή Ένωση και αυτό φάνηκε. Οι προεδρίες έχουν τη λογική τού να έρθουν όλο και πιο κοντά οι λαοί της Ευρώπης, οι Αρχηγοί τους. Έχουν τη λογική της προβολής μίας χώρας, των δημοσίων σχέσεων. Πηγαίνουν κι έρχονται άνθρωποι, δομές, Υπουργεία, Αρχηγοί. Για την Ελλάδα ειδικά, που έχει περάσει μία πολύ σοβαρή περίοδο δυσφήμισης, είναι πάρα πολύ σημαντικό να πάει καλά η Προεδρία, να δουν ότι είμαστε μία χώρα η οποία μπορεί να κάνει πράγματα. Διότι και αυτήν τη στιγμή που μιλάμε, η Ελλάδα υφίσταται επίθεση δυσφήμισης. <br /><br />Η Συνθήκη της Λισαβόνας προφανώς δημιούργησε αυτόν στον οποίο θα τηλεφωνούν οι Ηνωμένες Πολιτείες για να τον ρωτούν τι γίνεται, αν και ακόμα δεν το έχει πετύχει.<br />Έβαλε, όμως, και άλλα στοιχεία. Για παράδειγμα, μπορούν οι Ευρωπαίοι πολίτες να συγκεντρώσουν ένα εκατομμύριο υπογραφές και να προτείνουν μία νομοθετική ρύθμιση. Δεν είναι όλα, δηλαδή, άσπρα ή μαύρα. <br />Όσον αφορά την τρόικα, είπε ο κ. Σβόμποντα ότι θα ήταν νίκη η κατάργηση της τρόικας. Μα, το πρόβλημα της τρόικας είναι πάρα πολύ σοβαρό και μάλιστα έχει ήδη τεθεί από μία από τους ανθυποψηφίους του κ. Τσίπρα, την κ. Βίβιαν Ρέντινγκ, η οποία είπε, η ίδια, ότι η τρόικα πρέπει να αυτοδιαλυθεί. <br />Επιτρέψτε μου, όμως, να μη θεωρώ ότι πρέπει να κάνουμε σημαία μας το σχέδιο πορίσματος της ερευνητικής επιτροπής. Το διάβασα πολύ προσεκτικά και δεν είναι για να πανηγυρίζουμε. Πρώτον, διότι πιστεύω ότι αυτό που ερευνούν – δηλαδή, αν υπάρχει δημοκρατική λογοδοσία- είναι πολύ περιορισμένο. Και από τα πριν αυτό είναι λυμένο. Δεν μπορεί να υπάρξει δημοκρατική λογοδοσία, όταν υπάρχει ένας εξωευρωπαϊκός θεσμός, το Διεθνές Νομισματικό Ταμείο. Άρα ήδη έχουν ξεκινήσει με ένα λάθος ζήτημα. Ζητούν να υπάρχει δημοκρατική λογοδοσία, ενώ το ΔΝΤ δεν μπορεί να λογοδοτεί και αν θέλει πάει. Πήγε η κ. Λαγκάρντ, αλλά, αν θέλει, πάει. Αρχικά αρνήθηκαν. Δεύτερον, διότι το ίδιο αυτό προσχέδιο λέει ότι ναι, υπάρχουν αυτά τα προβλήματα, όμως, όπως γράφει, ήταν πάρα πολύ μεγάλες οι προκλήσεις για την τρόικα όσον αφορά την αντιμετώπιση των προβλημάτων των χωρών που είναι σε δημοσιονομική προσαρμογή και κινδύνευαν με άτακτη χρεοκοπία. Και καταλήγει ότι αυτό μπορούσε να γίνει εκείνην την ώρα, διότι δεν υπήρχε άλλος μηχανισμός. Άρα εμένα δεν με ικανοποιεί το πόρισμα.<br />Γι’ αυτό θα ήθελα να μας δοθεί η ευκαιρία –γι’ αυτό χρειάζεται και η ησυχία και καλώς που δεν ήρθαν σήμερα- να επιμείνουμε σε αυτό το θέμα και, αν μπορούμε, να το κάνουμε όλοι μαζί. Για παράδειγμα, λαμβάνει ως δεδομένο το έλλειμμα που είχε δώσει η ΕΛΣΤΑΤ, για το οποίο κάποιοι από εμάς διαφωνούμε. Άρα πιστεύω ότι το πρώτο στάδιο ενημέρωσης αυτής της επιτροπής δεν ήταν αυτό που θα θέλαμε όσον αφορά αυτά τα στοιχεία της Ελλάδας και του Διεθνούς Νομισματικού Ταμείου. Γι’ αυτό πιστεύω ότι κακώς ο ΣΥΡΙΖΑ έκανε φασαρία για την αναβολή της  επίσκεψης. Οι ίδιοι έπρεπε να μην την ορίσουν, αλλά το έκαναν, σε μία προγραμματική λογική πριν από τις διακοπές. Είπαν ότι στην Ελλάδα θα πάνε στις 8 με 9 Ιανουαρίου, την προηγουμένη θα πάνε εκεί και την επομένη θα πάνε στην Κύπρο. Μα, η 8 Ιανουαρίου είναι η ημέρα επίσημης έναρξης της Προεδρίας. Μετά ανακάλυψαν οι ίδιοι, ο Σουλτς, ότι εδώ έχουμε έναρξη Προεδρίας. Άρα η επιτροπή τους τι θα έκανε; Ποιον θα έβρισκε; Ποιος θα συνεδρίαζε; Δεύτερον, ο κ. Κάρας είναι Αντιπρόεδρος του Ευρωπαϊκού Κοινοβουλίου, που ξεκινούσε μετά τις διακοπές των Χριστουγέννων -ήταν η πρώτη εβδομάδα- και είχε και αυτός υποχρεώσεις.<br />Θέλω να πω, δηλαδή, επειδή ανήκω στους πολύ ευρωπαϊστές και επειδή πιστεύω ότι είναι λάθος κάθε λέξη που λέμε να έχει να κάνει με τον ευρωσκεπτικισμό -έστω και αν διαφωνούμε, μέσα στην Ευρωπαϊκή Ένωση θα διαφωνούμε- ότι από την  Ευρωπαϊκή Ένωση, ακόμη και όπως έχουν τα πράγματα, έχουμε πάρει σε χρήμα, σε κοινοτικά κονδύλια και σε πακέτα, αλλά και σε στήριξη στα εθνικά μας θέματα, περισσότερα από όσα μάς έχει ζητήσει. Θυμίζω –και τελειώνω με αυτό- ότι τώρα μόλις τα Σκόπια δεν έλαβαν ημερομηνία ένταξης πάλι, γιατί δεν τηρούν τους όρους καλής γειτονίας και ήταν ξεκάθαρη η απόφαση της Ευρωπαϊκής Ένωσης. Στη δε Κύπρο δόθηκε η δυνατότητα να «παγώσει» κεφάλαια της Τουρκίας, λόγω των δηλώσεων Ερντογάν ότι δεν γνωρίζει κάποιο κράτος το οποίο λέγεται Κύπρος.<br />Άρα η ευρωπαϊκή «ομπρέλα» μάς χρειάζεται και θα πρέπει όλοι μαζί να ευχηθούμε να πάει πολύ καλά η Ελληνική Προεδρία. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το 4ο Δημοτικό Σχολείο Ασπροπύργου.<br />Η Βουλή τούς καλωσορίζει.<br /><br />Τον λόγο έχει ο κ. Κουκουλόπουλος για οκτώ λεπτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, για το νομοσχέδιο και ιδιαίτερα για τα επίμαχα άρθρα 24 έως 28, που αφορούν τον τεχνικό κόσμο της χώρας, τα τεχνικά έργα, τα τεχνικά επαγγέλματα, τοποθετήθηκα χθες. <br />Θα ήθελα απλά να απευθύνω μία έκκληση σε όλους τους συναδέλφους να ψηφίσουμε πραγματικά κατά συνείδηση -το είπαμε πολλοί από τους Κοινοβουλευτικούς Εκπροσώπους χθες το βράδυ, όχι μόνο εγώ και ο Κοινοβουλευτικός Εκπρόσωπος του ΣΥΡΙΖΑ- γιατί πιστεύω ότι δεν πρέπει να χάσουμε μία δυνατότητα που ανοίγει η τελική διατύπωση της διάταξης. <br />Είναι μία διατύπωση -για όσους από εμάς ασχολούμαστε χρόνια με αυτό το επίμαχο θέμα- που ανοίγει ένα παράθυρο αισιοδοξίας, για να ενωθεί ο τεχνικός κόσμος της χώρας. Μακάρι να υπάρξει αξιοποίηση από όλους. Οι τελικές διατυπώσεις, νομίζω, δημιουργούν αυτήν τη δυνατότητα και δεν πρέπει να χάσουμε την ευκαιρία. <br />Δεν θέλω να γίνω μάντης κακών -δεν έχω αυτήν τη δυνατότητα- ούτε θέλω να παριστάνω από το Βήμα της Βουλής την Κασσάνδρα ή να προεξοφλώ εξελίξεις. Δεν γνωρίζω. Πολύ φοβάμαι, κρίνοντας από τη μέση εμπειρία των τελευταίων ετών, ότι αν δεν ψηφίσουμε αύριο -όποτε εν πάση περιπτώσει γίνει η ονομαστική ψηφοφορία- αυτήν τη διάταξη, δεν ξέρω πότε θα ξανάρθει και ποια θα είναι η τελική της μορφή. Αυτό λέει η μέση εμπειρία, κρινόμενη με την κοινή λογική και χωρίς καμμία φόρτιση από όλους μας των τελευταίων ετών. <br />Εδώ ολοκληρώνω ό,τι είχα να πω για το νομοσχέδιο. <br />Κυρίες και κύριοι συνάδελφοι, ζήτησα κυρίως τον λόγο προκειμένου να μιλήσω για την Ελληνική Προεδρία, που είναι πολύ σημαντικότερη από όσο έχει εμφανιστεί από τις τοποθετήσεις συναδέλφων από το Βήμα της Βουλής χθες και σήμερα. Αναφέρομαι, βέβαια, κυρίως στην τελευταία τοποθέτηση του Κοινοβουλευτικού Εκπροσώπου της Αξιωματικής Αντιπολίτευσης. <br />Προφανώς, το status της Προεδρίας στην Ευρωπαϊκή Ένωση έχει αλλάξει από τότε που θεσμοθετήθηκαν μόνιμοι θεσμοί Προεδρίας, συντονισμού κ.ο.κ. των ευρωπαϊκών οργάνων και των ευρωπαϊκών διαδικασιών. Δεν υπάρχει επ’ αυτού διαφωνία και αντίλογος. Το ζήτημα είναι πολιτικά ποιες συγκυρίες συνθέτουν και συναποτελούν τη σημερινή μέρα που έχουμε την έναρξη της Προεδρίας. <br />Είναι μία Προεδρία που συμπίπτει, πρώτα απ’ όλα, με τις ευρωεκλογές. Και το ευρωπαϊκό οικοδόμημα αντιμετωπίζει στρατηγικά ερωτήματα που πρέπει να απαντήσει. <br />Σε αυτό το εξάμηνο, κατά το οποίο η Ελλάδα προεδρεύει -δεν ισχυρίζομαι ότι θα το προσδιορίσει η Ελλάδα, επειδή προεδρεύει- η Ευρώπη θα πρέπει να αποφασίσει πώς αντιλαμβάνεται το ζήτημα του μοντέλου ανάπτυξης και πώς αντιλαμβάνεται τις πολιτικές για την ανάσχεση της ανεργίας, που απειλεί όλο το ευρωπαϊκό οικοδόμημα. Αυτό το εξάμηνο πρέπει να ληφθούν οι αποφάσεις. Και είναι πρώτα τα ζητήματα ανάπτυξης και αντιμετώπισης της ανεργίας στην ατζέντα της Ελληνικής Προεδρίας. <br />Πρέπει να αποφασίσει η Ευρώπη πώς αντιλαμβάνεται το ευρωπαϊκό οικοδόμημα. Με πληβείους και πατρικίους στο κρίσιμο ζήτημα των μεταναστευτικών ροών, όπως μέχρι τώρα, όπου πληρώνει βαρύτατο τίμημα η Ελλάδα και άλλες χώρες πρώτης υποδοχής ή πρέπει κάτι να αλλάξει; Είναι και αυτό, αγαπητέ συνάδελφε, κύριε Παπαδημούλη, στις προτεραιότητες της Ελληνικής Προεδρίας, στην ατζέντα που έχει τεθεί. <br />Πρέπει να απαντήσει η Ευρώπη πώς αντιλαμβάνεται τις θαλάσσιες, τις γαλάζιες πολιτικές -υπάρχει και η Ελληνίδα Επίτροπος που επηρεάζει αυτά τα ζητήματα- σε ό,τι αφορά τα θέματα αλιείας. Δεν περιορίζεται, όμως, στα θέματα της αλιείας μόνον -είναι κρίσιμο ζήτημα έτσι κι αλλιώς για την Ελλάδα- αλλά αφορά και ενεργειακά και ζητήματα ΑΟΖ και όλα αυτά τα ζητήματα κρίσιμης σημασίας και για τη χώρα μας και για το μέλλον της Ευρώπης με τα θαλάσσια σύνορά της. <br />Τέλος, η ατζέντα της Ελληνικής Προεδρίας αφορά το κρίσιμο ζήτημα της τραπεζικής ένωσης. Θέλω να θυμίσω ότι η κρίση σε όλη την Ευρώπη ήταν κατά κύριο λόγο τραπεζική. Θα αναφερθώ παρακάτω. <br />Από πού, λοιπόν, συνάγετε το αυθαίρετο συμπέρασμα ότι είναι μία χαμένη ευκαιρία η Ελληνική Προεδρία, όταν έχει αυτά τα ζητήματα ζωτικής σημασίας και για το ευρωπαϊκό οικοδόμημα και για την Ελλάδα, όταν μάλιστα οι ευρωεκλογές –στις οποίες ήδη αναφέρθηκα- τον Μάη θα γίνουν σε ένα γενικευμένο κλίμα ευρωσκεπτικισμού;<br />Εάν αυτό σάς απασχολεί, συνάδελφοι του ΣΥΡΙΖΑ, είναι ένα άλλο θέμα. Εάν πιέζεστε από τώρα γιατί υπάρχουν αυθεντικοί εκπρόσωποι του ευρωσκεπτικισμού στην Ελλάδα -τουλάχιστον τρεις έχω υπ’ όψιν μου, το ΚΚΕ, το «Plan B», την ΑΝΤΑΡΣΥΑ- που πραγματικά θα είναι η έκπληξη  των ευρωεκλογών και δεν θα μπορέσετε να μετατρέψετε σε δημοψήφισμα τις ευρωεκλογές, αυτό είναι ένα άλλο θέμα. Αυτή είναι μια μικροκομματική οπτική, η οποία πιθανά σας οδηγεί να απουσιάζετε σήμερα από την έναρξη της Ελληνικής Προεδρίας. Δεν είναι μια υπεύθυνη πολιτική στάση. Εάν αυτό πραγματικά σας απασχολεί, το αντιλαμβάνομαι, αλλά διαφωνώ, το κρίνω και απαντώ. <br />Η αμφιθυμία του ΣΥΡΙΖΑ για την Ευρώπη -με το ένα πόδι ερωτοτροπεί με τη θεωρία ότι το νόμισμα δεν είναι φετίχ και από την άλλη ορκίζεται στο ευρώ από το Τέξας- είναι μία αμφιθυμία η οποία θα κριθεί κάποια στιγμή. Εάν πραγματικά πιστεύουμε ότι τα ζωτικά συμφέροντα της χώρας είναι κατοχυρωμένα στην Ευρώπη, τότε πρέπει να καταλάβουμε ότι η Ελληνική Προεδρία συμπίπτει με μια κρισιμότατη περίοδο, λόγω και των ευρωεκλογών, για όλη την Ευρώπη. Έχει τεράστια σημασία για εμάς ότι σήμερα, που προεδρεύουμε, είμαστε σε μια συγκεκριμένη φάση όπου διεκδικούμε την επιστροφή μας στην Ευρώπη -και πανηγυρικά θα έλεγα με την Προεδρία- με όρους ισοτιμίας. Διότι την ισοτιμία, κυρίες και κύριοι συνάδελφοι, την χάσαμε με ευθύνη μας, λόγω των ελλειμμάτων, λόγω του δίδυμου ελλείμματος για την ακρίβεια, δημοσιονομικού και ανταγωνιστικότητας. <br />Θέλω να πω μια τελευταία κουβέντα, για να μπορέσουμε να συνεννοηθούμε επιτέλους σε αυτήν την Αίθουσα. Κυρίες και κύριοι συνάδελφοι, η κρίση, όπως είπα και νωρίτερα –θα κάνω μια μικρή αναφορά- σε όλη την Ευρώπη ξεκίνησε από τις τράπεζες και από την αντιμετώπιση πρώτα απ’ όλα από τις τράπεζες του χαμηλού επιτοκίου που έδωσε το ευρώ από την ημέρα που υπήρξε ως ενιαίο νόμισμα. <br />Έγινε πολύ κακή, αλόγιστη χρήση από όλες σχεδόν τις χώρες, ακόμα και από χώρες σαν την Ολλανδία, η οποία είναι η πατρίδα του ορθολογισμού. Γνωρίζουμε τι οικονομικά προβλήματα έχει. Δεν υπήρξαν ούτε οι κατάλληλοι μηχανισμοί ούτε οι κατάλληλες πολιτικές και υπήρξε όλη αυτή η εξέλιξη. <br />Η Ελλάδα, δυστυχώς, υπήρξε ο ιδανικός ένοχος για τους τραπεζίτες, γιατί από δική της ευθύνη, με το εκρηκτικό δίδυμο έλλειμμα -δημοσιονομικό και ανταγωνιστικότητας- βρέθηκε πρώτη στο μάτι του κυκλώνα και κυριαρχήθηκε η ατζέντα σε όλη την Ευρώπη από νεοφιλελεύθερες και μονεταριστικές πολιτικές, που περιόρισαν την κριτική στο ελληνικό πρόβλημα.<br />Το ελληνικό πρόβλημα, όμως, με τα ελλείμματα έπρεπε να λυθεί, κυρίες και κύριοι συνάδελφοι. Θα επαναλάβω αυτό που είπε ο Πρόεδρος του ΠΑΣΟΚ στη συζήτηση του προϋπολογισμού. Το 2009 είχαμε εισπράξεις ύψους 50 δισεκατομμυρίων και 74,5 δισεκατομμύρια δαπάνες πρωτογενώς, χωρίς τα δάνεια και την αποπληρωμή τους. Το σύνολο των χρημάτων που έδωσε εκείνη τη χρονιά το ελληνικό κράτος για μισθούς και συντάξεις μέσω του προϋπολογισμού ήταν ακριβώς 24,5 δισεκατομμύρια. Εάν συνυπολογίσουμε και το 15% έλλειμμα ανταγωνιστικότητας, είναι καθαρό ότι αυτήν την οικονομία δεν τη δάνειζε κανείς. <br />Αυτό το πρόβλημα επιλύσαμε με τις τεράστιες θυσίες του ελληνικού λαού. Γι’ αυτό και διεκδικούμε ισότιμη συμμετοχή πλέον στα ευρωπαϊκά δρώμενα. Αυτή είναι η Ελληνική Προεδρία σήμερα. Χωρίς την επίλυση αυτού του προβλήματος, δεν μπορούμε να γίνουμε αποδεκτοί στην Ευρώπη. Αυτό μπορούμε να το συνειδητοποιήσουμε;<br /> <br />Μπορούμε να μπούμε κάποια στιγμή, έστω για ένα δευτερόλεπτο, στη θέση των άλλων, για να καταλάβουμε ότι μία συμφωνία για έλλειμμα 3% εμείς το κάναμε 15% και δεν θέλουμε να πούμε την αλήθεια στον ελληνικό λαό; Αυτό είναι όλο το ζήτημα.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Κουκουλόπουλε, ολοκληρώστε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Γι’ αυτό και πιστεύω ότι υπάρχει ελάχιστος χρόνος για να αναθεωρήσει η Αξιωματική Αντιπολίτευση μία απόφαση. Εάν υιοθετούσα, κυρίες και κύριοι συνάδελφοι, την ορολογία της Αντιπολίτευσης, θα μιλούσα για απρέπειες, για αστεία επιχειρήματα και όλη αυτήν την ορολογία με την οποία έχει κατακλυστεί το Κοινοβούλιο τα τελευταία τρία χρόνια. <br />Εγώ απλά λέω ότι δεν είναι μία υπεύθυνη στάση. Είναι ένα πολιτικό λάθος αυτή η απόφαση του ΣΥΡΙΖΑ, να μην παρίσταται σήμερα, διότι η Ελλάδα επιστρέφει με όρους ισοτιμίας σήμερα ασκώντας την Προεδρία της Ευρωπαϊκής Ένωσης, όμως, δεν επιστρέφει ενωμένη. Δεν είναι εικόνα αυτή που δίνουμε μετά από μια τέτοια προσπάθεια. Κατά την ταπεινή μου γνώμη, είναι σαν να μην δείχνουμε ίδιο βαθμό σεβασμού στις θυσίες που έχουν κάνει οι Έλληνες πολίτες. Διότι, πέραν των αποφάσεών μας, επιστρέφουμε με όρους ισοτιμίας διότι υπήρξαν τεράστιες θυσίες από τον ελληνικό λαό.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει ο κ. Καραθανασόπουλος.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ευχαριστώ, κύριε Πρόεδρε.<br />Βεβαίως, η συζήτηση γενικεύθηκε με αφορμή το παρόν νομοσχέδιο και δεν θα αποφύγω τον πειρασμό να τοποθετηθώ και εγώ σε ορισμένα από τα γενικότερα ζητήματα τα οποία αναδείχτηκαν.<br />Κατ’ αρχάς, το πρώτο ζήτημα είναι ότι δεν έχουμε κατάργηση του εικοσιπεντάευρου. Τέτοιο πράγμα δεν έχουμε. Έχουμε μεταφορά του. Από 25 ευρώ που ήταν να πληρώσουν όσοι θα νοσηλεύονται στα νοσοκομεία, θα το πληρώσουμε με επιβάρυνση στα καπνικά προϊόντα. Δηλαδή, οι ίδιες τσέπες, πάνω – κάτω, θα πληρώσουν την ίδια δαπάνη. Απ’ αυτήν την άποψη τα ισοδύναμα μέτρα, για τα οποία μιλάτε, δεν αμφισβητούν τον αντιλαϊκό της χαρακτήρα. Τώρα αν θα το πληρώσεις ως νοσηλευόμενος ή ως καταναλωτής κάποιων προϊόντων, είναι δώρο άδωρο. Θα το πληρώσεις και με τη μία και με την άλλη περίπτωση. Από την άλλη τη μεριά δεν καταργούνται και τα υπόλοιπα χαράτσια που υπάρχουν στην υγεία. Δηλαδή, το 1 ευρώ στις φαρμακευτικές συνταγές, το οποίο έχει μεγαλύτερα έσοδα και το οποίο θα κληθούν να το πληρώσουν κατ’ εξοχήν οι συνταξιούχοι και οι μεγάλες ηλικίες, διότι έχουν μεγαλύτερη ανάγκη από φαρμακευτική αγωγή, καθώς και τα 5 ευρώ τα οποία είναι για τα εξωτερικά ιατρεία των νοσοκομείων. <br />Απ’ αυτή, λοιπόν, την άποψη ακόμη και αυτός ο ελιγμός τον οποίο έκανε η Κυβέρνηση, κάτω βεβαίως από την έντονη λαϊκή δυσαρέσκεια, δεν αλλάζει επί της ουσίας τις βασικές πολιτικές επιλογές στα ζητήματα της υγείας. Πρόκειται για βασικές πολιτικές επιλογές, που δεν ανταποκρίνονται στις ανάγκες για σύγχρονη, αναβαθμισμένη και δωρεάν ιατροφαρμακευτική περίθαλψη στα λαϊκά στρώματα, αλλά αντίθετα ανταποκρίνονται στις ανάγκες του κεφαλαίου και των επιχειρηματικών ομίλων, για να μπορέσουν να επεκτείνουν τις δράσεις τους στον τομέα της υγείας, όπως άλλωστε επιτάσσει και επιβάλλει και η ίδια η πολιτική της Ευρωπαϊκής Ένωσης. <br />Έτσι, λοιπόν, αυτός ο ελιγμός δεν αντιστρατεύεται, δεν αλλάζει τον χαρακτήρα της υποβάθμισης και της υποχρηματοδότησης της δημόσιας υγείας, την εμπορευματοποίηση της υγείας, μέσα από την ανάπτυξη της επιχειρηματικής δραστηριότητας και την ιδιωτικοποίηση τομέων ακόμη και δημόσιας παροχής υγείας και βεβαίως την ανάγκη η υπόθεση της υγείας να είναι ατομική ευθύνη του καθενός -εμπόρευμα είναι και όχι κοινωνικό αγαθό, όπως ισχυρίζεται το ΚΚΕ- με την κατάργηση της επιχειρηματικής δραστηριότητας και τη δωρεάν παροχή υγειονομικής και φαρμακευτικής περίθαλψης για το σύνολο του λαού μας.<br />Όπως είπα και πριν, παραμένει το 1 ευρώ για τις φαρμακευτικές συνταγές, αλλά και τα 5 ευρώ. <br />Απ’ αυτήν την άποψη, η τροπολογία την οποία καταθέσαμε ως ΚΚΕ συμβάλλει στην κατάργηση και των τριών αυτών χαρατσιών, δηλαδή και του εικοσιπεντάευρου και του πεντάευρου και του ενός ευρώ και ζητάμε να γίνει αποδεκτή. Βεβαίως, δεν έχουμε αυταπάτη ότι η Κυβέρνηση πρόκειται να κάνει αποδεκτή μια τέτοιου είδους τροπολογία.<br />Από την άλλη μεριά, εμείς λέμε ότι η Ελληνική Προεδρία, ανεξάρτητα αν έχει περιορισμένη δυναμική και δυνατότητα ή αν έχει ουσιαστικές αρμοδιότητες ή περιορισμένες, δεν αναιρεί και δεν μπορεί να αλλάξει τις πολιτικές επιλογές, τις στρατηγικές επιλογές αλλά και τον ίδιο το χαρακτήρα της Ευρωπαϊκής Ένωσης. Μακάρι να ήταν υπόθεση προσώπων. Διότι κάποιοι -και από την Αξιωματική Αντιπολίτευση- φλερτάρουν με την Ευρώπη του Μιτεράν και του Κολ, μια Ευρώπη που είχε και τότε ιμπεριαλιστικό χαρακτήρα, μια Ευρώπη που και τότε διασφάλιζε τα συμφέροντα των μονοπωλιακών ομίλων και οδηγούσε στο στόχαστρο τις ανάγκες της εργατικής τάξης και των πλατιών λαϊκών στρωμάτων, σε αντιπαράθεση με την Ευρώπη της Μέρκελ ή του Ολάντ, παρ’ όλο τον νέο άνεμο που φύσηξε στην Ευρώπη με την εκλογή του Ολάντ.<br />Πολύ περισσότερο, αν το θέλετε, δεν είναι και ζήτημα συσχετισμών των δυνάμεων εντός των τειχών της Ευρωπαϊκής Ένωσης, που αποδέχονται την Ευρωπαϊκή Ένωση.<br />Διότι γνωρίσαμε ακριβώς και πολιτικούς συσχετισμούς με κεντροαριστερές κυβερνήσεις, με κυβερνήσεις όπου συμμετείχαν και κόμματα κομμουνιστικά -και τα οποία σήμερα, βεβαίως, δεν υπάρχουν-, που δεν αλλοίωσαν ούτε κεραία από τον χαρακτήρα της Ευρωπαϊκής Ένωσης ούτε άλλαξαν, βεβαίως, τις πολιτικές. <br />Από αυτήν την άποψη, είναι αυταπάτη να θεωρεί κάποιος ότι η Ευρωπαϊκή Ένωση μπορεί να εξωραϊστεί, μπορεί να γίνει πιο ανθρώπινη. Άλλωστε, από την πρώτη στιγμή της ίδρυσης της ΕΟΚ, παραμένει μια λυκοσυμμαχία του μεγάλου κεφαλαίου, μια περιφερειακή ιμπεριαλιστική ένωση, που σκοπό έχει να διασφαλίσει τα συμφέροντα των μονοπωλιακών της ομίλων στον οξυμμένο ανταγωνισμό με τα άλλα ιμπεριαλιστικά κέντρα, ποδοπατώντας, βεβαίως, τσακίζοντας τα εργασιακά, ασφαλιστικά δικαιώματα της εργατικής τάξης, τσακίζοντας συνολικότερα την ικανοποίηση των λαϊκών αναγκών των ίδιων των λαών της Ευρωπαϊκής Ένωσης και όχι μόνο. <br />Από αυτήν την άποψη, οι στρατηγικές της επιλογές αντανακλούν κάθε φορά τις ανάγκες των επιχειρηματικών ομίλων, τις ανάγκες του κεφαλαίου, πολύ περισσότερο σήμερα, όπου σε συνθήκες καπιταλιστικής κρίσης αυτές οι ανάγκες γίνεται ακόμα πιο επιβεβλημένο να αποκτήσουν ακόμα μεγαλύτερη ταχύτητα στην υλοποίησή τους, για να μπορέσει ακριβώς πολύ πιο γρήγορα να υπάρξει η καπιταλιστική ανάκαμψη και διασφάλιση της αναπαραγωγής του κεφαλαίου και της κερδοφορίας των καπιταλιστικών μονοπωλιακών ομίλων. <br />Βεβαίως, η κοινοτική χρηματοδότηση -όχι μόνο στην Ελλάδα αλλά και στις υπόλοιπες χώρες της Ευρωπαϊκής Ένωσης- έχει σκοπό να διασφαλίσει τα συμφέροντα των μονοπωλιακών ομίλων και να εξαγοράσει τη συνείδηση ευρύτερων λαϊκών στρωμάτων στην καθυπόταξή τους εντός των τειχών της Ευρωπαϊκής Ένωσης, στον συμβιβασμό τους με την πολιτική η οποία τους οδηγεί στην εξαθλίωση και στον εξανδραποδισμό. <br />Εμείς, επομένως, το λέμε πολύ καθαρά, ότι δεν υπάρχει μεγαλύτερη απόδειξη της υποταγής, του συμβιβασμού, αλλά και της αποδοχής της πολιτικής της Ευρωπαϊκής Ένωσης και του χαρακτήρα της, απ’ το να αποδεχθεί κάποιος την υποψηφιότητα για Πρόεδρος της Ευρωπαϊκής Ένωσης ή της Κομισιόν. <br />Από αυτήν την άποψη, είναι πολύ φανερό, είναι πεντακάθαρο, ότι η Αξιωματική Αντιπολίτευση έχει αποδεχθεί το σύνολο της πολιτικής της Ευρωπαϊκής Ένωσης και γι’ αυτόν ακριβώς τον λόγο συμμετέχει και στο παιχνίδι αποπροσανατολισμού του λαού, όπως έγινε με την επίσκεψη ή όχι των ελεγκτών του Ευρωπαϊκού Κοινοβουλίου. «Κόλαφος» λέει για το πόρισμα του Ευρωπαϊκού Κοινοβουλίου ο Κοινοβουλευτικός Εκπρόσωπος του ΣΥΡΙΖΑ. Τι κόλαφος; Ποιος είναι ο κόλαφος; Δηλαδή, βάλανε έναν απ’ τους ηθικούς αυτουργούς του εγκλήματος που συντελείται, όχι μόνο στην Ελλάδα αλλά και στις υπόλοιπες χώρες της Ευρωπαϊκής Ένωσης, να διερευνήσει το έγκλημα. Έβαλαν τον λύκο, δηλαδή, να φυλάξει τα πρόβατα; Αυτοί οι ίδιοι δεν έχουν ψηφίσει την κατάργηση των συλλογικών συμβάσεων; Αυτοί οι ίδιοι δεν έχουν ψηφίσει την κατάργηση της κοινωνικής ασφάλισης και την ιδιωτικοποίησή της; Αυτοί οι ίδιοι δεν έχουν ψηφίσει την εμπορευματοποίηση της υγείας, της παιδείας και της πρόνοιας; Αυτοί οι ίδιοι δεν έχουν ψηφίσει την κατάργηση των συλλογικών συμβάσεων; Αυτοί θα έρθουν να ελέγξουν τώρα εάν η τρόικα έκανε καλά το έργο της; Δηλαδή, αν είχε αστοχίες στην πολιτική που αυτοί ψήφισαν, αν δημοκρατικά ελέγχεται η τρόικα; <br />Αυτό είναι, λοιπόν, το ζήτημα; Δηλαδή, τη λύση στα προβλήματα που αντιμετωπίζει η ελληνική εργατική τάξη και τα λαϊκά στρώματα της χώρας μας, θα τη δώσει το όποιο πόρισμα μιας επιτροπής του Ευρωπαϊκού Κοινοβουλίου, που αποτελεί ένα από τα όργανα υλοποίησης των στρατηγικών αντιλαϊκών και ταξικών επιλογών της Ευρωπαϊκής Ένωσης; Μήπως τη λύση θα τη δώσει η πάλη των λαών για την απόκρουση αυτής της πολιτικής, για την ανατροπή της εξουσίας και του συστήματος, επιλέγοντας, βεβαίως, τον δρόμο της αποδέσμευσης από την Ευρωπαϊκή Ένωση;<br />Γι’ αυτόν ακριβώς τον λόγο κι εμείς δεν είμαστε ευρωσκεπτικιστές, δεν μας αφορά η διαπάλη ανάμεσα στους ευρωσκεπτικιστές και στους ευρωπαϊστές, γιατί είναι μια διαπάλη εντός των τειχών, μια διαπάλη που αφορά τμήματα της αστικής τάξης, αν θέλουν τη συμμετοχή στην Ευρωπαϊκή Ένωση ή όχι, ή πώς καλύτερα διασφαλίζονται τα συμφέροντα τμημάτων του κεφαλαίου. <br />Η δική μας πρόταση είναι εκτός των τειχών. Δεν φιλοδοξούμε, δηλαδή, να αποτελέσουμε σανίδα σωτηρίας του συστήματος, είτε είναι εντός είτε είναι εκτός της Ευρωπαϊκής Ένωσης αυτή η σανίδα σωτηρίας. Εμείς θέλουμε να ανατρέψουμε συνολικότερα αυτό το βάρβαρο καπιταλιστικό σύστημα.</speech><speech by="#s74"><from>ΠΡΟΕΔΡΕΥΩΝ</from> Ολοκληρώστε, σας παρακαλώ, κύριε Καραθανασόπουλε.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Από αυτήν την άποψη, θα ήθελα να πω δύο κουβέντες ακόμη -στον χρόνο που είχαν και οι άλλοι ομιλητές- για τη διαπάλη η οποία έγινε για τα ζητήματα αυτά που αφορούν το ΤΕΕ. Στα υπόλοιπα αναφέρθηκε και ο εισηγητής μας.<br />Δεν αντανακλά αυτή η συζήτηση μέσα στο Κοινοβούλιο και οι αντιπαραθέσεις την ανάγκη να διασφαλιστούν τα επαγγελματικά δικαιώματα των διπλωματούχων και πτυχιούχων μηχανικών ή των υπόλοιπων εργαζόμενων σε τεχνικά επαγγέλματα, καθώς και να διασφαλιστεί η ανάγκη για σταθερή μόνιμη απασχόληση με δικαιώματα, γιατί ακριβώς έχετε αποδεχτεί, είτε με τη μία είτε με την άλλη μεριά, την αποσύνδεση των επαγγελματικών δικαιωμάτων από το πτυχίο και την εφαρμογή της Μπολόνια και την πιστοποίηση αυτών των δικαιωμάτων.<br />Εμάς δεν μας αφορά αν την πιστοποίηση θα την κάνει το ΤΕΕ ή η ΕΕΤΕΜ ή αν θα την κάνει μία δημόσια υπηρεσία. Εμείς λέμε ότι πρέπει να καταργηθεί η πιστοποίηση, γιατί ακριβώς αναιρεί και αμφισβητεί τα επαγγελματικά δικαιώματα και διαμορφώνει συνθήκες εργασιακής ζούγκλας για τους νέους πτυχιούχους.</speech><speech by="#s74"><from>ΠΡΟΕΔΡΕΥΩΝ</from> Όμως, συντομεύστε, γιατί έχουμε κάποια πράγματα να ολοκληρώσουμε.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Από αυτήν την άποψη, λοιπόν, ούτε μπορεί μέσα από αυτήν τη διαδικασία, δηλαδή το ποιος τα πιστοποιεί, να διασφαλιστεί ότι τα δημόσια έργα θα γίνονται προς όφελος των λαϊκών στρωμάτων, από τη στιγμή που εμπλέκεται το καπιταλιστικό κέρδος σε συνθήκες ακριβώς ελέγχου της αγοράς από τους μεγάλους κατασκευαστικούς ομίλους, είτε αφορούν τα μεγάλα έργα είτε αφορούν τα έργα υποδομής είτε αφορούν τα καρτέλ στα δομικά υλικά. <br />Συνεπώς είναι φανερό ότι τα συγκεκριμένα αυτά άρθρα πρέπει να καταψηφιστούν, επειδή αφορούν την ουσία του προβλήματος και όχι το ποιος ακριβώς θα είναι ο μηχανισμός που θα πιστοποιεί και θα ελέγχει όλο αυτό το κύκλωμα.</speech><speech by="#s74"><from>ΠΡΟΕΔΡΕΥΩΝ</from> Με έχουν ενημερώσει ότι θα πρέπει να ολοκληρώσουμε από τις 14.45΄ έως τις 15.00΄, επειδή θα κλείσουν οι δρόμοι και θα υπάρξουν μετά κάποιες δυσκολίες στη μετακίνηση. <br />Κύριε Υπουργέ, θέλετε να κάνετε κάποιες νομοτεχνικές βελτιώσεις;</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Τις έχω καταθέσει, κύριε Πρόεδρε. Στην παράγραφο 2 θα προσθέσουμε εκεί όπου λέει «με ερευνητικά ιδρύματα» το «με ερευνητικά και εκπαιδευτικά ιδρύματα». Αυτή είναι η μία. <br />Η άλλη είναι στην κατάργηση της παραγράφου 1 του άρθρου 25 που καταργήθηκε. Πρέπει να καταργηθεί και από τον τίτλο του άρθρου 25 με μία τροποποίηση των διατάξεων του ν. 288/2002. Να διαγραφεί και αυτό. <br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Θα προηγηθούν οι εισηγητές, εάν θέλουν να κάνουν κάποια δευτερολογία, και μετά ακολουθούν οι Κοινοβουλευτικοί Εκπρόσωποι. <br />Ας ξεκινήσουμε με τη σειρά, γιατί απ’ ό, τι βλέπω υπάρχει ενδιαφέρον. Κύριε συνάδελφε, θέλετε να δευτερολογήσετε;</speech><speech by="#s265"><from> ΓΕΩΡΓΙΟΣ ΣΤΥΛΙΟΣ</from> Κύριε Πρόεδρε, δεν θα μιλήσω;</speech><speech by="#s74"><from>ΠΡΟΕΔΡΕΥΩΝ</from> Είστε Εισηγητής;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Οι Κοινοβουλευτικοί…</speech><speech by="#s74"><from>ΠΡΟΕΔΡΕΥΩΝ</from> Οι Κοινοβουλευτικοί μπορούν να μιλήσουν.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αν θέλουν.</speech><speech by="#s74"><from>ΠΡΟΕΔΡΕΥΩΝ</from> Αν θέλουν, βεβαίως.<br />Κύριε συνάδελφε, αν θέλετε δευτερολογία, τώρα είναι η σειρά σας. Δεν είναι υποχρεωτικό, όμως.</speech><speech by="#s265"><from> ΓΕΩΡΓΙΟΣ ΣΤΥΛΙΟΣ</from> Θέλω να μιλήσω, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Θα παρακαλούσα απλώς να μιλήσετε για ένα τρίλεπτο, αν σας αρκεί.</speech><speech by="#s265"><from> ΓΕΩΡΓΙΟΣ ΣΤΥΛΙΟΣ</from> Μου αρκεί. Ευχαριστώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ορίστε, έχετε τον λόγο, κύριε συνάδελφε.</speech><speech by="#s265"><from> ΓΕΩΡΓΙΟΣ ΣΤΥΛΙΟΣ</from> Έγινε μία εκτενής συζήτηση όσον αφορά το συγκεκριμένο νομοσχέδιο. Έχουν ειπωθεί, βέβαια, πάρα πολλά πράγματα που δεν αφορούν τις διατάξεις του σχεδίου νόμου, αλλά αφορούν γενικότερα την επικαιρότητα.<br />Σχετικά με το νομοσχέδιο, στο πρώτο μέρος, στην Εθνική Αρχή Συντονισμού Πτήσεων, ουσιαστικές διαφορές και διαφωνίες δεν έχουν υπάρξει. Εξάλλου, πολλά κόμματα -και κόμματα που δεν ανήκουν στην Κυβέρνηση- ψηφίζουν αυτές τις διατάξεις.<br />Θεωρούμε ότι είναι ένα βήμα μπροστά, διότι δίνει τη δυνατότητα στη χώρα μας να συντονίσει τις χρονοθυρίδες, να ενισχύσει την αξιοπιστία της και την εμπιστοσύνη, να δημιουργηθεί μία υπεραξία, που τόσο χρήσιμη είναι και μπορεί να ωφελήσει και άλλες οικονομικές δραστηριότητες, όπως είναι ο τουρισμός και η επικοινωνία της χώρας μας γενικότερα ως σταυροδρόμι, όχι μόνο γεωγραφικό, αλλά και ως εναέριο σταυροδρόμι τόσο με τη Δύση όσο και με την Ανατολή. <br />Συνεπώς εκτιμούμε ότι στο πρώτο μέρος του νομοσχεδίου, η συγκεκριμένη θεσμοθέτηση της συγκεκριμένης αρχής θεραπεύει προβλήματα που δημιουργήθηκαν μέχρι τώρα με την υπηρεσία που υπήρχε και είναι θετικό το ότι γίνεται για να λύσει τα προβλήματα που είχαν εμφανιστεί.<br />Όσον αφορά το δεύτερο μέρος των διαφόρων διατάξεων, στις διατάξεις του Υπουργείου Μεταφορών δεν εκφράστηκαν ιδιαίτερες επιφυλάξεις και διαφωνίες, ίσα-ίσα, μπορώ να πω πάλι βελτιώνουν προβλήματα που εμφανίστηκαν κατά τη λειτουργία και κατά την εφαρμογή των νόμων. <br />Όσον αφορά το δεύτερο κεφάλαιο, το δεύτερο μέρος, τα θέματα του Υπουργείου Υποδομών, μετά τη χθεσινή τοποθέτηση του Υπουργού, όσον αφορά τα διόδια στους κάθετους άξονες, θα προχωρήσει με τη δήλωσή του άμεσα στον υπολογισμό των διοδίων με βάση τη χρήση και την απόσταση που κάνει ο καθένας. Όπως επίσης και οι βελτιώσεις που γίνονται μέχρι τελευταία στιγμή στις διατάξεις του ΤΕΕ θεωρούμε ότι είναι θετικές. <br />Σε καμμία περίπτωση δεν μπορούμε να πούμε –κι εγώ ο ίδιος ως πολιτικός- σε διατάξεις που δίνουν δυνατότητες σε επιστημονικό φορέα, σε σύμβουλο επίσημο της χώρας, όπως είναι το ΤΕΕ ή όπως είναι η ΕΕΤΕΜ, που τους δημιουργούν ένα καινούργιο πεδίο, στο οποίο μπορούν να δράσουν ότι θα μπορούσαμε να είμαστε αντίθετοι. <br />Πιστεύουμε ότι οφείλουμε να δίνουμε χώρο και πεδίο δράσης πάντοτε διασφαλίζοντας το δημόσιο και εθνικό συμφέρον. Διότι η Ελλάδα ήταν ανοιχτή στον κόσμο ανέκαθεν και μπορούμε μέσα από τις συνεργασίες της χώρας μας να δούμε καλύτερες μέρες για τους επιστήμονες, για τη νέα γενιά της χώρας, κάτι που έχουμε τόσο πολλή ανάγκη αυτές τις μέρες. <br />Για τους λόγους αυτούς υπερψηφίζουμε τα συγκεκριμένα άρθρα του νομοσχεδίου. <br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε τον κ. Στύλιο.<br />Τον λόγο έχει η κ. Αμμανατίδου για δύο λεπτά. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Ευχαριστώ, κύριε Πρόεδρε.<br /> Κλείνοντας και βλέποντας τις τελευταίες νομοτεχνικές βελτιώσεις, η Κυβέρνηση και ο Υπουργός κ. Χρυσοχοΐδης είπε τελικά ότι όντως η Εθνική Αρχή Συντονισμού δεν ανήκει στο κράτος. Αυτό είναι κάτι που διαφαινόταν και το έκρυβε. Διαγράφει τη φράση «ανήκει στο κράτος  και δεν υπάγεται στον ευρύτερο δημόσιο τομέα» και τα συναφή. Άρα ιδιωτικοποιείται πλήρως αυτό που θα έπρεπε να είναι –όχι υπό δημόσιο έλεγχο- δημόσιο. Θα έπρεπε να είναι δημόσια η Αρχή Συντονισμού Πτήσεων για τα slots. <br />Στο δεύτερο κομμάτι, στα άρθρα 23, 25 και 26 τι έκανε ο κύριος Υπουργός; Μαζί με το Τεχνικό Επιμελητήριο προσέθεσε και την ΕΕΤΕΜ, την Επαγγελματική, Επιστημονική Ένωση Τεχνολογικής Εκπαίδευσης Μηχανικών. <br />Ρωτάω εγώ: Αυτό ήταν το πρόβλημα; Το πρόβλημα δεν ήταν αυτό. Εμείς είπαμε από την αρχή «κανονίστε, κύριε του Υπουργείου και κύριοι της Κυβέρνησης, και πάρτε πίσω τα άρθρα 23 έως 26, να γίνει μια σοβαρή διαβούλευση με τους άμεσα εμπλεκόμενους, την επιστημονική κοινότητα, την πανεπιστημιακή, τεχνολογική και τα υπόλοιπα επαγγέλματα, τις ομοσπονδίες των επαγγελματιών κι από εκεί και πέρα να έρθει ένα αυτοτελές νομοσχέδιο, στο οποίο θα καθορίζονται τα επαγγελματικά δικαιώματα, ποιες είναι τελικά οι αρμοδιότητες του Τεχνικού Επιμελητηρίου, το οποίο είναι νομικό πρόσωπο δημοσίου δικαίου και σύμβουλος του κράτους». <br />Εδώ νομίζω κοροϊδευόμαστε, κύριε Υπουργέ. Αυτό που μας κατατέθηκε από τον Υπουργό Μεταφορών, Υποδομών και Δικτύων δεν μας καλύπτει. Εμείς θα συνεχίσουμε βεβαίως. Καταθέσαμε και πρόταση για ονομαστική ψηφοφορία. Ακόμη και σε εκείνο το κομμάτι αν έλεγε ότι έφευγε το Τεχνικό Επιμελητήριο κι έμενε μόνο η ΕΕΤΕΜ –γιατί δεν ήταν το θέμα της ΕΕΤΕΜ-, θα ήταν το ίδιο ακριβώς πράγμα. Από πίσω υπάρχει μια ιδιωτικοποίηση. Εκεί εστιάσαμε το πρόβλημα, σε αυτήν τη λειτουργία. Άρα παραμένουμε στις θέσεις μας.<br />Όσον αφορά τις τροπολογίες, θα ήταν καλό να γίνει αποδεκτή η τροπολογία του Κομμουνιστικού Κόμματος, η οποία δεν έχει μόνο τα 25 ευρώ, αλλά έχει και το 1 ευρώ και τα 5 ευρώ. Αυτό το είπε και ο Κοινοβουλευτικός μας Εκπρόσωπος. Οι Ανεξάρτητοι Έλληνες είχαν καταθέσει μια τροπολογία για τα 25  ευρώ και το 1 ευρώ. <br />Άρα υπάρχει δυνατότητα ακόμη και τώρα ή -αν θέλετε- την Τρίτη –γιατί έχει γίνει σε άλλες περιπτώσεις και είναι ένα σοβαρό ζήτημα- που θα έχουμε την ονομαστική ψηφοφορία για τα άρθρα 23 έως 26, να την κάνει αποδεκτή.<br />Στην τροπολογία που κατέθεσαν οι συνάδελφοι για το θέμα των ταξί, με την τεκμηρίωση της συναδέλφου κ. Μακρή, εμείς είμαστε σύμφωνοι και τη στηρίζουμε.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Ο κ. Κασσής έχει το λόγο για τρία λεπτά.</speech><speech by="#s110"><from> ΜΙΧΑΗΛ ΚΑΣΣΗΣ</from> Κατ’ αρχάς, να απαντήσω και στον κύριο Πρόεδρο τον δικό μας που έφυγε, ότι μέσα από τη συζήτηση του συγκεκριμένου νομοσχεδίου δεν διεφάνη, τουλάχιστον από πλευράς μου και από πλευράς του ΠΑΣΟΚ, ότι ερχόμαστε να εξυπηρετήσουμε κάποιους. Και θεωρώ ότι με πολύ μεγάλη καθυστέρηση κάποια πράγματα έρχονται να μπουν στη σειρά και να πάρουν τον δρόμο τους.<br />Στο πρώτο μέρος του νομοσχεδίου νομίζω ότι δεν υπάρχει καμμία αντίρρηση και στα έντεκα άρθρα. Θεωρώ ότι είναι σε πολύ σωστή κατεύθυνση και λύνονται αρκετά προβλήματα σε ό,τι έχει να κάνει με τις πτήσεις και τα αεροδρόμια.<br />Επικεντρώθηκε όλη η συζήτηση στα άρθρα 23, 24, 25 και 26. Έγινε μία πολύ μεγάλη προσπάθεια από πλευράς του ΠΑΣΟΚ να γίνουν αυτές οι τροποποιήσεις, οι οποίες έγιναν αποδεκτές από πλευράς του Υπουργείου και πάντα με τη σύμφωνη γνώμη και συναίνεση, αν θέλετε, και της Νέας Δημοκρατίας και θεωρώ ότι μ’ αυτά που άκουσα και από τον Κοινοβουλευτικό Εκπρόσωπο της ΔΗΜΑΡ, στα περισσότερα συμφωνεί. Άρα νομίζω ότι μία πολύ  μεγάλη πλειοψηφία αυτής της Βουλής παίρνει μία ξεκάθαρη θέση σε ό,τι έχει σχέση με επίμαχα ζητήματα που αφορούν το Τεχνικό Επιμελητήριο και γενικότερα τον τεχνικό κόσμο.<br />Εδώ χρειάζεται μία διευκρίνιση. Αγαπητοί συνάδελφοι του ΣΥΡΙΖΑ, ξεκαθαρίστε τι ακριβώς θέλετε και να πείτε στον τεχνικό κόσμο σε όλη την Ελλάδα τι ακριβώς πρέπει να γίνει. Είπα και στην αρχική μου εισήγηση ότι πρέπει να σταματήσουν οι κοροϊδίες απέναντι στους μηχανικούς της τεχνολογικής εκπαίδευσης. Είναι γεγονός ότι υπάρχουν δύο στρατόπεδα. Ισχυρό μεν, το στρατόπεδο του Τεχνικού Επιμελητηρίου με όλες τις χρόνιες παρεμβάσεις που αυτόν τον κλάδο τον κρατά σε ομηρία. <br />Και τι πιστεύω ότι πετύχαμε σήμερα; Πετύχαμε να εξαναγκάσουμε και τους δύο φορείς να συνεργαστούν για το καλό του τεχνικού κόσμου και των μηχανικών της πανεπιστημιακής εκπαίδευσης και των μηχανικών της τεχνολογικής εκπαίδευσης. <br />Θεωρώ, κύριε Υπουργέ, ότι αυτό είναι πολύ σημαντικό. Άρα σε αυτό που λέγεται, κοιτάξτε να δείτε, το συζητήσαμε πριν από δύο χρόνια αν θυμάμαι καλά, όταν ήσασταν πάλι σε Υπουργείο μαζί με τον κ. Βορίδη, με αποτέλεσμα ενάμιση χρόνο σε αυτήν τη Βουλή συμμετέχοντας κι εγώ ως Βουλευτής, να μη γίνει καμμία κουβέντα. <br />Πρέπει να δεσμευτείτε άμεσα, να δεσμευτεί η Κυβέρνηση ότι θα φέρει να συζητηθούν τα προεδρικά διατάγματα ή και ως νόμος της Βουλής, που αφορούν τα δικαιώματα των μηχανικών της τεχνολογικής εκπαίδευσης και γενικότερα της παιδείας που αφορούν την τεχνολογική εκπαίδευση πέραν από τους μηχανικούς. Πρέπει να είναι μια ρητή δέσμευση αυτής της Κυβέρνησης για να λυθεί αυτό το πρόβλημα. Ας σταματήσουν τα κλαψουρίσματα και όχι η αλήθεια απέναντι σε αυτόν τον κόσμο. <br />Μία απάντηση σε ό,τι έχει να κάνει με τις δημόσιες υπηρεσίες. Να μη γελιόμαστε, δεν είναι ό,τι το καλύτερο. Αυτές οι δημόσιες υπηρεσίες που έχουν να κάνουν με τα δημόσια έργα χρειάζονται εκσυγχρονισμό, κύριε Υπουργέ, σε συνεργασία και με το Τεχνικό Επιμελητήριο και με την ΕΕΤΕΜ, που είναι δύο επιστημονικοί φορείς καθ’ ύλην αρμόδιοι, γιατί οι περισσότεροι υπάλληλοι είναι μέλη και των δύο φορέων, για να εκσυγχρονιστεί το εμπόριο.<br />Πρέπει να εκσυγχρονιστεί για να περιορίσουμε -αν θέλετε- και τη σπατάλη, αλλά ακόμη και τη μίζα, η οποία είναι στο προσκήνιο και καθημερινά διαχέεται στην κοινωνία, αν θέλουμε, πραγματικά, να είμαστε χρήσιμοι σ’ αυτόν τον τόπο.<br />Σας ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Η κ. Μακρή έχει τον λόγο.</speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, κύριε Υπουργέ, μας κάνει εντύπωση ότι οι μεγαλύτεροι συνήγοροι του συγκεκριμένου νομοσχεδίου έρχονται από το κόμμα της Νέας Δημοκρατίας. Προφανώς, έχετε ενστερνιστεί τόσο πολύ τη φιλελεύθερη λογική, που δεν ακούτε ούτε τα στελέχη με μεγάλη κοινοβουλευτική πείρα, όπως είναι ο κ. Κακλαμάνης. Μας κάνει δε ιδιαίτερη εντύπωση ότι για να δικαιολογήσετε τα αδικαιολόγητα, καταφεύγετε σε αποτυχημένα επιχειρήματα της νεοφιλελεύθερης ουτοπίας σας.<br />Ακούσαμε, βέβαια, την κ. Βούλτεψη να μας λέει ότι ο κρατικός έλεγχος θα είναι –λέει- ισχυρότερος αν δοθεί σε ιδιώτες. Ούτε η ελληνική γλώσσα δεν μπορεί να καταλάβει ένα τέτοιο επιχείρημα. Ο έλεγχος, λοιπόν -επειδή είστε και άσχετοι- δεν αυξάνεται όταν δίνεται σε ημέτερους. Ο έλεγχος αυξάνεται από ένα ισχυρό και αδιάφθορο κράτος -και αυτή είναι η δουλειά που πρέπει να κάνετε- όπου, όπως σας έχουμε εξηγήσει, θα υπάρχουν δικλίδες ασφαλείας και διασφαλίσεις.<br />Κύριε Υπουργέ, τελικά φαίνεται ότι φοβάστε τον έλεγχο, γιατί η Κυβέρνησή σας κάνει τα πάντα για να καταστρέψει τις κρατικές δομές της χώρας, προκειμένου να μην υπάρχει ούτε λογοδοσία ούτε διαφάνεια.<br />Επίσης ακούσαμε το άλλο τραγελαφικό, ότι το συγκεκριμένο νομοσχέδιο θα ωφελήσει –λέει- τους μηχανικούς, οι οποίοι πλήττονται από ανεργία και ανέχεια. Ελάτε, επιτέλους, σ’ επαφή με την πραγματικότητα και το περιβάλλον. Κοιτάξτε γύρω σας, γιατί έχετε εξαθλιώσει την ελληνική κοινωνία, η οποία, όχι μόνο οικοδομική δραστηριότητα δεν αναπτύσσει, αλλά φοβάται τόσο πολύ το αύριο, που οι περισσότεροι μηχανικοί της χώρας αναζητούν εργασία στο εξωτερικό.<br />Η απάντησή σας ποια είναι; Να δοθούν τα κρατικά χρήματα σε ιδιώτες και αυτοί να εκμεταλλευθούν με τη σειρά τους μηχανικούς, καθώς έχετε καταστρέψει κάθε κοινωνικό δίκτυο προστασίας και εργασιακών σχέσεων.<br />Σταματήστε πια τα ψέματα ότι θα μοιράσετε λεφτά σε μηχανικούς και θα μειώσετε την ανεργία με αυτόν τον τρόπο. Πάψτε να κρύβεστε πίσω από το δάχτυλό σας και όσο έχετε ακόμη καιρό αντικρίστε στα μάτια τον ελληνικό λαό και πείτε την αλήθεια, τόσο εσείς όσο και οι Βουλευτές σας.<br />Επίσης, σας ενημερώνουμε ότι το ΤΕΕ πριν από λίγη ώρα έστειλε μία επιστολή εκβιαστική προς τους υπαλλήλους του Υπουργείου, του οποίου προΐσταται ο κύριος Υπουργός, που σήμερα «έγινε λαγός» και δεν είχε τα μούτρα να έλθει εδώ για να ακούσει αυτά. Βέβαια, ο κύριος Υπουργός προτιμάει να βρίσκεται με τον σύμβουλο του ΤΕΕ, τον κ. Σπίρτζη, να συμφωνούν και να ανακοινώνουν οι δυο τους και να μας φέρνουν εδώ να ψηφίζουμε εμείς αυτά τα άρθρα για να διαλύσουμε κρατικές υπηρεσίες. <br />Αυτή, λοιπόν, την επιστολή, είχαν το θράσος να την αποστείλουν και στον Επιθεωρητή Δημόσιας Διοίκησης και να κατηγορούν τους υπαλλήλους του Υπουργείου, στους οποίους προΐσταται ο κύριος Υπουργός, ότι υποκρύπτουν πως σήμερα υπάρχουν διασκορπισμένα μητρώα μηχανικών σε Υπουργεία, λες και φταίνε οι μηχανικοί ή οι υπάλληλοι του Υπουργείου αν υπάρχουν διασκορπισμένα αρχεία. Τι κάνει ο κύριος Υπουργός, αν υπάρχουν διασκορπισμένα αρχεία, για να μην είναι διασκορπισμένα; Υποκρύπτουν, λέει, μάλιστα, ότι στη Διεύθυνση Μητρώων και Τεχνικών Επαγγελμάτων του Υπουργείου δεν υπάρχει ούτε ένας μηχανικός. Θα καθορίζει το ΤΕΕ πώς θα στελεχωθεί ένα Υπουργείο και μία υπηρεσία; Και, αφού συμμετέχει με μέλη του, γιατί δεν έκαναν τις παρατηρήσεις τους τότε και τις κάνουν τώρα, εκβιαστικά; Υποκρύπτει, λέει, τις διαδικασίες της Δ15, που αρκούνται σε μία γραφειοκρατική διαδικασία υπεύθυνων δηλώσεων και πιστοποιητικών χωρίς έλεγχο, χωρίς διασφάλιση του δημοσίου συμφέροντος, χωρίς να γνωρίζει το ελληνικό δημόσιο αν τα στελέχη των εταιρειών είναι πραγματικά στελέχη των εταιρειών ή ενοικιαζόμενα πτυχία.<br />Συγχαρητήρια, λοιπόν!</speech><speech by="#s74"><from>ΠΡΟΕΔΡΕΥΩΝ</from> Ο κ. Ψύρρας έχει τον λόγο για τρία λεπτά.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κύριε Πρόεδρε.<br />Κύριε Υπουργέ, θέλω να επισημάνω αυτό που είπα στην πρωτομιλία μου και αφορά τα διόδια. Τα διόδια των κάθετων δρόμων στην Εγνατία είναι δρόμοι που έγιναν με κοινοτικό χρήμα. Στις συμβάσεις προβλέπεται ότι δεν μπορούν σ’ αυτούς τους δρόμους να γίνουν διόδια. Επιμένω σ’ αυτό το πράγμα. Ελέγξτε το γιατί δεν μπορούν να πάνε στο ΤΑΙΠΕΔ.<br />Δεύτερον, όσον αφορά στο ΤΕΕ, ουσιαστικά μιλάνε για τον νέο χαρακτήρα του ΤΕΕ. Αυτό είναι που δημιουργεί πρόβλημα. Είναι ευανάγνωστο από τα άρθρα του νομοσχεδίου ότι εδώ επιχειρείται ουσιαστικά να δοθεί ένα φιλί ζωής στο ΤΕΕ και εννοώ ότι γίνεται μια προσπάθεια να δοθούν δυνατότητες πόρων, μια και πέρυσι του αφαιρέθηκαν αρκετοί.<br />Όλοι κατανοούμε ότι ένα ισχυρό ΤΕΕ είναι απαραίτητο. Όλες οι ευρωπαϊκές χώρες διαθέτουν αντίστοιχα επιμελητήρια. Παντού διατηρούν και διαφυλάσσουν ως κόρη οφθαλμού τον επιστημονικό τους χαρακτήρα και λειτουργούν ως ουσιαστικοί σύμβουλοι της πολιτείας και ως επιστημονικοί παραστάτες του τεχνικού κόσμου. Αυτό ισχύει για όλα τα επιμελητήρια. <br />Όμως, στο συγκεκριμένο νομοσχέδιο επιχειρείται να αντισταθμιστεί η αφαίρεση των πόρων με απόδοση νέων πόρων μέσω πλαγίας οδού, με εισπήδηση σε άλλες αρμοδιότητες. Αυτό βέβαια προφανώς δημιουργεί σύγχυση ως προς τον θεσμικό και τον ουσιαστικό ρόλο του ΤΕΕ. Και αν δεχθούμε ότι οι αρμοδιότητες που περιγράφονται στο άρθρο 23 είναι ήδη αρμοδιότητες που έχει από χρόνια αναλάβει, τίθεται αμέσως ένα άλλο ζήτημα: Το ΤΕΕ με τον έναν ή με τον άλλον τρόπο ως τώρα συνυπήρξε, λιγότερο ή περισσότερο αρμονικά, με τις υπηρεσίες του δημοσίου. <br />Τώρα, με το νέο σχήμα, αυτό με τις περιβόητες συμπράξεις, η σχέση αυτή ουσιαστικά διαταράσσεται. Θολώνει ο ρόλος του ΤΕΕ, γιατί κανείς αυτήν τη στιγμή δεν ξέρει ακριβώς ποια μορφή θα έχει το ΤΕΕ αύριο, όταν θα έχει υλοποιήσει τις εταιρικές σχέσεις που ενδεχομένως να αλλοιώσουν τον δημόσιο χαρακτήρα –επιμένω- και να βάλουν το ΤΕΕ σε μια διαδικασία φθοράς. <br />Αυτήν τη στιγμή, πέρα από τον νόμο που πρόκειται να ψηφίσουμε, πρέπει να αναλογιστούμε τι σόι ΤΕΕ είναι αυτό το οποίο θέλουμε. Θέλουμε ένα δυνατό και αποτελεσματικό ΤΕΕ. Ο νόμος το δίνει αυτό; Νομίζω πως όχι.</speech><speech by="#s74"><from>ΠΡΟΕΔΡΕΥΩΝ</from> Ολοκληρώθηκε ο κύκλος των εισηγητών. <br />Ορίστε, κύριε Μουτσινά, έχετε τον λόγο για τρία λεπτά.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Ευχαριστώ, κύριε Πρόεδρε. <br />Ήθελα να τονίσω, όπως είπα και χθες στην ομιλία μου, ότι έχουμε καταθέσει μια τροπολογία με αφορμή το άρθρο 19, που είναι σε θετική κατεύθυνση για τον έλεγχο εισροών-εκροών στα πρατήρια. Βρήκαμε την ευκαιρία για την ολοκληρωτική εφαρμογή του ν. 4072/2012 να πούμε ότι θα πρέπει, για να τελειώνει αυτός ο κόλαφος, αυτή η πληγή της λαθρεμπορίας των καυσίμων -που στοιχίζει στη χώρα πολλά δισεκατομμύρια και στον λαό υπερβολικά οικονομικά μέτρα αφαίμαξης των βασικών και στοιχειωδών κοινωνικών δικαιωμάτων του-, να στηριχθεί αυτή η τροπολογία, κύριε Υπουργέ, ούτως ώστε αυτό το ηλεκτρονικό σύστημα συνολικά να εγκατασταθεί και στα διυλιστήρια και στα βυτιοφόρα, για να υπάρχει συνολική κάλυψη της λαθρεμπορίας και αντιμετώπισή της, ως έναν βαθμό. <br />Θεωρώ, λοιπόν, ότι αυτή η τροπολογία είναι σημαντική, έχει κατατεθεί από εμάς, τους Ανεξάρτητους Δημοκρατικούς Βουλευτές, και ζητάω από τα κόμματα και  από τον Υπουργό κυρίως να τη φέρει για ψήφιση, μέχρι την επόμενη ονομαστική ψηφοφορία που θα γίνει για τα συγκεκριμένα άρθρα. <br />Όσον αφορά στο υπόλοιπο νομοσχέδιο, διακατέχεται από την ίδια αγωνία να μας πείσει ότι δεν υπάρχει πια κράτος, υποβαθμίζεται η Υπηρεσία Πολιτικής Αεροπορίας και η επιτροπή του δημοσίου που λειτουργούσε στο πλαίσιο αυτό. Γίνεται μια ιδιωτική επιτροπή για να εξυπηρετήσει συγκεκριμένα συμφέροντα, ομολογώντας ότι αυτή η Κυβέρνηση είναι αδύναμη, ανίκανη να διαμορφώσει ένα καινούργιο, αποτελεσματικό, λειτουργικό και διαφανές κράτος. <br />Σε αυτήν την κατεύθυνση είναι και τα άρθρα για το ΤΕΕ, όπου εκεί, επειδή η Κυβέρνηση με την περσινή διάταξη αφαίρεσε πόρους από το ΤΕΕ και δεν μπορεί να επιβιώσει, στο πλαίσιο της αποδόμησης αυτών των δημόσιων συμβούλων των επιμελητηρίων, φέτος κάνει μια άλλη πράξη, που είναι πιο επικίνδυνη. Προσπαθεί να δημιουργήσει έσοδα εντελώς ανορθόδοξα, εκχωρώντας κρατικές αρμοδιότητες στο ΤΕΕ, αλλά με ένα σημαντικό τίμημα. Το μετατρέπει σε ιδιωτικού δικαίου, που θα δεχθεί επαγγελματικές οργανώσεις μη μέλη μέσα στις τάξεις του, οι οποίες θα διασπαθίσουν το ΕΣΠΑ και αυτά τα προγράμματα.<br />Περί αυτού πρόκειται και αυτό είναι το οποίο κρίνεται σήμερα. Πέραν τούτου είναι και τα επαγγελματικά δικαιώματα και των άλλων κλάδων του τεχνικού κόσμου, αλλά συνολικά απαξιώνεται και ο ρόλος των επιστημόνων μηχανικών. Θεωρώ, λοιπόν, ότι αυτά τα άρθρα πρέπει να καταψηφιστούν, για να έρθουν πραγματικά ολοκληρωμένες προτάσεις, σε μία άλλη λογική, ενός δημόσιου που επιθυμούμε όλοι και θέλουμε πραγματικά να παίξει τον ρόλο του σήμερα.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει ο κ. Παπαδημούλης για πέντε λεπτά.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κύριε Πρόεδρε.<br />Θα ήθελα εκ μέρους του Συνασπισμού Ριζοσπαστικής Αριστεράς να διατυπώσω την έντονη διαμαρτυρία μας, κύριε Πρόεδρε, και την κατηγορηματική καταγγελία μας για την απαγόρευση συγκεντρώσεων και συναθροίσεων στο κέντρο της Αθήνας, με απόφαση της Αστυνομικής Διεύθυνσης, που ελήφθη με προφανή κυβερνητική εντολή.<br />Πρόκειται για μία κατάχρηση της δυνατότητας απαγόρευσης, για μια λογική εκτάκτων μέτρων, συρρικνωμένης και διαρκώς συρρικνούμενης και ελλειμματικής δημοκρατίας, που εκπορεύεται από μία αυταρχική και φοβισμένη Κυβέρνηση, η οποία βρίσκεται ολοφάνερα σε αποδρομή.<br />Οργανώνετε μία φιέστα στο Μέγαρο Μουσικής. Γιατί αυτό πρέπει να σημαίνει απαγόρευση μίας προγραμματισμένης συγκέντρωσης στο κέντρο της Αθήνας, χιλιόμετρα μακριά; Αντιμετωπίζετε, κύριοι της Κυβέρνησης, τη δημοκρατία και την ειρηνική, μαζική, έκφραση του κόσμου ως εμπόδιο, ως εχθρό. <br />Ο ΣΥΡΙΖΑ είναι δύναμη δημοκρατίας και μέσα από τη δημοκρατία, με δημοκρατία, μέσα από τον δρόμο της κάλπης, αλλά και με τη συνδρομή των μαζικών ενωτικών και ειρηνικών αγώνων επιδιώκουμε την ήττα, την ανατροπή αυτής της πολιτικής και της Κυβέρνησης που την υλοποιεί.<br />Σας συμβουλεύουμε: Σταματήστε, επιτέλους, αυτόν τον ολισθηρό δρόμο των εκτάκτων μέτρων και των διαρκών απαγορεύσεων, που θυμίζει άλλες εποχές.<br />Σε ό,τι αφορά στα άρθρα του συζητούμενου νομοσχεδίου, κλείνουμε αρκετές ώρες συζήτησης και δεν υπήρξε μία παρέμβαση εκ μέρους της Κυβέρνησης –παρ’ όλο που μιλήσατε πολλές φορές και εσείς, κύριε Υπουργέ, και ο απών κ. Χρυσοχοΐδης-, η οποία να μας πει γιατί στην πράξη περιορίζετε τα μέτρα για τον έλεγχο των εισροών-εκροών μόνο στα πρατήρια και δεν έχετε κάνει τίποτα για τον έλεγχο των εισροών-εκροών στα διυλιστήρια, τις μεγάλες εταιρείες εμπορίας των καυσίμων, όπου είναι η κερκόπορτα για το λαθρεμπόριο καυσίμων. Γιατί δεν έχετε κάνει τίποτα για την αντιμετώπιση των εικονικών εξαγωγών; Γιατί δεν έχετε προωθήσει εν έτει 2014 τις υπουργικές αποφάσεις που υλοποιούν τον νόμο του 2012;</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Δεν ακούσατε τι είπα προηγουμένως;</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Πόσα έχετε πιάσει; Και για το ναυτιλιακό καύσιμο.<br />Άρθρο 22: Έχουμε ακριβά και πυκνά διόδια και όχι αναλογικά διόδια, όπως σε όλη την Ευρώπη και κάθεστε και προσθέτετε και νέους σταθμούς διοδίων και στον άξονα Πάτρα-Αθήνα-Θεσσαλονίκη και στους κάθετους της Εγνατίας.<br />Είμαστε κατηγορηματικά αντίθετοι και η δήλωσή σας, κύριε Παπαδόπουλε, ότι έχετε προτείνει στον Υπουργό να βάλει διόδια κάπου και όχι κάπου αλλού, είναι παρηγοριά στον άρρωστο, διότι απ’ ό,τι φαίνεται δεν σας ακούει και πολύ.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Θα δείτε την υπουργική απόφαση.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ένα παράδειγμα είναι τα άρθρα 23 έως 26, για τα οποία, κύριε Πρόεδρε, ζητήσαμε ονομαστική ψηφοφορία. Ενημερωθήκαμε ότι η ονομαστική ψηφοφορία προγραμματίζεται να γίνει την επόμενη Τετάρτη, σε μία εβδομάδα, με απόφαση του Προεδρείου.<br />Αν μέχρι τότε, κύριε Παπαδόπουλε, δεν έχετε πειστεί ούτε εσείς από τον Υπουργό σας κ. Χρυσοχοΐδη για την ορθότητα αυτών των διατάξεων, όπως ευθαρσώς αναφέρατε και από το Βήμα -γιατί πριν από έναν χρόνο είχατε ζητήσει την απόσυρσή τους, όταν πήγε να τα περάσει ο κ. Βορίδης και αναγκάστηκε να τα αποσύρει, μετά τη διαφωνία τότε και του ΠΑΣΟΚ-, τώρα γιατί δεν υιοθετείτε την πρότασή μας, που είναι λογική; <br />Η πρότασή μας είναι όχι καλένδες, αλλά να αποσύρετε αυτά τα άρθρα για τα οποία έχουν διατυπωθεί βάσιμες ενστάσεις, που δεν τις επαναλαμβάνω για  λόγους χρόνου και μέσα σε ένα δεσμευτικό χρονοδιάγραμμα, μετά από έναν εξαντλητικό διάλογο και με τα κόμματα και με τους φορείς, φέρτε σε έναν, σε δύο μήνες, αλλά όχι αργότερα, μια ρύθμιση που να αντιμετωπίζει αυτές τις ενστάσεις, τους φόβους, τις βάσιμες επιφυλάξεις και αντιρρήσεις.<br />Κλείνω με αυτό, κύριε Πρόεδρε, γιατί δεν θέλω να καταχραστώ τον χρόνο.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Και εμείς ευχαριστούμε.<br />Ορίστε, κυρία Βούλτεψη, έχετε τον λόγο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ευχαριστώ, κύριε Πρόεδρε.<br />Μαθήματα δημοκρατίας δεν δεχόμαστε, γιατί δημοκρατία δεν είναι μόνο το δικαίωμα κάποιου να διαδηλώσει εναντίον κάποιου άλλου ή της Ευρωπαϊκής Ένωσης. Δημοκρατία είναι και το δικαίωμα εκείνων που συμφωνούν με την παρουσία της χώρας στην Ευρωπαϊκή Ένωση και την Προεδρία να διεξαχθεί αυτή η τελετή με ομαλότητα.<br />Εξάλλου, δεν χρειάζεται να διαμαρτύρεσθε. Τουλάχιστον τρεις φορές από τον περασμένο Ιούνιο έχετε οργανώσει διαδηλώσεις στο Σύνταγμα και τις περισσότερες φορές ο κόσμος δεν ανταποκρίθηκε. Μάλιστα, σε μία από αυτές δεν περίμενε καν να γίνει η ψηφοφορία, για την οποία υποτίθεται είχαν έλθει στο Σύνταγμα για να πιέσουν.<br />Δεν θέλω να πάρω άλλο χρόνο. Θέλω μόνο να πω το εξής. Η απουσία του ΣΥΡΙΖΑ, που είναι Αξιωματική Αντιπολίτευση, από τη σημερινή τελετή έναρξης της Ελληνικής Προεδρίας είναι πρωτοφανής σε όλη την Ευρώπη. Παντού οι Αξιωματικές Αντιπολιτεύσεις είναι παρούσες.<br />Τι μήνυμα στέλνετε αυτήν τη στιγμή, όχι στην Ευρώπη, αλλά στον λαό; Ότι θα παραμείνουμε στην Ευρώπη; Ότι θα είμαστε εδώ γύρω την άλλη φορά; Μήπως θα είμαστε σε κάποια άλλη ήπειρο; Θα ήθελα πραγματικά έστω και την ύστατη στιγμή πάνω σε αυτό…</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Θα πάμε στην…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι στην Αργεντινή τώρα τελευταία υπάρχουν κάποια προβλήματα, έχει κάποιους νεκρούς στον δρόμο, όπως επίσης και στη Βενεζουέλα, λόγω υψηλής εγκληματικότητας –την οποία θα είχε αντιμετωπίσει και ο Τσάβες και ο Μαδούρο-, δολοφονήθηκε προχθές η πρώην Μις Βενεζουέλα και ο σύζυγός της.<br />Θέλω να πω με αυτό ότι ο συμβολισμός είναι σημαντικός. Υπάρχει η έναρξη της Ελληνικής Προεδρίας. Η Αξιωματική Αντιπολίτευση που λέει ότι θα κρατήσει τη χώρα στην Ευρώπη και ότι αυτό είναι σημαντικό -εκτός αν έχει αλλάξει κάτι στο μεταξύ-, είναι απούσα. <br />Το σημειώνω πραγματικά με πάρα πολλή μεγάλη λύπη και πιστεύω ότι θα έπρεπε να αναθεωρήσετε το μήνυμα που στέλνετε στον ελληνικό λαό, γιατί ο ελληνικός λαός, ό,τι και να συμβεί, θέλει η χώρα του να βρίσκεται στην Ευρώπη. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Και εμείς ευχαριστούμε. <br />Η συζήτηση για το νομοσχέδιο τουλάχιστον ολοκληρώθηκε. Για τα άλλα θέματα θα συνεχιστεί τις επόμενες μέρες. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στους χώρους του Μεγάρου της Βουλής των Ελλήνων, τριάντα τρεις μαθητές και μαθήτριες και δύο εκπαιδευτικοί από το 3ο Γενικό Λύκειο Πύργου.<br />Η Βουλή τούς καλωσορίζει.<br /><br />Κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις» και η ψήφισή τους θα γίνει χωριστά.<br />Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Σώμα: Γίνεται δεκτό το άρθρο 2 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 2 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 3 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s300"><from> ΘΩΜΑΣ ΨΥΡΡΑΣ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς, το άρθρο 3 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 4 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 4 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 5 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 5 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 6 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 6 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 7 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 7 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 8 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 8 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 9, όπως τροποποιήθηκε από τον κύριο Υπουργό;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Σώμα: Γίνεται δεκτό το άρθρο 10 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from>  Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 10 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 11 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 11 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 12 ως έχει;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 12 έγινε δεκτό ως έχει ομόφωνα.<br />Ερωτάται το Σώμα: Γίνεται δεκτό το άρθρο 13 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from>  Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 13 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 14 ως έχει;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 14 έγινε δεκτό ως έχει ομόφωνα.<br />Ερωτάται το Σώμα: Γίνεται δεκτό το άρθρο 15 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s166"><from> ΡΑΧΗΛ ΜΑΚΡΗ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 15 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 16 ως έχει;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from>  Δεκτό, δεκτό.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 16 έγινε δεκτό ως έχει ομόφωνα.<br />Ερωτάται το Σώμα: Γίνεται δεκτό το άρθρο 17 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Παρών.</speech><speech by="#s166"><from> ΡΑΧΗΛ ΜΑΚΡΗ</from> Παρών.</speech><speech by="#s300"><from> ΘΩΜΑΣ ΨΥΡΡΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 17 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 18 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s166"><from> ΡΑΧΗΛ ΜΑΚΡΗ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 18 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 19 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from>  Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Παρών.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 19 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 20 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Κατά πλειοψηφία.</speech><speech by="#s300"><from> ΘΩΜΑΣ ΨΥΡΡΑΣ</from> Κατά πλειοψηφία.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 20 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 21 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κατά πλειοψηφία.</speech><speech by="#s166"><from> ΡΑΧΗΛ ΜΑΚΡΗ</from> Παρών.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 21 έγινε δεκτό ως έχει κατά πλειοψηφία.<br />Για τα άρθρα 22, 23, 24, 25 και 26 έχει υποβληθεί αίτηση ονομαστικής ψηφοφορίας από Βουλευτές του ΣΥΡΙΖΑ, η οποία θα διεξαχθεί την ερχόμενη Τετάρτη 15 Ιανουαρίου 2014 στις 12.00΄. <br />Ερωτάται το Σώμα: Γίνεται δεκτό το άρθρο 27 ως έχει;</speech><speech by="#s74"><from>ΠΟΛΛΟΙ ΒΟΥΛΕΥΤΕΣ</from>  Δεκτό, δεκτό. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Παρών.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 27 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτή η τροπολογία με γενικό αριθμό 1070 και ειδικό 30 ως έχει;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1070 και ειδικό 30 έγινε δεκτή ως έχει ομόφωνα και εντάσσεται στο νομοσχέδιο ως ίδιο άρθρο.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 15.01΄ λύεται η συνεδρίαση για αύριο ημέρα Πέμπτη 9 Ιανουαρίου 2014 και ώρα 9.30΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. <br />    Ο</speech></debateBody><br />  </debate><br /></akomaNtoso>
