"","Misc","SpeechBody","SpeechID","ParliamentaryRole","Speaker","SpeakerID","Date","id"
"5050","Συνεδρίαση "," Κυρίες και κύριοι συνάδελφοι, αρχίζει η συνεδρίαση.
Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης για το εάν έχει υποβληθεί παραδεκτώς πρόταση των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο σύμφωνα με τα άρθρα 44 παράγραφος 2 του Συντάγματος και 116 του Κανονισμού της Βουλής.
Όπως γνωρίζετε, έχουν υποβληθεί στο Προεδρείο και έχουν ανακοινωθεί στο Τμήμα επτά συνολικά προτάσεις Βουλευτών για τη διενέργεια δημοψηφίσματος. Οι προτάσεις αυτές έχουν καταχωριστεί στα Πρακτικά της χθεσινής συνεδρίασης.
Η Διάσκεψη των Προέδρων της Βουλής στη χθεσινή συνεδρίαση αποφάσισε, επειδή η Ολομέλεια του Σώματος δεν είναι παρούσα, να τεθεί στο Τμήμα το ζήτημα της παραδεκτής υποβολής των παραπάνω προτάσεων και ειδικότερα, αν η υποβολή αυτών συνιστά παραδεκτή υποβολή προτάσεων των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο, σύμφωνα με τα άρθρα 44 παράγραφος 2 του Συντάγματος και 116 του Κανονισμού της Βουλής.
Η συζήτηση θα γίνει σύμφωνα με το άρθρο 97 του Κανονισμού της Βουλής και ως χρόνος ομιλίας προτείνω να οριστούν τα πέντε λεπτά για όλους, με ανοχή.
Επί του ζητήματος του χρόνου, υπάρχει διαφωνία ή συμφωνούν όλοι; Το Τμήμα συμφωνεί;",100184,"Chairman","Μαρκογιαννάκης Χρήστος",175,"11-07-2014",175
"5051","		σελ.1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΑΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ ΙΖ΄
Παρασκευή  11 Ιουλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν ένοικοι και μια συνοδός του Οικοτροφείου ""Αλθαία"", σελ. 
3. Ειδική Ημερήσια Διάταξη
Συζήτηση και λήψη απόφασης για το εάν έχει υποβληθεί παραδεκτώς πρόταση των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο σύμφωνα με τα άρθρα 44 παράγραφος 2 του Συντάγματος και 116 του Κανονισμού της Βουλής, σελ. 
4. Επί διαδικαστικού θέματος, σελ. 
5. Αποχώρηση των Βουλευτών της Δημοκρατικής Αριστεράς, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου και ψήφιση στο σύνολο του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΛΑΧΟΓΙΑΝΝΗΣ Η. , σελ.
ΓΕΩΡΓΙΑΔΗΣ Σ. , σελ.
ΓΙΑΝΝΑΚΑΚΗ Μ. , σελ.
ΖΑΡΟΥΛΙΑ Ε. , σελ.
ΜΠΟΥΡΑΣ Α. , σελ.
ΠΑΝΟΥΣΗΣ Ι. , σελ.
ΡΗΓΑΣ Π. , σελ.
ΣΤΑΜΑΤΗΣ Δ. , σελ.
ΨΥΧΑΡΗΣ Α. , σελ.

Β. Επί διαδικαστικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΔΡΑΓΑΣΑΚΗΣ Ι. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΣΤΑΜΠΟΥΛΗ Α. , σελ.
ΧΡΥΣΟΒΕΛΩΝΗ Μ. , σελ.

Γ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΥΓΕΝΑΚΗΣ Ε. , σελ.
ΓΙΑΝΝΑΚΑΚΗ Μ. , σελ.
ΔΕΡΜΕΝΤΖΟΠΟΥΛΟΣ Α. , σελ.
ΔΡΙΒΕΛΕΓΚΑΣ Ι. , σελ.
ΖΗΣΙΜΟΠΟΥΛΟΣ Π. , σελ.
ΚΟΝΤΟΣ Α. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΗΤΣΟΤΑΚΗΣ Κ. , σελ.
ΠΑΝΟΥΣΗΣ Ι. , σελ.
ΠΑΠΑΔΟΠΟΥΛΟΣ Μ. , σελ.
ΠΑΥΛΟΠΟΥΛΟΣ Π. , σελ.
ΠΕΤΡΑΚΟΣ Α. , σελ.
ΡΗΓΑΣ Π. , σελ.
ΣΤΑΜΠΟΥΛΗ Α. , σελ.
ΤΖΑΚΡΗ Θ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΡΙΑΝΤΑΦΥΛΛΟΥ Μ. , σελ.
ΦΩΤΙΟΥ Θ. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΤΩΝ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ  ΙΖ΄
Παρασκευή 11 Ιουλίου 2014
Αθήνα, σήμερα στις 11 Ιουλίου 2014, ημέρα Παρασκευή και ώρα 10.14΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής των Εργασιών της Βουλής (Α΄ σύνθεση) για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ.
"," Μάλιστα, μάλιστα.",100185,"","ΟΛΟΙ ΟΙ ΒΟΥΛΕΥΤΕΣ",NA,"",NA
"5052","
"," Το Τμήμα συνεφώνησε.
Επομένως, όποιος επιθυμεί να λάβει τον λόγο, να εγγραφεί και όσοι συνάδελφοι εγγραφούν θα μιλήσουν. Στο τέλος θα ακολουθήσει η ψηφοφορία.
Τον λόγο έχει ο κ. Ψυχάρης.
ΑΝΔΡΕΑΣ ΨΥΧΑΡΗΣ: Ευχαριστώ, κύριε Πρόεδρε.
Ενώ το ζήτημα το έχουν ανεβάσει τα κόμματα της Αντιπολίτευσης, με εξαίρεση ένα και την από κει πλευρά, οι υπόλοιποι είναι απόντες.
Από εκεί και πέρα, η όλη συζήτηση, όπως είπα και χθες, έγινε κυρίως για να επιδείξει ο ΣΥΡΙΖΑ μια δύναμη, ώστε να δείξει ότι έχει τους εκατόν είκοσι Βουλευτές για να εμποδίσει την εκλογή του Προέδρου της Δημοκρατίας. Αυτό είναι άκυρο και άσκοπο, διότι έχουμε χρόνο ακόμα αρκετό μπροστά μας και μέσα σε λίγους μήνες πολλά μπορούν να γίνουν στην πολιτική.
Από εκεί και πέρα, τα κόμματα τα οποία στηρίζουν την Κυβέρνηση έδειξαν ότι υποστηρίζουν αυτό το νομοσχέδιο. Και αν κάποιος μπορεί να καταλογίσει κάτι σε αυτή την Κυβέρνηση είναι ότι ίσως θα έπρεπε να έχει έρθει αυτό το νομοσχέδιο στην Ολομέλεια, προτού κλείσει η Βουλή. Θα είχε περάσει με ιδιαίτερη άνεση, διότι, επαναλαμβάνω, όλοι οι Βουλευτές το στηρίζουν, είναι κάτι λογικό που πάει να γίνει. Θα είχε περάσει με ιδιαίτερη άνεση, με λιγότερους διαξιφισμούς και δεν θα δίναμε την ευκαιρία στην Αξιωματική Αντιπολίτευση να δημιουργήσει ένα σόου, το οποίο δεν είχε κανένα λόγο να γίνει.
Από εκεί και πέρα, το γεγονός ότι δεν είναι εδώ να υποστηρίξουν αυτό που έχουν να υποστηρίξουν η Αξιωματική Αντιπολίτευση και τα άλλα κόμματα, μιλάει από μόνο του.
Ευχαριστώ πολύ.",100186,"Chairman","Μαρκογιαννάκης Χρήστος",175,"",175
"5053"," 
"," Κυρίες και κύριοι συνάδελφοι, εκ παραδρομής δεν δόθηκε πρώτα ο λόγος στον κ. Μπούρα, ο οποίος έχει οριστεί ως εισηγητής από τη Νέα Δημοκρατία. Συνεπώς θα πάρει τον λόγο τώρα.
Έχετε τον λόγο, κύριε Μπούρα.",100187,"Chairman","Μαρκογιαννάκης Χρήστος",175,"",175
"5054"," 
"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, πράγματι συζητάμε σήμερα μπροστά σε μια Αίθουσα, από την οποία κάποιοι, που θέλουν να λένε ότι σέβονται το δημοκρατικό διάλογο, είναι απόντες. Τα επιχειρήματα εδώ πρέπει να ειπωθούν, και όχι στο περιστύλιο. Εδώ είναι ο ναός της δημοκρατίας και εδώ ανταλλάσσονται τα επιχειρήματα.
Πράγματι, συζητούμε αυτήν τη στιγμή για ένα θέμα σχετικά με το οποίο, πριν καν αρχίσει η διαδικασία συζήτησης του σχετικού νομοσχεδίου περί μικρής ΔΕΗ και μεγάλης ΔΕΗ, ήδη κάποιοι άρχισαν να μιλούν για δημοψήφισμα. Σε αυτήν την προσπάθειά τους έκαναν μια κίνηση, που κατά τη δική μας άποψη, είναι κίνηση πολιτικού τακτικισμού της Αντιπολίτευσης και ιδιαίτερα του ΣΥΡΙΖΑ, προσπαθώντας να ομαδοποιήσει κόμματα και Βουλευτές, προσπαθώντας να μαζέψει τον κομβικό αριθμό των εκατόν είκοσι Βουλευτών. 
Τι ξέρουμε; Ξέρουμε ότι έχουμε επτά προτάσεις, που το μόνο κοινό που τις συνδέει είναι η προσπάθεια συντήρησης ενός κλίματος διαρκούς πόλωσης της πολιτικής ζωής και του μεταξύ τους ανταγωνισμού για λόγους εντυπώσεων.
Κυρίες και κύριοι συνάδελφοι, όταν η Βουλή δεν βρίσκεται σε Ολομέλεια και το νομοθετικό έργο ασκείται από το Τμήμα Διακοπής των Εργασιών της Βουλής, κατά το άρθρο 71 του Συντάγματος, τυχόν πρόταση διεξαγωγής δημοψηφίσματος για νόμο ψηφισμένο από το Τμήμα Διακοπής, εφόσον είναι παραδεκτή, πρέπει να εισαχθεί στην Ολομέλεια, δηλαδή, είτε στην επικείμενη Τακτική Σύνοδο είτε σε Έκτακτη Ειδική Σύνοδο.
Η απόφαση, όμως, για τη σύγκληση της Βουλής λαμβάνεται τυπικά από τον Πρόεδρο της Δημοκρατίας, αλλά ουσιαστικά από την Κυβέρνηση, που προτείνει και προσυπογράφει το σχετικό προεδρικό διάταγμα. Η κρίση συνεπώς του περί του αν συντρέχει λόγος έκτακτης σύγκλησης της Βουλής ανήκει στην Κυβέρνηση.
Όμως, επειδή στην προκειμένη περίπτωση η Βουλή ψήφισε νόμο λειτουργώντας ως Τμήμα Διακοπής, πάντα με βάση την αρχή της δεδηλωμένης και την κοινοβουλευτική αρχή της εξάρτησης της Κυβέρνησης από τη Βουλή, η αρμόζουσα κοινοβουλευτικά διαδικασία είναι να αποφανθεί η ίδια η Βουλή, ως νομοθετικό όργανο που τώρα συγκροτείται ως σχηματισμός Τμήματος Διακοπής των Εργασιών της Βουλής, περί του αν έχει κατατεθεί παραδεκτή πρόταση διεξαγωγής δημοψηφίσματος σύμφωνα με τα παραπάνω ή όχι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγη ανοχή, κύριε Πρόεδρε.
Και η Κυβέρνηση οφείλει να ακολουθήσει τη σχετική κρίση της Βουλής. Οπότε σε καταφατική περίπτωση, πρέπει να προτείνει στον Πρόεδρο της Δημοκρατίας την έκδοση του προεδρικού διατάγματος. Σε αποφατική περίπτωση, πρέπει να εισηγηθεί στον Πρόεδρο της Δημοκρατίας την έκδοση και δημοσίευση του ψηφισμένου νόμου, καθώς για την έκδοση και δημοσίευση ισχύει και πάλι ο κανόνας της προσυπογραφής, δηλαδή η αρμοδιότητα ασκείται τυπικά από τον Πρόεδρο της Δημοκρατίας και ουσιαστικά από την Κυβέρνηση.
Συνεπώς η Διάσκεψη των Προέδρων, μετά από πολύωρη συνεδρίαση χθες, με σύνθεση Διακοπής Τμήματος προτείνει προς το Τμήμα, και το Τμήμα αποφαίνεται ως ο σχηματισμός της Βουλής που ασκεί τη νομοθετική εξουσία.
Κυρίες και κύριοι συνάδελφοι, ερχόμαστε τώρα στην ουσία των δεδομένων. Για την αντιμετώπιση κατ’ εξαίρεση –γιατί εδώ έχουμε επτά διαφορετικές προτάσεις- περισσοτέρων προτάσεων ως ενιαίας πρότασης, πρέπει οι προτάσεις αυτές να είναι ταυτόσημες, κατά την αιτιολογία και το αίτημα, το οποίο πρέπει να συμπεριλαμβάνει με σαφήνεια το ερώτημα που θα τεθεί στον λαό.
Από την πρόταση του ΚΚΕ, της κ. Παπαρήγα, η οποία τοποθετήθηκε κι εδώ και τη θυμάστε όλοι, προκύπτει με σαφήνεια –εξάλλου δηλώθηκε κι από το Προεδρείο– ότι πρόκειται περί προτάσεως εντελώς διαφορετικής απ’ αυτήν του ΣΥΡΙΖΑ, την οποία χαρακτηρίζει η ίδια, πως οδηγεί σε νόθο δημοψήφισμα, στο οποίο δεν θα συμπράξουν. Εξάλλου για να γίνει αυτό, όπως μπορεί να λένε μερικοί, πρέπει να κάνει δήλωση το ΚΚΕ ότι αποσύρει τα άλλα ερωτήματα και αφήνει μόνο ένα ερώτημα.
Εξάλλου, ο κ. Λυκούδης με δήλωσή του από την πλευρά της Δημοκρατικής Αριστεράς λέει ορισμένα πράγματα για το πώς προέκυψε η υπογραφή. Και λέει: «Το θέμα είναι ιδιαιτέρως σύνθετο, η άποψη της ΔΗΜΑΡ πολύπλευρη, τέτοια που δεν νομίζω ότι μπορεί να συναθροιστεί με παρόμοιο αίτημα άλλων πολιτικών χώρων που έχουν τελείως διαφορετικό επί της ουσίας σκεπτικό.».
Καταθέτω τη δήλωση του κ. Λυκούδη. 
(Στο σημείο αυτό ο Βουλευτής κ. Αθανάσιος Μπούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, τα ζητήματα τα οποία τίθενται αυτήν τη στιγμή είναι ότι δεν μπορεί να αποτελέσουν οι επτά προτάσεις ενιαία πρόταση, γιατί πρέπει να υπάρχει συμφωνία. Και εγώ σας λέω το εξής: Ο κ. Κουβέλης δήλωσε σαφώς με δήλωσή του, την οποία και καταθέτω για τα Πρακτικά, ότι δεν δέχεται η πρότασή του να συναθροιστεί με τις υπογραφές των Βουλευτών της Χρυσής Αυγής.
(Στο σημείο αυτό ο Βουλευτής κ. Αθανάσιος Μπούρας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εγώ θα παρακαλέσω και τις άλλες πολιτικές δυνάμεις να προβούν σε μια δήλωση σαφή, αν δέχονται να συναθροιστεί η πρότασή τους. Με βάση τα δεδομένα αυτά κι επειδή δεν έχω πολύ χρόνο, σας λέω ότι –έχω την εντύπωση ότι όλοι διαβάσατε τα νούμερα και ξέρετε– ο αριθμός των εκατόν είκοσι, έστω κι με αυτές τις προϋποθέσεις, δεν βγαίνει με τίποτα.
Ένα δεύτερο θέμα το οποίο πρέπει να τονίσω, κύριε Πρόεδρε, με την ανοχή σας, είναι ότι για την αντιμετώπιση κατ’ εξαίρεση προτάσεων όλων μαζί, πρέπει να συμφωνήσουν όσοι κατέθεσαν τις προτάσεις. Η συμφωνία αυτή πρέπει να γραφτεί σε ένα ενιαίο κείμενο. Αυτό λέει το σχετικό άρθρο του Συντάγματος. Άρα να υπάρξει ένα ενιαίο κείμενο με τις υπογραφές των υπογραφόντων κατ’ ιδίαν. Αυτό, όμως, δεν υπάρχει και παρακαλώ εάν τα κόμματα, ιδιαίτερα η Αξιωματική Αντιπολίτευση, δέχεται αυτήν την προσυπογραφή, να το φέρει εδώ.
Όσον αφορά τα ζητήματα των ιδιωτικοποιήσεων και της ενεργειακής πολιτικής, δεν είναι κοινωνικά υπό την έννοια του Συντάγματος. Είναι πρωτίστως πολιτικά και δημοσιονομικά, ιδιαίτερα σήμερα καθώς συνδέονται άμεσα με το Μεσοπρόθεσμο Πρόγραμμα Δημοσιονομικής Πολιτικής, δηλαδή με θεμελιώδεις προϋποθέσεις της δημοσιονομικής διαχείρισης, κατά το άρθρο 79 του Συντάγματος.
Προς ενίσχυση αυτού του ισχυρισμού, ο βασικός χειριστής της υπόθεσης αυτής από την πλευρά του ΣΥΡΙΖΑ, ο εισηγητής κ. Πετράκος είπε και στην επιτροπή, αλλά και στο Τμήμα ότι «αρμόδιος καθ’ ύλην Υπουργός είναι αυτός των Οικονομικών, καθώς χειρίζεται το 17% των μετοχών της ΔΕΗ» και επίσης, «το θέμα που συζητάμε σήμερα είναι μείζον για την εθνική οικονομία και όχι μόνο του τόπου.».
Τι λέει τώρα το άρθρο 44 παράγραφος 2 του Συντάγματος επί λέξει; Λέει: «Ο Πρόεδρος της Δημοκρατίας προκηρύσσει με διάταγμα δημοψήφισμα για κρίσιμα εθνικά θέματα ύστερα από….». Και συνεχίζει: «Δημοψήφισμα προκηρύσσεται από τον Πρόεδρο της Δημοκρατίας με διάταγμα και για ψηφισμένα νομοσχέδια που ρυθμίζουν» –προσέξτε τη λέξη- «σοβαρό κοινωνικό ζήτημα, εκτός από τα δημοσιονομικά». 
Όπως προείπα πρωτύτερα, το σχέδιο νόμου το οποίο ψηφίστηκε από το Τμήμα Διακοπής της Βουλής δεν ρυθμίζει μείζον κοινωνικό θέμα. Όλα τα νομοσχέδια που ψηφίζουμε εδώ στη Βουλή έχουν κοινωνικό χαρακτήρα. Απευθύνονται στην κοινωνία, στους πολίτες, στην επίλυση προβλημάτων. Όμως, το συγκεκριμένο νομοθέτημα διαχειρίζεται και ρυθμίζει ένα διαφορετικό θέμα και όχι κοινωνικό, το πώς θα γίνεται η ενεργειακή διαχείριση στη χώρα.
Αυτό δεν είναι ρυθμιστικό νομοσχέδιο, είναι ένα νομοσχέδιο άκρως πολιτικό, με την έννοια του σχετικού άρθρου του Συντάγματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και για να συντομεύσω, κύριε Πρόεδρε, πρέπει να πω ότι η άποψή μας είναι σαφής. Η άποψή μας είναι ότι το δημοψήφισμα εντάσσεται στη νομοθετική λειτουργία της Βουλής. Επομένως η κρίση για το εάν υπάρχει παραδεκτή πρόταση μπορεί να γίνει μόνο από το Τμήμα Διακοπής της Βουλής, εφόσον δεν τελεί η Βουλή σε Σύνοδο. 
Η πρότασή μας –όπως είπα και χθες στη Διάσκεψη των Προέδρων- είναι ότι οι προτάσεις σε καμμία περίπτωση δεν ομαδοποιούνται, δεν είναι όμοιες, δεν μπορούν να υπάρξουν σε ένα ενιαίο κείμενο, όπως ορίζει το Σύνταγμα και ο Κανονισμός της Βουλής, και επομένως το αίτημα αυτό πρέπει να απορριφθεί.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",100188,""," ΑΘΑΝΑΣΙΟΣ ΜΠΟΥΡΑΣ",201,"",201
"5055","
"," Τον λόγο έχει ο εισηγητής του ΠΑΣΟΚ κ. Παναγιώτης Ρήγας.",100189,"Chairman","Μαρκογιαννάκης Χρήστος",175,"",175
"5056","
 "," Κυρίες και κύριοι συνάδελφοι, όταν και μεταξύ μας και οι πάντες συζητούν ότι το πρόβλημα στη χώρα μας δεν είναι οικονομικό, αλλά είναι κυρίαρχα πολιτικό, δηλαδή πρόβλημα αδυναμίας του συνόλου του πολιτικού κόσμου να συνεννοηθεί πάνω σε συγκεκριμένες εθνικές προτεραιότητες, όταν όλοι αναγνωρίζουμε ότι ανά πάσα στιγμή ο κίνδυνος η χώρα να οδηγηθεί ξανά σε μια πολύ βαθιά κρίση από την οποία προσπαθεί σήμερα να ξεφύγει είναι υπαρκτός, τότε και γι’ αυτό το θέμα θα πρέπει να μιλήσουμε με καθαρά πολιτικά επιχειρήματα. 
Η μεγάλη εικόνα είναι πολύ συγκεκριμένη. Το ζήτημα της μικρής ΔΕΗ για τη στρατηγική του ΣΥΡΙΖΑ είναι ένα ασήμαντο, είναι ένα μικρό θέμα, δεν είναι αυτό το διακύβευμα αυτήν τη στιγμή. Βρισκόμαστε εδώ γιατί αμέσως μετά τις εκλογές η στρατηγική του ΣΥΡΙΖΑ έλεγε ότι: «θα σας εμποδίσουμε από σήμερα να δημιουργήσετε την πλειοψηφία που απαιτείται ώστε μέσα από τη Βουλή αυτή να εκλεγεί Πρόεδρος της Δημοκρατίας». Αυτός ήταν ο στόχος τους και αυτό προσπαθούν να το υπηρετήσουν με κάθε τρόπο. Ένα από τα επιχειρήματα που βρήκαν ή μάλλον ένα από τα όπλα που θέλουν να χρησιμοποιήσουν είναι ακριβώς το ζήτημα της μικρής ΔΕΗ. 
Το θέμα συζητήθηκε με άνεση χρόνου. Μίλησαν εξήντα Βουλευτές από όλα τα κόμματα. Η Βουλή είναι εν λειτουργία –διότι και αυτό προσπαθούν να περάσουν έξω-, λειτουργεί με το Τμήμα Διακοπής. Υπήρξε άνεση συζήτησης για το θέμα. Όσοι ήθελαν να μπουν επί της ουσίας μπήκαν, εξήγησαν και τουλάχιστον σε ό,τι αφορά εμάς εξηγήσαμε με κάθε λεπτομέρεια σε τι συνίσταται αυτό το εγχείρημα. Και ερχόμαστε τώρα, αφού ψηφίστηκε, να βάζουμε ένα ζήτημα διεξαγωγής δημοψηφίσματος. 
Σας λέω και πάλι ότι η ιστορία δεν ξεκίνησε τώρα. Ξεκίνησε από την προσπάθεια του ΣΥΡΙΖΑ να ηγηθεί του μετώπου της Αντιπολίτευσης, συνολικά. Θεώρησε, δηλαδή, ότι με ηγέτη τον Αλέξη Τσίπρα όλη η Αντιπολίτευση θα πάει από πίσω, θα δημιουργήσουν ένα αρραγές μέτωπο για να μπορέσουν να δημιουργήσουν πρόβλημα, όχι για τη ΔΕΗ αλλά -όπως είπα- για την εκλογή του Προέδρου της Δημοκρατίας. Αυτός ήταν ο στόχος. Και αυτό, προφανώς, δεν επιτεύχθηκε. 
Διότι -και μπαίνω τώρα επί της ουσίας, αγαπητοί συνάδελφοι- δεν φοβόμαστε καμμία συζήτηση στην Ολομέλεια. Δεν έχουμε κανένα πρόβλημα. Τα επιχειρήματα μάς περισσεύουν. Αυτό, όμως, που δεν ανεχόμαστε είναι να θεωρείται ότι ανά πάσα στιγμή μπορείτε να παίζετε με τους θεσμούς. Ανά πάσα στιγμή, δηλαδή, θα πρέπει να «σέρνεται» το ελληνικό Κοινοβούλιο πίσω από τα καπρίτσια μίας Αντιπολίτευσης που λειτουργεί με τυχοδιωκτικό τρόπο. Δεν είναι δυνατόν να επιβάλλει ο ΣΥΡΙΖΑ τον τυχοδιωκτισμό του και το παιχνίδι που κάνει με τους θεσμούς. Δεν θα το ανεχτούμε! 
Κι ας έρθουμε τώρα και στην ουσία των τυπικών και διαδικαστικών θεμάτων. Λέει ότι χρειάζονται εκατόν είκοσι Βουλευτές για να μπορέσει να συζητηθεί το θέμα του δημοψηφίσματος και να παρθεί απόφαση. Θεωρούσε ο ΣΥΡΙΖΑ ότι θα μπορούσε να συγκεντρώσει -κι έτσι ξεκίνησε- εκατόν είκοσι Βουλευτές για να μπορέσει να καταθέσει πρόταση δημοψηφίσματος. Ε λοιπόν,  αυτό δεν επιτεύχθηκε!
Εκατόν είκοσι ψήφοι σε πρόταση που να καταλήγει σε ένα αίτημα συγκεκριμένο, δηλαδή το να τεθεί σε δημοψήφισμα το ζήτημα της ιδιωτικοποίησης της μικρής ΔΕΗ, δεν υπάρχουν! Υπάρχουν επτά –αν μετράω καλά- προτάσεις, εκ των οποίων οι περισσότερες -πλην μίας, του ΚΚΕ- προφανώς καταλήγουν στο ίδιο θέμα. Αυτές οι προτάσεις δεν είναι ομοιογενείς, διότι το ΚΚΕ επιμένει και λέει ότι εγώ βάζω και τα πέντε ζητήματα της νομοθεσίας για την απελευθέρωση της αγοράς ενέργειας και βάζω και το τελευταίο σε σχέση με τη μικρή ΔΕΗ, και αυτό είναι το αίτημα που καταθέτω. 
Οι υπόλοιπες προτάσεις έχουν διαφορετικό αίτημα. Η πρόταση του ΚΚΕ με τις υπόλοιπες προτάσεις δεν αθροίζονται. Δεν είναι ζήτημα αν το θέλουμε ή δεν το θέλουμε εμείς. Δεν αθροίζονται. Δεν είναι πανομοιότυπες. Δεν είναι ίδιο το αίτημα. Άρα και από πλευράς Συντάγματος αυτό το πράγμα δεν ισχύει. 
Εγώ δεν μπαίνω στο άλλο θέμα για το ζήτημα αν είναι κοινωνικό ή δημοσιονομικό θέμα. Είπαμε ότι είναι προφανές δημοσιονομικό θέμα, αλλά αυτό παρέλκει. Δεν είναι ίδιες οι προτάσεις οι οποίες έχουν κατατεθεί. 
Και εδώ ερχόμαστε στο άλλο θέμα που δημιουργήθηκε χθες κι έχει να κάνει με την τοποθέτηση της ΔΗΜΑΡ. Θα ακούσουμε τι θα μας πει και η ΔΗΜΑΡ, αλλά επειδή στη Διάσκεψη των Προέδρων συζητήθηκε και αυτό, ειπώθηκε ότι η πρόταση δεν μπορεί να αθροιστεί με την πρόταση που κάνουν οι Βουλευτές της Χρυσής Αυγής. 
Εγώ δέχομαι ότι πολιτικά είναι μία στάση που τιμά τη ΔΗΜΑΡ και πολύ σωστά κάνει και το λέει. Με συγχωρείτε, όμως, όταν το Σύνταγμα απαιτεί εκατόν είκοσι ψήφους, η δήλωση ότι «οι ψήφοι μου δεν μετριούνται με της Χρυσής Αυγής» είναι μία δήλωση η οποία πολιτικά είναι απόλυτα ορθή, όμως αν θέλεις να έχεις εκατόν είκοσι ψήφους για να γίνει δημοψήφισμα, πρέπει να την αθροίσεις. Εάν λοιπόν δεν θέλεις να αθροιστεί, την παίρνεις πίσω, και λες «εγώ δεν κατεβάζω πρόταση όταν η Χρυσή Αυγή πρέπει να συμπεριληφθεί για να φτάσουμε στον αριθμό εκατόν είκοσι». 
Εδώ λοιπόν τα πράγματα είναι ξεκάθαρα. Ή φτιάχνεις ένα κείμενο, αφού το αίτημα είναι ενιαίο, και βάζουν από κάτω την υπογραφή τους εκατόν είκοσι άτομα -όπου εκεί δεν υπάρχει κανένα θέμα, δεν υπάρχει κανένα ζήτημα, είναι εκατόν είκοσι ψήφοι, υπάρχει ένα ενιαίο αίτημα και όλες οι ψήφοι αθροίζονται- ή διαφορετικά, δεν μπορείς να παίζεις και να λες ότι «εγώ θέλω να μου τις προσθέσετε με αυτούς και δεν θέλω τους άλλους». Αυτά είναι διαδικαστικά τερτίπια. 
Εμάς η θέση μας λοιπόν είναι ξεκάθαρη. Το θέμα της ΔΕΗ συζητήθηκε. Η ελληνική Βουλή ψήφισε. Το θέμα έχει ψηφιστεί, έχει περάσει.  
Δεν μας φοβίζει τίποτα σε σχέση με μία γενικευμένη συζήτηση στη Βουλή. Όμως, δεν είμαστε διατεθειμένοι να παίξουμε το παιχνίδι κανενός. Δεν δεχόμαστε εκπτώσεις στην ερμηνεία του Συντάγματος, όπως τις θέλει ο Τσίπρας ή όπως τις θέλει ο ΣΥΡΙΖΑ. Εδώ θα πρέπει να ξεκαθαρίσουμε ότι το Σύνταγμα δεν μπορεί να είναι αλακάρτ. Δεν έχουμε να φοβηθούμε τίποτα, αλλά δεν θα συρθούμε και πίσω από κανέναν. 
Ο ελληνικός λαός αυτήν τη στιγμή έχει τεράστιες αγωνίες και άλλες εθνικές προτεραιότητες. Αυτές είμαστε υποχρεωμένοι να τις υπηρετήσουμε με τρόπο αποφασιστικό, σταθερό και συνεκτικό. Αυτό κάνει η Κυβέρνηση. 
Λέμε ξεκάθαρα ότι ο αγώνας και η εθνική προσπάθεια πρέπει να συνεχιστεί. Σε αυτήν την προσπάθεια έχουμε προσκαλέσει όλο τον πολιτικό κόσμο, για να δώσουμε από κοινού τη μάχη. Οι εθνικές προτεραιότητες είναι συγκεκριμένες. 
Όποιος προσπαθεί να διαλύσει την πολιτική ομαλότητα, την πολιτική σταθερότητα πρέπει να αναλάβει και τις ευθύνες. Επειδή ο στόχος του ΣΥΡΙΖΑ διαρκώς είναι η διασάλευση της πολιτικής ομαλότητας, η διάλυση της πολιτικής σταθερότητας και η παράταση των συνθηκών κρίσης στη χώρα, εμείς λέμε όχι, δεν πρόκειται να τους το επιτρέψουμε και δεν πρόκειται να τους ακολουθήσουμε σε αυτήν την κατεύθυνση. Εμείς προχωρούμε αποφασιστικά. 
Λέω και πάλι κλείνοντας, αγαπητοί συνάδελφοι, ότι αν έχουμε να φοβηθούμε κάτι, αυτό πρέπει να είναι ο κακός μας εαυτός. Αυτόν τον κακό μας εαυτό λοιπόν πρέπει να βάλουμε στην άκρη, να προχωρήσουμε με αποφασιστικότητα, χωρίς εκπτώσεις, για να υπηρετήσουμε τον ένα και μοναδικό εθνικό στόχο: να βγει όρθια η χώρα από την κρίση. 
Από εκεί και έπειτα, καθεμία πολιτική δύναμη έχει τον δικό της στόχο, τις δικές της πολιτικές προτεραιότητες. Όταν η χώρα βγει από την κρίση, όλα αυτά θα ξαναέρθουν στο προσκήνιο. 
Σήμερα ο στόχος είναι κοινός. Και σε αυτόν τον στόχο καλούμε και όλες τις σοβαρές πολιτικές δυνάμεις και όλους τους ανεξάρτητους Βουλευτές να πάρουν καθαρά θέση. 
Σε αυτόν, λοιπόν, τον στόχο καλούμε και τους συναδέλφους της ΔΗΜΑΡ να έχουν ξεκάθαρη θέση όσον αφορά και το συγκεκριμένο ζήτημα, αλλά και την υπηρέτηση του εθνικού στόχου, ο οποίος είναι να βγει η χώρα όρθια από την κρίση. 
Σας ευχαριστώ. 
(Χειροκροτήματα)",100190,""," ΠΑΝΑΓΙΩΤΗΣ ΡΗΓΑΣ",242,"",242
"5057","
"," Τον λόγο έχει η κ. Ζαρούλια από τη Χρυσή Αυγή.",100191,"Chairman","Μαρκογιαννάκης Χρήστος",175,"",175
"5058","
"," Κύριε Πρόεδρε, για να καταλάβω, με τη σειρά των κομμάτων θα πάμε τελικά;",100192,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5059"," 
"," Ναι, κύριε συνάδελφε, πάμε με τη δύναμη των κομμάτων.",100193,"Chairman","Μαρκογιαννάκης Χρήστος",175,"",175
"5060","
"," Ωραία, σύμφωνοι, αλλά νομίζω ότι είναι εύλογο να προηγηθεί οποιοσδήποτε ομιλητής, εισηγητής της ΔΗΜΑΡ, προκειμένου και εγώ μετά να λάβω θέση επί της δηλώσεως Κουβέλη. Αυτό είναι το θέμα, γι’ αυτό σας το είπα.",100194,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5061"," 
"," Μπορείτε, αν θέλετε, να ζητήσετε τον λόγο να μιλήσετε μετά. Δεν υπάρχει θέμα.",100195,"Chairman","Μαρκογιαννάκης Χρήστος",175,"",175
"5062"," 
"," Καλώς.",100196,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5063"," 
"," Θα τοποθετηθείτε μετά, κύριε συνάδελφε. Η κ. Ζαρούλια έχει εγγραφεί –βλέπω τον κατάλογο εδώ- προηγείται και εσείς έπεστε. Γι’ αυτό, λέω, επειδή θέλετε να ακούσετε και τη ΔΗΜΑΡ, να την ακούσετε και να μιλήσετε μετά. 
Ορίστε, κυρία Ζαρούλια, έχετε τον λόγο.",100197,"Chairman","Μαρκογιαννάκης Χρήστος",175,"",175
"5064"," 
"," Το ποιος σέβεται τη δημοκρατία, αυτό θα το κρίνει ο ελληνικός λαός. 
Όπως πολύ εύστοχα ανέφερε ο συναγωνιστής μου Μπαρμπαρούσης τις προάλλες σε μια εκπομπή μας, το ερώτημα είναι τι κυβερνά ο Σαμαράς. Έχει ξεπουλήσει τα πάντα. Υπάρχει κράτος για να κυβερνήσει; Πουλάει λιμάνια, αεροδρόμια, ακτές. Τώρα άκουσα και για τη Ζάκυνθο, ένα μαγευτικό μέρος. Αν αυτό δεν συνιστά κατάλυση του πολιτεύματος, τότε τι είναι; 
Καλούμαι σήμερα να τοποθετηθώ για άλλη μία εθνική τραγωδία σε μία παράνομη Βουλή του θράσους, της υποκρισίας, τη Βουλή της ντροπής, που κρατάει παράνομα φυλακισμένους δημοκρατικά εκλεγμένους εκπροσώπους του Έθνους. 
Αντιπολίτευση και συγκυβέρνηση αναλώνονται σε έναν άνευ ουσίας επικοινωνιακό πόλεμο με αφορμή το ξεπούλημα ή -όπως κομψά το έχει θέσει ένας νεκροθάφτης του ελληνισμού, ο τέως Υφυπουργός Καλογιάννης- την ορθολογική αξιοποίηση του δημοσίου τομέα -έτσι το αποκαλείτε εσείς- εν προκειμένω ενός μέρους της ΔΕΗ σε ιδιώτες. 
(Θόρυβος στην Αίθουσα)",100198,""," ΕΛΕΝΗ ΖΑΡΟΥΛΙΑ",78,"",78
"5065"," 
"," Αυτούς θα ακούμε τώρα;",100199,""," ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ",194,"",194
"5066","
"," Σας παρακαλώ, ησυχία.",100200,"Chairman","Μαρκογιαννάκης Χρήστος",175,"",175
"5067"," 
"," Η Νέα Δημοκρατία αυτοπαρουσιάζεται ως η δύναμη εκείνη που εγγυάται την ομαλή μετάβαση της οικονομίας από την κρίση στην σταθερότητα, μέσω της διαδικασίας των αποκρατικοποιήσεων. Η δε Αντιπολίτευση παριστάνει την αντιπολίτευση, αυτοπροσδιοριζόμενη ως η ανατρεπτική δύναμη που θα  σταθεί εμπόδιο στα σχέδια της συγκυβέρνησης. Εδώ γελάει ο κάθε πικραμένος! 
Ασφαλώς η ανάλγητη Κυβέρνηση Σαμαρά πλασάρει το ξεπούλημα της ενέργειας σε χέρια ιδιωτών ως επένδυση, λέξη που πάντοτε επικαλείται για  να αποκρύψει τα εγκλήματα που διαπράττει εις βάρος του λαού της. 
Εν προκειμένω, το αίσχιστο έγκλημα συνιστάται στο ξεπούλημα του τμήματος εκείνου της ΔΕΗ που αφορά την παραγωγή και τον πρωτογενή τομέα. Στόχος των τοκογλύφων είναι η ραχοκοκαλιά της οικονομίας μας, ο τομέας εκείνος που με την κατάλληλη διαχείριση μπορεί να οδηγήσει τη χώρα σε τροχιά εξόδου από την κρίση. 
Μοναδική περίπτωση επένδυσης από τη διαδικασία παραχώρησης του κλάδου της ενέργειας σε ιδιώτες είναι αυτή κατά την οποία οι ιδιώτες θα συσσωρεύουν τεράστια κέρδη από τον μελλοντικό επανακαθορισμό των τιμών και τον έμμεσο έλεγχο τομέων που άπτονται της εθνικής μας ασφάλειας και άμυνας. 
Για πολλοστή φορά ο θαμώνας των στοών και των λεσχών δίνει το πράσινο φως στους τοκογλύφους να λεηλατήσουν ένα κοινωνικό αγαθό διά μέσου του οποίου ήδη χιλιάδες Έλληνες οδηγήθηκαν στην καταστροφή, μη δυνάμενοι να αποδώσουν το χαράτσι σε ένα φορολογικά βουλιμικό κράτος. 
Ο Σαμαράς ξεπουλάει την πατρίδα παριστάνοντας τον επενδυτή, και το τοκογλυφικό λόμπι επενδύει στη διάλυση της χώρας, για να μετατρέψει αργότερα τα κομμάτια της σε μετοχές και ρευστό. 
Η Χρυσή Αυγή αντιστέκεται σθεναρά στην υποθήκευση της χώρας στους διεθνείς τοκογλύφους. Άλλωστε γι’ αυτό διώκεται και σήμερα. Βρίσκονται φυλακισμένοι οκτώ Βουλευτές, όπως φυσικά και η ψυχή του εθνικιστικού κινήματος, ο Αρχηγός του τρίτου κόμματος της χώρας, ο Νίκος Μιχαλολιάκος, με ψευδή στοιχεία, στις φυλακές Κορυδαλλού. 
Όσο για τον «καίσαρα» Κουβέλη τι να πει κανείς που ούτε οι θυρωροί των ακινήτων του δεν τον ψηφίζουν; Οι δε Βουλευτές του φεύγουν άρον- άρον. Είπε ότι δεν θα μας νομιμοποιήσει. 
Μην μας νομιμοποιήσετε, κύριε Κουβέλη. Τι να κάνουμε; Μας έχουν νομιμοποιήσει πάνω από ένα εκατομμύριο Έλληνες. Σε αυτούς δίνουμε λόγο και δεν είμαστε υπάλληλοί σας για να μας νομιμοποιήσετε ή όχι. Τώρα πια εναπόκειται στον ελληνικό λαό να αποδείξει ότι δεν ανέχεται να παίζουν σαν τζογαδόροι το μέλλον του οι κάθε λογής πολιτικάντηδες.",100201,""," ΕΛΕΝΗ ΖΑΡΟΥΛΙΑ",78,"",78
"5068"," 
"," Τον λόγο έχει η κ. Γιαννακάκη.",100202,"Chairman","Μαρκογιαννάκης Χρήστος",175,"",175
"5069"," 
"," Ευχαριστώ πολύ, κύριε Πρόεδρε. 
Ο λόγος που η Δημοκρατική Αριστερά βρίσκεται σήμερα εδώ είναι ο σεβασμός στις θεσμικές λειτουργίες και η ανάγκη αποσαφήνισης των θέσεών μας, προκειμένου να μην υπάρχουν αμφισημίες και παρερμηνείες σε ένα ζήτημα τόσο λεπτό και σημαντικό. 
Σας ενημερώνουμε εκ των προτέρων ότι δεν πρόκειται να παραμείνουμε στην ψηφοφορία. Στο τέλος της τοποθέτησής μου θα έχετε καταλάβει γιατί θεωρούμε ότι το παρόν Τμήμα είναι αναρμόδιο, προκειμένου να αποφασίσει γι’ αυτό το ζήτημα. 
Σας παραπέμπω στο άρθρο 70 παράγραφος 4 του Συντάγματος -και θυμίζω ότι η παράγραφος 4 εισήχθη με την τελευταία αναθεώρηση- στο οποίο διαβάζουμε ότι τα Θερινά Τμήματα έχουν ακριβώς τις ίδιες αρμοδιότητες με την Ολομέλεια, εκτός αν ορίζει διαφορετικά το Σύνταγμα. 
Και ακριβώς το Σύνταγμα ορίζει διαφορετικά και αυτό το βλέπουμε στο άρθρο 44 παράγραφος 2 του Συντάγματος, στο οποίο γίνεται λόγος για την ανάγκη εκατόν είκοσι υπογραφών και εκατόν ογδόντα ψήφων. Άρα μιλά σαφέστατα για λειτουργία της Βουλής εν Ολομελεία. Και εδώ επίσης έρχεται επικουρικά και το άρθρο 72 του Συντάγματος που κάνει λόγο για ειδικές πλειοψηφίες. 
Τώρα ως προς το αν αθροίζονται οι προτάσεις των κομμάτων τού δημοκρατικού τόξου, για τη Δημοκρατική Αριστερά σαφώς και αθροίζονται. Και για ποιον λόγο; Επιτρέψτε μου να σας διαβάσω την τελευταία παράγραφο από την πρόταση του Κομμουνιστικού Κόμματος. 
«Συγκεκριμένα, οι Βουλευτές του Κομμουνιστικού Κόμματος Ελλάδος ζητούν τη διενέργεια δημοψηφίσματος για την ακύρωση και κατάργηση του ν.1914/1990, του ν.2773/1999, του ν.3426/2005, του ν.4001/2011, του ν.4237/2014 και του ψηφισθέντος νόμου: «Δημιουργία νέα καθετοποιημένης εταιρείας ηλεκτρικής ενέργειας», του γνωστού ως μικρή ΔΕΗ».
Εδώ λοιπόν υποστηρίζουμε ότι το «και» είναι προσθετικό όσον αφορά τον ψηφισθέντα νόμο. Πρόκειται για διαφορετικά σκεπτικά. Το ερώτημα, όμως, είναι το ίδιο. Πρόκειται για δύο ερωτήματα σωρευμένα σε μία κοινή πρόταση. 
Επίσης, σας παραπέμπω στα Πρακτικά της Βουλής της 1ης Απριλίου του 2008 για το νομοσχέδιο «Διοικητική και οργανωτική μεταρρύθμιση του συστήματος κοινωνικής ασφάλισης και λοιπές διατάξεις», το οποίο είχε ψηφιστεί εκείνη την ημέρα, καθώς και στην ανάλογη περίπτωση για την κύρωση της Συνθήκης της Λισαβόνας. Εκεί, λοιπόν, στα Πρακτικά μπορούμε να διαβάσουμε ότι ακόμη και για διαφορετικά σκεπτικά, όταν το ερώτημα είναι κοινό, οι προτάσεις αθροίζονται.
Η Δημοκρατική Αριστερά, λοιπόν, ζητά την άμεση σύγκληση της Ολομέλειας της Βουλής, όπως επίσης και την άθροιση των προτάσεων των κομμάτων του δημοκρατικού τόξου.
Σας ευχαριστώ πολύ.",100203,""," ΜΑΡΙΑ ΓΙΑΝΝΑΚΑΚΗ",54,"",54
"5070"," 
"," Τον λόγο έχει ο κ. Ηλίας Βλαχογιάννης.",100204,"Chairman","Μαρκογιαννάκης Χρήστος",175,"",175
"5071","
"," Ευχαριστώ, κύριε Πρόεδρε. Θα είμαι σύντομος.
Το θέμα δεν είναι νομικό, κατά την άποψή μου. Το θέμα είναι πολιτικό. Είναι το πολιτικό ζήτημα που θέλει να δημιουργήσει ο ΣΥΡΙΖΑ, να συμπτύξει ένα μέτωπο για να εμποδίσει την εκλογή Προέδρου της Δημοκρατίας.
 Είναι απόλυτα θεμιτό από την πλευρά του ΣΥΡΙΖΑ, αλλά δεν είναι αποδεκτό στο πολιτικό σύστημα και στην κατάσταση που είναι η χώρα, να προσπαθεί, πραγματικά, να κερδίσει εντυπώσεις και να δημιουργήσει εντυπώσεις επί ενός ζητήματος που είναι απόλυτα ξεκάθαρο.
Αν υπάρχουν οι εκατόν είκοσι Βουλευτές, τότε κινείται η διαδικασία για τη διεξαγωγή δημοψηφίσματος. Το αίτημα για τη διεξαγωγή δημοψηφίσματος πρέπει να είναι όμοιο ή να έχει συνάφεια. Σε καμμία περίπτωση δεν μπορεί να έχει συνάφεια το αίτημα του Κομμουνιστικού Κόμματος Ελλάδας με το αίτημα των άλλων πολιτικών δυνάμεων σε αυτήν την Αίθουσα.
Εφόσον αυτό είναι τόσο ξεκάθαρο και εφόσον η Διάσκεψη των Προέδρων πήρε αυτήν την απόφαση πολιτικά να το λύσει στο Α΄ Θερινό Τμήμα, δεν κατανοώ, πραγματικά, αυτήν την αντίδραση των κομμάτων της αντιπολίτευσης. Το μόνο που επιδιώκουν είναι να δημιουργήσουν εντυπώσεις. Ρεβίθια με φασόλια δεν μπορεί να είναι ομοειδή πράγματα. Δεν μπορούμε να τα συναθροίσουμε. Και σε κάθε περίπτωση, το επικάλυμμα ότι «οι δυνάμεις του δημοκρατικού τόξου», όπως και το «δεν θέλουμε να προσμετρηθεί η ψήφος μας με τις ψήφους της Χρυσής Αυγής» είναι προφάσεις εν αμαρτίαις. 
Πρέπει να είναι ξεκάθαρη η θέση όλων των πολιτικών δυνάμεων. Αν θέλουν να ταυτιστεί η ψήφος τους με της Χρυσής Αυγής, είναι απόλυτα θεμιτό. Να το πουν, όμως, ξεκάθαρα. Δεν μπορεί να είναι και με τον χωροφύλαξ και με τον αστυφύλαξ κάποιες πολιτικές δυνάμεις. Και κάποιες άλλες δεν μπορούν να λένε πως ό,τι νόμους ψηφίσαμε οι οποίοι αφορούν το ενεργειακό πρόβλημα της χώρας, μπορούμε να τους συναθροίσουμε με έναν συγκεκριμένο νόμο που αφορά τη μικρή ΔΕΗ. 
Αυτά και μικρά παιδιά και πρωτοετείς φοιτητές καταλαβαίνουν και κατανοούν ότι δεν είναι ούτε όμοια ούτε συναφή. Γι’ αυτό πραγματικά λυπούμαι που δεν μπορούν πολιτικές δυνάμεις να κατανοήσουν το πρόβλημα που έχει η χώρα. Είμαστε στο τέλος της κρίσης και αντί να βάλουν πλάτη να βγούμε μία ώρα αρχύτερα, προσπαθούν να δημιουργήσουν προσκόμματα, παίζοντας με θεσμούς όπως αυτός του Προέδρου της Δημοκρατίας, γιατί αυτός είναι ο στόχος τους.
Πιστεύω, λοιπόν, ότι η απόφαση του Τμήματος θα είναι καταλυτική γι’ αυτούς.
(Χειροκροτήματα από την πτέρυγα της Νέας Δημοκρατίας)",100205,""," ΗΛΙΑΣ ΒΛΑΧΟΓΙΑΝΝΗΣ",33,"",33
"5072","
"," Τον λόγο έχει ο κ. Ψύρρας.",100206,"Chairman","Μαρκογιαννάκης Χρήστος",175,"",175
"5073","
 "," Ευχαριστώ, κύριε Πρόεδρε.
Κύριοι συνάδελφοι, σήμερα δεν κρίνεται απλώς μία πρόταση που προκύπτει από τη συγκυρία. Επειδή το αίτημα για δημοψήφισμα σπανίως έχει παρουσιαστεί στη Βουλή -το 2000 είχαμε το αίτημα για τη Λισαβόνα- σήμερα, ουσιαστικά, η Βουλή διαμορφώνει και τυπικά ένα θεσμικό και πολιτικό προηγούμενο. 
Με αυτή, λοιπόν, την αίσθηση πρέπει ο κάθε ένας Βουλευτής να αποφασίσει. Αυτό που σήμερα βολεύει την πλειοψηφία, αύριο όταν αλλάξουν οι συνθήκες, μπορεί να στραφεί ενάντιά της. 
Οι κακοποιημένοι θεσμοί εκδικούνται και συχνά εκδικούνται με πολύ σκληρό τρόπο. Μόνο που συχνά –συχνότατα- από τους κακοποιημένους θεσμούς, την πληρώνει ο λαός.
Δεν είμαι νομικός και νομίζω ότι αυτό μου δίνει ένα πλεονέκτημα, δηλαδή να σας μιλώ όχι αναζητώντας ερμηνείες και παραθυράκια, όχι με δικολαβίστικα κόλπα, αλλά επί της ουσίας. Η ουσία στην περίπτωσή μας είναι η ίδια η κοινοβουλευτική δημοκρατία.
Κύριοι συνάδελφοι, πολλές φορές η κοινοβουλευτική δημοκρατία ταλαιπωρείται, παιδεύει τον εαυτό της, τον βάζει σε περιπέτειες, επειδή συμβαίνουν δύο πράγματα: Είτε γιατί χάνει τον μεγάλο ορίζοντα της θεσμοθέτησης, υπερεκτιμώντας συγκυριακά αυτά που συμβαίνουν και επομένως παράγοντας μία εφήμερη νομοθέτηση –αλλά νόμος και νομολογικά προηγούμενα δεν πρέπει να είναι εφήμερα- είτε γιατί η πλειοψηφία ξεχνά τον ρόλο της, υπερεκτιμά την ισχύ της, λειτουργεί με αυταρέσκεια επιδιώκοντας να κυριαρχεί. Όμως, η αυταρέσκεια οδηγεί στην υπερβολή, η υπερβολή στην αλαζονεία και η αλαζονεία στην κατάχρηση της ισχύος.
Κύριοι συνάδελφοι, ζούμε σήμερα μία τέτοια περίπτωση. Η πλειοψηφία δημιουργεί ένα θεσμικό προηγούμενο σε ένα ιδιαίτερα ευαίσθητο θέμα σαν αυτό του δημοψηφίσματος, δηλαδή όσον αφορά την τωρινή, τη μελλοντική ή τις μελλοντικές δυνατότητες έκφρασης της λαϊκής κυριαρχίας και της λαϊκής γνώμης.
Θα αναφερθώ τώρα στο θέμα μας. Για να προκληθεί δημοψήφισμα απαιτούνται τρία βήματα, δηλαδή συγκέντρωση υπογραφών κάτω από ένα αίτημα, σύγκληση της Ολομέλειας και πρόκληση δημοψηφίσματος. 
Ας πάρουμε ένα-ένα τα βήματα, γιατί το ένα οδηγεί στο επόμενο. Ως προς τη συγκέντρωση των υπογραφών, υπάρχουν κάποιοι που λένε ότι πρέπει να υπάρχουν εκατόν είκοσι υπογραφές μόνο κάτω από ένα κείμενο –γιατί σήμερα έχουμε περισσότερα- και επομένως δεν γίνεται να συναθροιστούν οι υπογραφές.
Η απάντηση είναι ότι τους διαψεύδει το θεσμικό και νομολογιακό προηγούμενο του 2008 με την τότε πρόταση για δημοψήφισμα με αφορμή τη Συνθήκη της Λισαβόνας, με διαφορετικά σκεπτικά και διαφορετικές συλλογιστικές που αθροίστηκαν κάτω από το ίδιο αίτημα. Σήμερα ζητούν ναι ή όχι στο νομοσχέδιο.
Ως προς το δεύτερο βήμα, τη σύγκληση της Ολομέλειας, δεν θα υπήρχε ζήτημα εάν βρισκόμασταν σε πλήρη λειτουργία. Το δεύτερο βήμα, αυτό που σας λέω, προκύπτει επειδή είμαστε σε Θερινό Τμήμα. Ουσιαστικά, λοιπόν, το αίτημα για δημοψήφισμα τώρα είναι και αίτημα για έκτακτη σύγκληση της Ολομέλειας, μιας και δεν γίνεται διαφορετικά διότι απαιτούνται τελικά εκατόν ογδόντα θετικές ψήφοι, ώστε να διεξαχθεί δημοψήφισμα.
Εδώ τίθεται ένα ουσιαστικό ζήτημα. Επειδή δεν μπορεί ένα Τμήμα Διακοπών της Βουλής να αποφανθεί για θέμα που άπτεται της αρμοδιότητας του Σώματος, πρέπει να υπάρξει έκτακτη Ολομέλεια ή να παραμείνει το ζήτημα σε εκκρεμότητα μέχρι να συγκληθεί η Ολομέλεια. Σήμερα, όμως, πραγματοποιείται έκτακτη σύγκληση του Θερινού Τμήματος, για να αποφασίσει ή όχι έκτακτη Ολομέλεια. Δηλαδή για το αίτημα των Βουλευτών που υπόγραψαν για τη σύγκληση της Ολομέλειας, ώστε να αποφασιστεί ή όχι το δημοψήφισμα, καλείται να αποφανθεί η πλειοψηφία του Θερινού Τμήματος.
Αυτό αποτελεί διαστροφή της πρόθεσης του συντακτικού νομοθέτη. Έχει αναρωτηθεί κανείς γιατί ο νομοθέτης όρισε να απαιτούνται εκατόν είκοσι υπογραφές για τη σύγκληση της Ολομέλειας και δεν όρισε εξαρχής, για παράδειγμα, εκατόν πενήντα μία ή εκατόν ογδόντα; Ήθελε να κατοχυρώσει τη μειοψηφία και να της δώσει τη δυνατότητα ουσιαστικού ελέγχου της πλειοψηφίας. Γι’ αυτό, ουσιαστικά, δεν πρέπει κανείς να αποφασίσει σήμερα. 
Κύριοι συνάδελφοι, δεν είναι ζήτημα μειοψηφίας ή πλειοψηφίας. Είναι δικαίωμα της μειοψηφίας να διεκδικεί το δημοψήφισμα. Τα δικαιώματα δεν τίθενται υπό την κρίση της πλειοψηφίας. Δηλαδή, δεν μπορούμε να ψηφίσουμε αν έχουν ή δεν έχουν κάποιοι το δικαίωμα να αιτηθούν δημοψήφισμα, διότι αν το κάνετε, τότε θα έχει καταστρατηγηθεί μία βασικότατη δημοκρατική αρχή και θα έχουμε δημιουργήσει ένα θεσμικό προηγούμενο, το οποίο δεν είναι διόλου καλό και δεν θα τιμά κανέναν. Άλλωστε, όταν συγκληθεί Ολομέλεια, εκεί ο νομοθέτης δίνει τη δυνατότητα να εκφραστεί επί της ουσίας η πλειοψηφία και η ισχύς της. Γι’ αυτό ορίζει, μάλιστα, αυξημένη πλειοψηφία εκατόν ογδόντα Βουλευτών, επειδή πρόκειται για ένα κορυφαίο ζήτημα στην έκφραση της λαϊκής κυριαρχίας.
Έρχομαι σε ένα άλλο επιχείρημα. Ορισμένοι ισχυρίζονται ότι το νομοσχέδιο δεν αφορά ένα σοβαρό κοινωνικό θέμα, αλλά ένα θέμα που έχει δημοσιονομικό και πολιτικό χαρακτήρα και μόνο. Η έννοια του «δημοσιονομικού» νομίζω ότι ορίζεται στενά από το Σύνταγμα και δεν υπάρχουν περιθώρια για παρερμηνείες, εκτός κι αν θέλουμε να τις εφεύρουμε. 
Όμως, στην περίοδο που ζούμε, μέσα στην κρίση, σχεδόν τα πάντα έχουν τη λεγόμενη «δημοσιονομική χροιά». Προσέξτε όμως! Είπατε εσείς μέσα στην Αίθουσα ότι το 30% της ΔΕΗ δεν θα πάει στο ΤΑΙΠΕΔ, αλλά η ίδια η ΔΕΗ θα αναλάβει τη διαδικασία πώλησης του συγκεκριμένου τμήματος και το τίμημα θα επανεπενδυθεί στη μεγάλη ΔΕΗ. Πού είναι το δημοσιονομικό; Δεν το καταλαβαίνουμε. 
Ζητούμε, λοιπόν, να συναθροιστεί το αίτημα του δημοψηφίσματος και η πρόταση του ΚΚΕ και να συγκληθεί η Ολομέλεια εκτάκτως.
Ευχαριστώ.",100207,""," ΘΩΜΑΣ ΨΥΡΡΑΣ",300,"",300
"5074","
"," Τον λόγο έχει ο κ. Αρβανίτης.",100208,"Chairman","Μαρκογιαννάκης Χρήστος",175,"",175
"5075"," 
"," Ευχαριστώ, κύριε Πρόεδρε.
Προηγουμένως, δεν είχα δει στον κατάλογο τη σειρά των ομιλητών, γι’ αυτό προέκυψε αυτό το θέμα.",100209,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5076","
"," Δεν υπάρχει κανένα πρόβλημα.",100210,"Chairman","Μαρκογιαννάκης Χρήστος",175,"",175
"5077","
"," Σωστά.
Το ζήτημα δεν είναι ούτε νομικό, ούτε νομικών ερμηνειών ή παρερμηνειών, όπως συνήθως γίνεται. Έχει καταντήσει να είναι μόνιμη πρακτική η παρερμηνεία συνταγματικών διατάξεων ως και διατάξεων του Κανονισμού της Βουλής, αλλά και άλλων νόμων, οι οποίοι -κατά την κρίση μου- οι περισσότεροι είναι σαφώς διατυπωμένοι. Όχι! Η ουσία είναι: Είναι ή δεν είναι μέγιστο κοινωνικό ζήτημα το ζήτημα της εκποιήσεως της Δημοσίας Επιχειρήσεως Ηλεκτρισμού; Είναι κάτι για το οποίο πρέπει να αποφασίσει ο λαός ή όχι; 
Μας λένε ότι είναι ζήτημα δημοσιονομικού ενδιαφέροντος. Αυτό το οποίο έχει πληρώσει με το αίμα του ο ελληνικός λαός όλα αυτά τα χρόνια, αυτό το οποίο αποτελεί το βασικό μοχλό παραγωγικής ανασυγκροτήσεως της πατρίδας, μαζί με αυτά τα οποία αναμένονται επίσης να εκχωρηθούν χωρίς να ερωτηθεί ο λαός -δηλαδή το πετρέλαιο, το φυσικό αέριο, και ο υπόλοιπος πλούτος της χώρας μας, είτε ο επιφανειακός είτε ο υποθαλάσσιος είτε ο υπόγειος πλούτος- δεν είναι ζητήματα που μπορούν να θεωρηθούν ή που αφ’ εαυτών είναι μείζονα κοινωνικά θέματα και ο λαός δεν πρέπει να έχει τον λόγο.
Μίλησε κάποιος προλαλήσας αγορητής και είπε ότι υπάρχει δεδηλωμένη. Ποια δεδηλωμένη υπάρχει; Έχετε τη δεδηλωμένη του λαού; Η Κυβέρνηση είναι μόρφωμα. Αυτό είναι το μόρφωμα. Αυτό είναι το κατασκεύασμα. Τα ομοιογενή σύνολα δεν είναι μορφώματα. Μόρφωμα -ξέρετε εσείς!- σημαίνει κατασκεύασμα. Και εγώ ένα κατασκεύασμα βλέπω, το κυβερνητικό. Δεν βλέπω κάτι άλλο.
Λοιπόν, δεν πρόκειται να αναφερθώ ούτε στο άρθρο 116 ούτε στο άρθρο 44. Εκείνο το οποίο έχει μεγάλη σημασία είναι το ότι αν υπήρχε πράγματι δημοκρατική ευαισθησία, θα λέγαμε ναι, εμείς εδώ θα ζητήσουμε την έκτακτη σύγκληση της Βουλής, με τη σύμφωνη γνώμη της Κυβερνήσεως, η οποία επίσης, υποτίθεται, ότι διακρίνεται για τη δημοκρατική της ευαισθησία. Υποτίθεται βεβαίως! Και τότε θα είχαμε την υπογραφή και την προκήρυξη δημοψηφίσματος από τον Πρόεδρο της Δημοκρατίας. Όμως, αυτά όλα είναι προαποφασισμένα. 
Ξέρετε πως αισθάνομαι; Αισθάνομαι σαν το συνήγορο υπερασπίσεως, τον έμπειρο ποινικολόγο, ο οποίος βρίσκεται στο δικαστήριο, παρακολουθεί την ακροαματική διαδικασία και πριν καν τελειώσει, έχει ήδη αντιληφθεί ότι το δικαστήριο -το τριμελές ή πενταμελές- έχει εκδώσει την απόφασή του. Τι να πω; Ποιον να πείσω; Εις ώτα ποίων να ομιλήσω είναι το ερώτημα.
Και έχουμε κάποιον υπερδημοκρατικό Αρχηγό από την πλευρά του φυλλορροούντος κόμματος που λέγεται ΔΗΜΑΡ, ο οποίος μάς είπε ότι δεν μπορούν να συνυπολογιστούν οι ψήφοι της Χρυσής Αυγής με τους ψήφους της ΔΗΜΑΡ.
Δηλαδή, τι έκανε ο κύριος αυτός; Είπε ότι δεν υπάρχει ισοτιμία μεταξύ των Βουλευτών, όπως λέει το Σύνταγμα και όπως λέει, εάν δεν απατώμαι και ο Κανονισμός της Βουλής. Δεν είναι ισότιμοι! Εμείς, δηλαδή είμαστε δευτέρας κατηγορίας, οι αποδιοπομπαίοι τράγοι! 
Ε, τότε είναι αποδιοπομπαίος τράγος, κύριε Κουβέλη και ο ελληνικός λαός, ο οποίος μας έφερε εδώ και για τον οποίον υποτίθεται ότι εσύ ως λαϊκός αγωνιστής αγωνίζεσαι, αλλά ουδέποτε ηγωνίσθης. Για εκείνο, το οποίο αγωνίζεσαι είναι μόνο για την απόκτηση τεραστίας περιουσίας, η οποία τελεί κάτω από την αιγίδα και την προστασία του Κεντρικού Ισραηλιτικού Συμβουλίου. Είναι γνωστά τα ακίνητά σου και δεν μπορείς να τολμάς…
(Θόρυβος στην Αίθουσα)",100211,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5078","
"," Τι είναι αυτά που λέτε;",100212,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5079","
"," Μην διαμαρτύρεσαι, κύριε. Και να σέβεσαι τον ομιλητή. Ποτέ δεν σε έχω διακόψει. Η αλήθεια πρέπει να λέγεται. 
Μήπως έχετε υπερευαισθησία για τους ρατσιστές που λέγονται Εβραίοι; Πηγαίνετε στο Ισραήλ να δείτε τι γίνεται!",100213,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5080"," 
"," Αφήστε τα ρατσιστικά και συκοφαντικά…",100214,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5081","
"," Λοιπόν, ο κύριος αυτός είναι δούλος του Κεντρικού Ισραηλιτικού Συμβουλίου και τίποτε άλλο! Και έρχεται να μας πει τώρα ότι δεν είναι ισότιμος και δεν καταδέχεται να συνυπολογιστούν οι ψήφοι της Χρυσής Αυγής;",100215,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5082","
"," Αυτά είναι ρατσισμός!
(Θόρυβος στην Αίθουσα)",100216,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5083"," 
"," Παρακαλώ, ήρεμα! Σας παρακαλώ, ηρεμία.",100217,"Chairman","Μαρκογιαννάκης Χρήστος",175,"",175
"5084","
"," Ακούστε κάτι. Έχουμε συνηθίσει να μας αντιμετωπίζετε με ύβρεις, συκοφαντίες και τίποτε άλλο πέρα αυτών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν άκουσα διάλογο. Καθίσατε ποτέ -εσείς επικαλείστε τη δημοκρατική σας ευαισθησία- να συζητήσετε μαζί μας τα μείζονα εθνικά, κοινωνικά και οικονομικά θέματα; Το ζητήσατε ποτέ; Εμείς εδώ είμαστε. Όμως, δεν το κάνετε.",100218,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5085"," 
"," Παρακαλώ εάν θέλετε μην χτυπάτε με το χέρι σας το έδρανο, γιατί δημιουργείται έντονος θόρυβος..",100219,"Chairman","Μαρκογιαννάκης Χρήστος",175,"",175
"5086","
"," Έχετε δίκιο, κύριε Πρόεδρε, είναι παλαιά συνήθεια. Με συγχωρείτε.",100220,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5087"," 
"," Παρακαλώ συνεχίστε.",100221,"Chairman","Μαρκογιαννάκης Χρήστος",175,"",175
"5088"," 
"," Έργο εξύβρισης είναι…",100222,""," ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ",285,"",285
"5089"," 
"," Παρακαλώ ήρεμα. Μην διακόπετε.
Κύριε Αρβανίτη, παρακαλώ συνεχίστε.",100223,"Chairman","Μαρκογιαννάκης Χρήστος",175,"",175
"5090"," 
"," Έχετε συνηθίσει να συκοφαντείτε, να υβρίζετε και να κραυγάζετε από κάτω ως όχλος, ως μέλη του όχλου. Το θέμα είναι να κάνετε διάλογο να δούμε ποιος είναι ο φασίστας, ποιος είναι ο ρατσιστής, ποιος είναι ο εγκληματίας. Θέλετε να ανοίξουμε συζήτηση; Τα έχουμε πει χιλιάδες φορές. Εσείς, όμως, δεν σκέπτεστε το μέγιστο κοινωνικό αγαθό, το οποίο ληστεύετε από το λαό αυτήν τη στιγμή -το ληστεύετε κυριολεκτικά!- και περιφρονείτε το λαό. 
Εσάς δύο προβλήματα σας απασχολούν. Το ένα σημαντικό πρόβλημα που σας απασχολεί είναι να είστε πιστοί εντολοδόχοι των διεθνών τοκογλύφων. Πιστοί εντολοδόχοι! 
Και το έτερον το οποίο σας απασχολεί, είναι και εσείς ομοθυμαδόν να βοηθήσετε τον Πρωθυπουργό της χώρας να τηρήσει την υπόσχεσή του σε Πρωθυπουργό άλλης χώρας ότι θα εξαφανίσει τη Χρυσή Αυγή.
Αλήθεια, πιστεύω ότι το Σώμα συγκροτείται και από προσωπικότητες. Τα δύο αυτά χρόνια σχημάτισα την εντύπωση ότι υπάρχουν και προσωπικότητες,  υπάρχουν και κύριοι. Και διερωτώμαι πώς αυτοί οι κύριοι -δεν θέλω να τους ονομάσω- ενώ είναι ευφυέστατοι, ενώ έχουν τεραστία πολιτική εμπειρία και τεραστία γνώση της πολιτικής ιστορίας, αλλά και της εθνικής ιστορίας της Ελλάδος, υποτάσσονται και ψηφίζουν νομοθετήματα τα οποία καταφανώς είναι κατά των συμφερόντων του λαού και του έθνους. Αυτό είναι το ερώτημα το βασανιστικό. Και με διάφορες νομικοδικαιολογίες και παρερμηνείες τραβηγμένες και στραγγαλισμό, πολλές φορές, του νόμου ερμηνευτικά, καταλήγουμε, σκύβοντας το κεφάλι, να ψηφίσουμε την εκχώρηση των συμφερόντων του λαού και του έθνους. 
Ως πότε θα πάει αυτό; Ως πότε; Δεν θα υπάρξει αντίδραση κάποια στιγμή; Θα είμαστε πάντοτε υποταγμένοι στις αποφάσεις του αρχηγού -των συναρχηγών μάλλον- μιας κυβερνήσεως, η οποία ξεκάθαρα υπηρετεί τα ξένα συμφέροντα; 
Τελειώνω, γιατί πιστεύω ότι μάλλον ομιλώ -παρ’ εκτός ολίγων εδώ μέσα, είναι βέβαιο αυτό- εις ώτα μη ακουόντων. Καλά, στην Κυβέρνηση δεν απευθύνομαι. 
Και το 2008 -το είπε ο προλαλήσας- είχαμε τέσσερις-πέντε διαφορετικές προτάσεις, με το ίδιο αντικείμενο βεβαίως. 
Δεν ετέθη ζήτημα τότε. 
Όσον αφορά το θέμα του ΚΚΕ, το ΚΚΕ ζητάει δημοψήφισμα, αλλά έχει και άλλα τρία-τέσσερα. Θα μπορούσαν να αγνοηθούν. Δεν μπορούσαν; Όμως προσχήματα, όταν θέλουμε, πάντοτε βρίσκουμε. 
Δεν έχω τίποτα άλλο να πω. Εμείς πιστεύω ότι κάναμε το καθήκον μας. Είπαμε και τονίσαμε, για να το ακούσει ο ελληνικός λαός, του οποίου εμείς προασπιζόμεθα τα συμφέροντα, ότι έπρεπε να συγκληθεί εκτάκτως η Ολομέλεια της Βουλής και να αποφασιστεί δημοψήφισμα. Πότε έγινε δημοψήφισμα τις τελευταίες δεκαετίες για κρίσιμο εθνικό και κοινωνικό θέμα; Απετόλμησε η Κυβέρνηση να κάνει δημοψήφισμα; Αυτός είναι ο σεβασμός στον λαό και αυτή είναι η λαϊκή κυριαρχία, την οποία περιφρονούν, όπως και γενικότερα τα ανθρώπινα δικαιώματα. 
Ευχαριστώ, κύριε Πρόεδρε.",100224,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"5091"," 
"," Κύριε Γεωργιάδη, έχετε τον λόγο. 
ΑΝΔΡΕΑΣ ΨΥΧΑΡΗΣ: Φεύγουν, κύριε Πρόεδρε, και δεν ακούνε τους  συναδέλφους!",100225,"Chairman","Μαρκογιαννάκης Χρήστος",175,"",175
"5092"," 
"," Είναι ελεύθεροι  να φύγουν. Τι να κάνουμε;",100226,"Chairman","Μαρκογιαννάκης Χρήστος",175,"",175
"5093","
"," Σας ευχαριστώ πολύ, κύριε Πρόεδρε. 
Θα ξεκινήσω, κυρίες και κύριοι συνάδελφοι, απευθυνόμενος στη ΔΗΜΑΡ, για να ξεκαθαρίζουμε λίγο τα θέματα ένα προς ένα και να συνεννοούμαστε. 
Χθες ο κ. Κουβέλης έκανε μια δήλωση, η οποία κατετέθη στα Πρακτικά από τον εισηγητή μας κ. Μπούρα, ότι δεν δέχεται να συναθροιστούν οι ψήφοι σας με τη Χρυσή Αυγή και η κ. Γιαννακάκη προηγουμένως είπε ότι θέλει να συναθροιστούν μόνον οι ψήφοι του συνταγματικού τόξου. Ισχύει αυτή η δήλωση;  
Εάν ισχύει, τότε όσα είπε προηγουμένως ο κ. Ψύρρας, ο οποίος κατηγορεί περί αλαζονείας, με συγχωρείτε, αλλά είναι κενά περιεχομένου. Γιατί; Γιατί πρέπει να συνυπολογίσουμε δύο διαφορετικά απλά πράγματα. 
Πρώτον, διαβάζω από τα Πρακτικά πώς εκφώνησε ο Αντιπρόεδρος του Σώματος κ. Δραγασάκης την ανακοίνωση των προτάσεων. Ο Δραγασάκης δεν είναι Κυβέρνηση, για να κατηγορηθεί για αλαζονεία.
«",100227,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"5094"," 
"," Έχω την τιμή να σας ανακοινώσω ότι έχουν περιέλθει στο Προεδρείο της Βουλής  έξι  αιτήματα υπογραφόμενα εκατόν είκοσι επτά Βουλευτών. Επίσης, έχω την τιμή να σας ανακοινώσω ότι έχουμε και ένα επιπλέον δώδεκα Βουλευτών του ΚΚΕ.»
Δηλαδή ένα το κρατούμενο, για να αρχίζουμε να συνεννοούμαστε. Λέει ο κ. Δραγασάκης, ο οποίος δεν είναι Κυβέρνηση, για να κατηγορηθεί για αλαζονεία, που είπε ο κ. Ψύρρας προηγουμένως…",100228,"Chairman","Δραγασάκης Ιωάννης",74,"",74
"5095","
"," Μα, κύριε Γεωργιάδη,…",100229,""," ΜΑΡΙΑ ΓΙΑΝΝΑΚΑΚΗ",54,"",54
"5096","
"," Μη με διακόπτετε! Απλά πράγματα, για να συνεννοούμαστε ενήλικες άνθρωποι. 
Λέει, λοιπόν, ο Αντιπρόεδρος του Κοινοβουλίου και μη μέλος της Κυβερνήσεως για να κατηγορηθεί για αλαζονεία, ότι έχουμε δύο διαφορετικές ομάδες προτάσεων. Μία πρόταση οι έξι, που είναι εκατόν είκοσι επτά στο άθροισμα, και μία δεύτερη πρόταση οι δώδεκα, που είναι του ΚΚΕ. 
Όπως είπατε προηγουμένως εσείς μόνοι σας και όχι λόγω της δικής σας αλαζονείας –κατά τη γνώμη μου, ορθώς το είπατε- «εμείς δεν δεχόμαστε να αθροίσετε τις δικές μας ψήφους στους υπόλοιπους πέντε, γιατί μέσα σε αυτούς συμμετέχει η Χρυσή Αυγή». Άρα από τους εκατόν είκοσι επτά αφαιρούμε τις δικές σας ψήφους, γιατί εσείς μας το ζητήσατε. Αυτομάτως βρισκόμαστε κάτω από το όριο των εκατόν είκοσι. 
Άρα κύριε Πρόεδρε, γιατί συζητάμε; Εσείς της ΔΗΜΑΡ μάς ζητάτε να μη συγκληθεί η Ολομέλεια. Πώς μας το ζητήσατε; Μας το ζητήσατε με το να μη δέχεστε –επαναλαμβάνω, κατά τη γνώμη μου, ορθώς- να συναθροίζεστε με τις ψήφους της Χρυσής Αυγής. 
Τώρα τι κάνετε; Κάνετε την εξής λαθροχειρία. Λέτε: «Επειδή εμείς δεν θέλουμε να συναθροιστούμε με τη Χρυσή Αυγή, αλλά δεν θέλουμε και να μας λέτε ότι εξαιτίας μας δεν γίνεται σύγκληση της Ολομελείας –προσέξτε, όχι το δημοψήφισμα, αλλά η Ολομέλεια, αφού γι’ αυτό συζητάμε τώρα- να συναθροίσετε και το ΚΚΕ». Μα, το ΚΚΕ δεν θέλει να συναθροιστεί μαζί σας, γιατί όταν μίλησε εδώ ο εισηγητής του προχθές είπε «εμείς έχουμε μια τελείως διαφορετική πρόταση απ’ όλους τους άλλους και είναι όλοι οι άλλοι από τη μία και εμείς από την άλλη». Θα τους αθροίσετε με το ζόρι, επειδή δεν σας βγαίνουν οι ψήφοι λόγω της θέσης που πήρατε προηγουμένως; 
Άρα τα πράγματα, κυρίες και κύριοι συνάδελφοι, –και κακώς έχουμε χάσει τόσο χρόνο- είναι εξαιρετικά απλά. Ή μαζεύονται εκατόν είκοσι ψήφοι ή δεν μαζεύονται. Όπως αποδείξαμε προηγουμένως, δεν μαζεύονται. Και δεν μαζεύονται διότι ισχύουν ταυτοχρόνως δύο  δεδομένα. 
Το πρώτον είναι ότι η πρόταση του Κομμουνιστικού Κόμματος Ελλάδας είναι ουσιωδώς διαφορετική. Για την ακρίβεια δεν έχει καμμία απολύτως σχέση, γιατί το ΚΚΕ δεν ζητάει δημοψήφισμα για τον νόμο της μικρής ΔΕΗ. Το ΚΚΕ ζητάει δημοψήφισμα για όλη την πολιτική στο χώρο της ενέργειας. Άρα άλλο καπέλο. 
Και το δεύτερο που ισχύει είναι η δική σας πολιτική βούληση να μη συναθροιστείτε με τις ψήφους της Χρυσής Αυγής. 
Συνδυάζοντας αυτά τα δύο δεδομένα, ο αριθμός των ψήφων δεν συμπληρώνεται. Και αφού δεν συμπληρώνεται, ακριβώς για λόγους σεβασμού στο Σύνταγμα, στην Ολομέλεια της Βουλής και σε όλα τα άλλα τα οποία είπατε προηγουμένως, δεν μπορεί να συγκληθεί η Ολομέλεια.
Προσέξτε, εδώ έχει όμως δημιουργηθεί και ένα δεύτερο μεγάλο πολιτικό ζήτημα. Βεβαίως λείπουν οι συνάδελφοι του ΣΥΡΙΖΑ από την Αίθουσα. Θα το θέσουμε και στη συνέχεια της συζητήσεως και θα τίθεται από εδώ και μπρος διαρκώς, κύριε Πρόεδρε και κύριες και κύριοι συνάδελφοι.
Η ΔΗΜΑΡ και ο κ. Κουβέλης είπαν ότι αυτοί δεν δέχονται να συναθροίζονται με τη Χρυσή Αυγή. Αυτό όμως τι σημαίνει εξ αντανακλάσεως; Άρα οι του ΣΥΡΙΖΑ δέχονται να συναθροίζονται με τη Χρυσή Αυγή. Αυτό έχει ένα μεγάλο πολιτικό ενδιαφέρον, κύριε Πρόεδρε, γιατί δημιουργεί μια νέα πολιτική πραγματικότητα, μια συμμαχία σε κοινοβουλευτικό επίπεδο του ΣΥΡΙΖΑ και της Χρυσής Αυγής, συμμαχία την οποία αναδεικνύει η δήλωση και η στάση της ΔΗΜΑΡ. Αυτό είναι κάτι το οποίο θα πρέπει να συνυπολογίσει ο ελληνικός λαός από εδώ και μπρος.
Κατά συνέπεια, κύριε Πρόεδρε, νομίζω ότι ακριβώς διότι, όπως απέδειξα προηγουμένως, δεν συμπληρώνεται ο αριθμός των εκατόν είκοσι ψήφων για να συγκληθεί η Ολομέλεια, δεν μπορεί να γίνει δεκτή αυτή η πρόταση.
Σας ευχαριστώ πολύ.",100230,""," ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",51,"",51
"5097","
"," Κυρίες και κύριοι συνάδελφοι, γίνεται γνωστό στο Τμήμα ότι από τα νότια θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και του τρόπου οργάνωσης και λειτουργίας της Βουλής, τέσσερις ένοικοι και μία συνοδός του Οικοτροφείου «ΑΛΘΑΙΑ». 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Φυσικά, η ανακοίνωση από το Προεδρείο του κ. Δραγασάκη, έχετε υπ’ όψιν σας ότι είναι ενιαία για όλο το Προεδρείο και εκφράζει όλο το Προεδρείο. Δεν είναι μεμονωμένη.
Τον λόγο έχει ζητήσει ο Υπουργός Επικρατείας κ. Δημήτριος Σταμάτης.
Ορίστε, κύριε Υπουργέ, έχετε τον λόγο.",100231,"Chairman","Μαρκογιαννάκης Χρήστος",175,"",175
"5098","
"," Κυρίες και κύριοι Βουλευτές, από την πρώτη στιγμή ήταν φανερό ότι οι πολιτικές προτάσεις των κομμάτων της Αντιπολίτευσης να ζητήσουν δημοψήφισμα είχαν δύο προβλήματα που έπρεπε προκαταρκτικά να ερευνηθούν. 
Το πρώτο πρόβλημα ήταν αν ήταν σύμφωνες με το πνεύμα και το γράμμα του Συντάγματος και ιδιαίτερα του άρθρου 44 στο σκέλος το ουσιαστικό. Γιατί μέσα εκεί περιγράφεται με σαφήνεια ότι ζητήματα δημοσιονομικά δεν τίθενται υπό καθεστώς δημοψηφίσματος, όπως επίσης ότι το νομοσχέδιο για το οποίο θα κατατεθεί η πρόταση θα πρέπει να ρυθμίζει κοινωνικό ζήτημα. Σας το ανέφερε πριν από λίγο και ο κ. Μπούρας. Πρέπει να ρυθμίζει. Το νομοσχέδιο αυτό δεν ρυθμίζει κανένα κοινωνικό ζήτημα. Μπορεί να αφορά την κοινωνία, να την ενδιαφέρει, όπως όλα τα νομοθετήματα που έχουν περάσει από αυτήν την Αίθουσα, αλλά δεν ρυθμίζει κοινωνικό ζήτημα. 
Μόνο σε μία περίπτωση θα μπορούσε να θεωρηθεί ότι ρυθμίζει. Ποια; Εάν γινόταν αποδεκτό ότι θα μπορούσε να ανατραπεί -ή υπάρχει πολιτική πρόθεση ανατροπής- η συνολική πολιτική μας απέναντι στην κοινή ευρωπαϊκή πολιτική για την ενέργεια. Δηλαδή, εάν ουσιαστικά υιοθετούσε κάποιος την άποψη του Κομμουνιστικού Κόμματος. Γιατί τότε το ζήτημα θα ετίθετο εξαρχής και τότε θα υπήρχε ζήτημα να προκαλεί κοινωνικό ζήτημα.
Το θέμα αυτό το αποδέχεται ο ΣΥΡΙΖΑ; Αποδέχεται, δηλαδή, τη συνολική πρόταση του Κομμουνιστικού Κόμματος όσον αφορά την πολιτική για την ενέργεια; Αν ναι, γιατί δεν ψηφίζει την πρόταση, γιατί δεν στηρίζει την πρόταση του ΚΚΕ; 
Αν όχι, και απορρίπτει μόνο το κομμάτι αυτό της μικρής ΔΕΗ, τίθενται δύο ερωτήματα. Πρώτον, το ζήτημα παύει να είναι κοινωνικό και είναι δημοσιονομικό και δεύτερον, θα πρέπει να υποδείξει τον τρόπο προσαρμογής στις κοινοτικές οδηγίες. 
Και εδώ βάζω το μεγάλο ερώτημα.
Οι δρόμοι είναι δύο. Η προσαρμογή στις επιταγές της Ευρωπαϊκής Ένωσης παρέχει δύο επιλογές. Η πρώτη είναι να δημιουργηθεί ένα κομμάτι πλήρες οργανικά, διοικητικά, με αυτοτέλεια και αυτό να πουληθεί σε υψηλή τιμή και τα χρήματα αυτά να πάνε για να καλύψουν τα μαύρα κενά της μεγάλης ΔΕΗ για να μην φορτώνονται στον ελληνικό λαό. Ο δεύτερος δρόμος είναι να πουληθούν μεμονωμένες μονάδες της μεγάλης ΔΕΗ σε τιμές –όπως αντιλαμβάνεστε- εξευτελιστικές. 
Πρέπει ο ΣΥΡΙΖΑ να διαλέξει ποια λύση επιθυμεί και γιατί επιλέγει τη δεύτερη, δηλαδή γιατί επιλέγει ουσιαστικά και οδηγεί τη χώρα σε μία επιλογή που λέει «πουλάμε μεμονωμένες μονάδες παραγωγής ενέργειας». Πότε θα κερδίσει ο ελληνικός λαός περισσότερα; Όταν πουλήσουμε ένα συγκροτημένο, ενιαίο σύνολο ή όταν ξεπουλήσουμε μεμονωμένες μονάδες; Και ποιοι ενδιαφέρονται γι’ αυτήν τη λύση; Αυτό είναι ένα πολιτικό ερώτημα στο οποίο πρέπει να απαντήσει ο ΣΥΡΙΖΑ. 
Το δεύτερο ζήτημα έχει να κάνει με το δεύτερο προαπαιτούμενο για να συζητηθεί στη Βουλή μία πρόταση δημοψηφίσματος και είναι η περίφημη συγκέντρωση των εκατόν είκοσι υπογραφών. 
Εδώ θέλω να κάνω μία παρατήρηση πριν προχωρήσω στο συλλογισμό μου. Η ΔΗΜΑΡ έκανε μία πολιτική δήλωση. Θα σας πω ότι βεβαίως δεν έχει καμμία νομική αξία, καμμία συνταγματική αξία, καμμία πρακτική κοινοβουλευτική αξία, όμως είναι μία σαφής πολιτική δήλωση η οποία οδηγεί σ’ ένα δρόμο τον οποίο ταυτόχρονα αρνούνται να βαδίσουν, αλλά αυτό είναι δικό τους πρόβλημα. 
Το μεγάλο πρόβλημα που τίθεται είναι γιατί ο ΣΥΡΙΖΑ –σας το είπε πριν από λίγο ο κ. Γεωργιάδης- δεν προβαίνει σε αντίστοιχη πολιτική δήλωση. Δεν το κάνει για έναν απλούστατο λόγο. Γνωρίζετε τον παλιό συρμό, την αυτοκινητάμαξα που την αποκαλούσαμε «μουντζούρη». Θέλει το «μουντζούρη», αλλά δεν θέλει τη «μουντζούρα» του και προσπαθεί να το αποφύγει και το αποφεύγει με το να μην έλθει σήμερα στη Βουλή για να γίνουν τα «αποκαλυπτήρια» των πραγματικών πολιτικών προθέσεων.
Συζητάμε για το εάν υπάρχουν οι εκατόν είκοσι υπογραφές. Διάσπαρτες υπάρχουν, αλλά το Κομμουνιστικό Κόμμα δηλώνει ότι έχει μία διαφορετική πολιτική πρόταση. Μη μου πείτε ότι είναι τυχαίο το γεγονός ότι ο κ. Δραγασάκης στην ομιλία του στη Βουλή κάνει ξεχωριστή αναφορά στην πρόταση του Κομμουνιστικού Κόμματος. 
Δεύτερο σημείο. Επικαλεστήκατε από την πλευρά της ΔΗΜΑΡ ότι υπάρχει το προηγούμενο του 2008. Βεβαίως υπάρχει. Μόνο που κατετέθησαν προς συζήτηση τέσσερις διαφορετικές προτάσεις, αλλά στην ημερήσια διάταξη για συζήτηση στη Βουλή και τις δύο φορές μία ήταν η πρόταση, όχι τέσσερις. Αυτό σημαίνει ότι συναθροίστηκαν οι υπογραφές όλων των Βουλευτών, ανεξάρτητα ο καθένας για ποιο λόγο κατέθεσε τη δική του πρόταση περί δημοψηφίσματος. 
Εσείς θέλετε «και το σκύλο χορτάτο και την πίτα ολόκληρη». Δεν θέλετε να συνυπογράψετε από κάτω με τη Χρυσή Αυγή, όμως από την άλλη μεριά θέλετε να συναθροιστούν οι ψήφοι. Ζητάτε την τήρηση του Κανονισμού της Βουλής, αλλά αρνείστε την πρακτική εφαρμογή και όταν ακόμα επικαλείστε την περίπτωση του 2008. Πώς μπορεί να συμβούν και τα δύο; 
Τρίτον, υπάρχει ένα πρακτικό ζήτημα. Και αν ακόμα απορρίψετε τον προηγούμενο συλλογισμό μου, πείτε μου τι θα μπορούσε να συμβεί στη Βουλή σύμφωνα με το Σύνταγμα το οποίο επικαλείστε; Έρχεται μία πρόταση και την ψηφίζει και η Χρυσή Αυγή. 
Τι προτείνετε να κάνει το Προεδρείο και τα υπόλοιπα κόμματα; Να τους βγάλουμε απ' έξω με το ζόρι για να μην ψηφίσουν; Ψηφίζουν! Δεν είναι δυνατόν από τη μια μεριά να λέτε «εμείς δεν αποδεχόμαστε την πολιτική σύμπραξη με τη Χρυσή Αυγή», αλλά επικαλούμενοι τον Κανονισμό να αρνείστε τη συνυπογραφή, τη συναποδοχή της πρότασης από τη Χρυσή Αυγή. Δεν γίνονται και τα δύο μαζί. 
Και προσέξτε, οι αντιφάσεις που παρατηρούνται στην πολιτική σας είναι αυτές που σας έχουν οδηγήσει σε αυτήν την εκλογική και δημοσκοπική κατάσταση που βρίσκεστε σήμερα. Οι αντιφάσεις, όχι οι καθαρές θέσεις. Από τις καθαρές θέσεις είχατε να κερδίσετε. Οι αντιφάσεις σας έχουν οδηγήσει εδώ. 
Το τελευταίο ζήτημα είναι ότι εμείς ως Κυβέρνηση έπρεπε να γνωρίζουμε εάν οι προτάσεις αυτές πληρούσαν τα στοιχεία που απαιτεί το Σύνταγμα. Βεβαίως, το άρθρο 116 του Κανονισμού της Βουλής είναι προσαρμοσμένο σε μία λειτουργούσα εν Ολομελεία Βουλή. 
Όμως, είναι διακριτό ότι εξετάζει δύο ζητήματα. Στο ένα ζήτημα οι εκατόν είκοσι υπογραφές είναι για τη νομιμοποίηση της κατάθεσης. Εκεί που απαιτούνται εκατόν ογδόντα υπογραφές είναι το δεύτερο βήμα. Πρώτα, δηλαδή, πρέπει η Βουλή να κρίνει ότι τα αιτήματα συγκεντρώνουν τον αριθμό των εκατόν είκοσι υπογραφών και στη συνέχεια να προχωρήσει στη συζήτηση επί της ουσίας των προτάσεων, όπου με την πλειοψηφία των εκατόν ογδόντα θα μπορούσε να γίνει δημοψήφισμα. 
Πουθενά δεν προβλέπεται ότι το προδικαστικό στάδιο γίνεται εν Ολομελεία. Και αυτό ακριβώς ζήτησε η Κυβέρνηση, να αποφασίσει η Βουλή εάν συντρέχουν οι προϋποθέσεις τήρησης αυτών των στοιχείων, ώστε να συνυπογράψει το διάταγμα για τη σύγκληση της Ολομέλειας. 
Και συζητάμε για ποιο όργανο; Πάλι για τη Βουλή. Διότι, σύμφωνα με το άρθρο 21 του Κανονισμού της Βουλής, Βουλή νοείται και η Ολομέλεια και τα Τμήματα. Είναι Βουλή. Και είναι Βουλή αντιπροσωπευτική και του αριθμού και της ποιότητας των πολιτικών δυνάμεων που τη συγκροτούν. Είναι το πιο αντιπροσωπευτικό μείγμα που υπάρχει. Είναι εξίσου αντιπροσωπευτικό με την Ολομέλεια. Και δεν μπορεί κατά την άποψή σας αυτό να κρίνει προδικαστικό ζήτημα και θα πρέπει να ταλαιπωρείται ολόκληρη η Βουλή, ολόκληρος ο ελληνικός λαός και να αναστατώνεται η κοινωνία, επειδή ο κ. Τσίπρας θέλει να κρατάει στην επικαιρότητα, για τους δικούς του λόγους, ένα τέτοιο ζήτημα; 
Θα τελειώσω με τους λόγους που κατά την εκτίμησή μας οδήγησαν τον κ. Τσίπρα να το κάνει αυτό. Δύο ήταν οι λόγοι. Έγκαιρα είχαμε δηλώσει, όταν για πρώτη φορά θεωρητικά είχε διατυπωθεί η άποψη του κ. Τσίπρα για τη διενέργεια του δημοψηφίσματος, για ποιον λόγο το κάνει: «Πρόβα τζενεράλε». Να φτιάξουν δηλαδή την πρόταση και να αρχίσουν σιγά σιγά να συρρέουν όλοι αυτοί -που διάφοροι άλλοι παράγοντες, κοινοβουλευτικοί και εξωκοινοβουλευτικοί- προσπαθούν να μαζέψουν ώστε να συμπληρωθεί ο αριθμός των εκατόν είκοσι Βουλευτών. Να εθιστούν να συνυπογράφουν δηλαδή με τον κ. Τσίπρα και με τον ΣΥΡΙΖΑ σε μία συγκεκριμένη διαδικασία, όπως είναι η σημερινή. «Πρόβα τζενεράλε». Να μην φανεί παράδοξο, δηλαδή, μετά από μερικούς μήνες όταν θα κριθεί η εκλογή του Προέδρου της Δημοκρατίας. Και σε αυτό απέτυχε ο κ. Τσίπρας. 
Διότι, τα άλλα κόμματα είχαν την πρόνοια να καταθέσουν ξεχωριστή πρόταση καίτοι όμοια. Αν και η πρότασή τους είναι όμοια, έδειξαν κίτρινη κάρτα στον κ. Τσίπρα, λέγοντας «μην μας θεωρείτε δεδομένους στην επικείμενη ψηφοφορία για την εκλογή του Προέδρου της Δημοκρατίας». 
Το δεύτερο ζήτημα που ήθελε να λύσει ο κ. Τσίπρας και τον βοηθήσατε όλοι σας, είναι να δείξει το σταθερό και διαρκές ενδιαφέρον του για τους εργαζόμενους στη ΔΕΗ στους οποίους, όπως θυμάστε όλοι, είχε υποσχεθεί ότι αυτή η μάχη θα κερδηθεί με κάθε τρόπο και κάθε θυσία. Όπως είδατε, το ζήτημα ελύθη με συνταγματικό και νόμιμο τρόπο. Είναι προς τιμήν και των εργαζόμενων στην ΔΕΗ ότι αντελήφθησαν ότι και τα όρια των αντιδράσεων έχουν κάποιο φραγμό. Και σ’ αυτό απέτυχε ο κ. Τσίπρας. 
Εκεί όμως που συνολικά απέτυχε είναι να δημιουργήσει ένα κλίμα πολιτικής ανωμαλίας κρατώντας στην επικαιρότητα ένα θέμα για το οποίο η συντριπτική πλειοψηφία του ελληνικού λαού πιστεύει ότι η Κυβέρνηση έχει δίκιο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)",100232,"","ΔΗΜΗΤΡΙΟΣ ΣΤΑΜΑΤΗΣ",NA,"",NA
"5099","
"," Κύριε Πανούση, έχετε ζητήσει τον λόγο.
Παρότι δεν εγγραφήκατε εμπροθέσμως, θα σας δώσω για τρία-τέσσερα λεπτά τον λόγο.",100233,"Chairman","Μαρκογιαννάκης Χρήστος",175,"",175
"5100","
"," Ευχαριστώ, κύριε Πρόεδρε.
Κύριοι συνάδελφοι, θα ξεπεράσω το θέμα κοινωνική πολιτική, κοινωνικό αγαθό, κοινωνικό τιμολόγιο αλλά όχι κοινωνικό ζήτημα. Θα το ξεπεράσω αυτό.
Θα ξεπεράσω και ένα άλλο θέμα. Η ψυχραιμία και η σύνεση σε μια πόλωση που δείχνει η ΔΗΜΑΡ, είναι η δημοκρατική νηφαλιότητά μας. Και γιατί καταγγέλλεται για διπλό παιχνίδι; Άσπρα-μαύρα είναι η δημοκρατία; Πρέπει να πολωθούμε; Και υπάρχει πόλωση και στην ερμηνεία των νόμων και του Συντάγματος; Δεν μπορούμε να έχουμε μια άλλη άποψη;
Το τρίτο θέμα θεωρώ ότι είναι πιο σοβαρό. Δίνουμε την εντύπωση, κύριοι συνάδελφοι, ότι η κοινοβουλευτική αντιπροσωπευτική δημοκρατία είναι εχθρός της λαϊκής κυριαρχίας. Είναι εχθρός του άρθρου 1 παράγραφος 2 του Συντάγματος και βέβαια των δημοψηφισμάτων ως κύριας έκφρασης της λαϊκής κυριαρχίας. 
Κάθε κόμμα μοιάζει να θέλει να δικαιώσει τη θέση του ως προς τον νόμο της ΔΕΗ και να μην υποχωρεί για να γίνει μια συζήτηση στην Ολομέλεια για την ποιότητα της δημοκρατίας μας, γιατί στην ουσία αυτό συζητάμε. Έξω από παιχνίδια κομματικά και εντυπώσεων μιλάμε για την ποιότητα της δημοκρατίας μας. 
Χάνουμε, λοιπόν, μια ευκαιρία παίζοντας με την ερμηνεία του 120. Εγώ συμφωνώ με όσα είπε ο κ. Ψύρρας. Έχουν γράψει κάποιοι συνταγματολόγοι ότι το 180 είναι πολιτική σχιζοφρένεια γιατί καταλύει, εν πάση περιπτώσει, τη δύναμη της μειοψηφίας. Έτσι, λοιπόν, μια κομματική διαφωνία που είναι θετικό στοιχείο στη δημοκρατία, σε ένα κλίμα πολιτικής κρίσης θα καταλήξει σε ένα πολιτικό αδιέξοδο και τελικά σε μια διεύρυνση της καχυποψίας ότι ζούμε σε καιρούς σκοπιμοτήτων, ότι δεν μας ενδιαφέρει η κουλτούρα της θεσμικής συνέπειας με γνώμονα τη δημοκρατική νομιμοποίηση που μας δίνει ένα δημοψήφισμα. Εγώ νομίζω ότι θα έπρεπε όλα τα κόμματα να πουν «ναι» στο δημοψήφισμα και στο 120 και στο 180 για να μιλήσει ο ελληνικός λαός. Δεν θα κερδίσει κανένα κόμμα από το δημοψήφισμα. Η δημοκρατία θα κερδίσει. 
Ευχαριστώ.
(Στο σημείο αυτό αποχωρούν από την Αίθουσα οι Βουλευτές της ΔΗΜΑΡ)",100234,""," ΙΩΑΝΝΗΣ ΠΑΝΟΥΣΗΣ",223,"",223
"5101","
"," Κυρίες και κύριοι συνάδελφοι, ολοκληρώθηκε η συζήτηση για το αν έχει υποβληθεί παραδεκτώς πρόταση των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο, σύμφωνα με το άρθρο 44, παράγραφος 2 του Συντάγματος και 116 του Κανονισμού της Βουλής. 
Ερωτάται το Τμήμα: Έχει υποβληθεί παραδεκτώς πρόταση των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο σύμφωνα με το άρθρο 44, παράγραφος 2 του Συντάγματος και 116 του Κανονισμού της Βουλής;",100235,"Chairman","Μαρκογιαννάκης Χρήστος",175,"",175
"5102"," 
"," Όχι.",100236,"","ΟΛΟΙ ΟΙ ΒΟΥΛΕΥΤΕΣ",NA,"",NA
"5103"," 
"," Συνεπώς το Τμήμα ομοφώνως αποφαίνεται ότι δεν έχει υποβληθεί στη Βουλή παραδεκτώς πρόταση των 2/5 του όλου αριθμού των Βουλευτών για τη διεξαγωγή δημοψηφίσματος για ψηφισμένο νομοσχέδιο σύμφωνα με τα άρθρα 44, παράγραφος 2 του Συντάγματος και 116 του Κανονισμού της Βουλής. 
Κύριοι συνάδελφοι, θα διακόψουμε για πέντε λεπτά ακριβώς. Κύριε Αυγενάκη, το λέω και εσάς επειδή είστε εισηγητής. 
Θα ειδοποιηθούν και οι συνάδελφοι των άλλων κομμάτων για να μπούμε στην ημερήσια διάταξη της νομοθετικής εργασίας.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)",100237,"Chairman","Μαρκογιαννάκης Χρήστος",175,"",175
"5104","
"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις».
Στη χθεσινή συνεδρίαση ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα.",100238,"Chairman","Μαρκογιαννάκης Χρήστος",175,"",175
"5105"," 
"," Κύριε Πρόεδρε, μπορώ να έχω τον λόγο;",100239,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5106","
"," Παρακαλώ.",100240,"Chairman","Μαρκογιαννάκης Χρήστος",175,"",175
"5107","
"," Κύριε Πρόεδρε, θα καταθέσω κάποιες συμπληρωματικές νομοτεχνικές βελτιώσεις και παρακαλώ να διανεμηθούν στους συναδέλφους.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής
Διακυβέρνησης κ. Κυριάκος Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
( να μπουν οι σελ.61-62)",100241,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5108","
"," Παρακαλώ να φωτοτυπηθούν και να διανεμηθούν στους συναδέλφους.
Τον λόγο έχει ο εισηγητής της Νέας Δημοκρατίας κ. Ελευθέριος Αυγενάκης.",100242,"Chairman","Μαρκογιαννάκης Χρήστος",175,"",175
"5109","
"," Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, προχωρούμε στην κατ’ άρθρο συζήτηση του νομοσχεδίου για την επιλογή προϊσταμένων. 
Αυτό που έχω να παρατηρήσω -όπως είπα άλλωστε και στην επιτροπή- κύριε Υπουργέ, είναι η ανάγκη για άμεση έκδοση της δευτερογενούς νομοθεσίας για γρήγορη εφαρμογή αυτού του νέου νόμου, εφόσον φυσικά ολοκληρωθεί η διαδικασία συζήτησης και ψήφισης. 
Βοηθήστε, κύριε Υπουργέ, να βγουν μπροστά οι ικανοί και όχι οι κυνηγοί μορίων, όπως γινόταν μέχρι σήμερα στη δημόσιο. 
Άκουσα –το είπα και χθες στη δευτερολογία μου- την εισηγήτρια του ΣΥΡΙΖΑ κατά τη χθεσινή συνεδρίαση να λέει τα εξής: «Ο ΣΥΡΙΖΑ καταψηφίζει αυτό το νομοθέτημα έχοντας στην οπτική του, ως μελλοντική κυβέρνηση, μια αναβαθμισμένη δημόσια διοίκηση που θα λειτουργεί με δημοκρατικό έλεγχο και θα αναδεικνύει τα στελέχη της με διαφάνεια και αδιάβλητες διαδικασίες». Συμφωνούμε απόλυτα ως προς τα τελευταία. Το ίδιο λέει άλλωστε και ο Υπουργός και όλοι μας το ίδιο θέλουμε, το ίδιο επιθυμούμε. 
Πείτε μας, όμως, κυρίες και κύριοι συνάδελφοι του ΣΥΡΙΖΑ, πώς φαντάζεστε μια δημόσια διοίκηση; Μια δημόσια διοίκηση δημοκρατική, αξιοκρατική, διάφανη και με όλα αυτά που περιγράψατε; Και ακόμη περισσότερο, μη μας μιλάτε άλλο με γενικόλογα και με ασάφειες. Πείτε μας, αλήθεια, πώς θα επιτύχετε τη μετάβαση από τη σημερινή δημόσια διοίκηση, σε αυτήν που οραματίζεστε; Με κάποιου είδους, ας πούμε, παρθενογένεση; Πώς θα αξιολογήσετε τους ικανούς; Πώς θα ανοίξετε δρόμους στους πραγματικά εργατικούς και χρήσιμους; Με ποια μέθοδο, διερωτώμαι –και αν μπορείτε απαντήστε μας- θα μεταφέρετε προσωπικό που περισσεύει σε υπηρεσίες για να στελεχώσουν τις δομές του κράτους που έχουν ανάγκη και υπάρχουν ελλείψεις;
Στη δική σας υπερβατική θεωρία είναι όλοι καλοί, άξιοι, ηθικοί και ικανοί υπάλληλοι; Όπου, όμως, ξεκινάει η αμφισβήτηση προθέσεων ή σχεδιασμού πριν καν ξεκινήσει η συζήτηση στην επιτροπή, χωρίς εναλλακτική πρόταση, δεν καταλαβαίνετε, αγαπητοί συνάδελφοι της Αντιπολίτευσης, ότι προσφέρετε κακή, κάκιστη, υπηρεσία στη δημοκρατία και στην προκειμένη περίπτωση και στη δημόσια διοίκηση; 
Η Κυβέρνηση, καλώς κατά τη γνώμη μας, κατέθεσε μια πρόταση με το συγκεκριμένο σχέδιο νόμου και μια σειρά άλλων που προηγήθηκαν και θα ακολουθήσουν, την οποία βεβαίως συζητούμε σήμερα. Αυτή, λοιπόν, είναι η θέση της Κυβέρνησης. Η δική σας θέση ποια είναι; Μιλάτε περί ανέμων και υδάτων, αλλά για την ταμπακιέρα δεν λέτε κουβέντα. 
Θα ήθελα να πω και κάτι ακόμα. Ως Αντιπολίτευση πρέπει να εξετάσετε σοβαρά τους τρόπους με τους οποίους σκέφτεστε, τι υιοθετείτε, με πόση ευκολία υιοθετείτε και φυσικά τι τελικά πρεσβεύετε. 
Επίσης, αν κληθείτε, ο μη γένοιτο, να εφαρμόσετε μερικά από αυτά τα ωραία που λέτε πώς θα το κάνετε; Είναι μεν καλά στα λόγια, αλλά στο διά ταύτα δεν μας λέτε τίποτα και η απορία όχι μόνο η δικιά μας, αλλά και μεγάλου μέρους του ελληνικού λαού είναι πώς αλήθεια θα κάνετε όλα αυτά χωρίς να ενοχλήσετε κανέναν, χωρίς να γκρινιάξει κανένας, χωρίς να προκαλέσετε την παραμικρή αναστάτωση. Αυτά δεν γίνονται παρά μόνο στη θεωρία.
Πώς μπορεί να γίνει μια δημόσια διοίκηση πιο αξιοκρατική εάν δεν ανοίξουν οι δρόμοι για τους νέους και για τους ικανότερους στο τέλος - τέλος; Ξεχνάτε, όμως, κάτι. Ξεχνάτε ότι η δημόσια διοίκηση είναι ένας ζωντανός οργανισμός, όπως είπα και χθες, ο οποίος εξελίσσεται αλλά όχι βάσει των επιθυμιών ή των αναγκών μέρος των εργαζομένων ή των συνδικαλιστών του στο τέλος – τέλος.
Κυρίως, εξελίσσεται, κυρίες και κύριοι συνάδελφοι, διότι οι ανάγκες της κοινωνίας που καλείται να υπηρετήσει η δημόσια διοίκηση και να εξυπηρετήσει διαρκώς αλλάζουν. Τα δεδομένα αλλάζουν και πρέπει η δημόσια διοίκηση να ανταποκριθεί στις νέες αυτές απαιτήσεις.
Το συγκεκριμένο νομοθέτημα κατά την άποψή μας αποτελεί ένα νομοθέτημα σταθμό. Το βασικότερο όλων είναι ότι ανοίγει δρόμους για νέους, για νέους άξιους, για νέους εργατικούς αλλά και για νέους αξιόλογους. 
Το βασικό ερώτημα προς εσάς που εκπροσωπείται τάχα μου τον προοδευτισμό, κύριοι του ΣΥΡΙΖΑ, και όλα αυτά τα θεωρητικά και ωραία που περιγράφετε ότι εκπροσωπείτε είναι: Δεν αντιλαμβάνεστε ότι με τον τρόπο αυτό που σήμερα νομοθετούμε δίνεται η δυνατότητα για πρώτη φορά σε κάποιον που δεν έχει μόνο την ηλικιακή προϋπόθεση και εφόσον φυσικά έχει την ικανότητα, το τσαγανό, τους τίτλους φυσικά να διεκδικήσει μια θέση ηγέτη στη δημόσια διοίκηση; Και εσείς το καταψηφίζεται. 
Μη μας λέτε στο μέλλον: «Ναι το καταψηφίσαμε, αλλά είχαμε άλλους λόγους και άλλες προϋποθέσεις». Να είστε σαφής. Δεν συγχωρείστε τώρα. Πρέπει να αντιληφθούν όλοι όσοι μας παρακολουθούν ότι εδώ γίνεται μια σοβαρή προσπάθεια να ανοίξουν δρόμους για νέους χωρίς ευνοιοκρατία, χωρίς διάθεση κομματικής στήριξης και όλα αυτά που περιγράφετε και που, βεβαίως, συνέβαιναν για πολλά χρόνια.
Αμφισβητείτε ακόμα και τη διαδικασία της συνέντευξης και τη συμμετοχή ιδιώτη στην πενταμελή επιτροπή. Κυρίες και κύριοι του ΣΥΡΙΖΑ, δεν δέχομαι αβίαστα πως ό,τι έρχεται από τον ιδιωτικό τομέα, από όπου προέρχομαι και εγώ, είναι εξαιρετικά χρήσιμο, εξαιρετικά ωραία, αλλά ο ιδιωτικός τομέας έχει να προσφέρει ορισμένα ωραία παραδείγματα και γιατί να μην κρατήσουμε τα θετικά στη διαδικασία επιλογής στελεχών σε θέσεις ευθύνης, αλήθεια;
Να επαναλάβω κάτι που είπα και στην επιτροπή, επειδή ήταν ένα από τα βασικά επιχειρήματά σας. Δεν καταργείται η συνεκτίμηση των πτυχίων, των αποδεδειγμένων γνώσεων που έχει ο κάθε ενδιαφερόμενος, ο οποίος επιθυμεί να διεκδικήσει μια θέση ευθύνης, απεναντίας συνεκτιμώνται κατά τη διαδικασία της συνέντευξης. Τα τυπικά προσόντα διατηρούν την αξία τους, αλλά όχι πλέον μόνο αυτά. Είναι αυτά συν η ηλικία.
Να δεχτώ, κυρίες και κύριοι συνάδελφοι, ότι υπάρχει μια καχυποψία για τη συνέντευξη.
Κατά το παρελθόν, ομολογουμένως, η συνέντευξη ήταν ένα εργαλείο εύνοιας, στήριξης, «κλείσιμο του ματιού» και μια σειρά άλλα. 
Τι σημαίνει όμως αυτό, αγαπητοί συνάδελφοι; Δεν κάνουμε προσπάθεια να δυναμώσουμε μια διαδικασία που στον ιδιωτικό τομέα πρυτανεύει, ώστε να ισχύσει και να λειτουργήσει θετικά στον δημόσιο τομέα; 
Κυρίες και κύριοι συνάδελφοι, επιτρέψτε μου να μπω πολύ γρήγορα στην επί της ουσίας επί των άρθρων συζήτηση και να σταθώ σε μερικά σημεία, κυρίως στα τρία στάδια για την επιλογή προϊστάμενων, όπως περιγράφονται στο παρόν σχέδιο νόμου. 
Κάθε στάδιο επιλογής φιλτράρει τους υποψηφίους με σαφή και συγκεκριμένα κριτήρια, τα οποία δεν μοριοδοτούνται. Στο πρώτο στάδιο της διαδικασίας επιλογής ελέγχεται η πλήρωση των αναγκαίων προϋποθέσεων και τυπικών προσόντων του υποψηφίου, τα οποία, εφόσον πληρούνται, παρέχουν στον υποψήφιο δικαίωμα συμμετοχής στο επόμενο στάδιο της διαδικασίας. 
Με την περίπτωση δ της παραγράφου 2 παρέχεται εξουσιοδότηση για την έκδοση απόφασης του Υπουργού κατόπιν γνώμης του προέδρου του ΑΣΕΠ για θέματα που αφορούν στη διενέργεια του πρώτου σταδίου επιλογής προϊσταμένων, ιδίως στο αρμόδιο όργανο του ΑΣΕΠ που θα εξετάζει τις προϋποθέσεις και τα τυπικά προσόντα του πρώτου σταδίου, τις ενστάσεις -υπήρξε ένα σχετικό ερώτημα από τη ΔΗΜΑΡ- την ανάρτηση των πινάκων και την πρόσβαση των ενδιαφερόμενων σε αυτούς. 
Στην παράγραφο 3 ρυθμίζεται το δεύτερο στάδιο της διαδικασίας επιλογής, δηλαδή η γραπτή εξέταση, η οποία διενεργείται από το Ανώτατο Συμβούλιο Επιλογής Προσωπικού (ΑΣΕΠ). Σύμφωνα με την περίπτωση α, η γραπτή εξέταση θα έχει τη μορφή: Πρώτον, ερωτήσεων με απαντήσεις πολλαπλών επιλογών σε θέματα γνώσεων του υποψηφίου για το νομοθετικό πλαίσιο της διοικητικής δράσης στο δημόσιο και τις γενικές αρχές οργάνωσης και διοίκησης. Δεύτερον, ερωτήσεων με απαντήσεις ελεύθερης ανάπτυξης σε θέματα άσκησης διοίκησης και δημόσιας πολιτικής. Τρίτον, συνδυασμό όλων αυτών. Τέταρτον, κάθε άλλη μορφή η οποία κρίνεται κατάλληλη, ανάλογα με το περίγραμμα της προκηρυσσόμενης θέσης. 
Σε περίπτωση συνδυασμού μορφών εξέτασης πρέπει να καθορίζεται συντελεστής βαρύτητας κάθε μορφής εξέτασης, ο οποίος καθορίζεται με υπουργική απόφαση και φυσικά θα είναι εκ των προτέρων γνωστός. 
Σύμφωνα με την περίπτωση β, η γραπτή εξέταση διεξάγεται λαμβάνοντας πάντοτε υπ’ όψιν τις ιδιαιτερότητες και τα χαρακτηριστικά της προκηρυσσόμενης θέσης βάσει του περιγράμματος θέσεων εργασίας: Πρώτον, ανά προκηρυσσόμενη θέση. Δεύτερον, ανά Υπουργείο ή δημόσια υπηρεσία. Τρίτον, ανά ομάδα θέσεων. 
Κατά τον τρόπο αυτό, η γραπτή διαδικασία καθίσταται ουσιαστικό εργαλείο της διαδικασίας επιλογής, το οποίο τελεί σε στενή συνάρτηση με τα καθήκοντα και το επίπεδο της θέσης ευθύνης. Για τους υπαλλήλους που συμμετέχουν σε δύο ή και σε περισσότερες γραπτές εξετάσεις λαμβάνεται υπ’ όψιν η υψηλότερη βαθμολογία και το αποτέλεσμα της γραπτής εξέτασης, το οποίο ισχύει για πέντε χρόνια από την έκδοση του αποτελέσματος. 
Με τις διατάξεις της παραγράφου 4 ρυθμίζεται το τρίτο στάδιο της επιλογής, η λεγόμενη «δομημένη συνέντευξη», η οποία διενεργείται από συλλογικά όργανα, ειδικά συγκροτημένα για τον σκοπό αυτό, από μέλη τα οποία έχουν πιστοποιηθεί για την ικανότητά τους να διενεργούν δομημένη συνέντευξη. 
Το γεγονός ότι κάθε συνέντευξη είναι δομημένη, δηλαδή διεξάγεται με σαφώς προσδιορισμένα κριτήρια και από το κατάλληλο για τον σκοπό αυτό συλλογικό όργανο, αίρει την οποιαδήποτε δυνατότητα αυθαίρετης αξιολόγησης των υποψηφίων κατά το στάδιο αυτό, που υπήρξε και ένας εύλογος φόβος. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ.  ΙΩΑΝΝΗΣ ΔΡΑΓΑΣΑΚΗΣ ) 
Επιπλέον, αγαπητοί συνάδελφοι, καθορίζεται το περιεχόμενο της δομημένης συνέντευξης, το οποίο αποτελείται από τις ακόλουθες θεματικές ενότητες, τις οποίες θα αναφέρω πολύ γρήγορα: Πρώτον, η ποιότητα της υπηρεσιακής δραστηριότητας του υποψηφίου με βάση το περιεχόμενο του βιογραφικού σημειώματος και την αίτηση δήλωσης ενδιαφέροντος υποψηφιότητας. Δεύτερον, η γνώση του αντικειμένου του φορέα της οργάνωσης και λειτουργίας της δημόσιας διοίκησης γενικότερα. Τρίτον, οι διοικητικές ικανότητες του υποψηφίου να προγραμματίζει, να συντονίζει, να αναλαμβάνει πρωτοβουλίες, να λαμβάνει αποτελεσματικές αποφάσεις και να διαχειρίζεται κρίσεις. 
Στην περίπτωση δ ρυθμίζονται τα θέματα βαθμολόγησης της συνέντευξης. Ειδικότερα, η κάθε θεματική ενότητα βαθμολογείται από κάθε μέλος του αρμόδιου συμβουλίου συνέντευξης ξεχωριστά και η τελική βαθμολογία προκύπτει από το μέσο όρο της βαθμολογίας των διενεργούντων τη συνέντευξη. 
Το περιεχόμενο της συνέντευξης καταγράφεται συνοπτικά σε πρακτικό κατά τη διαδικασία συνεδρίασης του αρμόδιου συλλογικού οργάνου, χωρίς την παράλειψη κρίσιμων και ουσιαστικών σημείων. 
Με τις ρυθμίσεις αυτές προβλέπεται ρητά η υποχρέωση αξιολόγησης βαθμολογίας των μελών, ώστε να πληρείται ο ουσιώδης τύπος και να καθίσταται εφικτός ο δικαστικός έλεγχος, καθώς επίσης και να αποκλείεται η δυνατότητα ατεκμηρίωτης εκτίμησης των προσόντων του υποψηφίου που ελέγχονται κατά το στάδιο αυτό. 
Το προηγούμενο σύστημα, κυρίες και κύριοι συνάδελφοι, ήταν ένα σύστημα σε μια περίοδο που έπρεπε να περάσουμε από πλήρη αδιαφάνεια σε ένα πιο αντικειμενικό σύστημα και δίνει τη θέση του σ’ αυτό που συζητούμε σήμερα. Με το νέο σύστημα επιλέγονται οι άξιοι, επιλέγονται οι ικανοί, αυτοί που μπορούν πραγματικά να γίνουν οι λεγόμενοι ηγέτες της δημόσιας διοίκησης και όχι αυτοί που θα μπορούσαν να συγκεντρώσουν τα μόρια και να περιμένουν καρτερικά να φτάσουν το όριο ηλικίας. Σ’ αυτούς πρέπει να επενδύσει η χώρα μας, σ’ αυτούς πρέπει να επενδύσουμε και εμείς. 
Και μια παρατήρηση πριν κατεβώ από το Βήμα. Κύριε Υπουργέ, στο αρχικό κείμενο και παρά τις βελτιώσεις τις οποίες φέρατε, δεν προβλέπεται το δικαίωμα των ΤΕ να διεκδικήσουν και εκείνοι τη θέση των γενικών διευθυντών. Παρακαλώ πάρα πολύ, μιας και συνταγματικά είναι απόλυτα κατοχυρωμένο για τους ΤΕ-ΠΕ, να μη γίνεται από εσάς η διάκριση αυτή. Άλλωστε, ξέρω προσωπικά ότι δεν έχετε κανέναν λόγο να μπείτε σ’ αυτήν τη διαδικασία που χρόνια ταλαιπώρησε αποφοίτους σχολών τεχνολογικής εκπαίδευσης –πανεπιστημιακής εκπαίδευσης. 
Ευχαριστώ πολύ.",100243,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"5110"," 
"," Ευχαριστούμε και εμείς. 
Κύριε Υπουργέ, έχει τεθεί το ερώτημα αν μπορείτε να ενημερώσετε το Τμήμα για τροπολογίες που ενδεχομένως κάνετε δεκτές, ούτως ώστε να ληφθεί υπ’ όψιν το γεγονός αυτό από τους κυρίους εισηγητές. Αν θέλετε, μπορείτε να μιλήσετε τώρα ή όποτε είστε έτοιμος.",100244,"Chairman","Δραγασάκης Ιωάννης",74,"",74
"5111"," 
"," Είχα την πρόθεση να το κάνω στη συνέχεια, αλλά βεβαίως να το κάνω τώρα, για να διευκολύνω.",100245,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5112"," 
"," Αν είστε έτοιμος, ναι, βοηθάει.",100246,"Chairman","Δραγασάκης Ιωάννης",74,"",74
"5113"," 
"," Έχω τις εξής τροπολογίες από συναδέλφους Βουλευτές που έχουν κατατεθεί. 
Η τροπολογία υπ’ αριθμόν 1555/86 του κ. Σαλτούρου και του κ. Κοντού αφορά ζητήματα του Ψυχολογικού Κέντρου Βορείου Ελλάδος. Επί της αρχής η πρόβλεψη είναι σωστή, πλην όμως επειδή η συγκεκριμένη τροπολογία αναφέρεται και σε άλλα ζητήματα που αφορούν στο Υπουργείο Εργασίας, θα απομονωθεί η σχετική διάταξη, θα επανακατατεθεί από το Υπουργείο Εργασίας το οποίο είναι και αρμόδιο. Επί της ουσίας, όμως, το Υπουργείο Διοικητικής Μεταρρύθμισης συμφωνεί με το περιεχόμενο της σχετικής διάταξης. Απλά δεν μπορεί να γίνει δεκτή η τροπολογία όπως έχει κατατεθεί από τους συναδέλφους Βουλευτές.",100247,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5114"," 
"," Κύριε Υπουργέ, γιατί δεν κάνετε αποδεκτό μέρος της τροπολογίας;",100248,""," ΑΛΕΞΑΝΔΡΟΣ ΚΟΝΤΟΣ",131,"",131
"5115"," 
"," Το πρόβλημα με την τροπολογία είναι πως είναι εκτενέστερη του συγκεκριμένου ζητήματος που αφορά στην αρμοδιότητα του Υπουργείου Διοικητικής Μεταρρύθμισης. Δεσμεύεται, όμως, το Υπουργείο Διοικητικής Μεταρρύθμισης ότι το συγκεκριμένο ζήτημα θα επιλυθεί και μάλιστα άμεσα. Αναφέρεται η τροπολογία και σε μια σειρά από άλλα ζητήματα που αφορούν αποκλειστικά το Υπουργείο Εργασίας για τα οποία εγώ δεν είμαι αρμόδιος και δεν μπορώ να τα κάνω δεκτά. Αυτό είναι το πρόβλημα της συγκεκριμένης τροπολογίας. 
Η τροπολογία υπ’ αριθμόν 1541/80 της κ. Χρυσοβελώνη για αναγνώριση προϋπηρεσίας σε όργανα και οργανισμούς της Ευρωπαϊκής Ένωσης, θα γίνει δεκτή με μια μικρή νομοτεχνική βελτίωση, κύριε Πρόεδρε, την οποία θα καταθέσω άμεσα. 
Υπάρχουν δύο τροπολογίες Βουλευτών του ΣΥΡΙΖΑ, η υπ’ αριθμόν 1515/78 και 1510/76. Και οι δύο, κυρία εισηγήτρια του ΣΥΡΙΖΑ, αναφέρονται σε ζητήματα τα οποία θεωρούμε ότι καλύπτονται στο νομοσχέδιο. Αναφέρομαι και στο θέμα των μετατάξεων υπαλλήλων σε κλάδους της ίδιας και της ανώτερης κατηγορίας και στο ζήτημα της έγκρισης διαδικασιών πρόσληψης σχετικά με εξαιρέσεις από την ΠΥΣ 33. 
Θα σας παρακαλούσα και στη συνέχεια –και κατ’ ιδίαν, αν θέλετε- να σας ενημερώσουμε για τις νομοθετικές προβλέψεις, έτσι όπως είναι διατυπωμένες στο νομοσχέδιο, για να διαπιστώσετε και εσείς ότι το περιεχόμενο των τροπολογιών καλύπτεται από τον νόμο. Δεν τις κάνουμε δεκτές, γιατί θεωρούμε ότι καλύπτονται ήδη από το νομοσχέδιο που συζητάμε σήμερα. Με χαρά, όμως, στη συνέχεια να σας ενημερώσουμε και κατ’ ιδίαν. 
Υπάρχει η τροπολογία υπ’ αριθμόν 1542/82 του κ. Ρήγα, του κ. Τριαντάφυλλου και άλλων Βουλευτών του ΠΑΣΟΚ, σχετικά με τροποποίηση Πειθαρχικού Δικαίου. Το Υπουργείο Διοικητικής Μεταρρύθμισης έχει δεσμευθεί ότι σε επόμενη νομοθετική πρωτοβουλία θα φέρει διατάξεις που θα αφορούν συνολικά βελτιώσεις στο Πειθαρχικό Δίκαιο. Παρ’ ότι το περιεχόμενο της τροπολογίας είναι σωστό, δεν θα την κάνουμε δεκτή αυτήν τη στιγμή. Δεσμευόμαστε ότι θα φέρουμε συνολική ρύθμιση για ζητήματα Πειθαρχικού Δικαίου. 
Στην  τροπολογία υπ’ αριθμόν 1559/87 του κ. Δριβελέγκα, σχετικά με απασχόληση ατόμων με αναπηρία στους ΟΤΑ, επί της αρχής είμαστε σύμφωνοι, πλην όμως απαιτείται μια μικρή νομοτεχνική βελτίωση, η οποία πρέπει να γίνει σε συνεννόηση με το αρμόδιο Υπουργείο Εργασίας και θα επανακατατεθεί διορθωμένη. 
Υπάρχει και μία βουλευτική τροπολογία, η οποία, κύριε Πρόεδρε, αφορά το Υπουργείο Μεταφορών, σχετικά με μία αλλαγή στον Κώδικα Οδικής Κυκλοφορίας, που καταλαβαίνω ότι έχει μία επείγουσα διάσταση. Για την τροπολογία αυτή θα έρθει ο αρμόδιος Υφυπουργός να τοποθετηθεί και να την εξηγήσει.
Εδώ πέρα νομίζω ότι εξαντλείται ο κατάλογος των τροπολογιών.",100249,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5116","
"," Ευχαριστώ, κύριε Υπουργέ.",100250,"Chairman","Δραγασάκης Ιωάννης",74,"",74
"5117"," 
"," Κύριε Πρόεδρε, μπορώ να έχω τον λόγο;",100251,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5118"," 
"," Έχετε τον λόγο, κύριε Λαφαζάνη.",100252,"Chairman","Δραγασάκης Ιωάννης",74,"",74
"5119"," 
"," Για τους αδιόριστους του ΑΣΕΠ του 2008 που υπάρχει τροπολογία, τι θα κάνετε;",100253,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5120"," 
"," Δεν θα κάνουμε καμμία ρύθμιση για το ζήτημα αυτό. Δεν θα γίνει αποδεκτή. Έχουμε τοποθετηθεί για το ζήτημα αυτό πολλές φορές, κύριε συνάδελφε.",100254,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5121"," 
"," Κυρίες και κύριοι συνάδελφοι, πριν προχωρήσουμε, θα ήθελα να αναφερθώ στο εξής θέμα. Πληροφορήθηκα ότι κατά την προηγούμενη φάση της συνεδρίασης του Τμήματος έγινε αναφορά στη δική μου ανακοίνωση –που έγινε χθες εδώ, από το Προεδρείο- των δηλώσεων των κομμάτων που ζητούν να συζητηθεί η πρόταση για δημοψήφισμα στην Ολομέλεια της Βουλής. 
Ο κ. Γεωργιάδης, Βουλευτής της Νέας Δημοκρατίας, οικοδόμησε έναν συλλογισμό ότι επειδή ο Προεδρεύων εκείνη την ώρα, δηλαδή εγώ, ανακοίνωσα έξι αιτήματα, συν ένα του ΚΚΕ, αυτό τεκμηριώνει, είναι μία αξιολογική πράξη που υποδηλώνει ότι πρόκειται για διαφορετικές προτάσεις.
Με έκπληξή μου είδα ότι αντίστοιχη αναφορά έκανε και ο Υπουργός κ. Σταμάτης. Και λέω με έκπληξη, διότι ως Υπουργός της Κυβέρνησης θα έπρεπε με μεγαλύτερη ευθύνη, κατά την άποψή μου, να αντιμετωπίσει το θέμα αυτό. 
Ανακοινώνω, λοιπόν –άλλωστε, με μία έννοια το είπε ο κ. Μαρκογιαννάκης πριν- ότι αυτό που ανέγνωσε το Προεδρείο ήταν το έγγραφο των διοικητικών υπηρεσιών της Βουλής, οι οποίες παραλαμβάνοντας τα αιτήματα απλά τα καταγράφουν, χωρίς καμμία αξιολόγηση. Και επειδή το αίτημα του Κομμουνιστικού Κόμματος Ελλάδας, εκτός από το συγκεκριμένο ψηφισθέν νομοσχέδιο, αναφερόταν και σε άλλα νομοσχέδια, οι υπηρεσίες της Βουλής, ορθά πράττοντας, έβαλαν στο έγγραφο, στο οποίο εγώ διάβασα, όλη την παράγραφο που υπήρχε στο έγγραφο του ΚΚΕ, γεγονός που δείχνει και τον αντικειμενικό και σοβαρό τρόπο με τον οποίο ενήργησαν. 
Αυτό το έγγραφο το διάβασε ο Προεδρεύων εκείνη την ώρα και, όπως πολύ σωστά είπε ο κ. Μαρκογιαννάκης, όποιος κι αν ήταν εδώ, αυτό το έγγραφο θα διάβαζε. 
Θέλω να προσθέσω τα εξής: Η Βουλή ως πολιτικό όργανο έχει τοποθετηθεί διά του Προέδρου της από μέρες πολλές και, απ’ ό,τι εγώ γνωρίζω, δεν είδα κάποια ανάκληση της άποψης την οποία είχε διατυπώσει ο Πρόεδρος της Βουλής. 
Επίσης, αποφάνθηκε η Βουλής, με πλειοψηφία καταγεγραμμένη και άρα ξέρουμε ποιοι επεδίωξαν αυτή τη μεθόδευση, η οποία έγινε. 
Θέλω, επίσης, να πω ως Προεδρεύων –διότι ήμουν εδώ και επειδή έγινε όλη αυτή η αναφορά- ότι ο κ. Παφίλης μιλώντας ως Κοινοβουλευτικός Εκπρόσωπος του Κομμουνιστικού Κόμματος Ελλάδας έκανε δήλωση. Αν, λοιπόν, γίνεται αναφορά στο τι ελέχθη στη Βουλή, γιατί αγνοείται η δήλωση του εκπροσώπου του κόμματος, για το οποίο γίνεται τόση συζήτηση; Ο κ. Παφίλης είπε ότι οι προτάσεις αθροίζονται. 
Όμως, εγώ δεν θέλω να μπω από τη θέση αυτή...",100255,"Chairman","Δραγασάκης Ιωάννης",74,"",74
"5122","
"," Δεν είπε κάτι τέτοιο.",100256,""," ΠΑΝΑΓΙΩΤΗΣ ΡΗΓΑΣ",242,"",242
"5123","    
"," Υπάρχουν στα Πρακτικά. Δείτε το. 
Επίσης, θέλω να αναφέρω το εξής γεγονός που έγινε εδώ στην Αίθουσα του Κοινοβουλίου. Με δική μου ερώτηση προς τον αρμόδιο Υπουργό κ. Μανιάτη υπήρξε απάντηση στο ερώτημα για το ποια θα είναι η τύχη των πόρων από ενδεχόμενη ιδιωτικοποίηση της λεγόμενης μικρής ΔΕΗ. Η απάντηση του κ. Μανιάτη είναι γραμμένη στα Πρακτικά. Όλοι οι πόροι θα πάνε στη ΔΕΗ για επενδύσεις. Άρα ουδεμία σχέση έχει με τη δημοσιονομική διάσταση της πολιτικής. 
Οι αναφορές, λοιπόν, γίνονται από τη θέση αυτή, του Προεδρεύοντος, ακριβώς διότι υπήρξαν αναφορές σε μία δήλωση δική μου και υπήρξαν προσπάθειες να δοθούν ερμηνείες. Νομίζω, λοιπόν, ότι η Βουλή πρέπει να αντιμετωπίζεται με μεγαλύτερο σεβασμό και όποιος θέλει, υπάρχουν τα Πρακτικά για να αξιολογήσει και να βγάλει τα συμπεράσματά του. 
Τον λόγο έχει η εισηγήτρια του ΣΥΡΙΖΑ κ. Σταμπουλή.",100257,"Chairman","Δραγασάκης Ιωάννης",74,"",74
"5124","
"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, τα δύο πρώτα άρθρα του παρόντος νομοσχεδίου που ανατρέπουν τον μέχρι τώρα θεσμοθετημένο τρόπο επιλογής προϊσταμένων οργανικών μονάδων της δημόσιας διοίκησης έχουν επικριθεί πολλαπλά από όλες τις πτέρυγες του Κοινοβουλίου, ακόμη και από τη δική σας, αρχίζοντας από το ίδιο το γεγονός της αποσπασματικής μεταβολής άρθρων ενός ενιαίου κώδικα, όπως είναι ο Δημοσιοϋπαλληλικός Κώδικας, μέχρι τις αντιφάσεις που προκύπτουν στο όριο ηλικίας συνταξιοδότησης από διατάξεις που προβλέπουν κατάληψη θέσης πενταετούς θητείας από κάποιον που βρίσκεται δύο και κάτι χρόνια πριν από τη συνταξιοδότηση. 
Το άρθρο 3 απλώς συμπληρώνει τα προηγούμενα, αφαιρώντας από τα υπηρεσιακά συμβούλια την αρμοδιότητα για την επιλογή προϊσταμένων, η οποία μεταφέρεται στα όργανα που θεσμοθετούν τα άρθρα 1 και 2.
Στο άρθρο 4 με τον τίτλο «Ειδικές διατάξεις» διευθετούνται διάφορα ζητήματα με ρυθμίσεις για τις οποίες όχι ο «κακός» ΣΥΡΙΖΑ, αλλά η Οικονομική και Κοινωνική Επιτροπή θέτει ζητήματα διακριτικής μεταχείρισης και παραβίασης της αρχής της ίσης μεταχείρισης που αγγίζουν τα όρια της αντισυνταγματικότητας, εφόσον ευνοούν για την κατάληψη διευθυντικών θέσεων όσους έχουν θητεία σε όργανα της Ευρωπαϊκής Ένωσης και διεθνείς οργανισμούς, άσκηση καθηκόντων σε θέσεις γενικού και ειδικού γραμματέα Υπουργείου, γενικού γραμματέα αποκεντρωμένης διοίκησης, περιφερειάρχη, αντιπεριφερειάρχη, γενικού γραμματέα Οργανισμού Τοπικής Αυτοδιοίκησης Α΄ και Β΄ βαθμού, δημάρχου ή αντιδημάρχου.
Στο «αμαρτωλό» άρθρο 5 των μεταβατικών διατάξεων αναφερθήκαμε εκτενώς χθες, άρα έχετε κάποιο δίκιο που δεν με παρακολουθείτε και συζητάτε με τους κυρίους συναδέλφους.
Και το άρθρο 6 αποσκοπεί στην ομαλοποίηση της εφαρμογής των υπολοίπων.
Ως προς το άρθρο 7, το οποίο περιλαμβάνει τροποποιούμενες διατάξεις, προφανώς καθόλου κακό δεν είναι να επιμορφώνονται από το Εθνικό Κέντρο Δημόσιας Διοίκησης και Αυτοδιοίκησης οι προϊστάμενοι οργανικών μονάδων όλων των επιπέδων. Δεν υπάρχει τίποτα κακό στο να επιμορφώνονται από το Εθνικό Κέντρο Δημόσιας Διοίκησης και Αυτοδιοίκησης οι ιδιώτες για τη συμμετοχή αυτών σε συλλογικά όργανα διοίκησης, όπως λέει κατά λέξη το νομοσχέδιο. Όμως, όπως σας εξηγήσαμε, είναι προβληματική η ίδια η συμμετοχή τους, όπως προσδιορίζεται από το νομοσχέδιο.
Βέβαια, με τις παραγράφους που αφορούν την απόφαση επιμερισμού των ποσοστών αξιολόγησης είναι αυτονόητο ότι δεν συμφωνούμε ούτως ή άλλως, όποιο όργανο και αν είναι αρμόδιο για την έκδοσή τους. Άρα μας είναι αδιάφορο εάν αφαιρείτε τη σχετική παράγραφο από το άρθρο 7. 
Για τους ίδιους λόγους μας είναι αδιάφορη η πρώην παράγραφος 7 που αναριθμείται σε 5, η οποία αφορά επίσης τις επιτροπές αξιολόγησης.
Όσο για την ανεκδιήγητη παράγραφο 6, που προέβλεπε οι εκθέσεις αξιολόγησης των προϊσταμένων οργανικών μονάδων επιπέδου διεύθυνσης ή τμήματος οι οποίες υπάγονται απευθείας σε Υπουργό, Αναπληρωτή Υπουργό ή Υφυπουργό, να συντάσσονται από τον διευθυντή του οικείου γραφείου, ναι, κάνετε πολύ καλά που την απαλείφετε, διότι ήταν εξευτελιστική.
Το άρθρο 8 η παράγραφος 2, που αφορά την εφαρμογή της μνημονιακής δέσμευσης ενός το πολύ διορισμού για πέντε αποχωρήσεις, δεν μας επιτρέπει να το ψηφίσουμε, ενώ δεν διαφωνούμε με τις παραγράφους 3 και 4. Αντίθετα, θεωρούμε ότι και η ρύθμιση που εξαιρεί από την πράξη υπουργικού συμβουλίου 33/2006 ότι το προσωπικό που προσλαμβάνεται σε ειδικά προγράμματα απασχόλησης του ΟΑΕΔ και αυτή που αφορά τις υποχρεωτικές μεταφορές προσωπικού, τις μετατάξεις υπαλλήλων εντός της ίδιας υπηρεσίας, καθώς και τις αμοιβές για τις μετατάξεις είναι θετικές, αλλά ελλιπείς, επειδή υπάρχει ανάγκη αναδρομικής ισχύος τους από τότε που εφαρμόζεται αυτή η πρακτική σε πολλούς υπαλλήλους ή ανέργους που προσλαμβάνονται στα προγράμματα του ΟΑΕΔ και γι’ αυτό έχουμε καταθέσει εμπρόθεσμα σχετικές τροπολογίες. Περιμένουμε να δούμε την ερμηνεία και την εφαρμογή, αφού δεν τις δέχεστε ούτως ή άλλως.
Το άρθρο 9 έρχεται εκ των υστέρων να νομιμοποιήσει δαπάνες του προγράμματος «ΣΥΖΕΥΞΙΣ I» από την 1η Ιουλίου 2012 μέχρι και συμβάσεις που θα υπογραφούν έως τις 30-9-2014. Κάποιες από αυτές έχουν υπογραφεί ήδη μέσα στον Ιούνιο. Είναι δεδομένη η αντίθεσή μας σε τέτοιες πρακτικές εκ των υστέρων νομιμοποιήσεων, πέρα από τα αντικειμενικά ερωτήματα που υπάρχουν και μένει να ελεγχθούν για την πραγματική λειτουργία και απόδοση του «ΣΥΖΕΥΞΙΣ I».
Έχουμε επίσης καταθέσει τροπολογία στο ν. 4186/2013 περί αναδιάρθρωσης της δευτεροβάθμιας εκπαίδευσης και λοιπές διατάξεις, η οποία αφορά την προαγωγή των μαθητών του λυκείου και την οποία αντιπροτείνουμε στη με γενικό αριθμό 1543 και ειδικό 81 τροπολογία του Υπουργείου Παιδείας και βεβαίως αυτήν την τροπολογία μας θα την αναπτύξουν συνάδελφοι εκπαιδευτικοί. 
Την επόμενη τροπολογία με γενικό αριθμό 1566 και ειδικό 89, δυστυχώς, δεν την κάνετε δεκτή. Την έχουμε καταθέσει για πολλοστή φορά και αφορά την κατάφωρη αδικία σε βάρος επιτυχόντων στον διαγωνισμό ΑΣΕΠ του 1998 για τους οποίους προτείνουμε την ένταξη στον πανελλήνιο πίνακα επιτυχόντων. 
Επίσης, ξανακαταθέσαμε την τροπολογία που αφορά τη βαθμολογική και μισθολογική εξέλιξη των υπαλλήλων των Κέντρων Εξυπηρέτησης Πολιτών, των οποίων δεν είναι δίκαιο να αγνοείται η προϋπηρεσία, είτε πραγματοποιήθηκε με σχέση εργασίας δημοσίου δικαίου είτε με σχέση εργασίας ιδιωτικού δικαίου. 
Όσον αφορά τώρα τις υπουργικές τροπολογίες, πέρα από αυτή του Υπουργού Παιδείας…",100258,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5125","
"," Δεν σας ακούει ο κύριος Υπουργός, μόνη σας μιλάτε. Κατεβείτε από το Βήμα για να τελειώνουμε!",100259,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5126"," 
"," Ναι, το έχω παρατηρήσει, δεν πειράζει.",100260,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5127"," 
"," Ακούω, κύριε συνάδελφε, αυτά συζητάμε. Ακούω! Δεν συζητάω με τρίτους, με τους συνεργάτες μου συζητάω για τα θέματα αυτά!",100261,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5128","
"," Όσον αφορά, λοιπόν, τις υπουργικές τροπολογίες, για εκείνη με γενικό αριθμό 1552 και ειδικό 84, έχουμε μια σειρά παραγράφων εκ των οποίων άλλες, όπως η πρώτη, δίνουν προσωρινή λύση σε μια στρεβλή κατάσταση που τα μέτρα σας δημιούργησαν. Διότι τέτοια είναι η συνεχής μετακίνηση των δημοτικών αστυνομικών, για παράδειγμα, κάθε φορά που αλλάζει ο προσωρινός πίνακας διάθεσής τους εξαιτίας κάποιας ένστασης και όντως πρέπει να σταματήσει αυτό μέχρι την κατάρτιση των οριστικών πινάκων, ενώ η τελευταία παράγραφος υπηρετεί προφανή σκοπιμότητα. Το τι πρόβλημα υπάρχει με αυτά που θέλετε να κάνετε στο Σώμα Επιθεωρητών και Ελεγκτών Δημόσιας Διοίκησης το δείχνουν οι συνεχείς δικές σας βελτιώσεις. Στο σύνολο αυτής της τροπολογίας δεν μπορούμε παρά να ψηφίσουμε «παρών». 
«Παρών» λέμε και στην τροπολογία με γενικό αριθμό 1546 και ειδικό 83. Κι αυτή προσπαθεί να διευθετήσει πράγματα που έπρεπε να είχαν ρυθμιστεί αλλιώς. 
Η τροπολογία με γενικό αριθμό 1560 και ειδικό 88, στο γνωστό μοτίβο, σαν το άρθρο 9 κι αυτή, φέρνει για έγκριση στη Βουλή το «αμελητέο» ποσό των 20 εκατομμυρίων ευρώ, για δαπάνες της Υπηρεσίας Πολιτικής Αεροπορίας που πραγματοποιήθηκαν κατά το προηγούμενο και το τρέχον οικονομικό έτος κατά παρέκκλιση των κειμένων περί αναλήψεως υποχρεώσεων διατάξεων.
Γιατί πάλι κατά παρέκκλιση, κύριε Υπουργέ; Πόσες τέτοιου είδους παρεκκλίσεις θα κληθούμε να νομιμοποιήσουμε; Φυσικά, την καταψηφίζουμε. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)",100262,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5129","
"," Κι εμείς σας ευχαριστούμε.
Τον λόγο έχει ο συνάδελφος κ. Παναγιώτης Ρήγας.",100263,"Chairman","Δραγασάκης Ιωάννης",74,"",74
"5130","
"," Ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε επί των άρθρων ένα νομοσχέδιο που είχαμε χθες την ευκαιρία και τη δυνατότητα να σχολιάσουμε και να κάνουμε παρατηρήσεις επί των ρυθμίσεων που περιλαμβάνει. 
Ειπώθηκε και χθες από του Βήματος αυτού, κύριε Υπουργέ, η ανάγκη όταν νομοθετούμε, να νομοθετούμε με σοβαρότητα, να ρυθμίζουμε με σύγχρονο τρόπο και με βάση τις ανάγκες που σήμερα η δημόσια διοίκηση έχει και κυρίως να νομοθετούμε με την προοπτική ισχύος των διατάξεων για σημαντικό χρονικό διάστημα κι αυτό εξαιτίας μιας μακράς παράδοσης που ισχύει στον τόπο μας, οι μεταρρυθμίσεις να μην ολοκληρώνονται ποτέ, να μην υποστηρίζονται και να αναθεωρούνται και να αντικαθίστανται από άλλες, πριν συμπληρώσουν έναν απαραίτητο χρόνο ζωής και εφαρμογής.
Επίσης, παρατηρήσαμε ότι η λαμπρή μακρά παράδοση των μεταβατικών ρυθμίσεων έχει ακυρώσει και καταστρέψει στην ουσία ουσιαστικές μεταρρυθμίσεις στο παρελθόν και ευχηθήκαμε αυτά να μην αποτελέσουν τον κανόνα και σε αυτήν την περίπτωση.
Γι’ αυτό οι παρατηρήσεις μας ήταν επί της ουσίας. Χαιρετίσαμε το γεγονός ότι μετά τη συζήτηση που διεξήχθη στην επιτροπή ενσωματώθηκαν αρκετές παρατηρήσεις από αυτές που κάναμε στο νομοσχέδιο το οποίο συζητούμε σήμερα. 
Θα ήθελα για μία ακόμη φορά να αναφερθώ στο γεγονός ότι η επιλογή κατά το μεταβατικό χρονικό διάστημα των επικεφαλής των οργανικών μονάδων της δημόσιας διοίκησης θα γίνεται από τους αρμόδιους Υπουργούς ή τους επικεφαλής των νομικών προσώπων, αλλά με κανόνες οι οποίοι εν μέρει διασκεδάζουν τους φόβους που υπάρχουν για την αυθαιρεσία που πιθανόν να επιδείξουν οι πολιτικοί προϊστάμενοι που τους επιλέγουν.
Όπως, επίσης, θέλω να αναφερθώ θετικά στο γεγονός ότι θεωρήσατε τον χρόνο που έχει διανύσει κάποιος στη συγκεκριμένη θέση ως μετρήσιμο για να καταλάβει μία θέση στην ιεραρχία της δημόσιας διοίκησης την 31-12-2013. Αυτές είναι ασφαλιστικές δικλίδες οι οποίες, κατά την άποψή μας, κάνουν ηπιότερη την εφαρμογή αυτών των μεταβατικών διατάξεων.
Επίσης, θεωρούμε θετικές τις νομοτεχνικές βελτιώσεις που αφορούν στη μεταφορά όσων δεν επιλεγούν για θέσεις προϊσταμένων στις ελεγκτικές υπηρεσίες. Το νομοσχέδιο προέβλεπε τη μεταφορά τους στο Σώμα Επιθεωρητών Ελεγκτών Δημόσιας Διοίκησης. Παρατηρήσαμε και υποδείξαμε το εξής: να διευρυνθούν οι υπηρεσίες στις οποίες οι συγκεκριμένοι μπορούν να ενταχθούν και είδαμε ότι κάνετε αποδεκτές τις παρατηρήσεις.
Δεν ξέρω αν και μια δεύτερη παρατήρηση που έχουμε κάνει σχετικά με το θέμα ελήφθη υπ’ όψιν, δηλαδή να μη δημιουργήσουμε με τις συνθήκες αμοιβής αυτών των ανθρώπων και με το ξεχωριστό καθεστώς εργασιακών σχέσεων υπαλλήλους ή στελέχη δύο ταχυτήτων σε αυτές τις υπηρεσίες. Αυτό είναι κάτι τον οποίο ακόμα το διατυπώνουμε ως προβληματισμό.
Και χθες –και είμαι υποχρεωμένος να επαναλάβω- υπήρξε μια συζήτηση για το αν το καινούργιο σύστημα που καθιερώνεται είναι καλύτερο ή χειρότερο από αυτό που ίσχυε μέχρι σήμερα. Επειδή άκουσα και κάποιους συναδέλφους από το χώρο της Νέας Δημοκρατίας να αναφέρονται σε ζητήματα επιλογής προϊσταμένων κατά παρελθόν, θα ήθελα να πω για μία ακόμα φορά ότι οι διατάξεις που εισήγαγε και ισχύουν ο ν.3839 δεν εφαρμόστηκαν σχεδόν ποτέ. Γι’ αυτό, λοιπόν, δεν μπορεί κάποιος να εξάγει συμπεράσματα από ένα νόμο, ο οποίος ουσιαστικά δεν εφαρμόστηκε παρά ελάχιστα.
Οι διατάξεις που περιελάμβανε ο ν.3839 ήταν καινοτόμες, ήταν αρκετά σύγχρονες, έκαμπταν ουσιαστικά τη μοριοδότηση των τυπικών στοιχείων και, κατά την άποψή μας, θεσμοθετήθηκε με τις διατάξεις αυτές η διαδικασία αντικειμενικής επιλογής προϊσταμένων στον δημόσιο τομέα. 
Εμείς εξακολουθούμε να επιμένουμε στο εξής: ότι η γραπτή εξέταση ως αυτοτελές στάδιο αξιολόγησης και η συνέντευξη αποτελούν δύο ουσιαστικές διαδικασίες για την επιλογή προϊσταμένων, αρκεί στον τομέα της συνέντευξης να διασφαλίσουμε απόλυτα ότι θα γίνεται με συνθήκες διαφάνειας και ότι η επιλογή θα σέβεται τους κανόνες της αντικειμενικότητας και της αξιοκρατίας.
Αυτό, βέβαια, δοκιμάζεται στην πράξη. Οι κανόνες που θέτουμε σήμερα το διασφαλίζουν σε έναν μεγάλο βαθμό. Από εκεί και πέρα, επειδή σε όλες τις θέσεις και σε όλα τα όργανα υπηρετούν πάντοτε φυσικά πρόσωπα, δηλαδή άνθρωποι, και πάντοτε οι πολιτικές καθορίζονται και από την πολιτική βούληση αυτών που έχουν την εξουσία, θα δοκιμαστεί και η συνέντευξη στην πράξη.
Διατηρούμε, βέβαια, πάντοτε την επιφύλαξη για το ποσοστό υπολογισμού, δηλαδή για τη βαρύτητα της συνέντευξης στην επιλογή προϊσταμένων. Και ενώ για τους γενικούς διευθυντές θα μπορούσαμε να αποδεχτούμε ίσως αυτό το ποσοστό του 70%-30%, έχουμε σοβαρές επιφυλάξεις για το ύψος του ποσοστού για τους διευθυντές και για τους τμηματάρχες. Εκεί θεωρούμε ότι η συνέντευξη δεν μπορεί να αλλοιώνει δραματικά ή να καθορίζει σχεδόν κατ’ αποκλειστικότητα τα κριτήρια επιλογής των προϊσταμένων.
Υπάρχουν και δύο τροπολογίες, τις οποίες θα ήθελα να υποστηρίξω, κύριε Υπουργέ. Θα τις αναφέρω εν συντομία.
Η μία αφορά την υιοθέτηση για τους δημοσίους υπαλλήλους των ίδιων κανόνων που ισχύουν για τους αιρετούς στην αυτοδιοίκηση. Δηλαδή, όταν στο χώρο των αιρετών της αυτοδιοίκησης καθιερώσαμε κανόνες, όσον αφορά την πειθαρχική τους μεταχείριση, θα πρέπει το ίδιο να ισχύει και για τους δημοσίους υπαλλήλους που υπηρετούν στις δημόσιες υπηρεσίες ή στην αυτοδιοίκηση. Δεν μπορεί να υπάρχουν δύο μέτρα και δύο σταθμά. Θα πρέπει να υπάρχει η ίδια πειθαρχική μεταχείριση. Αυτό, λοιπόν, έχει κατατεθεί ως τροπολογία. Είναι αρκετά σωστά επεξεργασμένη και τεκμηριωμένη.
Έχει κατατεθεί, επίσης, άλλη μία τροπολογία, η οποία αφορά τα άτομα με αναπηρία που εργάζονταν σε επιχειρήσεις της τοπικής αυτοδιοίκησης, οι οποίες διαλύθησαν και ως καθολικοί διάδοχοι οι ΟΤΑ στους οποίους ανήκαν αυτές οι επιχειρήσεις, έχουν παραλάβει ή αναλάβει όλους αυτούς τους εργαζόμενους, τα άτομα με αναπηρία. Το αίτημα που υπάρχει και διατυπώνεται ως άρθρο είναι να συνεχίσουν αυτά τα άτομα να παρέχουν την εργασία τους δυνάμει του ν.2643/1998, εφόσον ο εργοδότης δηλώνει ότι επιθυμεί να συνεχίσει να τους απασχολεί.
Είναι δύο τροπολογίες που θεωρώ ότι ρυθμίζουν δύο σημαντικά θέματα, κύριε Υπουργέ, και καλούμε να τις κάνετε αποδεκτές.
Κλείνω, λέγοντας ότι η ψήφιση ενός νομοθετήματος που ρυθμίζει ένα σημαντικό ζήτημα, όπως αυτό της επιλογής προϊσταμένων στη διοίκηση, δεν λύνει, βέβαια, τα προβλήματα και τις παθογένειες της δημόσιας διοίκησης στη χώρα μας. Αποτελεί, όμως, ένα μικρό λιθαράκι σε ένα ολόκληρο σύμπλεγμα-οικοδόμημα αλλαγών που πρέπει να γίνουν.
Και κατεβαίνω από το Βήμα κάνοντας μία τελευταία παρατήρηση. Εμείς ψηφίζουμε αυτό το νομοσχέδιο. Πρέπει, όμως, να κοιτάξουμε ως κόμματα που στηρίζουμε αυτή την Κυβέρνηση το ζήτημα της αξιολόγησης των υπαλλήλων.
Επαναλαμβάνω και πάλι ότι είναι ένα θέμα που θα πρέπει να αντιμετωπιστεί με τέτοιον τρόπο, ώστε να ξεπεραστούν πιθανόν αδιέξοδα που έχουν δημιουργηθεί στη λειτουργία της δημόσιας διοίκησης, όχι με τη λογική –για να μην παρεξηγηθώ- να υποχωρήσουμε στις μηδενιστικές και ακραίες απόψεις του «Μην πειράζετε τίποτα. Δεν δεχόμαστε καμμία αξιολόγηση» ή ότι γενικά κι αφηρημένα «Ναι, δεχόμαστε την αξιολόγηση αλλά δεν ξέρουμε πώς θα είναι». Το λέω και μόνο για να ξαναδούμε κάποιες λεπτομέρειες αυτής της ρύθμισης, την οποία έχουμε ψηφίσει, έτσι, ώστε να αρθούν και να ξεπεραστούν τα αδιέξοδα, τα οποία εξαιτίας κάποιων αδιευκρίνιστων σημείων, έχουν δημιουργηθεί.
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)",100264,""," ΠΑΝΑΓΙΩΤΗΣ ΡΗΓΑΣ",242,"",242
"5131","
"," Ευχαριστούμε κι εμείς.
Τον λόγο έχει ο κ. Ζησιμόπουλος και μετά ο κ. Πανούσης.",100265,"Chairman","Δραγασάκης Ιωάννης",74,"",74
"5132","
"," Κύριε Πρόεδρε, καταψηφίζουμε επί της αρχής το νομοσχέδιο. 
Επί των άρθρων ισχύει το ίδιο, τα καταψηφίζουμε. Δεν θα μπω στη διαδικασία να αναλύσω για ποιους λόγους καταψηφίζουμε κάθε άρθρο ξεχωριστά. Ούτως ή άλλως, κάναμε μια αναλυτική τοποθέτηση χθες.
Από εκεί και πέρα, δυστυχώς, ό,τι και αν γίνει, ό,τι και αν συμβεί, η Κυβέρνηση μέσω των Θερινών Τμημάτων μπορεί να περάσει ό,τι θέλει σε οποιοδήποτε σοβαρό ή λιγότερο σοβαρό ζήτημα και αυτό είναι μια πραγματικότητα. 
Πιστεύω ότι τα πολλά λόγια είναι φτώχεια. Θα αναφερθώ απλώς στις τροπολογίες. Είναι πάγια τακτική της Κυβέρνησης να φέρνει σε άσχετα νομοσχέδια τροπολογίες και πολύ περισσότερο όταν πρόκειται για Θερινά Τμήματα. Με αυτήν και μόνο τη λογική και με αυτό το πολιτικό σκεπτικό τις καταψηφίζουμε. Το λέω για να υπάρχει καταγεγραμμένη η άποψή μας και η θέση μας σε ό,τι αφορά τις τροπολογίες.
Κύριε Πρόεδρε, δεν έχω να προσθέσω τίποτα άλλο.
Σας ευχαριστώ πολύ.",100266,""," ΠΟΛΥΒΙΟΣ ΖΗΣΙΜΟΠΟΥΛΟΣ",82,"",82
"5133","
"," Ευχαριστούμε και εμείς. 
Ο κ. Πανούσης έχει τον λόγο και μετά η κ. Χρυσοβελώνη. 
Ορίστε, κύριε Πανούση, έχετε τον λόγο.",100267,"Chairman","Δραγασάκης Ιωάννης",74,"",74
"5134"," 
"," Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, υπάρχει μια διπλή λογική στο νομοσχέδιο και αυτό φαίνεται και στην αιτιολογική έκθεση. Μπορεί να κάνει κανείς δύο διαφορετικές αναγνώσεις. Η μία ανάγνωση είναι: η αξιοκρατία, η επιλογή των ικανότερων, η αντικειμενικότητα, η διαφάνεια, όχι σε στατικά στοιχεία, ναι στο δυναμισμό των υποψηφίων. Η δεύτερη ανάγνωση είναι: κριτήρια που δεν διασφαλίζουν ακριβώς τη διαφάνεια, την αξιοκρατία, την αντικειμενικότητα και οδηγούν σε μία υποκειμενική διαχείριση. 
Εγώ δεν κάνω συνωμοσία, σενάρια περί κομματικού κράτους και τέτοια. Όμως, φαίνεται ότι πριμοδοτούνται ασύμμετρα με υποκειμενικά κριτήρια διαδικασίες. Μάλιστα, έχω να θέσω και ένα ερώτημα: Γιατί, παραδείγματος χάριν, αφού θέλουμε να πριμοδοτήσουμε τη δομημένη συνέντευξη, το ένα να είναι 50%-50%, το άλλο 60%-40% και το άλλο 70%-30%; Ας ήταν ένας κοινός παρονομαστής. Γιατί πρέπει, δηλαδή, η δομημένη συνέντευξη να πηγαίνει σε ποσόστωση ανάλογα με το αν είναι προϊστάμενος, διευθυντής ή γενικός διευθυντής;
Η δεύτερη παρατήρηση έχει να κάνει με το άρθρο 84 σε σχέση με το κριτήριο το οποίο βάζετε, κάποιος να έχει διατελέσει ,προφανώς, διορισμένος ή κατ’ ανάθεση. 
Κύριε Υπουργέ, έχετε δίκιο, στην Ελλάδα κατασκευάσαμε «άξιους». Είναι πολύ εύκολο να κατασκευάσεις έναν «άξιο». Φτιάχνεις μια διάταξη με ιδιότητες που έχεις προδιαμορφώσει σε κάποιον.
Δεν έχετε, όμως και εσείς μια αμηχανία, μια ανησυχία μήπως και από αυτό το νομοσχέδιο μπορούμε να φτιάξουμε μοντέλα «άξιων»; Θυμίζω ότι παλιά οι πολυεθνικές έπαιρναν ως γενικό διευθυντή έναν οικονομολόγο, ακριβώς για να μπορεί να λειτουργήσει με βάση κάποια κριτήρια κέρδους. Σήμερα οι πολυεθνικές παίρνουν ως γενικό διευθυντή φιλόσοφο ή πολιτικό επιστήμονα, γιατί θεωρούν ότι είναι πιο χρήσιμος, ώστε να μην έρχονται τα μέρη σε σύγκρουση. 
Άρα, λοιπόν, χρειάζεται να εστιάσουμε την προσοχή μας στο ποιο ακριβώς μοντέλο έχουμε στο μυαλό μας, όταν θέλουμε να κάνουμε έναν «άξιο» του 2014. 
Λίγη προσοχή, επίσης, χρειάζεται στο άρθρο 84, που βάζετε μόνο ΠΕ και όχι ΤΕ. Έχουμε μια ενιαία τριτοβάθμια εκπαίδευση, οπότε ο αποκλεισμός των ΤΕ είναι έξω από τη λογική τουλάχιστον της νομοθεσίας για τα πανεπιστήμια. 
Σε σχέση με τους αποφοίτους της Εθνικής Σχολής Δημόσιας Διοίκησης, αισθάνεται κάποιος ότι κάποια στιγμή αναβαθμίζονται και κάποια στιγμή υποβαθμίζονται. Παραδείγματος χάριν, το δικαίωμα συμμετοχής υπαλλήλων κατηγορίας ΔΕ σε επιλογές επιπέδου τμημάτων, στη λογική της αναγνώρισης του δικαιώματος της ιεραρχικής τους εξέλιξης στο υπαλληλικό σώμα, τους φέρνει σε σύγκρουση. Για παράδειγμα, σε θέση τμηματάρχη υπάρχουν δύο υποψήφιοι, ο ένας κατηγορίας ΔΕ και ο άλλος απόφοιτος Εθνικής Σχολής. Αντιλαμβάνεστε ότι και μόνο η σκέψη αυτή οδηγεί σε περίεργα αποτελέσματα.
Όσον αφορά στο άρθρο 85 παράγραφος 3 περίπτωση γ΄, αναφέρεται ότι για τους υπαλλήλους που συμμετέχουν σε δύο ή και περισσότερες γραπτές εξετάσεις λαμβάνεται υπ’ όψιν η υψηλότερη βαθμολόγια. Δεν μπορώ να καταλάβω σε μια λογική αξιοκρατίας τι πάει να πει αυτό. Πάει να πει ότι κάποιος μπορεί να δίνει γραπτές εξετάσεις συνέχεια, μέχρι κάποια στιγμή να πιάσει έναν καλό βαθμό; Δεν ξέρω αυτό τι αξιοκρατική βάση έχει.
Σχετικά με τον ρόλο του ΑΣΕΠ, προφανώς πρέπει το ΑΣΕΠ να παίζει έναν ρόλο. Το ζήτημα είναι πόσο γνωμοδοτικός και πόσο αποφασιστικός είναι ο ρόλος του, πόσο δεσμευτικά είναι αυτά που λέει ή πόσο εντάσσονται σε μια γενική εκτίμηση που κάνει ένας Υπουργός. 
Το ζήτημα του Σώματος Ελεγκτών-Επιθεωρητών Δημόσιας Διοίκησης δεν μπορείτε να το αλλοιώσετε με τον τρόπο αυτό.
Είδα την τροπολογία. Θέλει λίγη προσοχή, γιατί δημιουργούμε μια κατηγορία Εθνικής Σχολής και την υποβαθμίζουμε, δημιουργούμε Σώμα Ελεγκτών και το αλλοιώνουμε. Μιας και κάναμε κάτι, ας μείνει έτσι.
Στο ζήτημα των αποφάσεων-προκηρύξεων πλήρωσης θέσεων προϊσταμένων γενικών διευθύνσεων, οικονομικών ή διοικητικών υπηρεσιών ή πληροφορικής, μοιάζει σαν να υπάρχει ένα privilegium odiosum, ένα αρνητικό προνόμιο, σε κάποιους και αντί να κριθούν όλοι οι προϊστάμενοι γενικών διευθύνσεων, κρίνονται μόνο οι προϊστάμενοι γενικών διευθύνσεων που αφορούν διοικητικές, οικονομικές ή υπηρεσίες που έχουν να κάνουν με την πληροφορική. Εφόσον γίνεται προκήρυξη, προκηρύσσονται όλες και τελείωσε.
Σε μια τροπολογία θα ήθελα να διορθώσετε κάτι για λόγους σημειολογίας, κύριε Υπουργέ. Στις τροπολογίες-προσθήκες που μας δώσατε, στην παράγραφο 10, λέτε «Με απόφαση του οικείου Υπουργού ή του αρμόδιου για τοποθέτηση προϊσταμένων οργάνων τοποθετούνται προϊστάμενοι στις νέες οργανικές μονάδες, που προβλέπονται στις οικείες οργανικές διατάξεις δημοσίων υπηρεσιών και νομικών προσώπων δημοσίου δικαίου, υπάλληλοι οι οποίοι λαμβάνονται κατά προτεραιότητα από τους προϊστάμενους που υπηρετούν». Η λέξη «λαμβάνονται» είναι αδόκιμη. Δεν είναι πράγματα για να τα πάρει κάποιος. Αλλάξτε το για λόγους αισθητικούς.
Έρχομαι στα βασικά που είπα και εχθές –λείπατε εκείνη την ώρα, αλλά δεν έχει σημασία– για τρεις νομοτεχνικές και ουσιαστικές βελτιώσεις πάνω στο δικό σας μοντέλο. Πιστεύω ότι θέλετε την έξωθεν καλή μαρτυρία. Πιστεύω ότι θέλετε να αλλάξετε το σύστημα. Δεν πιστεύω εγώ στις άλλες θεωρίες.
Συνεντεύξεις. Δημόσιες. Είπα την άλλη φορά ότι έτυχε να είμαι σε επιτροπή επιλογής στον Συνήγορο του Πολίτη για ειδικούς επιστήμονες. Ήταν μπροστά ο επιστήμονας από τον οποίον παίρναμε τη συνέντευξη και από κάτω ήταν άλλοι σαράντα ειδικοί επιστήμονες, των οποίων η σειρά ήταν αργότερα και οι οποίοι άκουγαν. Έτσι δυσκολεύει πάρα πολύ το να γίνει μια συνεννόηση.",100268,""," ΙΩΑΝΝΗΣ ΠΑΝΟΥΣΗΣ",223,"",223
"5135","
"," Είναι σωστό αυτό όμως για τους άλλους;",100269,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5136","
"," Ναι, αλλά η χρηστή διοίκηση απαιτεί διαφάνεια. Το να είμαι εγώ με κάποιον και να τον βαθμολογώ ή έστω να είμαστε τρεις –τα έχουμε δει και στο πανεπιστήμιο, τι βγάζουν τρεις ή ένας ή δύο– είναι προβληματικό. Προσπαθώ να βρω θεσμικές δικλίδες στο δικό σας μοντέλο, κύριε Υπουργέ.
Δευτεροβάθμιο όργανο ενστάσεων. Πρέπει να υπάρχει ένα όργανο. Η πρότασή μου ήταν άλλη, να είναι το ΑΣΕΠ δευτεροβάθμιο. 
Πίνακας εμπειρογνωμόνων, με προτάσεις των ΑΕΙ και κλήρωση. Να γίνεται με προτάσεις των ΑΕΙ και αυτός που θα μπει στη συγκεκριμένη τριμελή επιτροπή να κληρώνεται. Τόσο απλό όσο ακούγεται. Είναι στο δικό σας μοντέλο και στη δική σας διάθεση, πιστεύω, να έχετε εξωτερικά κριτήρια αντικειμενικότητας. Μέχρι ενός σημείου, από εκεί και πέρα άνθρωποι είναι όλοι. Μην πάμε, δηλαδή, από ένα κράτος «στρατηγείο», που όλοι έχουμε συμφωνήσει, σε ένα κράτος «θεωρείο». Το κράτος «θεωρείο» είναι εκείνο στο οποίο μπαινοβγαίνει ο καθένας χωρίς να καταλάβει κανείς ποιος και τι ακριβώς κάνει.
Κύριε Υπουργέ, κάθε χρόνο, όπως είχα είπα και στην επιτροπή, οι πρόγονοί μας έκαναν αξιολόγηση των θεσμών. Έχει ενδιαφέρον να πούμε –εγώ θα το έβαζα και στον νόμο– ότι σε έναν χρόνο θα τα ξαναδούμε όλα αυτά. Και το θέμα της αξιολόγησης, όπως έχει τεθεί και το θέμα των επιλογών να τα ξαναδούμε σε έναν χρόνο και να έχουμε το θάρρος να τα διορθώσουμε.
Ξέρετε πολύ καλά ότι το κράτος ταυτίζεται πολλές φορές με τη δημόσια διοίκηση, όταν έχουμε πολιτική κρίση. Η Ιταλία και η Γαλλία έζησαν, ενώ δεν είχαν Κυβέρνηση. Επιβίωσαν ως κράτη, γιατί είχαν δημόσια διοίκηση. Το θέμα δεν είναι να κάνουμε έναν καινούργιο νόμο, το θέμα είναι να φτιάξουμε μια καινούργια αντίληψη. Άρα πρέπει να συμφωνήσει και η κοινωνία σε αυτό που κάνετε. Δεν είμαι βέβαιος ότι το έχει καταλάβει ή ότι θα συμφωνήσει. 
Ευχαριστώ πολύ.",100270,""," ΙΩΑΝΝΗΣ ΠΑΝΟΥΣΗΣ",223,"",223
"5137","
"," Ευχαριστούμε και εμείς.",100271,"Chairman","Δραγασάκης Ιωάννης",74,"",74
"5138","
"," Κύριε Πρόεδρε, θα ήθελα τον λόγο.",100272,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5139"," 
"," Τον λόγο έχει ο κ. Δερμεντζόπουλος.",100273,"Chairman","Δραγασάκης Ιωάννης",74,"",74
"5140"," 
"," Έχω να κάνω μια νομοτεχνική βελτίωση στην τροπολογία που καταθέσαμε.",100274,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5141","
"," Θέλετε να την διαβάσετε, κύριε Υπουργέ;",100275,"Chairman","Δραγασάκης Ιωάννης",74,"",74
"5142","
"," Όχι, κύριε Πρόεδρε. 
Την καταθέτω στα Πρακτικά, για να διανεμηθεί στους συναδέλφους.
(Στο σημείο αυτό ο Υφυπουργός Παιδείας και Θρησκευμάτων κ. Αλέξανδρος Δερμεντζόπουλος καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(να μπει η σελ.101)",100276,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5143","
"," Παρακαλώ να διανεμηθεί και στους συναδέλφους.
Κυρία Χρυσοβελώνη, έχετε τον λόγο.",100277,"Chairman","Δραγασάκης Ιωάννης",74,"",74
"5144","
"," Κύριε Πρόεδρε, κύριε Υπουργέ, άκουσα χθες τον κύριο Υπουργό και θα ήθελα να θίξω δύο ζητήματα τα οποία ο ίδιος έθεσε. Θεωρώ ότι θα είναι χρήσιμα και για τη σημερινή συζήτηση.
Σας άκουσα, κύριε Υπουργέ, να καταφέρεστε κατά της ΑΔΕΔΥ και να λέτε ότι παρανόμησε κατά την πρόσφατη απεργία της και μάλιστα να λέτε ότι θα την κρίνει η δικαιοσύνη –σήμερα, αν δεν κάνω λάθος- όπως ασφαλώς είχατε το δικαίωμα να ζητήσετε.
Όντως καταθέσατε αγωγή κατά της ΑΔΕΔΥ, όπως πράγματι σας δίνει το δικαίωμα να πράξετε ο νόμος. 
Το ερώτημα όμως, κύριε Υπουργέ, είναι καθαρά πολιτικό και όχι νομικό. Όταν λέτε συνέχεια πως οι συνδικαλιστικές οργανώσεις στο δημόσιο δεν εκφράζουν πλέον τους δημοσίους υπαλλήλους, όταν εσείς ο ίδιος ισχυρίζεστε ότι η συμμετοχή στην ΑΔΕΔΥ έχει απαξιωθεί, όταν παλαιότερα ανακοινώνατε πως δεν προκαλεί προβλήματα στις υπηρεσίες, καθώς τα ποσοστά των απεργών είναι πολύ μικρά, εγώ πραγματικά οφείλω σήμερα να αναρωτηθώ γιατί σας απασχολεί σήμερα δικαστικά η ΑΔΕΔΥ, αφού λέτε ότι δεν φοβάστε τις κινητοποιήσεις της ή ότι ο συνδικαλισμός έχει απαξιωθεί στα μάτια των εργαζομένων. Ποιος ήταν επομένως ο λόγος που σας οδήγησε να προσφύγετε στη δικαιοσύνη; Είναι ένα ερώτημα. 
Ένα άλλο ερώτημα που προέκυψε από τη χθεσινή σας ομιλία αφορά στο ίδιο το νομοσχέδιο. Για να παραφράσω το γνωστό ερώτημα θα αναρωτηθώ πραγματικά ποιος είναι εκείνος ο οποίος κυβερνά το Υπουργείο Διοικητικής Μεταρρύθμισης. Εχθές εσείς ο ίδιος δηλώσατε πως «εμείς, για να φθάσουμε σε αυτόν τον νόμο», δηλαδή σε αυτό το νομοσχέδιο, «συμβουλευτήκαμε εκτενώς ξένους και Έλληνες εμπειρογνώμονες». Και αμέσως μετά σπεύσατε να διευκρινίσετε πως το νομοσχέδιο συντάχθηκε αποκλειστικά από τις υπηρεσίες του Υπουργείου σας.
Εδώ προκύπτουν πρώτα απ’ όλα δύο απλά ερωτήματα. Ποιοι ήταν αυτοί οι εξωτερικοί εμπειρογνώμονες που σας βοήθησαν; Έχουν ονόματα; Θα μας ενημερώσετε σχετικά; 
Το δεύτερο ερώτημα είναι: ποιος τελικά διαμόρφωσε τον πυρήνα του νομοσχεδίου, οι εμπειρογνώμονες ή οι υπάλληλοι του Υπουργείου; Αυτό είναι σημαντικό, για να υπάρχει και κάποια αίσθηση λογοδοσίας. 
Και το τρίτο ερώτημα και το πλέον κρίσιμο, κύριε Υπουργέ, αν μου επιτρέπεται, είναι το εξής: Γιατί εξαιρέσατε από τους συντάκτες του νομοσχεδίου τον εαυτό σας και τους συμβούλους του υπουργικού σας γραφείου;
Θέλετε να απεκδυθείτε ευθυνών, φορτώνοντας τα πάντα στους γύρω και στους έξω ή μήπως αυτή τελικά είναι μία έμμεση παραδοχή ανεπάρκειας του επιτελείου σας; Και αν όχι, ποιοι ονομαστικά συμμετείχαν τελικά στη σύνταξη του κειμένου αυτού; Μπορούμε να μάθουμε επιτέλους ποιοι είναι ή μήπως είναι και αυτοί απόρρητοι, όπως οι εκθέσεις αξιολόγησης των δομών του δημοσίου; 
Και για να ξεκαθαρίσουμε, κύριε Υπουργέ, κάτι σε σχέση με τις εκθέσεις αξιολόγησης, θεωρώ απολύτως αδιανόητο να σας ρωτώ για πολλοστή φορά στην Επιτροπή για το πού βρίσκονται επιτέλους οι εκθέσεις αυτές και εσείς να καταθέτετε ένα χαρτί που να παραπέμπει στο site της Γενικής Γραμματείας Ενημέρωσης. 
Εσείς, κύριε Υπουργέ, είστε οξύνους. Δεν θα πρέπει όμως σε καμμία περίπτωση να υποτιμάτε την ικανότητα αντίληψης και των άλλων Βουλευτών. Γνωρίζετε άριστα ότι μας παραπέμψατε στα συμπεράσματα και όχι στα πλήρη κείμενα ορισμένων μόνον από τις εκθέσεις αξιολόγησης.
Μέχρι σήμερα ούτε μία –και το υπογραμμίζω- έκθεση αξιολόγησης δεν έχει αναρτηθεί στο διαδίκτυο. Θέλω να το τονίσω αυτό, γιατί έχει να κάνει με τη γενικότερη αξιοπιστία του Υπουργείου Διοικητικής Μεταρρύθμισης. 
Αφήνω όμως στην άκρη τις αξιολογήσεις δομών κι έρχομαι στις αξιολογήσεις προσωπικού του δημοσίου, που είναι και το αντικείμενο του παρόντος νομοσχεδίου.
Εδώ να θυμίσω πως το προηγούμενο συναφές νομοσχέδιο που συζητήσαμε εδώ, δηλαδή εκείνο για την αξιολόγηση των υπαλλήλων μέσω των ποσοστώσεων, το απέρριψε τελικά μέχρι και φορέας εποπτευόμενος από εσάς τον ίδιο. Μιλώ για το Εθνικό Κέντρο Δημόσιας Διοίκησης, νομικό πρόσωπο δημοσίου δικαίου του δικού σας Υπουργείου, που σας έστειλε υπόμνημα εξηγώντας σας γιατί ο νόμος περί ποσοστώσεων καλών και κακών δημοσίων υπαλλήλων είναι όχι μόνον επιστημονικά αυθαίρετος αλλά και απολύτως αντιφατικός. 
Σας εξήγησε ο πλέον αρμόδιος σε θέματα αξιολόγησης επιστημονικός φορέας της πολιτείας γιατί το νέο σύστημα επιστημονικά βρίσκεται τελείως στον «αέρα», για τον επιπρόσθετο λόγο ότι έρχεται σε αντίθεση και με τον ισχύοντα νόμο για τη διοίκηση με στόχους.
Καλό θα ήταν να ακούσουμε αν έχετε κάποιο σχόλιο πάνω σε αυτή την καταιγιστική, θεωρώ, κριτική που δεχθήκατε για το νέο σύστημα αξιολόγησης από το ίδιο σας το Υπουργείο. 
Δεν τα λέμε μόνον εμείς, δεν τα λένε μόνο οι δημόσιοι υπάλληλοι. Τα λέει –επαναλαμβάνω- ο ίδιος ο επιστημονικός φορέας της πολιτείας, ο οποίος είναι ο πλέον αρμόδιος για θέματα αξιολόγησης. 
Για να προχωρήσω με τις επιμέρους παρατηρήσεις των Ανεξάρτητων Ελλήνων στις διατάξεις του παρόντος νομοσχεδίου, θα ήθελα να σχολιάσω μία άποψη την οποία εξέφρασε ο κύριος Υπουργός για την αξιολόγηση στελεχών του δημοσίου από ιδιώτες.
Υπερασπιζόμενος, λοιπόν, τη συμμετοχή ιδιωτών εμπειρογνωμόνων στις επιτροπές αξιολόγησης, ο κύριος Υπουργός είπε πως είναι αναγκαία, καθώς, όπως είπε, ο ιδιωτικός τομέας βρίσκεται στη διαχείριση ανθρώπινου δυναμικού πολλά χρόνια μπροστά από το δημόσιο τομέα.
Στην αμέσως επόμενη φράση του έσπευσε να διευκρινίσει πως όλα τα μέλη της επιτροπής θα επιμορφώνονται από το Εθνικό Κέντρο Δημόσιας Διοίκησης, για να μπορούν να κάνουν σωστά την αξιολόγηση των μελλοντικών στελεχών. 
Τελικά, κύριε Υπουργέ, κάτι περίεργο συμβαίνει εδώ. Ή το δημόσιο –και επομένως και το Εθνικό Κέντρο Δημόσιας Διοίκησης- είναι εξειδικευμένο στον τομέα της αξιολόγησης και γι’ αυτό προσφεύγετε σ’ αυτό και ζητάτε τα φώτα του ή το δημόσιο, όπως δηλώσατε, είναι δεκαετίες πίσω. Ποιο από τα δύο, λοιπόν, ισχύει τελικά;
Δεν χρειάζεται να επανέλθω στο θέμα της μοριοδότησης των πτυχίων, των μεταπτυχιακών, κ.λπ.. Ο κύριος Υπουργός είναι απόλυτα αρνητικός σ’ αυτήν την απόλυτα αντικειμενική διαδικασία. Οι Ανεξάρτητοι Έλληνες είμαστε απόλυτα υπέρ αυτής και κάθε άλλης αντικειμενικής διαδικασίας που να προκύπτει από μέτρηση, μοριοδότηση, κ.λπ.. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Το ποιος από τους δύο έχει δίκιο το είπαν ήδη όλοι οι αρμόδιοι επιστημονικοί και κοινωνικοί φορείς, οπότε δεν έχει κανένα νόημα να επαναλαμβάνουμε τα ίδια και τα ίδια. Απλώς, επισημαίνω πως η απόλυτα αρνητική θέση του Υπουργείου κατά των τυπικών προσόντων, των επιμορφώσεων κ.λπ., των δημοσίων υπαλλήλων αγγίζει τα όρια της επίκρισης και της καταδίκης. Ειλικρινά, είναι μία στάση που δυσκολεύομαι να αντιληφθώ και φαίνεται πλέον να έχει αποκτήσει πολύ βαθιές ρίζες στο Υπουργείο Διοικητικής Μεταρρύθμισης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα κάνω χρήση και του χρόνου της δευτερολογίας μου, κύριε Πρόεδρε, και δεν θα ξαναμιλήσω.
Το βασικό καθήκον της επόμενης κυβέρνησης στο συγκεκριμένο Υπουργείο θα πρέπει να είναι, κατά τους Ανεξάρτητους Έλληνες, η εκρίζωση αυτής της νοοτροπίας με κάθε κόστος, γιατί το να επικρίνουμε τους δημοσίους υπαλλήλους επειδή έχουν κάνει σπουδές, θεωρώ ότι δεν στερείται μόνο λογικής αλλά και ηθικής βάσης, καθώς μας απομακρύνει από τον στόχο μας που θα έπρεπε να είναι η επιλογή των άξιων στο Δημόσιο. 
Γι’ αυτόν τον λόγο, οι Ανεξάρτητοι Έλληνες θα καταψηφίσουμε τα άρθρα 1, 2 και 3 που δεν επιδέχονται ουσιαστικής βελτίωσης.
Στο άρθρο 4 κάναμε κάποιες προτάσεις. Μάλιστα, κατέθεσα και σχετική βελτιωτική τροπολογία την οποία, κύριε Υπουργέ, διαπίστωσα ότι δεχθήκατε, ώστε να αναγνωρίζεται ομοιόμορφα η προϋπηρεσία υπαλλήλων στην Ευρωπαϊκή Ένωση και όχι μόνο σε κάποιες περιπτώσεις. 
Από τη στιγμή, λοιπόν, που τη δέχεστε, κύριε Υπουργέ, θα συμφωνήσουμε με το συγκεκριμένο άρθρο, καθώς θεωρούμε ότι είναι ορθό, όταν αναγνωρίζεται η περίοδος απόσπασης σε υπηρεσίες της Ευρωπαϊκής Ένωσης ως προϋπηρεσία επιπέδου τμηματάρχη, να αναγνωρίζεται επίσης ως απλή δημόσια υπηρεσία η θητεία ανθρώπων που διετέλεσαν υπάλληλοι των ίδιων οργάνων της Ευρωπαϊκής Ένωσης.
Θα καταψηφίσουμε το άρθρο 5 με τις μεταβατικές διατάξεις, για τους λόγους που ανέφερα εχθές και εξακολουθούν να ισχύουν και σήμερα. Ειλικρινά, δεν θα χρειάζονταν τρεις σελίδες μεταβατικών διατάξεων, εάν όντως μπορούσατε να εφαρμόσετε το νομοσχέδιό σας μέσα σε ένα εύλογο χρονικό διάστημα.
Τα άρθρα 6 και 7 θα τα καταψηφίσουμε, κύριε Υπουργέ, καθώς ουσιαστικά καταργείτε τη στοχοθεσία και την προαγωγική εκπαίδευση ακόμα και στις λίγες περιπτώσεις που αυτές υπάρχουν στο δημόσιο. Το ίδιο το ΕΚΔΔΑ σας είπε ότι κάτι τέτοιο είναι πολύ μεγάλο λάθος. Εμείς θεωρούμε πως δεν πρόκειται για αποτυχία του συστήματος διοίκησης με στόχους, αλλά για αποτυχία του ίδιου του Υπουργείου να το εφαρμόσει στο δημόσιο.
Στο άρθρο 8 θα δηλώσουμε «παρών».
Ως προς το άρθρο 9, κύριε Υπουργέ, δεν λάβαμε την αναλυτική ενημέρωση που ζητήσαμε σχετικά με τις τηλεπικοινωνιακές υπηρεσίες ύψους 47 εκατομμυρίων ευρώ που πρόκειται να καλύψετε μ’ αυτόν τον ιδιαίτερο τρόπο. Επειδή πρόκειται για ένα πολύ μεγάλο ποσό για το δημόσιο, καταψηφίζουμε αυτήν την ειδική ρύθμιση.
Σε ό,τι αφορά τις τροπολογίες, με το ίδιο ακριβώς σκεπτικό καταψηφίζουμε την τροπολογία για την ΥΠΑ. 
Κύριε Υπουργέ, θεωρούμε ότι 20 εκατομμύρια ευρώ είναι πολλά για συνεργεία καθαρισμού και μισθώματα.
Όμως, θα πούμε «ναι» στην τροπολογία του Υπουργού Παιδείας για τα εσπερινά λύκεια και για την Α΄ λυκείου στα υπόλοιπα λύκεια. Ο προτεινόμενος τρόπος βαθμολόγησης φαίνεται πιο δίκαιος από τον ισχύοντα, σε ό,τι αφορά τα σύνθετα μαθήματα.
Θα πούμε «ναι» στην τροπολογία για το ΣΕΕΔΔ, καθώς είναι αδήριτη η ανάγκη ενίσχυσής του με αποσπασμένο προσωπικό. Μόνο έτσι θα μπορέσει να επιτελέσει το πολυσύνθετο και απαιτητικό ελεγκτικό έργο του σε όλο το εύρος του δημοσίου.
Θα πούμε όχι στην τροπολογία σας για τους αποσπασμένους σε υπουργικά γραφεία. Ομολογώ, πως όταν διάβασα τον τίτλο, πραγματικά, φαντάστηκα πως πρόκειται για μία βελτιωτική κίνηση. Δυστυχώς, όμως, κύριε Υπουργέ, με διαψεύσατε και μάλιστα οικτρά. Αντί να ρυθμίσετε τα οξύτατα προβλήματα με τη στελέχωση των υπουργικών γραφείων από ένα πλήθος άχρηστων συμβούλων, αποσπασμένων δημοσίων υπαλλήλων κ.λπ., εσείς πράττετε το ακριβώς αντίθετο. Δηλαδή φέρνετε μία τροπολογία για να εισπράξουν αναδρομικά δύο μισθούς παραπάνω οι αποσπασμένοι που θα φέρουν οι νέοι Υπουργοί στα υπουργικά τους γραφεία μετά τον ανασχηματισμό.
Επειδή γνωρίζετε πως σε πολλές περιπτώσεις οι διορισμοί αυτοί θα γίνουν Αύγουστο και για να μη χάσουν οι συγκεκριμένοι τις πρόσθετες αποδοχές Ιουνίου και Ιουλίου, φέρνετε αυτήν τη «φωτογραφική» τροπολογία με αναδρομική ισχύ από 1ης Ιουνίου.
Κύριε Υπουργέ, αναρωτιέμαι. Εδώ που βρισκόμαστε, αυτό είναι τελικά που μας μάρανε; Αυτό είναι το κρίσιμο πρόβλημα που πρέπει να ρυθμίσουμε έτσι ώστε όλοι, όχι μόνο οι μετακλητοί σύμβουλοι αλλά και οι αποσπασμένοι υπάλληλοι, να πάρουν δυο μηνιάτικα παραπάνω στα υπουργικά γραφεία;
Εγώ προσωπικά σας ζήτησα, κύριε Υπουργέ, να κάνετε κάτι πολύ απλό για το οποίο όμως δεν μου απαντήσατε. 
Το πρόβλημά σας δεν πρέπει να είναι με τις αποδοχές αλλά θα έπρεπε να είναι με τα προσόντα του προσωπικού αυτού. Ξεκινώντας με τους διευθυντές των υπουργικών γραφείων, σάς ζήτησα να βάλετε μία διάταξη που πολύ απλά δεν θα επιτρέπει το διορισμό σε τέτοιες θέσεις αποφοίτων λυκείου. 
Παντού αλλού στο δημόσιο οι διευθυντές πρέπει να είναι κατηγορίας ΠΕ ή ΤΕ. Εσείς όμως εδώ επιμένετε να διατηρείτε στο π.δ. 63/2005 την πρόβλεψη για διευθυντές αποφοίτους λυκείου, ειδικά στα υπουργικά γραφεία. Επειδή μία τέτοια διάταξη θεωρώ ότι έρχεται σε ευθεία αντίθεση όχι μόνο με τις δικές σας διακηρύξεις αλλά και ότι δεν έχει και καμμία απολύτως σχέση με την αξιοκρατία, δηλώνουμε ότι εμείς θα καταψηφίσουμε  αυτήν την τροπολογία.",100278,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5145","
"," Παρακαλώ ολοκληρώστε.",100279,"Chairman","Δραγασάκης Ιωάννης",74,"",74
"5146","
"," Τελειώνω με δύο κουβέντες.
Πέρα όμως από το αναξιοκρατικό του πράγματος, τίθεται το ερώτημα γιατί επιμένετε να διατηρείτε μία τόσο περίεργη διάταξη σήμερα, την ώρα που, όπως προείπα, υπάρχουν άνθρωποι με πλήθος ακαδημαϊκών προσόντων, με πτυχία, μεταπτυχιακά και ειδικές γνώσεις. 
Γι’ αυτόν τον λόγο έστω και τώρα, κύριε Υπουργέ, θα σας παρακαλούσα να με διαψεύσετε ενσωματώνοντας την εν λόγω απλούστατη αλλαγή που προτείνουμε οι Ανεξάρτητοι Έλληνες. Θεωρώ ότι αυτό θα ήταν μια απτή απόδειξη ότι εσείς προσωπικά τουλάχιστον πιστεύετε στην αξιοκρατία στο δημόσιο. 
Σας ευχαριστώ.",100280,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5147","
"," Ευχαριστούμε και εμείς.
Ο κ. Λαμπρούλης έχει τον λόγο και μετά η κ. Τζάκρη.",100281,"Chairman","Δραγασάκης Ιωάννης",74,"",74
"5148","
","  Ευχαριστώ, κύριε Πρόεδρε.
Για το συγκεκριμένο νομοσχέδιο, όπως και χθες επί της αρχής το καταψήφισε το Κομμουνιστικό Κόμμα, για ακόμη μία φορά τοποθετούμαστε, λέγοντας ότι αποτελεί τη συνέχεια μιας σειράς παρεμβάσεων στη δημόσια διοίκηση που έχει ξεκινήσει αρκετά χρόνια πριν και έρχεται να συμπληρώσει, να ολοκληρώσει εξελίξεις που ο χαρακτήρας τους είναι αντικειμενικός και αναγκαίος για το σύστημα αλλά και για τη λειτουργία του, όπως βεβαίως αναδιαρθρώνονται σήμερα και είναι αναγκαίο για τις ειδικότερες και γενικότερες αναδιαρθρώσεις και τις δομικές αλλαγές που έχουν προωθηθεί έως σήμερα από τις κυβερνήσεις, σε νευραλγικούς τομείς της κρατικής μηχανής.
Έτσι και με το συγκεκριμένο νομοσχέδιο, η Κυβέρνηση κάνει ένα ακόμη βήμα εναρμόνισης των λειτουργιών της δημόσιας διοίκησης με τις σύγχρονες ανάγκες του κεφαλαίου, προκειμένου να  διασφαλίσει ότι τα στελέχη της δημόσιας διοίκησης όχι μόνο θα υλοποιούν αντιλαϊκές αποφάσεις της Κυβέρνησης αλλά και θα πρωτοστατούν παράλληλα, συμφωνώντας στις αποφάσεις αυτές, και βεβαίως στη στρατηγική αυτής της πολιτικής.
Έτσι και το συγκεκριμένο νομοσχέδιο αποτελεί έναν ακόμη κρίκο στην αλυσίδα των αντιλαϊκών αναδιαρθρώσεων στο δημόσιο που σχεδιάζονται και υλοποιούνται, όπως η αξιολόγηση, το νέο μισθολόγιο, οι διαθεσιμότητες, η κινητικότητα-απολύσεις, το Πειθαρχικό Δίκαιο, ο νέος μηχανισμός κινητικότητας στο πλαίσιο της αγοράς εργασίας, οι ιδιωτικοποιήσεις και στο δημόσιο τομέα. Πρόκειται για αναδιαρθρώσεις στις οποίες αποτυπώνεται η στρατηγική κεφαλαίου και Ευρωπαϊκής Ένωσης που εδώ και χρόνια σταδιακά υλοποιούνται και στη χώρα μας.
Βασικά εργαλεία σε αυτήν την κατεύθυνση βάσει του νομοσχεδίου, ενδεικτικά αναφέρουμε ότι αποτελούν. Η αφαίρεση των τυπικών προσόντων από τη διαδικασία, ως βασικού συντελεστή επιλογής. Η λογική του manager που προωθείτε για τις θέσεις των προϊσταμένων, το λεγόμενο «ανοιχτό σύστημα». Και σε αυτήν τη κατεύθυνση μπορεί να κάνει αίτηση κάποιος για άλλη υπηρεσία από αυτήν που υπηρετεί. Έτσι, λοιπόν, οι ενδιαφερόμενοι μπορούν να κάνουν αίτηση και να καταλαμβάνουν θέσεις σε οποιαδήποτε υπηρεσία, ανεξάρτητα από κλάδο και ειδικότητα. Η διαδικασία, επίσης, της συνέντευξης -η δομική συνέντευξη όπως ονομάζεται- και τα μεγάλα ποσοστά βαθμολόγησής της, έως 70%. Η συμμετοχή των ιδιωτών εμπειρογνωμόνων στις επιτροπές επιλογής. Όσο και να προσπαθεί η Κυβέρνηση να εξωραΐσει αυτό το ζήτημα, προτάσσοντας ότι ο ιδιώτης θα συμβάλει στην καλύτερη επιλογή κ.λπ., τα έχουμε δει τα χαμπέρια του ιδιωτικού τομέα, την επιλογή, τους τρόπους και το τι βιώνουν οι εργαζόμενοι στον ιδιωτικό τομέα χρόνια τώρα. Έτσι, λοιπόν, θα βάλετε «το λύκο να φυλάει τα πρόβατα». Αυτό κάνετε.
Βεβαίως, αυτή είναι η πολιτική σας και αυτήν την πολιτική υπηρετείτε, ενίσχυσης των επιχειρηματιών του μεγάλου κεφαλαίου. Και μέσα, λοιπόν, από αυτό το νομοσχέδιο, αυτόν ακριβώς το δρόμο υπηρετείτε. Έτσι, λοιπόν, και με αυτόν τον τρόπο επιλογής, επιδιώκεται η χειραγώγηση, ο πειθαναγκασμός στον εργαζόμενο και κυρίως, η στελέχωση της δημόσιας διοίκησης μόνο από πιστούς που ως συνειδητά, υπάκουα γρανάζια, θα κινούν τον κρατικό μηχανισμό στη βάση των άμεσων αλλά και μακροπρόθεσμων συμφερόντων της προωθούμενης πολιτικής. 
Και βέβαια το μέτρο διορισμού σε όλο το δημόσιο, μόνο πτυχιούχων ΑΕΙ και ΤΕΙ, θα έχει ως συνέπεια οι ταξικοί φραγμοί στη μόρφωση να γίνονται και ταξικοί  φραγμοί στη εργασία στο δημόσιο, γεγονός που οδηγεί στη συρρίκνωση των υπηρεσιών. Δείτε τι γίνεται με τα νοσοκομεία, τους Οργανισμούς Τοπικής Αυτοδιοίκησης και αλλού. Πρόκειται για επιδίωξη και στόχο που υλοποιείται ήδη, βοηθώντας ευκολότερα το πέρασμα της ιδιωτικοποίησης των υπηρεσιών αλλά και τομέων του δημοσίου. 
Έτσι το κύριο ζήτημα, δεν είναι το αν θα γίνεται γρηγορότερα ή με  αξιοκρατικά επιλεγμένους υπαλλήλους ή από άριστους ή από άξιους –όπως τέλος πάντων κατ’ επανάληψη διατυπώθηκε και στην Αίθουσα χθες και σήμερα συζητώντας για το νομοσχέδιο, αλλά και στην επιτροπή- στην κατεύθυνση δηλαδή εξυπηρέτησης του πολίτη από αξιοκρατικά επιλεγμένους υπαλλήλους κ.λπ., όπως για παράδειγμα, όσον αφορά την είσπραξη των φόρων ή των ανταποδοτικών τελών που επιβάλλονται από μια σειρά υπηρεσίες κοινωνικού χαρακτήρα που ιδιωτικοποιούνται ή λειτουργούν με τα περίφημα ιδιωτικοοικονομικά κριτήρια.  
Το κύριο, λοιπόν, είναι ποια πολιτική καλείται να διαχειριστεί η δημόσια διοίκηση. Και αυτή η πολιτική, είναι η καθορισμένη αντιλαϊκή κυβερνητική πολιτική, που βιώνει η πλειοψηφία των εργαζομένων στη χώρα μας. Είναι αυτονόητο πως το σύνολο των μέτρων που προωθούνται ενάντια στο έμψυχο δυναμικό της δημόσιας διοίκησης, όχι μόνο από το συγκεκριμένο νομοσχέδιο αλλά και από όσα έχουν ειπωθεί και έχουμε πει κι εμείς προηγουμένως, είναι μια από τις προϋποθέσεις, προκειμένου να ανταποκριθεί η δημόσια διοίκηση στο νέο ρόλο της και να υπηρετήσει καλύτερα τα συμφέροντα του κεφαλαίου. Και σίγουρα, όσο τα ταξικά χαρακτηριστικά του κράτους θα βαθαίνουν, τόσο και η δημόσια διοίκηση, ο ρόλος της, το περιεχόμενο και η αποστολή της και προς τα μέσα, στους εργαζόμενους δηλαδή, αλλά και προς τα έξω, στον λαό, θα χαρακτηρίζονται από όλο και πιο μεγάλη ταξικότητα, σε βάρος της μεγάλης πλειοψηφίας του λαού μας. 
Συνεπώς κατά τη γνώμη μας, η ουσία του προβλήματος, του ζητήματος του δημόσιου τομέα, έχει να κάνει με τον προσανατολισμό που αυτός έχει, με το γεγονός ότι υπηρετεί συγκεκριμένες στρατηγικές στοχεύσεις της άρχουσας τάξης και όχι μια φιλολαϊκή ανάπτυξη σε όφελος των κοινωνικών λαϊκών αναγκών και δικαιωμάτων. 
Είναι γεγονός, πως για να υπάρξει φιλολαϊκή δημόσια διοίκηση πρέπει πρωτίστως να υπάρξει φιλολαϊκή κοινωνικοοικονομική ανάπτυξη και φιλολαϊκό κράτος. Και για να επιτευχθεί αυτός ο στόχος, απαιτούνται ριζικότερες και βαθύτερες αλλαγές σε επίπεδο κοινωνίας και οικονομίας, που θα αντανακλώνται βεβαίως και στη δημόσια διοίκηση. 
Στη βάση αυτών, εμείς καταψηφίζουμε τα άρθρα του νομοσχεδίου πλην του άρθρου 8 όπου δηλώνουμε παρών, γιατί διαφωνούμε στις παραγράφους 1, 2, 3 και 4 του ογδόου άρθρου. Ενδεχομένως, θα βλέπαμε θετικά την τελευταία παράγραφό του.
Θα ήθελα να κάνω μια αναφορά στην τροπολογία του Υπουργείου Παιδείας, με γενικό αριθμό 1543 και ειδικό 81. Να πούμε ότι το Κομμουνιστικό Κόμμα, κατέθεσε τροπολογία στη βάση του ζητήματος που έχει ανακύψει. Θέλουμε, όμως, να τονίσουμε ότι οι εξελίξεις και στο ζήτημα αυτό επιβεβαιώνουν πως και η συγκεκριμένη τροπολογία που κατέθεσε το Υπουργείο Παιδείας, είναι στην κατεύθυνση της αναζήτησης νέων μορφών απόρριψης  των μαθητών από το σχολείο. Άλλωστε, στελέχη του Υπουργείου Παιδείας δήλωσαν πως δεν είναι πρόβλημα το 15% των μαθητών να μην ολοκληρώνει το σχολείο και να στρέφεται πρόωρα στην κατάρτιση και στη μαθητεία. 
Τη λύση στο πρόβλημα της μαθητικής διαρροής αλλά και της κατάκτησης υψηλού μορφωτικού επιπέδου, την έχουμε καταθέσει, συζητώντας πέρυσι το επίμαχο νομοσχέδιο, που έγινε νόμος του κράτους, ο ν. 4186/2013. Έτσι, η λύση κατά τη γνώμη μας, βρίσκεται στην κατοχύρωση της ενιαίας δωδεκάχρονης υποχρεωτικής γενικής εκπαίδευσης, όπου κανείς δεν θα περισσεύει από τη μαθησιακή διαδικασία και ο οποιοσδήποτε βαθμός προαγωγής, θα αποτελεί στοιχείο παιδαγωγικής ανατροφοδότησης και όχι αποκλεισμού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε μισό λεπτό. 
Βεβαίως, όπως αναφέρεται και στο σχετικό κείμενο-τροπολογία της ΟΛΜΕ, θύματα της αντιεκπαιδευτικής αυτής πολιτικής του Υπουργείου Παιδείας, που επέμεινε  μέχρι τέλους στην υλοποίηση του ν. 4186/2013 και συγκεκριμένα της τράπεζας θεμάτων και του τρόπου προαγωγής από την Α΄ λυκείου, είναι οι μαθητές. 
Τα πρόσφατα αποτελέσματα με πάνω από 23% των μαθητών να παραπέμπονται για τις εξετάσεις το Σεπτέμβρη, δείχνουν με τον πιο δραματικό τρόπο τις πραγματικές στοχεύσεις του νόμου -και της πολιτικής βεβαίως- δηλαδή να μειώσει τον αριθμό των μαθητών στο λύκειο, ωθώντας τους βίαια στην πρόωρη κατάρτιση μετά το γυμνάσιο και στη μαθητεία. 
Βέβαια, οι πρόσφατες προεκλογικές εξαγγελίες του Υφυπουργού Παιδείας και η τροπολογία που κατατέθηκε στη Βουλή, αποδείχθηκε ήδη πως δεν αντιμετωπίζουν το πρόβλημα. Ο μεγάλος αριθμός των μαθητών που παραπέμπονται για το Σεπτέμβρη παραμένει ίδιος κατά 80%-90%. Και, βεβαίως, οι οικογένειες θα αναγκαστούν για το Σεπτέμβρη να πληρώσουν από το υστέρημά τους για την προετοιμασία των παιδιών τους, εν όψει των εξετάσεων του Σεπτεμβρίου. Βέβαια, κάποιοι τρίβουν τα χέρια τους. 
Στις παρούσες συνθήκες –γι’ αυτό λέμε ότι καταθέσαμε και τροπολογία- το Κομμουνιστικό Κόμμα στηρίζει και καταθέτει την τροπολογία της ΟΛΜΕ για  τις εξετάσεις στο λύκειο. 
Επιτρέψτε μου μία σύντομη αναφορά. Ειπώθηκε προηγουμένως από κάποιους συναδέλφους. Έως πότε θα κρατήσει αυτό το βάσανο –θα έλεγα- με τους εργαζόμενους  που είχαν λάβει μέρος στο διαγωνισμό του ΑΣΕΠ το 1998;  Έχουν περάσει δεκαπέντε - δεκαέξι χρόνια και χίλιοι πεντακόσιοι εργαζόμενοι ακόμη περιμένουν διορισμό. Αυτό κι αν είναι -όχι μόνο- ασυνέπεια! Εδώ, όμως, οι εργαζόμενοι πρέπει να βγάλουν συμπεράσματα. Βεβαίως, έχουν αφεθεί στη μοίρα  τους, στην τύχη τους, όπως και άλλοι εργαζόμενοι, και νομίζω ότι η Κυβέρνηση οφείλει να αποκαταστήσει αυτήν την αδικία απέναντι σε αυτό το κομμάτι, αν θέλετε. Υπάρχουν πάμπολλοι διαγωνισμοί και πάμπολλες αναμονές μεγάλου αριθμού εργαζομένων είτε μέσω ΑΣΕΠ είτε με διάφορους άλλους τρόπους, που έχουν προκηρυχθεί  έως σήμερα οι διαγωνισμοί. 
Κύριε Πρόεδρε, ευχαριστώ για την ανοχή.",100282,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5149","
"," Και εμείς ευχαριστούμε. 
Τον λόγο έχει η κ. Τζάκρη.",100283,"Chairman","Δραγασάκης Ιωάννης",74,"",74
"5150"," 
"," Κυρίες και κύριοι Βουλευτές, δεν μπορώ να μπω στην εισήγησή μου επί των άρθρων στο νομοσχέδιο που συζητάμε σήμερα για την επιλογή των στελεχών της διοίκησης, χωρίς βεβαίως να κάνω μία αναφορά στη διαδικασία που προηγήθηκε. 
Βεβαίως, επιλέξαμε ως Ανεξάρτητοι Δημοκρατικοί Βουλευτές να είμαστε απόντες, για να μη νομιμοποιήσουμε την κοινοβουλευτική Πλειοψηφία σε αυτήν τη διαδικασία-παρωδία που προηγήθηκε. Όμως, θέλω ξεκάθαρα να πω ότι βρισκόμαστε ενώπιον της πιο αυταρχικής και πιο απονομιμοποιημένης κυβέρνησης της Μεταπολίτευσης. 
Είναι απίστευτα, κυρίες και κύριοι συνάδελφοι, αυτά που συμβαίνουν στη χώρα. Έχουν νοθευτεί όλοι οι θεσμοί. Το λέω  ευθαρσώς και θεωρώ χωρίς καμμία υπερβολή, ότι η χώρα πλέον βρίσκεται υπό διεθνή εκβιασμό από τους δανειστές, τον οποίο εκβιασμό εκτελούν στο εσωτερικό της χώρας η συγκυβέρνηση του πολιτικού κατήφορου του ΠΑΣΟΚ και της Νέας Δημοκρατίας. 
Κλείνουν τη Βουλή και νοθεύουν την ίδια τη δημοκρατία, αλλάζουν Βουλευτές που διαφωνούν με νομοσχέδια τα οποία δεν θα περνούσαν διαφορετικά. Σύσσωμη η Κοινοβουλευτική Ομάδα του ΠΑΣΟΚ έχει κρυφτεί, είναι τελείως εξαφανισμένη. Ακόμα και Βουλευτές της Νέας Δημοκρατίας αντικαθίστανται στις γνωστές διαδικασίες. 
Επομένως, κυρίες και κύριοι συνάδελφοι, δεν πρόκειται πλέον για την επιλογή πολιτικών. Πρόκειται ξεκάθαρα για την ίδια τη δημοκρατία. Δεν μπορούμε πλέον να συζητούμε για διαδικασίες, τη στιγμή που οι ίδιοι οι Βουλευτές δεν μπορούν να τοποθετηθούν για τα πλέον σημαντικότερα ζητήματα. 
Το νομοσχέδιο για τη ΔΕΗ -για τη μικρή ΔΕΗ όπως λέγεται- δεν συζητήθηκε στην Ολομέλεια της Βουλής, κυρίες και κύριοι συνάδελφοι, επειδή ακριβώς δεν θα περνούσε, όπως δεν συζητήθηκε στην Ολομέλεια της Βουλής το προδικαστικό ζήτημα για το νομοσχέδιο, επειδή οι απώλειες για την Κυβέρνηση θα ήταν τόσο σημαντικές, που θα τίθετο εν αμφιβόλω η πορεία της. 
Πείτε μου εσείς έναν καθηγητή, ένα θεωρητικό, ένα συνταγματολόγο, που να υποστηρίζει ότι το προδικαστικό ζήτημα και το άρθρο 44 του Συντάγματος, που θα εξέταζε δηλαδή τις προτάσεις αν είναι συμβατές ή εν πάση περιπτώσει αν είναι ομοειδείς κι αν συνίστανται, υπάρχουν, συγκροτούνται οι εκατόν είκοσι ψήφοι που απαιτούνται για να δει το θέμα της συγκρότησης της διεξαγωγής του δημοψηφίσματος, κρίνεται από το Τμήμα της Βουλής και όχι από την Ολομέλειά της. Με λίγα λόγια έχετε νοθεύσει για μια ακόμη φορά τις διαδικασίες. 
Έρχομαι τώρα στο νομοσχέδιο το οποίο συζητάμε σήμερα, κυρίες και κύριοι συνάδελφοι, και συγκεκριμένα στο άρθρο 1 που τροποποιεί το άρθρο 84 του Υπαλληλικού Κώδικα. 
Ουσιαστικά δεν επέρχεται καμμία καινοτομία με το παρόν νέο σύστημα αξιολόγησης. Το βασικό κριτήριο αξιολόγησης, παραμένει η αρχαιότητα. Αυτό διαιωνίζει τα προβλήματα που ήδη ξέρουμε, την αναξιοκρατία, την κομματοκρατία, το ρουσφέτι, την έμμεση και ενίοτε άμεση παραβίαση της νομιμότητας, της κρίσης, φέρνει φορμαλισμό και δικομανία σε βάρος της διοικητικής αποτελεσματικότητας και της αποδοτικότητας. Η αρχαιότητα, δεν συμβάλλει επ’ ουδενί στην επιλογή των ικανότερων για την υποστήριξη της καινοτομίας, γιατί απλά αξιοκρατία και αρχαιότητα, δεν είναι έννοιες συμβατές. 
Το σχέδιο νόμου, έχει μόνο μια σαφή επιδίωξη, όπως κατέδειξα και χθες κατά τη συζήτηση επί της αρχής και θα καταδείξω και στη συνέχεια της τοποθέτησής μου. Προσποιείται ότι εισάγει την αξιοκρατία στο δημόσιο, ενώ διαιωνίζει -και μάλιστα με τον πλέον άγαρμπο τρόπο- τις κακές πρακτικές του παρελθόντος. 
Πρόκειται περί ενός συμβολικού νόμου, με τον οποίο η Κυβέρνηση και ο Υπουργός συνεχίζουν την πρακτική που πολύ καλά γνωρίζουν. Καμώνονται τους μεταρρυθμιστές, ελπίζοντας ότι θα ψαρέψουν σε θολά νερά -ελάχιστα ελπίζω- πολιτικά οφέλη από εκείνους που θα πιστέψουν στη μεταρρυθμιστική υποκρισία τους. Επίσης, παρουσιάζονται προς τους δανειστές ωσάν να προωθούν τις δομικές μεταρρυθμίσεις, ευελπιστώντας ότι θα κερδίσουν την ανοχή τους και πάντως τον απαραίτητο πολιτικό χρόνο, που κι αυτός στενεύει επικίνδυνα.
Πρέπει, όμως, να ξέρουν και οι δανειστές που επιτηρούν το πρόγραμμα δημοσιονομικής σταθερότητας της χώρας αλλά πάνω απ’ όλα ο ελληνικός λαός, ότι προσποιούνται τους μεταρρυθμιστές, τη στιγμή που στήνουν το πιο σκληρό κομματικό κράτος της Δεξιάς, για να πάμε με αυτό σε εκλογές.
Θέλω να έρθω τώρα στο άρθρο 1 του νομοσχεδίου, που τροποποιεί το άρθρο 85 του Υπαλληλικού Κώδικα. Υπάρχει μια εσωτερική αντίφαση, όπως προηγουμένως ανέφερα, μεταξύ του κριτηρίου της αρχαιότητας που θέτει το άρθρο αυτό ως προϋπόθεση για να μπει κάποιος στη δεξαμενή των προς επιλογή προϊσταμένων και της απαίτησης για εξετάσεις πολλαπλών επιλογών, το λεγόμενο «multiple choice». Είναι αδύνατον να γίνει εκτίμηση ουσιαστικών προσόντων μέσα από μία τέτοια διαδικασία. 
Χωρίς σαφή περιγράμματα θέσεων, τις οποίες θα καταλαμβάνουν οι υποψήφιοι προς κρίση, χωρίς ομαδοποίηση των θέσεων, ούτως ώστε να αναδειχθούν τα κοινά χαρακτηριστικά τους και να γίνει εν συνεχεία ομαδοποίηση και των υποψηφίων για την κατάληψή τους, πώς μπορεί να γίνει μια αντικειμενική αξιολόγηση των δεξιοτήτων τους; Ακόμη κι αν ήταν δυνατό να γίνει αυτό, ποιες είναι οι απαιτήσεις στις θέσεις που αυτοί θα καταλάβουν; 
Τα έργα που προέβλεπαν επαγγελματικά περιγράμματα για τις θέσεις ευθύνης προϊσταμένων, διευθυντών, γενικών διευθυντών στο Υπουργείο Διοικητικής Μεταρρύθμισης και Ηλεκτρονικής Διακυβέρνησης, σταμάτησαν με βίαιη παρέμβαση των προηγούμενων, επίσης, μεταρρυθμιστών Υπουργών της Κυβέρνησης. Αντικαταστάθηκαν από τα ευτελή και ουδέποτε ισχύσαντα περιγράμματα πρώην Υπουργού, την υποκριτική πολιτική του οποίου φαίνεται ότι ακολουθεί και ο νυν Υπουργός.
Θέλω να έρθω, όμως, σε αυτά που ειπώθηκαν χθες. 
Κυρίες και κύριοι συνάδελφοι, θα πρέπει να διευκρινίσουμε ότι το όργανο το οποίο θα διεξάγει τη συνέντευξη, επ’ ουδενί δεν θα είναι το ίδιο το ΑΣΕΠ. Ένα μέλος μόνο του ΑΣΕΠ συμμετέχει στην όλη διαδικασία προς επίφαση αξιοκρατίας. Όπως είπα και χθες, ουσιαστικά αποτελεί το ξεκάρφωμα της ρουσφετολογικής διαδικασίας. 
Τα υπόλοιπα μέλη, θα είναι η πολυδιαφημισμένη συμμετοχή του ιδιωτικού τομέα, δηλαδή ο συνταξιούχος δημόσιος υπάλληλος και ο συνταξιούχος δικαστικός. Το τρίτο μέλος, βέβαια, θα είναι ο επιλεγόμενος προϊστάμενος του Υπουργείου, που θα επιλεγεί από τον ίδιο τον Υπουργό. 
Επίσης, το ΑΣΕΠ σε καμμία των περιπτώσεων δεν θα είναι το όργανο, το οποίο θα αρχίσει και θα ολοκληρώσει τη διαδικασία όχι μόνο της αξιολόγησης αλλά και της τοποθέτησης του ιδίου του κρινόμενου. 
Στην προκείμενη περίπτωση τι γίνεται; Ακόμη κι αν υποθέσουμε –που κατά την άποψή μου είναι ουτοπικό- ότι όλα αυτά τα όργανα θα στελεχωθούν, θα συγκροτηθούν, θα βγουν όλες αυτές οι πράξεις που απαιτούνται, το ΑΣΕΠ θα έχει ένα πολύ μικρό μέρος συμμετοχής στη συνολική διαδικασία. 
Κατ’ αρχάς, ρώτησα χθες την παριστάμενη Υπουργό να μου πει σε ποια χώρα του κόσμου γίνεται αξιολόγηση και διάγνωση ικανοτήτων με «multiple choice» εξετάσεις και μου απάντησε ότι γίνεται επιλογή στην Ευρωπαϊκή Επιτροπή, που δεν έχει καμμία σχέση, βεβαίως, με τις δημόσιες διοικήσεις ο οποίος είναι ένας ευρύτερος τομέας. Είπα χθες ότι οι θέσεις είναι τριάντα έξι χιλιάδες διακόσιες έντεκα, για τις οποίες θα κριθούν εκατόν τριάντα έξι χιλιάδες εννιακόσιοι ογδόντα τέσσερις υποψήφιοι. 
Πραγματικά, κύριε Υπουργέ, ερωτώ κι εσάς που βρίσκεστε σήμερα εδώ το εξής: Πώς θα επιλεγεί γενικός διευθυντής στο Υπουργείο Περιβάλλοντος με αρμοδιότητα τα αγροτικά έργα -ένα παράδειγμα λέω- και πώς θα διαπιστώσουμε την καταλληλότητα του προσώπου αυτού μέσα από «multiple choice» κριτήρια, μέσα από «multiple choice» ερωτήσεις και εξετάσεις. Ας υποθέσουμε, λοιπόν, ότι αυτό είναι, πραγματικά, εφικτό και θα γίνει. Γιατί μετά, θα πρέπει να περάσει από τη διαδικασία της συνέντευξης; Τι θέλουμε να δούμε από τη διαδικασία της συνέντευξης; Την προσωπικότητα; Το ήθος; Τη δυναμικότητα του χαρακτήρα; Μα οι διατάξεις που υπάρχουν στο υφιστάμενο Δημοσιοϋπαλληλικό Κώδικα, είναι επαρκέστατες για να κρίνουμε αυτές τις αδυναμίες, αν κάποιος υποθέσουμε ότι έχει αυτές τις αδυναμίες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα να κάνω χρήση και της δευτερολογίας μου. 
Θα προχωρήσω ακόμα παρακάτω. Εφόσον τελειώσει και η διαδικασία της συνέντευξης -με τον τρόπο τον οποίο την περιγράφετε εσείς, που κατά την άποψή μου δεν είναι ούτε αυτή εφικτή και νομίζω ότι εκθέτετε ανεπανόρθωτα και το ΑΣΕΠ- γιατί, κύριε Υπουργέ, δεν ολοκληρώνεται εκεί η διαδικασία. δηλαδή στη συνέντευξη του ΑΣΕΠ; Το ΑΣΕΠ, θα έπρεπε να είναι το όργανο που ολοκληρώνει τη διαδικασία. Όμως εσείς αποκρύπτετε συστηματικά από τον ελληνικό λαό ότι όλα αυτά είναι εισηγήσεις που έρχονται ενώπιον σας και ότι εσείς τελικά θα επιλέξετε τον προϊστάμενο, το γενικό διευθυντή και το διευθυντή. Όλα αυτά, επομένως, είναι προφάσεις εν αμαρτίαις. Το ορθότερο θα ήταν να ολοκληρώνεται η διαδικασία στο ΑΣΕΠ, όπως ακριβώς γίνεται και με τη διαδικασία των προσλήψεων στο δημόσιο τομέα. 
Βεβαίως, θα ήθελα να ρωτήσω εδώ, γιατί επιλέξατε εσείς να είστε ο επιλέγων και ο τελικός κριτής. Αυτό το σχέδιο θα ισχύσει ποτέ; Κατά την άποψη μου δεν θα εφαρμοστεί ποτέ και το ξέρουμε όλοι πάρα πολύ καλά. Όμως, ξέρουμε ακόμη καλύτερα ότι η πραγματική επιδίωξη της πολιτικής ηγεσίας του Υπουργείου Διοικητικής Μεταρρύθμισης, είναι το μεταβατικό στάδιο. Στο κύριο στάδιο, θέλετε να επιλέγετε ουσιαστικά αυθαίρετα τους ανθρώπους της αρεσκείας σας. Σας είπα, όμως, ότι αυτό που, πραγματικά, που σας ενδιαφέρει είναι το μεταβατικό στάδιο, όπου εκεί δεν είστε υποχρεωμένος να τηρείτε κανένα πρόσχημα και καμμία διαδικασία. Θα μου πείτε ότι θα μπορούσατε και με το παρόν σύστημα των μεταβατικών επιλογών και των απευθείας αναθέσεων να το πράξετε. Δεν έχετε, όμως, ένα πρόσχημα -αν θέλετε- για να προβείτε στη ριζική αλλαγή όλων των στελεχών και όλης της ηγεσίας της δημοσιοϋπαλληλικής ιεραρχίας. Τώρα, με το παρόν νομοσχέδιο βρίσκεται μπροστά σας. 
Αν, πραγματικά, θέλουμε να εγκαταστήσουμε μία αξιοκρατική διαδικασία στο δημόσιο κατά την επιλογή των στελεχών της δημόσιας διοίκησης, δύο επιλογές θα είχαμε, κυρίες και κύριοι συνάδελφοι. 
Η μία, είναι αυτό που περιγράφει ο ν.3839/2010, με τον οποίο καμμία πολιτική ηγεσία δεν ασχολήθηκε από τότε που ψηφίστηκε μέχρι σήμερα και που, πραγματικά, αφήνει την επιλογή εκτός της πολιτικής ηγεσίας του Υπουργείου Διοικητικής Μεταρρύθμισης, εφόσον ο μηχανισμός ο οποίος τίθεται είναι απολύτως αντικειμενικός. 
Η δεύτερη, είναι η αναλογική εφαρμογή του ν. 2190/1994, του λεγόμενου δηλαδή νόμου Πεπονή, που ισχύει για τις προσλήψεις στο δημόσιο τομέα, όπου -το ξαναλέω- εκεί το ΑΣΕΠ είναι το κυρίαρχο όργανο, αυτό που αποφασίζει από την πρώτη έως την τελευταία στιγμή για την πρόσληψη του υπαλλήλου. Άλλος τρόπος, δυστυχώς, δεν υπάρχει. 
Θέλω να αναφερθώ, όμως, και στις τροπολογίες. Θα καταψηφίσω όλες τις τροπολογίες οι οποίες προτείνονται είτε από το Υπουργείο είτε από συναδέλφους όλων των παρατάξεων εκτός μίας, η οποία νομίζω ότι κρίνεται αναγκαστική, εξαιτίας των προβλημάτων που ανέκυψαν κατά τις εξετάσεις της Α΄ λυκείου, γιατί διαφορετικά μεγάλος αριθμός μαθητών θα μείνει μετεξεταστέος στην Α΄ τάξη του λυκείου. 
Υπερψηφίζω, επομένως, την τροπολογία με τις νομοτεχνικές βελτιώσεις του Υπουργείου Παιδείας, που αφορά το διαφορετικό τρόπο βαθμολόγησης των μαθητών στην Α΄ λυκείου και στα εσπερινά λύκεια.
Σας ευχαριστώ, κύριε Πρόεδρε, και για την ανοχή σας ως προς το χρόνο.",100284,""," ΘΕΟΔΩΡΑ ΤΖΑΚΡΗ",273,"",273
"5151","
"," Ολοκληρώθηκε ο κατάλογος των ειδικών αγορητών.
Εισερχόμαστε στον κατάλογο των ομιλητών. Έχουν εγγραφεί στον κατάλογο ο κ. Παυλόπουλος, ο κ. Κοντός, η κ. Φωτίου, ο κ. Σαλτούρος, ο κ. Πετράκος, η κ. Κωνσταντοπούλου και η κ. Τριανταφύλλου.
Τον λόγο έχει ο κ. Παυλόπουλος.",100285,"Chairman","Δραγασάκης Ιωάννης",74,"",74
"5152","
"," Ευχαριστώ, κύριε Πρόεδρε.
Κύριε Υπουργέ, στον τόπο μας συχνά φειδωλευόμαστε τον έπαινο από φθόνο ή τον σπαταλούμε από ιδιοτέλεια. Επειδή δεν θέλω να πέσω σ’ αυτήν την παγίδα, πρέπει να πω μερικά πράγματα τα οποία είναι αλήθειες. 
Η συζήτηση του νομοσχεδίου αυτού, έδωσε τη δυνατότητα να αποδείξετε κάτι το οποίο καλό θα είναι να το υιοθετούν και οι συνάδελφοί σας. Δηλαδή ότι η συζήτηση δεν ήταν τυπική. Είχε ουσία, ακούσατε, έγιναν σημαντικές μεταβολές, όσο βέβαια μπορούσαν να γίνουν μέσα στη «φιλοσοφία» του νομοσχεδίου. Χαίρομαι πραγματικά γιατί και τις απόψεις της Επιστημονικής Υπηρεσίας της Βουλής τις υιοθετήσατε και τις απόψεις συναδέλφων τις είδατε.
Μερικές μεταβολές είναι καίριες. Πρέπει να επισημάνω τη μεταβολή που έγινε για το Σώμα Επιθεωρητών – Ελεγκτών Δημόσιας Διοίκησης, ώστε να αποκτήσει σιγά-σιγά τη νομική αυτοτέλεια και την ομοιογένεια την οποία πρέπει να έχει το Σώμα αυτό. Διότι πραγματικά, έτσι όπως έρχονται τα πράγματα, θα παίξει έναν καίριο ρόλο στο μέλλον και καλό είναι να το ενισχύσετε ακόμα περισσότερο για να μπορέσει να παίξει αυτόν το ρόλο ανεπηρέαστο και ανεξάρτητο.
Επίσης, σωστά κάνατε τις μεταβολές οι οποίες αφορούν στο ζήτημα της συνέντευξης με τη συμμετοχή εμπειρογνωμόνων, οι οποίοι προέρχονται από το δημόσιο τομέα και γνωρίζουν το δημόσιο management. Θα το λέω πολλές φορές. Ναι, άνθρωποι που έχουν ζήσει τον ιδιωτικό τομέα, μπορούν να συμβάλουν σημαντικά αλλά ιδίως στην κρίση δημοσίων υπαλλήλων δεν είναι ό,τι καλύτερο, γιατί ο τρόπος με τον οποίο διοικούνται τα νομικά πρόσωπα ιδιωτικού δικαίου, δηλαδή οι κοινές επιχειρήσεις, δεν είναι ο ίδιος. Δεν είναι σχεδόν ποτέ όμοιος με τη διαχείριση που πρέπει να γίνεται στο χώρο του δημόσιου τομέα.
Κύριε Υπουργέ, είπα πριν ότι οι αλλαγές που κάνατε είναι αλλαγές που μπορούσαν να γίνουν στο πλαίσιο ενός νομοσχεδίου το οποίο έχει μία συγκεκριμένη φιλοσοφία. Εγώ ξέρω ότι δεν είναι σίγουρα αυτή η φιλοσοφία που υιοθετείτε πλήρως αλλά είστε κι εσείς δέσμιος, ενός παρελθόντος το οποίο ξεκίνησε από ένα νομοσχέδιο που έχει πολλά σημεία τα οποία –το τονίζω- δημιουργούν μία γραφειοκρατία εξαιρετικά επικίνδυνη. Γιατί μπορεί να διαιωνίσει μεταβατικές διατάξεις.
Ξαναλέω, λοιπόν, ότι για να αποδείξετε ότι δεν συμβαίνει αυτό, μόλις το νομοσχέδιο δημοσιευθεί στην Εφημερίδα της Κυβερνήσεως ως νόμος του κράτους, ξεκινήστε όσο το δυνατόν συντομότερα την εφαρμογή του, μ’ όλα τα ελαττώματα που μπορεί να έχει, ώστε να κερδίσουμε χρόνο για να μην εφαρμοσθούν για πολύ οι μεταβατικές διατάξεις οι οποίες υπάρχουν. Το λέω αυτό, γιατί θα βρείτε μπροστά σας πολλά πράγματα τα οποία είναι δύσκολα στην εφαρμογή τους όπως, παραδείγματος χάριν, ο γραπτός διαγωνισμός. 
Εγώ είμαι βέβαιος μέσα μου ότι αντιλαμβάνεσθε ότι ο γραπτός διαγωνισμός δεν προσφέρει σχεδόν τίποτα αλλά τι να κάνουμε; Στον τόπο μας θεωρούμε ότι ο όσο το δυνατόν πιο αντικειμενικός τρόπος, είναι κάτι το οποίο μας διευκολύνει για να βγάλουμε από πάνω μας την ευθύνη ότι δεν κάνουμε νεποτικές κρίσεις. Ενώ πρέπει να έχουμε το θάρρος να αναλαμβάνουμε το κόστος και να λέμε πως ό,τι κάνουμε, το κάνουμε αξιοκρατικά, για να διευκολυνθεί η ταχύτητα με την οποία εφαρμόζονται οι μεταρρυθμίσεις. Εύχομαι να κάνω λάθος και ο γραπτός διαγωνισμός να αποδώσει αλλά πολύ φοβάμαι ότι ο διαγωνισμός θα είναι δύσκολο να εφαρμοσθεί στην πράξη, τουλάχιστον στην έκταση στην οποία εφαρμόζεται για τους διευθυντές. 
Επίσης, για να μπορέσετε να εξασφαλίσετε την αντικειμενικότητα, επειδή ξέρουμε τι κυκλοφορεί γύρω-γύρω, έρχεστε και βάζετε ένα σωρό εγγυήσεις για το θέμα της συνέντευξης. Να το θυμάστε. Όσο περισσότερο περίπλοκες για λόγους αντικειμενικότητας φαίνονται οι ρυθμίσεις αυτές, τόσο δυσκολότερη θα γίνεται η αιτιολογία της συνέντευξης από πλευράς οργάνων τα οποία την κάνουν. Με αποτέλεσμα ο δικαστικός έλεγχος, να οδηγεί πολλές φορές στην ακύρωση των σχετικών διοικητικών πράξεων. Κάποτε είναι ανάγκη να λέμε «ναι, αυτό πιστεύω, αυτό κάνω» και ας αφήσουμε τους άλλους να πιστεύουν ό,τι νομίζουν, αρκεί να υπηρετηθεί το δημόσιο συμφέρον. 
Άκουσα την κριτική που σας έκανε προηγουμένως η κ. Τζάκρη, σχετικά με το θέμα του ότι ένα μόνο μέλος του ΑΣΕΠ μετέχει στις επιτροπές που κάνουν τη συνέντευξη.
Πρώτα απ’ όλα, θέλω να τονίσω το εξής: Σέβομαι απόλυτα το ΑΣΕΠ και το απέδειξα πεντέμισι χρόνια ως Υπουργός. Αλλά μην ξεχνάμε ποιος είναι ο ρόλος του ΑΣΕΠ. Ας μην ξεχνάμε ποιες είναι οι ειδικότητες των μελών του. Έχει την εντύπωση κανείς ότι με αυτήν τη δομή την οποία έχει η συνέντευξη και οι επιτροπές συνέντευξης, εάν τη δίναμε με αυτές τις προδιαγραφές  αποκλειστικά στο ΑΣΕΠ, θα μπορούσε να την κάνει; Μην αυταπατώμεθα. 
Θα συνέβαιναν δύο τινά. Ή θα κάνανε μια συνέντευξη η οποία θα ήταν πολύ πιο απλή, οπότε θα μπορούσε να πει κανείς στο ΑΣΕΠ να την κάνει ή αν την κάνει με τέτοιες προδιαγραφές για λόγους αντικειμενικότητας, με τέτοιες τεχνικές γνώσεις που απαιτούνται, είναι γνωστό ότι από τη φύση του το ΑΣΕΠ δεν θα μπορούσε να φέρει εις πέρας έναν τέτοιο ρόλο. Και δεν μπορεί να ξεχνάμε ότι το ΑΣΕΠ, κατά το Σύνταγμα, δημιουργήθηκε για τις προσλήψεις των δημοσίων υπαλλήλων. Δεν είπε κανένας ότι είναι συνταγματικώς κατοχυρωμένη η αρμοδιότητα του ΑΣΕΠ για τα θέματα κρίσεων δημόσιων υπαλλήλων. Αυτό το προσθέσαμε εμείς. Δεν είναι συνταγματικώς κατοχυρωμένη η αρμοδιότητα αυτή. Και το λέω «εμείς», γιατί το ίδιο έκανα και εγώ όταν έφερα τη συνέντευξη και έλεγα ότι θα την κάνει το ΑΣΕΠ, αν το θυμόσαστε, την εποχή εκείνη. 
Κάτω από αυτές τις προϋποθέσεις, λοιπόν, σας λέω και πάλι ότι εύχομαι –παρ' όλο που υπάρχουν πολλά βάρη σε ό,τι αφορά τα γραφειοκρατικά θέματα για λόγους αντικειμενικότητας- να εφαρμοσθεί το συντομότερο δυνατό αυτό το σχέδιο νόμου. 
Εμμένω, επίσης, στις δύο παρατηρήσεις που σας είχα κάνει την προηγούμενη φορά, έστω και αν δεν μπορείτε να τις κάνετε δεκτές τώρα. Ας το δούμε τουλάχιστον στην εφαρμογή, στην πράξη. Θυμηθείτε ότι το θέμα του ενός έτους προϋπηρεσίας σε ένα γενικό διευθυντή ο οποίος δεν έχει κριθεί και έχει γίνει γενικός διευθυντής με απλή πράξη διορισμού πρέπει να το ξαναδούμε. Δεν μπορεί να εξομοιώνεται ως επαρκής χρόνος προϋπηρεσίας για να διεκδικήσει θέση γενικού διευθυντή, το γεγονός ότι έκανε γενικός διευθυντής ένα χρόνο και μάλιστα με πράξη Υπουργού. 
Και το δεύτερο, είναι ότι πρέπει να ξαναδείτε –γιατί φοβάμαι ότι θα δημιουργήσει προβλήματα στην πράξη- τη δυνατότητα κάποιου που έχει ένα χρόνο μπροστά του μόνο, να βάζει για γενικός διευθυντής, αρκεί να αποδέχεται ότι θα μείνει τρία χρόνια, οπότε έχουμε μια τεχνητή παράταση του ορίου ηλικίας. Θα δημιουργήσει προβλήματα στην πράξη και, εν πάση περιπτώσει, αυτό φρενάρει τους ανθρώπους εκείνους που είναι κάπως νεότεροι να ανέβουν στην ιεραρχία. Θα μου πείτε: «Και εκείνοι οι οποίοι φεύγουν»; Αυτή είναι η πραγματικότητα. Για να μην έχουν γίνει γενικοί διευθυντές και να θέλουν ένα χρόνο να φύγουν από την υπηρεσία σημαίνει ότι δεν ήταν και οι καλύτεροι για να γίνουν. 
Το να είναι, όμως, αυτό η αιτία στο τέλος τους -εν είδει βαθμού αποστρατείας- να τους δίνεις ένα συν δύο χρόνια και να πηγαίνουν από τα εξήντα πέντε στα εξήντα επτά και οι άλλοι νεότεροι να φεύγουν στα εξήντα πέντε χωρίς να μπορούν να γίνουν γενικοί διευθυντές, αυτό εμένα μου δημιουργεί ένα πρόβλημα και ουσίας και συνταγματικότητας. 
Αλλά εν πάση περιπτώσει, οι μεταβολές που έγιναν είναι σημαντικές. Το τονίζω και αυτό πρέπει να το αναγνωρίσουμε. Οι παρατηρήσεις τις οποίες κάνουμε τώρα, είναι παρατηρήσεις που θα σας είναι χρήσιμες στην πράξη της εφαρμογής. Εύχομαι να αποδειχθεί ότι οι φόβοι τους οποίους εκφράζω, δεν θα επαληθευθούν στην πράξη. Και από εκεί και πέρα, εάν επαληθευθούν, κρατήστε σε αυτές τις σημειώσεις που κρατάτε τις παρατηρήσεις μας. 
Το να διορθώσουμε τα πράγματα όταν έρθει η ώρα δεν σημαίνει ότι κάναμε λάθος. Ένας Υπουργός, όταν διορθώνει κάτι που δεν πήγε καλά στην πράξη, δείχνει ότι έχει εικόνα της πραγματικότητας και το θάρρος να κάνει τις μεταρρυθμίσεις. Γιατί μεταρρύθμιση, δεν σημαίνει σε καμμία περίπτωση να εμμένεις στο λάθος. Μεταρρύθμιση σημαίνει και να αναγνωρίζεις ότι κάτι δεν πέτυχε και να το αλλάζεις το συντομότερο δυνατό. 
Ευχαριστώ πολύ, κύριε Πρόεδρε και συγγνώμη για τη μικρή υπέρβαση του χρόνου.",100286,""," ΠΡΟΚΟΠΙΟΣ ΠΑΥΛΟΠΟΥΛΟΣ",234,"",234
"5153"," 
"," Ευχαριστούμε και εμείς. Αν ήταν έτσι οι υπερβάσεις, κύριε Παυλόπουλε! 
Τον λόγο έχει ο κ. Κοντός.",100287,"Chairman","Δραγασάκης Ιωάννης",74,"",74
"5154"," 
"," Κύριε Πρόεδρε, κύριοι συνάδελφοι, είχα την τιμή και την τύχη θα έλεγα, για πέντε χρόνια να διοικήσω ένα πολύ σοβαρό Υπουργείο της χώρας μας. Πριν ασχοληθώ με την πολιτική αλλά και τώρα ασκώ διοικητικά καθήκοντα σε επιχειρήσεις του ιδιωτικού τομέα. 
Σας λέω, λοιπόν, με κάθε ειλικρίνεια ότι όποιος στοιχειωδώς έχει ασκήσει διοίκηση στον ιδιωτικό ή στο δημόσιο τομέα και έχει μελετήσει προσεκτικά και καλοπροαίρετα το νομοσχέδιο αυτό, τότε μπορεί να πει ότι ο τρόπος που προτείνει για την επιλογή των στελεχών της δημόσιας διοίκησης, γίνεται με έναν αξιοκρατικό τρόπο και γίνεται ένα βήμα σταθερό, ένα σοβαρό βήμα, έτσι ώστε με δίκαιο τρόπο να αξιολογούνται τα στελέχη της δημόσιας διοίκησης. 
Τα στελέχη αυτά, θα κληθούν πολύ σύντομα να διοικήσουν μεγαλύτερες διοικητικές ενότητες. Πρέπει να έχουν προσόντα, γιατί από την αποτελεσματική τους λειτουργία εξαρτάται και το κατά πόσο θα είναι πετυχημένη η γενικότερη πορεία του ελληνικού κράτους.
Για μένα, κύριε Υπουργέ, είναι πάρα πολύ σημαντικό ότι τα τυπικά προσόντα που είναι η πρώτη φάση αξιολόγησης -για να πάνε τα στελέχη στο επόμενο βήμα της αξιολόγησης- δεν παίζουν πλέον τόσο σημαντικό ρόλο. Σημαντικό ρόλο παίζουν δυναμικά χαρακτηριστικά τα οποία αναδεικνύονται μέσα από μία γραπτή εξέταση, κυρίως όμως, από μία οριοθετημένη και δομημένη συνέντευξη των στελεχών. 
Ξέρετε, έχει παρατηρηθεί ιδιαίτερα τα τελευταία χρόνια, πολλά στελέχη της δημόσιας διοίκησης να έχουν πτυχία, μεταπτυχιακά, διδακτορικά, να κάνουν καλά τη δουλειά τους αλλά να μην μπορούν να διοικήσουν. Διότι το να διοικήσεις, δεν είναι μόνο θέμα πτυχίων. Είναι θέμα ικανοτήτων, είναι θέμα εμπειρίας, είναι χάρισμα. Είναι να μπορείς να εμπνεύσεις τους υφιστάμενούς σου και είναι να μπορείς να προσπαθείς να παίρνεις το καλύτερο απ’ αυτούς. Παρατηρήθηκε, λοιπόν, στη δημόσια διοίκηση να έχουμε στελέχη με πολλά πτυχία, τα οποία όμως να μην μπορούν να ασκήσουν αποτελεσματική διοίκηση. Και μέσα από τη δομημένη συνέντευξη, ιδιαίτερα αν στη συνέντευξη αυτή συμπεριλαμβάνεται και ένας ψυχολόγος, τυπικώς ή ατύπως, θα προκύψουν στελέχη που, πραγματικά, μπορούν να διοικήσουν. 
Για μένα είναι πάρα πολύ σημαντικό επίσης ότι αξιοποιούνται στελέχη με προϋπηρεσία στην επιλογή και ότι αξιοποιούνται και στελέχη από την Εθνική Σχολή Δημόσιας Διοίκησης και Αυτοδιοίκησης. Είναι στελέχη που προκύπτουν από μια σχολή που δίνει εξειδικευμένες διοικητικές γνώσεις σ’ αυτούς που θα κληθούν να πάρουν θέσεις ευθύνης. Θέλω να κάνω μια πρόταση, κύριε Υπουργέ. Πρέπει κάποτε αυτή η Βουλή να συζητήσει έτσι, ώστε στα υπουργεία, στις αποκεντρωμένες διοικήσεις, παντού, να υπάρχουν μόνιμοι γενικοί γραμματείς, άνθρωποι, δηλαδή, με ικανότητες, που θα δώσουν συνέχεια στη δημόσια διοίκηση. Διότι στη χώρα μας, αλλάζει η κυβέρνηση και αλλάζουν και οι γενικοί γραμματείς. Πολλές φορές αλλάζει ο Υπουργός στην ίδια κυβέρνηση και αλλάζουν οι γενικοί γραμματείς. Μα αυτοί είναι που γνωρίζουν καλύτερα από τον καθέναν τα του υπουργείου. Αυτοί γνωρίζουν τα θέματα και αυτοί μπορούν και προφυλάσσουν πολλές φορές από λάθη ή παραλείψεις που κάνει ο κάθε Υπουργός. Κατά συνέπεια, αυτή είναι μια πρόταση που κάνω. Οι μόνιμοι γενικοί γραμματείς υπάρχουν στα υπουργεία της Κύπρου και θεωρώ ότι διαφυλάσσουν τη λειτουργία της δημόσιας διοίκησης. 
Επίσης, πιστεύω ότι είναι πάρα πολύ σωστό ότι στις επιτροπές τοποθετούνται εμπειρογνώμονες και από τον ιδιωτικό τομέα. Είναι άνθρωποι που λειτούργησαν σε μεγάλες επιχειρήσεις, που έχουν εμπειρία σε επιλογή στελεχών, που πήραν αποφάσεις και ανέλαβαν ρίσκα. Στον ιδιωτικό τομέα, ξέρετε, όταν παίρνεις ένα ρίσκο να επιλέξεις κάποιον, έχεις επιπτώσεις αν δεν σου βγει. Μπορεί ο ιδιωτικός τομέας να προμηθεύσει τις επιτροπές με στελέχη που θα μπορούν να κάνουν εξαιρετικό έργο. 
Στις επιτροπές, μπορούν να χρησιμοποιηθούν κάλλιστα συνταξιούχοι ανώτατοι υπάλληλοι ή δικαστικοί, οι οποίοι πολλές φορές χρησιμοποιούνται και στον ιδιωτικό τομέα βέβαια. Ικανοί άνθρωποι από το δημόσιο απασχολούνται και στον ιδιωτικό τομέα. Γιατί ικανά στελέχη και από τον ιδιωτικό τομέα, να μη συμμετέχουν σ’ αυτές τις επιτροπές για την αξιολόγηση; 
Επίσης, θεωρώ, κύριε Υπουργέ, πάρα πολύ σημαντικό ότι αποκλείονται από τις επιτροπές αυτές οι συνδικαλιστές. Είναι πάρα πού σημαντικό, διότι οι συνδικαλιστές στο παρελθόν, είχαν βαρύνουσα άποψη για το ποιος θα γίνει προϊστάμενος ή διευθυντής. Μάλιστα πίεζαν έτσι, ώστε οι εκλεκτοί τους, αυτοί που τους στήριζαν δηλαδή, για να συνεχίσουν να έχουν τις θέσεις που έχουν, να γίνονται προϊστάμενοι ή διευθυντές, ανεξάρτητα αν έχουν ή δεν έχουν τα προσόντα. 
Επίσης, θέλω να σας πω και θέλω να το ακούσετε αυτό, κύριε Υπουργέ, ότι πολλοί συνδικαλιστές δεν έχουν δουλέψει στη ζωή τους. 
Πώς δηλαδή άνθρωποι οι οποίοι δεν δούλεψαν ποτέ στη ζωή τους, θα κρίνουν το ποιος θα γίνει προϊστάμενος ή διευθυντής σε μία υπηρεσία; 
Πρέπει, επιτέλους, να συμφωνήσουμε όλοι και στον περιορισμό των συνδικαλιστικών αδειών. Άλλο τεράστιο θέμα. Διότι υπάρχουν άνθρωποι που χρόνια έχουν να δουλέψουν και δεν πατούν στις υπηρεσίες τους. Ε, λοιπόν, ας πάρουμε μια απόφαση. Εντάξει, όταν απεργούν, δουλεύουν αλλά ας δουλέψουν κι όταν δεν απεργούν.
Κύριε Υπουργέ, πιστεύω ότι κάνετε μια μεγάλη τομή στη δημόσια διοίκηση. Το ότι το νομοσχέδιο αυτό είναι άμεσα υλοποιήσιμο και εφαρμόσιμο, είναι επίσης κάτι πάρα πολύ σημαντικό, διότι πάρα πολλά νομοσχέδια παραπέμπουν σε προεδρικά διατάγματα, σε σωρεία υπουργικών αποφάσεων, που μέχρι να βγουν περνάει πολύς χρόνος και δεν μπορούν να εφαρμοστούν. Αυτό το νομοσχέδιο, πιστεύω ότι κινείται στη σωστή κατεύθυνση και το υποστηρίζω.
Κύριε Υπουργέ, πριν τελειώσω, θα ήθελα να κάνω μια έκκληση. Να σας παρακαλέσω να αποδεχθείτε μία τροπολογία που κατέθεσα με τον συνάδελφό μου κ. Σαλτούρο. Είναι για τη μετατροπή του Ψυχολογικού Κέντρου Βορείου Ελλάδος, παράρτημα Ξάνθης, σε νομικό πρόσωπο δημοσίου δικαίου. Και αυτό γιατί; Διότι ήταν παράρτημα του Ψυχολογικού Κέντρου Θεσσαλονίκης που έχει μετατραπεί και το Ψυχολογικό Κέντρο Ξάνθης είναι στον αέρα. 
Μιλούμε για ένα ίδρυμα όπου σήμερα έχουμε σαράντα πέντε παιδιά, τα οποία πάσχουν από σύνδρομο down, από νοητική υστέρηση, από αυτισμό. Υπάρχουν εργαστήρια ξυλογλυπτικής, πηλού, κηροπλαστικής, κοσμημάτων, αποκτούν δηλαδή δεξιότητες και έχουν βρει το σπίτι τους. Αγωνιούν οι οικογένειες των παιδιών αυτών αλλά και τα ίδια τα παιδιά και η κοινωνία τι θα συμβεί με το ίδρυμα αυτό.
Έχουμε καταθέσει ξανά την τροπολογία με το συνάδελφο και γνωρίζετε το θέμα. Ο κ. Βρούτσης, με τον οποίο έχουμε συζητήσει, την έχει κάνει αποδεκτή. Σας παρακαλώ να την αποδεχτείτε, διότι, πραγματικά, με την απόφασή σας αυτή, θα στηρίξετε την ελπίδα και το αύριο οικογενειών και παιδιών που, πραγματικά, έχουν ανάγκη το ίδρυμα αυτό.
Κύριε Υπουργέ, επανερχόμενος στο σχέδιο νόμου, σας γνωρίζω ότι πιστεύω πως γίνεται μια σοβαρή προσπάθεια, γίνεται μια τομή. Πιστεύω ότι θα εφαρμοστεί και ότι θα έχει εξαιρετικά αποτελέσματα για τη δημόσια διοίκηση. 
Ευχαριστώ.",100288,""," ΑΛΕΞΑΝΔΡΟΣ ΚΟΝΤΟΣ",131,"",131
"5155","
"," Ευχαριστούμε κι εμείς. 
Η κ. Φωτίου έχει τον λόγο.",100289,"Chairman","Δραγασάκης Ιωάννης",74,"",74
"5156","
"," Ευχαριστώ, κύριε Πρόεδρε.
Θα μιλήσω αποκλειστικά για την τροπολογία που ήρθε από το Υπουργείο Παιδείας και η οποία βλέπω ότι ξανατροπολογείται.",100290,""," ΘΕΑΝΩ ΦΩΤΙΟΥ",287,"",287
"5157"," 
"," Επανατροπολογείται, θέλετε να πείτε.",100291,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5158","
"," Θυμάστε που σας λέγαμε από πέρυσι το καλοκαίρι ότι ο νόμος για το νέο λύκειο, είναι ένας νόμος ο οποίος θα δημιουργήσει μεγάλα προβλήματα, εξαιτίας του ότι όλη η σύλληψή του, είναι ότι η δευτεροβάθμια εκπαίδευση είναι ένα συνεχές εξεταστικό κέντρο.
Από τόπος εκπαίδευσης, από τόπος όπου πρέπει να εμφυσήσουμε στους μαθητές κυρίως την αντίληψη ότι το σχολείο είναι για να σε μαθαίνει πως να μαθαίνεις, όχι για να σε εξετάζει συνέχεια ούτε για να σε βάζει να αποστηθίζεις, αντ’ αυτού τι κάνατε; Μεταφέρατε στη δομή του λυκείου, από την Α΄ τάξη του λυκείου, ένα μίνι σύστημα πανελλαδικών εξετάσεων. Διότι, ακούστε, τι γίνεται με την υπόθεση της τράπεζας θεμάτων. Ακριβώς με την πανελλαδική εμβέλεια που έχει από τη μια, δηλαδή ότι όλα τα σχολεία εξετάζονται με θέματα που παίρνονται από την τράπεζα θεμάτων και από την άλλη ότι αυτός ο βαθμός συνυπολογίζεται για να μπει ο μαθητής στο πανεπιστήμιο, αυτό το μεγάλο βάρος που υπάρχει στα παιδιά στην τελευταία τάξη του λυκείου, ήδη μεταφέρεται από την Α΄ τάξη του λυκείου. 
Σας είχαμε πει τότε ότι δεν είναι δυνατόν σε μια κοινωνία, η οποία έχει μεγάλα οικονομικά προβλήματα, να βάζετε αυτούς τους μηχανισμούς εξέτασης της γνώσης αλλά και εισόδου στα ανώτατα εκπαιδευτικά ιδρύματα, από τόσο μικρή ηλικία.
Σας είχαμε πει ότι απλά πολλαπλασιάζετε τα φροντιστήρια, όπερ και κάνατε. Μη μου πείτε ότι δεν ξέρετε ότι όλοι οι μαθητές σπεύσαν από την Α΄ λυκείου για να πάνε στα φροντιστήρια.
Παράλληλα, αυτή η τράπεζα θεμάτων, έδινε τη δυνατότητα όλα τα θέματα να είναι γνωστά εξ αρχής. Αν παραδείγματος χάριν στο μάθημα της Ιστορίας, θέλεις να διαπιστώσεις αν ο άλλος έμαθε κάτι, δεν του λες τα θέματα που θα του βάλεις, γιατί τότε τα αποστηθίζει. Ωθείτε, δηλαδή, τα παιδιά ακόμη περισσότερο σε ένα σύστημα αποστήθισης. Εγώ πιστεύω ότι η αποστήθιση είναι πνευματική γενοκτονία της νέας γενιάς.
Ωραία, δεν μας ακούσατε, τα κάνατε. Δεν πειράζει.",100292,""," ΘΕΑΝΩ ΦΩΤΙΟΥ",287,"",287
"5159","
"," Όχι «δεν πειράζει». Πειράζει.",100293,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5160","
"," Πειράζει. Πειράζει γιατί σήμερα βρισκόμαστε στην τραγελαφική κατάσταση ότι για να περάσουν τα παιδιά, τα οποία κόπηκαν μαζικά στην Α΄ λυκείου, να πρέπει να νομοθετήσουμε εκ των υστέρων. Δηλαδή η Βουλή θα νομοθετεί κάθε φορά, σε κάθε ατσαλιά που κάνετε, για το αν θα περάσουν ή δεν θα περάσουν τα παιδιά. Αυτά είναι πρωτοφανή πράγματα, έτσι δεν είναι;
Πάτε να το διορθώσετε αυτό. Έχω, όμως, μια υποψία ότι μάλλον δεν έχετε κατανοήσει γιατί συνέβη αυτό το πράγμα, γιατί η διόρθωση που φέρνετε, στην πραγματικότητα δεν διορθώνει τίποτα.
Εμείς ήδη είχαμε καταθέσει μια ερώτηση εδώ και πάρα πολύ καιρό, ακριβώς για να προλάβουμε όλα αυτά τα θέματα. Δεν έγινε βεβαίως ούτε αποδεκτή ούτε εισακούστηκε.",100294,""," ΘΕΑΝΩ ΦΩΤΙΟΥ",287,"",287
"5161"," 
"," Απαντήθηκε.",100295,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5162","
"," Απαντήθηκε, βεβαίως. Απλά, δεν εισακούστηκε.
Επαναφέρουμε, λοιπόν, σήμερα μια τροπολογία-προσθήκη εκπρόθεσμα προφανώς, όπως εκπρόθεσμα φέρνετε και εσείς πάρα πολλά πράγματα.",100296,""," ΘΕΑΝΩ ΦΩΤΙΟΥ",287,"",287
"5163","
"," Και σε άσχετο νομοσχέδιο.",100297,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5164","
"," Και δυστυχώς σε άσχετο νομοσχέδιο αλλά πρέπει και εμείς να ακολουθήσουμε τη δική σας τακτική. Τι να κάνουμε, δεν θα αφήσουμε όλους τους ανθρώπους έτσι εκκρεμείς.
Ποιο είναι το σκεπτικό μας και γιατί είναι διαφορετική η τροπολογία που καταθέτουμε από τη δική σας; Εμείς δεν θέλουμε να παγιωθεί κατ’ αρχάς αυτό το σύστημα. Επομένως, θεωρούμε ότι το Σεπτέμβριο όσα παιδιά παρ’ όλα αυτά δεν καταφέρουν να προαχθούν, να δώσουν εξετάσεις με το παλιό σύστημα, να μην έχουν ξανά τη δαμόκλεια σπάθη της τράπεζας θεμάτων. Αυτό είναι το ένα στοιχείο.
Το δεύτερο στοιχείο είναι, ότι μέσα στα άλλα που κάνατε αλλάξατε και τη βάση. Εξαιτίας του γεγονότος ότι αλλάξατε τη βάση, είχατε και ακόμη μεγαλύτερες αποτυχίες από αυτές που αναμένατε. Εμείς λέμε, λοιπόν, να ξαναγυρίσουμε σε αυτό που προϋπήρχε -το «9,5»- ως βάση ευρύτερων θεματικών, κλαδικών ενοτήτων. Αυτό είναι το δεύτερο στοιχείο της τροπολογίας μας. 
Επομένως, θα θέλαμε να πούμε εξαρχής και κατηγορηματικά ότι αυτό το σύστημα της τράπεζας θεμάτων, πρέπει να σταματήσει.
Έχω πει πολλές φορές στη Βουλή -και το επαναλαμβάνω- ότι τα σχολεία της χώρας σε συνθήκες κρίσης είναι υποστελεχωμένα. Δεν το αρνείστε αυτό φαντάζομαι, κύριε Υπουργέ. Παραδείγματος χάριν, είχα επισκεφτεί τη Γκράβα πριν από λίγο καιρό και δεν είχαν πάει οι καθηγητές των βασικών μαθημάτων μέχρι και μετά τα Χριστούγεννα. 
Πώς είναι δυνατόν να έχετε αυτό το ισοπεδωτικό σύστημα προαγωγής από τη μια και από την άλλη μιας παρακαταθήκης, κάθε φορά για την πρόσβαση στα ανώτατα ιδρύματα, όταν ακριβώς αυτήν τη στιγμή, δεν μπορείτε να καλύψετε στοιχειωδώς τις υποχρεώσεις που έχετε ως Κυβέρνηση, δηλαδή να έχετε καθηγητές σε όλα τα σχολεία της χώρας;
Γι’ αυτό πιστεύω ότι εφαρμόζετε αυτά τα συστήματα, αντί να σκεφτείτε ένα εντελώς νέο τρόπο διδασκαλίας αλλά και μετάδοσης της γνώσης, ώστε τα παιδιά να συμμετέχουν σε αυτό το γίγνεσθαι με χαρά και όχι με απαξίωση. Διότι σήμερα μετέχουν με απαξίωση σε όλα αυτά. Ξέρουμε ότι όλα αυτά πρέπει κάπου να τα μάθουν, κάπου να τα αποστηθίσουν και έτσι αποστερούνται όλη τη χαρά της γνώσης. 
Εγώ λέω να αφήσετε αυτές τις ιστορίες. Τα καλά σχολεία -όπου έχει πάει και ο διπλανός σας Υπουργός- ποτέ δεν είχαν αυτό το σύστημα, δηλαδή δεν ήταν εξετασιοκεντρικά αλλά είχαν κυρίως θέματα, έψαχναν στις βιβλιοθήκες, δημιουργούσαν ερωταποκρίσεις μόνοι τους και εργασίες για να αναπτύσσεται η σκέψη. 
Εσείς θέλετε να κρατήσετε πολύ υποβαθμισμένο όλο το εκπαιδευτικό σύστημα της χώρας. Γι’ αυτό σας παρακαλώ να δεχθείτε τη δική μας τροπολογία. 
Σας ευχαριστώ.",100298,""," ΘΕΑΝΩ ΦΩΤΙΟΥ",287,"",287
"5165"," 
"," Κι εμείς ευχαριστούμε. 
Τον λόγο έχει ο κ. Δριβελέγκας για τέσσερα λεπτά, για μια προτασσόμενη τροπολογία.",100299,"Chairman","Δραγασάκης Ιωάννης",74,"",74
"5166"," 
"," Ευχαριστώ, κύριε Πρόεδρε. 
Κύριε Υπουργέ, έχω καταθέσει μια τροπολογία, όπως γνωρίζετε, για τα άτομα με ειδικές ανάγκες. Βεβαίως, είναι εκπρόθεσμη. Πρόκειται, όμως, για ένα θέμα, που νομίζω ότι κάποια στιγμή πρέπει να λυθεί, γιατί έχουν πρόβλημα που δεν οφείλεται στους ίδιους. 
Πρόκειται για επιχειρήσεις στις οποίες εργάζονται άτομα με ειδικές ανάγκες. Είχαν καταργηθεί αυτές οι επιχειρήσεις των ΟΤΑ, παρ’ όλα αυτά, τα άτομα αυτά σύμφωνα με το νόμο, έχουν πάει και δουλεύουν ήδη σε επιχειρήσεις των ΟΤΑ και στις περιφέρειες. Νομίζω ότι μπορούμε να διορθώσουμε αυτό το λάθος, γιατί έχουμε και το πρόβλημα ότι δουλεύουν εδώ και τέσσερις-πέντε μήνες κανονικά, σύμφωνα με το νόμο, ενώ δεν μπορούν να πληρωθούν, πάλι σύμφωνα με το νόμο. 
Νομίζω, λοιπόν, ότι πρέπει και εσείς και εμείς ως Βουλή, να λύσουμε αυτό το πρόβλημα που απασχολεί αρκετούς εργαζόμενους και μάλιστα άτομα με ειδικές ανάγκες. 
Κύριε Υπουργέ, ελπίζω ότι η Κυβέρνηση θα πάρει την πρωτοβουλία σε αυτό το ειδικό θέμα και ότι θα έχουμε τουλάχιστον τη δέσμευσή σας ότι θα λυθεί. 
Ευχαριστώ.",100300,""," ΓΙΑΝΝΗΣ ΔΡΙΒΕΛΕΓΚΑΣ",75,"",75
"5167","
"," Κι εμείς ευχαριστούμε. 
Θα διακόψουμε τον κατάλογο των ομιλητών, για να μιλήσει ο Υπουργός, οπότε μπορεί και να σας απαντήσει. 
Κύριε Υπουργέ, έχετε τον λόγο.",100301,"Chairman","Δραγασάκης Ιωάννης",74,"",74
"5168"," 
"," Ευχαριστώ, κύριε Πρόεδρε. 
Καθώς η συζήτηση για το νομοσχέδιο βαίνει προς ολοκλήρωση, θα ήθελα να ευχαριστήσω όλους τους συναδέλφους για τις απόψεις και τις προτάσεις τις οποίες κατέθεσαν. Θα ήθελα επίσης να ευχαριστήσω και τον κ. Παυλόπουλο για τα καλά του λόγια, σχετικά με τη διάθεση του Υπουργείου να λάβει υπ’ όψιν συγκεκριμένες βελτιώσεις, οι οποίες προφανώς και δεν αλλοιώνουν τον κεντρικό πυρήνα του νομοσχεδίου, όπως αυτές κατατέθηκαν καθ’ όλη τη διάρκεια της κοινοβουλευτικής διαδικασίας. 
Επίσης, θα κάνω μια επισήμανση την οποία ήθελα να κάνω από χθες. Κύριοι συνάδελφοι, νομίζω ότι είναι ένδειξη ποιοτικής διαδικασίας διεξαγωγής της συζήτησης, το να μπορεί ένα Υπουργείο να αποδέχεται προτάσεις οι οποίες προκύπτουν κατά τη διάρκεια του κοινοβουλευτικού διαλόγου και να τις κάνει δεκτές. 
Δεν είναι μόνο μια προσέγγιση την οποία έχω εγώ ως Υπουργός, για την πραγματική ανάγκη να διεξάγεται ουσιαστικός διάλογος σε αυτήν την Αίθουσα. Είναι και ο απαραίτητος σεβασμός, ο οποίος πρέπει να αποδίδεται στους συναδέλφους όταν αυτοί καταθέτουν συγκεκριμένες προτάσεις. 
Ναι, η Βουλή επιτελεί, πραγματικά, το έργο της ως Σώμα το οποίο νομοθετεί όταν υπάρχουν αποκλίσεις μεταξύ του αρχικού νομοσχεδίου, όπως αυτό κατατίθεται στην επιτροπή και του τελικού σχεδίου ψηφισμένου νόμου, όπως αυτό θα δημοσιευτεί στην Εφημερίδα της Κυβερνήσεως. 
Αυτό είναι καλό και είναι υγιές και συνιστά αναβάθμιση της ποιότητας του έργου του Κοινοβουλίου. Αρκεί βέβαια –το τονίζω αυτό- οι προτάσεις οι οποίες κατατίθενται να είναι συγκεκριμένες. Διότι ακούσαμε συγκεκριμένες προτάσεις αλλά ακούσαμε και αρκετή αφαιρετική κριτική από συναδέλφους.
Εγώ, πραγματικά, δεν κατάλαβα -αν και προσπάθησα πολύ- εάν ο ΣΥΡΙΖΑ έχει εναλλακτική άποψη για τον τρόπο επιλογής προϊσταμένων στο δημόσιο. Δεν εκτιμώ ότι θα γίνει αλλά αν εσείς γινόσασταν -όπως το ελπίζετε- κυβέρνηση αύριο, τι θα κάνατε ακριβώς, πέραν της δέσμευσης να καταργήσετε το συγκεκριμένο νόμο; Θα επανερχόσαστε στο προηγούμενο πλαίσιο, σε ένα σύστημα μοριοδότησης; Μα και αυτήν τη μοριοδότηση, όταν είχε εισαχθεί, δεν την είχατε ψηφίσει. Θα πηγαίνατε σε πιο προχωρημένες ιδέες -γιατί άκουσα και την κ. Φωτίου να αναφέρεται χθες- που να αναβαθμίζουν το ρόλο των εργαζομένων στην επιλογή των προϊσταμένων; Θα πηγαίνατε στον απόλυτο βαθμό δημοκρατικότητας, να εκλέγονται ενδεχομένως οι προϊστάμενοι από τους εργαζόμενους; Αυτό φαντάζεστε ως σωστό τρόπο επιλογής στη διοίκηση; 
Εμείς έχουμε μια πολύ συγκεκριμένη άποψη. Νομίζω ότι αποτυπώνεται στο νομοσχέδιο το οποίο έχουμε καταθέσει. Δεν θα μπω πάλι στη λεπτομέρεια της φιλοσοφίας. Νομίζω ότι έχει αναλυθεί  σε πάρα πολύ μεγάλη λεπτομέρεια. Και ναι, προσπαθούμε να περάσουμε και μια καινούργια νοοτροπία στη διοίκηση, πάντα με έναν κεντρικό σκοπό, πως θα βρούμε τρόπο να επιλέξουμε τους πιο άξιους δημόσιους υπαλλήλους, για τη συγκεκριμένη θέση για την οποία τους ζητάμε. 
Και αυτό που δεν απαντιέται σε καμμία περίπτωση με ένα στατικό σύστημα μοριοδότησης, είναι πως παντρεύονται τα συγκεκριμένα προσόντα με τις επιταγές της θέσης. Κάποιος μπορεί να είναι πολύ καλός για μια θέση αλλά να μην είναι κατάλληλος για μια άλλη. Όποιος έχει διοικήσει στον ιδιωτικό τομέα, αυτό το γνωρίζει πολύ καλά. Και ακριβώς, το σύστημα το οποίο εισάγουμε, μας επιτρέπει να καθορίσουμε τα προσόντα και τις απαιτήσεις της συγκεκριμένης θέσης και να έχουμε μια διαδικασία με την οποία θα επιλέξουμε τον καλύτερο ή την καλύτερη γι’ αυτήν τη συγκεκριμένη θέση.
Από εκεί και πέρα, θα ήθελα να κάνω ορισμένα πιο συγκεκριμένα σχόλια σε κάποιες από τις συγκεκριμένες προτάσεις οι οποίες κατατέθηκαν. Η ΔΗΜΑΡ, πράγματι, κατέθεσε ένα εναλλακτικό σχέδιο καθώς και συγκεκριμένες προτάσεις. 
Θα ήθελα να κάνω μια αναφορά, σε κάτι το οποίο είχατε πει στην επιτροπή, κύριε Πανούση. Δεν είμαι σίγουρος αν το επαναλάβατε και στο Τμήμα. Αφορά τη δυνατότητα η οποία ενδεχομένως μπορεί να δίνεται, ώστε οι θέσεις των γενικών διευθυντών να ανοίγουν και σε στελέχη από τον ιδιωτικό τομέα, να μπορούμε δηλαδή, να έχουμε ένα σύστημα πολύ πιο ανοιχτό από το υφιστάμενο σήμερα σύστημα. 
Μας προβλημάτισε αυτή η άποψη. Καταλήξαμε να μην την υιοθετήσουμε για ένα βασικό λόγο που έχει να κάνει με το γεγονός ότι ήδη με την υλοποίηση των καινούργιων προεδρικών διαταγμάτων, θα συρρικνωθούν σημαντικά οι θέσεις προϊσταμένων. Οι θέσεις των γενικών διευθυντών, θα συρρικνωθούν κατά περίπου 35%. Αν ανοίγαμε τις θέσεις αυτές και σε στελέχη του ιδιωτικού τομέα –κάτι με το οποίο εγώ φιλοσοφικά δεν είμαι αντίθετος- θα συρρικνωνόταν έτι περαιτέρω ο αριθμός των δημοσίων υπαλλήλων, οι οποίοι θα μπορούσαν να καταλάβουν αυτές τις θέσεις. Είναι προφανές αυτό, γιατί κάποιες από τις θέσεις αυτές θα τις καταλάμβαναν στελέχη από τον ιδιωτικό τομέα. Στην παρούσα φάση, επειδή θέλουμε να δώσουμε μια πραγματική προοπτική καριέρας στους άξιους δημοσίους υπαλλήλους, κρίναμε ότι αυτή η επιλογή δεν θα ήταν η πιο ενδεδειγμένη. Ενδεχομένως, όταν θα έχει δοκιμαστεί ο νόμος στην πράξη σε κάποια χρόνια από τώρα, να είναι κάτι το οποίο θα μπορούμε να το επανεξετάσουμε.
Κάνατε μια μνεία, στο αν οι συνεντεύξεις πρέπει ή δεν πρέπει να είναι ανοιχτές. Έχουμε υιοθετήσει μια ενδιάμεση προσέγγιση στο νομοσχέδιο, να μπορούν να συμμετέχουν, να παρακάθονται και να παρακολουθούν τις συνεντεύξεις, όσοι έχουν ήδη εξεταστεί. Είναι μια ενδιάμεση λύση αλλά δεν θέλαμε σε καμμία περίπτωση να δώσουμε συγκριτικό πλεονέκτημα σε κάποιον που δεν έχει εξεταστεί ακόμα παρακολουθώντας τη συνέντευξη, διότι καταλαβαίνετε ότι και το εύρος των ερωτήσεων είναι πεπερασμένο. Κρίναμε ότι αυτή ήταν μια λύση, που προσθέτει μια δικλίδα ασφαλείας χωρίς, όμως, να δίνει ένα αδικαιολόγητο κατά την άποψή μου συγκριτικό πλεονέκτημα σε κάποιον ο οποίος θα εξεταζόταν στη συνέχεια.
Από εκεί και πέρα, ετέθη και ένα ευρύτερο ενδιαφέρον θέμα και από τον κ. Κοντό, για το κατά πόσο θα πρέπει κάποια στιγμή να πάμε σε μόνιμους γενικούς γραμματείς. 
Εγώ προσωπικά, επί της αρχής, είμαι υπέρμαχος αυτής της ιδέας. Έχουμε ήδη δύο γενικές γραμματείες, τη Γενική Γραμματεία Συντονισμού και τη Γενική Γραμματεία Δημοσίων Εσόδων, οι οποίες μπαίνουν στη λογική των θέσεων με συγκεκριμένο χρονοδιάγραμμα. 
Πιστεύω ότι κάποια στιγμή, ναι, θα πρέπει να εξετάσουμε το ενδεχόμενο να μπορούμε να επιλέγουμε και τους γενικούς γραμματείς για μεγαλύτερη διάρκεια και ενδεχομένως και με μία διαδικασία η οποία θα είναι διαφορετική από τη συνηθισμένη πολιτική επιλογή, έτσι όπως γίνεται τώρα. 
Αυτή η διαδικασία, ενδεχομένως θα πρέπει να βρει και πεδίο εφαρμογής όχι μόνο για τις περιπτώσεις των γενικών γραμματέων αλλά και για μια σειρά από άλλες πολιτικές θέσεις, οι οποίες σήμερα επιλέγονται ουσιαστικά χωρίς κριτήρια, πέραν των τυπικών κριτηρίων που μπορεί να υπάρχουν σε κάποιο νόμο. 
Να αναφέρω ενδεικτικά ότι εμείς στο Υπουργείο Διοικητικής Μεταρρύθμισης, βρισκόμαστε σε διαδικασία πλήρωσης δύο σημαντικών θέσεων, του Διευθύνοντος Συμβούλου της Κοινωνίας της Πληροφορίας και του Προέδρου του Εθνικού Κέντρου Δημόσιας Διοίκησης και Αυτοδιοίκησης. Και για τις δύο αυτές θέσεις, ο νόμος έδινε τη δυνατότητα στον Υπουργό να επιλέξει το στέλεχος, το πρόσωπο εκείνο, το οποίο θα στελέχωνε την προεδρία του ΕΚΔΔΑ και τη θέση του διευθύνοντος συμβούλου στην Κοινωνία της Πληροφορίας. 
Επιλέξαμε συνειδητά, να μην ακολουθήσουμε αυτήν τη λογική. Και ανοιχτή πρόσκληση κάναμε και δημιουργήσαμε και ανεξάρτητες επιτροπές, οι οποίες θα εισηγηθούν στον Υπουργό τους τρεις καλύτερους υποψηφίους, έτσι ώστε ο Υπουργός τελικά, να μπορεί επιλέξει μεταξύ των τριών, το ένα. 
Είναι μία διαδικασία πρωτόγνωρη για το ελληνικό δημόσιο. Πρέπει να σας πω ότι είναι μία διαδικασία η οποία χαιρετίστηκε από όλους όσους συμμετείχαν στη διαδικασία, διότι πείστηκαν, πραγματικά, ότι είναι μία διαδικασία η οποία γίνεται με γνώμονα την αξιοκρατία και την επιλογή τελικά των καλύτερων. 
Μακάρι να μπορέσουμε τέτοιου είδους διαδικασίες, να τις θεσμοθετήσουμε συνολικά για θέσεις οι οποίες σήμερα καλύπτονται με αποκλειστική απόφαση του πολιτικού προϊσταμένου. Αν, πραγματικά, το ζητούμενο εδώ πέρα –και φαντάζομαι ότι αυτό είναι κάτι στο οποίο θα συμφωνήσετε όλοι- είναι το πως θα μπολιάσουμε την πολιτική με περισσότερο ταλέντο, με ανθρώπους οι οποίοι σήμερα θα θέλανε υπό προϋποθέσεις να προσφέρουν στη δημόσια σφαίρα αλλά αισθάνονται αρκετά άβολα με τους τρόπους επιλογής τους οποίους εμείς οι ίδιοι έχουμε εισάγει, αν πραγματικά πιστεύουμε ότι αυτό συμβαίνει, τότε ναι, θα πρέπει να πείσουμε αυτούς τους ανθρώπους ότι έχουμε, πραγματικά, αξιοκρατικά συστήματα και να τους δώσουμε την ευκαιρία να διεκδικήσουν αυτές τις θέσεις και πιστεύω ότι αυτό πρέπει να κάνουμε. 
Να έρθω τώρα σε κάποιες άλλες επιμέρους παρατηρήσεις, για το ζήτημα των κατηγοριών ΠΕ και ΤΕ. 
Κύριε Αυγενάκη, μας προβλημάτισε και θα κάνω αποδεκτή την πρότασή σας και θα καταθέσω και τη σχετική νομοτεχνική βελτίωση, ώστε να μπορούν και από την κατηγορία ΤΕ να καλύψουν τη θέση των γενικών διευθυντών. 
Τονίζω ότι θα είναι πολύ λίγοι αυτοί οι οποίοι κατά πάσα πιθανότητα θα έχουν τα σχετικά προσόντα για να μπορούν να το κάνουν και ενδεχομένως κάποιοι να αποκλείονται από τα ίδια τα προεδρικά διατάγματα. 
Παρά ταύτα, εγώ θα κάνω δεκτή την πρότασή σας για να μπορούν και οι ΤΕ να είναι υποψήφιοι, εφόσον πληρούν τις υπόλοιπες προϋποθέσεις, για τις θέσεις των γενικών διευθυντών. Καταθέτω και την σχετική νομοτεχνική βελτίωση. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Κυριάκος Μητσοτάκης, καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελ. 160)",100302,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5169","
"," Έγινε μεγάλος λόγος για το ζήτημα των μεταβατικών διατάξεων. Αναφέρθηκε και ο κ. Ρήγας εκτενώς στο ζήτημα αυτό. Πράγματι δεχθήκαμε προτάσεις, οι οποίες προσθέτουν δικλίδες ασφαλείας στη διάρκεια των μεταβατικών διατάξεων, έτσι ώστε να περιορίζεται το εύρος της επιλογής του Υπουργού, ο οποίος πρώτα οφείλει να επιλέξει μεταξύ των προϊσταμένων οι οποίοι ήδη έχουν κριθεί με τις μεταβατικές διατάξεις του ν. 3839 και μόνο κατ’ εξαίρεση και εφόσον πληρούνται πολύ συγκεκριμένες προϋποθέσεις μπορεί να επιλέξει κάποιον ο οποίος σήμερα ασκεί τα καθήκοντά του με ανάθεση. 
Τονίζουμε -και το τονίζω με πολύ μεγάλη ένταση- ότι προφανώς ο σκοπός του Υπουργείου, είναι να περιορίσει στο ελάχιστον την ισχύ των μεταβατικών διατάξεων. Από την άλλη, το σύστημα επιλογής το οποίο εισηγούμαστε σήμερα, είναι ένα σύστημα το οποίο είναι βαρύ, είναι αρκετά τεχνικό και σίγουρα θα χρειαστεί κάποιο διάστημα προκειμένου να εφαρμοστεί σωστά. 
Γι’ αυτό είναι σημαντικό, να υπάρχουν και στις μεταβατικές διατάξεις εκείνες οι δικλίδες ασφαλείας, οι οποίες θα περιορίζουν το εύρος της πολιτικής επιλογής, στο βαθμό που φυσικά αυτό είναι εφικτό.
Έγινε πολύς λόγος για το ζήτημα των ελεγκτικών σωμάτων. Πράγματι, θα ήθελα και με αυτήν την ευκαιρία, να χαιρετίσω το έργο το οποίο επιτελεί το Σώμα Ελεγκτών Επιθεωρητών Δημόσιας Διοίκησης. Ειδικά τον τελευταίο χρόνο, έχει αποκτήσει ένα αυξημένο εύρος εργασίας, ως αποτέλεσμα μίας σειράς εκτάκτων και τακτικών ελέγχων που το Σώμα διεξάγει. Γι’ αυτό και εισηγούμαστε τη σχετική τροπολογία, για να εκλείψει ακριβώς αυτή η διάκριση, που ήταν μία τεχνητή διάκριση επί της ουσίας, μεταξύ βοηθών επιθεωρητών και επιθεωρητών, έτσι όπως ήταν σήμερα διαρθρωμένο το Σώμα Ελεγκτών Επιθεωρητών Δημόσιας Διοίκησης.
Κλείνω, λέγοντας δύο κουβέντες για τις τροπολογίες.
Καταθέτω, κυρία Χρυσοβελώνη, τη σχετική νομοτεχνική βελτίωση με την οποία αποδέχομαι την τροπολογία την οποία έχετε καταθέσει, με γενικό αριθμό 1541 και ειδικό 80.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει στα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελ. 163)",100303,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5170","
"," Θα ήθελα να πω μία τελευταία κουβέντα για το ζήτημα του Ψυχολογικού Κέντρου Βορείου Ελλάδος, ένα ζήτημα το οποίο ξέρω ότι απασχολεί και τους δύο Βουλευτές που εκλέγονται στο νομό. 
Επί της αρχής το Υπουργείο Διοικητικής Μεταρρύθμισης, στο βαθμό που είναι συναρμόδιο, αναγνωρίζει την ορθότητα του αιτήματος. Δέχθηκα απλώς μία παράκληση από το Υπουργείο Εργασίας να μην κάνω αποδεκτή την τροπολογία σήμερα, αλλά δεσμεύθηκε το Υπουργείο ότι θα επανακατατεθεί την επόμενη εβδομάδα. Ενδεχομένως κρίνει ότι πρέπει να γίνει κάποια νομοτεχνική βελτίωση. 
Επί της ουσίας όμως και όσον αφορά στην αρμοδιότητα του Υπουργείου Διοικητικής Μεταρρύθμισης το Υπουργείο είναι σύμφωνο με τη σχετική τροπολογία, η οποία πιστεύω ότι πραγματικά θα ενισχύσει ένα ίδρυμα το οποίο, εξ όσων και εγώ γνωρίζω και όσο έχω ενημερωθεί από τους συναδέλφους Βουλευτές, επιτελεί έναν εξαιρετικά ουσιαστικό και νευραλγικό ρόλο. 
Είπα, κύριε Δριβελέγκα, ότι δέχομαι την ουσία της τροπολογίας. Θα χρειαστούν κάποιες νομοτεχνικές βελτιώσεις, τις οποίες η υπηρεσία μου δεν ήταν έτοιμη να μου τις εισηγηθεί. Θα επανακατατεθεί, όμως, βελτιωμένη εντός των επόμενων εβδομάδων.
Ευχαριστώ πολύ και για την ανοχή σας, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)",100304,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5171","
"," Ευχαριστούμε και εμείς. 
Έχει ζητήσει τον λόγο ο κ. Λαφαζάνης, αλλά είναι και οι Υπουργοί που πρέπει να υποστηρίξουν τις σχετικές τροπολογίες. Οπότε, θα προηγηθούν οι Υπουργοί και μετά θα περάσουμε στους Κοινοβουλευτικούς Εκπροσώπους.",100305,"Chairman","Δραγασάκης Ιωάννης",74,"",74
"5172"," 
"," Βεβαίως, κύριε Πρόεδρε.",100306,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5173","
"," Τον λόγο έχει ο Υφυπουργός Παιδείας και Θρησκευμάτων κ. Δερμεντζόπουλος για τρία λεπτά.",100307,"Chairman","Δραγασάκης Ιωάννης",74,"",74
"5174","
"," Δεν ξέρω αν θα φτάσουν τρία λεπτά, κύριε Πρόεδρε.",100308,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5175","
"," Εντάξει, θα το δούμε.",100309,"Chairman","Δραγασάκης Ιωάννης",74,"",74
"5176"," 
"," Είμαι εδώ για να εισηγηθώ την τροπολογία του Υπουργείου Παιδείας, κυρίες και κύριοι συνάδελφοι. Ξεκινώντας, βέβαια, θα ήθελα να δώσω κάποιες απαντήσεις σε αυτά που ακούστηκαν μέχρι τώρα.
Κατ’ αρχάς, αυτό που διαφαίνεται είναι δύο παρεξηγήσεις που υπάρχουν. Η πρώτη αφορά το ότι νομοθετούμε σήμερα εδώ, για να περάσουν τα παιδιά τις τάξεις τους. Νομίζω ότι και στη διάρκεια της προηγούμενης συζήτησης που είχαμε την περασμένη εβδομάδα, κατά τη διάρκεια επίκαιρης ερώτησης, κατέστησα σαφές ότι δεν νομοθετούμε γι’ αυτό το λόγο, κυρίες και κύριοι συνάδελφοι. Νομοθετούμε για να βελτιώσουμε ένα νόμο. Γιατί οι νόμοι δεν είναι γραμμένοι πάνω σε πέτρα, οι νόμοι πρέπει να βελτιώνονται. Στη διάρκεια δε που εφαρμόζονται, διαπιστώνουμε τις αδυναμίες τους και προσπαθούμε να τις βελτιώσουμε. Αυτή είναι η πρώτη παρεξήγηση, την οποία, αν θέλετε, δικαιολογημένα μπορεί να την έχετε στο μυαλό σας.
Μία άλλη παρεξήγηση, την οποία πραγματικά δεν καταλαβαίνω γιατί υπάρχει, είναι το πώς συγχέετε την τράπεζα θεμάτων με το βαθμό προαγωγής. Εδώ και μία εβδομάδα πραγματικά προβληματίζομαι, γιατί έχω ακούσει πολλούς από εσάς, αν πρόκειται για μία αθέλητη μη κατανόηση του νόμου ή ηθελημένη διαστρέβλωσή του. Η συνεχής επιμονή σας μάλλον λέει ότι θέλετε να διαστρεβλώσετε το νόμο, ένα νόμο ο οποίος είναι σε πολύ σωστή κατεύθυνση.
Θέλω να γίνω, λοιπόν, πιο σαφής. Θα επαναλάβω για άλλη μία φορά και σήμερα ότι είναι άλλο η τράπεζα θεμάτων και άλλο ο τρόπος προαγωγής. Σας είχα δώσει στοιχεία την προηγούμενη εβδομάδα, που έδειχναν τι; Ότι την περασμένη σχολική χρονιά, χωρίς την τράπεζα θεμάτων, τα ποσοστά αποτυχίας των μαθητών ήταν μεγαλύτερα, ενώ φέτος με την τράπεζα θεμάτων τα ποσοστά αποτυχίας ήταν μικρότερα. 
Θα μου πείτε τι έφταιξε και κόβονται οι μαθητές; Πάμε, λοιπόν, στο δεύτερο ανεξάρτητο σκέλος που λέει πώς προάγονται οι μαθητές. Πώς προαγόντουσαν και πώς προάγονται. 
Προαγόντουσαν και με «3» και με «4» βαθμολογική βάση. Τώρα έχει μπει μία βαθμολογική βάση, η οποία μπορεί να μην σας αρέσει, αλλά αυτή είναι. Η βάση, λοιπόν, είναι το «10». Τι ερχόμαστε και κάνουμε σήμερα με αυτήν την τροπολογία. Κάποιες στρεβλώσεις που είχε ο νόμος που έλεγε ότι θα πρέπει στα κλαδικά μαθήματα να υπάρχει το minimum του «10», εμείς το πάμε στο μέσο όρο. Γιατί; Ήταν λάθος αυτό και το διορθώνουμε. Όπως είναι και λάθος, το να μην υπολογίζεται το σύνολο των οκτώ κλαδικών μαθημάτων. Με τη βελτίωση έρχεται αυτό. Αυτά, λοιπόν, προτείνουμε. Προτείνουμε βελτίωση του νόμου. Δεν προτείνουμε ευνοϊκές ρυθμίσεις οι οποίες ad hoc έρχονται που θα μπορούσαν με αυτήν τη λογική τη δική σας να έλθουν και του χρόνου και του παραχρόνου. Απλώς, βελτιώνουμε το νόμο.
Πάμε λίγο στην τράπεζα θεμάτων, γιατί πολύ εστιάζεστε εκεί και δεν καταλαβαίνω γιατί εστιάζεστε. Λέτε ότι είναι πανελλαδικές εξετάσεις. Δεν το κατάλαβα αυτό. Το να υπάρχουν θέματα, τα οποία έρχονται κεντρικά από το Υπουργείο και εξετάζονται σε κάθε σχολείο αποτελεί πανελλαδική εξέταση; Ειλικρινά, προσπαθώ με όλο το μυαλό το μέσο που έχω να το καταλάβω.
Πάμε παραπέρα. Είπατε «να αποστηθίζουν εξακόσια-επτακόσια θέματα». Ποιος από εσάς έχει την εντύπωση ότι μπορεί ένα παιδί να αποστηθίζει εξακόσια θέματα από κάθε μάθημα;
Τέλος, είπατε για άσχετο νομοσχέδιο. Το νομοσχέδιο μπορεί να μην έχει καμμία σχέση, αλλά θα σας πω ότι και εσείς καταθέσατε τροπολογία. Και το Κομμουνιστικό Κόμμα κατέθεσε τροπολογία σε άσχετο νομοσχέδιο, αλλά θα μου πείτε την καταθέσαμε γιατί την καταθέσατε εσείς. Σας απαντώ, λοιπόν, εμείς την καταθέσαμε γιατί θέλουμε να είμαστε εντάξει απέναντι στις οικογένειες και στα παιδιά, να μη ζουν κάτω από ένα καθεστώς ανασφάλειας, γιατί αυτή η τροπολογία έχει αναδρομική ισχύ εδώ και ένα χρόνο.
Έχω και άλλα να πω, αλλά επειδή βλέπω ότι ο χρόνος τέλειωσε και δεν θέλω να τον καταστρατηγήσω, κύριε Πρόεδρε, θα πω μόνο ένα πράγμα. Ότι όσον αφορά τις τροπολογίες που κατέθεσε και το ΚΚΕ και εσείς, διαπιστώνω ότι είναι ένα copy paste μιας τροπολογίας της ΟΛΜΕ. Ακριβώς, δεν διαφέρει. 
Τι λέτε, όμως, σε αυτές τις τροπολογίες; Λέτε να γυρίσουμε στο παρελθόν. Σε ένα παρελθόν που και εγώ και πολλοί από εμάς το ζήσαμε σε σχολεία, τα οποία, πραγματικά, δεν θέλουμε να έχουμε. Εμείς κοιτάμε στο μέλλον. Αν εσείς ζητάτε να γυρίσουμε πίσω, είναι επιλογή σας, την οποία εμείς, λυπούμαι πάρα πολύ, δεν θα ακολουθήσουμε.
Τέλος, θέλω να αναφερθώ σε κάτι που είπατε για κάποια καλά σχολεία. Κυρίες και κύριοι συνάδελφοι, ούτε εγώ, ούτε η γυναίκα μου, ούτε τα παιδιά μου έχουμε πάει στα περίφημα –δεν ξέρω πώς το εννοείτε- καλά σχολεία και δεν έχω γνώση για το πώς είναι τα καλά σχολεία. Στόχος μας, όμως, εμάς στο Υπουργείο, είναι τα δημόσια σχολεία να είναι καλά σχολεία. Και αυτό πετυχαίνουμε με αυτό το νομοσχέδιο. Λυπάμαι πολύ που οι δικές σας προτάσεις δεν είναι στην ίδια κατεύθυνση.
(Χειροκροτήματα από την πτέρυγα της Νέας Δημοκρατίας)",100310,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5177","
"," Ο Υφυπουργός Υποδομών, Μεταφορών και Δικτύων κ. Παπαδόπουλος, έχει τον λόγο.",100311,"Chairman","Δραγασάκης Ιωάννης",74,"",74
"5178","
"," Ευχαριστώ, κύριε Πρόεδρε.
Ανήκω στην κατηγορία των Βουλευτών και των Υπουργών όπου πραγματικά διαφωνώ με τις εμβόλιμες τροπολογίες σε διαφορετικά νομοσχέδια. Πρέπει να σας πω, όμως, ότι οι δύο τροπολογίες για τις οποίες θα σας μιλήσω σήμερα είναι τροπολογίες οι οποίες χρήζουν άμεσης ψήφισης, γιατί ο χρόνος είναι πάρα πολύ περιορισμένος. Έτσι, λοιπόν, με αυτήν τη λογική θα ήθελα να σας εισηγηθώ τη μία, η οποία είναι υπουργική τροπολογία και αφορά τις δαπάνες της Υπηρεσίας Πολιτικής Αεροπορίας, της ΥΠΑ δηλαδή, που αφορούν στη λειτουργία των αερολιμένων της χώρας και πραγματοποιήθηκαν κατά το προηγούμενο έτος και το τρέχον οικονομικό έτος, κατά παρέκκλιση των κειμένων της περί αναλήψεως υποχρεώσεων διατάξεων, να μπορεί να πάει και κατ’ εξαίρεση και να πληρωθούν σε βάρος του προϋπολογισμού του Υπουργείου Υποδομών, Μεταφορών και Δικτύων και μιλάω για την τροπολογία 1560. Και το λέω αυτό, γιατί το κόστος φύλαξης και καθαρισμού των περιφερειακών αεροδρομίων καλύπτεται από ένα λογαριασμό στον οποίο κατατίθενται τα τέλη εξυπηρέτησης των αεροδρομίων. Το υπόλοιπο του λογαριασμού κάθε τέλος του έτους πηγαίνει στον κρατικό προϋπολογισμό και μηδενίζεται.
Με την προτεινόμενη τροπολογία, λοιπόν, προωθείται η τακτοποίηση των οφειλών της ΥΠΑ προς εταιρείες παροχής υπηρεσιών τους, όσον αφορά τη λειτουργία, την ασφάλεια των κρατικών αερολιμένων της χώρας, δηλαδή τη φύλαξη, τον έλεγχο ασφάλειας αποσκευών, επιβατών και την καθαριότητα.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Στο πλαίσιο, λοιπόν, της υλοποίησης των εκτελούμενων συμβάσεων παροχής που προανέφερα, τόσο για το 2013 όσο για το 2014, προκειμένου να αποφευχθεί η καταβολή σημαντικού επιπρόσθετου ποσού υπερημερίας ώστε να συνεχιστεί απρόσκοπτα η λειτουργία και η ασφάλεια των κρατικών αερολιμένων της χώρας για τις εν λόγω δαπάνες, έχει ανακύψει μια διαφωνία από την Υπηρεσία Δημοσιονομικού Ελέγχου, όσον αφορά την νομιμότητά τους, σύμφωνα με τις διατάξεις του π.δ. 113/2010, όπου πριν από κάθε ενέργεια για την εκτέλεση οποιασδήποτε δαπάνης του δημοσίου απαιτείται η σχετική ανάληψη υποχρέωσης του αρμοδίου διατάκτη, με την οποία δεσμεύεται η αναγκαία πίστωση, δηλαδή είναι μια δημοσιονομική δέσμευση. 
Κατά τα οικονομικά έτη 2013-2014 για την κάλυψη των δαπανών των αερολιμένων της χώρας και ιδιαίτερα αυτών που προβλέπονται από συμβάσεις καθαρισμού και φύλαξης και καταβολής των μισθωμάτων δεν είχαν αναγγελθεί από το Γενικό Λογιστήριο του Κράτους οι απαραίτητες πιστώσεις με την έναρξη του οικονομικού έτους, ώστε να είναι δυνατή η έκδοση των σχετικών αποφάσεων αναλήψεως υποχρεώσεων πριν την πραγματοποίηση των δαπανών αυτών.
Οι οφειλές, λοιπόν, προς τις εταιρείες που έχουν παράσχει τις ανωτέρω υπηρεσίες πρέπει να ενταλματοποιηθούν, προκειμένου να καταστεί δυνατή η πληρωμή των δαπανών αυτών εις βάρος του προϋπολογισμού της ΥΠΑ. Το λέμε αυτό γιατί είναι μια κρίσιμη περίοδος, μια καλοκαιρινή περίοδος που σε καμμία περίπτωση δεν πρέπει τα αεροδρόμια σε όλη τη χώρα να υστερήσουν. Αυτά όσον αφορά την πρώτη τροπολογία. 
Όσον αφορά τη δεύτερη τροπολογία η οποία κατατέθηκε από τον συνάδελφο Βουλευτή κ. Χρίστο Δήμα, είναι μια τροπολογία που πραγματικά εμείς τη στηρίζουμε και την υποστηρίζουμε γιατί είμαστε σε ένα κομβικό σημείο. Μιλάω για το άρθρο 49 του Κώδικα Οδικής Κυκλοφορίας. Θα πρέπει να ξέρετε ότι ο Κώδικας Οδικής Κυκλοφορίας ήρθε στην επιτροπή για την αναθεώρησή του. Η αναθεώρηση αυτή θα τελειώσει περίπου προς το τέλος του έτους. Όμως, είναι επείγουσα ανάγκη να τροποποιήσουμε το άρθρο 49, διότι είναι κρίμα για άλλη μια φορά να μην μπορεί η χώρα να συμμετέχει σε ένα διεθνή αγώνα αυτοκινήτων όπως είναι το «Ράλι Ακρόπολης». 
Με αυτήν, λοιπόν, την τροπολογία και με τις προτάσεις τις οποίες έχει εισηγηθεί η Γενική Γραμματεία Αθλητισμού –γιατί αυτή προτείνει τον τρόπο με τον οποίο θα προχωρήσει η διεκδίκηση του «Ράλι Ακρόπολης»- λύνουμε τα θέματα τα οποία αφορούν τους διεθνείς αγώνες αυτοκινήτου.
Νομίζω ότι η πρόταση η οποία κατατέθηκε από τον αγαπητό συνάδελφο είναι μια πρόταση, με την οποία συμφωνούμε απόλυτα. Ήδη την έχουμε τοποθετήσει και εμείς στον Κώδικα Οδικής Κυκλοφορίας. Έχουμε τοποθετήσει το άρθρο αυτό σε ένα νομοσχέδιο του Υπουργείου Υποδομών, το οποίο θα έρθει τις επόμενες εβδομάδες. Όμως, ο χρόνος που υπάρχει είναι πάρα πολύ περιορισμένος. Άρα, θα σας προτείνω και θα σας παρακαλέσω να ψηφιστούν και οι δύο αυτές τροπολογίες. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",100312,""," ΜΙΧΑΗΛ ΠΑΠΑΔΟΠΟΥΛΟΣ",226,"",226
"5179","
"," Ευχαριστούμε, κύριε Υπουργέ.",100313,"Chairman","Μαρκογιαννάκης Χρήστος",175,"",175
"5180","
"," Κύριε Πρόεδρε, μπορώ να έχω τον λόγο για μισό λεπτό;",100314,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5181","
"," Ορίστε, κύριε Υπουργέ.",100315,"Chairman","Μαρκογιαννάκης Χρήστος",175,"",175
"5182","
"," Κατόπιν μιας συμπληρωματικής επικοινωνίας που κάναμε με το Υπουργείο Εργασίας, η τροπολογία που αφορά στο Ψυχολογικό Κέντρο Βορείου Ελλάδος, Παράρτημα Ξάνθης όπως επανακατατέθηκε με γενικό αριθμό 1577 και ειδικό 94 μπορεί να γίνει, κύριε Πρόεδρε, αποδεκτή.",100316,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5183"," 
"," Μπορείτε να μας πείτε σε τι αφορά;",100317,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5184","
"," Είναι το Ψυχολογικό Κέντρο Βορείου Ελλάδας, Παράρτημα Ξάνθης.",100318,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5185","
"," Ένα λεπτό, κύριε Λαφαζάνη. 
Κύριε Υπουργέ, αυτήν την τροπολογία την έχουν οι Βουλευτές;",100319,"Chairman","Μαρκογιαννάκης Χρήστος",175,"",175
"5186"," 
"," Ναι, ήταν τροπολογία η οποία συμπεριλαμβανόταν σε μια ευρύτερη τροπολογία, κύριε Λαφαζάνη. Βγήκαν τα τρία από τα τέσσερα άρθρα και επανακατατέθηκε η τροπολογία που αφορά μόνο στο Ψυχολογικό Κέντρο Βορείου Ελλάδος, το οποίο εντάσσεται με αυτήν την τροπολογία σε άλλη δομή, δηλαδή εντάσσεται ως παράρτημα στο Κέντρο Κοινωνικής Πρόνοιας Περιφέρειας Ανατολικής Μακεδονίας.",100320,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5187"," 
"," Κύριε Υπουργέ, όπως έχει διαμορφωθεί.",100321,"Chairman","Μαρκογιαννάκης Χρήστος",175,"",175
"5188"," 
"," Ναι, όπως έχει διαμορφωθεί.",100322,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5189"," 
"," Ας διανεμηθεί όμως καλύτερα για να τεθεί υπ’ όψιν των Βουλευτών. Παρακαλώ, να φωτοτυπηθεί και να διανεμηθεί. 
Ορίστε, κύριε Λαφαζάνη, έχετε τον λόγο.",100323,"Chairman","Μαρκογιαννάκης Χρήστος",175,"",175
"5190"," 
"," Κύριε Πρόεδρε, δύο λόγια για την προσθήκη για τη νομοτεχνική βελτίωση που κάνετε στο πρώτο εδάφιο της παραγράφου 3 του άρθρου 4, η οποία αντικαθίσταται. Τι ακριβώς κάνετε εδώ;",100324,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5191"," 
"," Είναι ένα δείγμα αναγνώρισης προϋπηρεσίας το οποίο μου ετέθη από συναδέλφους, κύριε συνάδελφε, και κατά πόσο συνάδελφοι που εκλέγονται θα αναγνωρίζεται η προϋπηρεσία τους σε βαθμό διεύθυνσης όπως γίνεται και με δημάρχους, αντιδημάρχους, περιφερειάρχες από τη στιγμή που θα επιστρέψουν στην υπηρεσία τους.
Κατόπιν συζήτησης, η οποία έχει γίνει και στη σχετική επιτροπή αλλά και εδώ στην Αίθουσα και προτάσεων που κατατέθηκαν, το Υπουργείο απεδέχθη τη σχετική πρόταση, εξ ου και αναδιατυπώνεται το σχετικό άρθρο.",100325,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5192","
"," Τώρα, βέβαια, δεν μπορώ να ρωτήσω κάτι.",100326,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5193","
"," Παρακαλώ, ρωτήστε.",100327,"Chairman","Μαρκογιαννάκης Χρήστος",175,"",175
"5194","
"," Εσείς τώρα με την επαναφορά αυτή που κάνετε, τον χρόνο υπηρεσίας τον θεωρείτε χρόνο υπηρεσίας σε θέση προϊσταμένου διεύθυνσης, ανεξαρτήτως της ιδιότητας που είχε ο συνάδελφος.",100328,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5195","
"," Το ίδιο ισχύει και για τους δημάρχους, για τους αντιδημάρχους, για τους περιφερειάρχες.",100329,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5196","
"," Ναι, το ξέρω ότι ισχύει το ίδιο.",100330,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5197"," 
"," Το κάνουμε στο πλαίσιο της ίσης μεταχείρισης.",100331,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5198","
"," Αυτό, τώρα, το κάνετε.",100332,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5199","
"," Ναι, τώρα.",100333,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5200","
"," Το εξισώνετε. Δηλαδή, αυτό που ισχύει για τους δημάρχους και τη θέση προϊσταμένων.",100334,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5201"," 
"," Αυτό λέμε, ναι.",100335,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5202","
"," Εντάξει.",100336,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5203"," 
"," Κύριε Λαφαζάνη, θέλετε να πάρετε τον λόγο ως Κοινοβουλευτικός Εκπρόσωπος του ΣΥΡΙΖΑ;",100337,"Chairman","Μαρκογιαννάκης Χρήστος",175,"",175
"5204","
"," Ναι, έχω ζητήσει τον λόγο.",100338,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5205","
"," Παρακαλώ, έχετε τον λόγο.",100339,"Chairman","Μαρκογιαννάκης Χρήστος",175,"",175
"5206","
"," Όταν μιλάμε για τη δημόσια διοίκηση, μιλάμε για την κομματοκρατία, την αναξιοκρατία, τις πελατειακές σχέσεις, τη διαπλοκή, το κομματικό κράτος, στα οποία προσθέσατε τη διαθεσιμότητα και τις απολύσεις –την τρομοκρατία των διαθεσιμοτήτων και των απολύσεων- και προσθέσατε κι ένα σύστημα αξιολόγησης, το οποίο στην ουσία δεν είναι σύστημα αξιολόγησης, αλλά είναι επιδρομή για απολύσεις και βεβαίως ενισχύσατε στα μνημονιακά χρόνια τον κομματικο-κυβερνητικό έλεγχο του κράτους. Αυτά είναι τα έργα σας. 
Βεβαίως, δεν καινοτομείτε. Είσαστε συνέχεια μίας μεγάλης παράδοσης κυβερνήσεων του ελληνικού κράτους, την οποία όμως παράδοση συνεχίζετε και κλιμακώνετε σταθερά και συνεχώς. 
Μας λέτε να σας προτείνουμε εμείς ένα σύστημα αντικειμενικό, διαφανές, αδιάβλητο επιλογής προϊσταμένων. Κοιτάξτε, όποιο σύστημα και να εφαρμοστεί, αν δεν αλλάξει η νοοτροπία, η αντίληψη, δεν μπορεί αυτό το σύστημα να αποδώσει. Αυτό να το έχετε υπ’ όψιν σας. 
Δεν φταίνε τα συστήματα, δηλαδή, που υπήρχαν μέχρι τώρα. Βεβαίως, είχαν προβλήματα. Βεβαίως επιχειρούσατε και θεσμικά να ελέγξετε τη δημόσια διοίκηση και να διαμορφώσετε αυτό το ρουσφετολογικο-κομματικό, πελατειακό και διαπλεκόμενο κράτος. Βεβαίως και θεσμικά προσπαθούσατε. 
Όμως, το κύριο πρόβλημα δεν ήταν ο θεσμός. Ήταν η αντίληψη, ήταν η νοοτροπία, ήταν η κατεύθυνση. Είναι διαποτισμένα μέχρι μυελού οστέων και τα δύο κόμματα, Νέα Δημοκρατία και ΠΑΣΟΚ, ως συνέχεια του κράτους του «Τζουμπέ», με αυτήν την αντίληψη. Δεν μπορεί να σκεφτεί διαφορετικά Υπουργός εκλεγμένος, αιρετός από τις δύο αυτές παρατάξεις, αν δεν προέχει, αν δεν έχει προτεραιότητα αυτήν τη σκοπιμότητα «πώς θα εξυπηρετήσω πρώτα από όλα προσωπικά μου πολιτικά συμφέροντα, μετά κομματικά συμφέροντα και μετά όλα τα άλλα». 
Επομένως, όποιο σύστημα αξιολόγησης κι αν εφαρμοστεί, με αυτήν τη νοοτροπία δεν μπορεί να εφαρμοστεί σωστά, είναι διάτρητο. Πολύ περισσότερο, βεβαίως, που φέρνετε εδώ θεσμικά οριοθετημένα συστήματα επιλογής, τα οποία έχουν στον πυρήνα τους τον κομματικο-κυβερνητικό έλεγχο. 
Τι γίνεται; Δεν γίνεται να κάνετε αξιοκρατία στη δημόσια διοίκηση, να αναπτύξετε τη δημιουργικότητα, την πρωτοβουλία, τη συμμετοχή, το ρόλο, την ευθύνη, την αποδοτικότητα.
Όλα αυτά δεν κολλάνε με την αντίληψη ότι υπάρχουν υπέρτατα κριτήρια που προέχουν και είναι πάνω από όλα, όσον αφορά την προοπτική και τη σταδιοδρομία των υπαλλήλων, όταν έχετε διαποτίσει και τον ίδιο τον δημόσιο υπάλληλο να σκέπτεται με αυτήν την αντίληψη. 
Δεν μιλάω προσωπικά, δεν είναι προσωπικό το θέμα. Είναι ένα ολόκληρο σύστημα αντιλήψεων, το οποίο αιχμαλωτίζει και καθιστά όμηρους όσους προσπαθούν να το υπηρετήσουν, ανεξαρτήτως των όποιων φιλοδοξιών είχαν ή –εν πάση περιπτώσει- έχουν. Αυτά δεν παίζουν ρόλο. 
Εντάσσεται ο άλλος στο σύστημα και το υπηρετεί άψογα, με ακεραιότητα –θα έλεγα- διότι αυτό είναι που οδηγεί την κούρσα και πρέπει να την παρακολουθήσει για να παραμείνει είτε Υπουργός είτε Βουλευτής ή για να γίνει παράταξη που θα παίζει κυβερνητικό ρόλο. 
Αυτήν την τομή δεν είστε διατεθειμένοι να την κάνετε. Καθημερινά αυτή η τομή που πρέπει να γίνει διαψεύδεται γιατί ακολουθείτε αντίθετες πράξεις.  
Πέραν της αντίληψης εγώ μιλάω και για το θεσμό. Μιλάτε για τριμελές συμβούλιο συνέντευξης, το οποίο θα κάνει τις επιλογές και στο τριμελές συμβούλιο είναι ένα μέλος του ΑΣΕΠ, ένας προϊστάμενος και ένας εμπειρογνώμονας. Τώρα βάζετε εμπειρογνώμονα και από τον ιδιωτικό τομέα. 
Και σας ρωτάμε ποιος θα επιλέγει τους εμπειρογνώμονες. Με ποια κριτήρια θα επιλέγονται; Εγνωσμένου επιστημονικού κύρους; Εδώ διαβάζω τα κριτήρια που βάζετε. Πέραν των συνταξιούχων δικαστικών, συνταξιούχων ανώτατων δημόσιων λειτουργών και υπαλλήλων –αυτοί πρώτα από όλα δεν είναι από τον ιδιωτικό τομέα, αυτοί είναι από το δημόσιο τομέα, απλώς είναι συνταξιούχοι οι άνθρωποι- αναφέρετε παρακάτω και προσωπικότητες εγνωσμένου κύρους. Κοιτάξτε σαφήνεια, «προσωπικότητες εγνωσμένου κύρους»! Υπάρχει πολίτης που να μην είναι προσωπικότητα και εγνωσμένου κύρους; Θα τους επιλέγετε εσείς μετά από γνώμη, όπως λέει εδώ, του Προέδρου του ΑΣΕΠ και αυτοί θα κάνουν τους αξιολογητές, θα έχουν ένα πολύ σοβαρό, κρίσιμο ρόλο. Και εγώ σας ρωτώ αν θα βάζετε και στελέχη εταιρειών. Τι θα βάζετε εκεί πέρα; Καθηγητές πανεπιστημίου; Τι; Τι θα είναι αυτό; Και γιατί να τους επιλέγετε εσείς; 
Κατ’ αυτόν τον τρόπο, έχουμε το ΑΣΕΠ που δεν μπορεί να παίξει έναν αντικειμενικό ρόλο, γιατί ακριβώς είναι διαποτισμένο και αυτό με αυτές τις λογικές. Μόνο κάποιος που δεν έχει ζήσει τη λειτουργία αυτών των συστημάτων και το πώς γίνεται η επιλογή μπορεί να έχει αφελείς σκέψεις για το ρόλο του. Δεν είναι έτσι και το ξέρετε πολύ καλά. Και έτσι πάμε σε ελεγχόμενα συστήματα. Αν δε προσθέσουμε και την αντίληψη και τη νοοτροπία που υπάρχει, καταλαβαίνετε ότι δεν μπορούν να γίνουν έτσι βήματα. 
Βεβαίως, βήματα σε αυτήν την κατάσταση δεν μπορούν να γίνουν ποτέ. Εδώ θα πρέπει να γίνει άλμα. Αν δεν γίνει άλμα, αν δεν γίνει μια πολύ μεγάλη τομή, την οποία να αισθανθεί και με την οποία να ταρακουνηθεί όλη η δημόσια διοίκηση και η κοινωνία, δεν πρόκειται να γίνει τίποτα. Με νομοσχέδια του τύπου «έλα εδώ στη ζούλα να φέρουμε κάτι, να περάσουμε, να μην το πάρει χαμπάρι κανείς» χρειάζεται σίγουρα τομή. Χρειάζεται σύγκρουση μεγάλη, επανάσταση για να γίνουν αυτά τα πράγματα στη δημόσια διοίκηση. Πρέπει να αλλάξουν πράγματα, να γίνουν αισθητά σε όλο το εύρος της. 
Επίσης, έχουμε μεγάλη απορία όσον αφορά το γεγονός ότι στο άρθρο 9 έχουμε δαπάνες –τις οποίες δικαιολογείτε- για υπηρεσίες ηλεκτρονικών επικοινωνιών και πληροφορικής της τάξης περίπου των 50 εκατομμυρίων ευρώ. Τι είναι αυτό το πράγμα τώρα; Δηλαδή σε ένα νομοσχέδιο για προϊσταμένους υπάρχει το ποσό των 50 εκατομμυρίων ευρώ, τα οποία δίνονται χωρίς να υπάρχουν τα απαραίτητα στοιχεία; Πώς τα δίνετε έτσι; Με νόμο θα πληρώνονται τώρα αυτές οι υπηρεσίες;
Και όχι μόνο αυτό, αλλά φέρνετε και μια τροπολογία επ’ αυτού, που αφορά λειτουργικά έξοδα αεροδρομίων, άλλα 20 εκατομμύρια. Τσάκα-τσάκα δηλαδή με το νομοσχέδιο αυτό έχουμε 70 εκατομμύρια κατά παρέκκλιση στις δαπάνες. 
Εδώ μιλάμε για σκάνδαλο! Ποια παρέκκλιση στις δαπάνες; Δαπάνες δεκάδων εκατομμυρίων κατά παρέκκλιση; Πώς δικαιολογούνται αυτά τα πράγματα; Ποιο είναι το μήνυμα που στέλνετε με αυτού του είδους τις διατάξεις; Κάντε δαπάνες κατά παρέκκλιση, δαπάνες από δω και από κει που να μην εγκρίνονται, να μην ελέγχονται ίσως και από το Ελεγκτικό Συνέδριο. Θα έρθει μετά ο νόμος σκούπα και θα τις νομιμοποιήσει.
Έτσι θα κάνετε δημόσια διοίκηση; Είναι πολλά τα λεφτά και είναι σκανδαλώδες να φέρνετε τέτοιες διατάξεις, για να εγκρίνουμε εκ των υστέρων και να νομιμοποιούμε δαπάνες. 
Τέλος, θα ρωτήσω το εξής: Τι κάνετε ακριβώς; Γιατί τέτοιου είδους προσθήκες δεν γίνονται τελευταία στιγμή και μάλιστα όταν αφορούν Βουλευτές. Πρέπει να γίνεται συζήτηση, για να καταλάβουμε κι εμείς περί τίνος πρόκειται, τι ισχύει, τι δεν ισχύει, τι αλλάζει. Την καταθέσατε την τελευταία ώρα. Ελπίζω να μπορώ να έχω μια πληρέστερη ενημέρωση για να κάνω και ουσιαστικότερη τοποθέτηση, γιατί δεν θέλω να κάνω εύκολες τοποθετήσεις, που μπορεί να ακούγονται ωραίες στα αφτιά, αλλά να μην υπακούουν σε πραγματικά δεδομένα.
Θα ενημερωθώ και θα επανέλθω πολύ σύντομα. Δεν είναι σωστό όμως να φέρνετε τελευταία στιγμή μια τέτοια διάταξη. Δεν λειτουργούμε και δεν πρέπει να λειτουργούμε έτσι. Αν δεν έχουμε να κρύψουμε κάτι, από την αρχή όλα στο φως και τα συζητάμε.",100340,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5207"," 
"," Τον λόγο έχει η κ. Μακρή, Κοινοβουλευτική Εκπρόσωπος των Ανεξάρτητων Ελλήνων.",100341,"Chairman","Μαρκογιαννάκης Χρήστος",175,"",175
"5208"," 
"," Ευχαριστώ, κύριε Πρόεδρε. 
Για να συνεννοούμαστε, εδώ μέσα γνωρίζουμε όλοι ότι ο νόμος αλλάζει με νόμο. Γνωρίζουμε ότι το δημοψήφισμα μπορεί να ακυρώσει μόνο νομοσχέδιο που έχει ψηφισθεί και δεν έχει γίνει ακόμα νόμος. Για να αφήσουμε, λοιπόν, τις προσχηματικές δικαιολογίες, για να αφήσουμε τον εντυπωσιασμό, να αφήσουμε κατά μέρος τις όποιες συναλλαγές, οι οποίες παρέχουν άλλοθι σε μια κυβέρνηση που φοβάται την κρίση του ελληνικού λαού, θα πούμε τα πράγματα με το όνομά τους. 
Εκατόν τριάντα οκτώ Βουλευτές, που τους εξέλεξε ο ελληνικός λαός, ζήτησαν να συγκληθεί η Ολομέλεια. Ο Πρόεδρος της Βουλής έχει υποχρέωση να το κάνει άμεσα και να πάψει να ευτελίζει το θεσμό του Κοινοβουλίου. Ο ελληνικός λαός ψηφίζει ελεύθερα.
Για να συνεννοούμαστε, θα ανατρέξουμε στα Πρακτικά από μία άλλη περίπτωση, όπου εδώ, στο ελληνικό Κοινοβούλιο, γινόταν η συζήτηση επί της προτάσεως για τη διεξαγωγή δημοψηφίσματος όλων των πτερύγων της Αντιπολίτευσης –που βέβαια είχαν σωρευτεί τότε- και θα δούμε τι ακριβώς έλεγαν οι ίδιοι που ήρθαν εδώ σήμερα, για να υπερασπιστούν το μείζον δικαίωμα του λαού να αποφασίζει για την περιουσία του. 
Ξεκινώ, λοιπόν, με τα Πρακτικά της 1ης Απριλίου 2008 και διαβάζω: «Στην πραγματικότητα δυο απόψεις συγκρούονται, η άποψη εκείνων οι οποίοι πιστεύουν ότι ο λαός, ο δήμος, πρέπει να έχει την εξουσία να αποφασίζει για τα σημαντικά γι’ αυτόν ζητήματα, η κατ’ εξοχήν δηλαδή δημοκρατική άποψη, και η άποψη εκείνων που νομίζουν ότι ο λαός δεν είναι ώριμος, ότι ο λαός δεν είναι ικανός, ότι ο λαός δεν έχει αυτήν τη δυνατότητα και άρα, πρέπει υπό περιορισμό να τίθεται αυτή η βούληση και η δυνατότητά του, μια κατ’ εξοχήν δηλαδή ολιγαρχική άποψη. 
Ο λαός δεν είναι ένας λαός ανόητων ανθρώπων ούτε ένας λαός μετρίων ανθρώπων. Για κάποια λεπτά της ώρας, όσο ο λαός μας είναι πίσω από τα παραβάν για να εκλέξει εμάς, είναι ώριμος και σοφός ο ελληνικός λαός.
Αμέσως μετά όμως πίπτει εις την προτεραία κατάσταση ανωριμότητάς του και δεν είναι πια ικανός να κρίνει για σοβαρά ζητήματα. Κυρίες και κύριοι της Νέας Δημοκρατίας –μην εξανίστασθε, κυρία Παπακώστα- θα ήταν πολιτικά πολύ πιο έντιμο εκ μέρους της Νέας Δημοκρατίας, στην Αναθεώρηση του Συντάγματος, να προτείνει την αφαίρεση παντελώς του άρθρου για το δημοψήφισμα». Tάδε έφη κ. Σπυρίδων-Άδωνις Γεωργιάδης. Θα το καταθέσω στα Πρακτικά. Ο λαός άκουσε πριν από λίγες ώρες την τοποθέτησή του σήμερα.
Και συνεχίζουμε να δούμε τι είχε πει και το ΠΑΣΟΚ: 
«Η Νέα Δημοκρατία δεν αντέχει τη σκέψη ενός δημοψηφίσματος. Ποτέ της δεν σκέφτηκε να δώσει αυτήν τη δύναμη στο λαό, διότι βέβαια η πρότασή της έχει εναντίον της το λαό. Είναι ένας ακόμα λόγος για τον οποίο ζητούμε δημοψήφισμα. Είναι για μας και μορφή δημοκρατικής αντίστασης απέναντι σε αυταρχικές διαδικασίες της Νέας Δημοκρατίας. Η απαίτησή μας για προσφυγή στο λαό είναι και ένα δημοκρατικό μήνυμα αντίστασης στη γενικότερη οικονομική και κοινωνική σας πολιτική. Η πρότασή μας είναι και η αντίστασή μας στην εκποίηση του δημόσιου πλούτου, σε συνθήκες πλήρους αδιαφάνειας, σαν να πρόκειται για δική σας περιουσία. Το τελευταίο σας επίτευγμα είναι ο ΟΤΕ, που παραδίδεται στα χέρια των Γερμανών, της «DEUTSCHE TELEKOM» με μεσάζονται τη «MIG» του Βγενόπουλου. Συνέχεια στους σχεδιασμούς σας έχουν τα λιμάνια, τα αεροδρόμια, η ΔΕΗ και η Ολυμπιακή, μαζί με ένα καινούργιο όργιο προμηθειών». Αυτά λοιπόν τα λόγια τα είπε ο κ. Γεώργιος Παπανδρέου. Θα το καταθέσω και στα Πρακτικά.
Σήμερα ο κ. Γεωργιάδης ως Βουλευτής της Νέας Δημοκρατίας, απορρίπτει αυτά τα οποία έλεγε εχθές για το δημοψήφισμα και με τη γνώμη του βέβαια συντάσσεται και το ΠΑΣΟΚ. 
Αυτό το οποίο βέβαια δεν μας είπε ο κ. Παπανδρέου ήταν η αποτυχημένη ιδιωτικοποίηση της «ΑΓΕΤ ΗΡΑΚΛΗΣ», που έχει τα ίδια ακριβώς χαρακτηριστικά με τη ΔΕΗ και φοβόμαστε ότι θα έχουν ακριβώς το ίδιο τέλος. 
Καταλαβαίνουμε λοιπόν ότι δεν μπορείτε να κρύβεστε πίσω από λάθη. Καταλαβαίνουμε ότι δεν μπορείτε να κρύβεστε πίσω από τυπικότητες. Καταλαβαίνουμε ότι ξεπουλάτε τα πάντα. 
Να γνωρίζετε όμως ότι είτε κάνετε είτε δεν κάνετε –που δεν θα κάνετε- το δημοψήφισμα, εμείς θα αποκαλύπτουμε την αλήθεια, όπως έκανε σήμερα ο Πρόεδρός μας, ο οποίος κατέθεσε ερώτηση για την ΕΛΣΤΑΤ, με την οποία ζητούμε από τον Πρωθυπουργό της χώρας να μας απαντήσει αν και πότε θα συσταθεί η εξεταστική επιτροπή, για τη διερεύνηση της αλλοίωσης των στατιστικών στοιχείων και την είσοδο της χώρας στον μηχανισμό στήριξης, για την οποία έχετε δεσμευτεί δημόσια στον ελληνικό λαό πριν τις εθνικές εκλογές του 2012.",100342,""," ΡΑΧΗΛ ΜΑΚΡΗ",166,"",166
"5209","
"," Κυρία Ραχήλ, στη δευτερολογία σας εννοείται πως μιλάτε για τα άρθρα του νομοσχεδίου. Παρακαλώ πολύ, στο θέμα μας τώρα.",100343,"Chairman","Μαρκογιαννάκης Χρήστος",175,"",175
"5210","
"," Ναι, κύριε Πρόεδρε, θα μπω.
Σας θυμίζουμε λοιπόν ότι πριν από λίγες ημέρες εξεδόθη το βούλευμα του συμβουλίου εφετών με τον αριθμό 1212/2004 που αναφέρεται στην αλλοίωση των στατιστικών στοιχείων της ΕΛΣΤΑΤ.
Σας καταθέτω την ερώτηση στα Πρακτικά.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Με το παρόν, λοιπόν, νομοσχέδιο η Κυβέρνηση δεν κάνει τομή, όπως ισχυρίζεται ο κ. Μητσοτάκης. Την περπατημένη οδό της διαφθοράς, της παραπληροφόρησης και του άνομου παζαριού ακολουθεί, τον ίδιο δρόμο που έχει χαράξει ο κ. Σαμαράς εδώ και δύο χρόνια και πίσω του έχετε συνταχθεί όλοι εσείς, για να σας προσέξει και να σας δώσει καμμία «θεσούλα». 
Ο Υπουργός «Διοικητικής Απορρύθμισης» ξέρει καλύτερα από όλους την πολιτική που ακολουθείτε και είναι περήφανος γι’ αυτή. Βλέπουμε ακόμη και αντιπαράθεση με Βουλευτές της συγκυβέρνησης, οι οποίοι γνωρίζουν τις πρακτικές σας και αντιδρούν. Δικαίως αντιδρούν. Το μόνο ερώτημα είναι γιατί ψηφίζουν τα νομοθετήματά σας.
Σας το είπαμε κι εχθές: Δεν προάγετε την αξιοκρατία. Τον κομματισμό προάγετε και το ρουσφετολογικό κράτος. Είστε ασύδοτοι και αλαζονικοί. Ο Απόστολος Κακλαμάνης σάς το είπε και οφείλουμε να αναγνωρίσουμε, παρά τις όποιες ιδεολογικές διαφωνίες γενικής πολιτικής που τυχόν υπάρχουν, ότι έχει δίκιο. Έχει δίκιο όταν σας λέει ότι σε προηγούμενη τετραετία, με το κόλπο της συνέντευξης, φορτώσατε στο κράτος εκατόν πενήντα χιλιάδες υπαλλήλους.
Η συνέντευξη που επικαλείστε για τις άλλες χώρες γίνεται με κανόνες και διαδικασίες ξεκάθαρες. Εσείς το μόνο ξεκάθαρο που έχετε είναι η προσήλωσή σας στον ιδιωτικό τομέα και η κατάργηση των προσόντων.
Συμφωνούμε ότι οι θεατρικές σπουδές δεν μπορούν ενδεχομένως να υποστηρίξουν το Διοικητικό-Οικονομικό, αλλά εσείς έρχεστε και καταργείτε όλα τα πτυχία.
Όπου θέλετε να εξυπηρετήσετε ιδιώτες, ξηλώνετε δομές του δημοσίου. Θέλετε να παρέχετε φοροαπαλλαγές σε όποιον επιλέξει η κ. Κεφαλογιάννη. Διαλύετε τον ΕΟΤ. Ούτε οι συνταξιούχοι ούτε οι άνεργοι θα έχουν τις φοροαπαλλαγές που θα απολαμβάνουν αυτοί που θα κάνουν –υποτίθεται- δράσεις. Θα υπερτιμολογούν και μετά θα έρχεται μια επιτροπή από άτομα, που δεν ξεκαθαρίζεται η θεσμική τους ιδιότητα, για να εγκρίνει το ποσό και να παρέχει τη φοροαπαλλαγή. Γι’ αυτό κάνατε το όργιο παρανομιών και παρατυπιών στον ΕΟΤ;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, ένα λεπτό θα χρειαστώ ακόμα και θα ολοκληρώσω.
Γι’ αυτό, οι υπάλληλοι καταγγέλλουν ότι οι λίστες άλλαζαν ή παραλείπατε να τις αλλάξετε κατά το δοκούν; Άνθρωποι που συνταξιοδοτούνταν παρέμεναν σε λίστες διαθεσιμότητας, για να μη φύγουν άλλοι. Αλλαγές κλάδου και ειδικότητας γίνονταν αυθαίρετα, όπως και μια σειρά άλλων παρανομιών και αυθαιρεσιών που συνθέτουν μια εικόνα ντροπής.
Για να τελειώνουμε, καθώς μαθαίνουμε ότι το Υπουργείο Τουρισμού θα κάνει προσλήψεις, με δεδομένο ότι στις 15 Αυγούστου οι υπάλληλοι του ΕΟΤ θα μείνουν άνεργοι, ενώ διαθέτουν εξαιρετική πείρα στον τομέα του τουρισμού, ζητάμε την άμεση αποκατάστασή τους.
Οι Ανεξάρτητοι Έλληνες πιστεύουμε στην αξιοποίηση όλων των Ελλήνων πολιτών, γιατί κανένας δεν περισσεύει. Κανένας δεν είναι ανίκανος και όλοι μπορούν να αξιοποιηθούν με διαφανείς και αξιοκρατικές διαδικασίες. Είναι τόσο απλό, όσο ακούγεται. Σύνθετο το κάνετε εσείς, γιατί θέλετε να εισάγετε απλώς την αδιαφάνεια και την επίπλαστη πολυπλοκότητα.
Να παρατηρήσουμε, βέβαια, ότι πριν από λίγο είδαμε στα έδρανα τον κ. Παπαδόπουλο, το Βουλευτή Κοζάνης και Υφυπουργό Μεταφορών. Ψηφίστηκε η ΔΕΗ και επέστρεψαν οι λαγοί!
Ευχαριστώ.",100344,""," ΡΑΧΗΛ ΜΑΚΡΗ",166,"",166
"5211","
"," Κυρία Μακρή, θα πρέπει να ξέρετε ότι ο Πρόεδρος της Βουλής δεν καλεί την Ολομέλεια. Η Ολομέλεια συγκαλείται μετά από πρόταση της Κυβέρνησης και διάταγμα το οποίο εκδίδει ο Πρόεδρος της Δημοκρατίας.",100345,"Chairman","Μαρκογιαννάκης Χρήστος",175,"",175
"5212","
"," Κατά το Σύνταγμα….",100346,""," ΡΑΧΗΛ ΜΑΚΡΗ",166,"",166
"5213","
"," Επειδή, μάλιστα, συζητήθηκε αυτό χθες στη Διάσκεψη των Προέδρων που ήσασταν, το ξέρετε αυτό.",100347,"Chairman","Μαρκογιαννάκης Χρήστος",175,"",175
"5214","
"," Ήταν παράτυπη η διαδικασία.",100348,""," ΡΑΧΗΛ ΜΑΚΡΗ",166,"",166
"5215","
"," Σας παρακαλώ να ακριβολογούμε.",100349,"Chairman","Μαρκογιαννάκης Χρήστος",175,"",175
"5216","
"," Επειδή, όμως, εγώ ήμουν στη Διάσκεψη των Προέδρων εχθές, κύριε Πρόεδρε, θα σας έλεγα ότι τουλάχιστον θα μπορούσε να το εισηγηθεί.",100350,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5217","
"," Σας παρακαλώ, κυρία Χρυσοβελώνη. Αρκούντως και διεξοδικά διευκρινίστηκε ότι την Ολομέλεια της Βουλής δεν την καλεί ο Πρόεδρος. Τελείωσε.
Η κ. Γιαννακάκη, Κοινοβουλευτικός Εκπρόσωπος της ΔΗΜΑΡ, έχει τον λόγο.",100351,"Chairman","Μαρκογιαννάκης Χρήστος",175,"",175
"5218","
"," Εγώ θα μιλήσω μόνο για το νομοσχέδιο, καθώς η Δημοκρατική Αριστερά σεβόμενη τις θεσμικές λειτουργίες προσήλθε σήμερα στη συζήτηση, παρ’ όλο που απείχε από την ψηφοφορία, θεωρώντας ότι το Τμήμα είναι παντελώς αναρμόδιο για το συγκεκριμένο θέμα.
Ο ειδικός αγορητής της Δημοκρατικής Αριστεράς ο κ. Πανούσης, με εξαιρετική επάρκεια και στην επιτροπή χθές αλλά και σήμερα επί των άρθρων, εξήγησε για ποιους λόγους η Δημοκρατική Αριστερά δεν μπορεί να στηρίξει το παρόν νομοθέτημα.
Έτσι, θα είμαι πάρα πολύ σύντομη –επειδή, βέβαια, μίλησα και εχθές- μένοντας μόνο σε πολύ συγκεκριμένα σημεία.
Το πρώτο σημείο είναι μία τροπολογία-προσθήκη που έχει καταθέσει ο ΣΥΡΙΖΑ και παρ’ όλο, κύριε Υπουργέ, που ξεκαθαρίσατε ότι δεν πρόκειται να την κάνετε δεκτή, ως Δημοκρατική Αριστερά θέλω να σας ενημερώσω ότι εμείς τη στηρίζουμε. Θα σας καλέσω να αναθεωρήσετε και να το δείτε ξανά. Πρόκειται για το διορισμό επιτυχόντων του Πανελλήνιου Γραπτού Διαγωνισμού του ΑΣΕΠ το Φεβρουάριο του 1998 για το δημόσιο τομέα. 
Εδώ, λοιπόν, υπάρχει μια εκκρεμότητα γι’ αυτούς τους ανθρώπους, η οποία πλησιάζει τα είκοσι έτη. Για λόγους ισονομίας, ισοπολιτείας και αξιοκρατίας, σας καλούμε κι εμείς να καταρτίσετε έναν κατάλογο με φθίνουσα βαθμολογική σειρά έτσι ώστε αυτοί οι άνθρωποι, έστω και μετά από δεκαέξι-δεκαεπτά χρόνια, να μπορούν να καλύψουν οργανικές θέσεις του δημοσίου τομέα, των νομαρχιών ή των επαρχιών, οι οποίες θα προκύπτουν, και να τηρηθεί αυτός ο κατάλογος σε ισχύ μέχρι την τελική εξάντλησή του. Μάλιστα, θυμίζω ότι πρόκειται για χίλια-χίλια πεντακόσια άτομα που δεν είναι ένας τεράστιος αριθμός.
Αυτό σας το λέμε, γιατί εκτός του ότι αυτή η υπόθεση εκκρεμεί τόσα χρόνια και αυτοί οι άνθρωποι τόσα χρόνια περιμένουν να γίνει κάτι, μ’ αυτήν την εκκρεμότητα αίρεται κάθε έννοια ασφάλειας του δικαίου και εμπιστοσύνης του πολίτη απέναντι στη διοίκηση. Φυσικά, αν το κάνετε αυτό που προτείνει η συγκεκριμένη τροπολογία-προσθήκη, αίρεται και μια μεγάλη αδικία.
Θα αναφερθώ σε κάποια άλλα σημεία: 
Δυστυχώς, ακούστηκε το πρωί να λέει κάποιος εισηγητής από την πλευρά της δικομματικής Κυβέρνησης ότι αυτές οι θέσεις και πλέον οι αξιολογήσεις προκειμένου για θέσεις προϊσταμένων, διευθυντών και γενικών διευθυντών δεν θα είναι για τους ανθρώπους οι οποίοι κυνηγούν τα μόρια. 
Λυπάμαι που ένας Βουλευτής του ελληνικού Κοινοβουλίου μίλησε με τόσο απαξιωτικό τρόπο για δημοσίους υπαλλήλους, οι οποίοι στη διάρκεια της θητείας τους αφήνουν την ασφάλεια και το γνώριμο περιβάλλον του γραφείου τους και προσπαθούν να επιμορφωθούν και να ενημερωθούν για τις εξελίξεις στη δημόσια διοίκηση, μία γνώση και μία εμπειρία που δεν την παίρνουν να την πάνε στο σπίτι τους, πάλι στη δουλειά τους θα έρθουν να την τοποθετήσουν και θα μπολιάσουν τη δουλειά τους με αυτή. 
Όσον αφορά στην πρόταση που έκανε ο κ. Πανούσης για τη δημόσια συνέντευξη -και μάλιστα χαίρομαι που σας έδωσε ένα έναυσμα να προβληματιστείτε και να πείτε ότι έχει επιλεγεί μια μεσαία λύση- θέλω να σας πω ότι ήδη αυτό εφαρμόζεται πάρα πολλά χρόνια και στις εξετάσεις της Διπλωματικής Ακαδημίας και της Εθνικής Σχολής Δημόσιας Διοίκησης, δηλαδή το στάδιο της συνέντευξης των υποψηφίων να γίνεται δημοσίως και να έχουνε όλοι οι υποψήφιοι τη δυνατότητα να παρακολουθήσουν τους συνυποψήφιούς τους. Αυτό, όπως καταλαβαίνεται, είναι ένα απτό παράδειγμα της προσπάθειας της διοίκησης να είναι διαφανής όσον αφορά στους πολίτες.
Ξαναδείτε το θέμα των αποφοίτων της Εθνικής Σχολής Δημόσιας Διοίκησης. Έχει αμφισημίες το νομοσχέδιο που μας έχετε φέρει.",100352,""," ΜΑΡΙΑ ΓΙΑΝΝΑΚΑΚΗ",54,"",54
"5219"," 
"," Υπάρχει μια νομοτεχνική βελτίωση που διευκρινίζει.",100353,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5220","
"," Πολύ ωραία. Θα την κοιτάξω. Δεν την έχω ακόμη υπ’ όψιν μου.
Όμως, σας το είπα και χθες ότι είναι η πλήρης απαξίωση των χρημάτων πρώτα και κύρια του ελληνικού λαού που δύο χρόνια πλήρωνε τους μισθούς μας –και μιλάω σε πρώτο πληθυντικό- αλλά και την εκπαίδευσή μας, προκειμένου να καταρτιστούν στελέχη πολύ ταχείας εξέλιξης για να υπηρετήσουν το δημόσιο τομέα, μέσα από τον πλέον σκληρό διαγωνισμό που διαρκεί εννέα μήνες σε τρεις κύκλους εξέτασης.
Επίσης, δείτε ξανά την πρόταση για την κλήρωση των εμπειρογνωμόνων μέσα από έναν κατάλογο ο οποίος θα καταρτίζεται από πανεπιστημιακούς και που θα έρθει να εξασφαλίσει μια ελάχιστη διαφάνεια σε αυτούς τους διαγωνισμούς.
Επίσης, όσον αφορά στο θέμα των μονίμων γενικών γραμματέων μας είπατε στην τελευταία σας τοποθέτηση ότι είναι κάτι που σας απασχολεί. Δείτε το. Δεν το διευκρινίσατε και αξίζει να δώσετε λίγη προσοχή. Εμάς η άποψή μας είναι να προκύπτουν μέσα από τον κορμό της δημόσιας διοίκησης και όχι με κάποιο τρόπο να διορίζονται.
Ευχαριστώ πολύ.",100354,""," ΜΑΡΙΑ ΓΙΑΝΝΑΚΑΚΗ",54,"",54
"5221","
"," Κυρία Τριανταφύλλου, είστε η μόνη από τους αγορητές που είστε παρούσα προς το παρόν και δεν θέλω να διαγράψω.",100355,"Chairman","Μαρκογιαννάκης Χρήστος",175,"",175
"5222","
"," Κύριε Πρόεδρε, θα ήθελα τον λόγο.",100356,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5223","
"," Είμαστε στις πρωτολογίες ακόμη.",100357,"Chairman","Μαρκογιαννάκης Χρήστος",175,"",175
"5224","
"," Θέλω να κάνω μία δήλωση, επειδή λείπει και η συνάδελφος και επειδή κατά την ομιλία μου δεν μπόρεσα να πω…",100358,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5225","
"," Όταν θα έρθει η ώρα, θα τα πείτε.",100359,"Chairman","Μαρκογιαννάκης Χρήστος",175,"",175
"5226","
"," Εντάξει, κύριε Πρόεδρε.",100360,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5227","
"," Ορίστε, κυρία Τριανταφύλλου, έχετε τον λόγο.",100361,"Chairman","Μαρκογιαννάκης Χρήστος",175,"",175
"5228","
"," Ευχαριστώ, κύριε Πρόεδρε.
Κύριοι Υπουργοί, θα μιλήσω αποκλειστικά για την τροπολογία που καταθέσαμε με θέματα προαγωγής και απόρριψης των μαθητών του γενικού και επαγγελματικού λυκείου. Χαίρομαι που είναι εδώ και ο κύριος Υφυπουργός Παιδείας. 
Θα ξεκινήσω με μία γενική παραδοχή: Η εκπαίδευση δεν είναι μια διαδικασία ξεκομμένη από το σύνολο των σχέσεων που διέπουν την κοινωνία, την πολιτική και πολιτιστική ζωή ενός τόπου. Ίσα - ίσα οργανώνεται και αναπαράγει τους ρόλους και τα πρότυπα, είτε είναι οικονομικά είτε είναι κοινωνικά είτε είναι εργασιακά είτε είναι πολιτικά είτε είναι πολιτισμικά, που εξυπηρετούν κάθε φορά κυρίαρχους στόχους. Η εκπαίδευση από τη μεριά της, τουλάχιστον όσο της αναλογεί –και της αναλογεί αρκετά μεγάλο μερίδιο- οργανώνει και υλοποιεί ζητήματα όπως τι νέα γενιά θέλουμε, ποια η σχέση της με την εργασία και την παραγωγή, με τον πολιτισμό, με την παράδοση, με τη γνώση του κόσμου και την κοινωνική πράξη.
Επομένως τα κυρίαρχα πρότυπα και οι αντιθέσεις αναπαράγονται στη σχολική ζωή. Οι διδακτικές μέθοδοι, οι υλικοτεχνικές συνθήκες, η οργάνωση του σχολικού χρόνου, η οργάνωση του ελεύθερου χρόνου, η αλληλεπίδραση των σχέσεων μαθητών-δασκάλων-γονιών και ξανά, εκφράζουν όχι μόνο τις υπάρχουσες κοινωνικές ανισότητες, αλλά δυστυχώς και τις εκπαιδευτικές, και ενίοτε τις διογκώνουν. 
Παραδείγματος χάριν, η χρηματοδότηση. Πάντοτε η κρατική χρηματοδότηση στην Ελλάδα χαρακτηριζόταν ελλειμματική. Και σε σχέση με τις υπόλοιπες χώρες της Ευρωπαϊκής Ένωσης, η Ελλάδα είναι το μέλος της Ευρωπαϊκής Ένωσης με τις χαμηλότερες επενδύσεις στην παιδεία, πόσω μάλλον –σκεφτείτε- τώρα, με την κυριαρχία του στόχου της δημοσιονομικής σταθερότητας. Και η χρόνια υποχρηματοδότηση έχει θλιβερό αντίκτυπο σε διάφορα ζητήματα, σε διάφορα εκπαιδευτικά θέματα: στη σχολική στέγη, στο εκπαιδευτικό έργο, με διάφορες δυσλειτουργίες. Υπάρχουν καταργήσεις και συγχωνεύσεις σχολείων πάρα πολλές τον τελευταίο καιρό. 
Εγώ ειλικρινά θέλω να ρωτήσω –μιας και είπατε ότι τελειώσατε ένα δημόσιο σχολείο, όπως κι εγώ και φαντάζομαι πάρα πολλοί από εδώ μέσα- ξέρετε τι σημαίνει το κλείσιμο ενός απομακρυσμένου σχολείου, το οποίο κρίνεται αναποτελεσματικό; Ξέρετε με ποιον τρόπο αναγκάζονται αυτά τα παιδιά να πάνε στο επόμενο και στο επόμενο, όταν υπάρχει τέτοιο πρόβλημα οικονομικό, όταν υπάρχουν τεράστια προβλήματα στη μετακίνηση, όταν υπάρχουν τεράστια προβλήματα στο οδικό δίκτυο; 
Υπάρχουν διαθεσιμότητες, υπάρχουν άλλα προβλήματα στην εκπαιδευτική διαδικασία. Με μία απλή μελέτη στατιστικών στοιχείων –και μπορούμε να επικαλεστούμε πολλές- εύκολα αντιλαμβανόμαστε τις εκπαιδευτικές ανισότητες και αν και όλοι ευαγγελιζόμαστε ή τουλάχιστον το εκπαιδευτικό ζήτημα και όσοι το φτιάχνουν ευαγγελίζονται την ισότητα, εγώ θα σας πω, όπως λέει και ένας πολύ γνωστός στοχαστής, ότι «Η τυπική ισότητα ευνοεί τους ευνοημένους και αδικεί τους αδικημένους».
Ας πάμε λίγο στο παράδειγμα της τράπεζας θεμάτων.  Διερωτάστε γιατί επικαλούμαστε συνεχώς το παράδειγμα της τράπεζας θεμάτων και γιατί επιμένουμε συνέχεια στην τράπεζα θεμάτων. Θα αναφέρω κάτι. Η τελευταία μελέτη του ΟΟΣΑ μάς λέει ότι η τράπεζα θεμάτων εντάσσεται στην ανάπτυξη συστήματος τυποποιημένης αξιολόγησης και στην Ελλάδα, ενός συστήματος όπου οι λεγόμενες επιδόσεις των μαθητών σε πρότυπα τεστ θα αποτελούν μέτρα επίδοσης των σχολείων και των εκπαιδευτικών. Θα μου πείτε: Δηλαδή αυτό είναι παράλογο; Εκ πρώτης όψεως και αν όλα ήταν δομημένα με έναν ισότιμο τρόπο, μπορεί και να μην ήταν παράλογο. Στη συγκεκριμένη, όμως, περίπτωση, τη δική μας περίπτωση, την περίπτωση δηλαδή της Ελλάδας, του δικού μας εκπαιδευτικού συστήματος και των συνθηκών που βιώνει η χώρα μας, είναι τουλάχιστον απαράδεκτο.
Πάμε τώρα λίγο στην τράπεζα θεμάτων. Εδώ πέρα μας ρωτήσατε γιατί έχουμε τέτοιο πρόβλημα. Εμείς θα σας πούμε γιατί την αποτιμούμε αρνητικά, πέραν της σχολικής αποτυχίας, η οποία θα φέρει και διαρροή των μαθητών από τα σχολεία. Όμως εγώ ειλικρινά θα ήθελα να μου πείτε ποιο είναι το θετικό. Και θέλω να το ρωτήσω αυτό: ποιο είναι το θετικό, γιατί υπάρχει θετική αποτίμηση;
Κατ’ αρχάς, πρώτο σημείο για την τράπεζα των θεμάτων: Μόλις τρεις μέρες πριν την έναρξη των σχολικών εξετάσεων έγινε γνωστή η τράπεζα θεμάτων, τρεις μέρες πριν αρχίσουν οι εξετάσεις. Το Υπουργείο Παιδείας, κατά την άποψή μας, στην προσπάθειά του να ξεμπερδεύει γρήγορα με τους μαθητές, δημοσιοποίησε την τράπεζα θεμάτων με πρωτοφανή προχειρότητα, την ώρα που οι μαθητές έκαναν μία αγωνιώδη προσπάθεια για τη μελλοντική τους εισαγωγή στην τριτοβάθμια εκπαίδευση. Τα παιδιά διαγωνίστηκαν σε δύο θέματα: ένα από την τράπεζα θεμάτων και ένα άλλο, που ήταν επιλογή των εκπαιδευτικών -ενδοσχολικές εξετάσεις, όπως παλιά. Χρησιμοποιήθηκε από το Υπουργείο ο όρος «της ίδιας βαρύτητας». Όμως, όσοι ασχολούνται με την εκπαίδευση γνωρίζουν καλά ότι αρκεί μία διαφορετική διατύπωση ή διαφορετικές πράξεις για κάποια άσκηση ή για οποιοδήποτε θέμα για να αλλάξουν το επίπεδο δυσκολίας ενός θέματος. Άρα, εκ των πραγμάτων, τα παιδιά διαγωνίζονται σε διαφορετικής βαρύτητας θέματα για την εισαγωγή τους στην ίδια σχολή. 
Μπορούμε να φέρουμε πολλά παραδείγματα, όπως στο μάθημα της Φυσικής ή στο μάθημα της Χημείας όπου ήταν πάνω από τριακόσια θέματα και προκλήθηκε σύγχυση και τρόμος στους μαθητές, λόγω του όγκου. Τα θέματα όχι απλώς δεν μπορούσαν να λυθούν, αλλά δεν μπορούσαν ούτε καν να ιδωθούν. Η εκπαιδευτική κοινότητα είχε επισημάνει τα προβλήματα που θα δημιουργούνταν και είχε προτείνει τουλάχιστον την πιλοτική εφαρμογή του συγκεκριμένου μέτρου εξέτασης για την περίοδο τουλάχιστον που θα διανύαμε. 
Ωστόσο, επιμένατε -και επιμένετε και σήμερα- στην άμεση και πλήρη εφαρμογή του νόμου, αδιαφορώντας για τα πολύ σοβαρά προβλήματα που έχουν εγερθεί. Κάποια από αυτά τα προβλήματα είναι τα εξής: Τα θέματα αυτά από ποιον ελέγχθηκαν; Εμείς λέμε –και όχι μόνον εμείς, όχι μόνο ο ΣΥΡΙΖΑ- η εκπαιδευτική κοινότητα λέει ότι δεν ελέγχθηκαν από κανέναν. Δημοσιοποιήθηκαν τη Δευτέρα 26 Μαΐου.
Στα σχολεία, ως γνωστόν, αυτήν την περίοδο δεν γινόταν μάθημα και οι καθηγητές του σχολείου δεν ήταν δυνατόν να βοηθήσουν στην επίλυση των θεμάτων ή στην επίλυση κάποιων αποριών που θα γεννιούνταν σίγουρα από τα θέματα. 
Επίσης, οι μαθητές των δυσπρόσιτων περιοχών της χώρας μας, που κάποιοι –σημειωτέον- ακόμη και σήμερα δυστυχώς δεν έχουν πρόσβαση στο διαδίκτυο, δεν μπόρεσαν να αποκτήσουν πρόσβαση στη συγκεκριμένη τράπεζα παραμονές των εξετάσεών τους. Κατά τα άλλα πήγαιναν να διαγωνιστούν σε γνωστά θέματα! 
Το Υπουργείο είχε αναγγείλει το άνοιγμα της τράπεζας δέκα μέρες –τουλάχιστον- πριν από τις εξετάσεις. Αυτό δεν έγινε εφικτό. 
Δεύτερον, τα θέματα που εμπεριέχονται στην τράπεζα θεμάτων ήταν υψηλού βαθμού δυσκολίας σε σχέση με τις προηγούμενες ενδοσχολικού χαρακτήρα εξετάσεις. Πέρα από τη δυσκολία τους, ήταν και εξεζητημένα και κακοδιατυπωμένα και προχειροφτιαγμένα θέματα, με πολλές ασάφειες στις εκφωνήσεις. Ήταν θέματα που δεν ανταποκρίνονταν στο επίπεδο των σχολικών βιβλίων. Ήταν θέματα που δεν ανταποκρίνονταν στη φιλοσοφία των αναλυτικών προγραμμάτων και θέματα, που από τη μια η κλήρωση και η ανομοιομορφία τους κατοχυρώνει την απόλυτη τυχαιότητα στο ποιος μαθητής θα πάρει ή όχι καλό βαθμό σε οποιοδήποτε μάθημα. 
Τρίτο σημαντικό ζήτημα είναι ο τρόπος βαθμολόγησης.  Έως τώρα στις πανελλαδικές εξετάσεις, για να προστατευτεί η αξιοπιστία της βαθμολόγησης από τυχόν προσωπικές συμπάθειες, αντιπάθειες κ.λπ., αλλά και από άλλες τυχούσες οικογενειακές σχέσεις, τα ονόματα των παιδιών καλύπτονταν και στέλνονταν σε διαφορετικές πόλεις, για να βαθμολογηθούν. Τώρα απλώς τα διορθώνει ο εκπαιδευτικός της τάξης, με αποτέλεσμα να μπορούν να θεωρηθούν αναξιόπιστα έως έναν βαθμό τα αποτελέσματα. 
Άλλο σημείο, επίσης, σημαντικό. Πολλά σχολεία στο μέσο της σχολικής χρονιάς είχαν τεράστια κενά καθηγητών. Η υποστελέχωση ειπώθηκε και από άλλους συναδέλφους. Σε μερικές περιοχές αυτά τα κενά δεν καλύφθηκαν ποτέ και κάποια –τα υπόλοιπα- καλύφθηκαν την τελευταία στιγμή από αναπληρωτές, οι οποίοι έτρεχαν την ύλη, για να τελειώσουν εντός του σχολικού χρονοδιαγράμματος, με αποτέλεσμα ποτέ να μη γίνει σωστή εμπέδωση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα χρειαστώ για ένα λεπτό την ανοχή σας, κύριε Πρόεδρε. 
Είναι απ’ όλα αυτά προφανές ότι το Υπουργείο δεν αντιμετώπισε σοβαρά αυτές τις κρίσιμες εξετάσεις για το μέλλον των παιδιών, γιατί δεν θα καλούσε στο τέλος του Απρίλη, δηλαδή στις 29 Απρίλη, την επιστημονική κοινότητα να στείλει θέματα για τη δημιουργία τράπεζας θεμάτων, ενώ ήταν δεδομένο πως ο χρόνος που απομένει ήταν τόσο λίγος. 
Επίσης, πρέπει να πούμε ότι το πλέον προκλητικό από τη μεριά του Υπουργείου είναι η εκφραζόμενη θέση του ότι η τράπεζα θεμάτων ενοποιεί τη σχολική ύλη και εξασφαλίζει την αξιοκρατία όσον αφορά στην αξιολόγηση των μαθητών. Στην πραγματικότητα μεγεθύνει τις ανισότητες στη σχολική κοινότητα, αφού αποκλείει και εκπαραθυρώνει κυριολεκτικά τους μαθητές του τελευταίου θρανίου, που είναι παιδιά φτωχών οικογενειών και αδυνατούν να πληρώσουν φροντιστήρια για να ενισχύσουν τις γνώσεις τους και να ανταποκριθούν σε θέματα τέτοιας δυσκολίας. 
Θέλω, λοιπόν, να ακούσω  ποια είναι τα θετικά της τράπεζας θεμάτων. Και να σας πω κάτι; Δεν είναι ότι υιοθετούμε ό,τι εκφράζει η ΟΛΜΕ. Κατ’ αρχάς, η ΟΛΜΕ είναι ο εκπαιδευτικός κλάδος και πρέπει να την ακούσουμε, ακόμη και εάν δεν συμφωνούμε σε όλα. Αυτό θα το σκεφθούμε. 
Τελειώνοντας, θα πω το εξής:  Εμείς έχουμε μία τροπολογία, η οποία υποστηρίχθηκε και από τη συνάδελφο κ. Θεανώ Φωτίου,  βάζοντας ουσιαστικά τρία σημεία. Θα ήθελα να πω και εγώ ότι είναι πάρα πολύ σημαντικό να τη δεχθείτε. Κυρίως είναι σημαντικό να αλλάξει αυτός ο τρόπος εισαγωγής και προαγωγής και κυρίως να μην επιμείνετε στο να θεωρηθεί ότι ο βαθμός της Α΄ λυκείου θα πρέπει να είναι βαθμός ο οποίος θα συνυπολογιστεί στις εισαγωγικές για την εισαγωγή των παιδιών στα πανεπιστήμια. 
Θα πω εδώ ότι θα πρέπει κυρίως να δούμε το εξής: Η εκπαιδευτική διαδικασία, το δημόσιο σχολείο και η πολιτεία θα πρέπει να βοηθούν στην άμβλυνση και όχι στη μεγέθυνση των ανισοτήτων. Αναλαμβάνοντας, λοιπόν, έστω και τώρα, την ύστατη στιγμή, τις παιδαγωγικές σας ευθύνες, θα πρέπει αυτήν την τράπεζα θεμάτων οπωσδήποτε να την αποσύρετε. Θα πρέπει να αναθεωρήσετε τον τρόπο επέμβασης στο ευαίσθητο θέμα της παιδείας του λαού μας. Δεν θα πρέπει να επιτρέψουμε τη μετατροπή και των νεότερων μελών της κοινωνίας μας σε πειραματόζωα των αγορών. Έχουμε ανάγκη από παιδεία ανθρώπινων αξιών και όχι στείρων τραπεζών! 
(Χειροκροτήματα από την πτέρυγα του ΣΥΡΙΖΑ)",100362,""," ΜΑΡΙΑ ΤΡΙΑΝΤΑΦΥΛΛΟΥ",277,"",277
"5229","
"," Ευχαριστούμε. 
Τον λόγο έχει ο κ. Πετράκος.",100363,"Chairman","Μαρκογιαννάκης Χρήστος",175,"",175
"5230","
"," Ευχαριστώ πολύ, κύριε Πρόεδρε. 
Κύριε Υπουργέ, μας μιλάτε για μεταρρυθμίσεις, αλλά στην πράξη προωθείτε απορρύθμιση.
Εισάγετε μια προσχηματική διαδικασία εξετάσεων και κυρίως, μια διάτρητη διαδικασία συνεντεύξεων με υπέρμετρα αυξημένο ειδικό βάρος για την επιλογή νευραλγικών θέσεων των γενικών διευθυντών και διευθυντών. Οι διακηρύξεις σας περί αξιοκρατίας, διαφάνειας και αντικειμενικότητας δεν μπορούν να πείσουν κανέναν. Η απουσία αντικειμενικών κριτήριων, η σημαντική υποβάθμιση των ουσιαστικών κριτηρίων που σχετίζονται με την εργασιακή εμπειρία και ικανότητα του κρινομένου είναι παραπάνω από εμφανής.
Παραπάνω από εμφανής είναι και η ενίσχυση των στοιχείων του υποκειμενισμού και της αυθαιρεσίας μέσω μιας αόριστης εξέτασης και της παρωδίας των συνεντεύξεων που προωθείτε. Η εισαγωγή των ιδιωτών αξιολογητών, ο τρόπος συγκρότησης των υπηρεσιακών συμβουλίων, ο εξοβελισμός εκπροσώπων των εργαζομένων από κάθε διαδικασία επιλογής στελεχών, οι προκλητικές μεταβατικές διατάξεις με αυθαίρετο και μικροκομματικό διορισμό προϊσταμένων διαμορφώνουν ένα αποκρουστικό και αντίθετο με τα συμφέροντα των πολιτών και εργαζομένων σύστημα ημετέρων και άκρατης κομματικοποίησης. 
Η πλήρης κατάργηση των λεγόμενων «τυπικών προσόντων» των υπαλλήλων θεμελιώνει με τον πλέον απροκάλυπτο τρόπο την αντιεπιστημονική παραδοχή ότι οι ακαδημαϊκοί τίτλοι δεν αποτελούν εχέγγυο καταλληλότητας για την κατάληψη θέσης ευθύνης. Φθάνετε μάλιστα στο σημείο παραλογισμού, να εδραιώνετε με αυτόν τον τρόπο την πεποίθηση ότι εκείνο που εμπόδιζε τόσο καιρό την πρόοδο της διοίκησης ήταν η προώθηση υπαλλήλων με αυξημένα τυπικά προσόντα κι όχι το ρουσφετολογικό κράτος που τα δικά σας κόμματα εγκαθίδρυσαν για πολλές δεκαετίες, το οποίο με αυτό το νομοθέτημα όχι μόνο δεν το αλλάζετε προς το δημόσιο συμφέρον, αλλά το επανιδρύετε με τον πιο προκλητικό και απροκάλυπτο τρόπο, με δομημένες συνεντεύξεις που διεξάγονται από διορισμένες από εσάς επιτροπές.
Δεν πείθετε κανέναν, κύριε Υπουργέ, ότι κάνετε μεταρρύθμιση με την οποία θα επιλέγονται οι αξιότεροι. Με την υπερεκτίμηση που γίνεται με ερωτήσεις πολλαπλών επιλογών, που μάλιστα μετρούν λιγότερο σε περίπτωση ισοβαθμίας, κάνετε μεταρρύθμιση που επιλέγει τους αξιότερους; Οι απαράδεκτες μεθοδεύσεις αυτές μαζί με τις διαθεσιμότητες και τις απολύσεις, την παρωδία των αξιολογήσεων, την κατάργηση υπηρεσιών, εντάσσονται στο πλαίσιο ευρύτερων νεοφιλελεύθερων σχεδιασμών για περαιτέρω υποβάθμιση και συρρίκνωση του δημόσιου τομέα και εκχώρηση νευραλγικών τομέων διοίκησης σε ιδιώτες.
Έφερε ο κύριος Υπουργός των Μεταφορών, που λείπει από εδώ τώρα, μία τροπολογία για την ΥΠΑ. Κύριε Υπουργέ, μια διαφορετική τροπολογία έπρεπε να φέρετε. Λείπει και ο κ. Μητσοτάκης τώρα. Όμως, κύριε Υπουργέ, έχετε τεράστια ευθύνη, διότι έχετε θέσει σε διαθεσιμότητα διακόσιους σαράντα εννέα υπαλλήλους της πρώην Ολυμπιακής, οι οποίοι είχαν απορροφηθεί από την Υπηρεσία Πολιτικής Αεροπορίας, οι περισσότεροι εκ των οποίων ήταν επιφορτισμένοι με το έργο της επιθεώρησης αεροσκαφών που προσγειώνονται στην Ελλάδα. 
Πιο συγκεκριμένα, με την κοινή απόφαση Υπουργών Διοικητικής Μεταρρύθμισης και Υποδομών, Μεταφορών και Δικτύων καταργήθηκαν ως μη αναγκαίες διακόσιες σαράντα εννέα θέσεις ιπταμένων χειριστών και μηχανικών αεροσκαφών. Η απόφαση αυτή, ωστόσο, έρχεται σε αντίθεση με την απόφαση του πενταμελούς Υπηρεσιακού Συμβουλίου της 10ης και 11ης Αυγούστου του 2011, σύμφωνα με την οποία δεν πλεονάζει προσωπικό από μηχανικούς αεροσκαφών. Η κίνηση αυτή είναι πέρα από κάθε λογική, δεδομένου του ότι το έργο των υπαλλήλων αυτών αποτελούσε σημαντικότατο κρίκο στην αλυσίδα του ελέγχου και της ασφάλειας πτήσεων. 
Η απόφαση για την απομάκρυνση των επιφορτισμένων με την επιθεώρηση αεροσκαφών διακοσίων σαράντα εννέα εργαζόμενων στην ΥΠΑ, πρώην υπαλλήλων της Ολυμπιακής, θέτει υπό αμφισβήτηση την ασφάλεια των πτητικών μέσων. Σήμερα δεν υπάρχουν επιθεωρητές ασφάλειας πτήσεων αλλά και μηχανικοί με αρμοδιότητα να ελέγχουν, με αποτέλεσμα οι επιθεωρήσεις να γίνονται από μόνιμους υπαλλήλους της υπηρεσίας, οι οποίοι όμως δεν έχουν τα κατάλληλα προσόντα. 
Γιατί, λοιπόν, τέθηκε ένα άρτια εξειδικευμένο και άκρως απαραίτητο για την ασφάλεια πτήσεων προσωπικό σε διαθεσιμότητα; Γιατί έπρεπε να υπακούσετε στα τροϊκανά αφεντικά σας, κύριε Μητσοτάκη, που απουσιάζετε; Η απόφαση αυτή είναι απόρροια μνημονιακών δεσμεύσεων της Κυβέρνησης κι όχι ενός πραγματικού σχεδιασμού αναδιάρθρωσης της υπηρεσίας που θα αύξανε την ασφάλεια των πτήσεων. Ποιο είναι το αποτέλεσμα; Η χώρα μας να έχει υποβαθμιστεί από δύο χώρες μέχρι τώρα και να έρχεται προειδοποίηση από τον Ευρωπαϊκό Οργανισμό Ασφάλειας Αεροπορίας για ενδεχόμενο καθήλωσης κάθε αεροσκάφους που θα προσγειώνεται στη χώρα μας, λόγω αδυναμίας διενέργειας των απαραίτητων ελέγχων. 
Τι θα κάνετε με αυτό το προσωπικό, κύριε Υπουργέ; Σας καλούμε να ανακαλέσετε άμεσα τη διαθεσιμότητα των διακοσίων σαράντα εννέα πρώην υπαλλήλων της Ολυμπιακής.
Θα αναφερθώ σε ένα δεύτερο ζήτημα, που έφερε ο κύριος Υπουργός της Παιδείας, με τον οποίο είχαμε μία εκτεταμένη συζήτηση σε επίκαιρη ερώτηση. Φέρατε μία τροπολογία για να καλύψετε τις πιο ακραίες επιπτώσεις που υπήρξαν από την περίφημη τράπεζα θεμάτων, για την οποία μας ρωτάτε γιατί τα συζητάμε και γιατί επανερχόμαστε, κύριε Υπουργέ. Πρώτον, η ίδια η τροπολογία σας είναι ομολογία αποτυχίας της τράπεζας θεμάτων. Σας τόνισα και κατά τη διάρκεια της επίκαιρης ερώτησης κατά την οποία συζητήσαμε -και σας είχα κάνει και πρόταση ως μαθηματικός, πριν φθάσουμε σε εξετάσεις- ότι υπήρχαν θέματα μέσα στην τράπεζα θεμάτων που όχι μόνο δεν διδάσκονται στην Α΄ λυκείου, αλλά είναι έξω από κάθε λογική. Με την παρέμβασή μας αυτή μερικά από τα θέματα έφυγαν τότε. 
Δεύτερον, σας απέδειξα με συγκεκριμένα επίσημα στοιχεία -και λυπάμαι που σήμερα επανερχόσαστε- τα οποία δεν ήταν μόνο δικά μου στοιχεία ή του ΣΥΡΙΖΑ αλλά του Διευθυντή Δευτεροβάθμιας Εκπαίδευσης του Νομού Μεσσηνίας -ο οποίος δεν πρόσκειται στο ΣΥΡΙΖΑ, αλλά πρόσκειται στη Νέα Δημοκρατία ο άνθρωπος- σύμφωνα με τα οποία το 27% των μαθητών στην Α΄ λυκείου απορρίφθηκαν. Πώς μας λέτε τώρα ότι θα ήταν περισσότεροι, αν δεν ίσχυε το σύστημα αυτό; Αφού αυτοί που απερρίφθησαν με το περίφημο σύστημα της τράπεζας θεμάτων είναι τουλάχιστον τετραπλάσιοι με πενταπλάσιοι. 
Τρίτον, σας είπαμε ότι με την τράπεζα θεμάτων υπάρχει αναξιοκρατία, διότι σε κάποιο σχολείο μπορεί να μπουν εύκολα θέματα, σε κάποια, όμως, θα μπουν δύσκολα. Με την τράπεζα θεμάτων υπήρξε διαφθορά και διαπλοκή με το ιδιωτικό σχολείο. 
Τέταρτον, με την τράπεζα θεμάτων προσμετράται ο βαθμός της Α΄ Λυκείου στις εισαγωγικές για το πανεπιστήμιο, όταν υπάρχουν αυτές οι επιπτώσεις. Σας είπαμε ότι δεν πρέπει να προσμετράται ο βαθμός και λυπάμαι, κύριε Υπουργέ, που δημιουργείτε μία εντύπωση στην κοινή γνώμη ότι μπορεί κάποιος να περάσει με «3». Μα πώς είναι δυνατόν να λέτε, ένας άνθρωπος σοβαρός, Υπουργός, αυτά τα πράγματα; Δεν ξέρετε ότι δεν περνάει κανένας με «3»; Αυτό που λέει η πρόταση του ΣΥΡΙΖΑ, την οποία έχουμε καταθέσει, είναι αυτό που γινόταν πάντα, δηλαδή, όποιος έχει βαθμό από «9,5» και πάνω. Απλό είναι το θέμα. Τι μας λέτε τώρα πράγματα τα οποία δεν έχουν καμμία βάση; 
Επίσης, σας είχαμε πει -και ευτυχώς το φέρνετε αυτό- ότι δεν είναι δυνατόν η Άλγεβρα και η Γεωμετρία να μην προσμετράται και να μην βγαίνει μέσος όρος. Αυτό το καταλάβατε και το φέρνετε. Το κυριότερο, όμως, κύριε Υπουργέ, είναι ότι δεν είναι δυνατόν για μία πιλοτική εφαρμογή, η οποία είχε αυτά τα δραματικά και αρνητικά αποτελέσματα -και έτσι πρέπει να είναι οι εφαρμογές μίας αλλαγής, πιλοτικές- να θέλετε να βάλετε λαιμητόμο στα παιδιά της Α΄ λυκείου, επειδή ένα σύστημα χωρίς μελέτη, χωρίς σχεδιασμό, χωρίς σοβαρότητα εφαρμόστηκε από τον προκάτοχό σας καθολικά, σε όλη τη χώρα. Το λέω με αυτό το πάθος γιατί είμαι εκπαιδευτικός. Ήμουν είκοσι πέντε χρόνια στο σχολείο και καταλαβαίνω τι γίνεται με αυτά που λέτε. Μαθηματικός είμαι, κύριε Υπουργέ, και το ξέρετε καλά, και ξέρω τι λάθη είχε αυτό το σύστημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Γι’ αυτό, λοιπόν, το στοιχειώδες που πρέπει να κάνετε είναι να αποδεχθείτε την τροπολογία που προτείνουμε. Είναι μία τροπολογία μελετημένη και δεν μπορείτε να την απαξιώνετε αναφερόμενοι στο τι λέει η ΟΛΜΕ. Δηλαδή τι είναι η ΟΛΜΕ; Ο Γιαγκούλας; Η ΟΛΜΕ είναι ο εκπρόσωπος των εκπαιδευτικών, έχει κέντρο μελετών και τεκμηρίωσης, κύριε Υπουργέ, το ΚΕΜΕΤΕ. Το ΚΕΜΕΤΕ είναι σοβαρό ινστιτούτο, το οποίο μελετά τα εκπαιδευτικά ζητήματα και καταθέτει πολύ σοβαρότερες προτάσεις από διάφορους άλλους κάθε φορά, οι οποίοι έχουν επιλεγεί με αναξιοκρατικά κριτήρια. Το Κέντρο Μελετών και Τεκμηρίωσης της Εκπαίδευσης έχει καταθέσει αυτήν την ίδια πρόταση που κι εμείς καταθέτουμε. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Μιας και ήρθε ο κύριος Υπουργός, θα μου επιτρέψετε, κύριε Πρόεδρε, να πω και το εξής, διότι έλειπε πριν ο κύριος Υπουργός και θα ήθελα να το ακούσει.",100364,""," ΑΘΑΝΑΣΙΟΣ ΠΕΤΡΑΚΟΣ",236,"",236
"5231","
"," Ολοκληρώστε, παρακαλώ.",100365,"Chairman","Μαρκογιαννάκης Χρήστος",175,"",175
"5232","
"," Ήταν προσβολή. Μιλούσα για θέμα που τον αφορούσε και δεν ήταν εδώ. Αν μου επιτρέψετε, ολοκληρώνω σε τριάντα δευτερόλεπτα.
Κύριε Υπουργέ, έχετε προχωρήσει στη διαθεσιμότητα διακοσίων σαράντα εννέα υπαλλήλων της πρώην Ολυμπιακής, μηχανικών αεροσκαφών, επιφορτιζόμενων με την ασφάλεια των πτήσεων. Αυτήν την ώρα η χώρα μας κινδυνεύει να υποβαθμιστεί και υπάρχει σοβαρό πρόβλημα με την ασφάλεια των πτήσεων. Αντί, λοιπόν, να λέτε τώρα να εγκριθούν είκοσι εκατομμύρια, που φέρατε, για την Υπηρεσία Πολιτικής Αεροπορίας –αυτοί οι άνθρωποι θα προσέφεραν και έσοδα στη χώρα- εσείς, επειδή θέλατε να βρείτε το μαγικό αριθμό που σας είχε υποδείξει η τρόικα, τους στείλατε σε διαθεσιμότητα. 
Επειδή θέσαμε και συζητήσαμε το θέμα με τον κ. Χρυσοχοΐδη χθες στην αρμόδια επιτροπή, θα θέλαμε να μας πείτε αν αποδέχεστε να επανέλθουν οι άνθρωποι αυτοί στην υπηρεσία τους διότι είναι άκρως απαραίτητοι.
Σας ευχαριστώ πολύ, κύριε Πρόεδρε.",100366,""," ΑΘΑΝΑΣΙΟΣ ΠΕΤΡΑΚΟΣ",236,"",236
"5233","
"," Ευχαριστούμε, κύριε συνάδελφε.
Η κ. Κωνσταντοπούλου έχει τον λόγο.",100367,"Chairman","Μαρκογιαννάκης Χρήστος",175,"",175
"5234","
"," Σας ευχαριστώ.
Μου έκανε εντύπωση το πρωινό επεισόδιο. Τώρα, βέβαια, απευθύνομαι σε άδεια έδρανα. Ούτε ένας Βουλευτής της Νέας Δημοκρατίας, ούτε ένας Βουλευτής του ΠΑΣΟΚ δεν βρίσκεται στην Αίθουσα. 
Κύριε Μητσοτάκη, κύριε Δερμεντζόπουλε, είναι πολύ δύσκολη η θέση σας να παρίστασθε ως μοναχικοί Υπουργοί, χωρίς Βουλευτές στη Βουλή.
Το πρωινό επεισόδιο, λοιπόν, νομίζω ότι ήταν ένα πολύ κακόγουστο αστείο προσώπων και κομμάτων που νομίζουν ότι μπορούν με κόλπα και με λοβιτούρες, με επινοήσεις και με παιχνίδια να φαλκιδεύουν τη δημοκρατία. Ασφαλώς γνωρίζετε ότι κανένα κύρος δεν έχει αυτή η συνεδρίαση που εκτάκτως και μονομερώς προγραμμάτισαν τα κόμματά σας, η Κυβέρνησή σας, δρώσα μέσω των αντιπροσώπων της στη Βουλή, κανένα απολύτως κύρος δεν είχε η πρωινή συνεδρίαση με την οποία επιχειρήσατε ανεπιτυχώς και με αξιοθρήνητο –θα μου επιτρέψετε- τρόπο να αποδείξετε κάτι. Διότι είναι αξιοθρήνητο να συνεδριάζετε μεταξύ σας, να συμφωνείτε μεταξύ σας και να διαπιστώνετε ότι δήθεν είστε πλειοψηφία, όταν στην κοινωνία είναι αποδεδειγμένο ότι αποτελείτε οικτρή και θλιβερή και διαρκώς συρρικνούμενη μειοψηφία.
Το Τμήμα Διακοπής Εργασιών της Βουλής ουδεμία αρμοδιότητα είχε να συνεδριάσει για να φαλκιδεύσει αρμοδιότητες άλλων. Γνωρίζετε πολύ καλά ότι η συζήτηση για το δημοψήφισμα ανήκει κυριαρχικά στην Ολομέλεια της Βουλής και πως εκείνος ο πολιτειακός παράγων ο οποίος κρίνει πότε θα ανοίξει η Ολομέλεια της Βουλής είναι ο Πρόεδρος της Δημοκρατίας. Φαντάζομαι ότι τον Πρόεδρο της Δημοκρατίας δεν θέλετε να τον πειθαναγκάσετε. Εκτός από είκοσι τέσσερις πράξεις νομοθετικού περιεχομένου όπου τον έχετε ουσιαστικά χρησιμοποιήσει για να τις υπογράψει, φαντάζομαι να μην θέλετε με αυτόν τον τρόπο να προκαταλάβετε αποφάσεις που ανήκουν στον ανώτατο πολιτειακό παράγοντα. 
Το άρθρο 40 του Συντάγματος το λέει ρητά: «Ο Πρόεδρος της Δημοκρατίας συγκαλεί τη Βουλή τακτικά, μία φορά κάθε χρόνο, όπως ορίζει το άρθρο 64, παράγραφος 1 του Συντάγματος και εκτάκτως κάθε φορά που το κρίνει εύλογο».
Άρα, το σημερινό πρωινό επεισόδιο πραγματικά νομίζω ότι σας εκθέτει ανεπανόρθωτα. Εκθέτει και εκείνους που συνέπραξαν και εκείνους που ήλθαν, αντικαθιστώντας άλλους, για να πανηγυρίσουν τις απόψεις τους. 
Αυτό δεν είναι δημοκρατία, κύριε Μητσοτάκη. Αυτό δεν είναι δημοκρατική λειτουργία. Θα μου επιτρέψετε να πω ότι αυτό δεν είναι ούτε καν τήρηση των στοιχειωδών προσχημάτων κοινοβουλευτικής λειτουργίας.
Άρα, εσείς που έχετε συμπράξει σε τόσες και τόσες εκτροπές, εσείς που τώρα μεθοδεύετε –αν σωστά σας ερμηνεύουμε- την πέμπτη κατά σειρά επιστράτευση –αν σας το επιτρέψει η δικαιοσύνη, κρίνοντας αυτά που ζητάτε-εσείς δεν δικαιούστε να παίζετε κατά αυτόν τον τρόπο με τους θεσμούς. 
Σήμερα 11 Ιουλίου -δηλαδή μια μέρα μετά την προγραμματισμένη διάρκειά του- κλείνει το Τμήμα Διακοπής Εργασιών της Βουλής –δηλαδή, υποτίθεται, μειωμένης κοινοβουλευτικής και νομοθετικής λειτουργίας- και ολοκληρώνουμε τέσσερις εβδομάδες όχι απλώς εργώδους, αλλά σε βαθμό πραγματικά υπερεντατικό νομοθέτησης. Έφτασε το Τμήμα Διακοπής Εργασιών της Βουλής να συνεδριάζει για κοινοβουλευτικό έργο πέντε μέρες την εβδομάδα, ενώ η Ολομέλεια συνεδριάζει τρεις. Έφτασε το Τμήμα Διακοπής Εργασιών της Βουλής να ξεκινήσει μία μέρα νωρίτερα και να τελειώσει μία μέρα αργότερα. Έφτασε το Τμήμα Διακοπής Εργασιών της Βουλής να ψηφίζει, με τη σύμπραξή σας, τέσσερα νομοσχέδια την εβδομάδα. Και αυτήν την εβδομάδα έγινε αυτό με τρία νομοσχέδια και πριν από δύο εβδομάδες υπήρξαν τέσσερα νομοσχέδια στην Ολομέλεια. Για όλα αυτά, πρέπει να δώσετε μια απάντηση. 
Κύριε Μητσοτάκη, πρέπει να τη δώσετε αυτήν την απάντηση και έλαχε σε εσάς ο κλήρος. Γιατί κλείσατε την Ολομέλεια; Γιατί εξυπηρετείτε μια σειρά σκοπιμοτήτων, οι οποίες όλες προσκρούουν στη δημοκρατική νομιμότητα; Εξυπηρετείτε τη σκοπιμότητα να μην ελεγχθούν οι ποινικές ευθύνες Βενιζέλου-Παπακωνσταντίνου, που η δικαιοσύνη έκρινε ότι πρέπει η δικογραφία να διαβιβαστεί. 
Και σας θυμίζω τι λέγατε εσείς το Μάιο του 2012: Λέγατε ότι ο κ. Βενιζέλος έχει βάλει φαρδιά, πλατιά την υπογραφή του σε μία επίμεμπτη σύμβαση, για την οποία πρέπει να ελεγχθεί. 
Κλείσατε τη Βουλή, επίσης, για να μην συζητηθεί το σκάνδαλο Μπαλτάκου και για να έχουμε τον κ. Σαμαρά, ο οποίος δεν εμφανίζεται στη Βουλή, αλλά εμφανίζεται στο συνέδριο του ECONOMIST και κατηγορεί το ΣΥΡΙΖΑ, άκουσον, άκουσον, ότι πορεύεται χέρι-χέρι με τη Χρυσή Αυγή! Ποιος; Ο αδελφοποιτός του κ. Μπαλτάκου, ο κολλητός του κ. Μπαλτάκου, εκείνος που έθεσε τον Μπαλτάκο υπεράνω της Βουλής και της Κυβέρνησης, να κανοναρχεί Υπουργούς και Βουλευτές, εκείνος ο οποίος αποφεύγει -ενώ εμείς ζητάμε εδώ και τρεισήμισι μήνες- να συζητηθεί το σκάνδαλο Μπαλτάκου και η συζήτηση που υπήρξε και μαγνητοσκοπήθηκε μεταξύ Μπαλτάκου και Κοινοβουλευτικού Εκπροσώπου της Χρυσής Αυγής. Είναι δυνατόν να αποφεύγετε αυτήν τη συζήτηση και την ίδια ώρα να κατηγορείτε το ΣΥΡΙΖΑ ότι πηγαίνει χέρι-χέρι με τη Χρυσή Αυγή;
Είναι δυνατόν να προσπαθείτε να εκμεταλλευτείτε άλλες διαδικασίες δικαστικές και μη δικαστικές- προκειμένου να επιβάλλετε σιωπητήριο για ένα μείζον ζήτημα που έχει προκύψει και αφορά τη λειτουργία της Κυβέρνησής σας, τη λειτουργία του δημοκρατικού πολιτεύματος και τη λειτουργία της δικαιοσύνης; 
Ακόμα-ακόμα, είναι δυνατόν να πανηγυρίζετε για τη διακυβέρνησή σας, όταν χθες, για πολλοστή φορά, ασκήθηκε αστυνομική βία κατά καθαρίστριας του Υπουργείου Οικονομικών, η οποία χρειάστηκε να νοσηλευτεί στο ΚΑΤ; Να μας λέτε ότι θα κάνετε αξιολόγηση και θα εισαγάγετε δήθεν αξιοκρατικά κριτήρια με το νομοσχέδιό σας, όταν λειτουργείτε ετσιθελικά στο δημόσιο τομέα; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ενάμιση λεπτό θα χρειαστώ, κύριε Πρόεδρε. 
Οι καθαρίστριες του Υπουργείου Οικονομικών είναι οι μανάδες και οι γιαγιάδες που παλεύουν για τη ζωή τους, για την αξιοπρέπειά τους. Και η Κυβέρνησή σας στέλνει την Αστυνομία, στέλνει τα ΜΑΤ για να τις δείρει. Τις κακοποιεί, τις υβρίζει χυδαία, τις στέλνει στο νοσοκομείο και στο τέλος ενεργεί και με την κλασική μαύρη τακτική της αντιστροφής της πραγματικότητας. Έχουμε φτάσει στο σημείο, ένας θεόρατος αστυνομικός να έχει καταμηνύσει μια μικροσκοπική γυναίκα, μεσόκοπη ότι τον έδειρε.
Και δεν αντιλαμβάνεστε πόσο ονειδίζεται η Κυβέρνησή σας και πόσο γελοιοποιείτε εσείς τη χώρα. Τη γελοιοποιείτε τη χώρα! Έκανε το γύρο του κόσμου η φωτογραφία με τον αστυνομικό που πισώπλατα και δειλά χτύπησε στο κεφάλι την καθαρίστρια, τη Φωτεινή τη Νικηταρά. Και τα επαναλαμβάνετε. Και τώρα για λόγους παιδαγωγικούς τους λέτε ότι θα διωχθούν κιόλας.
Νομίζω ότι βρίσκεστε στο ναδίρ της κατάπτωσης. Είστε πραγματικά μια Κυβέρνηση σε αποδρομή. Το νομοσχέδιο που φέρνετε δεν θα έχετε την ευκαιρία -ευτυχώς- να το εφαρμόσετε, διότι είναι ξεκάθαρο ότι κίνητρό σας δεν είναι η αξιοκρατία, αλλά ο πλήρης έλεγχος του δημοσίου τομέα και η εισαγωγή ιδιωτικών συμφερόντων, με τα οποία συναλλάσσεστε και με τα οποία διαπλέκεστε, στο σκληρό πυρήνα του δημοσίου τομέα.
Κλείνω με μια παρατήρηση, γιατί είναι και η τελευταία συνεδρίαση της α΄ σύνθεσης του Τμήματος Διακοπής Εργασιών της Βουλής. Άκουσα τον κ. Σαμαρά να πανηγυρίζει στο συνέδριο του ECONOMIST για τις φυλακές υψίστης ασφαλείας. Σας είπαμε τι ζούγκλα θα δημιουργήσετε. Σας είπαμε ότι είναι φυλακές υψίστης ανασφάλειας. Και σήμερα θρηνείτε ή θα έπρεπε να θρηνείτε -και θα έπρεπε να ακούσουμε τη συντριβή σας- μια ανθρώπινη ζωή -ζωή κρατουμένου- στις φυλακές τις οποίες εσείς διαφημίσατε ως υψίστης ασφαλείας. 
Να πείτε, κύριε Μητσοτάκη, στον κ. Σαμαρά –διότι προφανώς φοβάται και τρέμει να έρθει στη Βουλή- ότι οι επικοινωνιακές τακτικές και τα επικοινωνιακά κόλπα δεν θα τον πάνε παρά πάρα πολύ λίγα βήματα παραπέρα, αλλά τον τροχιοδρομούν πολύ σταθερά προς τη συντριβή, μετά από την απόφαση του ελληνικού λαού, που είναι πολύ κοντά και το ξέρετε. 
Σας ευχαριστώ.",100368,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5235","
"," Τελειώσαμε με τις πρωτολογίες και εισερχόμαστε στο στάδιο των δευτερολογιών. Από τους κυρίους εισηγητές θέλει κάποιος να δευτερολογήσει;",100369,"Chairman","Μαρκογιαννάκης Χρήστος",175,"",175
"5236","
"," Ναι, κύριε Πρόεδρε.",100370,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5237","
"," Ορίστε, κυρία Σταμπουλή, έχετε τον λόγο από τη θέση σας για τέσσερα λεπτά. 
Παρακαλώ πάρα πολύ, λόγω και του προκεχωρημένου της ώρας, να τηρούμε το χρόνο, καθώς στις πρωτολογίες δείξαμε ανοχή σε όλους.",100371,"Chairman","Μαρκογιαννάκης Χρήστος",175,"",175
"5238","
"," Ευχαριστώ, κύριε Πρόεδρε.
Δεν βλέπω το λόγο, όμως, να κάνετε ιδιαίτερες συστάσεις σε μένα. Έχετε μια ροπή τις τελευταίες μέρες να κάνετε συστάσεις σε μένα, χωρίς αφορμή.",100372,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5239","
"," Όχι. Δεν έχετε κάτι που να σας διακρίνει από τους άλλους συναδέλφους. Προς όλους απευθύνομαι αυτή τη στιγμή.",100373,"Chairman","Μαρκογιαννάκης Χρήστος",175,"",175
"5240"," 
"," Δεν έχουμε κανέναν από τη Νέα Δημοκρατία και το ΠΑΣΟΚ.",100374,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5241"," 
"," Ακούστε. Επειδή ξεκινάμε τις δευτερολογίες κι επειδή σε όλους τους συναδέλφους στις πρωτολογίες υπήρξε μια ανοχή, έκανα μια γενική παρατήρηση και παράκληση στις δευτερολογίες, λόγω του προκεχωρημένου της ώρας, να είμαστε πιστοί σε ό,τι προβλέπει ο Κανονισμός. Τώρα, αν θέλετε εσείς να ανοίξετε καβγά, εγώ δεν έχω καμμία διάθεση.
Ορίστε, έχετε τον λόγο.",100375,"Chairman","Μαρκογιαννάκης Χρήστος",175,"",175
"5242","
"," Καβγάδες δεν ανοίγουμε εμείς. Άλλοι ανοίγουν καβγάδες.
Κύριε Υπουργέ, δεν θα αναφερθώ ξανά στο νόμο και στις λεπτομέρειές του, τις οποίες έχουμε εξαντλήσει. Θα απαντήσω μόνο στο δικό σας σχόλιο, ότι είναι θετικό να έρχονται βελτιώσεις. Ναι, είναι θετικό να έρχονται ουσιαστικές βελτιώσεις και μάλιστα, με κάποιες προτάσεις συναδέλφων. Εγώ χθες αναφέρθηκα σε έναν καταιγισμό αλλαγών, μιας λέξης εκεί, άλλης λέξης εδώ, αμφίβολης σημασίας, ανάμεσα στα οποία χάνονται και τα ουσιώδη. Δηλαδή, σε έναν καταιγισμό αλλαγών όπου είχαμε: ώριμα, άγουρα –όπως λέει η λαϊκή έκφραση- όλα μαζί. 
Εν πάση περιπτώσει, θα αναφερθώ στην τελευταία σας νομοτεχνική βελτίωση, που είναι στο πρώτο εδάφιο της παραγράφου 3, του άρθρου 4, στο οποίο –όπως ξέρετε- συνολικά η δική μας θέση είναι αρνητική. Επαναλαμβάνω ότι αρνητική είναι και η θέση της Οικονομικής και Κοινωνικής Επιτροπής, που θεωρεί ανεπίτρεπτη διάκριση να ευνοούνται για την κατάληψη διευθυντικής θέσης στο δημόσιο όλοι όσοι υπηρετούν στις αναφερόμενες θέσεις, Γενικού Γραμματέα Αποκεντρωμένης Διοίκησης, Περιφερειάρχη, Αντιπεριφερειάρχη, Δημάρχου, Αντιδημάρχου κλπ..
Με αυτήν την έννοια, με την προσθήκη που κάνετε «…καθώς και ο χρόνος που διανύθηκε σε άλλη αιρετή θέση για την πρόσβαση στην οποία προηγήθηκε παραίτηση του υπαλλήλου, εφόσον αναγνωρίζεται ως χρόνος πραγματικής δημόσιας υπηρεσίας» επίσης διαφωνούμε. Διαφωνούμε, δηλαδή, να θεωρείται ως χρόνος υπηρεσίας σε θέση προϊσταμένου διεύθυνσης.",100376,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5243","
"," Αν διαφωνείτε με όλα, θα διαφωνείτε και με αυτό.",100377,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5244","
"," Σαφώς να θεωρείται χρόνος προϋπηρεσίας πραγματικής. Εδώ θα έλεγα, ακόμη και ο χρόνος κατά τον οποίο ο υπάλληλος θεωρείται απών από την υπηρεσία του επειδή ήταν υποψήφιος ή υποψήφια. Είχαμε ένα τέτοιο περιστατικό που αναβάλλονταν η συνταξιοδότηση μιας υποψήφιας, η οποία δεν εκλέχθηκε και δεν μπορούσε να βγάλει άκρη τι γίνεται με το χρόνο κατά τον οποίο θεωρούνταν ότι δεν υπηρετούσε επειδή ήταν υποψήφια. Βεβαίως, αυτά πρέπει να θεραπεύονται. Το να θεωρείται, όμως, a priori ότι μια αιρετή θητεία αποτελεί πραγματική θητεία στο δημόσιο σε θέση προϊσταμένου διεύθυνσης, θεωρούμε ότι δεν μπορεί να γίνει αποδεκτό.
Τώρα στην τροπολογία –είναι από τις βουλευτικές που δεχτήκατε και εμείς το μάθαμε τελευταία στιγμή- που αφορά τον Κώδικα Οδικής Κυκλοφορίας θα ψηφίσουμε «παρών», γιατί σαφώς δεν θέλουμε να θεωρηθεί ότι εμείς θέλουμε να σαμποτάρουμε το ράλι Ακρόπολης. Είναι η μόνη κατηγορία που δεν έχει αποδοθεί στο ΣΥΡΙΖΑ. Ας μην αποδοθεί και αυτή εδώ σήμερα. 
Θέλω μόνο να πω ότι από την αιτιολογική έκθεση γίνεται σαφής η διάκριση πως αφορά διεξαγωγή αγώνων στους δρόμους όπου διεξάγεται δημόσια κυκλοφορία, σε αντιδιαστολή με τις διατάξεις αθλητικού νόμου που αναφέρονται αποκλειστικά και μόνο σε αθλήματα που διεξάγονται εντός οργανωμένων αθλητικών εγκαταστάσεων. 
Θα πρότεινα εάν μπορεί -έστω και αυτήν τη στιγμή- να προστεθεί «…όπως αυτοκινητοδρόμια που έχουν άδειας λειτουργίας από τον ΕΟΤ», γιατί είναι μια κατάσταση που ταλανίζει την περιφέρεια μου. Υπάρχει ένα αυτοκινητοδρόμιο, αλλά υπάρχουν και δικαστές με υπερβάλλοντα ζήλο που διαρκώς κάνουν διώξεις, γιατί δεν παίρνουν ειδικές άδειες για αγώνες σε αυτό τον αυτοκινητοδρόμιο, διότι, όπως λέει, είναι χώρος δημόσιας κυκλοφορίας, γιατί μπορεί να μπει ο καθένας. 
Σαφώς, δεν είναι χώρος δημόσιας κυκλοφορίας, με την έννοια του Κώδικα Οδικής Κυκλοφορίας. Είναι αθλητική εγκατάσταση, με ειδική άδεια, για να κάνει ακριβώς τέτοιου είδους αγώνες. Άρα, δεν νοείται να χρειάζεται κάθε φορά καινούργια άδεια από οπουδήποτε.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα να κάνω και ένα τρίτο σχόλιο που αφορά στην τροπολογία που κάνετε δεκτή σχετικά με το Ψυχολογικό Κέντρο Βόρειας Ελλάδας. Κύριε Υπουργέ, ξανά η ίδια κριτική. Εφαρμόζετε στρεβλές ρυθμίσεις, όπως αυτή των συγχωνεύσεων φορέων και μετά έρχονται οι τροπολογίες για να διορθώσουν ό,τι μπορεί να διορθωθεί. Με αυτήν την έννοια δεν μπορούμε να είμαστε αρνητικοί και  θα πούμε «παρών». 
Απορώ, όμως, γιατί δεν κάνετε δεκτή και την επόμενη παράγραφο που, επίσης, ρυθμίζει μια στρεβλή ρύθμιση, η οποία αφορά το Κέντρο Κοινωνικής Πρόνοιας Περιφέρειας Ιονίων Νήσων. Ένας πολύ μικρός αριθμός υπαλλήλων αυτού του κέντρου –περίπου δέκα- δεν μπορεί να πάρει τη σύνταξή του επειδή θεωρήθηκαν υπάλληλοι ιδιαίτερου ταμείου, αλλά εκ παραδρομής δεν αναφέρθηκαν στις συγχωνεύσεις και αυτή τη στιγμή δεν έχουν από πού να συνταξιοδοτηθούν. Κόβονται από το δημόσιο, αλλά δεν είναι και στο ΙΚΑ. Θα έπρεπε να γίνει δεκτό και το επόμενο για να διορθωθεί και αυτή η αβλεψία.
Ευχαριστώ.
(Χειροκροτήματα από την πτέρυγα του ΣΥΡΙΖΑ)",100378,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5245","
"," Τον λόγο έχει ο κ. Αυγενάκης για τη δευτερολογία του.",100379,"Chairman","Μαρκογιαννάκης Χρήστος",175,"",175
"5246","
"," Ευχαριστώ πολύ, κύριε Πρόεδρε.
Κύριε Υπουργέ, θα ήθελα να σας ευχαριστήσω και προσωπικά που κάνατε δεκτή μια παρατήρηση σχετικά με το δικαίωμα συμμετοχής και των αποφοίτων ΤΕ, αλλά και ΠΕ βεβαίως, για τις θέσεις των «ηγετών» της δημόσιας διοίκησης.
Να παρατηρήσω ότι επειδή και άλλες φορές κατά το παρελθόν μού έχει ανατεθεί η δυνατότητα να εισηγηθώ νομοσχέδια και άλλων Υπουργείων, έζησα μια διαδικασία πρωτόγνωρη και εξαιρετικά ενδιαφέρουσα, συνεργαζόμενος με την ηγεσία του Υπουργείου Διοικητικής Μεταρρύθμισης και ιδιαιτέρως με εσάς, κύριε Υπουργέ. Έζησα μια ουσιαστική κοινοβουλευτική διαδικασία όπου ο διάλογος πρυτάνευσε και που, βεβαίως, οι παρατηρήσεις, από όπου και αν ακούστηκαν, εφόσον ήταν νηφάλιες και τεκμηριωμένες, έγιναν δεκτές χωρίς ίχνος «ξερολισμού» –αν μου επιτρέπεται- πράγμα το οποίο πραγματικά τιμά το ρόλο όλων μας εδώ μέσα.
Βεβαίως, υπάρχουν και οι παραφωνίες. Υπάρχουν αυτοί οι οποίοι εκ προοιμίου αρνούνται τα πάντα, όχι επειδή δεν έχουν κάτι να πουν, αλλά επειδή τούς είναι εξαιρετικά αλλεργικό το να πουν το «ναι» και να συμφωνήσουν στο ότι έχουμε κάτι θετικό. 
Εγώ, πάντως, επιμένω ότι πρόκειται για ένα νομοθέτημα - σταθμό στη δημόσια διοίκηση.
Με την ολοκλήρωση όλων αυτών που έχουν προγραμματιστεί από τη σημερινή ηγεσία του Υπουργείου Διοικητικής Μεταρρύθμισης και Ηλεκτρονικής Διακυβέρνησης, είμαι βέβαιος ότι θα έχουμε μια δημόσια διοίκηση εμφανώς καλύτερη και βεβαίως πιο λειτουργική. Διότι θέλει δουλειά το πράγμα ακόμα. Είναι γεγονός. Το γνωρίζουμε και το αντιλαμβανόμαστε όλοι. 
Εδώ είμαστε, όμως, και όταν γίνεται -το επαναλαμβάνω- καλόπιστη κριτική και κατατίθενται επιχειρήματα και προτάσεις διαφορετικές από αυτές που πιθανώς να συνέλαβε και να κατέθεσε η ηγεσία ή οι συνεργάτες του Υπουργού ή της κάθε ηγεσίας του κάθε Υπουργείου, είμαι βέβαιος ότι κάτι καλό βγαίνει από αυτήν την Αίθουσα. 
Είναι, βεβαίως, αυτονόητο ότι η Νέα Δημοκρατία στηρίζει και επί της αρχής και επί των άρθρων το συγκεκριμένο σχέδιο νόμου, το οποίο ίσως σε λίγο να είναι νόμος του κράτους. 
Ευχαριστώ πολύ.",100380,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"5247","
"," Κι εμείς ευχαριστούμε. 
Έχει ζητήσει τον λόγο ο κ. Λαφαζάνης.",100381,"Chairman","Μαρκογιαννάκης Χρήστος",175,"",175
"5248"," 
"," Κύριε Πρόεδρε, θα ήθελα το λόγο.",100382,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5249"," 
"," Εσείς, κυρία Χρυσοβελώνη, είστε εισηγήτρια;",100383,"Chairman","Μαρκογιαννάκης Χρήστος",175,"",175
"5250"," 
"," Ναι.",100384,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5251"," 
"," Τότε, να προηγηθεί η κυρία Χρυσοβελώνη.",100385,"Chairman","Μαρκογιαννάκης Χρήστος",175,"",175
"5252"," 
"," Ευχαριστώ, κύριε Πρόεδρε. 
Κύριε Υπουργέ, πραγματικά θεωρώ ότι θα ήταν λιγάκι άσκοπο να προσθέσω οτιδήποτε παραπάνω γύρω από το συγκεκριμένο νομοσχέδιο. Αυτό το οποίο θα ήθελα ειλικρινά να επισημάνω και αυτό, βεβαίως, που συνάγεται από τις δικές σας ομιλίες, κύριε Υπουργέ, τόσο κατά την χθεσινή συνεδρίαση όσο και σήμερα βέβαια, είναι ότι δεν υπήρξε κανένας απολύτως αντίλογος από τη δική σας πλευρά. 
Αυτό το λέω, εφόσον δεν κάνατε καμμία σχετική αναφορά σε διάφορες παρατηρήσεις τις οποίες έκανα επί του νομοσχεδίου κατά τη διάρκεια και των δύο συνεδριάσεων, και ειδικά και κατά τη σημερινή συνεδρίαση, σχετικά, για παράδειγμα, με τη θέση του Εθνικού Κέντρου Δημόσιας Διοίκησης για το εντελώς αυθαίρετο και αντιφατικό χαρακτήρα της νομοθετημένης ποσόστωσης καλών και κακών δημοσίων υπαλλήλων, για τις θέσεις του ΕΚΔΔΑ για την κατάρτιση της στοχοθεσίας και της προαγωγικής εκπαίδευσης. 
Για την κατάργηση της μοριοδότησης των τυπικών προσόντων, οφείλω να πω ότι επ’ αυτού τα επιχειρήματά σας δεν με έπεισαν για το ορθό του εγχειρήματος που υπάρχει με το συγκεκριμένο νομοσχέδιο.
Επίσης, δεν μου απαντήσατε τελικά, παρά το γεγονός ότι είχαμε επ’ αυτού μια συζήτηση, για το τι προτίθεστε να πράξετε ως Υπουργείο, αν δηλαδή θα συνεχίσετε να διατηρείτε το π.δ 63/2005, αν δηλαδή θα συνεχίσετε να κρατάτε ως διευθυντές των υπουργικών γραφείων υπαλλήλους, οι οποίοι είναι απλώς και μόνο απόφοιτοι λυκείου. Επ’ αυτού, δεν είχα κάποια διευκρίνιση από τη δική σας πλευρά. 
Βεβαίως, θεωρώ ότι θα πρέπει να σας ευχαριστήσω για το γεγονός ότι αποδεχθήκατε την τροπολογία την οποία κατέθεσα και για την οποία κάνατε αναφορά προηγουμένως κατά την τοποθέτησή σας. 
Κλείνοντας, θέλω να πω ότι παρά το γεγονός πως η πάγια τακτική και θέση των Ανεξάρτητων Ελλήνων είναι να μην δεχόμαστε και να μην σχολιάζουμε καν εκπρόθεσμες τροπολογίες, εντούτοις θα σας ζητούσα και εγώ από τη δική μου πλευρά να αναθεωρήσετε, αν θέλετε, την άποψή σας και να δεχθείτε την έστω και εκπρόθεσμη τροπολογία του ΣΥΡΙΖΑ, που αφορά τον διορισμό των αδιόριστων του περίφημου γραπτού διαγωνισμού του ΑΣΕΠ του 1998. 
Ευχαριστώ.",100386,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5253"," 
"," Κι εμείς ευχαριστούμε. 
Ο κ. Πανούσης έχει τον λόγο.",100387,"Chairman","Μαρκογιαννάκης Χρήστος",175,"",175
"5254"," 
"," Ευχαριστώ, κύριε Πρόεδρε. 
Ένα μόνο σχόλιο θα κάνω, κύριε Υπουργέ. Πότε θα έχουμε δημόσια διοίκηση; Όταν θα έχουμε Υπουργό και Γενικό Διευθυντή και τίποτα άλλο ενδιαμέσως. Όταν έχουμε Υπουργό, Υφυπουργούς, γενικούς γραμματείς, ειδικούς γραμματείς, δεν έχουμε δημόσια διοίκηση. Το μοντέλο της Κύπρου είναι το καλύτερο: Υπουργός και γενικός διευθυντής. Αυτό είναι το πρόβλημα, το καπέλωμα του πολιτικού συστήματος πάνω στη δημόσια διοίκηση. 
Ευχαριστώ.",100388,""," ΙΩΑΝΝΗΣ ΠΑΝΟΥΣΗΣ",223,"",223
"5255"," 
"," Θα απαντήσω στο τέλος.",100389,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5256","
"," Τον λόγο έχει ο κ. Λαφαζάνης και μετά θα πάρει το λόγο ο κύριος Υπουργός και θα κλείσουμε. 
Κύριε Λαφαζάνη, έχετε τον λόγο.",100390,"Chairman","Μαρκογιαννάκης Χρήστος",175,"",175
"5257"," 
"," Δεν θα επανέλθω στα γενικότερα θέματα, αλλά θα ήθελα να κάνω δύο παρατηρήσεις. 
Η πρώτη παρατήρηση είναι ότι έχουμε καταθέσει μια τροπολογία για τους επιτυχόντες στον πανελλήνιο γραπτό διαγωνισμό -γραπτό διαγωνισμό, από τους λίγους γραπτούς διαγωνισμούς- του ΑΣΕΠ του 1998. 
Και λυπάμαι πάρα πολύ, που προσπερνάτε έτσι εύκολα αυτήν την τροπολογία που καταθέσαμε. Η τροπολογία αυτή είναι απόλυτα δίκαιη. Υπήρχαν προβλήματα στον τότε γραπτό διαγωνισμό, που εμπόδισαν τον διορισμό των επιτυχόντων, αλλά αυτά θεραπεύτηκαν με τελεσίδικες αποφάσεις του Συμβουλίου της Επικρατείας και μάλιστα της Ολομέλειας του Συμβουλίου της Επικρατείας. 
Έχετε φέρει μία τροπολογία, με την οποία, για όσους δικαιώθηκαν από τα δικαστήρια, αναγνωρίζετε τη δυνατότητά τους να προσληφθούν στο δημόσιο. Εδώ γιατί κάνετε αυτήν την εξαίρεση; Νομικά, πού στηρίζετε την άποψή σας; Αλλά και πολιτικά είναι ανεπίτρεπτο, όταν έχετε όλες τις νομικές ευχέρειες, προκειμένου, έστω και σταδιακά να προσληφθούν αυτοί οι άνθρωποι, επειδή είναι νόμιμο να προσληφθούν, έχουν επιτύχει με τους πλέον αξιοκρατικούς τρόπους, έχουν δώσει σε έναν αδιάβλητο διαγωνισμό και επομένως, δεν υπάρχει κανένας λόγος να τους ταλαιπωρείτε. Άλλωστε, αλλεπάλληλοι Υπουργοί έχουν αναγνωρίσει το δίκαιο του αιτήματος αυτού και δυσκολίες άλλου τύπου και ίσως προτεραιότητες κομματικού κράτους δεν τους επέτρεψαν να προχωρήσουν σε μία νομοθετική ρύθμιση η οποία θα αποκαθιστούσε τη δικαιοσύνη.
Η δεύτερη παρατήρηση που θέλω να κάνω είναι ότι η ειδική μεταχείριση που κάνετε σε μία σειρά από θέσεις, οι οποίες αφορούν γενικούς γραμματείς, περιφερειάρχες, αντιπεριφερειάρχες, γενικούς γραμματείς ΟΤΑ, δημάρχους, αντιδημάρχους, θεωρούμε ότι δεν είναι καθόλου σωστή. Ασφαλώς, για όσους είχαν υπηρεσία στο δημόσιο, να θεωρηθεί ως χρόνος πραγματικής υπηρεσίας ο χρόνος που διετέλεσαν σε αυτές τις θέσεις, ιδιαίτερα σε αιρετές, θα έλεγα. Δεν καταλαβαίνω, όμως, γιατί βάζετε ότι πρέπει αυτός ο χρόνος υπηρεσίας να λογίζεται ότι είναι και σε θέση προϊσταμένου διεύθυνσης. Δεν είναι σωστό αυτό που κάνετε. Και πολύ περισσότερο, δεν είναι σωστό, όταν αυτήν την διάταξη την εφαρμόζετε και για τους Βουλευτές. Λάθος. 
Δεν θα συζητήσω εδώ το θέμα ότι κάτι έπρεπε να φροντίσετε γι’ αυτό το θέμα και για τους αιρετούςν που δεν είναι στο δημόσιο, αλλά στον ιδιωτικό τομέα. Διότι όλοι αυτοί δεν έχουν καμμία αναγνώριση της πραγματικής τους θέσης και χάνουν και τη δουλειά τους. Δεν υπάρχει καμμία φροντίδα για όλους αυτούς. 
Εντάξει, καταλαβαίνω γι’ αυτούς που είναι στο δημόσιο να θεωρείται χρόνος πραγματικής υπηρεσίας, εφόσον βεβαίως έχουν αιρετό αξίωμα, αλλά δεν καταλαβαίνω αυτήν την ειδική μεταχείριση της θέσης προϊσταμένου διεύθυνσης. Είναι λάθος. Κακώς επιμένετε. Εγώ θα σας έλεγα να το αποσύρετε. Εμείς πάντως, θα καταψηφίσουμε αυτή τη διάταξη.",100391,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5258","
"," Ευχαριστούμε, κύριε Λαφαζάνη.
Ορίστε, κύριε Υφυπουργέ, έχετε τον λόγο.",100392,"Chairman","Μαρκογιαννάκης Χρήστος",175,"",175
"5259","
"," Πριν από λίγο μίλησα για την τροπολογία που καταθέσαμε και αφορά τον τρόπο προαγωγής των μαθητών. Δεν άκουσα, όμως, τους συναδέλφους που ακολούθησαν να μιλάνε επ’ αυτού. Αντίθετα, μιλάνε μόνο για την Τράπεζα Θεμάτων, ένα θέμα όπου έχουμε τοποθετηθεί και το οποίο πιστεύω ότι έχει εξαντληθεί.
Πριν πάω, όμως, στην τελική απάντηση, θα πω κάτι σε έναν συνάδελφο που αναφέρθηκε σε μία παρατήρηση που έκανα: «Πώς είναι δυνατόν ένας μαθητής με «3» να περνάει;».
Εγώ μαθηματικός δεν είμαι, αλλά αυτό που έχω να πω είναι ότι όταν προαγάγουν μαθητές με μέσο όρο απλά και μόνο το 9,5, είναι πολύ, φυσιολογικό το 3 να σε οδηγεί στην προαγωγή. 
Επί της τροπολογίας, όμως, αυτό που έχω να πω και που δεν τα άκουσα είναι ότι εμείς καταθέσαμε συγκεκριμένους τρόπους βελτίωσης της προαγωγής των μαθητών.
Αντ’ αυτού, αντί να ακούσουμε κάποιο θετικό ή κάτι άλλο, είδαμε δύο νέες τροπολογίες, που οδηγούν στην πλειοδοσία επάνω σε αυτά που βάλαμε εμείς, μια πλειοδοσία όμως που οδηγεί στη μειονεξία της εκπαίδευσης.
Καλώ, λοιπόν, όλους τους συναδέλφους, να δούμε θετικά αυτό το οποίο εμείς προτείνουμε και να το υπερψηφίσουμε.",100393,""," ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ",66,"",66
"5260"," 
"," Κύριε Υπουργέ, έχετε το λόγο για οκτώ λεπτά.",100394,"Chairman","Μαρκογιαννάκης Χρήστος",175,"",175
"5261"," 
"," Επιτρέψτε μου να ξεκινήσω λέγοντας ότι άκουσα την κ. Κωνσταντοπούλου να προεξοφλεί το γεγονός ότι το συγκεκριμένο νομοσχέδιο δεν θα εφαρμοστεί, καθώς πολύ σύντομα, κατά την εκτίμησή σας, θα έχουμε εκλογές, θα είστε νικητές, οπότε θα φύγει αυτή η Κυβέρνηση, για να έρθετε εσείς να την αντικαταστήσετε. 
Επ’ αυτού θέλω, κατ’ αρχάς, να κάνω μία παρατήρηση. Για να φύγει αυτή η Κυβέρνηση και να πάμε σε εκλογές, όπως καλά γνωρίζετε, αυτό μπορεί να γίνει με δύο τρόπους. Ή να χάσει η Κυβέρνηση τη δεδηλωμένη ή να επιλέξει η ίδια, οικειοθελώς, να προσφύγει σε εκλογές.",100395,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5262"," 
"," Ή και τα δύο.",100396,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5263"," 
"," Δε θα συμβεί ούτε το ένα ούτε το άλλο. 
Και μη σπεύδετε να προεξοφλείτε ότι αυτή η Κυβέρνηση δεν έχει πολύ χρόνο ζωής μπροστά της, γιατί ενδεχομένως να διαψευστείτε από την ίδια την πραγματικότητα. Και μη σπεύδετε να προεξοφλήσετε, επίσης, ότι πατώντας και καταστρατηγώντας το πνεύμα του Συντάγματος, θα μπορέσετε να προκαλέσετε εκλογές, με αφορμή την εκλογή του Προέδρου της Δημοκρατίας. 
Καταλαβαίνω την αγωνιώδη προσπάθειά σας να δημιουργήσετε ετερόκλητες συμμαχίες μέχρι και με εκείνα τα κόμματα, στελέχη και Βουλευτές των οποίων βρίσκονται σήμερα φυλακισμένοι, προκειμένου…",100397,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5264","
"," Κόμματα με τα οποία εσείς παζαρεύατε να συγκυβερνήσετε.",100398,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5265","  
","  Προκειμένου να εξασφαλίσετε τον πολυπόθητο αριθμό των εκατόν είκοσι Βουλευτών, που για εσάς έχει αποκτήσει μια ιδιαίτερη σημειολογία. Για προφανείς λόγους, έχει αποκτήσει ιδιαίτερη σημειολογία: γιατί σκέφτεστε με γνώμονα το τι θα συμβεί ενδεχομένως σε οκτώ μήνες από τώρα. 
Θυμίζω όμως ότι αυτό δεν είναι το πνεύμα του συνταγματικού νομοθέτη, να σπεύδετε να προεξοφλείτε ότι θα προκαλέσετε εθνικές εκλογές, πατώντας πάνω σε αυτή τη διάταξη του Συντάγματος. 
Σε κάθε περίπτωση, εγώ να δεχθώ το σκεπτικό σας και να δεχθώ ότι σύντομα θα είστε Κυβέρνηση. Αυτό καθιστά ακόμα πιο επιτακτική, κυρία Κωνσταντοπούλου και κύριε Λαφαζάνη, την ανάγκη να έχετε μια εναλλακτική πρόταση διακυβέρνησης. Και το να κατηγορείτε την πολιτική ηγεσία του Υπουργείου ότι φέρνει ένα νομοσχέδιο το οποίο είναι προσκολλημένο σε πελατειακές λογικές του παρελθόντος, λυπάμαι, δεν συνιστά εναλλακτική πρόταση. 
Σας ρώτησα πολλές φορές. Εάν είστε εσείς στη δικιά μας θέση και κληθείτε εσείς να πρέπει να αντικαταστήσετε ένα νόμο με τον οποίο διαφωνείτε, ποιον τρόπο επιλογής προϊσταμένων θα επιλέξετε; 
Δεν μπορείτε μονίμως να ξεφεύγετε από την ευθύνη να προβάλλετε και να παρουσιάζετε εδώ πέρα συγκεκριμένες εναλλακτικές προτάσεις. Δεν μπορεί να ζητάτε μετ’ επιτάσεως εκλογές και κάθε φορά που σας ζητείται να τοποθετηθείτε επί συγκεκριμένων διατάξεων, να πετάτε τη μπάλα στην κερκίδα.    
Κύριε Λαφαζάνη, εγώ είμαι ο πρώτος ο οποίος έχω αναγνωρίσει και τις ευθύνες του δικού μας κόμματος και τις ευθύνες, προφανώς, του ΠΑΣΟΚ για το γεγονός ότι όντως τις τελευταίες δεκαετίες οικοδομήθηκε σε αυτή τη χώρα ένα πελατειακό κράτος, το οποίο ήταν προβληματικό. 
Και ακριβώς αυτός ο νόμος θέλει να σπάσει αυτές τις πρακτικές του παρελθόντος, αλλά μη σπεύδετε να εξαιρείτε τους εαυτούς σας από αυτές τις πρακτικές. Διότι είναι πολύ γνωστό ότι ένα μεγάλο κομμάτι της δικιάς σας εκλογικής δύναμης ήταν ακριβώς εκείνο το κομμάτι των πολιτών, οι οποίοι προσυπέγραψαν πρώτοι τις πελατειακές λογικές και οι οποίοι εγκατέλειψαν κόμματα συγκεκριμένα για να αναζητήσουν καινούργια στέγη σε εσάς. 
Και φυσικά θα αναζητήσουν καινούργια στέγη σε εσάς, διότι εσείς εξακολουθείτε με πολύ μεγάλη ευκολία να υπόσχεστε τα πάντα στους πάντες, να αγκαλιάζετε την ιδέα του μεγάλου και αναποτελεσματικού κράτους. Άρα, είναι απολύτως λογικό ότι θιασώτες του παλιού πελατειακού συστήματος θα αναζητήσουν σε εσάς μια καινούργια στέγη.
Κλείνω, όμως, κύριε Πρόεδρε, αυτό το μέρος της τοποθέτησής μου, επαναλαμβάνοντας ότι λυπάμαι, διότι η συζήτηση φθάνει στο τέλος της και για άλλη μια φορά από το κόμμα της Αξιωματικής Αντιπολίτευσης δεν ακούσαμε απολύτως τίποτα ως προς την εναλλακτική πρόταση την οποία αυτό προτάσσει, εκτός από κάποιες γενικόλογες και αφηρημένες τοποθετήσεις περί δημοκρατίας, διαφάνειας, αξιοκρατίας, που θα ταίριαζαν ενδεχομένως σε εφηβικές εκθέσεις, αλλά σίγουρα δεν ταιριάζουν στο επίπεδο και στο βαθμό λεπτομέρειας που πρέπει να έχει ο κοινοβουλευτικός διάλογος.
Ως προς το ζήτημα το οποίο έθιξε ο κ. Λαφαζάνης σχετικά με την αναγνώριση του χρόνου υπηρεσίας, θεωρούμε ότι η διάταξη την οποία εισάγουμε δημιουργεί ένα καθεστώς ίσης μεταχείρισης μεταξύ Βουλευτών και των λοιπών κατηγοριών υπαλλήλων, που καλύπτονται από αυτή τη διάταξη. Προφανώς, εάν διαφωνείτε με τον πυρήνα της διάταξης, θα διαφωνείτε και με τη νομοθετική βελτίωση την οποία εμείς φέραμε.
Από εκεί και πέρα, θα ήθελα να κάνω δυό παρατηρήσεις σχετικά με κάτι το οποίο είπε η κ. Χρυσοβελώνη για το ζήτημα του ΕΚΔΑ. Σεβαστή η άποψη του ΕΚΔΑ. Διαφωνούμε με τη συγκεκριμένη άποψη. Είναι σαφές αυτό, ότι διαφωνούμε με τη συγκεκριμένη άποψη. Και διαφωνούμε, όχι τόσο με τη λογική της επιχειρηματολογίας, ότι πρέπει στη δημόσια διοίκηση προφανώς να υπάρχει στοχοθεσία, όσο διαφωνούμε με το γεγονός ότι σήμερα βρισκόμαστε αντιμέτωποι με μια πραγματικότητα, η οποία λέει ότι από διαφορετικές κυβερνήσεις και από διαφορετικά Υπουργεία η στοχοθεσία έτσι όπως θεσπίστηκε από το 2004 δεν έχει εφαρμοστεί. 
Άρα, πρέπει να ξαναδούμε τη λογική της στοχοθεσίας από την αρχή. Μέχρι να τη δούμε, όμως, επιτρέψτε μου να επαναλάβω ότι δεν είναι δυνατόν να ανεχόμαστε πρακτικές απόλυτης ισοπέδωσης και καταστρατήγησης κάθε έννοιας αξιολόγησης, όπως αυτή η οποία συνέβαινε μέχρι και σήμερα στη δημόσια διοίκηση. 
Και αυτό συνέβαινε. Το έχουμε συζητήσει πολλές φορές. Και όσο συνέβαινε αυτό, δηλαδή είτε να μη συμπληρώνονται τα φύλλα αξιολόγησης είτε πρακτικά όλοι οι υπάλληλοι να παίρνουν άριστα, δεν άκουσα κάποιον να αντιδρά. Δεν άκουσα κάποιον να προβληματίζεται από το γεγονός ότι η αξιολόγηση είχε καταστρατηγηθεί, πρωτίστως ως εργαλείο διοίκησης, ως επιβράβευση των καλύτερων, έστω και ηθική επιβράβευση και ως εργαλείο βελτίωσης όσων δεν αποδίδουν. 
Ψεύδονται συνειδητά όλοι όσοι λένε ότι το 15% που θα τοποθετηθεί στην κατώτερη βαθμίδα οδηγείται νομοτελειακά σε διαθεσιμότητα, απολύσεις ή μείωση μισθού. Είναι ψέμα αυτό. Και είναι ένα ψέμα, το οποίο αναπαράγεται συνειδητά στη δημόσια διοίκηση από συγκεκριμένους συνδικαλιστές, με συγκεκριμένη σκοπιμότητα.
Δεν θα κουραστώ να λέω ότι το 15% είναι ένα εργαλείο διοίκησης, είναι αυτό το οποίο θα επιτρέψει να εντοπίσουμε εκείνους τους υπαλλήλους οι οποίοι δεν αποδίδουν, για να μπορέσουμε να δούμε με ποιον τρόπο μπορούν να βελτιώσουν την απόδοσή τους. Οτιδήποτε άλλο είναι απλά ψέμα.
Από εκεί και πέρα, θα κλείσω, κάνοντας μια αναφορά στην τοποθέτηση του κ. Πανούση εάν χρειαζόμαστε ή δεν χρειαζόμαστε γενικούς γραμματείς ή αν τους χρειαζόμαστε, αν πρέπει οι γενικοί γραμματείς να είναι η καταληκτική βαθμίδα της δημόσιας διοίκησης. Ναι, πιστεύω πραγματικά ότι χρειαζόμαστε γενικούς γραμματείς ως τον έναν επιχειρησιακό προϊστάμενο του Υπουργείου, αλλά πιστεύω ότι αν αυτή είναι η λογική, τότε ναι, ο γενικός γραμματέας κάποια στιγμή θα πρέπει να είναι η καταληκτική βαθμίδα της δημόσιας διοίκησης. Ο καλύτερος δημόσιος υπάλληλος του Υπουργείου να γίνεται γενικός γραμματέας και να είναι ένας, να μην έχουμε και πολλούς γενικούς γραμματείς. 
Αυτό προσομοιάζει λίγο με αυτό το οποίο περιγράψατε και θεωρώ ότι αν κάποια στιγμή φθάσουμε σε αυτό το επίπεδο, θα είναι σίγουρα μια σημαντική κατάκτηση για τη δημόσια διοίκηση. Μέχρι που να φθάσουμε εκεί, όμως, ας είμαστε τουλάχιστον σίγουροι ότι οι φυσικοί ηγέτες της δημόσιας διοίκησης, όπως τώρα διαμορφώνονται με τα καινούργια προεδρικά διατάγματα, οι γενικοί διευθυντές, οι διευθυντές και οι τμηματάρχες θα είναι επιλεγμένοι, με ένα διαφορετικό τρόπο από αυτόν που χρησιμοποιήσαμε μέχρι σήμερα, ο οποίος θα δίνει πραγματικές ευκαιρίες σε άξιους, εργατικούς, νέους δημόσιους υπαλλήλους να μπορούν να διεκδικήσουν θέσεις ευθύνης, μέσα από μια διαδικασία, η οποία θα είναι αξιοκρατική, αλλά η οποία θα μπορεί να αναγνωρίσει και ταλέντα και ικανότητες, που τόσο απαραίτητες είναι για τη δημόσια διοίκηση, ταλέντα και ικανότητες που ένα στείρο σύστημα μοριοδότησης, λυπάμαι, απλά δεν μπορεί να αναγνωρίσει.
Ευχαριστώ πολύ.",100399,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5266","
"," Ο κ. Λαφαζάνης έχει τον λόγο για τρία λεπτά.",100400,"Chairman","Μαρκογιαννάκης Χρήστος",175,"",175
"5267","
"," Δεν θα έδινα συνέχεια, αν ο κύριος Υπουργός δεν αξιοποιούσε την τελευταία ομιλία του για να κάνει μία επίθεση στον ΣΥΡΙΖΑ. Και λυπάμαι πάρα πολύ, θα μπορούσατε να το κάνετε από την αρχή αν θέλατε, όχι στο τέλος μιας συζήτησης, όπου θα έπρεπε να κλείσετε, λέγοντας δύο λόγια για το νομοσχέδιο, αν κάτι δέχεστε, αν κάτι δεν δέχεστε κ.λπ..
Απευθύνεστε, λοιπόν, σε εμάς, για να μας πείτε για πελατειακές σχέσεις; Κοιτάξτε το πρόσωπό σας στον καθρέφτη. Και εγώ δεν θέλω να αναφέρομαι σε προσωπικούς τόνους. Όταν λέω «το πρόσωπό σας», θα δείτε την παράταξή σας, την ιστορία της, την παράδοσή της, τα σημερινά έργα της, αυτά που σχεδιάζει για το αύριο. Δεν υπάρχει κανένας Υπουργός και δεν υπάρχει κανένα σχεδόν –για να μην είμαι απόλυτος- από τα κορυφαία στελέχη της παράταξής σας που να μην σκέπτεται αποκλειστικά, από το πρωί μέχρι το βράδυ, με κομματικά στενά πελατειακά κριτήρια. Και ένας από τους λόγους που αυτός ο τόπος αντιμετωπίζει μεγάλα προβλήματα και δυσκολίες είναι ότι οι πελατειακές σχέσεις, οι ρουσφετολογικές σχέσεις, η λογική της άλωσης του κράτους, η λογική της διαπλοκής είναι στο DNA των παρατάξεών σας, της Νέας Δημοκρατίας και του ΠΑΣΟΚ.
Και προσπαθείτε τώρα να αποδώσετε, αυτήν την κατηγορία κιόλας στον ΣΥΡΙΖΑ; Έλεος! Γιατί; Διότι σας ενοχλεί το ότι ο ΣΥΡΙΖΑ κερδίζει έδαφος. Ότι ο ΣΥΡΙΖΑ προκαλεί μεγάλες πολιτικές και κοινωνικές ανακατατάξεις. Ότι ο ΣΥΡΙΖΑ, από 4% έχει γίνει Αξιωματική Αντιπολίτευση και σήμερα είναι η πρώτη πολιτική δύναμη. Αυτά τα πετύχαμε με τις ιδέες μας, με τους αγώνες μας, με την πολιτική μας, με το πρόγραμμά μας, με τις θέσεις μας. Αυτά μας καταξιώνουν στην κοινωνία και αυτά είναι που θα μας πάνε στην κυβέρνηση. Έχουμε και πρόγραμμα και εναλλακτική λύση,που εσείς δεν θέλετε να τα αντιληφθείτε. Εγώ σας εξήγησα απλά τι σημαίνει η αξιοκρατία, η αποδοτικότητα, η πρωτοβουλία και η δημιουργικότητα στον δημόσιο τομέα. Δεν είναι θέμα μόνο θεσμών, είναι θέμα αντίληψης. Οποιονδήποτε θεσμό και αν βάλετε, τον καλύτερο, με την αντίληψη που σας διακατέχει, στο βαθμό που αυτή η νοοτροπία δεν αλλάζει, θα τον κουρελιάσετε, θα τον κάνετε ένα θεσμό ο οποίος θα λειτουργεί με βάση τις δικές σας σκοπιμότητες. Πολύ περισσότερο, σας εξήγησα, που εδώ τα θεσμικά όργανα που κάνουν τις κρίσεις, τις αξιολογήσεις δεν είναι καθόλου αντικειμενικά και αδιάβλητα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από εκεί και πέρα, βεβαίως, είσαστε μία Κυβέρνηση της βαθιάς αντιδημοκρατικής νύκτας στον τόπο. Είσαστε μία Κυβέρνηση, η οποία έχει κουρελιάσει το Σύνταγμα, έχει κατακρεουργήσει τον Κανονισμό της Βουλής. Είσαστε μία Κυβέρνηση η οποία στην, ουσία, έχει καταργήσει τον πυρήνα των θεμελιωδών δικαιωμάτων μιας δημοκρατίας, τις συλλογικές συμβάσεις, τα εργατικά δικαιώματα, το δικαίωμα της απεργίας.
 Εσείς προσφύγατε ήδη –και πανηγυρίζετε γι’ αυτό, το θεωρήσατε θαυμάσια πράξη- στα δικαστήρια, για να βγάλετε παράνομη την απεργία της ΑΔΕΔΥ και τη στάση εργασίας που κάνει απέναντι στην προσπάθεια αξιολόγησης που κάνετε. Μία αξιολόγηση η οποία στην ουσία είναι επιδρομή απολύσεων.
Αντί να μπείτε σε έναν ουσιαστικό διάλογο με την ΑΔΕΔΥ γι’ αυτά τα θέματα, προτού ξεκινήσετε αυτά τα τερατουργήματα τα οποία κάνετε, καταφεύγετε στα δικαστήρια.
Και εσείς μας μιλάτε εδώ για δημοκρατία; Ποια είναι η δημοκρατία; Η δημοκρατία των επιστρατεύσεων; Η δημοκρατία της αναγκαστικής εργασίας; Διότι αν συνεχίσετε σε αυτό το δρόμο, μετά τα δικαστήρια θα οδηγηθείτε και στην  επιστράτευση των δημοσίων υπαλλήλων και σε καταναγκαστική εργασία στο δημόσιο. Αυτή θα είναι η κατάληξή σας, αλλά δεν θα προλάβετε.",100401,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5268"," 
"," Κύρια Κωνσταντοπούλου, θέλετε να δευτερολογήσετε;",100402,"Chairman","Μαρκογιαννάκης Χρήστος",175,"",175
"5269","
"," Ναι, κύριε Πρόεδρε.",100403,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5270","
"," Έχετε τον λόγο για να δευτερολογήσετε.",100404,"Chairman","Μαρκογιαννάκης Χρήστος",175,"",175
"5271"," 
"," Ευχαριστώ.
Κύριε Υπουργέ, μιλήσατε για ταλέντα. Και πράγματι, πρέπει να σας αναγνωρίσουμε ότι έχετε απαράμιλλο ταλέντο στο να κάνετε το άσπρο, μαύρο. 
Είπατε για το επίπεδο της επιχειρηματολογίας του ΣΥΡΙΖΑ; Φαντάζομαι ότι δεν παρακολουθήσατε καθόλου ούτε τις εισηγήσεις της εισηγήτριας μας, της Αφροδίτης Σταμπουλή ούτε τις τοποθετήσεις των Βουλευτών μας ούτε την τοποθέτηση του Κοινοβουλευτικού μας Εκπροσώπου και κυρίως, μάλλον έχετε και πάρα πολύ κοντή μνήμη, γιατί δεν θυμάστε ή δεν θέλετε να θυμάστε –αυτό το σέβομαι- την καταβαράθρωση του επιπέδου της συζήτησης στην τελευταία συνεδρίαση της επιτροπής για το νομοσχέδιο αυτό όταν μαζί με την υφισταμένη σας Υφυπουργό κ. Χριστοφιλοπούλου είχατε κατά κυριολεξία λυθεί στα γέλια, διότι σας φαινόταν πολύ αστεία η κοινοβουλευτική διαδικασία.
Όταν μιλάμε, λοιπόν, για επίπεδο ας κάνουμε την αυτοκριτική μας. Και θα περίμενα τη δική σας αυτοκριτική, όπως θα περίμενα την αυτοκριτική της κ. Χριστοφιλοπούλου, που είναι Υπουργός της οποίας το όνομα εκφωνήθηκε προχθές κατά την ανάγνωση του καταλόγου της ψηφοφορίας, ευρέθη απούσα –μιλώ για το νομοσχέδιο για τη ΔΕΗ- και ω του θαύματος, αντικαταστάθηκε στη δεύτερη ανάγνωση του καταλόγου. Δηλαδή, προχθές στο νομοσχέδιο για τη ΔΕΗ είχατε πενήντα ψήφους θετικές και έπρεπε να προβείτε ως Κυβέρνηση -με τη σύμπραξη και του Προεδρείου και το Προεδρεύοντος- πάλι σε λοβιτούρες και σε κόλπα, για να εξασφαλίσετε τους έστω πενήντα έναν στους εκατό. Αυτά είναι δημοκρατική αντίληψη; Είναι δημοκρατική λειτουργία;
Μιας και μιλήσατε για πελατειακές σχέσεις, θα ήθελα να πω το εξής: κύριε Υπουργέ, ξέρετε δυσκολεύομαι πολύ να δεχθώ τη δικαιολογία που είχατε προβάλει σε μια άλλη συνεδρίαση, όταν είπατε ότι δεν συμφωνούσατε με μια ντροπιαστική τροπολογία που είχε φέρει ο κ. Γρηγοράρακος, ως τότε Αναπληρωτής Υπουργός Εσωτερικών και είπατε ότι θα επιληφθείτε του θέματος. Και πράγματι, απεσύρθη η ντροπολογία, με την οποία θα εξασφαλιζόταν αμνηστία σε αυτοδιοικητικούς, που αντιμετώπιζαν ποινικές διαδικασίες για κακοδιαχείριση κονδυλίων. Και θυμάστε ότι υπήρχε και πολύ γνωστός αυτοδιοικητικός της Νέας Δημοκρατίας με ανοιχτές δικογραφίες. Όμως, επειδή είπατε για πελατειακές σχέσεις και επειδή τώρα δεν θα δεχθώ μια τέτοια –αν θέλετε- δική σας τοποθέτηση αποστασιοποίησης, δηλαδή να μας πείτε ότι δεν το ξέρετε το θέμα και θα το ελέγξετε, κύριε Υπουργέ, θέλω να σας πω ότι την προηγούμενη Παρασκευή υπήρξε συνεδρίαση της Επιτροπής Θεσμών και Διαφάνειας της Βουλής. 
Ξέρετε τι είχε ως αντικείμενο; Είχε ως αντικείμενο το διορισμό του Προέδρου και των μελών της Ρυθμιστικής Αρχής Επιβατηγών Μεταφορών, ανεξάρτητης αρχής. Ξέρετε ποιους έφερε η Κυβέρνησή σας να διοριστούν ως μέλη αυτής της επιτροπής; Πρώην γενικό γραμματέα της Κυβέρνησης Παπανδρέου, πρώην υποψήφιο Βουλευτή της Ελιάς, πρώην υποψήφια Βουλευτή του ΠΑΣΟΚ, πρώην και νυν κομματικά στελέχη της Νέας Δημοκρατίας. Μας κοροϊδεύετε; Μας λέτε ότι πελατειακές σχέσεις είναι εφεύρημα ή πρακτική του ΣΥΡΙΖΑ; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, θέλω, κύριε Πρόεδρε,  και ολοκληρώνω.
Ακόμα και τις ανεξάρτητες αρχές, αυτές στις οποίες δίνετε ξανά και ξανά και ξανά και ξανά παρατάσεις στις θητείες των μελών τους που έχουν λήξει- διότι δεν καταφέρνετε ούτε καν να δεχτείτε ότι μπορείτε να προτείνετε κάποιον, ο οποίος θα βρει κοινοβουλευτικό αντίκρισμα για να συγκεντρώσει τα 4/5 της Διάσκεψη των Προέδρων- ακόμη λοιπόν, και τις ανεξάρτητες αρχές που δεν περνούν από τη Διάσκεψη των Προέδρων, μας φέρνετε τα πρώην και τα νυν κομματικά σας στελέχη για να τις στελεχώσουν. 
Έχετε μετατρέψει τις ανεξάρτητες αρχές σε πεδίο επαγγελματικής και συνταξιοδοτικής αποκατάστασης των κομματικών σας στελεχών. Προχθές, ο Υπουργός Δικαιοσύνης μάς είπε ότι θα κάνει συνταξιοδοτική αποκατάσταση σε στελέχη της δημόσιας διοίκησης. Ξέρετε πού; Στις φυλακές! 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)",100405,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5272","
"," Ευχαριστούμε, κυρία Κωνσταντοπούλου.",100406,"Chairman","Μαρκογιαννάκης Χρήστος",175,"",175
"5273"," 
"," Σε μισό λεπτό έχω τελειώσει.
Τάζει, δηλαδή, θέσεις σε συνταξιούχους της ευρύτερης δημόσιας διοίκησης, τους οποίους προσδιόρισε μάλιστα ως πρώην δικαστικούς και πρώην εισαγγελείς και πρώην αστυνομικούς, για να διευθύνουν φυλακές.
Έχετε στελεχώσει, επίσης, και όλους τους δημόσιους οργανισμούς και επιχειρήσεις και τα διοικητικά συμβούλια των τραπεζών με δικά σας στελέχη, με νεοδημοκράτες και μέλη του ΠΑΣΟΚ.
Σας παρακαλώ! Τουλάχιστον, σεβαστείτε την κοινή λογική και αντίληψη και την κοινή πείρα και μνήμη αυτού του λαού, ο οποίος δεν έχει –όσο κι αν το θέλετε- λοβοτομηθεί. 
Ευχαριστώ.",100407,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5274","
"," Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Τριαντάφυλλος.",100408,"Chairman","Μαρκογιαννάκης Χρήστος",175,"",175
"5275","
"," Ευχαριστώ πολύ, κύριε Πρόεδρε.  
Κύριοι Υπουργοί, κυρίες και κύριοι Βουλευτές, κατ’ αρχάς πήρα το λόγο, γιατί ακούστηκαν ορισμένα πράγματα, τα οποία πρέπει να τυγχάνουν κάθε φορά απάντησης, παρ’ ότι είναι μία γνωστή κασέτα, που πολλές φορές ακούγεται μέσα στην Αίθουσα και στην οποία, δυστυχώς, πρέπει να απαντάμε και, δυστυχώς, να γινόμαστε μονότονοι. 
Κύριε Λαφαζάνη, το DNA της δημοκρατικής παράταξης περιλαμβάνει αγώνες. Το DNA της δημοκρατικής παράταξης περιλαμβάνει κατακτήσεις -κατακτήσεις όχι μόνο εντός της Αιθούσης, κατακτήσεις για την ελληνική κοινωνία.
Σε αυτούς τους αγώνες πολλές φορές ο κόσμος της Αριστεράς ήταν συνοδοιπόρος. Τις περισσότερες φορές, δυστυχώς, όμως, οι Βουλευτές του Συνασπισμού ή του ΣΥΡΙΖΑ ήταν απέναντι. 
ΚΑΙ εξηγούμαι: Όταν ο ν.1264, δηλαδή ο νόμος που κατοχυρώνει τις συνδικαλιστικές ελευθερίες στη χώρα εδώ και περίπου τριάντα πέντε χρόνια, ερχόταν σε αυτή την Αίθουσα για να ψηφιστεί, δυστυχώς, τότε, οι Βουλευτές που εκπροσωπούσαν αυτόν τον κόσμο που έδινε αγώνες στην κοινωνία, δεν υποστήριζαν αυτές τις συνδικαλιστικές ελευθερίες. 
Όταν πριν από περίπου είκοσι χρόνια ερχόταν εδώ ο νόμος για να κατοχυρώσει την αξιοκρατία στην ελληνική δημόσια διοίκηση, τότε, για άλλους λόγους, κάποιοι πάλι Βουλευτές αυτού του κόσμου που ήταν συνοδοιπόρος της μεγάλης δημοκρατικής παράταξης, στεκόντουσαν απέναντι. 
Και ρωτάω: Είναι στο DNA της δημοκρατικής παράταξης, είναι στο DNA του ΠΑΣΟΚ μία λογική, όπως αυτή που περιγράψατε ή είναι στο DNA μίας νομενκλατούρας, μιας ελίτ, που κατά καιρούς εκπροσωπούσε το μεγάλο χώρο της Αριστεράς, ένα χώρο που είναι γεμάτος από θυσίες, ένα χώρο που στάθηκε ανιδιοτελώς όλα αυτά τα χρόνια στο πλευρό της πραγματικής προόδου της χώρας, και στο πλευρό της δημοκρατικής παράταξης; 
Εγώ πιστεύω ότι αυτή η ελίτ, που ήταν από καθηγητές πανεπιστημίου μέχρι Βουλευτές στα έδρανα τα τελευταία τριάντα χρόνια, στάθηκε πάντοτε απέναντι στις μεγάλες προοδευτικές μεταρρυθμίσεις, που κατοχύρωσαν, όχι μόνο το κοινωνικό κράτος, όχι μόνο το κράτος πρόνοιας, αλλά την αξιοκρατία στην πράξη.  
Και αυτή η ελίτ, που θέλει σήμερα να επικαλείται τους αγώνες της Αριστεράς, έχοντας κοντή μνήμη, θεωρώντας τον μικρομεγαλισμό ως ένα μόνιμο κοινωνικό και πολιτικό φαινόμενο, θεωρεί ότι μπορεί και να λοιδορεί την ιστορία αυτής της χώρας, να λοιδορεί την ιστορία αυτού του χώρου, αυτής της μεγάλης παράταξης, που στάθηκε στο ύψος της σε δύσκολες συγκυρίες και ανέβασε τη χώρα τα τελευταία τριάντα χρόνια. 
Εγώ πιστεύω πολύ και το πιστεύω βαθιά ότι με αυτόν τον κόσμο της Αριστεράς, με αυτόν τον κόσμο, ο οποίος πραγματικά έχει δώσει αγώνες, θα βρεθούμε ξανά στην ίδια πλευρά, όταν αυτός ο κόσμος αντιληφθεί ότι η αγανάκτηση και η οργή που βιώνει διογκώνει πρόσκαιρα, συγκυριακά κομματικά φαινόμενα, όταν αντιληφθεί ότι τα αρνητικά συναισθήματα που μπορεί να αισθάνεται ο μέσος πολίτης λόγω της βαθιάς οικονομικής, πολιτικής, αξιακής ή ακόμα και πολιτισμικής κρίσης που βιώνει δίνουν μεγαλύτερα εκλογικά αποτελέσματα –συγκυριακά ξαναλέω- σε συγκεκριμένα κομματικά φαινόμενα. 
Όχι μόνο σε εσάς, αλλά και σε άλλες πλευρές, εκτός δημοκρατικού τόξου δίνει μεγάλα πολιτικά και εκλογικά αποτελέσματα. Είναι κάτι το οποίο δεν αντιστοιχεί στην κοινωνική πολιτική ιστορία αυτού του τόπου και δεν αντιστοιχεί στο αύριο αυτού του τόπου. 
Όταν, λοιπόν, αυτός ο κόσμος φύγει από τη λογική της αγανάκτησης και της οργής και ξαναπάει στη λογική της προόδου, της ελπίδας, της ορθής λογικής –την ορθή λογική μάς τη δίδαξαν οι παππούδες μας, ο Αριστοτέλης, αυτοί που έθεσαν τα θεμέλια δηλαδή του ευρωπαϊκού πολιτισμού- όταν πάμε ξανά στον ορθό λόγο, όταν εκφράσουμε αυτόν τον ορθό λόγο για το πώς αυτή η χώρα μπορεί να βγει με σίγουρα βήματα από την κρίση, τότε προφανώς ξανά καθένας μας θα βρεθεί στο ύψος του. 
Τότε, βεβαίως, κάποιοι πάλι της ελίτ της Αριστεράς δεν θα έχουν σταθεί στο ύψος των περιστάσεων, ακριβώς διότι...",100409,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5276"," 
"," Κύριε Τριαντάφυλλε…",100410,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5277","
"," Κυρία Σταμπουλή, παρακαλώ, μη διακόπτετε. Δεν θέλω τώρα, τελευταία στιγμή, να δημιουργηθούν καταστάσεις.",100411,"Chairman","Μαρκογιαννάκης Χρήστος",175,"",175
"5278"," 
"," Κύριε Πρόεδρε, δεν έχω ανάγκη από προστασία. Μπορεί να λέει ό,τι θέλει η κ. Σταμπουλή.",100412,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5279"," 
"," Μα, δεν επιτρέπεται.",100413,"Chairman","Μαρκογιαννάκης Χρήστος",175,"",175
"5280"," 
"," Δεν θα έχει σταθεί η ελίτ της Αριστεράς στο ύψος των περιστάσεων, διότι και πάλι στην πιο δύσκολη ιστορία που έχει περάσει τούτος ο τόπος, στην πιο δύσκολη στιγμή του δεν θα έχει σταθεί δίπλα, δεν θα έχει πει ένα «ναι» σε μία λύση, ένα μεγάλο «ναι», δεν θα έχει πει «ναι» σε καμμία από τις μετρημένες λύσεις που έχουμε δώσει στην παρούσα συγκυρία για τα πολλά προβλήματα που αντιμετωπίζει ο κόσμος. 
Δεν θα έχει πει, όμως, «ναι» και σε καμμία από τις μεταρρυθμίσεις, οι οποίες δεν επιβάλλονται από την ανάγκη να βγει η χώρα από την κρίση, αλλά από την ανάγκη να μην ξαναζήσει αυτή η χώρα παρόμοια κρίση. 
Και εκεί και πάλι, μετά από κάποιον καιρό -μπορεί να μην είστε εσείς, κύριε Λαφαζάνη- θα έρχονται κάποιοι και θα υπερασπίζονται τους νόμους που σήμερα εσείς καταψηφίζετε ή που δεν ψηφίζετε, για να το πω ακριβέστερα. Το «παρών» στην ελληνική πολιτική αριθμητική, στη Βουλή των Ελλήνων δεν είναι θετική ψήφος. Όταν δηλώνετε εσείς «παρών», θεωρείτε ότι δεν καταψηφίζετε, αλλά δεν προσμετράται στις θετικές ψήφους. 
Όπως, λοιπόν, θα έρθετε αύριο και θα πείτε ότι είναι θετική η υφ’ όρων απόλυση πολλών κρατουμένων -η οποία ψηφίστηκε προχθές, όχι από εσάς που δηλώσατε «παρών»- και να μην την πειράξει κανείς, γιατί αυτό οδηγεί σε αποσυμφόρηση των φυλακών της χώρας, όπως το «παρών» το δικό σας θα το θεωρείτε τότε θετική ψήφο, ενώ ήταν στην ουσία καταψήφιση του συγκεκριμένου άρθρου και θα το προστατεύετε και θα λέτε «δεν πρέπει να πάμε πίσω από αυτό» -που πάλι δεν το ψηφίσατε εσείς- όπως και για την ευεργετική διάταξη για τους υπαλλήλους των καταστημάτων κράτησης που έπαθαν αναπηρία, που έπαθαν σωματική βλάβη σε βαθμό αναπηρίας και που τους δίνουμε τη δυνατότητα να πάρουν άδεια με αποδοχές τώρα στην κρίση, τη δύσκολη στιγμή εσείς δηλώσατε «παρών», δηλαδή δεν το υπερψηφίσατε, τότε και πάλι θα έρθετε εδώ και θα λέτε «όχι, να μην πειράξουμε το νόμο αυτό».",100414,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5281","
"," «Ναι» ψηφίσαμε.",100415,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5282"," 
"," Ξαναδείτε τι ψηφίσατε, γιατί εγώ το τόνισα αυτό εκεί επί τόπου, κυρία Κωνσταντοπούλου. 
Και εμείς να είστε σίγουροι ότι θα τα προστατεύσουμε αυτά, όχι γιατί εσείς έχετε μία αλλοπρόσαλλη στάση -τη μία λέτε έτσι και την άλλη λέτε «γιουβέτσι»- αλλά γιατί τόσο τα κοινωνικά δικαιώματα, κύριε Λαφαζάνη, όσο και οι συνδικαλιστικές ελευθερίες είναι πραγματικά στο DNA της παράταξής μας, είναι στο DNA του ΠΑΣΟΚ. 
Ευχαριστώ πολύ.",100416,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5283"," 
"," Κύριε Πρόεδρε, πρωτολογία δίνετε στο τέλος της συζήτησης; Δίνετε οκτώ λεπτά στο τέλος της συζήτησης και είναι προεδρία αυτή;",100417,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5284"," 
"," Κοιτάξτε, κανονικά θα έπρεπε…",100418,"Chairman","Μαρκογιαννάκης Χρήστος",175,"",175
"5285","
"," Δεν με ενδιαφέρει, να μιλήσει όσο θέλει, αλλά πρωτολογία στο τέλος της συζήτησης;",100419,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5286","
"," Με συγχωρείτε, κύριε Λαφαζάνη. Κατ’ αρχάς, ο Κανονισμός λέει ότι οι Κοινοβουλευτικοί Εκπρόσωποι μιλούν όποτε θέλουν. Δεύτερον, θα έπρεπε…",100420,"Chairman","Μαρκογιαννάκης Χρήστος",175,"",175
"5287","
"," Όχι, εδώ τελειώνει η συζήτηση, πάμε σε τριτολογίες.",100421,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5288","
"," Δευτερολογία ήταν, κύριε Λαφαζάνη.",100422,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5289","
"," Δευτερολογία οκτώ λεπτών;",100423,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5290"," 
"," Όχι, δεν ήταν δευτερολογία. Ήταν πρωτολογία. Θα έπρεπε με την τοποθέτηση του κυρίου Υπουργού να έχουμε σταματήσει.",100424,"Chairman","Μαρκογιαννάκης Χρήστος",175,"",175
"5291"," 
"," Δεν το ξεκίνησα εγώ.",100425,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5292","
"," Εσείς ξεκινήσατε.",100426,"Chairman","Μαρκογιαννάκης Χρήστος",175,"",175
"5293","
"," Άλλοι ξεκίνησαν τη συζήτηση. Δεν φταίω εγώ.",100427,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5294","
"," Μετά τον Υπουργό, εσείς πήρατε το λόγο. Να σταματήσουμε τώρα εδώ. Είναι περασμένη η ώρα.",100428,"Chairman","Μαρκογιαννάκης Χρήστος",175,"",175
"5295"," 
"," Κύριε Πρόεδρε, θα ήθελα τον λόγο.",100429,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5296"," 
"," Κύριε Υπουργέ, δεν χρειάζεται, γιατί θα ξεκινήσει καινούργιος κύκλος ομιλιών.",100430,"Chairman","Μαρκογιαννάκης Χρήστος",175,"",175
"5297","
"," Είναι για ένα τυπικό ζήτημα.",100431,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5298"," 
"," Αφού είναι τυπικό, τότε εντάξει. Ορίστε, κύριε Υπουργέ, έχετε τον λόγο.",100432,"Chairman","Μαρκογιαννάκης Χρήστος",175,"",175
"5299","
"," Αφού γίνεται παράκληση να κλείσει η συζήτηση, δεν θα δώσω απάντηση σε όσα είπε ο κ. Λαφαζάνης. Θα πω απλά ότι η τροπολογία με γενικό αριθμό 1574 και ειδικό 92 -βουλευτική τροπολογία- γίνεται αποδεκτή.",100433,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5300","
"," Τι αφορά, κύριε Υπουργέ;",100434,"Chairman","Μαρκογιαννάκης Χρήστος",175,"",175
"5301","
"," Είναι για το τυπικό της υπόθεσης. Είναι η τροπολογία που αφορά το Ράλλυ Ακρόπολις. Δεν είχε καταγραφεί στα Πρακτικά ότι γίνεται αποδεκτή από το Υπουργείο. Είναι η τροπολογία για την οποία μίλησε ο κ. Παπαδόπουλος. Δεν είναι κάτι καινούργιο.",100435,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5302"," 
"," Για την τροπολογία που καταθέσαμε εμείς, για τους επιτυχόντες του 1998;",100436,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5303","
"," Για τον ΑΣΕΠ τι έγινε;",100437,""," ΘΕΑΝΩ ΦΩΤΙΟΥ",287,"",287
"5304"," 
"," Σε αυτό το θέμα είμαστε και εμείς θετικοί, κύριε Υπουργέ.",100438,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"5305","
"," Αναφέρθηκα και πριν στο θέμα αυτό. Η τροπολογία δεν γίνεται αποδεκτή. Θεωρούμε ότι το θέμα αυτό έχει κλείσει για το Υπουργείο.",100439,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"5306","
"," Τουλάχιστον, θα την εξετάσετε;",100440,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"5307","
"," Αφού λέει ότι έχει κλείσει το θέμα!",100441,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5308","
"," Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις» και η ψήφισή τους θα γίνει χωριστά.
Ερωτάται το Τμήμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;",100442,"Chairman","Μαρκογιαννάκης Χρήστος",175,"",175
"5309","
"," Δεκτό, δεκτό.",100443,"","ΠΟΛΛΟΙ ΒΟΥΛΕΥΤΕΣ",NA,"",NA
"5310","
"," Κατά πλειοψηφία.",100444,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5311"," 
"," Κατά πλειοψηφία.",100445,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5312","
"," Κατά πλειοψηφία.",100446,""," ΙΩΑΝΝΗΣ ΠΑΝΟΥΣΗΣ",223,"",223
"5313","
"," Κατά πλειοψηφία.",100447,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5314","
"," Συνεπώς το άρθρο 1 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;",100448,"Chairman","Μαρκογιαννάκης Χρήστος",175,"",175
"5315","
"," Δεκτό, δεκτό.",100449,"","ΠΟΛΛΟΙ ΒΟΥΛΕΥΤΕΣ",NA,"",NA
"5316","
"," Κατά πλειοψηφία.",100450,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5317"," 
"," Κατά πλειοψηφία.",100451,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5318","
"," Κατά πλειοψηφία.",100452,""," ΙΩΑΝΝΗΣ ΠΑΝΟΥΣΗΣ",223,"",223
"5319","
"," Κατά πλειοψηφία.",100453,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5320","
"," Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 3 ως έχει;",100454,"Chairman","Μαρκογιαννάκης Χρήστος",175,"",175
"5321","
"," Δεκτό, δεκτό.",100455,"","ΠΟΛΛΟΙ ΒΟΥΛΕΥΤΕΣ",NA,"",NA
"5322","
"," Κατά πλειοψηφία.",100456,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5323"," 
"," Κατά πλειοψηφία.",100457,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5324","
"," Κατά πλειοψηφία.",100458,""," ΙΩΑΝΝΗΣ ΠΑΝΟΥΣΗΣ",223,"",223
"5325","
"," Κατά πλειοψηφία.",100459,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5326","
"," Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;",100460,"Chairman","Μαρκογιαννάκης Χρήστος",175,"",175
"5327","
"," Δεκτό, δεκτό.",100461,"","ΠΟΛΛΟΙ ΒΟΥΛΕΥΤΕΣ",NA,"",NA
"5328","
"," Κατά πλειοψηφία.",100462,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5329"," 
"," Κατά πλειοψηφία.",100463,""," ΙΩΑΝΝΗΣ ΠΑΝΟΥΣΗΣ",223,"",223
"5330","
"," Κατά πλειοψηφία.",100464,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5331","
"," Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 5, όπως τροποποιήθηκε από τον κύριο Υπουργό;",100465,"Chairman","Μαρκογιαννάκης Χρήστος",175,"",175
"5332","
"," Δεκτό, δεκτό.",100466,"","ΠΟΛΛΟΙ ΒΟΥΛΕΥΤΕΣ",NA,"",NA
"5333","
"," Κατά πλειοψηφία.",100467,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5334"," 
"," Κατά πλειοψηφία.",100468,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5335","
"," Κατά πλειοψηφία.",100469,""," ΙΩΑΝΝΗΣ ΠΑΝΟΥΣΗΣ",223,"",223
"5336","
"," Κατά πλειοψηφία.",100470,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5337","
"," Συνεπώς το άρθρο 5 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;",100471,"Chairman","Μαρκογιαννάκης Χρήστος",175,"",175
"5338","
"," Δεκτό, δεκτό.",100472,"","ΠΟΛΛΟΙ ΒΟΥΛΕΥΤΕΣ",NA,"",NA
"5339","
"," Κατά πλειοψηφία.",100473,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5340"," 
"," Κατά πλειοψηφία.",100474,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5341","
"," Κατά πλειοψηφία.",100475,""," ΙΩΑΝΝΗΣ ΠΑΝΟΥΣΗΣ",223,"",223
"5342","
"," Κατά πλειοψηφία.",100476,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5343","
"," Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 7, ως έχει;",100477,"Chairman","Μαρκογιαννάκης Χρήστος",175,"",175
"5344","
"," Δεκτό, δεκτό.",100478,"","ΠΟΛΛΟΙ ΒΟΥΛΕΥΤΕΣ",NA,"",NA
"5345","
"," Κατά πλειοψηφία.",100479,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5346"," 
"," Κατά πλειοψηφία.",100480,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5347","
"," Κατά πλειοψηφία.",100481,""," ΙΩΑΝΝΗΣ ΠΑΝΟΥΣΗΣ",223,"",223
"5348","
"," Κατά πλειοψηφία.",100482,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5349","
"," Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 8 ως έχει;",100483,"Chairman","Μαρκογιαννάκης Χρήστος",175,"",175
"5350","
"," Δεκτό, δεκτό.",100484,"","ΠΟΛΛΟΙ ΒΟΥΛΕΥΤΕΣ",NA,"",NA
"5351","
"," Κατά πλειοψηφία.",100485,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5352"," 
"," Παρών.",100486,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5353","
"," Κατά πλειοψηφία.",100487,""," ΙΩΑΝΝΗΣ ΠΑΝΟΥΣΗΣ",223,"",223
"5354","
"," Παρών.",100488,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5355","
"," Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 9 ως έχει;",100489,"Chairman","Μαρκογιαννάκης Χρήστος",175,"",175
"5356","
"," Δεκτό, δεκτό.",100490,"","ΠΟΛΛΟΙ ΒΟΥΛΕΥΤΕΣ",NA,"",NA
"5357","
"," Κατά πλειοψηφία.",100491,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5358"," 
"," Κατά πλειοψηφία.",100492,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5359","
"," Κατά πλειοψηφία.",100493,""," ΙΩΑΝΝΗΣ ΠΑΝΟΥΣΗΣ",223,"",223
"5360","
"," Κατά πλειοψηφία.",100494,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5361","
"," Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 10, ως έχει;",100495,"Chairman","Μαρκογιαννάκης Χρήστος",175,"",175
"5362","
"," Δεκτό, δεκτό.",100496,"","ΠΟΛΛΟΙ ΒΟΥΛΕΥΤΕΣ",NA,"",NA
"5363","
"," Κατά πλειοψηφία.",100497,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5364"," 
"," Κατά πλειοψηφία.",100498,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5365","
"," Κατά πλειοψηφία.",100499,""," ΙΩΑΝΝΗΣ ΠΑΝΟΥΣΗΣ",223,"",223
"5366","
"," Κατά πλειοψηφία.",100500,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5367","
"," Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτή η τροπολογία με γενικό αριθμό 1543 και ειδικό 81, όπως τροποποιήθηκε από τον κύριο Υπουργό;",100501,"Chairman","Μαρκογιαννάκης Χρήστος",175,"",175
"5368"," 
"," Δεκτή, δεκτή.",100502,"","ΠΟΛΛΟΙ ΒΟΥΛΕΥΤΕΣ",NA,"",NA
"5369","
"," Παρών.",100503,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5370","
"," Κατά πλειοψηφία.",100504,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5371","
"," Συνεπώς η τροπολογία με γενικό αριθμό 1543 και ειδικό 81 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1546 και ειδικό 83, όπως τροποποιήθηκε από τον κύριο Υπουργό;",100505,"Chairman","Μαρκογιαννάκης Χρήστος",175,"",175
"5372"," 
"," Δεκτή, δεκτή.",100506,"","ΠΟΛΛΟΙ ΒΟΥΛΕΥΤΕΣ",NA,"",NA
"5373","
"," Παρών.",100507,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5374","
"," Κατά πλειοψηφία.",100508,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5375","
"," Κατά πλειοψηφία.",100509,""," ΙΩΑΝΝΗΣ ΠΑΝΟΥΣΗΣ",223,"",223
"5376","
"," Παρών.",100510,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5377","
"," Συνεπώς η τροπολογία με γενικό αριθμό 1546 και ειδικό 83 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1552 και ειδικό 84 ως έχει;",100511,"Chairman","Μαρκογιαννάκης Χρήστος",175,"",175
"5378"," 
"," Δεκτή, δεκτή.",100512,"","ΠΟΛΛΟΙ ΒΟΥΛΕΥΤΕΣ",NA,"",NA
"5379"," 
"," Παρών",100513,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5380","
"," Κατά πλειοψηφία.",100514,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5381","
"," Συνεπώς η τροπολογία με γενικό αριθμό 1552 και ειδικό 84 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1560 και ειδικό 88 ως έχει;",100515,"Chairman","Μαρκογιαννάκης Χρήστος",175,"",175
"5382"," 
"," Δεκτή, δεκτή.",100516,"","ΠΟΛΛΟΙ ΒΟΥΛΕΥΤΕΣ",NA,"",NA
"5383"," 
"," Κατά πλειοψηφία.",100517,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5384","
"," Κατά πλειοψηφία.",100518,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5385","
"," Παρών.",100519,""," ΙΩΑΝΝΗΣ ΠΑΝΟΥΣΗΣ",223,"",223
"5386","
"," Κατά πλειοψηφία.",100520,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5387","
"," Συνεπώς η τροπολογία με γενικό αριθμό 1560 και ειδικό 88 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1541 και ειδικό 80, όπως τροποποιήθηκε από τον κύριο Υπουργό;",100521,"Chairman","Μαρκογιαννάκης Χρήστος",175,"",175
"5388"," 
"," Δεκτή, δεκτή.",100522,"","ΠΟΛΛΟΙ ΒΟΥΛΕΥΤΕΣ",NA,"",NA
"5389"," 
"," Παρών.",100523,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5390","
"," Συνεπώς η τροπολογία με γενικό αριθμό 1541 και ειδικό 80 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1577 και ειδικό 94 ως έχει;",100524,"Chairman","Μαρκογιαννάκης Χρήστος",175,"",175
"5391"," 
"," Δεκτή, δεκτή.",100525,"","ΠΟΛΛΟΙ ΒΟΥΛΕΥΤΕΣ",NA,"",NA
"5392"," 
"," Παρών.",100526,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5393","
"," Παρών.",100527,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5394","
"," Παρών.",100528,""," ΙΩΑΝΝΗΣ ΠΑΝΟΥΣΗΣ",223,"",223
"5395","
"," Παρών.",100529,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5396","
"," Συνεπώς η τροπολογία με γενικό αριθμό 1577 και ειδικό 94 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1574 και ειδικό 92 ως έχει;",100530,"Chairman","Μαρκογιαννάκης Χρήστος",175,"",175
"5397"," 
"," Δεκτή, δεκτή.",100531,"","ΠΟΛΛΟΙ ΒΟΥΛΕΥΤΕΣ",NA,"",NA
"5398"," 
"," Παρών.",100532,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5399","
"," Κατά πλειοψηφία.",100533,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5400","
"," Παρών.",100534,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"5401","
"," Συνεπώς η τροπολογία με γενικό αριθμό 1574 και ειδικό 92 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Τμήμα: Γίνεται δεκτό το ακροτελεύτιο άρθρο;",100535,"Chairman","Μαρκογιαννάκης Χρήστος",175,"",175
"5402","
","  Δεκτό, δεκτό.",100536,"","ΠΟΛΛΟΙ ΒΟΥΛΕΥΤΕΣ",NA,"",NA
"5403","
"," Κατά πλειοψηφία.",100537,""," ΑΦΡΟΔΙΤΗ ΣΤΑΜΠΟΥΛΗ",261,"",261
"5404","
"," Κατά πλειοψηφία.",100538,""," ΜΑΡΙΝΑ ΧΡΥΣΟΒΕΛΩΝΗ",297,"",297
"5405","
"," Το ακροτελεύτιο άρθρο έγινε δεκτό κατά πλειοψηφία.
Συνεπώς, το νομοσχέδιο του Υπουργείο Διοικητικής Μεταρρύθμισης και Ηλεκτρονικής Διακυβέρνησης «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις» έγινε δεκτό επί των άρθρων και των τροπολογιών κατά πλειοψηφία.
Κύριοι συνάδελφοι, δέχεστε στο σημείο αυτό να ψηφίσουμε το νομοσχέδιο στο σύνολό του;",100539,"Chairman","Μαρκογιαννάκης Χρήστος",175,"",175
"5406","
","  Μάλιστα, μάλιστα.",100540,"","ΠΟΛΛΟΙ ΒΟΥΛΕΥΤΕΣ",NA,"",NA
"5407","
"," Όχι, δεν επιτρέπεται στο σύνολο, διότι έχει τροπολογίες. Κατά το Σύνταγμα οφείλει η ψήφισή του στο σύνολο να γίνει σε άλλη συνεδρίαση.",100541,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5408"," 
"," Στην πρακτική έχουμε δεχθεί…",100542,"Chairman","Μαρκογιαννάκης Χρήστος",175,"",175
"5409","
"," Όχι, δεν το έχουμε δεχθεί και το Σύνταγμα το απαγορεύει.",100543,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5410","
"," Δεν σας διέκοψα όταν μιλούσατε.
Στην πράξη το έχουμε δεχθεί, όταν από την ημέρα που ψηφίζεται ένα νομοσχέδιο παρεμβάλλονται πολλές ημέρες που δεν είναι δυνατή η συνεδρίαση της Βουλής, να προχωρούμε στην ψήφιση στο σύνολο και εν πάση περιπτώσει, αποφασίζει κυριαρχικά το Τμήμα.",100544,"Chairman","Μαρκογιαννάκης Χρήστος",175,"",175
"5411","
"," Όχι, γιατί το Σύνταγμα το απαγορεύει.",100545,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5412"," 
"," Ερωτάται το Τμήμα: Γίνεται δεκτό το νομοσχέδιο και στο σύνολο;",100546,"Chairman","Μαρκογιαννάκης Χρήστος",175,"",175
"5413","
","  Δεκτό, δεκτό.",100547,"","ΠΟΛΛΟΙ ΒΟΥΛΕΥΤΕΣ",NA,"",NA
"5414"," 
"," Είναι άκυρη η ψήφιση στο σύνολο!",100548,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5415"," 
"," Το νομοσχέδιο έγινε δεκτό και στο σύνολο κατά πλειοψηφία.",100549,"Chairman","Μαρκογιαννάκης Χρήστος",175,"",175
"5416","
"," Είναι άκυρη η ψήφιση στο σύνολο! Στο σύνολο δεν έγινε δεκτό, κύριε Υπουργέ, και θα έχετε πρόβλημα!",100550,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5417","
"," Συνεπώς, το σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις» έγινε δεκτό επί της αρχής, των άρθρων και του συνόλου κατά πλειοψηφία και έχει ως εξής:
(Να μπει το νομοσχέδιο σελ. 271α)",100551,"Chairman","Μαρκογιαννάκης Χρήστος",175,"",175
"5418","
"," Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.",100552,"Chairman","Μαρκογιαννάκης Χρήστος",175,"",175
"5419"," 
"," Μάλιστα, μάλιστα.",100553,"","ΠΟΛΛΟΙ ΒΟΥΛΕΥΤΕΣ",NA,"",NA
"5420","
"," Όχι, δεν δίνουμε την εξουσιοδότηση!",100554,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5421","
"," Το Τμήμα παρέσχε τη ζητηθείσα εξουσιοδότηση, κατά πλειοψηφία.",100555,"Chairman","Μαρκογιαννάκης Χρήστος",175,"",175
"5422","
"," Δεν παρεσχέθη!",100556,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"5423","
"," Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;",100557,"Chairman","Μαρκογιαννάκης Χρήστος",175,"",175
"5424","
"," Μάλιστα, μάλιστα.
Με τη συναίνεση του Τμήματος και ώρα 16.07΄ λύεται η συνεδρίαση για την Τρίτη 22 Ιουλίου 2014 και ώρα 18.00΄, με αντικείμενο εργασιών του Β΄ Τμήματος Διακοπής των Εργασιών της Βουλής: νομοθετική εργασία, σύμφωνα με την ημερήσια διάταξη που έχει διανεμηθεί.
    Ο",100558,"","ΟΛΟΙ ΟΙ ΒΟΥΛΕΥΤΕΣ",NA,"",NA
