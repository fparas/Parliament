<akomaNtoso><br />  <debate name="Conference"><br />    <meta><br />      <references source="#">  <TLCPerson id="s90" href="ontology/person/greek-parliament.sayit.mysociety.org/90" showAs="Καλαντζής Γεώργιος"/><TLCPerson id="s56" href="ontology/person/greek-parliament.sayit.mysociety.org/56" showAs="Γιοβανόπουλος Κωνσταντίνος"/><TLCPerson id="s115" href="ontology/person/greek-parliament.sayit.mysociety.org/115" showAs="Κεγκέρογλου Βασίλειος"/><TLCPerson id="s274" href="ontology/person/greek-parliament.sayit.mysociety.org/274" showAs="Τζαμτζής Ιορδάνης"/><TLCPerson id="s11" href="ontology/person/greek-parliament.sayit.mysociety.org/11" showAs="Αναγνωστάκης Δημήτριος"/><TLCPerson id="s219" href="ontology/person/greek-parliament.sayit.mysociety.org/219" showAs="Παναγιώταρος Ηλίας"/><TLCPerson id="s137" href="ontology/person/greek-parliament.sayit.mysociety.org/137" showAs="Κουκούτσης Δημήτριος"/><TLCPerson id="s146" href="ontology/person/greek-parliament.sayit.mysociety.org/146" showAs="Κρεμαστινός Δημήτριος"/><TLCPerson id="s20" href="ontology/person/greek-parliament.sayit.mysociety.org/20" showAs="Αρβανιτόπουλος Κωνσταντίνος"/><TLCPerson id="s95" href="ontology/person/greek-parliament.sayit.mysociety.org/95" showAs="Κανέλλη Γαρυφαλλιά"/><TLCPerson id="s65" href="ontology/person/greek-parliament.sayit.mysociety.org/65" showAs="Δένδιας Νικόλαος"/><TLCPerson id="s8" href="ontology/person/greek-parliament.sayit.mysociety.org/8" showAs="Αλεξόπουλος Χρυσοβαλάντης"/><TLCPerson id="s6" href="ontology/person/greek-parliament.sayit.mysociety.org/6" showAs="Αθανασίου Χαράλαμπος"/><TLCPerson id="s275" href="ontology/person/greek-parliament.sayit.mysociety.org/275" showAs="Τραγάκης Ιωάννης"/><TLCPerson id="s13" href="ontology/person/greek-parliament.sayit.mysociety.org/13" showAs="Αναστασιάδης Σάββας"/></references><br />    </meta><br />    <preface> <docTitle>Συνεδρίαση της βουλης των Ελληνων :  19-2-2014</docTitle></preface><br />    <debateBody>  <speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Εισερχόμαστε στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η τέταρτη με αριθμό 573/17-2-2014 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τροποποίηση της υπ’ αριθμόν 9/12-9-2011 εγκυκλίου του Οργανισμού Γεωργικών Ασφαλίσεων που αφορά το θεσμικό πλαίσιο ασφάλισης των αυτοτελώς απασχολούμενων εργατών γης.<br />Τον λόγο έχει ο συνάδελφος κ. Γιοβανόπουλος για να αναπτύξει την επίκαιρη ερώτηση.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Σας ευχαριστώ πολύ, κύριε Πρόεδρε.<br />Δώστε μου μόνο ένα λεπτό εκτός χρόνου για να πω δύο-τρεις σκέψεις. Κατ’ αρχάς θα ήθελα να πω ότι σήμερα το πρωί η καρδιά μας και η σκέψη μας είναι στον ουκρανικό λαό. Βλέπουμε τα γεγονότα που συμβαίνουν στο Κίεβο. Έχουμε δεκάδες νεκρούς. Σίγουρα ξέρουμε τι σημαίνει να μην ανταποκρίνονται οι ηγεσίες στα κελεύσματα και ταυτόχρονα βλέπουμε τι παιχνίδια παίζονται για τις ενεργειακές ζώνες. <br />Ήθελα, λοιπόν, να δηλώσω από την πλευρά μας και με την ιδιότητα του Γραμματέα της Κοινοβουλευτικής μας Ομάδας ότι το μυαλό μας αυτήν τη στιγμή είναι σε όσα συμβαίνουν στον φίλο ουκρανικό λαό και σε όσα διαδραματίζονται εκεί.<br />Ένα δεύτερο που θα ήθελα να πω είναι το εξής. Είναι τιμητικό για εσάς, κύριε Υπουργέ, με την πρώτη φορά που καταθέτω μία ερώτηση να σας έχω στα υπουργικά έδρανα προς απάντηση, εάν σκεφτεί κανένας ότι μία επίκαιρη ερώτηση για τα κόκκινα δάνεια των Ελλήνων αγροτών που έχω υποβάλει στο Υπουργείο Οικονομικών, έχει αναβληθεί έξι ή επτά φορές λόγω κωλύματος Υπουργού και δεν ευδοκεί ο Υπουργός να έρθει να δώσει απαντήσεις για το τι συμβαίνει με τα κόκκινα δάνεια. <br />Σήμερα οι αγρότες έχουν συγκεκριμένες δράσεις και κινητοποιήσεις ακόμα και στην πρωτεύουσα της Ελλάδας, την Αθήνα, και γι’ αυτόν τον λόγο νομίζω ότι η ευαισθησία σας να είστε σήμερα στα υπουργικά έδρανα είναι κάτι το οποίο πρέπει να το εξάρω.<br />Τι συμβαίνει, λοιπόν, στη συγκεκριμένη υπό κρίση ερώτηση;<br />Ένας άνθρωπος ο οποίος απασχολεί μετακλητούς εργαζομένους εμφανίζεται στα μέσα Δεκεμβρίου και πληρώνει όλες τις εισφορές για εκατόν πενήντα ημερομίσθια που θα απασχολήσει έναν εργάτη γης. Πληρώνει, λοιπόν, το αντίτιμο για εκατόν πενήντα ημερομίσθια. Δεν τον ενημερώνει ο ΟΓΑ για κανέναν λόγο. Ο ίδιος δεν είναι υποχρεωμένος να ξέρει όλη τη γραφειοκρατία. Αυτό του συμβαίνει περίπου στις 20 Δεκεμβρίου. Του δίνει μια βεβαίωση ο ΟΓΑ ότι αυτά τα εκατόν πενήντα μεροκάματα για τα οποία πληρώνει τα εργόσημα μετρώνται μόνο για το Δεκέμβριο του 2013, ούτε μπρος ούτε πίσω. Είναι δυνατόν; <br /><br />Η παράνοια έχει και ένα όριο. Είναι δυνατόν να εμφανίζεται 20 Δεκεμβρίου και να του λέει ότι «είσαι ασφαλισμένος μόνο από 1-12 μέχρι 31-12»; Δηλαδή θα κάνει ποτέ κανείς εκατόν πενήντα ημερομίσθια μέσα στο Δεκέμβριο, στις τελευταίες οκτώ μέρες; Αυτήν την παράνοια θέλει να ψέξει η συγκεκριμένη ερώτησή μου. Φαντάζομαι ότι αντιλαμβάνεστε και εσείς ότι θέλει μια τροπολογία και μια εγκύκλιο. Μίλησα με τις υπηρεσίες του ΟΓΑ και μας λένε ότι όντως έτσι είναι τα πράγματα. Πρέπει να γίνει μια διόρθωση, μια ενημερωτική εγκύκλιος, για να μπορεί να έχει μια στοιχειώδη ευελιξία που να προσεγγίζει και τον κοινό νου. Όταν κάποιος καταβάλλει εισφορές για όλο το έτος να υπολογίζονται σε όλο το έτος και προς τα μπρος και προς τα πίσω, πέρα από το τετράμηνο για το οποίο νομίζω έχετε γνώση ότι υπολογίζονται αυτές οι εισφορές.<br />Ευχαριστώ, κύριε Πρόεδρε, για την ανοχή σας.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Κύριε συνάδελφε, πολλά θέματα θα μπορούσαμε να συζητήσουμε σε σχέση με τους αγρότες και πιστεύω ότι με τη ρύθμιση την οποία έκανε η Βουλή πριν από δύο εβδομάδες για τα δάνεια που είναι στην υπό εκκαθάριση ΑΤΕ δίνει μια σημαντική ανάσα σε χιλιάδες αγρότες, φυσικά πρόσωπα, που είναι εγκλωβισμένοι λόγω παλαιών δανείων και καταστάσεων που δεν μπορούσαν να αντιμετωπίσουν.<br />Από εκεί και πέρα, επειδή κάνατε την αναφορά, υπενθυμίζω και προς ενημέρωση, ότι αυτό έχει ήδη ψηφιστεί από τη Βουλή των Ελλήνων.<br />Σε σχέση με το θέμα που θέτετε, το εργόσημο είναι ένας σχετικά καινούργιος θεσμός στην ασφάλιση –νομίζω από το 2011 και μετά- που διασφαλίζει τρία πράγματα: Πρώτα απ’ όλα την πληρωμή του εργαζόμενου, του εργάτη γης, μέσω της τράπεζας με βάση το εργόσημο. Δεύτερον, διασφαλίζει τον ΟΓΑ και την είσπραξη εισφορών και διασφαλίζει και τον ίδιο τον εργοδότη αλλά και τον εργαζόμενο σε σχέση με την ασφάλισή του, από το ενδεχόμενο ατυχήματος, και βεβαίως προκειμένου να έχει όχι μόνο συνταξιοδοτικό δικαίωμα αλλά και ιατροφαρμακευτική περίθαλψη. <br />Είναι λογικό, λοιπόν, στην πρώτη εφαρμογή να υπάρχουν αρρυθμίες και ζητήματα που πρέπει να αντιμετωπιστούν. <br />Πρέπει να ομολογήσω ότι στο συγκεκριμένο θέμα, όπως το θέτετε, θεωρώ ότι είναι λάθος η ερμηνεία από την ίδια την υπηρεσία. Όμως, να το πούμε και διαφορετικά: Εάν τα εργόσημα αναφέρονται σε εκατόν πενήντα μέρες εργασίας, αυτές πρέπει προφανώς να πραγματοποιούνται προκειμένου να γίνει και η εξαργύρωση. Ο εργοδότης ποτέ δεν πάει ο ίδιος στον ΟΓΑ. Γιατί να πάει ο εργοδότης στον ΟΓΑ; Στον ΟΓΑ θα πάει ο εργάτης γης, με βάση τα αποκόμματα από το εργόσημο και εάν το προηγούμενο δωδεκάμηνο -όχι έτος- έχει εκατόν πενήντα, έχει ασφάλιση και ιατροφαρμακευτική περίθαλψη.<br />Κατά την άποψή μου -εγώ, τουλάχιστον, έτσι το βλέπω από την ερώτηση και όπως αναδεικνύεται- το πρόβλημα είναι το εξής: Δεν προβλέπεται η αναδρομική ασφάλιση. Στο ΙΚΑ θα μπορούσε να πει κανείς ότι προβλέπεται η αναδρομική ασφάλιση με την πράξη επιβολής εισφορών που γίνεται και η οποία επισύρει πρόστιμα κ.λπ..<br />Σε αυτήν την περίπτωση, τώρα, στην οποία αναφέρεστε θεωρώ ότι αυτό θα μπορούσε να γίνει μόνο στην περίπτωση που έχουμε ήδη ασφαλισμένο, δηλαδή ήδη εγγεγραμμένο στο Μητρώο του ΟΓΑ. Διότι αν δεν είναι εγγεγραμμένος, τι θα συμβεί; Όλοι όσοι ανήκουν σε αυτήν την κατηγορία, ακόμα και από τις γειτονικές χώρες, όταν θα έχουν ένα μεγάλο πρόβλημα θα έρχονται με εκατόν πενήντα ένσημα να εντάσσονται και να έχουν ασφάλιση. Ο νομοθέτης όμως δεν το θέλει αυτό και νομίζω ότι κανείς μας δεν το θέλει. Θέλουμε μία κανονικότητα και έναν τέτοιο ρυθμό στην ασφάλιση που να διασφαλίζει τα δικαιώματα του εργάτη γης αλλά ταυτόχρονα να διασφαλίζει και το ασφαλιστικό σύστημα. <br />Επομένως ως προς το αναδρομικό θεωρώ ότι για τους ήδη ασφαλισμένους υπάρχει βάση. Για το υπόλοιπο, είναι απόλυτα λογικό ότι όταν έχουν ισχύ για τέσσερις μήνες τα εργόσημα -το κάθε εργόσημο ισχύει για τέσσερις μήνες, μέσα στο διάστημα των τεσσάρων μηνών σταδιακά γίνεται η εξαργύρωση και ισχύουν από την ημέρα που θα εκδοθούν και για το επόμενο διάστημα- δεν είναι δυνατόν να μην ισχύουν για το επόμενο διάστημα, όταν μάλιστα είναι πάνω από είκοσι πέντε τον μήνα. Δεν μπορούμε να πούμε ότι εκατόν πενήντα ημερομίσθια έγιναν σε είκοσι πέντε ημέρες. Αυτό είναι εντελώς παράλογο.<br />Επειδή, τώρα, μεταφέρθηκε η ημέρα της συζήτησης της ερώτησης από Πέμπτη σε Τετάρτη, δεν υπήρξε κι ο απαραίτητος χρόνος για να γίνει η συνεργασία με τις υπηρεσίες. Εγώ θα το θέσω στον ΟΓΑ προκειμένου να δούμε σχετικά με τον τρόπο εφαρμογής και υλοποίησης ό,τι χρειάζεται να γίνει για να λυθεί αυτό το πρόβλημα. <br />Πάντως η εγκύκλιος δεν αναφέρεται μόνο στο έτος, αλλά και στους προηγούμενους δώδεκα μήνες, ανεξάρτητα με το αν έχουμε μεταβολή του ημερολογιακού έτους. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Ο συνάδελφος κ. Γιοβανόπουλος έχει τον λόγο.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Για να δείτε, κύριε Υπουργέ, το πρόβλημα στην πράξη θα σας πω το εξής. Η βεβαίωση που πήρε ο άνθρωπος είναι ότι ασφαλίστηκε τελικά από 1-12 μέχρι 31-12 καταβάλλοντας 500-600 ευρώ για εκατόν πενήντα μεροκάματα. Και αυτά αφορούν τελικά μόνον ένα μήνα; Αυτό είναι το παράπονο και αυτό είναι και το κρίσιμο στοιχείο για να πούμε ότι υπάρχει δυσλειτουργία, ανωμαλία, μια στρεβλή σκέψη και μια φαύλη αντιμετώπιση. Δηλαδή αυτός ο άνθρωπος εξόφλησε τα ασφάλιστρα του έτους και τον έχουμε ασφαλισμένο μόνο για ένα μήνα. <br />Μιας και θα μιλήσετε λοιπόν με τις υπηρεσίες, θα σας πω ότι εγώ επικοινώνησα με τις υπηρεσίες και ειδικά με τις υπηρεσίες του ΟΓΑ Θεσσαλονίκης και το ξέρουν το πρόβλημα. Δεν είναι μόνο η συγκεκριμένη περίπτωση από την Ημαθία, που μου την παρουσίασε ένα συγκεκριμένος ενδιαφερόμενος για τον συγκεκριμένο εργάτη γης, δεν μιλάω ονομαστικά, λέω ότι το πρόβλημα είναι μεγαλύτερο, είναι γενικότερο. Πρέπει να δούμε τι θα γίνει με αυτούς που είναι συνεπείς, που πήγαν και πλήρωσαν τα αντίστοιχα εργόσημα και δεν απολαμβάνουν αυτά που δικαιούνται. <br />Μιας και θα μπείτε λοιπόν στην περιπέτεια να ασχοληθείτε και με αυτό το αγκάθι, σκεφθείτε αν μπορούμε να κάνουμε σπαστό το εξάμηνο που θα εργαστεί ο οποιοσδήποτε εργάτης γης, δηλαδή να μπορώ να τον έχω δύο μήνες στα κλαδέματα, να τον έχω δύο μήνες στα αραιώματα, να τον έχω και δύο μήνες στη συγκομιδή, αλλά αυτό να μην είναι συνεχόμενο, να είναι σπαστό, έτσι ώστε και ο ίδιος να μπορεί να αντιμετωπίσει την προσφορά και τη ζήτηση εργασίας, αλλά και αυτός που του προσφέρει εργασία να μην είναι υποχρεωμένος να τον έχει και να μην ξέρει τι να τον κάνει. <br />Σκεφθείτε επίσης ότι το 10% της εισφοράς για τους Έλληνες θα πρέπει κι αυτό να μη χρειάζεται πια. Να το πληρώνουν οι γείτονες, μετανάστες, εργάτες γης που έρχονται αλλά να μη χρειάζεται να το πληρώνουν και οι Έλληνες. Αυτές είναι ρυθμίσεις, τις οποίες, κύριε Υπουργέ, πρέπει να τις δείτε εν τω βάθει. <br />Βέβαια θίξατε και το κομμάτι με τα κόκκινα δάνεια των αγροτών που πάνε στο 120% και στο 200%. Έλεγα από αυτό το Βήμα ότι αυτές οι ρυθμίσεις είναι στα όρια της φάρσας. Η αγροτική γη βογκάει, οι Έλληνες αγρότες βρίσκονται αυτήν τη στιγμή εγκλωβισμένοι μέσω μίας τράπεζας που δεν τους δίνει σημασία. Η Πειραιώς δεν τους αντιμετωπίζει ως αγρότες. Τους έχουμε βάλει τώρα σε έναν κυκεώνα, σε ένα μαύρο δωμάτιο, να ασχολούνται με τους φορολογικούς συντελεστές, 13%, 5%, 20%, μετά από πέντε χρόνια θα είναι επιτηδευματίες -λέει- κι έχουμε ξεχάσει πολλές φορές ακόμα και την έννοια του αγροτικού προϊόντος. <br />Μήπως, κύριε Υπουργέ, το αγροτικό προϊόν δεν είναι εκείνη η οικονομική παραγωγή αλλά είναι κοινωνικό αγαθό; Ξέρετε, έδωσαν μάχες Έλληνες Ευρωβουλευτές, στο ελληνικό Κοινοβούλιο, για χρόνια, για να δούμε αν πραγματικά η παραγωγή είναι κοινωνικό αγαθό και θα πρέπει ίσως, μέχρι ένα σημείο, να μη φορολογείται καθόλου. Μπορεί αυτό να ακούγεται παράξενο για κάποιες άλλες κοινωνικές ομάδες και να λένε «Τι λένε αυτοί οι άνθρωποι τώρα;». Όχι. Το αγροτικό προϊόν είναι κοινωνικό αγαθό. Το σιτάρι από το οποίο προκύπτει το ψωμί είναι κοινωνικό αγαθό.<br />Όταν σε μία χώρα σαν τη δική μας δεν έχουμε επάρκεια σε σιτάρι, δεν έχουμε επάρκεια σε κρέας, δεν έχουμε επάρκεια σε γάλα, δεν έχουμε επάρκεια σε όσπρια, η χώρα κινδυνεύει. Η χώρα ανά πάσα στιγμή τελεί υπό εκβιασμό από μεσίτες, από εταιρείες, από καπιταλιστές που δεν αναγνωρίζουν πατρίδα. Εμείς, λοιπόν, θα πρέπει εδώ να βρούμε τους χώρους αντίστασης. Περιμένουμε από κυβερνήσεις, από ανθρώπους που έχουν τα ηνία της χώρας να σταθούν ανάχωμα σε τέτοιου είδους πολιτικές.<br />Όλο αυτό που λέτε για τα κόκκινα δάνεια των αγροτών, δεν είναι καμμία σωστή ρύθμιση για μας. Τα κόκκινα δάνεια των αγροτών έπρεπε να τα διαχειριστούμε -και να τα διαχειριστείτε- με έναν τρόπο φιλοσοφικότερο, πιο εμπνευσμένο, πιο φωτεινό, που να χαρίζει πραγματική ελπίδα στους αγρότες και όχι να έρχονται σήμερα στην Αθήνα με τα τρακτέρ και ακόμη και τώρα οι άνθρωποι να λένε «Σε ποιο λογιστή να πάω; Πόσες αποδείξεις να κόψω; Είμαι εγώ επιτηδευματίας;». Δεν είναι επιτηδευματίας ο Έλληνας αγρότης.<br />Πέρασαν πολλά χρόνια με εκείνο το πρόστυχο καθεστώς των επιδοτήσεων. Πέρασαν πολλά χρόνια με εκείνη την «καφρίλα» των συνεταιρισμών, όπου άνθρωποι διορισμένοι από πολιτικά γραφεία διαχειρίστηκαν τον ιδρώτα εκατοντάδων αγροτών και σήμερα έγιναν πλιάτσικο οι συνεταιρισμοί. Ακόμη και τώρα, όμως, είναι συνομιλητές και προσπαθούν να αναδειχθούν.<br />Εμείς θέλουμε ένα αγνό αγροτικό κίνημα, ένα αυθεντικό αγροτικό κίνημα και ένα «συνεταιρίζεσθαι» στο πλαίσιο μιας ευρωπαϊκής ιδέας. Έτσι υπηρετούμε. Και να κλείσω –και ευχαριστώ, κύριε Πρόεδρε, για την ανοχή σας- λέγοντας ότι αυτές τις ρυθμίσεις νομίζω ότι μπορείτε να τις κάνετε, κύριε Υπουργέ, και έτσι τουλάχιστον θα φύγουν κάποιες στρεβλώσεις της γραφειοκρατίας. Μην προχωρούμε και τους εκτελούμε τους ανθρώπους όταν θέλουν να μπουν σε ένα σύστημα και να το υπηρετήσουν, όπως πρέπει να υπηρετηθεί.<br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Ο Υπουργός κ. Κεγκέρογλου, έχει τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Το εργόσημο πρέπει να εξαργυρώνεται για να αμείβεται και ο εργάτης γης. Δεν μπορεί αυτό να γίνεται μετά από τέσσερις-πέντε μήνες. Δηλαδή, στους τέσσερις μήνες τι θα τρώει; Είναι ενσωματωμένη μέσα η αμοιβή του.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Και γιατί δεν του το είπε ο ΟΓΑ όταν πήγε, να πληρώσει;</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Το γνωρίζουν όλοι. Ακούστε. Στη συγκεκριμένη περίπτωση δεν του έβαζε εργόσημο, τον είχε ανασφάλιστο. Δούλευε ανασφάλιστος και πήγε το Δεκέμβριο και λέει «καλά, τώρα θέλω να τον ασφαλίσω αναδρομικά».</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Είχε πληρωθεί τον Δεκέμβριο ο αγρότης; Απλήρωτος ήταν.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, σας παρακαλώ μη διακόπτετε.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Με συγχωρείτε, κύριε Πρόεδρε.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Αυτό είναι ένα ενδεχόμενο, όπως το κατάλαβα. Γιατί πρέπει το εργόσημο να κόβεται, ένα αντίγραφο να παίρνει ο εργάτης γης, να πηγαίνει την άλλη μέρα ή στο τέλος της εβδομάδας ή –έστω- μια φορά το μήνα και να παίρνει αυτά που δικαιούται, για να ζει. Απορώ πώς ζούσε τέσσερις μήνες.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Ο αγρότης ή ο εργάτης;</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ο εργάτης. Τον εργάτη αφορά το εργόσημο, δεν αφορά τον αγρότη. Δεν αφορά τον αγρότη επιτηδευματία και ούτε έχει καμμία δουλειά ο αγρότης να πάει στον ΟΓΑ. Θα πάει ο εργάτης γης στον ΟΓΑ.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Λες και δεν τα ξέρετε, κύριε Υπουργέ!</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Άρα, το θέμα δεν είναι ερμηνείας της εγκυκλίου, αλλά είναι το ότι δεν προβλέπει την περίπτωση μη πληρωμής για ευνόητους λόγους, δηλαδή το να μην πληρώνει τον άνθρωπο. <br />Κατά την προσωπική μου άποψη, θα έπρεπε να προβλέπεται και η αναδρομική ασφάλιση και να πέφτει το πρόστιμο. Όμως, αυτό θα επιβάρυνε ακόμη περισσότερο. Γι’ αυτό λέω: Για τους ήδη εγγεγραμμένους με ασφάλεια μπορούμε να πούμε ότι αυτό έχει μία βάση για να προχωρήσει. Για άγνωστους όμως, στον ΟΓΑ, μη εγγεγραμμένους, δεν μπορεί να ισχύσει διότι με μία εφάπαξ πληρωμή εκατόν πενήντα ημερομισθίων τι θα γινόταν; Θα είχε φέρει κάποιος όλη την οικογένειά του από το γειτονικό κράτος να την εντάξει στα νοσοκομεία. Δεν γίνεται αυτό να το εντάξουμε στη λογική του ασφαλιστικού συστήματος και του ΟΓΑ.<br />Επομένως, εγώ δεν τοποθετούμαι επακριβώς στο θέμα. Αυτό το οποίο λέω είναι ότι θα συνεργαστούμε με τον ΟΓΑ προκειμένου οι υπηρεσίες του να επεξεργαστούν αυτά στα οποία θέτετε λύσεις που να απεμπλέκουν από τη γραφειοκρατία.<br />Σε σχέση με όσα αναφέρατε για τα ζητήματα του αγροτικού κόσμου, τους συνεταιρισμούς κ.λπ., μπορεί να γίνει πολλή κουβέντα αλλά μην ξεχνάτε ότι όταν κάνουν κινητοποιήσεις οι συνεταιρισμοί και η ΠΑΣΕΓΕΣ είναι «καλοί», όταν συζητάμε, είναι «κακοί». Δεν είναι συνολικό το θέμα. Υπάρχουν συνεταιρισμοί, ομάδες παραγωγών, συνεργασίες, που κάνουν άψογα τη δουλειά τους όταν είναι υπό τον έλεγχο των ίδιων των παραγωγών.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Συμφωνώ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Όταν όμως οι παραγωγοί, οι αγρότες αδιαφορούν για το ίδιο τους το σπίτι, για το ίδιο τους το μαγαζί που είναι ο συνεταιρισμός, τότε λογικό είναι ότι δεν θα πάνε καλά τα πράγματα.<br />Από εκεί και πέρα, όμως, υπάρχουν πολλά θέματα τα οποία μπορούμε να δούμε στην πορεία. <br />Για το θέμα των δανείων, όμως, πρέπει να ξεκαθαρίσουμε ότι η ρύθμιση που έχει ψηφίσει η Βουλή αφορά τα δάνεια που είναι στην υπό εκκαθάριση ΑΤΕ. Το πρώτο και μεγάλο θετικό στοιχείο είναι ότι για δύο χρόνια δεν θα έχουν αναγκαστικά μέτρα. Για δύο χρόνια! Αυτό είναι πολύ σημαντικό. Έχουν δύο χρόνια περιθώριο. Είναι πάρα πολύ σημαντικό αυτό. Μην το απαξιώνετε. Διότι σας ακούει κάποιος, ο οποίος σας εκτιμά και σας πιστεύει -και δεν είναι ένας, είναι πολλοί υποθέτω- και λέει, «Αφού το λέει ο Γιαβανόπουλος ότι δεν είναι καλή η ρύθμιση, δεν πάω στην τράπεζα». Και δεν πάει να αξιοποιήσει μία καλή ρύθμιση. <br />Δεν είναι έτσι τα πράγματα. Δεν πρέπει να αναδείξουμε μονόπλευρα το πρόβλημα. Έχει σημασία τι λέμε στον άνθρωπο, ο οποίος αγωνιά για να πάει να ρυθμίσει το δάνειο. Εσείς με την τοποθέτηση που κάνατε, είναι σαν να του είπατε, «Μην πας να το ρυθμίσεις». Όμως, είναι λάθος αυτό. Πρέπει να πάει -έχει δύο χρόνια περιθώριο, δεν του κάνουν αναγκαστικά μέτρα- και να δει πώς ρυθμίζεται. <br />Βεβαίως, δεν πρέπει να επεκταθούμε άλλο, γιατί θα μπούμε στα χωράφια άλλων Υπουργείων. Ήδη έχουμε μπει.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Συνεχίζουμε με την πρώτη με αριθμό 563/17-2-2014 επίκαιρη ερώτηση πρώτου κύκλου του Βουλευτή Πέλλης της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις προθέσεις του Υπουργείου για αλλαγή του Ενιαίου Πίνακα Προσδιορισμού Ποσοστού Αναπηρίας για τους αγρότες.<br />Ο κ. Τζαμτζής έχει τον λόγο για να αναπτύξει την επίκαιρη ερώτηση.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Ευχαριστώ, κύριε Πρόεδρε. <br />Κύριε Υπουργέ, το θέμα αυτό μας έχει απασχολήσει ξανά και έχει τεθεί από πλευράς μου και άλλη φορά. Αυτό το οποίο θέλω να επισημάνω είναι ότι, πέρα από τις πολύ μεγάλες καθυστερήσεις -και το ξέρετε και εσείς αυτό- εξαιτίας της απεργίας των γιατρών και όλων αυτών των προβλημάτων με τις συνεχείς αναβολές, υπάρχουν αυτήν τη στιγμή περίπου ογδόντα πέντε χιλιάδες περιπτώσεις ανθρώπων που περιμένουν να περάσουν από εξέταση στα ΚΕΠΑ για να τους αποδοθεί ποσοστό αναπηρίας. <br />Όμως, εκεί έχουμε το πρόβλημα. Υπάρχει τεράστιο πρόβλημα με τον ενιαίο πίνακα και πρέπει να προχωρήσετε, σε συνεννόηση με το Υπουργείο Υγείας, τολμηρά σε αλλαγές. <br />Δεν είναι δυνατόν, κύριε Υπουργέ, άνθρωποι με προβλήματα υγείας, ορθοπεδικά, καρδιολογικά κ.λπ., να παίρνουν χαμηλό ποσοστό αναπηρίας και να θεωρείται ότι αυτοί οι άνθρωποι μπορούν να δουλέψουν. <br />Και έρχομαι στην ουσία, στην καρδιά του προβλήματος: Σήμερα ένας αγρότης με ποσοστό αναπηρίας 51% για μία σπονδυλοδεσία, που είναι ορθοπεδικό πρόβλημα, ή για ένα καρδιολογικό πρόβλημα που έχει, δεν παίρνει σύνταξη. Αντίθετα, ένας ασφαλισμένος του ΙΚΑ, επειδή υπάρχει αυτή η ρύθμιση, παίρνει σύνταξη. Είναι δεύτερης κατηγορίας πολίτης ο αγρότης; <br />Υπάρχουν άνθρωποι ασφαλισμένοι στο ΙΚΑ οι οποίοι δεν μπορούν να δουλέψουν. Μιλώ για οικοδόμους. Οι άνθρωποι αυτοί με 51% ποσοστό αναπηρίας ορθά παίρνουν σύνταξη. Το ίδιο ακριβώς συμβαίνει και με έναν αγρότη ο οποίος καλείται να ανέβει στο τρακτέρ και με ένα πρόβλημα σπονδυλοδεσίας θα τσακιστεί, θα διαλυθεί. Ένας αγρότης που έχει πρόβλημα καρδιάς, δεν μπορεί να πάει να μαζεύει την παραγωγή, τα ροδάκινα ή οτιδήποτε άλλο με 40-42 βαθμούς θερμοκρασία έξω. <br />Πρέπει, επιτέλους, να αποδοθούν τα ίσα. Το κράτος πρέπει να αντιμετωπίζει ισότιμα τους πολίτες. Ο ΟΓΑ είναι ο κύριος φορέας ασφάλισης των αγροτών. Και ξέρετε πολύ καλά ότι οι αγρότες πληρώνουν κανονικά τις εισφορές τους. Πρέπει επιτέλους να υπάρξει η ίδια ρύθμιση και για τους ασφαλισμένους του ΙΚΑ και για τους ασφαλισμένους του ΟΓΑ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε συνάδελφε, όπως είπαμε και προηγουμένως, τα πράγματα δεν είναι ακριβώς όπως τα λέτε στην ερώτηση. Δηλαδή, δεν είναι το πρόβλημα το ΚΕΠΑ σε σχέση με τον προσδιορισμό του ποσοστού αναπηρίας. Το πρόβλημα είναι ο Κανονισμός και το πλαίσιο του ΟΓΑ, που λέει ότι, εγώ δίνω σύνταξη από ποσοστό αναπηρίας 67% και πάνω. Δεν διαφέρει η ιατρική κρίση από τους επιστήμονες γιατρούς για το ποσοστό αναπηρίας ανάλογα με το αν είναι κάποιος αγρότης, εργάτης ή οτιδήποτε άλλο. Η κρίση είναι ενιαία. Το πρόβλημα είναι ότι στο πλαίσιο του ΟΓΑ αναφέρεται συγκεκριμένα πως πρέπει, για να πάρεις αναπηρική σύνταξη, να έχεις συμπληρώσει ένα συγκεκριμένο χρόνο ασφάλισης και να έχεις ταυτόχρονα ποσοστό αναπηρίας 67% και άνω. <br />Άρα, για να τοποθετήσουμε το θέμα στην πραγματική του βάση, το ζήτημα έχει να κάνει με το ασφαλιστικό ταμείο ΟΓΑ κι όχι με τα ΚΕΠΑ. Εκεί είναι το θέμα. Εάν αποφασίσει ο ΟΓΑ για συγκεκριμένες αγροτικές δραστηριότητες, οι οποίες ασκούνται όχι από τον επιχειρηματία αγρότη που δεν ανεβαίνει στο τρακτέρ, αλλά από αυτόν που εργάζεται. Διότι έχουμε δύο κατηγορίες: Έχουμε κάποιους, οι οποίοι δεν ανεβαίνουν στο τρακτέρ ούτε πηγαίνουν στο χωράφι κι έχουμε και τους μικροαγρότες, τους μεσαίους αγρότες, δεν είναι οι αγροτικές εταιρείες –παρ’ ότι τους δίνεται το δικαίωμα να ασφαλιστούν στον ΟΓΑ- ούτε οι μεγαλοαγρότες. Έχει τεράστια διαφορά. Και δεν είναι για κοινωνικό αγαθό η παραγωγή μόνο από το μεγαλοαγρότη, όπως είπε προηγουμένως ο κ. Γιοβανόπουλος. Εδώ, θα πρέπει να δούμε το πρόσωπο τι εργασία κάνει και τι αντιπροσωπεύει. <br />Άρα, κατά την άποψη μου, το πρόβλημα που αναδεικνύεται έχει σχέση με τον ΟΓΑ, το ασφαλιστικό ταμείο, το οποίο θα πρέπει για τους εργάτες γης και για τους ασφαλισμένους στον ΟΓΑ αγρότες που εργάζονται, να δει το πρόβλημα, το οποίο έχει να κάνει με τη μη δυνατότητα άσκησης αυτής της δραστηριότητας, όχι από επαγγελματικής πλευράς -από το γραφείο για παράδειγμα- αλλά επειδή κάθε μέρα ο άνθρωπος είναι αναγκασμένος να είναι στο χωράφι, στο τρακτέρ -όπως είπατε- ή οπουδήποτε αλλού. <br />Αυτό είναι ένα θέμα, το οποίο δεν έχει συγχρονιστεί με ανάλογα επαγγέλματα. Αναφέρατε τους οικοδόμους. Μπορούμε να αναφέρουμε κι άλλα επαγγέλματα. Πράγματι, δεν είναι στο ίδιο ποσοστό το δικαίωμα. Είναι πάνω από 67% μόνο. <br />Πιστεύω ότι αυτό είναι ένα θέμα, το οποίο πρέπει να το δούμε με πολύ σοβαρότητα στην πραγματική του, όμως, βάση για όλους τους ανθρώπους οι οποίοι καλούνται να δουλέψουν με τη γη, να παλέψουν με τις δυσκολίες που έχει το επάγγελμα και η αγροτική εργασία, την ίδια ώρα που έχουν κριθεί ότι είναι 51% έως 67% ανάπηροι. <br />Εγώ, λοιπόν, από την πρωτολογία κιόλας τοποθετούμαι ότι αυτό είναι ένα θέμα που πρέπει άμεσα να εξεταστεί, με την προσοχή, όμως και τις παραμέτρους που σας είπα, προκειμένου να αντιμετωπιστεί αυτή η αδικία, η οποία υπάρχει.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, έχετε το λόγο.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Υπουργέ, εγώ στο νομό μου, τουλάχιστον, δεν ξέρω αγρότη πλέον -εάν εξαιρέσουμε μια περίοδο παχιών αγελάδων- που να μην ανεβαίνει σήμερα στο τρακτέρ και να μην πηγαίνει στο χωράφι. Σε καμμία περίπτωση δεν έχουμε μεγαλοαγρότες. <br />Αυτό το οποίο θέλω να επισημάνω είναι το εξής: Ορθά λέτε ότι πρέπει να δούμε το θέμα αυτό. Ο ΟΓΑ εποπτεύεται από το Υπουργείο σας. Γι’ αυτό και απευθύνομαι σε εσάς. Ο ΟΓΑ -και πρέπει να το πούμε αυτό- φορτώθηκε με όλον τον κόσμο, με τους ανασφάλιστους. Δεν τους πήγαμε ούτε στο ΙΚΑ ούτε πουθενά αλλού. Ξέρετε πολύ καλά, κύριε Υπουργέ, ότι τους ανασφάλιστους τους πήγαμε στον ΟΓΑ. Κι αν σήμερα λέμε ότι ο ΟΓΑ αντιμετωπίζει πρόβλημα, το αντιμετώπισε επειδή ακριβώς πήρε όλους αυτούς τους ανασφάλιστους, που λογικά τους πήρε, γιατί δεν μπορείς να αφήσεις άνθρωπο χωρίς ασφάλιση και χωρίς σύνταξη. Όμως, δεν θα την πληρώνουν μονίμως οι αγρότες. Και εδώ υπάρχει μια τεράστια αδικία. <br />Πρέπει, λοιπόν, να δούμε ξεκάθαρα την περίπτωση. Πρέπει να εξομοιωθεί το ποσοστό αναπηρίας και επιπλέον ο ενιαίος πίνακας να τροποποιηθεί. Πραγματικά, ο πίνακας αυτός είναι πολύ σκληρός. Είναι ανάλγητος ο πίνακας αυτός. Υπάρχουν περιπτώσεις στις οποίες το ποσοστό που δίνει είναι πάρα πολύ μικρό. <br />Εδώ, λοιπόν, απευθύνομαι σε εσάς, γιατί είστε το Υπουργείο, το οποίο έχει σχέση με την ασφάλιση. Ξέρω πολύ καλά ότι το αρμόδιο Υπουργείο είναι το Υπουργείο Υγείας. Πρέπει, όμως, να υπάρξει συντονισμός μεταξύ των δύο Υπουργείων, ούτως ώστε να υπάρξει αλλαγή στα ποσοστά σε συγκεκριμένες ασθένειες, σε συγκεκριμένα προβλήματα που αντιμετωπίζουν οι πολίτες. Και το λέω αυτό, διότι μόνο έτσι θα δικαιωθούν εργαζόμενοι, άνθρωποι, οι οποίοι δουλεύουν σε πολύ δύσκολες εργασίες. <br />Είπαμε ότι δεν είναι μόνο οι αγρότες. Θα σας πω ένα παράδειγμα: Ένας υπάλληλος ο οποίος είναι στην καθαριότητα ενός δήμου, έχει βάρη και τίποτα άλλο. <br />Είναι πολύ δύσκολη δουλειά. Μέχρι πρότινος δεν ήταν ούτε στα βαρέα και ανθυγιεινά οι άνθρωποι αυτοί. Ορθά τους περάσαμε στα βαρέα και ανθυγιεινά. <br />Αυτό που θέλω, λοιπόν, να τονίσω- και κλείνω, κύριε Πρόεδρε, αν και έχω και μισό λεπτό ακόμα- είναι ένα: <br />Πάση θυσία, κύριε Υπουργέ, πρέπει να προχωρήσετε σε αλλαγές. Εγώ χαίρομαι -και αυτό κρατώ από εσάς από τη σημερινή μας συζήτηση- που κατανοείτε απόλυτα το πρόβλημα και ξέρετε ότι πρέπει να υπάρξουν αλλαγές στον τομέα αυτό, διότι το περιμένουν οι συμπολίτες μας, το περιμένουν οι Έλληνες πολίτες.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε το λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κατ’ αρχήν, είμαι της άποψης ότι η αγροτική εργασία- όχι η άσκηση εκμετάλλευσης αγροτικής περιουσίας- είναι εργασία που πρέπει να ενταχθεί στα βαρέα και ανθυγιεινά, με την έννοια που έχουμε γνωρίσει.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Το είπα αρκετές φορές.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Επομένως, αυτόματα υπάρχει και η ένταξη. <br />Σας ξαναλέω, όμως, ότι δεν είναι θέμα του ενιαίου κανονισμού. Ο ενιαίος κανονισμός εναρμονίζεται με το τι του λέει το αντίστοιχο ταμείο. Το αντίστοιχο ταμείο, λοιπόν, λέει: «Εγώ, κύριοι, αναπηρική σύνταξη δίνω από αναπηρία 67% και άνω».<br />Άρα -και το τονίζω αυτό- το θέμα είναι να δούμε με ποιον πρέπει να κουβεντιάσουμε για να κάνουμε μια νέα επεξεργασία, ούτως ώστε να εξεταστεί αυτή η πρόταση, η οποία πολύ σωστά κατατίθεται από εσάς. Δεν είναι από τον κανονισμό. Ο κανονισμός των ΚΕΠΑ έχει εκδοθεί με βάση αυτά τα οποία έχει αποφασίσει ο ΟΓΑ ή με βάση αυτά που ισχύουν για τον ΟΓΑ, γιατί δεν είναι όλα θέμα διοίκησης. Είναι και θέμα Υπουργείου, όπως σωστά το είπατε.<br />Όμως, να σας ξεκαθαρίσω ότι δεν έχει άμεση εμπλοκή το Υπουργείο Υγείας. Δεν έχουμε πρόβλημα από εκεί. Εμείς θέλουμε να απεμπλέξουμε τελείως τις επιτροπές από τον ΕΟΠΥΥ. Έχουμε και προβλήματα, μάλιστα, αυτές τις μέρες με τις αλλαγές οι οποίες γίνονται. Δεν μας δίνουν αυτοί οι οποίοι έχουν τα κλειδιά την αίθουσα που είναι για να λειτουργήσουν οι επιτροπές. Χθες υπήρξε ακύρωση του 50% των επιτροπών, λόγω αυτής της αιτίας. Θα εξομαλυνθεί η κατάσταση. <br />Έχουμε δώσει τις παρατάσεις για την καταβολή των αναπηρικών συντάξεων, των προνοιακών επιδομάτων. Οι ογδόντα πέντε χιλιάδες που εκκρεμούν, πιστεύω ότι θα εξυπηρετηθούν με το νέο σύστημα, το οποίο ψήφισε η Βουλή. Δηλαδή, οι ιατροί στις επιτροπές, ανεξάρτητα από το πού εργάζονται, ποια ειδικότητα έχουν, έχουν άμεση σχέση πλέον με τα ΚΕΠΑ και το ΙΚΑ και δεν έχουν καμμία εμπλοκή μέσω του φορέα τους. Ανεξάρτητα αν δουλεύει σε ιδιώτη, αν είναι αυτοαπασχολούμενος ή αν δουλεύει στον ΕΟΠΥΥ ή στο νοσοκομείο, ο γιατρός έχει να κάνει με το ΙΚΑ πλέον. Άρα, θα λύσουμε το πρόβλημα των συνεδριάσεων των επιτροπών και θα προχωρήσει αυτό.<br />Το ουσιαστικό, όμως, που θέτετε, θέλει συζήτηση και επεξεργασία με τον ΟΓΑ, προκειμένου να δούμε την αλλαγή του κανονισμού σε σχέση με το πλαίσιο της άσκησης ενός επαγγέλματος, που ουσιαστικά έχει να κάνει με μια βαριά και ανθυγιεινή εργασία από όποιους -το ξανατονίζω- ασκείται. Διότι, δυστυχώς, υπάρχει πολλές φορές εκμετάλλευση από αυτούς που δεν έχουν την ιδιότητα. Λίγοι είναι, τώρα όπως το λέτε; Λίγοι. Όμως, πρέπει να δούμε τους πραγματικούς δικαιούχους. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Συνεχίζουμε με την έκτη υπ’ αριθμόν 571/17-2-2014 επίκαιρη ερώτηση πρώτου κύκλου του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την άμεση ανάγκη εφαρμογής της στεγαστικής πολιτικής στη χώρα μας.<br />Ο συνάδελφος κ. Αναγνωστάκης έχει τον λόγο.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε.<br />Κύριε Υπουργέ, είναι προφανές ότι έχετε διαβάσει και μελετήσει την ερώτηση για να ετοιμάσετε την απάντησή σας. Θέλω να ξεκινήσω, όμως, από μία παραδοχή. Με το ν. 4144/2013 ο Οργανισμός Απασχόλησης Εργατικού Δυναμικού κατέστη καθολικός διάδοχος του καταργηθέντος Οργανισμού Εργατικής Κατοικίας. Εάν συνδυάσουμε τις διατάξεις των άρθρων 25, 34 και 35 του συγκεκριμένου νόμου, συνάγεται σχεδόν απόλυτα το συμπέρασμα ότι τα χρήματα που παρακρατούνται υπέρ του πρώην ΟΕΚ πρέπει να διατίθενται αποκλειστικά για τους σκοπούς και τις υποχρεώσεις του καταργηθέντα οργανισμού.<br />Δυστυχώς, ο ΟΑΕΔ παρατύπως διαθέτει τα χρήματα του Ενιαίου Λογαριασμού Εφαρμογής Κοινωνικών Πολιτικών σε σκοπούς διαφορετικούς από αυτούς που ρητά ορίζονται στον νόμο με τη μορφή συνεχούς δανειοδότησης.<br />Πέραν του ότι ο ΟΑΕΔ διαθέτει το έμπειρο και καταρτισμένο προσωπικό των καταργηθέντων οργανισμών, το οποίο κατέχει την απαιτούμενη τεχνογνωσία για την εφαρμογή οποιουδήποτε προγράμματος στεγαστικής πολιτικής, διαθέτει, επίσης, κύριε Υπουργέ, το ολοκληρωμένο πληροφοριακό σύστημα του πρώην ΟΕΚ, που δύναται να εξυπηρετήσει, χωρίς ουσιαστικό κόστος, την απρόσκοπτη εφαρμογή των προγραμμάτων. <br />Είναι γνωστό, θέλω να πιστεύω, σε εσάς, ότι από την κατάργηση του ΟΕΚ εδώ και δύο χρόνια, μέχρι σήμερα, δεν έχει εφαρμοστεί κανένα, μα κανένα νέο πρόγραμμα στεγαστικής πολιτικής, παρ’ ότι οι ασφαλιστικές εισφορές εξακολουθούν να παρακρατούνται από τους εργαζόμενους. Και, βέβαια, προβλέπεται η απόδοσή τους στον ΟΑΕΔ μέσω του ΙΚΑ.<br /> <br />Τελειώνω αμέσως, κύριε Πρόεδρε.<br />Πρέπει να σημειώσουμε, κύριε Υπουργέ, ότι βάσει του ν. 3863∕2010, με το άρθρο 20, παράγραφος 2 προβλέπεται από 1-7-2011 οι εισφορές των εργαζομένων να αποδίδονται απ’ ευθείας στο δημόσιο ή στους φορείς κοινωνικής ασφάλισης για τους οποίους παρακρατούνται.<br />Δεν έχω χρόνο να αναπτύξω άλλο την ερώτησή μου. Με βάση τα όσα έχετε μελετήσει και τα όσα σας έθεσα ως ερέθισμα στην πρωτολογία, τα ερωτήματα που τίθενται, κύριε Υπουργέ, είναι τα εξής:<br />Ποιο είναι, τελικά, το συνολικό ποσό των εισφορών των εργαζομένων που το ΙΚΑ έχει εισπράξει υπέρ των καταργηθέντων οργανισμών ΟΕΚ, ΟΕΕ για τα έτη 2012, 2013 και πόσα από αυτά τα χρήματα έχουν καταβληθεί στον ΟΑΕΔ;<br />Σκοπεύει η Κυβέρνηση να φροντίσει να αποδοθεί το χρέος του ΙΚΑ προς τον ΟΑΕΔ; <br />Σκοπεύετε να προχωρήσετε σε ρυθμίσεις δανείων που ο πρώην ΟΕΚ έχει χορηγήσει από ίδια κεφάλαια ιδιαίτερα σε ευπαθείς κοινωνικές ομάδες;<br />Τέλος, καθώς υπάρχει το πρόσφατο πρόβλημα -μόλις πριν λίγες ημέρες επισκεφθήκατε την Κεφαλονιά, η οποία, δυστυχώς, επλήγη από τον Εγκέλαδο- υπάρχει πρόγραμμα, υπάρχει σχέδιο για τις κατεστραμμένες εργατικές κατοικίες στο Ληξούρι, δεδομένου ότι οι ζημιές δεν είναι επισκευάσιμες;<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Θα ξεκινήσω, κύριε συνάδελφε, από τις καταστροφές που έγιναν στην Κεφαλονιά από τον πρόσφατο σεισμό. Συμμετείχα σε δύο συσκέψεις την προηγούμενη Δεύτερη και την προ-προηγούμενη Δευτέρα, όπου με τη δουλειά που έχει γίνει από τις επιτροπές καταγραφής των ζημιών, είχαμε μία πλήρη εικόνα, ούτως ώστε να πάρουμε τις απαραίτητες αποφάσεις.<br />Θέλω να ενημερώσω, με την ευκαιρία που θέτετε το ζήτημα, ότι για τους πληγέντες έχει δοθεί ήδη το εφάπαξ βοήθημα. Μάλιστα, είναι περίπου χίλιοι αυτοί που το έλαβαν και οι οποίοι πληρούσαν τις προϋποθέσεις για να το πάρουν.<br />Το δεύτερο είναι ότι έχει προχωρήσει η διαδικασία για την καταβολή προκαταβολής όσον αφορά την οικοσκευή. Σε όλους όσους έχει κριθεί προσωρινά μη κατοικήσιμη η εστία τους, θα δοθεί η προκαταβολή, η οποία προβλέπεται, ανάλογα με τον αριθμό των παιδιών και τα τετραγωνικά της κατοικίας. Και η εκκαθάριση θα γίνει με βάση τον βαθμό ζημίας, όπως αυτός θα αποτυπωθεί τελικά για την οικοσκευή. Βεβαίως, οι επιτροπές που έχουν συσταθεί από το δήμο, λειτουργούν γι’ αυτές τις κατοικίες που έχουν κριθεί κατοικήσιμες, για να δούμε τον βαθμό ζημιάς στην οικοσκευή, γιατί λόγω της ιδιομορφίας του σεισμού είχαμε περιπτώσεις κατοικιών που δεν έπαθαν ζημιά ως προς τον σκελετό, ως προς το κτήριο, αλλά έπαθαν σημαντικές ζημιές ως προς την οικοσκευή.<br />Τα πρώτα χρήματα θα καταβληθούν την Παρασκευή, αφού σήμερα είναι η μέρα που ο επίτροπος θα εγκρίνει τα εντάλματα.<br />Προχωράει, δηλαδή, αυτή η διαδικασία που αφορά το Υπουργείο μας πάρα πολύ καλά. Οι άνθρωποι θα έχουν στη διάθεσή τους και τα χρήματα για την οικοσκευή, προκειμένου να μπορέσουν να προχωρήσουν στην αντικατάστασή της, σε συνδυασμό με το πρόγραμμα για την ενοικίαση –διότι ένας σημαντικός αριθμός θα ενοικιάσει σπίτια με την επιδότηση ενοικίου, η οποία έχει θεσμοθετηθεί- και, βεβαίως, για να έχει το χρονικό περιθώριο να αποκαταστήσει το σπίτι με βάση την ενίσχυση που θα δώσει το κράτος, δηλαδή το 80% του κόστους, ενώ το 20% θα προέρχεται από άτοκο δάνειο.<br />Είναι ένα συνολικό σχέδιο, το οποίο μπορεί πράγματι να δώσει ένα καλό αποτέλεσμα. Δυστυχώς, υπήρξε αυτό το φυσικό φαινόμενο, το οποίο έχει δράση συνεχώς. <br />Να πούμε για τις εργατικές κατοικίες ότι πενήντα τέσσερις έχουν κριθεί κατεδαφιστέες και οι υπόλοιπες χρειάζονται επισκευές. Έχουν χαρακτηριστεί στην πρώτη φάση ως «κίτρινες» ή εν πάση περιπτώσει ως κατοικίες στις οποίες πρέπει να αντιμετωπιστούν τα προβλήματα τα οποία προκλήθηκαν, αλλά ως κατοικήσιμες. <br /><br />Θα χρειαστώ λίγο χρόνο, κύριε Πρόεδρε, από τη δευτερολογία μου. Θα μιλήσω λιγότερο σε αυτήν. <br />Να πω ότι ήδη το Διοικητικό Συμβούλιο του ΟΑΕΔ έχει λάβει απόφαση για τις κατοικίες, οι οποίες έχουν καταστραφεί πλήρως. Συγκεκριμένα, πάγωσε και θα διαγραφούν ασφαλώς όλα όσα οφείλονται. Για τις υπόλοιπες θα υπάρξει μια σημαντική ρύθμιση, η οποία θα επιμηκύνει ασφαλώς και θα δίνει μια μεγάλη περίοδο χάριτος, ούτως ώστε να μην πληρώνουν για ένα μεγάλο διάστημα, τουλάχιστον δύο ετών, το αντίτιμο όπως λέγεται για την παραχωρηθείσα κατοικία.<br />Έρχομαι τώρα στο θέμα, το οποίο θέτω συνολικά, σχετικά με την στεγαστική πολιτική. Πρέπει να σας ενημερώσω ότι το τελευταίο πρόγραμμα το οποίο έγινε μετά από μεγάλη προσπάθεια για την επιδότηση ενοικίου από τον ΟΕΚ, είχε τη δική μου προσωπική συμβολή. Γιατί πρέπει να σας πω ότι κατέβαλα μεγάλη προσπάθεια για να πείσω πολλούς παράγοντες, οι οποίοι είχαν να κάνουν με τον ΟΕΚ, ότι πρέπει να προχωρήσουν στο πρόγραμμα. Είναι πολύ σημαντικό και βέβαια και στη μεταρρύθμιση του προγράμματος. <br />Θα σας πω τα εξής στοιχεία: Ενώ το προηγούμενο πρόγραμμα είχε κοστίσει 200.000.000 ευρώ με ένα συγκεκριμένο αριθμό ωφελουμένων, το πρόγραμμα το οποίο φτιάξαμε μετά τη μεταρρύθμιση κόστισε περίπου το ¼ από το προηγούμενο, χωρίς καμμιά μείωση των πραγματικών δικαιούχων. Όμως, κάναμε δύο-τρεις κινήσεις. Η πρώτη κίνηση ήταν ότι κόψαμε όλους αυτούς που έπαιρναν επιδότηση ενοικίου και δήλωναν το ίδιο σπίτι. Πώς; Με μια απλή βεβαίωση του ιδιοκτήτη και με μια αντιστοίχιση με τον αριθμό λογαριασμού.<br />Για να μην μπω σε λεπτομέρειες, θέλω να σας πω ότι είμαι θιασώτης. Και ο ΟΑΕΔ εκτός από το πρόγραμμα κοινωνικού τουρισμού, το οποίο επανεκκίνησε, θα πρέπει και έχει ήδη κάνει μια προετοιμασία, να δει ξανά το θέμα του προγράμματος επιδότησης ενοικίου, ιδιαίτερα την κρίσιμη περίοδο που περνάμε, το οποίο είναι πάρα πολύ σημαντικό. Αυτό είναι το ένα το οποίο σας λέω, ότι η επεξεργασία πρέπει να προχωρήσει και να ολοκληρωθεί. Υπάρχουν οι αντίστοιχοι πόροι και μπορεί να προχωρήσει. <br />Κατά την άποψή μου, πρέπει να δούμε και το ζήτημα γενικότερα της κοινωνικής κατοικίας. Είναι ένα ευρύτατο θέμα, που ξεπερνά τα όρια του ΟΑΕΔ.<br /><br />Βεβαίως, να κλείσω την πρωτομιλία μου, γιατί ο Πρόεδρος έχει δίκιο που χτυπάει το κουδούνι. Είναι και ο Υπουργός Παιδείας εδώ και πρέπει να απαντήσει στη δική του ερώτηση. <br />Σχετικά με το θέμα των ρυθμίσεων, είχαμε κάνει μια ρύθμιση το 2011 με βάση το ν. 3996 τότε για όλα τα δάνεια. Νομίζω ότι πρέπει να επαναληφθεί η ρύθμιση, γιατί είχε και συγκεκριμένο χρονικό περιθώριο εντός του οποίου υπέβαλαν το αίτημα, για να ενταχθούν στη ρύθμιση. Έχει τελειώσει αυτό το περιθώριο, άρα πρέπει να επαναληφθεί αυτή η ρύθμιση, πιθανόν με τροποποιήσεις, λόγω και της αλλαγής των καταστάσεων, για να δοθεί η δυνατότητα να ενταχθούν σε αυτή όλοι όσοι έχουν ληξιπρόθεσμες οφειλές.<br />Είχε όμως και ευεργετικές διατάξεις, οι οποίες έλεγαν ότι εάν έχεις αποκτήσει την οικονομική δυνατότητα να πληρώσεις το ποσό στο σύνολο, διαγράφονται πρόστιμα, προσαυξήσεις και σε ορισμένες περιπτώσεις και κεφάλαιο. Είχε αυτή την ιδιαιτερότητα. Είναι πολύ καλή η ρύθμιση και πιστεύω ότι πρέπει να επανέλθει. <br />Τα υπόλοιπα θα τα πω στη δευτερολογία μου.</speech><speech by="#s90"><from>ΠΡΟΕΔΡΕΥΩΝ</from> Στη δευτερολογία σας νομίζω ότι πρέπει να είστε Σφακιανός, να είστε επιγραμματικός. <br />Κύριε συνάδελφε, έχετε τον λόγο.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Και πάλι ευχαριστώ, κύριε Πρόεδρε.<br />Κύριε Υπουργέ, νομίζω ότι είναι ενθαρρυντικά τα όσα ακούστηκαν για την αντιμετώπιση των προβλημάτων της κοινωνίας του Ληξουρίου. Αντιλαμβάνεστε, βέβαια, ότι αυτό θα πρέπει να γίνει σε πάρα πολύ σύντομο χρονικό διάστημα, γιατί η κατάσταση –όπως και εσείς περιγράψατε- είναι από δύσκολη έως και τραγική. Γι’ αυτό νομίζω ότι δεν μπορώ να πω τίποτα περισσότερο.<br />Όμως, κύριε Υπουργέ, μου έμειναν αναπάντητα δύο ερωτήματα. Τα επαναφέρω. Αναφέρομαι στη ρύθμιση. Όπως πολύ σωστά είπατε, ενώ υπήρχε η ρύθμιση και ενώ υπάρχει ήδη η υπουργική απόφαση που δημοσιεύτηκε στο ΦΕΚ 308Β/14-2-2012, η οποία προβλέπει την επιμήκυνση της διάρκειας αποπληρωμής των δεκαπενταετούς διάρκειας επιδοτούμενων δανείων του ΟΕΚ, δυστυχώς οι τράπεζες δεν συμμορφώνονται. Δεν ξέρω εάν αυτό είναι σε γνώση σας.<br />Ένα δεύτερο ζήτημα, που και αυτό δημιουργεί έναν παραλογισμό θα έλεγα, είναι το εξής: Υπάρχουν διακόσια δεκαπέντε έτοιμα διαμερίσματα, που μέχρι σήμερα δεν έχουν διατεθεί. Είναι έτοιμα, με το κλειδί στο χέρι, και δεν υπάρχει η διαδικασία για να μπουν οι άνθρωποι μέσα. <br />Δυστυχώς, κύριε Υπουργέ, στον κρατικό προϋπολογισμό του 2014 προβλέπεται για τον ΟΑΕΔ μειωμένη επιχορήγηση κατά 400 εκατομμύρια σε σχέση με το 2013, με προφανέστατο αποτέλεσμα να υπάρχει έντονο πρόβλημα ρευστότητας στον οργανισμό.<br />Εδώ τίθεται ένα ζήτημα. Από τη μία υπάρχει πρόβλημα ρευστότητας και από την άλλη δεν γίνεται ρύθμιση δανείων και δεν συμμορφώνονται οι τράπεζες. Επίσης, προσέξτε: Τα συνήθη υποζύγια, που είναι οι εργαζόμενοι, καταβάλλουν τις εισφορές χωρίς ανταποδοτικότητα. <br />Εδώ, όπως παρενέβη το Υπουργείο και ιδιαίτερα εσείς ως Υφυπουργός, κύριε Κεγκέρογλου, θα πρέπει να κάνετε παρέμβαση για να δούμε τα χρήματα του 2012 και του 2013 πόσα είναι. Δόθηκε μέρος ή το σύνολο στο ΟΑΕΔ; Γιατί εάν αυτά δεν τα ελέγξετε, θα έρθει κάποια στιγμή η λογοδοσία και θα φανούμε και ελλειμματικοί και ελλιποβαρείς ως προς την αξιοπιστία μας συνολικά, κύριε Υφυπουργέ, ως πολιτεία. Ο εργαζόμενος και ο μέσος πολίτης θέλει πλέον άμεσα, απτά, συγκεκριμένα αποτελέσματα. Παράδειγμα: Είπατε για τη μεταρρύθμιση που με μείωση του κόστους δεν μειώθηκε ο αριθμός των δικαιούχων της επιδότησης ενοικίου. Κάντε ανάλογα βήματα και κινήσεις, έτσι ώστε οι κρατήσεις των εργαζομένων να έχουν και ανταποδοτικό χαρακτήρα, αλλά και να βοηθήσουν στην αντιμετώπιση της ύφεσης στην οικοδομή και της ανεργίας και εν πάση περιπτώσει, σε μια προσπάθεια ανάταξης της ελληνικής οικονομίας.<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε και εμείς, κύριε συνάδελφε.<br />Κύριε Υπουργέ, έχετε τον λόγο για δυο λόγια, όπως είπατε.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Τα θέματα που θέτετε, κύριε συνάδελφε, είναι αντικείμενο ευρύτατο. Δεν ήταν μία απλή επίκαιρη ερώτηση, γιατί άπτεται μίας σειράς θεμάτων.<br />Να πω ότι το ΙΚΑ, το οποίο εισπράττει για λογαριασμό και άλλων ταμείων, αλλά και του ΟΑΕΔ, τις εισφορές, οφείλει ασφαλώς την καταβολή των αντίστοιχων ποσών στους αντίστοιχους οργανισμούς σύμφωνα με τα προβλεπόμενα. <br />Το Υπουργείο Εργασίας πρέπει να είναι ο θεματοφύλακας αυτής της καταβολής, ούτως ώστε να πηγαίνουν στον σκοπό που πρέπει, εκτός εάν εκτιμήσει διαφορετικά η ελληνική πολιτεία, η Βουλή, το Υπουργείο και υπάρξει νομοθετική ρύθμιση και πηγαίνουν σε άλλους σκοπούς. Συμφωνούμε απόλυτα σε αυτό. Είναι ένα θέμα.<br />Για τα δάνεια να πω ότι είναι δύο μεγάλων κατηγοριών. Υπάρχουν τα δάνεια που έχει δώσει ο ΟΕΚ από κεφάλαια δικά του ή αυτά που αντιστοιχούν σε παραχωρηθείσες κατοικίες οικισμών, οι οποίοι έχουν κατασκευαστεί από τον ΟΕΚ, και υπάρχουν και τα δάνεια επιδοτούμενου επιτοκίου από τις τράπεζες. <br />Για μεν την πρώτη κατηγορία νομίζω ότι η παλιά ρύθμιση ήταν καλή. Πρέπει να επαναληφθεί, γιατί έχει εκπνεύσει η προθεσμία, όπως σας είπα, και να συμπεριλάβει και περιπτώσεις που δεν έχουν συμπεριληφθεί. <br />Να αναφέρω μία περίπτωση η οποία δεν έχει συμπεριληφθεί: Δάνεια από κεφάλαια του ΟΕΚ, αλλά με διαχείριση, είσπραξη δηλαδή, από την τράπεζα δεν τα εντάσσανε τότε. Είναι μία κατηγορία, ας πούμε, μεγάλη.<br />Πάμε τώρα στο άλλο ζήτημα που είχε γίνει επεξεργασία ρύθμισης. Είχε υπάρξει μία συμφωνία με την Ένωση Ελληνικών Τραπεζών για τη ρύθμιση, η οποία είναι σχεδόν η ίδια με αυτής της υπουργικής απόφασης, απλά ο νόμος έχει άλλη ισχύ και η υπουργική απόφαση άλλη. Αυτό δεν έχει ψηφιστεί ακόμη από τη Βουλή. <br />Πιστεύω ότι το επόμενο διάστημα θα είναι αντικείμενο συζήτησης μέσα σε αυτήν την Αίθουσα, γιατί αφορά εκατό χιλιάδες κόσμο. Αυτό που είπατε για τα δάνεια των 150.000 με το επιδοτούμενο επιτόκιο αφορά σχεδόν διακόσιες χιλιάδες ανθρώπους. Είναι πάρα πολύ σημαντικό. Είναι ένα θέμα, λοιπόν, που πρέπει να το δούμε το επόμενο διάστημα, για να το προχωρήσουμε.<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Συνεχίζουμε με την τέταρτη υπ’ αριθμόν 568/17-2-2014 επίκαιρη ερώτηση δεύτερου κύκλου του Βουλευτή Β΄ Αθηνών του Λαϊκού Συνδέσμου-Χρυσή Αυγή κ. Παναγιώταρου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με τη μη εναλλακτική εξυπηρέτηση των ασφαλισμένων και συνταξιούχων που αρνούνται, για λόγους θρησκευτικής συνείδησης, να παραλάβουν τον ΑΜΚΑ. <br />Κύριε συνάδελφε, έχετε τον λόγο.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ευχαριστώ, κύριε Πρόεδρε.<br />Η παραλαβή του αριθμού μητρώου κοινωνικής ασφάλισης  έχει ως γνωστόν νομοθετηθεί εδώ και χρόνια και αφορά, σύμφωνα με την ολοκληρωτικού τύπου διατύπωση της διάταξης, το σύνολο των συναλλαγών των ασφαλισμένων με τους φορείς ασφάλισης και σύνταξης. <br />Μάλιστα, προκειμένου να μη μείνει καμμία πιθανότητα αμφιβολίας σε οποιονδήποτε για την ερμηνεία της διάταξης, ορίζεται ότι «από την ίδια ως άνω ημερομηνία ουδείς δύναται να απασχοληθεί ως μισθωτός ή ως αυτοαπασχολούμενος, να ασφαλιστεί ή να καταβάλει ασφαλιστικές εισφορές, να εκδώσει ή να ανανεώσει βιβλιάριο ασθενείας, να δικαιωθεί και να εισπράξει συντάξεις και γενικότερα πάσης φύσεως παροχές, επιδόματα και βοηθήματα, αν δεν διαθέτει ΑΜΚΑ, ο οποίος αναγράφεται υποχρεωτικά επί όλων των ως άνω αντίστοιχων παραστατικών…». Είναι το άρθρο 153 του ν. 3655/2008. <br />Παρά ταύτα, οι ανθρώπινες κοινωνίες δεν υπόκεινται πάντα σε καταναγκασμό, κύριε Υπουργέ. Εκατοντάδες χριστιανοί για λόγους θρησκευτικής συνείδησης έχουν αρνηθεί να υποβληθούν στην παραλαβή του ΑΜΚΑ, με αποτέλεσμα να έχουν χάσει κάθε δικαίωμα ιατροφαρμακευτικής περίθαλψης και σύνταξης, ενώ έχουν πληρώσει όλες τις εισφορές τους και είναι πλήρως ενήμεροι ασφαλιστικά. <br />Το ανάλγητο και απρόσωπο δημόσιο αναγνωρίζει αφειδώς δικαιώματα σε άλλα δόγματα και θρησκείες, όπως συμβαίνει με τους μουσουλμάνους και τους παράνομους λαθρομετανάστες που βρίσκονται στην πατρίδα μας. Αυτοί τελούν θρησκευτικές τελετές και δεν εφαρμόζεται ο νόμος, όταν χρησιμοποιούν επί της ουσίας όπλα γι’ αυτές τις θρησκευτικές τελετές. <br />Επίσης, οι ιεχωβάδες τυγχάνουν πολύ ευνοϊκής μεταχείρισης σε σχέση με τους υπόλοιπους Έλληνες πολίτες, λόγω των ιδιαιτεροτήτων που έχει το δόγμα τους, αλλά και όσοι υπάγονται στο Γενικό Ισραηλινό Συμβούλιο δεν πληρώνουν φόρους, λόγω ιδιαιτέρων καταστάσεων.<br />Το κράτος αρνείται πεισματικά να προβλέψει εναλλακτικούς τρόπους εξυπηρέτησης των πολιτών αυτών. Είναι εκατοντάδες χιλιάδες όσοι είναι αντίθετοι με τον ΑΜΚΑ και αρνούνται να τον παραλάβουν, λόγω των θρησκευτικών τους πεποιθήσεων. Όπως προείπαμε, έχουν πληρώσει εισφορές, είναι ταμιακώς ενήμεροι σε όλα και παρ’ όλα αυτά δεν έχουν δικαίωμα σε ασφάλιση, σε σύνταξη ή σε περίθαλψη.<br />Ποιος ο λόγος αυτής της αντισυνταγματικής εμμονής της διοίκησης στη μη εναλλακτική εξυπηρέτηση των ασφαλισμένων και συνταξιούχων που αρνούνται για λόγους θρησκευτικής συνείδησης να παραλάβουν τον ΑΜΚΑ; Γιατί σταθμίζετε τον όρο «θρησκευτική συνείδηση» ανάλογα με τις πεποιθήσεις σας και δεν νομοθετείτε, ώστε να προβλέψετε την εναλλακτική εξυπηρέτηση των χριστιανών; <br />Μάλιστα, τις προηγούμενες ημέρες σε κάποιο πρωτοδικείο στον Πειραιά βγήκε υπέρ τους μια απόφαση. Είναι η πρώτη απόφαση. Είμαστε σίγουροι ότι θα ακολουθήσουν και άλλες. <br />Το θέμα δεν σας είναι άγνωστο. Είμαι σίγουρος ότι σας έχουν «ενοχλήσει» και στο Υπουργείο, όπως και τον προκάτοχό σας. Έχουν δοθεί κάποιες υποσχέσεις πολύ γενικές και αόριστες, αλλά επί της ουσίας δεν έχει δοθεί κάποια συγκεκριμένη λύση στο εν λόγω πρόβλημα.<br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε συνάδελφε, εγώ ομολογώ ότι θέλω περισσότερη ενημέρωση από εσάς, για να καταλάβω το πρόβλημα, μια και κάνετε εσείς την επίκαιρη ερώτηση, αλλιώς θα ζητούσα περισσότερη ενημέρωση από τους ανθρώπους που έχουν αυτήν την άποψη.<br />Εγώ, που θεωρώ ότι είμαι ένας συμβατικός, καλός χριστιανός, πού είμαι άπιστος επειδή πήρα τον ΑΜΚΑ; Ο άλλος που θεωρεί ότι μπορεί να πάρει τον αριθμό ταυτότητας, τον ΑΦΜ, τον αριθμό μητρώου του ΙΚΑ ή του ΟΑΕΔ ή ό,τι άλλο, το ΑΜΚΑ συγκεκριμένα πού τον στιγματίζει; Πού είναι το συγκεκριμένο εκείνο ζήτημα το οποίο προκύπτει και οδηγεί στην άρνησή του να τον παραλάβει; Δεν το έχω καταλάβει. <br />Θέλω περισσότερη ενημέρωση από εσάς που καταθέτετε την επίκαιρη ερώτηση στη Βουλή, προκειμένου να δούμε και πώς το αντιμετωπίζουμε. Βεβαίως να πω ότι δεν αποκλείονται από ιατροφαρμακευτική περίθαλψη σε καμμιά περίπτωση και στη δευτερομιλία μου θα σας ενημερώσω.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Κύριε Υπουργέ, δεν είπα ότι είστε άπιστος εσείς ή εμείς ή οποιοσδήποτε άλλος. Έχουν κι αυτοί το δικαίωμα λόγω –αφού το θέτετε έτσι- των ιδιαιτεροτήτων στη θρησκευτική τους πίστη να μην αποδέχονται τον ΑΜΚΑ για τον οποιονδήποτε λόγο, όπως πάρα πολλοί άλλοι σε άλλα δόγματα και σε άλλες θρησκείες –επαναλαμβάνω- λόγω των ιδιαιτεροτήτων των δογμάτων και των θρησκειών δεν ακολουθούν πάρα πολλές από τις επιταγές των νόμων του ελληνικού κράτους. <br />Το ελληνικό κράτος προσαρμόζει με έμμεσο ή άμεσο τρόπο, ανάλογα με αυτές τις ιδιαιτερότητες, κάποια νέα άρθρα σε νόμους, έτσι ώστε να μπορούν να εξυπηρετούνται όλοι αυτοί. <br />Αυτό το οποίο σάς λέμε είναι κάτι πάρα πολύ απλό. Αποδεικνύεται ότι οι εν λόγω οπαδοί του παλαιού ημερολογίου -και παρεμπιπτόντως όλοι οι ορθόδοξοι χριστιανοί της γης ακολουθούν το παλαιό ημερολόγιο και μόνο εμείς έχουμε την πρωτοτυπία να μην το ακολουθούμε, δεν σας είπα ότι είναι ούτε οι μάγκες ούτε τίποτα- έχουν τακτοποιήσει, σας επαναλαμβάνω, όλες τις υποχρεώσεις τους απέναντι στο κράτος και το μόνο που δεν δέχονται για τους δικούς τους λόγους και καλά κάνουν είναι ο ΑΜΚΑ. Είναι πάρα πολύ απλό. <br />Δεν σας λέμε να τους κάνετε μία ρύθμιση στα χρέη τους. Δεν σας λέμε να έχουν περίθαλψη χωρίς να έχουν τακτοποιήσει τις ασφαλιστικές τους εκκρεμότητες. Δεν σας λέμε κάτι τέτοιο. Σας λέμε ότι έχουν τακτοποιήσει τα πάντα. Είναι καλοί Έλληνες πολίτες, καλοί χριστιανοί και έχουν υπηρετήσει, σε αντίθεση με πάρα πολλούς άλλους οι οποίοι ευεργετούνται από το ελληνικό κράτος και δεν έχουν υπηρετήσει και λειτουργούν διαλυτικά προς το ελληνικό κράτος, το οποίο τούς βοηθά πολλαπλώς και ποικιλοτρόπως. <br />Νομίζω ότι σας έδωσα μία καλύτερη ενημέρωση, κύριε Υπουργέ, για το συγκεκριμένο θέμα. <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο, παρακαλώ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Προσδιόρισα περίπου ότι αρνούνται τον συγκεκριμένο αριθμό. Δεν μπορώ βέβαια να κατανοήσω γιατί όχι τον αριθμό ταυτότητας ή τον αριθμό μητρώου στο ταμείο ή τον ΑΦΜ. Υπάρχει ένα θέμα εκεί. <br />Εν πάση περιπτώσει, είναι ένα θέμα γενικότερο. Σεβασμός απόλυτος πρέπει να υπάρχει στις ιδιαιτερότητες και τα πιστεύω του καθενός. Εξάλλου, αυτό είναι ένα θέμα το οποίο τηρεί η πολιτεία και πολλές φορές κατηγορείται ότι το τηρεί. Πρέπει να υπάρχουν όλα αυτά που θα οδηγούν στην αναγνώριση του πιστεύω του καθενός. <br />Όσον αφορά στη θητεία στην οποία αναφερθήκατε, έχει γίνει μία ρύθμιση για αυτούς τους αντιρρησίες συνείδησης, η οποία λέει «εντάξει, θα κάθεσαι όμως μεγαλύτερο διάστημα, θα υπηρετείς εκεί και θα προσφέρεις κοινωνικό έργο». Δεν του λέει «απαλλάσσεσαι». Δεν καταργεί την υποχρέωση της θητείας. Δεν είναι απαλλαγή.</speech><speech by="#s137"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Πληρώνονται όμως από το δημόσιο. Παίρνουν μισθό.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ο φαντάρος παίρνει 10 ευρώ και ο αντιρρησίας συνείδησης παίρνει 240 ευρώ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Δεν νομίζω να πληρώνονται. Δεν το ξέρω. Εκεί τώρα πρέπει να αυξήσουμε του φαντάρου και να μη μειώσουμε των άλλων, αν είναι έτσι όπως το λέτε.<br />Στο συγκεκριμένο, λοιπόν, υπάρχει αντίστοιχη ρύθμιση. Βεβαίως δεν είναι της ολοκληρωμένης λύσεως, όπως εσείς την προτείνετε. Την ιατροφαρμακευτική, δηλαδή, περίθαλψη τη δικαιούται και την έχει ανά πάσα στιγμή.<br />Το ζήτημα είναι ότι για μεν τους οικονομικά αδύναμους προβλέπει η πολιτεία την έκδοση του βιβλιαρίου οικονομικά αδύναμου πολίτη χωρίς ΑΜΚΑ. Πάνε σε άλλη κατηγορία αυτοί. Αν, όμως, οικονομικά στέκεται ο άνθρωπος αυτός και έχει εισοδήματα κ.λπ., δεν μπορεί να πάει σε αυτήν τη διαδικασία, οπότε έχει πάλι την ιατροφαρμακευτική επί πληρωμή, προφανώς.<br />Δεν έχει δοθεί, όμως, λύση σε αυτό, με την έννοια ότι ο αριθμός αυτός -ο οποίος αντιστοιχεί σε κάθε ασφαλισμένο, σε κάθε δικαιούχο κοινωνικών παροχών, όπως το είπατε- διευκολύνει πάρα πολύ στον έλεγχο που έχει να κάνει με το ασφαλιστικό σύστημα, με την κοινωνική ασφάλιση γενικότερα, τις παροχές και όλα αυτά τα οποία διαπιστώνονται, δυστυχώς εκ των υστέρων, ότι συνέβαιναν λόγω της μη μηχανογράφησης. Η μηχανογράφηση είναι αυτή η οποία απαιτεί αριθμό. Δεν είναι άλλος ο λόγος.<br /><br />Προφανώς, αυτό τεχνικά μπορεί να μας το εξηγήσει οποιοσδήποτε ασχολείται με την πληροφορική. Δεν υπάρχει άλλος τρόπος, παρά μόνο αν υπάρχει ένας μοναδιαίος αριθμός για όλους όσοι είναι στο σύστημα. Βεβαίως, θα μου πείτε το εξής. Αν αυτοί είναι εκατό, διακόσιοι, τριακόσιοι άνθρωποι, δεν θα μπορούσε να υπάρχει μια χωριστή ρύθμιση; Ξέρετε ότι, αν ξεκινήσουμε τις χωριστές ρυθμίσεις, θα βρεθούν καμμιά πενηνταριά κατηγορίες, υποθέτω, που -για άλλους λόγους, βεβαίως, όχι για το πιστεύω- θα ζητήσουν την εξαίρεση.<br />Πάντως, είναι ένα θέμα το οποίο άπτεται δικαιωμάτων των ανθρώπων οι οποίοι μπορούν να τα ασκούν. Δεν τους απαγορεύουμε να τα ασκούν. Τα δικαιώματα κανείς δεν τους τα απαγορεύει και στο μέτρο του δυνατού…</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ούτε τη σύνταξή τους δεν μπορούν να πάρουν.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Δεν ξέρω κατά πόσον η συγκεκριμένη διαδικασία απαγορεύει να πάρουν σύνταξη. Δεν το ξέρω να σας πω, αλλά σίγουρα η έλλειψη του ΑΜΚΑ σε μια σειρά παροχές σε οδηγεί εκτός. Αυτό είναι σίγουρο.</speech><speech by="#s90"><from>ΠΡΟΕΔΡΕΥΩΝ</from> Ολοκληρώστε, κύριε Υφυπουργέ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Δεν ξέρω για τη σύνταξη συγκεκριμένα, αλλά άλλες παροχές, όπως είπατε για την ασφάλιση…</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Και για την περίθαλψη.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Αν δεν έχεις ΑΜΚΑ μέσα από το σύστημα, δεν μπορείς να έχεις την ασφάλιση.</speech><speech by="#s90"><from>ΠΡΟΕΔΡΕΥΩΝ</from> Προτού προχωρήσουμε στην επόμενη επίκαιρη ερώτηση, θα ήθελα και νιώθω το χρέος να πω ότι, όπως πολύ σωστά είναι χρέος των Υπουργών να βρίσκονται εδώ και είναι κατακριτέο όταν δεν έρχονται να απαντήσουν σε ερωτήσεις συναδέλφων, έτσι πρέπει να πούμε και το άλλο, ότι, ιδιαίτερα τώρα λόγω της Προεδρίας της Ελλάδας στην Ευρωπαϊκή Ένωση, είναι δικαιολογημένοι πραγματικά πολλοί Υπουργοί, λόγω της ενασχόλησής τους με τις αντίστοιχες επιτροπές και προεδρίες στην Ευρωβουλή.<br />Πρέπει, όμως, να πούμε ότι σήμερα οι Υπουργοί που είναι εδώ, ο κ. Κεγκέρογλου, ο κ. Αθανασίου και ο κ. Αρβανιτόπουλος, είναι από αυτούς που πραγματικά -εγώ τουλάχιστον όσο προεδρεύω το βλέπω- έρχονται με ευθύνη να απαντούν στις ερωτήσεις των συναδέλφων. Αυτά για να το ξεκαθαρίζουμε ότι είναι χρέος των Υπουργών να έρχονται και είναι κατακριτέο όταν δεν έρχονται, αλλά πρέπει να λέμε και για τις περιπτώσεις όπως σήμερα, όπου θα απαντήσουν επτά Υπουργεία σε επτά ερωτήσεις συναδέλφων. Πρέπει να λέμε και τα πράγματα από την άλλη πλευρά.<br />Συνεχίζουμε με τη συζήτηση της τρίτης υπ’ αριθμόν 561/17-2-2014 επίκαιρης ερώτησης πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Παιδείας και Θρησκευμάτων, σχετικά με τις νομοθετικές μεταβολές στο θέμα της εύρυθμης λειτουργίας των ΑΕΙ.<br />Πριν δώσω τον λόγο στον κύριο συνάδελφο, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννιά μαθητές και μαθήτριες και τρεις εκπαιδευτικοί από το 76ο Δημοτικό Σχολείο Αθηνών και το 138ο Δημοτικό Σχολείο Αθηνών.<br />Καλώς ήλθατε!<br /><br />Κύριε συνάδελφε, κύριε Υπουργέ, έχετε τον λόγο.</speech><speech by="#s146"><from> ΔΗΜΗΤΡΙΟΣ ΚΡΕΜΑΣΤΙΝΟΣ</from> Κύριε Πρόεδρε, ευχαριστώ πολύ.<br />Το θέμα της επίκαιρης ερωτήσεώς μου προς τον Υπουργό Παιδείας είναι η εύρυθμη λειτουργία των πανεπιστημίων, διότι ο λόγος για τον οποίο ψηφίστηκε ο νόμος για τα ανώτατα ιδρύματα ήταν ουσιαστικά για να σταματήσει η συναλλαγή μεταξύ των φοιτητών και των καθηγητών ή, αν θέλετε, η ενδογενής συναλλαγή μεταξύ κατωτέρων βαθμίδων και ανωτέρων βαθμίδων. Μιλώ για τα πανεπιστήμια και τα ανώτατα ιδρύματα γενικώς.<br />Όσον αφορά το πρώτο μέρος, θα έλεγα ότι επετεύχθη. Δηλαδή, οι φοιτητές δεν μετέχουν στη συναλλαγή. Όμως, το δεύτερο μέρος δεν επετεύχθη, διότι η μεταβολή του νόμου, προκειμένου να λειτουργήσουν τα πανεπιστήμια, τον κατέστησε υβριδικό νόμο. Πήρε, δηλαδή, διατάξεις που ίσχυαν στον προηγούμενο νόμο που είχε ψηφιστεί και τις επανέφερε κατά τρόπο που και πάλι δημιουργεί τις προϋποθέσεις συναλλαγής. Δηλαδή, η εκλογή των ανωτέρων βαθμίδων σε διοικητικές θέσεις από τους κατωτέρους προωθεί την έννοια της συναλλαγής, υπό την έννοια ότι οι κατώτεροι, που είναι ψηφοφόροι, το πρώτο που ζητούν να διασφαλίσουν είναι τη δική τους θέση και την εξέλιξή τους. <br />Επομένως νέοι άνθρωποι δεν μπορούν να μπαίνουν πρακτικά στα πανεπιστήμια ή, αν θέλετε, μπαίνουν με δυσκολία, διότι, εάν αυτό το σύστημα, που το έχουμε ζήσει, συνεχιστεί, τότε όλοι οι αξιόλογοι άνθρωποι που βρίσκονται στο εξωτερικό αλλά και στο εσωτερικό και θέλουν να μπουν στα πανεπιστήμια πρακτικώς δεν θα μπορούν να μπουν. Δηλαδή, η εκλογή των διοικητικών θέσεων των καθηγητών από τις κατώτερες βαθμίδες είναι ένα στοιχείο το οποίο δημιουργεί τις συνθήκες της συναλλαγής.<br />Η δική μου πρόταση –την έδωσα και στον Τύπο με άρθρο μου- είναι ότι, πρώτον, θα πρέπει ο καθηγητής που παίρνει διοικητική θέση να έχει μία θητεία, χωρίς επανεκλογή, δηλαδή να μην επανεκλέγεται στην ίδια θέση ή σε οποιαδήποτε θέση. <br />Δεύτερον –και σπουδαιότερον- θα πρέπει η μη επανεκλογή να συνοδεύεται και με ένα έργο προηγουμένως, διότι μέχρι τώρα βλέπουμε ότι υπάρχουν συνδικαλιστές καθηγητές που περιφέρονται σε διοικητικές θέσεις, ενώ ξεχνούν ότι είναι καθηγητές. Η εκλογή του καθηγητού στο πανεπιστήμιο είναι για να παραγάγει νέα γνώση, νέο ερευνητικό έργο, που θα το προσθέσει στην ήδη υπάρχουσα γνώση διεθνώς. Αλλιώς, δεν θα είχε νόημα το να είναι διοικητικός. Θα μπορούσε να είναι οποιοσδήποτε διοικητικός και να ασκεί τα διοικητικά καθήκοντα.<br />Μου έδωσε δε το ερέθισμα να υποβάλω την ερώτηση κάτι που εγράφη σε μεγάλη κυριακάτικη εφημερίδα, ότι δηλαδή ο Υπουργός Παιδείας έκανε ερώτημα προς το Νομικό Συμβούλιο του Κράτους να του ερμηνεύσουν ορισμένες διατάξεις του νόμου, διότι στην πραγματικότητα –και κατά τη γνώμη μου- πρέπει το Υπουργείο και η Βουλή να εκφράσουν τη γνώμη τους για τον ίδιο τον νόμο και αν θέλουν να θίξουν αυτά τα μεγάλα θέματα, τα οποία υπονοώ στην επίκαιρη ερώτησή μου.<br /><br />Κύριε Πρόεδρε, δώστε μου ελάχιστο χρόνο, για να ολοκληρώσω.<br />Θα σας έλεγα και ένα παράδειγμα. Ο νόμος λέει ότι οι πρυτάνεις που μπορούν να έρθουν από το εξωτερικό είναι καθηγητές και πέραν της ηλικίας –ή το αφήνει κενό- των εξήντα επτά ετών ή των εξήντα πέντε σε κάποιες άλλες χώρες, όταν τελειώσουν τη θητεία τους εκεί. <br />Όμως, εγώ σας λέω ως συνάδελφος πανεπιστημιακός –και το ξέρετε- ότι ένας καθηγητής στο εξωτερικό που κάνει μία θητεία τόσα χρόνια και δεν έχει πάρει μία θέση chairman, σημαίνει ότι υστερεί στο διοικητικό έργο. Αυτός, λοιπόν, από το εξωτερικό που εκλέγεται ως πρύτανης εδώ θεωρητικά και που δεν έχει διοικήσει ποτέ του τίποτα, αυτός τι διοικητικό έργο θα προσφέρει και μάλιστα σε μία ηλικία που δεν είναι βιολογικά και η καλύτερη ηλικία; <br />Εννοώ, λοιπόν, ότι αυτό είναι μειονέκτημα του νόμου. Δεν τον κάνατε εσείς τον νόμο. Εξαρχής έτσι ήταν. Όταν μιλά για καθηγητές που έρχονται από το εξωτερικό, τουλάχιστον να πει να είναι chairman, να είναι πρυτάνεις, να έχουν αποδείξει τέλος πάντων ότι έχουν διοικήσει εκεί κάτι, γιατί απλώς ο καθηγητής είναι ο ερευνητής –και ο δάσκαλος, αν θέλετε, αλλά κυρίως ο ερευνητής- αλλά ο ερευνητής δεν μπορεί να είναι πρύτανης, χωρίς να έχει διοικήσει ποτέ του μία μονάδα.<br />Αυτά είναι τα βασικά ερωτήματα, για τα οποία θα χαρώ, κύριε Υπουργέ, να απαντηθούν εδώ, αλλά και να τα συζητήσουμε, αν θέλετε και σε άλλους χώρους.</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s20"><from> ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</from> Ευχαριστώ, κύριε Πρόεδρε.<br />Ευχαριστώ, κύριε συνάδελφε, γιατί με την επίκαιρη ερώτησή σας μου δίνετε τη δυνατότητα να απαντήσω σε ορισμένες θέσεις οι οποίες έχουν διατυπωθεί κατά καιρούς, όσον αφορά την εφαρμογή ή τη μη εφαρμογή του νόμου και έτσι να αποσαφηνίσουμε ορισμένες παρανοήσεις, ηθελημένες ή μη, που έχουν επικρατήσει το τελευταίο διάστημα.<br />Για να θυμίσω τα πράγματα, το 2011 αυτή η Βουλή με συντριπτική πλειοψηφία ψήφισε αυτόν τον νόμο, τον ν. 4009, για τη συνολική διοικητική αναδιάρθρωση των πανεπιστημίων, των ανώτατων εκπαιδευτικών ιδρυμάτων.<br />Αυτός ο νόμος, όπως γνωρίζετε, παρέμενε ανεφάρμοστος κατά το μεγαλύτερό του μέρος για λόγους τους οποίους όλοι γνωρίζουμε. <br />Αυτή η Κυβέρνηση το πρώτο νομοθέτημα που κατέθεσε ήταν ένα νομοθέτημα όχι μεταβολής του νόμου, όχι αλλαγής του νόμου, όπως ισχυρίζονται κάποιοι, αλλά εφαρμογής του νόμου, γιατί ο ν. 4076 ουσιαστικά εισήγαγε την ηλεκτρονική ψηφοφορία, με την οποία κατέστη εφικτό και δυνατό να ψηφιστούν, να εκλεγούν συμβούλια ιδρυμάτων σε όλη την ανώτατη εκπαίδευση. <br />Κάποιοι λένε: «Μα, παρατείνατε τη θητεία των πρυτάνεων». Κοιτάξτε το ψεύδος. Ποιος παρέτεινε τη θητεία; Κανείς. Εμείς αφήσαμε εκλεγμένα διοικητικά όργανα να έχουν το δικαίωμα εξάντλησης της θητείας τους. Δεν παρατείναμε καμμιά θητεία. Αντί να καθαιρέσουμε εκλεγμένα όργανα, τους αφήσαμε να τελειώσουν τη θητεία τους εκεί όπου δεν την είχαν εξαντλήσει, αυτοί οι οποίοι δεν την είχαν εξαντλήσει. Αυτό το κάναμε διότι αυτή είναι η πεμπτουσία της δημοκρατίας. Όμως, τους υποχρεώσαμε το υπόλοιπο της θητείας τους να το εξαντλήσουν μέσα στο πλαίσιο του νέου νόμου. Δεν αλλάξαμε τίποτα άλλο, ούτε αλλάξαμε ούτε αφαιρέσαμε αρμοδιότητες από τα συμβούλια των ιδρυμάτων, όπως κάποιοι ισχυρίζονται.<br />Αυτό που ήθελα επίσης να πω είναι ότι η μεταρρύθμιση στην ανώτατη εκπαίδευση δεν ολοκληρώνεται με αυτό και ούτε ολοκληρώθηκε με αυτό. Προχωρήσαμε στην αξιολόγηση όλων των ιδρυμάτων.<br />Είμαι σε θέση σήμερα να σας πω ότι η Αρχή Διασφάλισης της Ποιότητας στην Ανώτατη Εκπαίδευση  ολοκλήρωσε την εσωτερική και εξωτερική αξιολόγηση όλων των ιδρυμάτων, που είναι κάτι πολύ σημαντικό.<br />Παρενθετικά να πω, δίνοντας το μήνυμα και στους συναδέλφους της δευτεροβάθμιας εκπαίδευσης, ότι η αξιολόγηση δεν γίνεται ούτε για να τιμωρήσουμε ούτε για να απολύσουμε. Γίνεται για να αποσαφηνίσουμε, να διερευνήσουμε ποια είναι τα προβλήματα, ώστε να μπορέσουμε να τα διορθώσουμε για να αναβαθμίσουμε το εκπαιδευτικό μας σύστημα. Αυτό θα συμβεί και στη δευτεροβάθμια εκπαίδευση. Και κακώς κάποιοι συνδικαλιστές εκφοβίζουν τους εκπαιδευτικούς μας με την απειλή ότι η αξιολόγηση σημαίνει απολύσεις. Η αξιολόγηση είναι μία αναγκαία διαδικασία για τη βελτίωση του εκπαιδευτικού μας συστήματος. <br /> <br />Επίσης, με το σχέδιο «Αθηνά» προχωρήσαμε στη συγχώνευση τμημάτων και ιδρυμάτων με όλες τις ατέλειες -αν θέλετε- ενός τέτοιου πρωτόγνωρου εγχειρήματος για να μπορέσουμε να έχουμε ισχυρότερα τμήματα, ισχυρότερα ιδρύματα. <br />Τώρα, κάθε νέος νόμος, όπως ένας νόμος πλαίσιο, στην εφαρμογή του προφανώς θα αντιμετωπίσει δυσχέρειες και θα εμφανιστούν τριβές, ιδιαίτερα μετά την εισαγωγή ενός νέου διοικητικού οργάνου, όπως αυτό των συμβουλίων. Όμως, σήμερα παρατηρούμε ότι στην επικράτεια, στην πλειοψηφία των ιδρυμάτων, η σχέση συμβουλίων-πρυτανικών αρχών είναι αρμονικές. Σε δύο, τρία ιδρύματα υπάρχουν ορισμένες τριβές και προβλήματα τα οποία θα λύσουμε. Μάλιστα, έχω πάρει την πρωτοβουλία να κάνουμε μία κοινή συνεδρίαση, η Σύνοδος των Πρυτάνεων με τη Σύνοδο των Προέδρων των Συμβουλίων, ούτως ώστε να μπορέσουμε να συζητήσουμε και να αμβλύνουμε τις όποιες δυσχέρειες ή τα όποια προβλήματα έχουν προκύψει στη διαδικασία. <br /> <br />Από εκεί και πέρα, όταν υπάρχουν ασάφειες, γιατί κάθε νόμος μπορεί να εμπεριέχει μία ασάφεια -θα μας το επιβεβαιώσουν εδώ οι έγκριτοι νομικοί, ο Υπουργός Δικαιοσύνης- δεν πρόκειται να αυθαιρετήσουμε. Θα ρωτήσουμε τον αρμόδιο φορέα, τον αρμόδιο θεσμό, δηλαδή το Νομικό Συμβούλιο του Κράτους, να μας ερμηνεύσει το γράμμα και το πνεύμα του νόμου και να δούμε αν μπορούν να γίνουν διορθωτικές κινήσεις. <br />Μία τέτοια κίνηση είναι αυτή που αναφέρατε. Δηλαδή ενώ ο νομοθέτης προβλέπει ότι για την αναρρίχηση ή για την ανάληψη ενός διοικητικού αξιώματος, όπως αυτό του πρυτάνεως ή του κοσμήτορα, πρέπει να υπάρχει μια τετραετία πριν τη συνταξιοδότηση -όσο δηλαδή είναι το χρονικό διάστημα της άσκησης αυτού του αξιώματος- κάτι αντίστοιχο προβλέπεται για αυτούς που έρχονται με ανοιχτή πρόσκληση από το εξωτερικό για να καταλάβουν μία θέση πρυτάνεως. <br />Αυτό πρέπει να το δούμε. Μπορεί να μας πει το Νομικό Συμβούλιο του Κράτους εάν πρέπει να έχουμε διαφορετική μεταχείριση ανάλογα με το νομικό πλαίσιο που διέπει την κάθε χώρα ή αν πρέπει να ακολουθούμε μια ενιαία -αν θέλετε- μεταχείριση και για τους δύο. <br />Όμως, αυτά είναι, αν θέλετε, ασάφειες οι οποίες λύνονται μέσα από τη γνωμοδότηση του Νομικού Συμβουλίου του Κράτους.</speech><speech by="#s90"><from>ΠΡΟΕΔΡΕΥΩΝ</from> Γιατρέ, ήθελα να επιβεβαιώσω ότι το πρώτο νομοθέτημα που ψήφισε η νέα Βουλή που εξελέγη μετά τις εκλογές του Ιουνίου του 2012 ήταν αυτός ο νόμος, να εφαρμοστεί ο προηγούμενος νόμος του 2011 -και το λέω, διότι τότε τύχαινε να είμαι Πρόεδρος της Επιτροπής Μορφωτικών Υποθέσεων- όπως και τα άλλα δύο νομοθετήματα. Ήταν το πρώτο νομοσχέδιο που ψηφίσαμε στη Βουλή το καλοκαίρι του 2012.<br />Κύριε καθηγητά, έχετε τον λόγο.</speech><speech by="#s146"><from> ΔΗΜΗΤΡΙΟΣ ΚΡΕΜΑΣΤΙΝΟΣ</from> Εγώ, κύριε Πρόεδρε, έθεσα τα θέματα όπως ακριβώς τα πιστεύω. Με αυτό θέλω να σας πω ότι τα ίδια θέματα είχα θέσει και στην κ. Διαμαντοπούλου, λέγοντάς της ότι έτσι όπως είναι ο νόμος -και παρά το γεγονός ότι τον ψήφισε σχεδόν όλη η Βουλή- δεν θα λειτουργήσει. Βεβαίως εγώ ψήφισα και την τροπολογία που έφερε ο σημερινός Υπουργός κ. Αρβανιτόπουλος, γιατί πίστευα ότι έτσι θα λειτουργήσει. Μάλιστα, θα ήθελα να πω πως και τότε είπα αυτά που λέω σήμερα, ότι θα πρέπει δηλαδή να απαλλάξουμε τα πανεπιστήμια από τη συναλλαγή η οποία υπάρχει ακόμα, προκειμένου να μπορούν να έρθουν νέοι άνθρωποι στα πανεπιστήμια. Και μιλώ καθαρά ιδεολογικά και χωρίς οποιαδήποτε σκοπιμότητα. Διότι στα πανεπιστήμια έχουμε υπηρετήσει τόσα χρόνια και, εν πάση περιπτώσει, έχουμε και μία υποχρέωση προς τους νέους ανθρώπους που έρχονται. <br />Πρέπει να ανοίξει ο δρόμος, κύριε Υπουργέ, για να μπουν νέοι άνθρωποι στα πανεπιστήμια με όλους τους τρόπους. Και βεβαίως ευχαρίστως να συζητήσουμε αυτό το θέμα, γιατί δεν είναι ο κατάλληλος χώρος αυτή τη στιγμή για να συζητηθούν αυτά τα θέματα. <br />Όμως, το σπουδαιότερο απ’ όλα είναι να μην είναι οι νέοι καθηγητές επιρρεπείς στο να πάρουν διοικητικές θέσεις. Θα πρέπει να αποκτήσουν την πείρα και στο τέλος να την προσφέρουν, διότι εδώ είχαμε φαινόμενα κατά τα οποία ο πρύτανης γινόταν αντιπρύτανης, προκειμένου να υπάρχει στη διοικητική θέση. Πρόκειται για πράγματα τα οποία ξέρετε και δεν χρειάζεται να τα αναπτύξω τώρα εγώ.<br />Άρα, λοιπόν, θα χαρώ πάρα πολύ –και το λέω ειλικρινά- να γίνουν ορισμένες νομοθετικές διευκρινήσεις προς αυτή την κατεύθυνση. Αυτό που προτείνω, δηλαδή, είναι να στηριχθεί με νομοθετικές διευκρινίσεις η δυνατότητα των ανθρώπων που βρίσκονται στο εξωτερικό ή των πιο αξιόλογων που βρίσκονται εδώ να μπορούν -αν είναι ικανοί- να κριθούν και να μπουν στα πανεπιστήμια.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός.</speech><speech by="#s20"><from> ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</from> Κύριε συνάδελφε, εγώ θα συμφωνήσω μαζί σας ότι ένα από τα βασικότερα προβλήματα, τα οποία έπρεπε να αντιμετωπίσουμε, ήταν αυτή η αίσθηση της συναλλαγής, της αδιαφάνειας και το κλίμα διαφθοράς το οποίο επικρατούσε. Νομίζω ότι αυτό επιτεύχθηκε σε ένα μεγάλο βαθμό, υπό την έννοια ότι οι κομματικές παρατάξεις, οι φοιτητικές παρατάξεις δεν εμπλέκονται πλέον στην εκλογή διοικητικών οργάνων. Όμως, αυτό δεν σημαίνει και δεν πρέπει να σημαίνει ότι δεν υπάρχει ένα υγιές φοιτητικό κίνημα, ένα πολιτικοποιημένο φοιτητικό κίνημα, δεδομένου ότι η πολιτική είναι συνδεδεμένη με τη ζωή και δεν μπορούμε να την ξεριζώσουμε από τα πανεπιστήμια. <br />Στο σημείο αυτό, θα ήθελα να πω και κάτι άλλο. Τη μεγαλύτερη ευθύνη γι’ αυτήν τη συναλλαγή δεν την είχαν τα παιδιά, δεν την είχαν οι φοιτητές, αλλά εμείς, οι καθηγητές, αυτοί οι οποίοι εύκολα -και προκειμένου να αναρριχηθούν σε ένα αξίωμα- άρχιζαν ουσιαστικά να υπόσχονται πράγματα, να συναλλάσσονται και να διαφθείρουν τους νέους. <br />Εδώ, λοιπόν, πρέπει να βρούμε μία μέση οδό, ούτως ώστε το φοιτητικό κίνημα να παραμείνει πολιτικοποιημένο, αλλά και αφιερωμένο, αφοσιωμένο στην πραγματική πολιτική –με το «π» κεφαλαίο- και όχι στη συναλλαγή και στο αλισβερίσι που οδηγεί στην ανάληψη διοικητικών θέσεων με υποσχέσεις γι’ αυτούς στο μέλλον. Αυτό είναι το ένα κρατούμενο.<br />Το δεύτερο αφορά το ξερίζωμα της συναλλαγής ανάμεσα στους καθηγητές, κάτι που αποτελεί και τη χειρότερη συναλλαγή. Αυτό, λοιπόν, είναι κάτι που πρέπει να αντιμετωπίσουμε.</speech><speech by="#s146"><from> ΔΗΜΗΤΡΙΟΣ ΚΡΕΜΑΣΤΙΝΟΣ</from> Πράγματι, αυτή είναι η χειρότερη συναλλαγή.</speech><speech by="#s20"><from> ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</from> Στο σημείο αυτό, λοιπόν, θα ήθελα να πω ότι δεν αρκεί μόνο ο νόμος. Αυτό που πρέπει να κάνουμε είναι να αλλάξουμε νοοτροπία, γιατί είναι θέμα κουλτούρας και νοοτροπίας. Ο οποιοσδήποτε νόμος -όσο τέλειος και να είναι- δεν πρόκειται ουσιαστικά να έχει κανένα αποτέλεσμα, αν δεν αλλάξει νοοτροπία και κουλτούρα αυτή η γενιά που βρίσκεται στα πανεπιστήμια. <br />Εν κατακλείδι, θα έλεγα το εξής. Αυτό το οποίο έχει σημασία είναι να δούμε ότι ο νόμος-πλαίσιο που αφορά τη διοικητική αναδιάρθρωση λειτουργεί πια και εμπεριέχει ο ίδιος το στοιχείο της αυτοαξιολόγησης. Μάλιστα, σε ένα-δύο χρόνια, όπως λέει ο ίδιος ο νόμος έχοντας μέσα την πρόνοια, θα γίνει αξιολόγηση του νόμου. <br />Από εκεί κι έπειτα, μια σειρά από πράγματα τα οποία προείπα μας οδηγούν στη βελτίωση των ιδρυμάτων μας, δηλαδή να δούμε πλέον τις μελέτες και τις εκθέσεις αξιολόγησης που έγιναν από την ΑΔΙΠ, να δούμε κάθε τμήμα που πάσχει, τι μπορούμε να βελτιώσουμε σε κάθε τμήμα, σε κάθε ίδρυμα, να προχωρήσουμε σε αυτές τις αναγκαίες βελτιώσεις και βεβαίως να δούμε πώς ολοένα και περισσότερο μπορούμε να έχουμε αυτές τις ρυθμίσεις, ούτως ώστε τα ανώτατα εκπαιδευτικά Ιδρύματά μας να διέπονται από τις βασικές αρχές, αριστεία, εξωστρέφεια, ανταγωνιστικότητα και με αυτό τον τρόπο να μπορέσουμε να διασφαλίσουμε αυτό το δημόσιο αγαθό που λέγεται δωρεάν παιδεία, η οποία ναι μεν κοστίζει, αλλά τουλάχιστον αυτό το κόστος να μην πηγαίνει στράφι.</speech><speech by="#s90"><from>ΠΡΟΕΔΡΕΥΩΝ</from> Πήρατε «άριστα» πάντως και οι δυο σας και για το χρόνο και το επίπεδο και για τη διευκρίνιση σε τόσο σοβαρά θέματα.<br />Συνεχίζουμε με την έβδομη με αριθμό 574/17-2-2014 επίκαιρη ερώτηση πρώτου κύκλου της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Παιδείας και Θρησκευμάτων και Δημόσιας Τάξης και Προστασίας του Πολίτη, σχετικά με την παρέμβαση της Αστυνομίας για την αντιμετώπιση του προβλήματος στα σχολεία της χώρας. <br />Ορίστε, κυρία Κανέλλη, έχετε τον λόγο.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Σας ευχαριστώ, κύριε Πρόεδρε.<br />Κύριε Υπουργέ, είναι ευτύχημα που είναι εδώ και ο Υπουργός Παιδείας. Θα τον παρακαλούσα, εάν δεν του κάνει κόπο, να καθίσει να ακούσει την ερώτηση και ας μην απαντήσει. Και είναι και ευτυχής σύμπτωση που είστε και οι δύο εδώ.<br />Υπάρχει και μία ευρωπαϊκή εκστρατεία για το bullying. Εγώ σήμερα θέλω δεσμεύσεις από εσάς, κύριε Δένδια, κυρίως στη διάψευση του δημοσιεύματος στην «ΕΦΗΜΕΡΙΔΑ ΤΩΝ ΣΥΝΤΑΚΤΩΝ» για το τι έκανε μία καθηγήτρια μετά από το χαρτί-οδηγία, που βγάλατε εσείς προς τους διευθυντές των σχολειών για να ενημερώσουν την Αστυνομία για προβλήματα του σχολείου. Έχετε ένα σκεπτικό μέσα –είδα και την απάντησή σας- να προστατευθούν τα σχολεία από τα ναρκωτικά, από τα εγκλήματα, τα χίλια δυο.<br />Στις δημοκρατίες, όταν είναι υψηλού επιπέδου το εκπαιδευτικό και το κοινωνικό σύστημα, η αστυνομία δεν υπάρχει στα σχολεία, είναι απ’ έξω, δεν μπαίνει μέσα στα σχολεία. Εδώ δεν μιλάτε για να πάει ο Σφακιανάκης να μιλήσει για τον κίνδυνο του διαδικτύου. Ζητάτε από τους διευθυντές να σας ενημερώσουν για ποινικά και άλλα ζητήματα κοινωνικά, όπως είναι τα ναρκωτικά, το ένα ή το άλλο, κατευθείαν στην Αστυνομία; Δηλαδή συμβάλλετε στην επιμονή ο αστυνομικός, όταν έρχεται σε επαφή με το νέο, να παύει να είναι αστυνομικός και να γίνεται μπάτσος! <br />Δεν είναι δημοκρατία να υπάρχει αστυνομικός σχολείου, την ίδια στιγμή που συμβαίνουν στα σχολεία τρία πράγματα πάρα πολύ σημαντικά. Συγχωνεύσεις, πενήντα παιδιά σε κάθε τάξη, δυσκολίες μετακίνησης, μια βαθιά αντιεκπαιδευτική διαδικασία. Δεν θα καθίσω να ασχοληθώ εγώ αυτή τη στιγμή με τα κίνητρα, τα χρήματα, το σύστημα. Διαφωνούμε, μας χωρίζει άβυσσος. <br />Είναι δουλειά του διευθυντή, για να καταλήξει όπως το Κερατσίνι, να στέλνει επτά ονόματα παιδιών που έκαναν κατάληψη; Γιατί, αν δείτε, στην ουσία της –εκπαιδευτικά, πολιτικά, ουσιαστικά, γονεϊκά, εθνικά, πατριωτικά-, έχει νόημα μια κατάληψη όταν το σχολείο είναι ανύπαρκτο από πλευράς παροχής ουσιαστικών εκπαιδευτικών διαδικασιών! Δεν γίνονται όλες οι καταλήψεις για να γίνει bullying. Δεν γίνονται όλες οι καταλήψεις για να γίνουν πάρτι. Η πλειοψηφία των καταλήψεων είναι παιδιά, με το μαχαίρι στο λαιμό, απέναντι σε σχολεία, τα οποία δεν λειτουργούν.<br /><br />Δεν θέλω να αναφερθώ στα συγκεκριμένα παραδείγματα, δεν θέλω να φτάσω στο bullying, που είναι και η ευρωπαϊκή εκστρατεία και υπάρχουν και κονδύλια. Το πραγματικό bullying στα σχολεία γίνεται έξω από το σχολεία. Το εμπόριο των ναρκωτικών βγαίνει απ’ έξω από τα σχολεία και μπαίνει μέσα. Στο σχολείο όταν προκύψει πρόβλημα –είτε bullying είτε ναρκωτικών- είναι δουλειά της εκπαιδευτικής διαδικασίας, του εκπαιδευτικού, των γονιών, των παιδιών των ίδιων, είναι ζήτημα βαθύτερης παιδείας, δεν είναι ζήτημα αστυνομίας. <br />Ο «αστυνομικός της γειτονιάς» δεν μπορεί να μετατραπεί σε «αστυνομικό του σχολείου» για να το προστατεύσει, όπως έχετε επιχειρήσει και στο παρελθόν. Και είναι αυτό το δόγμα, «νόμος και τάξη», ομάδες παραβατικότητας στους δήμους.<br />Έλεος, αυτά δεν είναι δημοκρατική, εκπαιδευτική, ουσιαστική προσέγγιση, δεν είναι παιδαγωγική, είναι παιδονομική! Γιατί να συμβαίνει αυτό την ώρα που αφαιρείτε, για παράδειγμα, σχολικούς φύλακες; <br />Βγάζουμε τους σχολικούς φύλακες από τα σχολεία και βάζουμε αστυνομικό με διαδικασίες που βάζουν τον διευθυντή του σχολείου να τον μετατρέπει σε «μπάτσο», δηλαδή την αρνητική έννοια, τον flic, τον μπάτσο, πείτε τον όπως θέλετε. Όμως, κυκλοφορεί σε όλο το ευρωπαϊκό δεδομένο. Γιατί αυτό το πράγμα; Γιατί; Γιατί πρέπει ο εκπαιδευτικός να βρεθεί στη διαδικασία να κάνει τον ρουφιάνο; Δεν θα πάει στους γονείς; Δεν θα πάει στον σύλλογο; <br />Η διαμαρτυρία της Ανωτάτης Συνομοσπονδίας Γονέων και Μαθητών Ελλάδος, που είναι το ανώτατο όργανο, έχει επισημάνει τη βάση του προβλήματος. Δεν το καταλαβαίνετε ότι δεν βοηθάτε ούτε τα παιδιά ούτε την Αστυνομία, και τις καλύτερες των προθέσεων αν έχετε; Αυτό είναι σε βάρος της κοινωνίας. Φτιάχνετε ένα κομμάτι που το κόβετε στα δύο. Είναι ιδεολογική, πολιτική κατάχρηση εξουσίας. Φτιάχνει παιδιά που θα αντιδρούν, γιατί δεν κατανοούν το βαθύτερο νόημα της παιδείας. Είναι νομιμοποίηση ρουφιάνικης προσέγγισης. Καθηγητής ή διευθυντής σχολείου που δεν έχει συνειδητοποιήσει αν έχει πρόβλημα, αν έχει παραβάτες, αν έχει παιδιά που αντιμετωπίζουν προβλήματα bullying, αν έχει προβλήματα ψυχολογικά, που λιποθυμούν τα παιδιά από την πείνα και δεν είναι σε θέση να το αντιμετωπίσει εκπαιδευτικά και χρειάζεται να ενημερώσει την Αστυνομία και μετά η Αστυνομία αυτόνομα απ’ έξω να κάνει τέτοια δουλειά, τότε έχουμε χάσει τα παιδιά! Τα χάσαμε! Δεν μπορούμε να βάλουμε τα παιδιά στο πηλίκιο του αστυνομικού!</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Ευχαριστώ, κύριε Πρόεδρε. <br />Κυρία συνάδελφε, βλέπω μάλιστα ότι έχουμε και μαθητές στην Αίθουσα και υπ’ αυτήν την έννοια η απάντηση στην ερώτηση έχει και μία σημασία. <br />Λυπάμαι, διότι αυτή η απάντηση δεν μπορεί να είναι μακρά. Θεωρώ ότι τα θέματα που θέτει η αγαπητή κυρία συνάδελφος σε ένα μεγάλο βαθμό έχουν απολύτως απαντηθεί και από τις υπάρχουσες ανακοινώσεις της Ελληνικής Αστυνομίας. Η ερώτηση που μου διατυπώνει είναι τι θα κάνει στην πραγματικότητα το Υπουργείο για την ανάκληση του εγγράφου της από 5-2-2014 του Γενικού Επιθεωρητή Αστυνομίας Νοτίου Ελλάδος. Η απάντηση είναι ότι το Υπουργείο δεν πρόκειται να κάνει απολύτως τίποτα, κυρία συνάδελφε. Το έγγραφο είναι απολύτως νόμιμο και ορθό. <br />Τι θέτει αυτό το έγγραφο; Το έγγραφο αυτό θέτει το πλαίσιο αποστολής της Ελληνικής Αστυνομίας ως προς το συγκεκριμένο θέμα. Σε τίποτα άλλο δεν αναμειγνύεται ούτε πρόκειται να αναμειχθεί η Αστυνομία. Είχατε την καλοσύνη εσείς στην τοποθέτησή σας να θέσετε ορισμένα θέματα τεράστιας χρησιμότητας, όπως την προστασία των παιδιών από το ηλεκτρονικό έγκλημα, το cyber bullying. Αυτά είναι θέματα στα οποία η Ελληνική Αστυνομία έχει την υποχρέωση να προστατέψει τα παιδιά, όπως έχει υποχρέωση να προστατέψει και τους χώρους γύρω από τα σχολεία. Δεν διεκδικεί η Ελληνική Αστυνομία το δικαίωμα να αστυνομεύσει, βεβαίως, την εκπαιδευτική διαδικασία. Αλίμονό μας! <br />Όμως, είναι αλήθεια ότι πρέπει να προστατευθούν και μάλιστα τώρα που δεν υπάρχουν σχολικοί φύλακες, για όποιο λόγο δεν υπάρχουν σχολικοί φύλακες. Προφανώς η ερώτησή σας δεν έχει αυτό το αντικείμενο ούτε είμαι αρμόδιος εγώ να σας απαντήσω. Ότι η Ελληνική Αστυνομία πρέπει να διασφαλίσει τον πέριξ χώρο του σχολείου, ώστε να μη γίνεται εμπόριο ναρκωτικών δεν νομίζω ότι υπάρχει οποιοσδήποτε σε αυτήν την Αίθουσα ο οποίος θα διαφωνήσει. Και ότι θα πρέπει να έχει αυτήν την πληροφόρηση, αν γίνεται κάτι τέτοιο ή αν γίνεται κάτι άλλο. Και σε αυτό δεν νομίζω ότι υπάρχει καμμία αντίρρηση. <br />Όσον αφορά δε το ειδικό θέμα του Κερατσινίου, επιτρέψτε μου σας πω ότι κατ’ αρχάς, υπάρχει έγγραφο του ίδιου του Γυμνασίου Κερατσινίου –είμαι σίγουρος ότι το γνωρίζετε και εσείς- όπως επίσης –ίσως αυτό που δεν έχετε πληροφορηθεί μου επιτρέπετε να σας το πω- υπάρχει ρητή εντολή, κατ’ αρχάς, του εισαγγελέως του Αρείου Πάγου προς τους επιμέρους εισαγγελείς και του εισαγγελέως Πρωτοδικών Πειραιά προς την Ελληνική Αστυνομία. Τι θα έπρεπε δηλαδή να κάνει η Ελληνική Αστυνομία; Να αγνοήσει τη ρητή εισαγγελική παραγγελία και να μην πάει να κάνει τη δουλειά της; <br /><br />Κύριε Πρόεδρε, θα μπορούσα, αν έχετε την καλοσύνη, να έχω ένα λεπτό, για να επεκταθώ πέραν της ερώτησης σε κάτι άλλο, με την ανοχή της αγαπητής κυρίας συναδέλφου;<br />Κυρίες και κύριοι συνάδελφοι, είναι προφανές πως την εποχή της κρίσης και με τα προβλήματα που έχει η χώρα η Αστυνομία πολλές φορές βρίσκεται επί του ορίου και αναγκάζεται να καλύψει γενικότερες ανάγκες του ελληνικού κράτους. Αυτό νομίζω ότι το πράττει με απόλυτη ευσυνειδησία, με μεγάλη επιτυχία. Αυτό φάνηκε από τους δείκτες μείωσης της εγκληματικότητας που ανακοίνωσε η Ελληνική Αστυνομία μόλις προχθές. Είναι εντυπωσιακοί, αν θέλετε, μοναδικοί σε παγκόσμιο επίπεδο, υπό την έννοια ότι υπό συνθήκες μέγιστης οικονομικής κρίσης να έχουμε μείωση της εγκληματικότητας κατά 16%-17% ανά τομέα. Όπως επίσης, ήταν πολύ μεγάλη επιτυχία της Οικονομικής Αστυνομίας η γνωστή ιστορία με τη ΜΚΟ των αγαπητών αυτών κυρίων. <br />Θυμάστε πώς οι ΜΚΟ επροβάλλοντο ως η λύση όλων των προβλημάτων της χώρας; Προς Θεού! Δεν τους βάζουμε όλους στο ίδιο καλάθι, αλλά αποδεικνύεται, εν πάση περιπτώσει, ότι πολλά χρήματα, το υστέρημα του Έλληνα φορολογούμενου, αντί να βοηθούν συνανθρώπους μας –που αυτό θα ήταν κατανοητό- πηγαίνουν σε τσέπες επιτηδείων. <br />Θα ήθελα, λοιπόν, να πω ότι η Αστυνομία κάνει ό,τι μπορεί, καλύπτει ό,τι μπορεί. Από εκεί και πέρα, στη δευτερολογία μου θα μου επιτρέψει η κυρία συνάδελφος να θέσω και ορισμένα άλλα μικρά ζητήματα ή μεγάλα ζητήματα για το μέλλον της Αστυνομίας και πώς μπορεί από εδώ και πέρα να υπηρετήσει την κοινωνία. Και θα ήθελα να πω ότι θα πρέπει να έχουμε υπ’ όψιν μας πως το υπάρχον μοντέλο αστυνόμευσης έχει εξαντλήσει τη δυνατότητά του. Με απόλυτη εξάντληση των υπαρχόντων ανθρωπίνων και υλικών πόρων ό,τι είχε να προσφέρει, το πρόσφερε. Εάν θέλουμε συνέχιση της βελτίωσης της κατάστασης, θα πρέπει να κινηθούμε προς ένα άλλο μοντέλο. Θα μου επιτρέψετε να πω δύο κουβέντες στη δευτερολογία μου.</speech><speech by="#s90"><from>ΠΡΟΕΔΡΕΥΩΝ</from> Κυρία Κανέλλη, έχετε τον λόγο.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Θα είμαι σαφής. Μην το πάρετε πίσω. Απλώς θα ισχυροποιήσετε την πολιτική. Και θα σας εξηγήσω τι εννοώ. Και θα σας απαντήσω και για το Κερατσίνι.<br />Είναι άλλο πράγμα ένας εκπαιδευτικός, ένας διευθυντής σχολείου, να αντιμετωπίζει ποινικά προβλήματα μέσα στο σχολείο και σε συνεννόηση -από την ώρα που αφορά σε παιδιά- με παιδιά να προσφύγει στην Αστυνομία και είναι άλλο πράγμα η Αστυνομία να στέλνει έγγραφο στους διευθυντές για να της κοινοποιήσουν –χωρίς να μπορείτε να το αποκλείσετε αυτό, όποια καλή πρόθεση και να έχετε- την ονοματολογία και αυτό να διευρύνεται στην έννοια της παραβατικότητας, ακόμα και για ιδεολογικού ή άλλου τύπου κινητοποιήσεις των ίδιων των μαθητών για τα προβλήματα του σχολείου τους, συκοφαντώντας ακόμα και την έννοια «κατάληψη». <br />Αναφερθήκατε στις ΜΚΟ και στους σχολικούς φύλακες και μου είπατε ότι δεν μπορείτε να απαντήσετε. Εγώ αυτήν τη στιγμή δεν τα βάζω με την Αστυνομία. Τα βάζω με την πολιτική, η οποία χρησιμοποιεί την Αστυνομία εναντίον του ίδιου της του εαυτού μέσα στο σχολείο, βαθύτατα αντιεκπαιδευτικά. Δεν τα βάζω εγώ με την Αστυνομία και τον αστυνομικό αυτόν καθ’ αυτόν. Εντολή πήρε. Να συλλέξουν στοιχεία για αστυνομικού τύπου ζητήματα εντός του σχολείου; Γιατί αλλιώς, γιατί πάει στο διευθυντή; Εάν είναι εκτός του σχολείου, δεν είναι αρμοδιότητας του διευθυντή. Και αλίμονο εάν δεν το έχει κάνει από μόνος του. Να πάρει, δηλαδή, την αστυνομία και να πει: «Έξω έχω είκοσι εμπόρους και δέκα επεισόδια bullying. Και παρ’ ότι είναι έξω από το σχολείο, αφορά μαθητές μου, ελάτε να βοηθήσετε». <br />Δεν είναι το ίδιο πράγμα. Τους στέλνετε εσείς να φακελώσουν, να καταγράψουν προβλήματα από τη διαδικασία την εντός του σχολείου έξω, για να το διευκρινίσουμε. <br />Έρχομαι στο περιστατικό του Κερατσινίου. Μου λέτε ότι παρενέβη η Εισαγγελία. Αυτοί οι πέντε μαθητές, που εκλήθησαν από τους επτά, εκλήθησαν από αστυνομικές πληροφορίες ή μετά από ειδοποίηση του διευθυντή; Γιατί είναι άλλο πράγμα. Εάν ο διευθυντής είχε πρόβλημα, ας έκανε μήνυση στους μαθητές του. Είναι ανήλικοι, να πάνε στα δικαστήρια, κανονικά. Έγινε έτσι; Δεν έγινε έτσι. <br />Ειδοποίησαν, προσεκλήθησαν και κοιτάξτε να δείτε τι μπορεί να ξεκινήσει από μία τέτοια διαδικασία. Το ερωτηματολόγιο, όταν πήγαν και εμφανίστηκαν τα παιδιά στη ΓΑΔΑ, ξέρετε ποιο ήταν; «Τι πολιτικές πεποιθήσεις έχουν οι γονείς σου, τι ψηφίζεις, τι γνώμη έχεις για τις καταλήψεις» και πάει λέγοντας. Ε, δεν θα κουνηθεί τίποτα!<br />Άκουγα πριν τον Υπουργό Παιδείας να απαντάει στον κ. Κρεμαστινό και να λέει: «τα πανεπιστήμια πρέπει να γίνουν έτσι, να γίνουν αλλιώς». Αυτά για να γίνουν χρειάζονται ανοιχτές διαδικασίες, συζήτηση, ζυμώσεις, να προάγεται η πνευματική ζωή, να μην υπάρχουν ταμπού τέτοιου τύπου. Γιατί η ακαδημαϊκή παιδεία αρχίζει από το νηπιαγωγείο. Από το νηπιαγωγείο ξεκινάει. Αυτό γιατί να μην είναι υπόθεση των δασκάλων, των γονιών, των συλλόγων γονέων και να είναι υπόθεση σήματος της Αστυνομίας προς το διευθυντή «ειδοποίησέ με τι προβληματικά παιδιά έχεις μέσα στο σχολείο;». Πού το βρίσκετε το εκπαιδευτικό και το αμυντικό σ’ αυτήν τη διαδικασία; Το «νόμος και τάξη» εμφανίζεται έτσι να λειτουργεί εναντίον των παιδιών. <br />Εδώ έχουμε ανθρώπους, οι οποίοι τσάκισαν παιδιά στο ξύλο. Τα χαρακώσανε στα μούτρα έξω από τα σχολεία. Και αυτό δεν ήταν μέσα στο σχολείο. Ήταν έξω από το σχολείο. Και η Αστυνομία δεν βρήκε άκρη και δεν συνέλαβε ποτέ κανέναν. Θα έβρισκε τις πληροφορίες από το ρουφιανιλίκι μέσα στο σχολείο; Χθες αυτοκτόνησε παιδί. Το είπε στους φίλους του και δεν ειδοποιήθηκε. <br />Για να δεθεί, λοιπόν, μια κοινωνία ουσιαστικά δεν χρειάζεται αστυνόμευση. Χρειάζεται εκείνη την αναβάθμιση την εκπαιδευτική, την ουσιαστική, όπου ο αστυνομικός θα περιττεύει στις ανθρώπινες σχέσεις και στην εκπαιδευτική διαδικασία. Καμμία αστυνομία δεν σταμάτησε ούτε τους πυροβολισμούς μέσα στα σχολεία ούτε τους φόνους ούτε τίποτα. Η πολιτική η εκπαιδευτική και η οικονομική και η ουσιαστική και η κοινωνική είναι αυτή που τα φέρνει έτσι τα παιδιά. <br />Τι περιμένετε, όταν στοιβάζονται σαράντα πέντε και πενήντα παιδιά σε μία τάξη; Γιατί αυτό συμβαίνει στην πραγματικότητα. Όταν έχετε σχολικά συγκροτήματα, τα οποία μοιάζουν με στρατόπεδα συγκέντρωσης με πεντακόσια και οκτακόσια παιδιά, με σπαστά ωράρια, με γονείς που δεν είναι καν στα σπίτια τους γιατί δεν έχουν δουλειά, είναι άνεργοι, ψάχνουν, ο ένας δουλεύει το πρωί, ο άλλος το μεσημέρι, ο άλλος το βράδυ, πώς θα γίνει αυτό το πράγμα;</speech><speech by="#s90"><from>ΠΡΟΕΔΡΕΥΩΝ</from> Ολοκληρώστε παρακαλώ.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ναι, εξέλειπε το έργο της Ελληνικής Αστυνομίας, όπως είναι μέχρι σήμερα. Σωστό. Αλλά τι θα γίνει; Θα αντικαταστήσει τον σχολικό φύλακα, τον παιδονόμο, τον γονιό και τον ελλιπή εκπαιδευτικό ένας αστυνομικός, ο οποίος θα πάρει σε μορφή pdf πληροφορίες από τον διευθυντή του σχολείου, ο οποίος πρέπει να απαντήσει στην Αστυνομία, φακελώνοντας τα παιδιά με βάση την κάθε μορφής κινητοποίηση που μπορεί να κάνουν τα παιδιά αύριο το πρωί; <br />Κατ’ αυτήν την έννοια, θα βάλετε ιδιωτική αστυνομία στα ιδιωτικά σχολεία και στα δημόσια σχολεία τον αστυνομικό να πάρει στοιχεία. Τι θα κάνετε; Με σεκιουριτάδες παιδεία και γράμματα δεν μαθαίνονται. <br /><br />Επειδή αναφερθήκατε στις ΜΚΟ –και τελειώνω αμέσως- ακούστε, οι ΜΚΟ τραβούν πολύ εύκολα την προσοχή όταν αφορούν σε μεγάλα ποσά φανερά κι όταν αφορούν και στρατιωτική ένστολη διαδικασία, μιας και μιλάμε για την Αστυνομία. Αυτήν τη στιγμή, αυτή η Κυβέρνηση και αυτή η Ευρώπη εγκρίνει δουλεμπορικές ΜΚΟ που παίρνουν ως νταβατζήδες 5% για να βρίσκουν δουλειά σε ανθρώπους.</speech><speech by="#s90"><from>ΠΡΟΕΔΡΕΥΩΝ</from> Ολοκληρώστε παρακαλώ.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Με αυτές τις ΜΚΟ να μου πείτε τι θα κάνετε, γιατί στο τέλος θα καταλήξετε για να αλλάξετε το έργο της Αστυνομίας, να φτιάξετε και μία ΜΚΟ των φίλων της Αστυνομίας και μετά θα φτιαχτεί και μία ΜΚΟ των φίλων των εκπαιδευτικών και μία ΜΚΟ των παιδιών με ειδική παραβατικότητα και διά των ΜΚΟ θα ξαναρχίσει η εφαρμογή μίας βρώμικης πολιτικής, ενδεχομένως μη εξυπηρετώντας καλές προθέσεις.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Κύριε Πρόεδρε θα ζητήσω την ανοχή σας για μία μικρή υπέρβαση του χρόνου και της αγαπητής κυρίας συναδέλφου. <br />Νομίζω για το Κερατσίνι είπα αυτό που είχα να πω και επαναλαμβάνω αυτό που μου ψιθυρίζει και ο αγαπητός συνάδελφος κ. Αρβανιτόπουλος ότι οι σχολικές αίθουσες στην Ελλάδα δεν έχουν άνω των είκοσι εννιά μαθητών…</speech><speech by="#s20"><from> ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</from> Στη χειρότερη περίπτωση.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> …στη χειρότερη μάλιστα των περιπτώσεων, όπως τον ακούτε να λέει. <br />Αυτό το οποίο ζητήθηκε από το Γυμνάσιο Κερατσινίου είναι η εποπτεία του χώρου κι έχω το έγγραφο εδώ. Όσον αφορά το θέμα της διερεύνησης προκαταρτικής εξέτασης, αυτή είναι η ρητή εισαγγελική εντολή. Χαρακτηρίζει προφανώς παράνομη πράξη την κατάληψη στο σχολείο και νομίζω ότι συμφωνούμε όλοι σε αυτό. Από εκεί και πέρα ο εισαγγελέας δίνει εντολή ανεύρεσης των υπευθύνων. Νομίζω ότι η υποχρέωση η οποία υπήρχε ήταν να εκτελεστεί εισαγγελική εντολή.<br />Επειδή είχατε κι εσείς την καλοσύνη να γενικεύσετε λίγο για την Αστυνομία, εδώ πρέπει να πούμε δύο πράγματα. Το υπάρχον μοντέλο –και θα επιστρέψω σε αυτό της αστυνόμευσης- έχει εκμετρήσει το ζην. Θα σας πω ορισμένους αριθμούς, για να καταλάβετε τι συζητάμε. Αυτήν τη στιγμή στα επιτελεία, σε επιτελικές θέσεις και όχι σε γραφειοκρατικές θέσεις, υπηρετούν περίπου τέσσερις χιλιάδες Έλληνες αστυνομικοί, για την ακρίβεια τρεις χιλιάδες οκτακόσιοι ενενήντα ένας. Περίπου ένας στους έντεκα αστυνομικούς υπηρετεί σε επιτελείο. Ακόμα και το γερμανικό επιτελείο στις δόξες του τέτοια αναλογία δεν είχε.<br />Συνολικά στην Ελλάδα έχουμε μία ασφάλεια, η οποία μόνο ως ασφάλεια κι όχι στις κοινές επιχειρήσεις, προσεγγίζει τα εννιά χιλιάδες άτομα. Απίστευτος αριθμός! Έχουμε περίπου τον καλύτερο μέσο όρο αναλογίας πολίτη προς αστυνομικό στην Ευρωπαϊκή Ένωση, έναν προς εκατόν ενενήντα, όταν ένας αποδεκτός ευρωπαϊκός μέσος όρος είναι ένας προς τετρακόσιους πενήντα. <br />Τι θέλω να πω με αυτό; Υπάρχει μία πάρα πολύ μεγάλη ομάδα ανθρώπων, ένα τεράστιο απόθεμα ανθρωπίνων πόρων, το οποίο δεν αξιοποιείται, που το υπάρχον σύστημα το έχει περιορίσει σε άχρηστες εργασίες, οι οποίες επιβραδύνουν το αστυνομικό έργο. Επιβραδύνουν την υπηρεσία στην κοινωνία.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ή μόνο στα ΜΑΤ, σε τίποτα άλλο.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Αυτό το οποίο επιχειρείται με το νομοθέτημα, το οποίο συζητείται στην Επιτροπή Δημόσιας Διοίκησης, είναι ακριβώς να αλλάξει αυτή η πραγματικότητα, να αλλάξει το οργανόγραμμα της Αστυνομίας, να καταργηθούν δεκάδες επιτελεία ανά την επικράτεια και να βγει ο αστυνομικός στον δρόμο, όπως λέγεται, να υπηρετήσει τον Έλληνα πολίτη. Δεν είναι ανώδυνη αυτή η προσπάθεια. Αντιμετωπίζει τη σκληρότατη αντίδραση ενός κομματιού -πρέπει να το πω αυτό, ενός κομματιού κι όχι του συνόλου- του αστυνομικού συνδικαλισμού.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Γι’ αυτό συμφωνούμε στο να μην κάνει τον ντετέκτιβ ο διευθυντής του σχολείου.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Ένα πράγμα, λοιπόν, είναι απαραίτητο: να εγκρίνει η Βουλή αυτήν τη μεταρρύθμιση για να μπορέσει η κοινωνία να απολαύσει τους καρπούς μιας άλλης αστυνομίας, μιας σύγχρονης ευρωπαϊκής αστυνομίας.<br />Καταλήγω λέγοντάς σας ότι το υπάρχον μοντέλο, όσο κι αν αυτό το διάστημα των δεκαοκτώ μηνών «τεντώσαμε» τις δυνατότητές του, έχει εκμετρήσει το ζην. Δεν μπορούμε να περιμένουμε περαιτέρω βελτιώσεις στην αστυνόμευση, στη ζωή του πολίτη, στην καθημερινότητα από το μοντέλο που έχουμε σήμερα.<br />Σας ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε τον κύριο Υπουργό.<br />Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής των Ελλήνων, δεκαπέντε μαθήτριες και μαθητές και ένας εκπαιδευτικός από το 14ο Δημοτικό Σχολείο Αγίου Δημητρίου.<br />Η Βουλή τούς καλωσορίζει.<br /><br />Θα συζητηθεί η πέμπτη με αριθμό 567/17-2-2014 επίκαιρη ερώτηση πρώτου κύκλου του Βουλευτή Λαρίσης του Λαϊκού Συνδέσμου – Χρυσή Αυγή κ. Χρυσοβαλάντη Αλεξόπουλου προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων για την αυξητική τάση των απαγωγών.<br />Ορίστε, κύριε συνάδελφε, έχετε τον λόγο.</speech><speech by="#s8"><from> ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ</from> Ευχαριστώ, κύριε Πρόεδρε.<br />Κάνοντας μία μικρή εισαγωγή, θα ήθελα να ευχαριστήσω τον θεό που άκουσα εκπρόσωπο του Κομμουνιστικού Κόμματος να μιλάει για τις καταλήψεις και για την αστυνόμευση στα σχολεία και θεωρητικά να υποστηρίζει εν ολίγοις ότι οι καταλήψεις και οι άλλες δραστηριότητες στα σχολεία είναι νόμιμες και ότι οι μαθητές διώκονται για τα πολιτικά τους φρονήματα. Έχω απορία τι θα μας έλεγε για το τι γινόταν επί εποχής κομμουνισμού στο Σοβιέτ, αν μπορούσαν να γίνουν καταλήψεις και αν μπορούσε η αστυνομία να επιτελέσει το έργο της. Θα ήταν ενδιαφέρον να μάθουμε αν εκεί υπήρχε η εν λόγω «δημοκρατία». <br />Θα περάσω τώρα στο θέμα μας. Κύριε Υπουργέ, παρακολούθησα τις προηγούμενες μέρες ένα πολύ αναλυτικό και ενδιαφέρον ρεπορτάζ που έγινε σχετικά με απαγωγές επιχειρηματιών στην Ελλάδα. Εκεί είδα τι τεχνολογία χρησιμοποιούν οι εν λόγω απαγωγείς, πόσο οργανωμένοι και πόσο πολύ πιο μπροστά από τις διωκτικές αρχές είναι. Είδα με ενδιαφέρον τον πατέρα ενός από τα θύματα ο οποίος περιέγραφε με αγωνία το τι πέρασε σχεδόν έναν μήνα και το πώς μπόρεσαν και ξέφυγαν οι δράστες. Τελικά πήραν τα λύτρα. Είδα το τι βίωσε αυτός ο άνθρωπος. Είπε ότι οι δράστες ήξεραν σε πόση ώρα μπορεί να εντοπιστούν μέσω της κινητής τηλεφωνίας και άλλαζαν συνεχώς μέρη και τηλέφωνα. Τώρα τελευταία έγινε μία απόπειρα απαγωγής όπου το παρ’ ολίγον θύμα είχε κάνει κάποια σεμινάρια για την αντιμετώπιση ενός τέτοιου περιστατικού. Τελικά οι δράστες δεν μπόρεσαν να πραγματοποιήσουν την απαγωγή και το θύμα διέφυγε.<br />Υπάρχει, λοιπόν, μία αυξανόμενη τάση αυτού του φαινομένου που μπορεί να περάσει και σε άλλες κοινωνικές τάξεις. Δεν είναι μόνο οι εφοπλιστές ή κάποιοι επιχειρηματίες που έχουν τα λύτρα. Είναι ραγδαία η αύξηση που παρουσιάζει το οργανωμένο έγκλημα και μετά τη λαθρομετανάστευση. Ενημερώθηκα ότι ανάλογο πρόβλημα είχε και η Ιταλία, η οποία με κάποιους νόμους ανέστειλε αυτές τις δράσεις που γίνονταν, όταν κάποιες ακροαριστερές τρομοκρατικές οργανώσεις είχαν απαγάγει πολίτες και μέλη της μαφίας.<br />Τι ανάλογο προτίθεται να κάνει το ελληνικό κράτος ή το Υπουργείο Δικαιοσύνης, ώστε να υπάρχει μείωση έως εξαφάνιση αυτού του φαινομένου; <br />Σας ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Ο κύριος Υπουργός έχει τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ευχαριστώ, κύριε Πρόεδρε.<br />Κύριε Αλεξόπουλε, έχετε δίκιο. Πράγματι, έτσι είναι τα πράγματα. Δυστυχώς το έγκλημα οργανώνεται και χρησιμοποιεί νέες μεθόδους και σύγχρονα μέσα και είναι υποχρέωση της πολιτείας να το αντιμετωπίσει σ’ όλες τις μορφές του.<br />Το ζήτημα της απαγωγής προσώπου με σκοπό το κέρδος αντιμετωπίζεται στην ελληνική ποινική νομοθεσία με σωρεία διατάξεων. Οι πιο συγκεκριμένες διατάξεις είναι η αρπαγή, γενικώς, στο άρθρο 322 του Ποινικού Κώδικα, η αρπαγή ανηλίκων στο άρθρο 324 και η παράνομη κατακράτηση. Αυτά, βέβαια, μπορεί να συνδυαστούν πολλές φορές και με το άρθρο 187Α΄ του Ποινικού Κώδικα. <br />Στατιστικά στοιχεία για το ζήτημα αυτό μπορούμε να λάβουμε τόσο από τις διωκτικές αρχές όσο και από τις δικαστικές αρχές, σύμφωνα με τις αποφάσεις οι οποίες εκδίδονται. Τα δύο αυτά στατιστικά στοιχεία δεν ταυτίζονται απόλυτα, γιατί δεν οδηγούνται όλα στο δικαστήριο. Όταν δεν υπάρχουν ενδείξεις ή καταγγελίες μπορεί να μπαίνουν στο αρχείο. <br />Δυστυχώς και δεδομένου του ότι η ερώτησή σας κοινοποιήθηκε στο Υπουργείο τη Δευτέρα το μεσημέρι, δηλαδή μιάμιση μέρα πριν, θα καταθέσω στα Πρακτικά τα στοιχεία που μπορούμε να επικαλεστούμε από τις δράσεις απαγωγών με σκοπό τα λύτρα από το 1994 έως το 2013. Είναι διακόσιες πενήντα οκτώ και υπάρχουν ανά κατηγορία, κατ’ έτος, όλο αυτό το χρονικό διάστημα. <br />.<br />Όσον αφορά τις δικαστικές αποφάσεις και διώξεις έχουμε κάνει αλληλογραφία. Δεν ήταν δυνατόν σε μιάμιση μέρα να συλλέξουμε τα στοιχεία. Μόλις έρθουν θα σας τα αποστείλουμε. Ήδη έχουμε απαντήσεις από τις περισσότερες εισαγγελίες, αλλά δεν έχουμε ολοκληρώσει το έργο αυτό. Από τις μέχρι τώρα, όμως, απαντήσεις που έχουμε πάρει προκύπτει ότι οι περισσότερες εκκρεμείς ή περαιωθείσες υποθέσεις αφορούν το αδίκημα της αρπαγής ανηλίκων. Στον πίνακα φαίνονται λίγα στοιχεία. Όμως, με μια πρόχειρη ματιά στα λίγα στοιχεία που έχουμε πάρει διαπιστώνουμε ότι αφορούν αρπαγές ανηλίκων και συνήθως αυτές οι αρπαγές ανηλίκων σχετίζονται με ενδοοικογενειακές έριδες, δηλαδή χωρίζουν οι γονείς, δεν επιτρέπεται στο παιδί να επικοινωνεί με τον άλλον γονέα, γίνεται παρακράτηση του παιδιού κ.λπ.<br />Όσον αφορά την τροποποίηση του νομοθετικού πλαισίου –απαντώ στη δεύτερη ερώτησή σας- αυτό έχει τεθεί στην επιτροπή η οποία επεξεργάζεται την τροποποίηση του Ποινικού Κώδικα. Πρόεδρος της επιτροπής είναι ο επίτιμος εισαγγελέας του Αρείου Πάγου κ. Μαρκής και έχουν τεθεί τα ζητήματα αυτά, ούτως ώστε να δούμε πώς θα μπορέσει να αυστηροποιηθεί το όλο σύστημα. Πάντως σας λέω ότι περιπτώσεις τέτοιες καταδικασθέντων ή υποδίκων θα οδηγούνται στη φυλακή υψίστης ασφαλείας την οποία σκοπεύουμε να οργανώσουμε σε πολύ σύντομο χρονικό διάστημα. <br />Η κατάθεση του νέου Ποινικού Κώδικα πιστεύω ότι θα γίνει μέσα στον Απρίλιο και έτσι θα δοθεί η ευκαιρία να τεθεί σε διαβούλευση και θα ακούσουμε τις απόψεις όλων των αρμόδιων φορέων. Αυτά όσον αφορά το δεύτερο ερώτημα για την ποινική μεταχείριση. <br />Σας ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο.</speech><speech by="#s8"><from> ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ</from> Κύριε Υπουργέ, από ό,τι κατάλαβα ακόμα είστε σε ένα προσχέδιο και δεν έχετε αποφασίσει οριστικά. Εγώ θα μπορούσα να σας πω δυο-τρία πραγματάκια.<br />Η Ιταλία, για παράδειγμα, εφαρμόζει ένα άλλο σύστημα, που είναι το «πάγωμα» των λογαριασμών των θυμάτων. Είναι ανασταλτικός ο παράγοντας αυτός ως προς τις απαγωγές. Ένα δεύτερο αφορά όσους κατάφεραν έστω και με άλλους τρόπους να πάρουν τα λύτρα από τις οικογένειες. Γιατί όταν απειλείται μία οικογένεια ή ένα θύμα, θα ψάξει και άλλους τρόπους να βρει. Εκεί, λοιπόν, προβλέπει δύο πράγματα. Πρώτον, την ισόβια κάθειρξη -δις σχεδόν, γιατί όταν λέει η Ιταλία «ισόβια κάθειρξη» εννοεί ισόβια κάθειρξη. Και κάνει επίσης και το εξής: Όσοι επιστρέψουν τα λύτρα έχουν μία μείωση της ποινής αυτής, καθώς και όσοι «καταδώσουν» τους συνεργάτες τους. Γιατί εδώ υπάρχουν υποθέσεις που δεν έχουν βρεθεί οι υπόλοιποι ποιοι είναι και συμβαίνει κάποιος ο οποίος είναι στη φυλακή να μην έχει επιστρέψει τα λύτρα στην Ελλάδα –και μιλάμε για πολλά λεφτά- και να λέει «θα κάνω υπομονή δέκα-δώδεκα χρόνια, θα βγω και θα είμαι μια χαρά». <br />Ας μπει κάποια φραγή, λοιπόν, και να λέμε ότι «με την επιστροφή των λύτρων θα μπορέσεις να έχεις μια μειωμένη ποινή, αλλιώς θα καθίσεις μέσα στη φυλακή για όλη σου τη ζωή και, δεύτερον, πρέπει να μας πεις και ποιοι άλλοι ήταν οι συνεργάτες σου».<br />Είναι σημαντικό κι αυτό. Είναι τρεις βασικές αρχές που πιστεύω ότι πρέπει να λάβουμε υπ’ όψιν σε ένα καινούργιο νομοθετικό πλαίσιο, το οποίο θα λύσει το πρόβλημα.<br />Ευχαριστώ, κύριε Υπουργέ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν έχω, κύριε Πρόεδρε, να προσθέσω πολλά. Είναι σωστές οι παρατηρήσεις του συναδέλφου. Πάντως η επιτροπή επεξεργάζεται και άλλα ευρωπαϊκά συστήματα εκτός από το ιταλικό, καθώς και το θέμα της ποινικής συνδιαλλαγής, δηλαδή πώς θα μπορούμε όταν θα ομολογείται η πράξη να υπάρχει μια καλύτερη αντιμετώπιση. Όλα αυτά είναι υπ’ όψιν της επιτροπής. Φαντάζομαι ότι θα δοθεί η ευκαιρία, μετά τη διαβούλευση, στις αρμόδιες επιτροπές της Βουλής, να ειπωθούν οι παρατηρήσεις, ούτως ώστε να βγει ένα νομοθέτημα το οποίο θα ανταποκρίνεται καλύτερα στην αντεγκληματική πολιτική της πολιτείας.</speech><speech by="#s90"><from>ΠΡΟΕΔΡΕΥΩΝ</from> Ευχαριστώ, κύριε Υπουργέ.<br />Η δεύτερη με αριθμό 569/17-2-2014 επίκαιρη ερώτηση πρώτου κύκλου της Βουλευτού Χαλκιδικής του Συνασπισμού Ριζοσπαστικής Αριστεράς κ. Αικατερίνης Ιγγλέζη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατάργηση των Δασικών Υπηρεσιών, δεν θα συζητηθεί λόγω αναρμοδιότητας και διαγράφεται. <br />Η όγδοη με αριθμό 565/17-2-2014 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την καταγραφή των ¨ισχυρισμών υγείας¨ στην ετικέτα των ελληνικών ελαιολάδων, δεν θα συζητηθεί λόγω κωλύματος του κυρίου Υπουργού και διαγράφεται.<br />Η πρώτη με αριθμό 564/17-2-2014 επίκαιρη ερώτηση δεύτερου κύκλου του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τους Υπουργούς Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής, σχετικά με την κατασκευή της εθνικής οδού Βυτίνας-Αρχαίας Ολυμπίας και της παράκαμψης Λαγκαδίων, δεν θα συζητηθεί λόγω κωλύματος του κυρίου Υπουργού και διαγράφεται.<br />Η δεύτερη με αριθμό 570/17-2-2014 επίκαιρη ερώτηση δεύτερου κύκλου της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς κ. Ευαγγελίας Αμμανατίδου - Πασχαλίδου προς τον Υπουργό Υποδομών, Μεταφορών και Δικτύων, σχετικά με το έργο της «Υποθαλάσσιας Αρτηρίας Θεσσαλονίκης», δεν θα συζητηθεί λόγω κωλύματος του κυρίου Υπουργού και διαγράφεται.<br />Η τρίτη με αριθμό 560/17-2-2014 επίκαιρη ερώτηση δεύτερου κύκλου του Ε΄ Αντιπροέδρου της Βουλής και Βουλευτή Χαλκιδικής του Πανελλήνιου Σοσιαλιστικού Κινήματος κ. Ιωάννη Δριβελέγκα προς τον Υπουργό Οικονομικών, σχετικά με την ένταξη των κατοίκων του Δ. Διαμερίσματος Ζερβοχωρίων στην αρμοδιότητα της Οικονομικής Υπηρεσίας  Πολυγύρου του Νομού Χαλκιδικής, δεν θα συζητηθεί λόγω κωλύματος του κυρίου Υπουργού και διαγράφεται.<br />Η πέμπτη με αριθμό 572/17-2-2014 επίκαιρη ερώτηση δευτέρου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την άμεση ανάγκη διάθεσης πόρων ή κινήτρων για την εφαρμογή του Σχεδίου Πόλεως Πάτρας μετά από σωρεία αποφάσεων άρσεως των σχετικών απαιτούμενων απαλλοτριώσεων, δεν θα συζητηθεί λόγω κωλύματος του κυρίου Υπουργού.<br />Επίσης, η έκτη με αριθμό 575/17-2-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδος κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την «ακύρωση της σκανδαλώδους φωτογραφικής προκήρυξης για τον ΟΣΔΕ που αλυσοδένει του αγρότες και υπονομεύει τον ΟΠΕΚΕΠΕ», δεν θα συζητηθεί λόγω κωλύματος του κυρίου Υπουργού και διαγράφεται.<br />Έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Κύρωση της Σύμβασης μεταξύ της Ελληνικής Δημοκρατίας και της Δημοκρατίας του Αγίου Μαρίνου για την αποφυγή της Διπλής Φορολογίας αναφορικά με τους φόρους επί του εισοδήματος και επί του κεφαλαίου μετά του προσαρτημένου σ’ αυτήν Πρωτοκόλλου».<br />Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων. <br />Διακόπτουμε για 10΄ λεπτά, για να εισέλθουμε στη συνέχεια στην ειδική ημερήσια διάταξη που αφορά συζήτηση και λήψη απόφασης για αιτήσεις άρσης ασυλίας Βουλευτών. <br /><br /><br /></speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην<br />ΕΙΔΙΚΗ ΗΜΕΡΗΣΙΑ ΔΙΑΤΑΞΗ<br />Συζήτηση και λήψη απόφασης, σύμφωνα με το άρθρο 62 του Συντάγματος και 83 του Κανονισμού της Βουλής για τις αιτήσεις άρσης ασυλίας των Βουλευτών κυρίων Σάββα Αναστασιάδη και Παναγιώτη Καμμένου .<br />Θυμίζω ότι η συζήτηση διεξάγεται με τη διαδικασία του άρθρου 108 παράγραφος 1, εδάφιο β’ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. Ο λόγος δίδεται πάντα, εφόσον ζητηθεί στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης.<br />Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνο εάν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή η δίωξη ή η μήνυση ή η έγκληση υποκρύπτει πολιτική σκοπιμότητα.<br />Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας θα καταρτίζεται ψηφοδέλτιο.<br />Το ψηφοδέλτιο, στο οποίο ο κάθε συνάδελφος θα αναγράφει το όνομά του, την εκλογική του περιφέρεια και την Κοινοβουλευτική Ομάδα όπου ανήκει, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 που απαιτεί φανερή ψηφοφορία. <br />Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα.<br />Η πρώτη υπόθεση αφορά στον συνάδελφο κ. Σάββα Αναστασιάδη. <br />Η δεύτερη και η τρίτη υπόθεση αφορούν στο συνάδελφο κ. Παναγιώτη Καμμένο.<br />Οι λεπτομέρειες και των τριών υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη. <br />Επί της αιτήσεως που αφορά την υπόθεση του κ. Σάββα Αναστασιάδη υπάρχει κάποιος συνάδελφος που ζητά τον λόγο, κατά το άρθρο 108 του Κανονισμού της Βουλής;</speech><speech by="#s13"><from> ΣΑΒΒΑΣ ΑΝΑΣΤΑΣΙΑΔΗΣ</from> Εγώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Ορίστε, κύριε Αναστασιάδη, έχετε τον λόγο για πέντε λεπτά.</speech><speech by="#s13"><from> ΣΑΒΒΑΣ ΑΝΑΣΤΑΣΙΑΔΗΣ</from> Ευχαριστώ, κύριε Πρόεδρε.<br />Κατ’ αρχάς, θα ήθελα για την ιστορία να αναφέρω ότι στα είκοσι χρόνια που ασχολούμαι με τα κοινά, πρώτη φορά παραπέμπομαι και πρώτη φορά ζητείται η άρση της ασυλίας μου.<br />Θέλω να πω λίγες κουβέντες, διότι εκτιμώ ότι το θέμα για το οποίο ζητείται σήμερα η άρση ασυλίας μου είναι αμιγώς πολιτικό και ως τέτοιο πρέπει να αντιμετωπιστεί από τη Βουλή, διότι εάν δεν αντιμετωπιστεί ως τέτοιο, νομίζω ότι θα πάμε σε δρόμους δύσκολους ή θα ξεφύγουμε ως Κοινοβούλιο από την άσκηση των καθηκόντων μας και από τη διαδικασία μας.<br />Ζητείται σήμερα η άρση της ασυλίας μου, γιατί στο πλαίσιο της άσκησης των κοινοβουλευτικών μου καθηκόντων τον Μάρτιο του 2013 ζήτησα να γίνει ενδοομιλικός έλεγχος σε δύο εταιρείες, για τη μία από τις οποίες ο ιδιοκτήτης ζήτησε να υπαχθεί στο άρθρο 99 του Προπτωχευτικού Κώδικα.<br />Πρόκειται για τις εταιρείες «ΚΟΛΙΟΣ» και «ΑΓΝΟ», γαλακτοβιομηχανίες που δραστηριοποιούνται στη Θεσσαλονίκη. Είχα ζητήσει, λοιπόν, με την ερώτησή μου, αλλά και με παρέμβασή μου στην Επιτροπή Οικονομικών, να γίνει ενδοομιλικός έλεγχος στην εταιρεία, διότι υπήρχαν πληροφορίες ότι περιουσιακά στοιχεία της μίας μεταφέρθηκαν στην άλλη εταιρεία και έτσι η εταιρεία ήταν μη κερδοφόρα, είχε δάνεια και υποχρεώσεις, γι’ αυτό και ζητήθηκε η υπαγωγή της στο άρθρο 99.<br />Βεβαίως, ο έλεγχος αυτός ποτέ δεν διατάχθηκε από τις αρμόδιες υπηρεσίες και τα Υπουργεία και δεν γνωρίζω αν έχει γίνει, παρ’ ότι, απ’ όσο γνωρίζω, οι εργαζόμενοι διά του οργάνου τους κατέθεσαν αίτηση για να γίνει αυτός ο έλεγχος.<br />Αν ανατρέξουμε στο σκεπτικό -διότι η αίτηση της εταιρείας έχει απορριφθεί– και στο πρωτόδικο αλλά και στην εφετειακή απόφαση με την οποία απορρίφθηκε από τα δικαστήρια το αίτημα, θα δούμε ότι αυτό το οποίο ζήταγα εγώ και στην ερώτησή μου, αλλά και στην παρέμβασή μου στην επιτροπή, είναι ο λόγος για τον οποίον έχει απορριφθεί η υπαγωγή στο άρθρο 99.<br />Τι λέει, λοιπόν, το σκεπτικό της απόφαση του δικαστηρίου; Λέει: «Σε κάθε περίπτωση, το δικαστήριο με την ως άνω απόφαση περί απόρριψης της αίτησης για υπαγωγή στη διαδικασία της εξυγίανσης, έκρινε μεταξύ άλλων ότι η «ΑΓΝΟ» σπεύδει να διασφαλίσει τα συμφέροντα της κύριας μετόχου της «ΚΟΛΙΟΣ», το οποίο θα τύγχανε θεμιτό, εάν η τελευταία δεν εμφανιζόταν ταυτόχρονα και ως κύρια πιστώτριά της, με συνέπεια, λόγω της διττής ιδιότητάς της και των αντικρουόμενων συμφερόντων που πρεσβεύει, να τίθενται σε αμφιβολία τα κίνητρα της «ΑΓΝΟ», όσο και η αυτοτέλεια του νομικού της προσώπου. Από την παραδοχή αυτή, σε συνδυασμό και με τα λοιπά περιστατικά που διαμορφώνουν τις σχέσεις μεταξύ των επιχειρήσεων αυτών, προκύπτει ότι τα συμφέροντα των εταιρειών είναι κοινά και η σύγχυση των δραστηριοτήτων τους είναι τέτοια που δεν επιτρέπει το διαχωρισμό των επιχειρήσεων, με αποτέλεσμα αμφότερες οι εταιρείες να ευθύνονται για το σύνολο των υποχρεώσεων έναντι του προσωπικού τους».<br />Πρέπει να πούμε, βεβαίως, ότι η εταιρεία αυτή έκανε στάση πληρωμών και οφείλει πάρα πολλά μηνιάτικα σε εργαζομένους, αλλά και σε παραγωγούς.<br />Κλείνοντας, θέλω να τονίσω πάλι αυτό που είπα στην αρχή: Δεν μπαίνω επί της ουσίας, διότι επί της ουσίας είναι ξεκάθαρα τα πράγματα και φαίνονται και από την απόφαση του δικαστηρίου. Λέω και πάλι ότι πρέπει τα θέματα αυτά να τα αντιμετωπίσει το Κοινοβούλιο, η Βουλή των Ελλήνων, διότι αν δεν τα αντιμετωπίσουμε τώρα στη ρίζα τους, αν ασκείται αυτή η τρομοκρατία σε κάθε Βουλευτή που ασκεί τα κοινοβουλευτικά του καθήκοντα, νομίζω ότι θα οδηγηθούμε σε σκοτεινούς δρόμους.<br />Ευχαριστώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε Αναστασιάδη.<br />Επί της αιτήσεως που αφορά την πρώτη υπόθεση του κ. Παναγιώτη Καμμένου, υπάρχει συνάδελφος που ζητά τον λόγο κατά το άρθρο 108 του Κανονισμού; Κανείς.<br />Επί της αιτήσεως που αφορά τη δεύτερη υπόθεση του κ. Παναγιώτη Καμμένου, υπάρχει συνάδελφο που ζητά τον λόγο κατά το άρθρο 108 του Κανονισμού; Κανείς.<br />Για να σας διευκρινίσω, επειδή θα προβείτε στην ψηφοφορία και επειδή και οι δύο υποθέσεις πάνε με το άρθρο 362 και 363 του Ποινικού Κώδικα, η πρώτη υπόθεση που αφορά τον κ. Παναγιώτη Καμμένο, είναι η υπόθεση από τον κ. Άδωνι Γεωργιάδη. Η δεύτερη υπόθεση είναι για τον κ. Πορτοσάλτε. <br />Κυρίες και κύριοι συνάδελφοι, κηρύσσεται περαιωμένη η συζήτηση επί των αιτήσεων της εισαγγελικής αρχής, με τις οποίες ζητείται η άρση της ασυλίας των συναδέλφων κ.κ. Σάββα Αναστασιάδη και Παναγιώτη Καμμένου . <br />Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας.<br />Κάθε συνάδελφος, θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας.<br />Όποιος συνάδελφος ψηφίζει υπέρ της άρσης ασυλίας, θα γράφει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΝΑΙ».<br />Όποιος συνάδελφος ψηφίζει κατά της άρσης ασυλίας, θα γράφει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΟΧΙ».<br />Όποιος συνάδελφος αρνείται να ψηφίσει, θα γράφει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΠΑΡΩΝ».<br />Σας έχουν διανεμηθεί και λευκά ψηφοδέλτια.<br />Στο ψηφοδέλτιο θα αναγράφει κάθε συνάδελφος το όνομά του, την εκλογική του περιφέρεια και την Κοινοβουλευτική Ομάδα στην οποία ανήκει και θα το υπογράφει, διότι η ψηφοφορία, όπως γνωρίζετε, είναι ονομαστική.<br />Στη συνέχεια και με την εκφώνησή του ονόματός του από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κ. Ιωάννη Πασχαλίδη από τη Νέα Δημοκρατία και κ. Απόστολο Αλεξόπουλο από το ΣΥΡΙΖΑ, οι οποίοι θα μονογράφουν και θα ανακοινώνουν ότι ο Βουλευτής εψήφισε.<br />Μετά το τέλος της ψηφοφορίας, θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. <br />Συμφωνεί το Σώμα;</speech><speech by="#s275"><from>ΟΛΟΙ ΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s275"><from>ΠΡΟΕΔΡΟΣ</from> Το Σώμα συνεφώνησε ομοφώνως. <br />Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. <br />Καλούνται επί του καταλόγου ο κ. Δημήτριος Τσουμάνης από τη Νέα Δημοκρατία και ο κ. Δημήτριος Γάκης από τον ΣΥΡΙΖΑ. <br />Παρακαλώ να αρχίσει η ανάγνωση του καταλόγου. <br /><br /></speech><speech by="#s275"><from>ΠΡΟΕΔΡΕΥΩΝ</from> Υπάρχει κάποιος συνάδελφος που δεν άκουσε το όνομά του;<br />.<br />Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά.<br /></speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων κ. Ανδρέα Ξανθού, κ. Κωνσταντίνου Ζαχαριά, κ. Χρήστου Μαντά, και κ. Νίκου Μιχαλάκη, οι οποίοι μας γνωρίζουν ότι απουσιάζουν από την ψηφοφορία και ότι αν ήταν παρόντες θα ψήφιζαν «ΟΧΙ».<br />Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης αλλά δεν συνυπολογίζονται στην καταμέτρηση των ψήφων.<br /></speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.<br /><br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης, από τον Τρικούπη στο σήμερα» που οργανώνει το Ίδρυμα της Βουλής, τριάντα τέσσερις μαθητές και μαθήτριες και τρεις εκπαιδευτικοί-συνοδοί από το Γυμνάσιου Παλαιού Ψυχικού.<br />Η Βουλή τούς καλωσορίζει. <br /><br /></speech><speech by="#s275"><from>ΠΡΟΕΔΡΕΥΩΝ</from> Έχω την τιμή να σας ανακοινώσω το αποτέλεσμα της διεξαχθείσας ονομαστικής ψηφοφορίας επί των αιτήσεων άρσης ασυλίας των συναδέλφων Βουλευτών. <br />Ψήφισαν συνολικά 207 Βουλευτές. <br />Για τον συνάδελφο κ. Σάββα Αναστασιάδη: <br />Υπέρ της άρσεως ασυλίας, δηλαδή «ΝΑΙ», δεν ψήφισε κανένας Βουλευτής. <br />Κατά της άρσεως ασυλίας, δηλαδή «ΟΧΙ», ψήφισαν 207 Βουλευτές. <br />«ΠΑΡΩΝ» δεν ψήφισε κανένας Βουλευτής. <br />Συνεπώς η αίτηση της εισαγγελικής αρχής απορρίπτεται. <br />Για την πρώτη υπόθεση του συναδέλφου κ. Παναγιώτη Καμμένου: <br />Υπέρ της άρσεως ασυλίας, δηλαδή «ΝΑΙ», ψήφισαν 39 Βουλευτές. <br />Κατά της άρσεως ασυλίας, δηλαδή «ΟΧΙ», ψήφισαν 155 Βουλευτές. <br />Ψήφισαν «ΠΑΡΩΝ» 12 Βουλευτές. <br />Λευκά: 1. <br />Συνεπώς η αίτηση της εισαγγελικής αρχής απορρίπτεται. <br />Για τη δεύτερη υπόθεση του συναδέλφου κ. Παναγιώτη Καμμένου: <br />Υπέρ της άρσεως ασυλίας, δηλαδή «ΝΑΙ», ψήφισαν 52 Βουλευτές. <br />Κατά της άρσεως ασυλίας, δηλαδή «ΟΧΙ», ψήφισαν 138 Βουλευτές. <br />Ψήφισαν «ΠΑΡΩΝ» 16 Βουλευτές. <br />Λευκά: 1. <br />Συνεπώς η αίτηση της εισαγγελικής αρχής απορρίπτεται. <br /></speech><speech by="#s275"><from>ΠΡΟΕΔΡΕΥΩΝ</from> Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech by="#s275"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα. <br />Με τη συναίνεση του Σώματος και ώρα 13:42΄ λύεται η συνεδρίαση για αύριο, ημέρα Πέμπτη 20 Φεβρουαρίου 2014 και ώρα 09:30΄, με αντικείμενο εργασιών του Σώματος: νομοθετική εργασία σύμφωνα με την ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
