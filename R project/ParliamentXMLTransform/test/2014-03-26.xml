<akomaNtoso><br />  <debate name="Conference"><br />    <meta><br />      <references source="#">  <TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s63" href="ontology/person/greek-parliament.sayit.mysociety.org/63" showAs="Δαβάκης Αθανάσιος"/><TLCPerson id="s111" href="ontology/person/greek-parliament.sayit.mysociety.org/111" showAs="Κατριβάνου Βασιλική"/><TLCPerson id="s249" href="ontology/person/greek-parliament.sayit.mysociety.org/249" showAs="Σαχινίδης Φίλιππος"/><TLCPerson id="s160" href="ontology/person/greek-parliament.sayit.mysociety.org/160" showAs="Λαφαζάνης Παναγιώτης"/><TLCPerson id="s274" href="ontology/person/greek-parliament.sayit.mysociety.org/274" showAs="Τζαμτζής Ιορδάνης"/><TLCPerson id="s279" href="ontology/person/greek-parliament.sayit.mysociety.org/279" showAs="Τσακαλώτος Ευκλείδης"/><TLCPerson id="s213" href="ontology/person/greek-parliament.sayit.mysociety.org/213" showAs="Ξηροτύρη Αικατερινάρη"/><TLCPerson id="s125" href="ontology/person/greek-parliament.sayit.mysociety.org/125" showAs="Μαρία Κόλλια-Τσαρουχά"/><TLCPerson id="s44" href="ontology/person/greek-parliament.sayit.mysociety.org/44" showAs="Γελαλής Δημήτρης"/><TLCPerson id="s259" href="ontology/person/greek-parliament.sayit.mysociety.org/259" showAs="Σταϊκούρας Χρήστος"/><TLCPerson id="s39" href="ontology/person/greek-parliament.sayit.mysociety.org/39" showAs="Βούλτεψη Σοφία"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s19" href="ontology/person/greek-parliament.sayit.mysociety.org/19" showAs="Αρβανίτης Αβράμης"/><TLCPerson id="s11" href="ontology/person/greek-parliament.sayit.mysociety.org/11" showAs="Αναγνωστάκης Δημήτριος"/><TLCPerson id="s75" href="ontology/person/greek-parliament.sayit.mysociety.org/75" showAs="Δριβελέγκας Ιωάννης"/><TLCPerson id="s101" href="ontology/person/greek-parliament.sayit.mysociety.org/101" showAs="Καραθανασόπουλος Νικόλαος"/><TLCPerson id="s88" href="ontology/person/greek-parliament.sayit.mysociety.org/88" showAs="Κακλαμάνης Νικήτας"/></references><br />    </meta><br />    <preface> <docTitle>Συνεδρίαση της βουλης των Ελληνων :  26-3-2014</docTitle></preface><br />    <debateBody>  <speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 27 Μαρτίου 2014.<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 711/24-3-2014 επίκαιρη ερώτηση του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Υγείας, σχετικά με την εξασφάλιση των απαιτούμενων οικονομικών πόρων για την ολοκλήρωση του νέου Νοσοκομείου Χαλκίδας.<br />2. Η με αριθμό 717/24-3-2014 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς κ. Ιωάννη Αμανατίδη προς τον Υπουργό Υγείας, σχετικά με τη λήψη μέτρων επαναλειτουργίας του Νοσοκομείου «Παναγιά» του ΓΝΘ «Άγιος Παύλος».<br />3. Η με αριθμό 719/24-3-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τους Υπουργούς Παιδείας και Θρησκευμάτων και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη δέσμευση της Κυβέρνησης για τη μεταφορά των σε διαθεσιμότητα εντασσόμενων εκπαιδευτικών σε άλλες δομές του Υπουργείου Παιδείας και Θρησκευμάτων και του Υπουργείου Υγείας.<br />4. Η με αριθμό 715/24-3-2014 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Ιωάννη Δημαρά προς τον Υπουργό Παιδείας και Θρησκευμάτων, σχετικά με τα νέα βιβλία Γλώσσας του δημοτικού σχολείου και του γυμνασίου.<br />5. Η με αριθμό 713/24-3-2014 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Πολιτισμού και Αθλητισμού, σχετικά με το «Κέντρο Μελέτης και Έρευνας του Ελληνικού Θεάτρου» .<br />6. Η με αριθμό 720/24-3-2014 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Πολιτισμού και Αθλητισμού, σχετικά με τη χρηματοδότηση των αθλητικών ομοσπονδιών.<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 712/24-3-2014 επίκαιρη ερώτηση της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Αγροτικής Ανάπτυξης και Τροφίμων, σχετικά με τη μείωση των βοσκήσιμων εκτάσεων στο Νομό Σερρών.<br />2. Η με αριθμό 718/24-3-2014 επίκαιρη ερώτηση του Βουλευτή Βοιωτίας του Συνασπισμού Ριζοσπαστικής Αριστεράς κ. Ιωάννη Σταθά προς τον Υπουργό Υγείας, σχετικά με την επαναλειτουργία των μονάδων «ειδικού σκοπού» του ΕΟΠΥΥ στα Οινόφυτα και την παραλία Διστόμου.<br />3. Η με αριθμό 716/24-3-2014 επίκαιρη ερώτηση του Βουλευτή Α΄ Θεσσαλονίκης των Ανεξάρτητων Ελλήνων κ. Γαβριήλ Αβραμίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ολική περικοπή των συντάξεων των ανασφάλιστων ομογενών υπερηλίκων Ποντίων και Βορειοηπειρωτών.<br />4. Η με αριθμό 714/24-3-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με τις περιβαλλοντικές συνέπειες της επέκτασης της εταιρείας «Νέα Ελληνικά Ναυπηγεία Α.Ε.» στην περιοχή της Σαλαμίνας.<br />5. Η με αριθμό 721/24-3-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Πολιτισμού και Αθλητισμού και Οικονομικών, σχετικά με το αθλητικό κέντρο του Αγίου Κοσμά».<br />Κυρίες και κύριοι συνάδελφοι, εισερχόμαστε στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Ψήφιση στο σύνολο του σχεδίου νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης ».</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Κύριε Πρόεδρε, παρακαλώ τον λόγο.</speech><speech by="#s175"><from>Μαρκογιαννάκης Χρήστος</from> Τον λόγο έχει ο κύριος Υπουργός.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Κύριε Πρόεδρε, θα ήθελα να κάνω μία νομοτεχνική βελτίωση. <br />Το άρθρο 148 του σχεδίου νόμου αναδιατυπώνεται ως ακολούθως: «Άρθρο 148. Έναρξη ισχύος. Η ισχύς του παρόντος αρχίζει δύο  μήνες μετά τη δημοσίευσή του στην Εφημερίδα της Κυβερνήσεως, πλην των διατάξεων του άρθρου 138 παράγραφοι 11 και 12 και των άρθρων 141, 142, 143, 145, 146 και 147 που ισχύουν από την ημερομηνία δημοσίευσης στην Εφημερίδα της Κυβερνήσεως, καθώς και του άρθρου 144 που ισχύει από την 13-3-2014». Αυτό γίνεται μόνο για τεχνικούς λόγους. Το καταθέτω στα Πρακτικά.<br />Ευχαριστώ πολύ. <br /></speech><speech by="#s175"><from>Μαρκογιαννάκης Χρήστος</from> Να διανεμηθεί στους συναδέλφους.<br />Ερωτάται το Σώμα. Γίνεται δεκτό το νομοσχέδιο και στο σύνολο ως διενεμήθη και με τη νομοτεχνική βελτίωση του κυρίου Υπουργού;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Παρών. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s175"><from>Μαρκογιαννάκης Χρήστος</from> Το νομοσχέδιο έγινε δεκτό και στο σύνολο ως διενεμήθη και με τη νομοτεχνική βελτίωση του κυρίου Υπουργού, κατά πλειοψηφία. <br />Συνεπώς το νομοσχέδιο του Υπουργείου Εσωτερικών: «Κώδικας Μετανάστευσης και Κοινωνικής Ένταξης και λοιπές διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: <br /></speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s175"><from>Μαρκογιαννάκης Χρήστος</from> Το Σώμα παρέσχε τη ζητηθείσα εξουσιοδότηση. <br />Μόνη συζήτηση επί των σχεδίων νόμων του Υπουργείου Οικονομικών: α «Κύρωση του Απολογισμού του Κράτους, οικονομικού έτους 2012» και β «Κύρωση του Ισολογισμού του Κράτους, οικονομικού έτους 2012». <br />Η συζήτηση του απολογισμού και του ισολογισμού του κράτους γίνεται σε δύο συνεδριάσεις, όπως ορίζει ο Κανονισμός της Βουλής στο άρθρο 123 παράγραφος 8, με ανάλογη εφαρμογή του άρθρου 107, δηλαδή με οργανωμένη συζήτηση, όπως και του άρθρου 97. <br />Σύμφωνα με το άρθρο 107 που εφαρμόζεται αναλόγως, η Διάσκεψη των Προέδρων στη συνεδρίασή της, στις 20-3-2014, αποφάσισε καθεμία από τις δύο προβλεπόμενες από τον Κανονισμό συνεδριάσεις να έχουν διάρκεια τεσσάρων ωρών. <br />Προτείνουμε να γίνει εγγραφή ομιλητών με κάρτα και να μη δοθεί κατάλογος ομιλητών από τα κόμματα, για να υπάρξει ευρύτερη συμμετοχή Βουλευτών, με χρόνο ομιλίας πέντε λεπτών και με εναλλαγή ομιλητών.<br />Δικαίωμα δευτερολογίας στη διαδικασία αυτή έχουν μόνο οι εισηγητές μετά από την ολοκλήρωση της ομιλίας και του τελευταίου ομιλητή. Επίσης, σύμφωνα με το άρθρο 107 δεν υπολογίζεται στον συνολικό χρόνο η διάρκεια ομιλίας των Υπουργών, των Προέδρων των Κοινοβουλευτικών Ομάδων και των αναπληρωτών τους και ορίζεται στο 1/2 του χρόνου του άρθρου 97 του Κανονισμού της Βουλής.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Κύριε Πρόεδρε, ζητούμε την έγκρισή σας, αν είναι δυνατόν να δοθεί στους Εισηγητές τουλάχιστον παραπάνω χρόνος, γιατί νομίζω ότι υπάρχει το περιθώριο.</speech><speech by="#s175"><from>Μαρκογιαννάκης Χρήστος</from> Εντάξει, για τους εισηγητές θα υπάρξει μία ανοχή.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, οκτώ λεπτά για τον ισολογισμό και απολογισμό; Εδώ βάζετε και δεύτερη συνεδρίαση, ενώ δεν βλέπω να υπάρχει ενδιαφέρον και για δεύτερη συνεδρίαση. Τουλάχιστον δώστε χρόνο στους εισηγητές, αφού δεν θα έχετε ομιλητές που θα εγγραφούν.</speech><speech by="#s175"><from>Μαρκογιαννάκης Χρήστος</from> Ακούστε, επειδή ο χρόνος για κάθε συνεδρίαση είναι συγκεκριμένος, τέσσερις ώρες, δικαίωμα εγγραφής υπάρχει μέχρι το πέρας της ομιλίας και του δεύτερου εισηγητή. Θα δούμε πόσες εγγραφές υπάρχουν -δεν ξέρουμε τι θα γίνει μέχρι τότε- και αναλόγως θα δώσουμε χρόνο. Πάντως στους εισηγητές θα υπάρξει μία σχετική ανοχή. Το καταλαβαίνω κι εγώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όχι σχετική ανοχή, κύριε Πρόεδρε. Δεν φθάνουν τα οκτώ λεπτά, δεν το αντιλαμβάνεστε;</speech><speech by="#s175"><from>Μαρκογιαννάκης Χρήστος</from> Κύριε συνάδελφε, σας παρακαλώ, θα δείτε ότι δεν θα μαλώσουμε. <br />Τον λόγο έχει ο εισηγητής της Νέας Δημοκρατίας κ. Ιορδάνης Τζαμτζής.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κυρίες και κύριοι συνάδελφοι, η συζήτηση για τον απολογισμό και τον ισολογισμό του κράτους αποτελεί πάντοτε μια ιδιαίτερη κοινοβουλευτική διαδικασία. Ιδιαίτερη βαρύτητα αποκτά φέτος η συζήτηση, γιατί αναφερόμαστε στο 2012, το οποίο είναι το κρίσιμο έτος προσαρμογής της ελληνικής οικονομίας, ένα έτος το οποίο σημαδεύτηκε από τις διπλές εθνικές εκλογές του Μαΐου και του Ιουνίου, τον σχηματισμό της τρικομματικής κυβέρνησης συνεργασίας και την υπερπροσπάθεια να αποφύγει η Ελλάδα τη χρεοκοπία που όλοι προεξοφλούσαν. <br />Με την εφαρμογή του Μεσοπρόθεσμου Πλαισίου Δημοσιονομικής Στρατηγικής 2012-2015 στόχος ήταν η περαιτέρω μείωση του ελλείμματος. Η προσπάθεια εξυγίανσης των δημοσιονομικών της χώρας το 2012 βασίστηκε κυρίως στη μεγαλύτερη μείωση των δαπανών των φορέων του κράτους, στον εξορθολογισμό του μισθολογικού κόστους με την εφαρμογή του ενιαίου μισθολογίου αλλά και στην υλοποίηση διαρθρωτικών αλλαγών στη Δημόσια Διοίκηση, στο ασφαλιστικό σύστημα, στις δημόσιες υπηρεσίες και στα νομικά πρόσωπα ιδιωτικού και δημοσίου δικαίου. <br />Επιπλέον, η Κυβέρνηση προχώρησε στην αναπροσαρμογή του φορολογικού πλαισίου, στην ενίσχυση της εξωστρέφειας και της ανταγωνιστικότητας της ελληνικής οικονομίας, καθώς και στην ενδυνάμωση του τραπεζικού συστήματος. <br />Η ελληνική οικονομία το 2012 παρέμεινε σε συνεχή ύφεση και με αποκλίσεις μεταξύ των αρχικών εκτιμήσεων και των τελικών αποτελεσμάτων του προϋπολογισμού του 2011. Δημιουργήθηκε έτσι επιτακτική ανάγκη επανακαθορισμού των μεγεθών του προϋπολογισμού του έτους 2012, ώστε να καταστεί εφικτή η σύγκλιση με τους στόχους του μεσοπρόθεσμου προγράμματος. Ο συμπληρωματικός προϋπολογισμός που ψηφίστηκε τον Φεβρουάριο του 2012 αναθεώρησε προς τα κάτω τα έσοδα κατά 3 δισεκατομμύρια ευρώ, ενώ περιόρισε τις δαπάνες κατά 2,2 δισεκατομμύρια ευρώ. <br />Κυρίες και κύριοι συνάδελφοι, ο προϋπολογισμός του 2012 υλοποιήθηκε σε ένα ιδιαίτερα δυσμενές εθνικό και διεθνές οικονομικό περιβάλλον, ένα περιβάλλον που χαρακτηρίστηκε από αστάθεια και γενικευμένη αβεβαιότητα, κυρίως λόγω της κρίσης χρέους και της συνεχιζόμενης επιδείνωσης του οικονομικού κλίματος. Μέσα σε αυτό το κακό διεθνές κλίμα, το βασικό χαρακτηριστικό των οικονομικών εξελίξεων στην ελληνική οικονομία ήταν η παραμονή της οικονομίας σε ύφεση, η οποία ξεκίνησε το 2008 και συνεχίστηκε αμείωτη για πέμπτο συνεχόμενο έτος, με τη συνολική συρρίκνωση του ΑΕΠ να έχει ξεπεράσει το 20% την τελευταία πενταετία και την ανεργία πολύ ψηλά. <br />Η χώρα μας βρέθηκε στα πρόθυρα εξόδου από την Eυρωζώνη με τις πιέσεις των εταίρων μας να είναι ιδιαίτερα ασφυκτικές. Η χώρα βρέθηκε ένα βήμα πριν τη στάση πληρωμών, με τον κρατικό μηχανισμό αλλά και την οικονομική δραστηριότητα σε αδράνεια. Την κατάσταση αυτή κλήθηκε να διαχειριστεί η νέα κυβέρνηση, η τρικομματική κυβέρνηση που προέκυψε από τις εκλογές του Ιουνίου του 2012 και σήμερα αναγνωρίζεται ως η πιο δύσκολη αλλά και η πιο αποτελεσματική προσπάθεια του ελληνικού λαού. <br />Οι θυσίες και οι μεταρρυθμίσεις που πραγματοποιήθηκαν το 2012 έπιασαν τόπο και αυτό αποδεικνύεται από τα αποτελέσματα και το πρωτογενές πλεόνασμα του προϋπολογισμού του 2013. Στα θετικά στοιχεία του 2012 πρέπει να υπολογίσουμε την κυβερνητική σταθερότητα που επιτεύχθηκε μετά το δεύτερο εξάμηνο του 2012 ύστερα από τις δύο εκλογικές αναμετρήσεις, την ενιαία νομισματική πολιτική και τις παρεμβάσεις του ευρωσυστήματος, οι οποίες άμβλυναν κατά κάποιον τρόπο τις δυσμενείς επιπτώσεις της κρίσης στις οικονομίες των κρατών-μελών της Ζώνης του ευρώ και την προσπάθεια που γίνεται εντός της Ευρωπαϊκής Ένωσης και της Ευρωζώνης, με σκοπό τη συμπλήρωση του θεσμικού πλαισίου και τη θωράκιση από ενδεχόμενες νέες οικονομικές κρίσεις. <br />Σημαντικές πολιτικές το 2012 ήταν η ολοκλήρωση, σε δύο φάσεις, της ανταλλαγής ομολόγων για την αναδιάρθρωση του δημόσιου χρέους, το γνωστό PSI, με αποτέλεσμα την ονομαστική απομείωση του χρέους κατά 106 δισεκατομμύρια ευρώ περίπου και το Δεκέμβριο του ίδιου έτους η υλοποίηση της προαγοράς τίτλων του ελληνικού δημοσίου, ανταλλάσσοντάς τους με τίτλους εξάμηνης διάρκειας και μηδενικού τοκομεριδίου έκδοσης του Ευρωπαϊκού Ταμείου Χρηματοπιστωτικής Σταθερότητας, με αποτέλεσμα πάλι την καθαρή απομείωση του χρέους για ακόμη 20 δισεκατομμύρια ευρώ.<br /> Οι δανειακές ανάγκες του κρατικού προϋπολογισμού για το 2012 παρουσίασαν αύξηση έναντι των αρχικών προβλέψεων κατά περίπου 7 δισεκατομμύρια ευρώ και ανήλθαν στα 58 δισεκατομμύρια ευρώ. Η αύξηση των δανειακών αναγκών έναντι των αρχικών προβλέψεων, προήλθε κατά κύριο λόγο από τη μεγάλη υστέρηση που παρουσίασαν τα φορολογικά έσοδα από την πρόσθετη χρηματοδότηση του Ταμείου Χρηματοπιστωτικής Σταθερότητας για την ανακεφαλαιοποίηση των ελληνικών τραπεζών, καθώς και από τη συμμετοχή της Ελλάδας στην αύξηση του μετοχικού κεφαλαίου του νέου ευρωπαϊκού οργανισμού σταθερότητας. <br />Κυρίες και κύριοι συνάδελφοι, βάσει των κατατεθειμένων στοιχείων, τα έσοδα του κρατικού προϋπολογισμού πλην των δανειακών εσόδων, ανήλθαν στο ποσό των 52 περίπου δισεκατομμυρίων ευρώ, έναντι των προβλέψεων που ήταν 59 δισεκατομμύρια ευρώ, υπολειπόμενα κατά 7 περίπου δισεκατομμύρια. Σε σχέση με το 2011 ήταν μειωμένα κατά 3 δισεκατομμύρια ευρώ.<br /> Παρά τα πρόσθετα μέτρα που ελήφθησαν για την ενίσχυση των εσόδων, δεν κατέστη δυνατόν να συγκρατηθεί η πτωτική τους πορεία. Αυτό οφείλεται κατά κύριο λόγο στη μεγαλύτερη του αναμενόμενου ύφεση που ήταν υπερδιπλάσια της προβλεφθείσης στον προϋπολογισμό του 2012, οφείλεται στη μείωση του φορολογητέου εισοδήματος των μισθωτών και των συνταξιούχων, με αποτέλεσμα μειωμένα έσοδα από την παρακράτηση φόρου εισοδήματος αυτών των κατηγοριών, οφείλεται στις ρυθμίσεις αποπληρωμής του φόρου εισοδήματος φυσικών και νομικών προσώπων σε δόσεις και στη μετάθεση της είσπραξης μέρους των οφειλομένων του ΕΕΤΗΔΕ έτους 2012 εντός του έτους του 2013. <br />Τα φορολογικά έσοδα ανήλθαν σε 43,7 δισεκατομμύρια έναντι πρόβλεψης 49,5 δισεκατομμυρίων, παρουσιάζοντας σημαντική υστέρηση, κατά 5,7 δισεκατομμύρια ευρώ. Αξίζει να σημειωθεί ότι σε σχέση με το 2011, είναι οριακά αυξημένα κατά 3,4 εκατομμύρια ευρώ. Οι άμεσοι φόροι έφτασαν στα 19,2 δισεκατομμύρια ευρώ, υπολειπόμενοι των προβλέψεων κατά 3 δισεκατομμύρια, ενώ σε σχέση με την προηγούμενη χρονιά ήταν αυξημένοι κατά 9,9%.<br />Όλες οι κατηγορίες των φόρων, όπως ο ΦΠΑ, τα έσοδα από φόρους κατανάλωσης κ.λπ., παρουσίασαν σημαντική υστέρηση έναντι των προβλέψεων, λόγω κυρίως της επιδείνωσης του οικονομικού κλίματος, της μεγάλης ύφεσης και της μείωσης της κατανάλωσης.<br />Το εισπρακτικό υπόλοιπο διαμορφώθηκε στις 31-12-2012 στο ποσό των 55 δισεκατομμυρίων ευρώ περίπου, έναντι 43,9 δισεκατομμυρίων την 31-12-2011. Η αύξηση αυτή του υπολοίπου, οφείλεται στο γεγονός ότι τα βεβαιωθέντα έσοδα δεν εισπράττονται στο σύνολό τους, αφ’ ενός μεν, γιατί οι φορολογικές ρυθμίσεις επιτρέπουν την τμηματική καταβολή με αποτέλεσμα την είσπραξη μέρους αυτού σε επόμενες χρήσεις, αφ’ ετέρου, δε, λόγω της αδυναμίας πληρωμής από τους πολίτες και είσπραξής τους.<br />Η αποτελεσματικότητα των εισπρακτικών μηχανισμών του κράτους ήταν -και είναι ακόμη- πολύ χαμηλή και επιβάλλει την αναδιάρθρωση των αντίστοιχων υπηρεσιών και τη βελτίωση της αποτελεσματικότητάς τους.<br />Τέλος, τα έσοδα του Προγράμματος Δημοσίων Επενδύσεων -πλην των δανειακών εσόδων- υπολείπονται τόσο έναντι των προβλέψεων κατά 24% όσο και σε σχέση με το 2011 κατά 4,4%. <br />Κυρίες και κύριοι συνάδελφοι, στο κομμάτι των εξόδων παρατηρούμε ότι για το 2012 τα έξοδα του κρατικού προϋπολογισμού -πλην των χρεολυσίων- ανήλθαν στα 110,4 δισεκατομμύρια και σε σχέση με το 2011 ήταν αυξημένα κατά 24,3 δισεκατομμύρια ευρώ. <br />Κυρίες και κύριοι συνάδελφοι, η εκτέλεση του προϋπολογισμού του 2012, έλαβε χώρα μέσα σε ένα -κατά γενική ομολογία- δύσκολο περιβάλλον τόσο σε διεθνές όσο και σε εθνικό επίπεδο. Σε αρκετά σημεία του αποδείχτηκε φιλόδοξος. Όμως, οφείλουμε να αξιολογήσουμε πολύ θετικά τις προσπάθειες της Κυβέρνησης και να σταθούμε στα διδάγματά του όσον αφορά το τι πρέπει να αποφύγουμε, τι πρέπει να αλλάξουμε και πώς πρέπει να κινηθούμε στο εξής.<br />Η έξοδος από την κρίση και η επιστροφή στην ανάπτυξη και στην απασχόληση, δεν θα πραγματοποιηθούν χωρίς κόστος. Ήδη τα πρώτα αποτελέσματα άρχισαν να γίνονται εμφανή μέσα από τα στοιχεία εκτέλεσης του προϋπολογισμού του 2013 και του σημαντικού πλεονάσματος που σύντομα –πολύ σύντομα- θα επιβεβαιωθεί. <br />Η Ελλάδα κατάφερε να μειώσει αισθητά, να μηδενίσει ή και να μετατρέψει σε πλεόνασμα, όλα τα ελλείμματα που είχε πριν από την κρίση. Η θέση μας, έχει βελτιωθεί σύμφωνα με τα στοιχεία του Νοεμβρίου του 2013 της Eurostat στους σημαντικότερους δημοσιονομικούς δείκτες και η πρόοδος αυτή δεν πρέπει να υποβαθμίζεται.<br />Η πορεία της δημοσιονομικής προσαρμογής χαρακτηρίζεται από σαφή και σημαντική πρόοδο. Έχοντας διανύσει το μεγαλύτερο μέρος της δύσκολης διαδρομής της μνημονιακής εποχής, τώρα περισσότερο από ποτέ απαιτείται η εθνική συνεννόηση και η προστασία της κοινωνικής συνοχής, έτσι ώστε να αντιμετωπίσουμε την κρίση ταχύτερα και με το μικρότερο δυνατό κόστος. <br />Κυρίες και κύριοι συνάδελφοι, το ζητούμενο από εδώ και στο εξής, είναι η ανάπτυξη της οικονομίας, ανάπτυξη βασισμένη σε σύγχρονα παραγωγικά πρότυπα και σε ευρύτερες πολιτικές και κοινωνικές συναινέσεις. <br />Παράλληλα, με τις εξαγωγές -που από μόνες τους δεν έχουν το κρίσιμο μέγεθος ώστε να βοηθήσουν με την αύξησή τους την αναπτυξιακή πορεία της χώρας- είναι σημαντικό να επανέλθουν στην παραγωγική διαδικασία οι ελληνικές επιχειρήσεις οι οποίες λόγω της μικρής ζήτησης και της έλλειψης ρευστότητας έχουν μειώσει δραστικά την παραγωγή τους.<br />Η οικονομία μας πρέπει να περάσει σε θετικούς -και μάλιστα υψηλούς- ρυθμούς ανάπτυξης, έτσι ώστε να δημιουργηθούν θέσεις απασχόλησης και θέσεις μακροχρόνιας εργασίας. Φέτος θα γίνει η αρχή με έξοδο από την παρατεταμένη ύφεση. <br />Οφείλουμε να προστατεύσουμε από την πλήρη οικονομική απαξίωση και φυσική καταστροφή, τον σημαντικότερο παραγωγικό συντελεστή της οικονομίας μας, το ανθρώπινο δυναμικό της. Μπορούμε να αποδείξουμε ότι είμαστε ικανοί να αλλάξουμε τη χώρα και να διαμορφώσουμε μία θετική προοπτική για το μέλλον και ιδιαίτερα για τους νέους μας. Εξαρτάται από όλους μας και από την ευθύνη που διακατέχει τον καθένα. Εμείς ψηφίζουμε τον απολογισμό και ισολογισμό του 2012.<br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, σήμερα, ημέρα Τετάρτη και ώρα 09.45’ κατετέθη επιστολή στο Γραφείο του Προέδρου της Βουλής -η οποία απευθύνεται προς τον Πρόεδρο της Βουλής των Ελλήνων και προς τον Πρόεδρο των Ανεξάρτητων Ελλήνων- σύμφωνα με την οποία γνωστοποιούν την ανεξαρτητοποίησή τους από την Κοινοβουλευτική Ομάδα των Ανεξάρτητων Ελλήνων οι Βουλευτές κ. Χρυσούλα-Μαρία Γιαταγάνα και κ. Κωνσταντίνος Γιοβανόπουλος.<br /></speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και δύο εκπαιδευτικοί-συνοδοί τους από το 13ο Δημοτικό Σχολείο Αμαρουσίου. <br />Η Βουλή τούς καλωσορίζει. <br /><br />Κυρίες και κύριοι συνάδελφοι, με επιστολή που μας απεστάλη από την Κοινοβουλευτική Ομάδα του ΠΑΣΟΚ γίνεται γνωστό ότι κατά τη συζήτηση του σημερινού νομοσχεδίου ειδικός αγορητής του ΠΑΣΟΚ θα είναι ο Βουλευτής κ. Φίλιππος Σαχινίδης. <br />Ωσαύτως, με επιστολή που μας απεστάλη από τη Δημοκρατική Αριστερά γίνεται γνωστό ότι κατά τη συζήτηση του σημερινού νομοσχεδίου ειδική αγορήτρια θα είναι η Βουλευτής Α' Θεσσαλονίκης κ. Ασημίνα Ξηροτύρη - Αικατερινάρη.<br />Επίσης, με επιστολή που μας απεστάλη από τους Ανεξάρτητους Δημοκρατικούς Βουλευτές γίνεται γνωστό ότι κατά τη συζήτηση του σημερινού νομοσχεδίου ειδικός αγορητής θα είναι ο Βουλευτής Β' Αθηνών κ. Δημήτριος Ανδρουλάκης. <br />Τέλος, με επιστολή που μας απεστάλη από το Λαϊκό Σύνδεσμο - Χρυσή Αυγή γίνεται γνωστό ότι κατά τη συζήτηση του σημερινού νομοσχεδίου Ειδικός αγορητής ορίζεται ο Βουλευτής Β' Αθηνών κ. Ηλίας Παναγιώταρος και Κοινοβουλευτικός Εκπρόσωπος ο Βουλευτής Αχαΐας κ. Μιχαήλ Αρβανίτης.<br />Τον λόγο έχει ο εισηγητής του ΣΥΡΙΖΑ κ. Ευκλείδης Τσακαλώτος.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Ευχαριστώ, κύριε Πρόεδρε.   <br />Συζητάμε τον απολογισμό και τον ισολογισμό για το 2012 κάτω από τη σκιά του πολυνομοσχεδίου που θα συζητήσουμε το Σαββατοκύριακο και που δεν ξέρουμε ακόμα τι έχει μέσα. Είναι σαν ένα ιερό κειμήλιο που προφανώς οι ιθαγενείς πρέπει να το δουν την τελευταία στιγμή και να υπάρχει κάποιο μυστήριο για να τυφλωθούν από τη μαγεία της συμφωνίας που έχει κάνει αυτή η Κυβέρνηση!<br />Φαίνεται ότι η Κυβέρνηση είναι σε στρατηγικό δίλημμα. Και ήταν σε στρατηγικό δίλημμα από το 2012. Το στρατηγικό δίλημμα και το στρατηγικό, θα έλεγα, έλλειμμα φαίνεται από τις πρόσφατες δηλώσεις του κ. Βενιζέλου -αλλά και του κ. Στουρνάρα παλαιότερα- που λέει ότι το χρέος είναι βιώσιμο, είναι θεσμικό και έχει και πολύ καλά χαρακτηριστικά. Αυτά μας λέει ο κ. Βενιζέλος. Και με αυτά που λέει, μας κάνει να αμφισβητούμε την οικονομική θεωρία που έχει πια το ΠΑΣΟΚ αλλά μας δίνει και μία εικόνα για τη διαπραγματευτική θέση της Κυβέρνησης, όταν αναφέρεται ότι το χρέος είναι βιώσιμο και άρα θα πάμε να συζητήσουμε με βάση τη συμφωνία που έγινε στο Eurogroup το Νοέμβριο του 2012, συμφωνώντας απολύτως με τον κ. Σόιμπλε και την κ. Μέρκελ. <br />Από την αρχή η δική μας η προσέγγιση ήταν πολύ διαφορετική. Πρόσφατα ο κ. Βορίδης μίλησε στη Βουλή για τις «Κασσάνδρες» του ΣΥΡΙΖΑ που δεν πιστεύουν στο πλεόνασμα. Πρέπει να θυμίσω στον κ. Βορίδη ότι εκτός από ένα μικρό έλλειμμα που έχει στην οικονομική θεωρία, έχει και ένα ακόμα μικρότερο αλλά σημαντικό έλλειμμα για τους αρχαίους. Διότι θυμίζω στο Σώμα ότι η Κασσάνδρα είχε δίκιο. Θυμίζω στο Σώμα ότι το ηθικό δίδαγμα του ποιητή δεν ήταν ότι η Κασσάνδρα δεν προέβλεψε σωστά. Ήταν ότι οι Έλληνες δεν την άκουσαν, με κόστος. <br />Και θυμίζω στον κ. Βορίδη ότι η στρατηγική και η πολιτική προσέγγιση του ΣΥΡΙΖΑ είναι πολύ σύνθετη. Δεν είναι μόνο «αν μπορείτε ή δεν μπορείτε να φτιάξετε πλεόνασμα». Έχει να κάνει με το πώς βγαίνει αυτό το πλεόνασμα, τι αντιπροσωπεύει αυτό το πλεόνασμα και πόσο βιώσιμο είναι αυτό το πλεόνασμα.<br />Η σύνθετη σκέψη μας, βασίζεται σε μία βαθιά γνώση της οικονομικής θεωρίας και της ιστορίας. Και θέλω -για να σας το δείξω αυτό- να σας πω ότι το βασικό στρατηγικό έλλειμμα της Κυβέρνησης έχει να κάνει με το στόχο. Εμείς δεν κάνουμε μόνο κριτική για το πώς εφαρμόστηκε η πολιτική αλλά και τι στόχο έχει. Και αμφισβητήσαμε από την πρώτη στιγμή ότι ο στόχος να φτάσουμε, για να ξεπληρώσουμε το χρέος, σε πρωτογενή πλεονάσματα 4% και 4,5% ήταν λάθος.<br />Πρέπει να σας πω ότι αυτό το 4% με 4,5% με βάση το ΑΕΠ του 2013 είναι περίπου 7,3 δισεκατομμύρια. Για να έχετε μία εικόνα τάξης μεγέθους τι σημασία έχει αυτό το 7,3 δισεκατομμύρια που θα πηγαίνει προς τους πιστωτές μας, να σας πω ότι από το 2000 μέχρι το 2012 παίρναμε περίπου ως κράτος κάθε χρόνο 4 με 5 δισεκατομμύρια από ευρωπαϊκούς πόρους και περίπου 1 δισεκατομμύριο από άμεσες ξένες επενδύσεις. Δηλαδή, θα έχουμε μία κατάσταση όπου θα υπάρχουν διαρροές από την ελληνική οικονομία μεγαλύτερες από τις εισροές. <br />Πρέπει να σας θυμίζει κάτι αυτό. Πρέπει να σας θυμίζει την προηγούμενη μεγάλη κρίση χρέους στον παγκόσμιο καπιταλισμό. Διότι όταν είχαμε την κρίση στο Νότο, των λιγότερο αναπτυσσόμενων χωρών, στη δεκαετία του ’80 -το 1982, το Μεξικό είπε ότι δεν μπορεί να ξεπληρώσει το χρέος- είχαμε για μία δεκαετία πάλι αυτό το φαινόμενο, δηλαδή ένα φαινόμενο που είναι ενάντια στη βασική ορθόδοξη οικονομική θεωρία, ότι οι ροές πρέπει να πηγαίνουν από τις πλούσιες στις φτωχές χώρες και όχι από τις φτωχές στις πλούσιες χώρες, όπου περίπου από τη Λατινική Αμερική πήγαιναν 20 με 30 δισεκατομμύρια το χρόνο προς τις πλούσιες χώρες. Αυτό δημιούργησε τεράστια προβλήματα στη Λατινική Αμερική, όπου έπεσε το ΑΕΠ περίπου 17%. Σε άλλες χώρες, όπως στην Αργεντινή, έπεσε 30% και στην Ουρουγουάη 20%. Και, βέβαια, ήταν μία δεκαετία με πτώση των εισοδημάτων, των μισθών, αύξηση της ανεργίας και μείωση των επενδύσεων.<br />Πώς αντιμετωπίστηκε αρχικά αυτή η κρίση χρέους; Με το σχέδιο Μπέικερ που είχε να δώσει διευκολύνσεις, να αλλάξει την ωρίμανση του χρέους, δηλαδή αυτά που μας λέει ο κ. Βενιζέλος, τα καλά παραμετρικά χαρακτηριστικά του χρέους. Αυτό έκανε το Μπέικερ Πλαν και δεν άλλαξε τίποτα στην κατάσταση του Νότου, να μπορούν να διαχειριστούν.<br />Και πώς δημιουργήθηκαν καλύτερες συνθήκες στις λιγότερο αναπτυσσόμενες χώρες; Όταν πετάξαμε στα σκουπίδια το Μπέικερ Πλαν και υιοθετήσαμε το Μπρέιντι Πλαν που είχε και μείωση του όγκου του χρέους, είχε για το χρέος που δεν κουρεύτηκε την εγγύηση των αμερικάνικων ομολόγων. Σας θυμίζει κάτι αυτό; Μήπως σας θυμίζει αυτό που λέει ο ΣΥΡΙΖΑ ότι χρειάζεται το μεγαλύτερο μέρος του χρέους να κουρευτεί και για ό,τι δεν κουρευτεί, να υπάρχει μια αμοιβαιοποίηση; Δηλαδή, έχουμε ένα ιστορικό φαινόμενο που λέει ότι δεν φεύγει καμμία χώρα. Καμμία ανάπτυξη ούτε όπως τη θέλει ο κ. Τζαμτζής ούτε όπως τη θέλω εγώ, δεν θα γίνει άμα δεν γίνει αυτό το χρέος βιώσιμο και αν δεν υπάρχει μία αμοιβαιοποίηση αυτού του χρέους. <br />Και για το στρατηγικό αυτό έλλειμμα -για να το κατανοήσουμε- τα θεμέλια του αδιεξόδου έγιναν το 2012. Και μας ξάφνιασε ο κ. Σταϊκούρας στην επιτροπή όταν μας είπε ότι το 2012 ήταν μία καλή χρονιά. Σχεδόν μας είπε ότι ήταν και θαυματουργή χρονιά, anus mirabilis. Βεβαίως, ήταν ένα anus horribilis, μία πολύ κακή χρονιά, που το μόνο καλό που είχε ήταν η άνοδος του ΣΥΡΙΖΑ και η κατάρρευση του δικομματισμού. Δεν ξέρω αν ο κ. Σταϊκούρας αυτό εννοούσε όταν έλεγε ότι ήταν μια καλή χρονιά. Ήταν η χρονιά του PSI, ήταν η χρονιά με το μνημόνιο και ήταν, βέβαια, η χρονιά που πήραμε το μεγαλύτερο πακέτο μέτρων ύψους 11 δισεκατομμυρίων, με τις επιπτώσεις που είχε. Ήταν η χρονιά που όλα τα μεγέθη έπεσαν έξω. Το ΑΕΠ είχε προβλεφθεί ότι θα μειωθεί 2,8% και μειώθηκε 6,4%. Η ιδιωτική κατανάλωση θα μειωνόταν 4,1% και μειώθηκε 9,1%. Η ανεργία θα έφτανε στα 17% κι έφτασε πάνω από 22%.<br />Ήταν η χρονιά που είχαμε υστέρηση εσόδων, όπου ένα εκατομμύριο άνθρωποι δεν πλήρωσαν το «χαράτσι» για το 2012. Παρόμοια προβλήματα είχαμε και στα άλλα έσοδα, από την εισφορά αλληλεγγύης, το τέλος επιτηδεύματος και την έκτακτη εισφορά στα κέρδη των μεγάλων επιχειρήσεων. Άρα, χρειάστηκε το γνωστό παιχνίδι, «χρειαζόμαστε άλλα μέτρα, γιατί δεν μας βγήκαν τα προηγούμενα».<br />Ήταν η χρονιά όπου οι ληξιπρόθεσμες οφειλές αυξήθηκαν κατά 22%. Και, βεβαίως, όχι μόνο γι’ αυτό που μόλις σας είπα αλλά και για το λόγο ότι τα προβλήματα της διοίκησης δεν μπορούν να αντιμετωπιστούν. Και στα χρόνια του μνημονίου μέρος αυτού του αδιεξόδου είναι ότι η διοίκηση δεν μπορεί να ανταποκριθεί, δεν έχει τους πόρους και με τα μέτρα που παίρνει η Κυβέρνηση τα χειροτερεύει.<br />Ήταν η χρονιά που παρά τα όσα έλεγε στις επιτροπές τότε ο κ. Σταϊκούρας, «θα δείτε τι θα γίνει στο τέλος, δεν θα πέσουν οι δημόσιες επενδύσεις», οι επενδύσεις έπεσαν από το 3,6% που ήταν το 2011 στο 3,1% στο 2012.<br />Είναι παραλογισμός να κόβεις τις δημόσιες επενδύσεις για να κάνεις μεγαλύτερο πλεόνασμα και μετά να το μοιράσεις για την ανάπτυξη. Αν η ανάπτυξη είναι το πρόβλημά σου και με αυτό νομίζεις ότι πρέπει να επηρεάσεις τον παρανομαστή του λόγου χρέους προς το ΑΕΠ, τότε δεν κόβεις τις επενδύσεις για να δημιουργήσεις πλεόνασμα και μετά να το μοιράσεις. Το κάνεις από την αρχή.<br />Θέλω να πω, επίσης, ότι στον προηγούμενο ισολογισμό και στην προηγούμενη έκθεση του Ελεγκτικού Συνεδρίου, υπήρχε μία μεγάλη αναφορά γι’ αυτό το πρόβλημα των επενδύσεων και πώς επιδρά στην πραγματική οικονομία. Σε αυτήν την έκθεση, ίσως, δεν λένε τίποτα, γιατί έχουν χάσει οι άνθρωποι την εμπιστοσύνη ότι τα λόγια τους πιάνουν τόπο. <br />Βεβαίως, στην έκθεση για τον ισολογισμό, λένε για όλα τα προβλήματα που υπάρχουν στον προϋπολογισμό, για το ότι το κράτος ακόμη δεν έχει μητρώο παγίων. Στην ουσία, δηλαδή, δεν ξέρει ποια είναι η περιουσία του και πολύ περισσότερο δεν μπορεί να αποτιμήσει την αξία της. Ακόμα, δεν υπάρχει μηχανισμός που να προσδιορίζει τις επισφαλείς απαιτήσεις. Δηλαδή, το κράτος δεν μπορεί να υπολογίσει ποιες από τις ληξιπρόθεσμες οφειλές ύψους 55 δισεκατομμυρίων ευρώ μπορεί να εισπράξει και ποιες όχι. Επίσης,  παρατηρούνται πολλά λογιστικά προβλήματα, για παράδειγμα τα διαθέσιμα του δημοσίου σε σχέση με τους λογαριασμούς της Τράπεζας της Ελλάδας.<br />Όλα αυτά που λέει η εισηγητική έκθεση του Ελεγκτικού Συνεδρίου, τα σχολιάζει ο κ. Σταϊκούρας σαν να είναι ένας ανεξάρτητος παρατηρητής ο οποίος λέει, «ναι, βεβαίως, υπάρχει αυτό κι αυτό το πρόβλημα», χωρίς να πηγαίνει και να μας λέει με ποια μέτρα θα μπορούμε αυτά να τα αντιμετωπίσουμε.<br />Είμαστε σε μία δύσκολη κατάσταση πριν από αυτό το πολυνομοσχέδιο, όπως την αρχή. Αν θέλετε να ξέρετε πότε χτίστηκε αυτό το αδιέξοδο, πότε χτίστηκε, το να μην μπορούμε να σηκώσουμε κεφάλι και να είναι σίγουρη η αποτυχία της Κυβέρνησης, κοιτάξτε το 2012. Διότι το 2012, εκλέχθηκε μία κυβέρνηση που υποσχέθηκε ότι θα αναδιαπραγματευθεί, υποσχέθηκε ότι θα έβλεπε ισοδύναμα και θα άλλαζε το μείγμα της πολιτικής και έφερε στο τέλος του 2012 αυτό το πακέτο με τα 11 δισεκατομμύρια. Και τώρα νομίζω ότι βλέπουμε τις επιπτώσεις σε όρους κοινωνίας. Το βλέπουμε σε σχέση με τις επιχειρήσεις που κλείνουν, την ανεργία, τους ανθρώπους που δεν έχουν πρόσβαση στο φάρμακο. Και το μόνο που μας λέει, είναι ότι έχουμε ένα πλεόνασμα και πως με αυτό θα διαπραγματευτούμε.<br />Θα διαπραγματευτούμε με τι; Ότι είναι καλά τα παραμετρικά χαρακτηριστικά του χρέους και άρα δεν χρειάζεται παρά να καλυτερέψουμε ακόμα λίγο τα παραμετρικά χαρακτηριστικά του χρέους ή θα διαπραγματευτούμε, όπως λέει ο ΣΥΡΙΖΑ, μία τελείως διαφορετική πολιτική, που έχει και γνώση της οικονομικής θεωρίας και γνώση της πολιτικής ιστορίας όχι μόνο αυτού του τόπου αλλά της παγκόσμιας ιστορίας, που ξέρουμε πως ξεφεύγεις από μία παγίδα χρέους, ξέρουμε πως φεύγεις όταν αντιμετωπίζεις τους πιστωτές και ξέρουμε ότι δεν το κάνεις με σκυμμένο το κεφάλι;<br />Ευχαριστώ πολύ.<br /></speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, υπάρχει  μόνο ένας εγγεγραμμένος. Άρα, θα υπάρχει και άνεση χρόνου, αλλά θα πρότεινα να τελειώσουμε τη συζήτηση σε μία συνεδρίαση. <br />Τον λόγο έχει ο ειδικός αγορητής του ΠΑΣΟΚ, ο κ. Σαχινίδης.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, συζητάμε για την κύρωση του απολογισμού-ισολογισμού του κράτους για το έτος 2012, μιας χρονιάς με ιδιαίτερη σημασία ως προς την προοπτική της προσπάθειας που ξεκίνησε η χώρα το 2010 με την κυβέρνηση του ΠΑΣΟΚ. <br />Ήταν μια προσπάθεια, προκειμένου η χώρα, πρώτον, να αποκαταστήσει τη δημοσιονομική ισορροπία μετά από τον πρωτοφανή εκτροχιασμό του 2009, που οδήγησε το έλλειμμα στο 15,7% του ΑΕΠ. Δεύτερον, να εξαλείψει το έλλειμμα ανταγωνιστικότητας που διογκωνόταν από την ημέρα ένταξης στην ΟΝΕ, με κορύφωση τα έτη 2007 και 2008, όπου το έλλειμμα έφτασε το 14,5%. Τρίτον, να σταθεροποιήσει το τραπεζικό σύστημα, το οποίο βρέθηκε αντιμέτωπο με τις συνέπειες της διεθνούς χρηματοοικονομικής κρίσης, της ύφεσης και της δημοσιονομικής κατάρρευσης. Τέταρτον, να οδηγήσει την οικονομία σε μια τροχιά διατηρήσιμης ανάπτυξης μέσω του μετασχηματισμού του παραγωγικού προτύπου, με μείωση του τομέα των μη εμπορεύσιμων αγαθών και υπηρεσιών υπέρ του τομέα των εμπορεύσιμων αγαθών και υπηρεσιών. <br />Ο προϋπολογισμός του έτους 2012, κατατέθηκε το Νοέμβριο του 2011 από τον τότε αντιπρόεδρο της κυβέρνησης και Υπουργό Οικονομικών κ. Ευάγγελο Βενιζέλο και αναθεωρήθηκε το Φεβρουάριο του 2012. <br />Η μεγαλύτερη από την αναμενόμενη ύφεση της ελληνικής οικονομίας κατά το 2011 κατέστησε αναγκαίο, το Φεβρουάριο του 2012 να επανακαθοριστούν τα μεγέθη του προϋπολογισμού, έτσι ώστε να είναι εφικτή η σύγκλιση με τους στόχους που είχαν τεθεί με το Αναθεωρημένο Μεσοπρόθεσμο Πλαίσιο Δημοσιονομικής Στρατηγικής. <br />Τελικά, ο στόχος για το πρωτογενές αποτέλεσμα τέθηκε στο -1,2% του ΑΕΠ έναντι 1% του αρχικού προϋπολογισμού, δηλαδή τέθηκε στόχος για μικρό πρωτογενές έλλειμμα, αντί μικρού πρωτογενούς πλεονάσματος. Για την επίτευξη του νέου στόχου, υιοθετήθηκαν νέες δημοσιονομικές παρεμβάσεις. Η υιοθέτησή τους επιτεύχθηκε μετά από πολλές δυσκολίες μεταξύ των τότε κυβερνητικών εταίρων, καθώς η Νέα Δημοκρατία εξέφραζε διαφωνία για μια κατηγορία περικοπών στις επικουρικές συντάξεις ύψους 300 εκατομμυρίων ευρώ περίπου, σε ένα σύνολο παρεμβάσεων 3 δισεκατομμυρίων ευρώ, θέτοντας έτσι σε κίνδυνο το δεύτερο πρόγραμμα. <br />Υπενθυμίζω, ότι με τις αποφάσεις του Ευρωπαϊκού Συμβουλίου της 26ης και 27ης Οκτωβρίου του 2011, η χώρα διασφάλισε το δεύτερο πρόγραμμα και τη δυνατότητα υλοποίησης των αποφάσεων που πέτυχε η κυβέρνηση του ΠΑΣΟΚ του Γεωργίου Παπανδρέου, με τις οποίες τελικά μειώθηκε το χρέος της χώρας. Το PSI, σε συνδυασμό με την επαναγορά του χρέους, που έγινε λίγους μήνες αργότερα, οδήγησε σε μείωση του χρέους κατά 126 δισεκατομμύρια περίπου. <br />Και ερωτώ τον ΣΥΡΙΖΑ που μόλις προηγουμένως έθεσε ένα ερώτημα για τη θέση που διατυπώνει ο Πρόεδρος του ΠΑΣΟΚ κ. Βενιζέλος ως προς τη βιωσιμότητα του χρέους. Απαντήστε δημόσια. Ήταν λάθος η απομείωση του χρέους κατά 126 δισεκατομμύρια περίπου ή ήταν σωστή επιλογή; Και εάν ήταν σωστή επιλογή, πού ήσασταν εσείς τότε να συνδράμετε στις προσπάθειες της Κυβέρνησης, εφόσον θεωρείτε ότι έπρεπε να διεκδικήσουμε ακόμη μεγαλύτερη απομείωση, για να μειωθεί ακόμα περισσότερο το χρέος; Διότι, η συγκεκριμένη απομείωση είτε σας αρέσει είτε δεν σας αρέσει, ήταν μια από τις μεγαλύτερες απομειώσεις χρέους στη σύγχρονη χρηματοοικονομική ιστορία. <br />Επιπρόσθετα, διασφαλίστηκε πρόγραμμα ανακεφαλαιοποίησης και αναδιάρθρωσης για τις τράπεζες μέσω της διάθεσης ενός ποσού ύψους 50 δισεκατομμυρίων. Με αυτό η χώρα προχώρησε το 2013 στην κεφαλαιακή θωράκιση των βιώσιμων τραπεζών, αποφεύγοντας την εμπειρία της Κύπρου και διασφαλίζοντας πως οι Έλληνες καταθέτες δεν θα χάσουν ούτε 1 ευρώ. <br />Χάρη στο πρόγραμμα αυτό υπάρχουν μετά από τις παρεμβάσεις στο τραπεζικό σύστημα ακόμη 11 δισεκατομμύρια διαθέσιμα προς χρήση, σε περίπτωση που παραστεί ανάγκη για πρόσθετα κεφάλαια από τις τράπεζες, τα οποία δεν μπορούν να εξασφαλιστούν από τους ιδιώτες. <br />Η ψήφιση, λοιπόν, από τη Βουλή το Φεβρουάριο του 2012 των πρόσθετων δημοσιονομικών παρεμβάσεων υπήρξε καθοριστική και συνέβαλε στην επίτευξη του δημοσιονομικού αποτελέσματος του έτους αυτού και προετοίμασε κατά τρόπο καθοριστικό το πέρασμα στην επόμενη χρονιά, στο πρωτογενές θετικό αποτέλεσμα.<br />Το τονίζω αυτό γιατί θέλω να καταδείξω την αμφιθυμία που επεδείκνυε τότε η Νέα Δημοκρατία ως Αξιωματική Αντιπολίτευση γύρω από την αναγκαιότητα της δημοσιονομικής προσαρμογής πριν και μετά τις διπλές εκλογές του 2012. Ήταν μία αμφιθυμία που κόστισε πολλά στη χώρα, αλλά και στην επιτυχή εκτέλεση του Προγράμματος. <br />Στη συζήτηση του Νοεμβρίου του 2011, αλλά και σε αυτή του Φεβρουαρίου του 2012 η τότε αξιωματική αντιπολίτευση αμφισβητούσε τόσο την αναγκαιότητα της συνέχισης της δημοσιονομικής προσαρμογής με τη λήψη μέτρων, υπερτονίζοντας την ανάγκη για ανάπτυξη, αλλά έθετε και ενστάσεις για το μείγμα των δημοσιονομικών παρεμβάσεων προβάλλοντας τις προτάσεις των «Ζαππείων». <br />Όπως αποδείχθηκε μετά τις εκλογές του 2012, το πέρασμα στην ανάπτυξη προκειμένου να διευκολυνθεί η δημοσιονομική προσαρμογή δεν είναι ούτε εύκολη υπόθεση ούτε προκύπτει από ευχολόγια, αφού η χώρα παραμένει σε ύφεση, αλλά ούτε διατάσσεται από τον εκάστοτε Υπουργό Ανάπτυξης. Διαφορετικά, με μία πράξη νομοθετικού περιεχομένου θα ορίζαμε το επιθυμητό επίπεδο ανάπτυξης και η χώρα θα πορευόταν αταλάντευτα. <br />Εδώ, λοιπόν, αναδεικνύεται και μία αντίφαση των συναδέλφων της Νέας Δημοκρατίας, οι οποίοι κατά καιρούς στις τοποθετήσεις τους ασκούν κριτική γιατί λένε ότι δεν επετεύχθησαν οι δημοσιονομικοί στόχοι του 2010 και του 2011, ενώ την ίδια στιγμή οι ίδιοι διεκδικούσαν ηπιότερη δημοσιονομική προσαρμογή, θεωρώντας προφανώς ότι οι στόχοι αυτοί ήταν υπερβολικοί. Την ηπιότερη δημοσιονομική προσαρμογή που διεκδικούσαν ως Αντιπολίτευση δεν κατάφεραν να την κερδίσουν όταν αυτοί είχαν την κύρια ευθύνη για τις διαπραγματεύσεις, υιοθετώντας μία δημοσιονομική προσαρμογή που έδινε στο 2013 το μεγαλύτερο μέρος της προσαρμογής της διετίας 2013-2014, αλλά και της τετραετίας 2013-2016 που εξασφάλισε η χώρα για το στόχο του ελλείμματος. <br />Μία από τις μεγαλύτερες αδυναμίες της χώρας, που επηρέασε και την εφαρμογή του Προγράμματος Οικονομικής Πολιτικής, είναι η αδυναμία επίτευξης πολιτικών συναινέσεων αλλά και το έλλειμμα θεσμών και η εργαλειοποίησή τους και από τη Δεξιά και από την Αριστερά. Και σε αυτό έχουμε ευθύνη και εμείς ως ΠΑΣΟΚ. «Οι θεσμοί είναι καλοί μόνο αν υπηρετούν τις ανάγκες μας» είναι σήμερα η επικρατούσα αντίληψη στη Νέα Δημοκρατία και στον ΣΥΡΙΖΑ. <br />Πριν από δύο εβδομάδες το Ευρωπαϊκό Κοινοβούλιο υπερψήφισε κατά πλειοψηφία την έκθεση για τις τρόικες. <br />Την έκθεση αυτή καταψήφισαν οι Ευρωβουλευτές της Νέας Δημοκρατίας, οι οποίοι σε ανακοίνωσή τους κατηγόρησαν το Ευρωπαϊκό Κοινοβούλιο ότι αλλοίωσε τα στατιστικά στοιχεία για το έλλειμμα του 2009. Λένε, επίσης, ότι η έκθεση βγάζει λανθασμένα συμπεράσματα για το πώς η χώρα έφθασε στο μνημόνιο. Δηλαδή οι Ευρωβουλευτές της Νέας Δημοκρατίας κατηγορούν τους συναδέλφους τους του Ευρωπαϊκού Λαϊκού Κόμματος ότι κακώς ψήφισαν την έκθεση που αναφέρει ότι γινόταν παραποίηση στατιστικών στοιχείων στην Ελλάδα μέχρι το 2009 ή ότι το έλλειμμα του 2009 ήταν 15,7% ή ότι το χρέος αυξήθηκε υπέρμετρα μεταξύ του 2003 και του 2009, γιατί αυτά δεν ισχύουν. Άλλα είναι τα δημοσιονομικά δεδομένα του 2009, κατά την άποψή τους. Το ποιο είναι το έλλειμμα του 2009 θα μας το πουν –φαντάζομαι- κάποια άλλη στιγμή. Πάντως κατ’ αυτούς δεν είναι αυτό που αποδέχεται η ΕΛΣΤΑΤ και η EUROSTAT. <br />Την έκθεση καταψήφισε και ο ΣΥΡΙΖΑ παρά τις συνεχείς ανακοινώσεις του περασμένου Δεκεμβρίου ότι υπήρχε σκευωρία στην ελληνική Βουλή για να μη γίνει συζήτηση με τους δύο Ευρωβουλευτές που ετοίμαζαν την έκθεση. Προφανώς, τα ευρήματα της έκθεσης δεν εξυπηρετούν την αφήγησή του, αφού στην έκθεση αναφέρεται ότι η χώρα δεν είχε άλλες επιλογές και έτσι αποσιωπήθηκε εντελώς το γεγονός. <br />Την έκθεση –προσέξτε!- καταψήφισαν και στο μεγαλύτερό τους τμήμα οι Γερμανοί χριστιανοδημοκράτες και χριστιανοκοινωνιστές Ευρωβουλευτές, επειδή θεωρούσαν ότι δεν ήταν αρκετά αυστηρή η έκθεση για τις χώρες και ήταν υπερβολικά αυστηρή ως προς το ρόλο της τρόικας. Την καταψήφισαν, δηλαδή, οι Ευρωβουλευτές που ανήκουν στο κόμμα της Μέρκελ με αυτό το σκεπτικό. Μετά από αυτά ίσως χρειάζεται να ξαναδούμε σε αυτήν εδώ την Αίθουσα ποιοι πραγματικά είναι οι Μερκελιστές. <br />Στη συζήτηση που διεξάγεται για την επίτευξη πλεονάσματος του 2013 η Νέα Δημοκρατία διεκδικεί εύσημα για τη δημοσιονομική προσαρμογή, παραβλέποντας ότι αυτή αποτελεί συνέχεια της προσπάθειας που ξεκίνησε το 2010 και ότι στη διετία 2010-2011 είχαν ολοκληρωθεί τα 2/3 της αναγκαίας διαρθρωτικής προσαρμογής. Αποσιωπά το τίμημα που πλήρωσε η χώρα με τη σκληρή αντιμνημονιακή της στάση το 2010 και το 2011, γιατί αν στήριζε από την αρχή, χωρίς τα «Ζάππεια» που εξέθρεψαν τους αγανακτισμένους, θα είχαμε προχωρήσει ταχύτερα στην επίτευξη των στόχων και με μικρότερο κόστος, διότι υπήρχε κόστος από την επίτευξη της δημοσιονομικής προσαρμογής σε όρους απασχόλησης και σε όρους ΑΕΠ.<br />Και η διεθνής κοινότητα δεν θα αντιμετώπιζε τη χώρα ως μία χώρα που κινδυνεύει από κατάρρευση, βλέποντας την τότε Αξιωματική Αντιπολίτευση να παραλογίζεται την ώρα που η χώρα ήταν σε πρόγραμμα.<br />Παραγνωρίζει και την αβεβαιότητα με την οποία βρέθηκε αντιμέτωπη η χώρα από την εμμονή για τη διεξαγωγή εκλογών από το Φεβρουάριο του 2012, ενώ το ζητούμενο ήταν η υλοποίηση του προγράμματος που μόλις είχε συμφωνηθεί με τους εταίρους. Την άποψη αυτή δημόσια τότε υποστήριξα μαζί με άλλα έξι μέλη της κυβέρνησης του Πρωθυπουργού Λουκά Παπαδήμου.<br /> Και επειδή το τελευταίο διάστημα, γίνεται μία κατευθυνόμενη και εκ του πονηρού συζήτηση για το ρόλο του ΠΑΣΟΚ στη διασφάλιση της πολιτικής σταθερότητας της χώρας, θα ανατρέξω σε πρόσφατα πολιτικά περιστατικά για να καταδείξω πόσο όψιμη και ιδιοτελής είναι η αγωνία της Νέας Δημοκρατίας ως προς το ζήτημα αυτό. <br />Το Νοέμβριο του 2011 συναντηθήκαμε στο γραφείο του τότε Αντιπροέδρου της κυβέρνησης και Υπουργού Οικονομικών κ. Ευάγγελου Βενιζέλου με τριμελή αντιπροσωπεία της Νέας Δημοκρατίας προκειμένου να τους ενημερώσουμε για τα μεγάλα προβλήματα που αντιμετώπιζε η χώρα, καθώς έπρεπε να ψηφιστούν κρίσιμα νομοσχέδια για να γίνει η εκταμίευση των χρημάτων του δεύτερου προγράμματος, που μόλις είχε εγκριθεί και να εφαρμοστεί βεβαίως και το PSI. Αφού έγινε λεπτομερής ενημέρωση, περιμέναμε ερωτήσεις για τα μεγάλα θέματα της χώρας, αλλά διαπιστώσαμε ότι το πιο σημαντικό ζήτημα για την αντιπροσωπεία της Νέας Δημοκρατίας ήταν εάν οι εκλογές θα γίνουν τη δεύτερη Κυριακή του Φεβρουαρίου του 2012 ή την τρίτη Κυριακή του Φεβρουαρίου του 2012.<br /> Τελικά η χώρα οδηγήθηκε σε εκλογές το Μάιο, οι οποίες είχαν ως αποτέλεσμα να κυριαρχήσει η αβεβαιότητα, καθώς τα δύο πρώτα κόμματα, δηλαδή η Νέα Δημοκρατία που πήρε 18,9% και ο ΣΥΡΙΖΑ που πήρε 16,7%, ήθελαν ανεξαρτήτως πολιτικού κόστους για τη χώρα και για την πολιτική σταθερότητά της, η χώρα να οδηγηθεί και σε δεύτερες εκλογές. <br />Δεν είναι τυχαίο ότι η εμπιστοσύνη των καταθετών χάθηκε μετά την πρώτη Κυριακή και σε διάστημα δέκα ημερών πριν από τις εκλογές του Ιουνίου διέρρευσαν από τις τράπεζες πάνω από 15 δισεκατομμύρια ευρώ. Το μέλλον της χώρας κρέμονταν από μία κλωστή και ενώ η Ευρώπη όπως μάθαμε εκ των υστέρων ετοίμαζε τότε το δεύτερο σχέδιο.<br />Και όλα αυτά εξαιτίας της εμμονής να πάμε τον Ιούνιο σε νέες εκλογές αντί να συγκροτηθεί Κυβέρνηση από τα κόμματα που τελικά συνεργάστηκαν για τη συγκρότηση Κυβέρνησης αμέσως μετά τις δεύτερες εκλογές. Και κατά τα άλλα συζητάμε για τις υφεσιακές συνέπειες του προγράμματος προσαρμογής -τις οποίες καθόλου δεν θέλω να υποβαθμίσω- αποσιωπώντας εντελώς τις υφεσιακές συνέπειες της πολιτικής και κοινωνικής αστάθειας της περιόδου 2010-2011, που σε μεγάλο βαθμό εξηγούν και τις αποκλίσεις από τους δημοσιονομικούς στόχους και τις αποκλίσεις από τους στόχους για το ΑΕΠ που είχαν τεθεί τότε. Διότι εάν δεν υπήρχε αυτή η κοινωνική αστάθεια, εάν υπήρχε πολιτική συνεργασία, πιθανότατα να είχαμε πετύχει καλύτερα αποτελέσματα στο ΑΕΠ. Πιθανότατα να είχαμε πετύχει καλύτερα δημοσιονομικά αποτελέσματα και η χώρα να βρισκόταν πιο κοντά στην επίτευξη των στόχων. <br />Σήμερα, στα ίδια χνάρια βαδίζει ο ΣΥΡΙΖΑ, ο οποίος, όπως ακούσαμε προηγουμένως και από τον εισηγητή του, μιλάει για την ανάπτυξη, για τις ευρωπαϊκές ιδεοληψίες που διαιωνίζουν τις υφεσιακές πολιτικές στην Ευρώπη και προτείνει μία συμμαχία των χωρών του Νότου για την ανατροπή των ιδεοληψιών αυτών.<br />Λέτε εμείς στο ΠΑΣΟΚ, κύριε συνάδελφε, να μην τα είχαμε σκεφτεί αυτά τα οποία εσείς σκέπτεσθε σήμερα; Μόνο εσείς έχετε το προνόμιο να συγκροτήσετε μία στρατηγική συμμαχιών με τις χώρες του Νότου για να αντιπαρατεθούμε στις ιδεοληψίες του Βορρά; <br />Και αναρωτιέμαι: Με ποιες ακριβώς συμμαχίες θα πάτε εσείς στην Ευρώπη εάν τελικά κάποια στιγμή ο ελληνικός λαός σας δώσει την εντολή; Σε ποιους θα στηριχθείτε; Μιλάτε για συμμαχία του Νότου. Δηλαδή, θα καθίσετε στο ίδιο τραπέζι με τον Πρωθυπουργό της Ισπανίας που ανήκει στο Ευρωπαϊκό Λαϊκό Κόμμα ή με τον Πρωθυπουργό της Ιταλίας που ανήκει στο Ευρωπαϊκό Σοσιαλιστικό Κόμμα για να ανατρέψετε τις πολιτικές του Βορρά που υπαγορεύονται από αυτές τις χώρες;<br />Μα, εάν σας είναι τόσο εύκολο στο εξωτερικό να συνεργαστείτε με Πρωθυπουργούς που ανήκουν στο Ευρωπαϊκό Σοσιαλιστικό Κόμμα ή στο Ευρωπαϊκό Λαϊκό Κόμμα, τι σας εμπόδιζε όλα αυτά τα χρόνια να συνεργαστείτε με την κυβέρνηση του ΠΑΣΟΚ; Τι σας εμποδίζει σήμερα να συνεργαστείτε με την παρούσα Κυβέρνηση; <br />Εκτιμώ, ότι εσείς ως Αξιωματική Αντιπολίτευση, όπως και όλοι σε αυτήν εδώ την Αίθουσα έχουμε τον ίδιο βαθμό ευαισθησίας και ανησυχίας για το τεράστιο πρόβλημα της ανεργίας. Έχω υποστηρίξει και σε άλλες συζητήσεις ότι, στο βαθμό που αντιμετωπίσαμε τα δίδυμα ελλείμματα, η προτεραιότητα της Κυβέρνησης πρέπει να είναι το ζήτημα της αντιμετώπισης της ανεργίας και εάν είναι δυνατόν ακόμη και με ανορθόδοξα εργαλεία, μέχρι που να τελικά να καταφέρουμε η ανάπτυξη να φτάσει σε εκείνο το σημείο που θα δημιουργεί θέσεις εργασίας.<br />Η ελληνική οικονομία, κύριοι συνάδελφοι του ΣΥΡΙΖΑ, έχει ένα ιστορικό δημιουργίας πενήντα χιλιάδων έως εξήντα χιλιάδων θέσεων εργασίας και αυτό όταν είχε θετικούς ρυθμούς ανάπτυξης της τάξης του 3% και του 4%. Αν επαναπαυθούμε απλώς στο να επαναλάβουμε αυτήν την ιστορική εμπειρία, ένας εικοσιπεντάχρονος σήμερα κινδυνεύει να βρει δουλειά όταν θα σαρανταρίσει. Το αντέχουμε αυτό ως κοινωνία; Πιστεύω ότι κανείς σε αυτήν την Αίθουσα δεν το θέλει.<br />Ρωτώ, λοιπόν, τους συναδέλφους του ΣΥΡΙΖΑ να μας πουν ποιοι είναι οι πραγματικοί ρυθμοί ανάπτυξης που χρειάζεται η οικονομία για να δημιουργεί όχι τις πενήντα χιλιάδες και εξήντα χιλιάδες θέσεις εργασίας των προηγούμενων είκοσι και τριάντα χρόνων, αλλά εκατόν πενήντα χιλιάδες θέσεις εργασίας. Εγώ λέω εντελώς εμπειρικά -χωρίς καμμία οικονομετρική εκτίμηση- ότι χρειάζεται πάνω από 5%.<br />Σας ερωτώ, είναι εφικτό αυτό; Και αν είναι ναι, με ποια εργαλεία πολιτικής, με ποιες συνθήκες ρευστότητας στην οικονομία θα γίνει; Γιατί σας παρακολουθώ να λέτε ότι η λύση στο διαρθρωτικό έλλειμμα ρευστότητας, που είναι αυτήν τη στιγμή το μεγάλο πρόβλημα του ελληνικού τραπεζικού συστήματος, είναι η κρατικοποίηση των τραπεζών. Από πού και ως πού η κρατικοποίηση των τραπεζών θα διορθώσει το διαρθρωτικό έλλειμμα ρευστότητας; <br />Αν κρατικοποιηθούν οι τράπεζες θα δίνουν δάνεια, γιατί θα έρθει ο καλός, ο φιλοαναπτυξιακός διοικητής του ΣΥΡΙΖΑ και θα μοιράζει δάνεια. Από πού, από ποια ρευστότητα; Οι υφιστάμενες καταθέσεις έχουν όλες μετασχηματισθεί σε δάνεια και επειδή οι τράπεζες εξακολουθούν να έχουν περισσότερα δάνεια -τα οποία μάλιστα δεν εξυπηρετούνται- από όσες είναι οι καταθέσεις, καλύπτουν τη διαφορά που έχουν στη ρευστότητα από το ευρωσύστημα, γιατί οι τράπεζες δεν είχαν τουλάχιστον μέχρι πρότινος πρόσβαση στις κεφαλαιαγορές για να καλύψουν το έλλειμμα ρευστότητας. <br />Εσείς τι θα κάνετε; Θα εκβιάζετε το ευρωσύστημα για περισσότερη ρευστότητα από τη μια και από την άλλη θα καταργείτε τα μνημόνια με ένα άρθρο; Ή έχετε κατά νου μία διαδικασία επιτάχυνσης της ανάπτυξης, μόνο μέσω των πόρων του Προγράμματος Δημοσίων Επενδύσεων; <br />Αυτοί οι πόροι, όπως ξέρετε, δεν αυξάνονται ακόμα και αν τους αυξήσουμε κατά 1-2 δισεκατομμύρια το έτος. Θα χρειαστούν για τα επόμενα τρία με τέσσερα χρόνια πάνω από 30 δισεκατομμύρια για να μπορέσει να μπει η οικονομία σταθερά σε ένα θετικό ρυθμό ανάπτυξης. <br />Ποιος θα σας τα δώσει αυτά, συνάδελφοι του ΣΥΡΙΖΑ; Οι Ευρωπαίοι εταίροι; Να σας θυμίσω ότι μετά την ψήφιση του νέου Κανονισμού, του 1303/2013 του Ευρωπαϊκού Κοινοβουλίου, για πρώτη φορά η Ευρωπαϊκή Ένωση έχει το δικαίωμα να περικόπτει τους πόρους του ΕΣΠΑ, αν μία χώρα δεν είναι συνεπής στις δεσμεύσεις ως προς την Ευρωπαϊκή Ένωση; <br />Εσείς τι ακριβώς θα κάνετε; Από τη μια θα διεκδικείτε περισσότερους πόρους και από την άλλη θα σκίζετε τα μνημόνια, διατρέχοντας τον κίνδυνο να χάσετε ήδη αυτούς που θα αποτελούν τμήμα του Προγράμματος Δημοσίων Επενδύσεων; <br />Η χώρα, κυρίες και κύριοι συνάδελφοι, έχει ανάγκη από μία πραγματική μεταρρύθμιση, που θα τη στηρίξουν όλα τα κόμματα και από ένα νέο σχέδιο Μάρσαλ από την Ευρώπη για να μπορέσει να βγει μέσα από τη βαθιά και παρατεταμένη ύφεση. <br />Η άρνησή σας να συμφιλιωθείτε με την κοινή λογική και να απαντήσετε σε αυτονόητα ερωτήματα είναι καταστροφική. Γι’ αυτό, λοιπόν, συνάδελφοι της Αξιωματικής Αντιπολίτευσης, θα επαναλάβω το εξής: Μην ξανοίγεστε στα βαθιά νερά, γιατί αν ποτέ βρεθείτε στην εξουσία, τις δικές μας βασικές πολιτικές επιλογές θα ακολουθήσετε, αυτές που τώρα καταγγέλλετε, γιατί ό,τι και να λέμε, ό,τι και να λέτε, αυτός ήταν ο μόνος λογικός δρόμος που υπήρχε το 2010, με τις τότε επικρατούσες συνθήκες. <br />Στηρίζουμε και ψηφίζουμε τον απολογισμό του έτους 2012. <br />Ευχαριστώ, κύριε Πρόεδρε.<br /></speech><speech by="#s175"><from>Μαρκογιαννάκης Χρήστος</from> Και εμείς ευχαριστούμε.<br />Δεν υπάρχει κάποιος εισηγητής αυτήν τη στιγμή από τους Ανεξάρτητους Έλληνες και τη Χρυσή Αυγή.<br />Τον λόγο έχει η κ. Ξηροτύρη ειδική αγορήτρια της ΔΗΜΑΡ.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε.<br />Συζητάμε σήμερα προκειμένου να κυρώσουμε ή όχι τον απολογισμό και τον ισολογισμό του κράτους για το οικονομικό έτος 2012, το τρίτο έτος δημοσιονομικής προσαρμογής για την ελληνική οικονομία, ένα έτος βαρύτατο σε μειώσεις τόσο σε μισθολογικές και κοινωνικές δαπάνες όσο και σε δαπάνες δημοσίων επενδύσεων. <br />Ήταν μια χρονιά συνεχιζόμενης λιτότητας, αστάθειας, με πολλαπλές αβεβαιότητες λόγω της κρίσης χρέους και της επιδείνωσης της οικονομίας, μια χρονιά μείωσης του ΑΕΠ κατά 7,1%, διπλασιασμού της ύφεσης, μείωσης της ιδιωτικής κατανάλωσης και μεγάλης αύξησης της ανεργίας.<br />Βέβαια, ο κ. Σαχινίδης φεύγει, αλλά λίγο-πολύ μας είπε ότι όλα πήγαν πάρα πολύ καλά και τα πράγματα θα πάνε ακόμη καλύτερα. Μήπως τελικά πάρουμε τρίτο μνημόνιο στα χνάρια αυτής της προσαρμογής και ευελπιστείτε ότι η ανεργία από 28% και η ύφεση από το 1/4 του ΑΕΠ, με ένα άλλο καινούργιο πρόγραμμα προσαρμογής θα ξαναπάνε στην παλιά κατάσταση του 2010; Να τα πούμε λίγο αυτά τα πράγματα για να συνεννοηθούμε  μεταξύ μας. <br />Τι έγινε λοιπόν αυτήν τη χρονιά του 2012; Ήταν όντως μία σημαντική χρονιά, τόσο για τα οικονομικά θέματα όσο και για την πολιτική κατάσταση στη χώρα. Το πρώτο τετράμηνο του 2012 έγινε η αναδιάρθρωση του δημόσιου χρέους με συμμετοχή του ιδιωτικού τομέα, το PSI. Η ανταλλαγή ομολόγων ολοκληρώθηκε σε δύο φάσεις και η ονομαστική απομείωση του χρέους μετά την ανταλλαγή ήταν 106 δισεκατομμύρια ευρώ. <br />Λόγω των υποχρεώσεων του δεύτερου μνημονίου, κατατέθηκε συμπληρωματικός προϋπολογισμός του 2012, ο οποίος περιελάμβανε επιπλέον δημοσιονομικές παρεμβάσεις, περίπου 3 δισεκατομμύρια ευρώ, και περιορισμό των δαπανών κατά 2 δισεκατομμύρια ευρώ. Η μεγαλύτερη από την αναμενόμενη ύφεση της ελληνικής οικονομίας το 2011 έφερε την ανάγκη να επανακαθοριστούν τα μεγέθη και γι’ αυτό να υπάρξει αυτός ο συμπληρωματικός προϋπολογισμός. <br />Υπεγράφη νέα δανειακή σύμβαση με βασικά μεταξύ των άλλων την χρηματοδότηση για την ανακεφαλαιοποίηση των τραπεζών, ύψους 26 δισεκατομμυρίων ευρώ και κυρίως τη χρηματοδότηση των δανειακών αναγκών ποσού των 109 δισεκατομμυρίων ευρώ. Ήταν η χρονιά των δύο εκλογικών αναμετρήσεων, τον Μάιο και τον Ιούνιο του 2012, και της συγκρότησης της τρικομματικής Κυβέρνησης για τη σχετική σταθεροποίηση της χώρας και την αποφυγή της πτώχευσης. <br />Το πρωτογενές πλεόνασμα της γενικής κυβέρνησης διαμορφώθηκε στα 2,2 δισεκατομμύρια ευρώ ή στο 1,1% του ΑΕΠ, έναντι του 2,7 του 2011. Ωστόσο η ελληνική οικονομία, όπως είπα, παρέμεινε σε βαθιά ύφεση και η ανεργία εκτινάχθηκε σε εξαιρετικά υψηλά επίπεδα. <br />Οι επενδυτικές δαπάνες του κράτους ανήλθαν μόλις στα 3,1% του ΑΕΠ και αυτή η μείωση χαρακτηρίζει και τους επόμενους προϋπολογισμούς και στερεί από τη χώρα κάθε αναπτυξιακή προοπτική, κάθε προοπτική ανάσχεσης της ανεργίας.<br />Σήμερα δυόμισι χρόνια μετά, η οικονομία εξακολουθεί να βρίσκεται σε βαθιά ύφεση, η ανεργία έχει ξεπεράσει το 28% και το πέρασμα στην ανάπτυξη φοβάμαι ότι θα παραμείνει για πολύ ακόμη αδύνατο να γίνει, όπως ακριβώς το πέρασμα της Κασσάνδρας. Γι’ αυτό και η συζήτηση στην επιτροπή για τον εν λόγω απολογισμό του 2012 ήταν πάρα πολύ εκτεταμένη και οξεία.<br /> Να δούμε λοιπόν τα επιχειρήματα αυτών που συμφώνησαν με το πρώτο και το δεύτερο μνημόνιο οι οποίοι ισχυρίζονται ότι τα πράγματα είχαν ρυθμιστεί πολύ καλά και ότι κάποιοι και όχι μόνο τα κόμματα της Αντιπολίτευσης -ο κ. Σαχινίδης και τώρα αναφέρθηκε εκτενώς και στις αντιρρήσεις και στα «Ζάππεια» της Νέας Δημοκρατίας- δεν διέβλεπαν από τότε, συμπεριλαμβανομένης δηλαδή της Νέας Δημοκρατίας, ότι θα είχαμε λύση του προβλήματος. Τελικά, είχαμε λύση του προβλήματος κι εμείς δεν το έχουμε καταλάβει; Είναι γεγονός συνάδελφοι ότι δεν έχουμε οδηγηθεί στις λύσεις που αναμέναμε. Έχουμε μία σχετική σταθεροποίηση, αλλά τι άλλο έχουμε; <br />Τα προγράμματα διάσωσης της οικονομίας για τη δημοσιονομική εξυγίανση και τη σταθεροποίηση που εφαρμόστηκαν το 2010, κοινώς τα μνημόνια, εφάρμοσαν μία πολύ σκληρή οικονομική αντίληψη, ότι πάνω απ’ όλα προέχει η λιτότητα που αυτό σημαίνει ταχεία διόρθωση των δημοσιονομικών ελλειμμάτων κι επομένως, σφιχτή εισοδηματική πολιτική, εγκατάλειψη σε μεγάλο βαθμό της κοινωνικής πολιτικής και του κοινωνικού κράτους και πολύ περισσότερο, πλήρη στασιμότητα στην αναπτυξιακή διαδικασία που δυστυχώς εξακολουθεί μέχρι σήμερα. <br />Μετά από την έγκριση της πρώτης συμφωνίας, τριάμισι χρόνια μετά, η οικονομική κατάσταση εισήλθε στον έκτο συνεχόμενο χρόνο πρωτοφανούς ύφεσης, η οποία το 2012 υπερέβη όλες τις προβλέψεις και την ιστορία. Τα τελευταία εκατό χρόνια παγκοσμίως τέτοια μεγάλη ύφεση δεν έχει υπάρξει. Τώρα, όσον αφορά το πόσο καλά πήγαν αυτά τα προγράμματα, εγώ πραγματικά απορώ γιατί δεν μπορούμε να συνεννοηθούμε και να βρούμε τις συναινέσεις σ’ αυτήν την Αίθουσα, για να διεκδικήσουμε αλλαγές και να έχουμε λύση του προβλήματος.<br />Όσον αφορά το πρόγραμμα προσαρμογής που εφαρμόστηκε, είπαμε πολλές φορές ότι είναι ένα βίαιο πρόγραμμα. Ακόμα και τα στελέχη της τρόικας και της Ευρωπαϊκής Ένωσης αλλά και η έκθεση της Ευρωπαϊκής Επιτροπής για την τρόικα, ιδιαίτερα για την Ελλάδα, είναι καταπέλτης σ’ αυτά τα θέματα. Έχουν παραδεχθεί και έχουν αναγνωρίσει τα βασικά προβλήματα, τα οποία υπάρχουν σ’ αυτό το πρόγραμμα δημοσιονομικής προσαρμογής.<br />Η ελληνική οικονομία και κοινωνία βρέθηκαν –και βρίσκονται- δυόμισι χρόνια μετά και απ’ αυτόν τον προϋπολογισμό του 2012 σε ένα πολύ κρίσιμο σταυροδρόμι. Το ερώτημα είναι τι θα κάνουμε τώρα που οι αδυναμίες και τα αδιέξοδα του παρελθόντος συνδέονται πολλαπλασιαστικά πλέον με τις πρωτοφανείς επιπτώσεις της οικονομικής και κοινωνικής κρίσης. Τώρα, με την τεράστια μείωση του εισοδήματος, τη στασιμότητα στην ανάπτυξη και την ανεργία να έχει εκτοξευθεί σε υψηλότερα επίπεδα απ’ όσο σε άλλες χώρες που εφάρμοσαν παρόμοιες πολιτικές, συνεχίζει να αυξάνεται και πλησιάζει το 28%. Τώρα, η επιβράδυνση των επενδύσεων σε τεχνολογικό εκσυγχρονισμό έχει μειώσει ακόμα περισσότερο τη δυνατότητα η οικονομία να γίνει ανταγωνιστική. Το παραγωγικό κενό αποδυναμώνει επικίνδυνα την παραγωγική βάση. Τώρα, με τη μείωση των δημόσιων δαπανών, ακόμα και των επενδυτικών δαπανών, συνεχώς μειώνονται και τα Προγράμματα Δημοσίων Επενδύσεων. <br />Με την υπερφορολόγηση καταφέραμε μεν να έχουμε πρωτογενές πλεόνασμα, αλλά ο τρόπος επίτευξής του δεν είναι διατηρήσιμος, χωρίς να έχουμε εξασφαλίσει μία σταθερή ανάπτυξη. Μπορεί να είναι μικρή στην αρχή, αλλά πρέπει να αρχίσει αυτή η ανάπτυξη, τώρα που η μεγάλη μείωση του εβδομαδιαίου κόστους εργασίας και η απορρύθμιση των εργασιακών σχέσεων αποδεικνύεται ότι δεν μπορεί να δημιουργήσει ένα εξωστρεφές μοντέλο ανάπτυξης, ενώ αντίθετα συντελεί στην περαιτέρω φτωχοποίηση του πληθυσμού και στη μεγέθυνση των κοινωνικών ανισοτήτων.<br />Τώρα, ο λόγος χρέους/ΑΕΠ έχει ξεπεράσει τα επίπεδα του 2010 και η διατήρηση των επιβαρύνσεων του χρέους με τη μορφή των τοκοχρεωλυσίων και με τη μορφή των αμφιβολιών για επενδύσεις εμποδίζει την ανάκαμψη και την παραγωγική ανασυγκρότηση. Σταθεροποιούνται μεν τα δημόσια οικονομικά και εξισορροπείται το ισοζύγιο των τρεχουσών συναλλαγών, αλλά αυτό γίνεται με επαπειλούμενη την ικανότητα διαβίωσης των ευρέων κοινωνικών ομάδων, έχοντας φθάσει σχεδόν στο χείλος της κοινωνικής καταστροφής.<br />Στη χώρα μας αναπτύσσονται πολλές πηγές αβεβαιοτήτων, όπως η πολιτική πόλωση και η εξασθένιση της κοινωνικής συνοχής, αλλά ιδιαίτερα αυτές που σχετίζονται με την πολιτική σταθερότητα. Η εμπειρία δείχνει ότι υπάρχει στενή σχέση ανάμεσα στην οικονομική και την πολιτική σταθερότητα. Η βαθιά ύφεση εντείνει την κοινωνική αναταραχή και αυτή ασκεί πιέσεις στην πολιτική μέσα από πολλούς διαύλους. Είναι γεγονός ότι η βαθιά ύφεση οξύνει τα κοινωνικά προβλήματα, η ανεργία έχει αναρριχηθεί σε απαράδεκτα ύψη, η ανασφάλεια διογκώθηκε, όπως και η φτώχεια, ενώ και οι ανισότητες διευρύνονται. Αυτό είναι το κοινωνικό και οικονομικό υπόβαθρο της πολιτικής και αυτό δημιουργεί την πόλωση. <br />Όμως, δεν πρέπει να εντείνουμε αυτήν την πόλωση. Πραγματικά, δεν κατάλαβα την τοποθέτηση του κ. Σαχινίδη. Δεν ήταν σε μία κατεύθυνση τέτοια, ούτως ώστε να αναφερθούν τα πολιτικά προγράμματα και να ακουστούν οι προτάσεις, προκειμένου, κύριε Σαχινίδη και κύριοι της Αξιωματικής Αντιπολίτευσης, να υπάρχουν συναινέσεις. Πρέπει να αναζητηθεί λύση, γιατί μπορεί να υπήρξε μία σχετική σταθεροποίηση έναντι της πτώχευσης της χώρας και μπορεί να υπάρχει ένα πρώτο πρωτογενές πλεόνασμα που έχουμε πει όλοι πώς έχει επιτευχθεί, αλλά αυτό πρέπει να καταστεί βιώσιμο. Είναι ένα εργαλείο για τη διαπραγμάτευση. Γι’ αυτό πρέπει μέσα απ’ αυτήν τη διαπραγμάτευση –και έπρεπε να έχει αρχίσει πιο νωρίς- να υπάρξουν μεγάλες αλλαγές στο πρόγραμμα προσαρμογής, να συνδεθεί με την ανάπτυξη και την κοινωνική προστασία και να υπάρξει ένα εθνικό στρατηγικό σχέδιο παραγωγικής ανασυγκρότησης της χώρας.<br />Όλα αυτά προϋποθέτουν τη διεκδίκηση από τους Ευρωπαίους εταίρους της μετακίνησης των τοκοχρεολυσίων, τη μείωση των επιτοκίων, την αναδιάρθρωση του χρέους. Έπρεπε γι’ αυτά να έχουμε προτάσεις. <br />Είμαστε στην αναμονή ενός πολυνομοσχεδίου που θα έρθει στο άψε σβήσε, που κι αυτό έχει ορισμένα –πάλι- προαπαιτούμενα, κι από την άλλη πλευρά δεν έχουμε αυτήν τη στιγμή κάποιες θετικές προτάσεις από αυτούς που ευθύνονται για αυτό το πρόγραμμα προσαρμογής και που πρέπει να μας πουν πώς θα βγούμε από το αδιέξοδο του μη βιώσιμου χρέους -γιατί δεν είναι βιώσιμο το χρέος και οι πάντες από όλες τις πλευρές υποστηρίζουν αυτό το πράγμα και ο ελληνικός λαός το ξέρει ακόμα περισσότερο. <br />Πρέπει πράγματι, να βρεθούν λύσεις πριν από τις ευρωεκλογές, να γίνουν οι πρώτες προτάσεις, ούτως ώστε η χώρα να μπορέσει να μπει σε μία διαδρομή, μέσα από τη στήριξη των εταίρων της, για τη διευθέτηση του δημόσιου χρέους που θα μας επιτρέψει να ξεκινήσουμε αυτήν την ανάκαμψη.<br />Όσον αφορά τώρα την έκθεση του Ελεγκτικού Συνεδρίου για το 2012, όπου θα αναφερθώ τώρα πολύ περιληπτικά γιατί θα ασχοληθώ και στη δευτερολογία μου, έχουμε τις ίδιες παρατηρήσεις. Παρατηρείται σταδιακή ετήσια αύξηση του υπολοίπου που εκκρεμεί προς είσπραξη. Συνεχώς συσσωρεύεται και μεγαλώνει το υπόλοιπο από εισπράξεις που πρέπει να κάνει το δημόσιο. Κι αυτή η διαδικασία της φοροδιαφυγής, της φοροαπαλλαγής εξακολουθεί ακόμη να μη διορθώνεται στο βαθμό που έπρεπε να έχει διορθωθεί. Παρατηρείται μείωση 7,1% του ΑΕΠ σε σχέση με το 2011, αύξηση του εισπρακτικού υπολοίπου κατά 11,3 δισεκατομμύρια ευρώ, σημαντική απόκλιση των πιστωτικών εσόδων από τις προβλέψεις του προϋπολογισμού, αύξηση του δημόσιου δανεισμού -ήταν η κατ’ εξοχήν χρονιά της αύξησης του δημόσιου δανεισμού. <br />Όσον αφορά τα βεβαιωθέντα έσοδα σημειώνουμε ότι το εισπρακτικό υπόλοιπο του προϋπολογισμού δεν συμπεριλαμβάνεται -είναι σημαντικές οι παρατηρήσεις του Ελεγκτικού Συνεδρίου- στα βεβαιωθέντα και μη εισπραχθέντα έσοδα των τελωνείων, με αποτέλεσμα να εμφανίζεται διαφορετική εικόνα στον υπολογισμό, κατά παράβαση των συνταγματικών αρχών της ειλικρίνειας και της ακρίβειας του προϋπολογισμού.<br />Διαπιστώνεται υστέρηση των πραγματικά εισπραχθέντων εσόδων η οποία οφείλεται κυρίως στις εισπράξεις φορολογικών εσόδων, όπως άμεσοι φόροι περιουσίας και έμμεσοι φόροι συναλλαγών που επιβάλλονται στις μεταβιβάσεις. <br />Τα καθαρά εισπραχθέντα έσοδα ανήλθαν το 2012 στα 52 δισεκατομμύρια ευρώ και υπολείπονται 7,2 δισεκατομμύρια ευρώ των προβλέψεων. <br />Οι άμεσοι και έμμεσοι φόροι εμφάνισαν υστέρηση. Οι άμεσοι φόροι που εισπράχθηκαν παρουσίασαν αύξηση, αλλά κυρίως γιατί τη χρονιά αυτή επιβλήθηκε -ξέχασα να το πω στην αρχή- το περιβόητο χαράτσι στους Έλληνες πολίτες. Βέβαια, με αυτό ισοσκελίστηκε ένα μέρος της υστέρησης του κράτους να εισπράξει του φόρους που είχε μέχρι τότε. Όμως, από την άλλη πλευρά και για το ΕΕΤΗΔΕ υπήρξε αδυναμία είσπραξης των εσόδων που είχαν προϋπολογιστεί γιατί ακριβώς οι πολίτες έχουν την αδυναμία να καλύψουν όλες αυτές τις  υπερφορολογήσεις.<br />Τα έσοδα από το φόρο περιουσίας και τους λοιπούς έμμεσους φόρους έχουν πράγματι μειωθεί.<br />Όμως, η κύρια παρατήρηση και για το 2012 του Ελεγκτικού Συνεδρίου, όπως πολύ περισσότερο και για το 2011, είναι πράγματι για την αδυναμία του κράτους να εισπράξει τα έσοδά του, για το υπόλοιπο της είσπραξης των εσόδων το οποίο συνεχώς μεγαλώνει. <br />Βέβαια και στο θέμα των ληξιπρόθεσμων οφειλών του δημοσίου υπάρχει μία σκοτεινή εικόνα στο πώς τελικά αυτό το ξεχωριστό κουτάκι που υπάρχει στον προϋπολογισμό, οι ληξιπρόθεσμες οφειλές οι οποίες εκείνη τη χρονιά πλησίαζαν τα 60 δισεκατομμύρια ευρώ, τμηματικά αποδίδονται στους επόμενους προϋπολογισμούς. <br />Νομίζω ότι ο κύριος Υπουργός θα μας δώσει τις απαντήσεις. <br />Όπως είπα πριν, ο προϋπολογισμός και ο ισολογισμός του 2012 έχει τη μεγάλη συμφωνία του PSI, τη μείωση του δημόσιου χρέους κατά το οικονομικό έτος 2012 –γεγονός που οφείλεται στην εθελοντική ανταλλαγή των ομολόγων του ιδιωτικού τομέα- και από την άλλη πλευρά, τη μείωση ενός μέρους των τόκων. <br />Από την άλλη πλευρά, όμως, αυτές οι μειώσεις δεν περιόρισαν, παρά τις θυσίες του ελληνικού λαού, το θέμα της βιωσιμότητας του χρέους. Αυτήν τη στιγμή το χρέος έχει εκτοξευθεί στο 174% του ΑΕΠ, αγγίζει τα 325 δισεκατομμύρια και αν δεν βρεθεί και δεν γίνει μια ουσιαστική διαπραγμάτευση, η χώρα δεν μπορεί να μπει σε τροχιά διαπραγμάτευσης, δεν μπορεί να βγει στις αγορές και δεν μπορεί να εξασφαλίσει χρήματα για την ανάπτυξη. Για το λόγο αυτό, εμείς καταψηφίζουμε τον απολογισμό και ισολογισμό του προϋπολογισμού του 2012.</speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και 2 συνοδοί-καθηγητές από το Γ΄ Τοσίτσειο Δημοτικό Σχολείο Εκάλης. <br />Η Βουλή σάς καλωσορίζει και σάς εύχεται καλή πρόοδο. <br /><br />Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαέξι μαθητές και μαθήτριες και 1 συνοδός καθηγήτρια από το 16ο Δημοτικό Σχολείο Αμαρουσίου. <br />Η Βουλή σάς καλωσορίζει και σάς εύχεται καλή πρόοδο.  <br /><br />Τον λόγο έχει τώρα η ΣΤ΄ Αντιπρόεδρος της Βουλής κ. Μαρία Κόλλια-Τσαρουχά ως ειδική αγορήτρια των Ανεξάρτητων Ελλήνων.</speech><speech by="#s125"><from> ΜΑΡΙΑ ΚΟΛΛΙΑ-ΤΣΑΡΟΥΧΑ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, βρίσκομαι σε μία περίεργη θέση –σημεία των καιρών!- γιατί σαν Βουλευτής τότε της Νέας Δημοκρατίας είχα ψηφίσει τον προϋπολογισμό του 2012, συρόμενη τότε πίσω από την απόφαση του κ. Σαμαρά να μπούμε μέσα στην Κυβέρνηση του κ. Παπαδήμου και να μην οδηγήσουμε τη χώρα και την πατρίδα στο χάος. Εγώ, λοιπόν, σήμερα που δεν είμαι μέσα στην Κυβέρνηση και την κυβερνητική παράταξη αλλά σε ένα κόμμα και ένα κίνημα το οποίο για πολλούς λόγους -κάποιες φορές δικαίως, αλλά κυρίως αδίκως τις περισσότερες φορές- λοιδορείται και βάλλεται από πάρα πολλές πλευρές, θα ήθελα να σας πω ότι έχουν αποδειχθεί όλα εκείνα που έλεγε τότε ο κ. Σαμαράς, όταν ήταν ακόμα κόντρα στο Μνημόνιο και στα Ζάππεια 1, 2, 3, 4. Ο κ. Σαμαράς, λοιπόν, είχε δίκιο για όλα εκείνα που έλεγε αντιπολιτευόμενος τότε τον κ. Παπανδρέου σε σχέση με αυτά που έγιναν στο πέρασμα του χρόνου μέχρι σήμερα και σε σχέση με αυτά που συνεχίζουν να συμβαίνουν. <br />Χαιρετίζω το γεγονός ότι το Ελεγκτικό Συνέδριο θα ελέγχει την αποτελεσματικότητα -πέρα από τη νομιμότητα και την εφαρμογή των μέτρων- των κονδυλίων. Ωστόσο, το Ελεγκτικό Συνέδριο, στου οποίου τον έλεγχο προσβλέπουμε, δυστυχώς δεν θα κάνει αυτό το οποίο εμείς τουλάχιστον ευχόμαστε και περιμένουμε, γιατί είναι πολύ μεγάλη πλέον η ανομία και η αυθαιρεσία στην ελληνική πολιτεία.<br /> Όμως, κυρίες και κύριοι συνάδελφοι, από τη μέχρι τώρα πορεία και λόγω και των μνημονιακών πολιτικών, βλέπω ότι είναι τόση η αποδόμηση και η απομείωσή του –και δεν φταίτε μόνο εσείς, κύριε Υπουργέ αλλά η γενική δομή του ελληνικού κράτους- ώστε δεν υπάρχει η δυνατότητα του απόλυτου ελέγχου της αποτελεσματικότητας των μέτρων, των κονδυλίων και του πώς αυτά μεταφράζονται στην εξυπηρέτηση του Έλληνα πολίτη, της ελληνικής κοινωνίας.<br />Επίσης, όπως σας είπα και στην επιτροπή, κύριε Υπουργέ, δεν αρκεί να τα πηγαίνουμε καλά μόνο με τους αριθμούς. Το έχουμε πει και άλλες φορές, αλλά τώρα το λέμε περισσότερο δυνατά από κάθε άλλη φορά ότι το να πηγαίνουμε καλά στους αριθμούς και στις όποιες μετρήσεις, δεν σημαίνει ότι αυτό έχει να κάνει με το ότι περνάει πραγματικά καλά ο ελληνικός λαός. Αντίθετα, πρόκειται για ένα λαό εξοντωμένο, πεινασμένο και φοβισμένο από τα μέτρα, την ύφεση και την ανεργία και από την υποχώρηση του κοινωνικού κράτους, ακόμα και του κράτους δικαίου -κάτι που ζούμε πολλές φορές μέσα σ’ αυτήν την ελληνική Βουλή- και από όλη αυτή την υποχώρηση απέναντι σε πράγματα και κατακτήσεις του ελληνικού λαού, μέσω των οποίων με αγώνες και κόπους ετών έφτασε σε ένα ικανοποιητικό επίπεδο διαβίωσης και δημοκρατίας. <br />Κυρίες και κύριοι συνάδελφοι δεν μιλάω σαν συνδικαλίστρια. Δεν ήμουν ποτέ. Είμαι μια Βουλευτής του ελληνικού Κοινοβουλίου που είχα την τιμή να  εκπροσωπήσω μια παράταξη που ήταν πολύ μεγάλη και, δυστυχώς για την ελληνική πολιτεία, δεν είναι και μία παράταξη η οποία έθεσε τις βάσεις της δημοκρατίας. Και εννοώ την παράταξη της Νέας Δημοκρατίας. Ήμουν και είμαι μια  Βουλευτής ενός νομού περιφερειακού, σπουδαίου όμως, ο οποίος έμεινε  υποανάπτυκτος και με μεγάλη ανεργία, του Νομού Σερρών, που θα μπορούσε να είναι -και μπορεί να γίνει- το διαμάντι της Ελλάδος ανάμεσα σε άλλες περιφέρειες, γιατί έχει πολλά δυνατά προϊόντα που μπορεί να παράγει και δυνατούς ανθρώπους, με καθαρά μυαλά και γόνιμες σκέψεις, που μπορούν να βοηθήσουν στην περιβόητη μεγάλη ανάπτυξη, που όλοι μας ελπίζουμε και οραματιζόμαστε. <br />Σπουδαία δικαιώματα, κυρίες και κύριοι συνάδελφοι, υποχωρούν μπροστά στο να είμαστε σωστοί, αρεστοί απέναντι σε αυτές τις δεσμεύσεις που έχουν αναλάβει όλες οι κυβερνήσεις μετά τα μνημόνια, ώστε να έχουμε την περιβόητη δημοσιονομική προσαρμογή, για να είμαστε προφανώς μέσα στη ζώνη του ευρώ, ενός ευρώ το οποίο σε λίγο δεν θα υπάρχει στις περισσότερες ελληνικές τσέπες, παρά μόνον σε πολύ λίγες. <br />Η αμφισβήτηση της ορθότητας των μέτρων του οδικού χάρτη των μνημονίων, κύριε Υπουργέ, για τον οποίο ευθύνεται προφανώς και η Κυβέρνησή σας, έγκειται στο ότι δεν είχε σε όλες τις προηγούμενες παρεμβάσεις και συνεννοήσεις της με την τρόικα τη δυνατότητα να επηρεάσει, όπως είχε υποσχεθεί τότε ο κ. Σαμαράς, στις κλογές του 2012 εννοώ, με τις περιβόητες διαπραγματεύσεις και συνεννοήσεις, με την περιβόητη, όπως είπαμε, διαπραγμάτευση με την τρόικα και τις αποφάσεις των Βρυξελλών, ώστε να υπάρχει καλύτερη αντιμετώπιση της χώρας μας και βέβαια της ελληνικής κοινωνίας, των Ελλήνων πολιτών. <br />Πάρα πολλά στελέχη της τρόικας και του Διεθνούς Νομισματικού Ταμείου, ευρωπαίοι ηγέτες παραδέχθηκαν ότι το πρόγραμμα της λιτότητας ήταν λάθος, δηλαδή ο περιβόητος «πολλαπλασιαστής» και πολλά άλλα. Κάθε φορά βγαίνει και από ένα. Πάρα πολλά στελέχη μιλούν για λάθος πρόγραμμα το οποίο συνεχίζει να εφαρμόζεται. Και οι Υπουργοί της Κυβέρνησης -με πρωτοστατούντα τον κ. Σαμαρά- κάνετε πώς δεν ακούτε, μη εναντιωνόμενοι σε αυτές τις λάθος πολιτικές, οι οποίες επιβάλλονται από το μνημόνιο και επιφέρουν όλα αυτά που ζει η ελληνική κοινωνία και για τα οποία θλίβομαι και ντρέπομαι, κυρίες και κύριοι συνάδελφοι.<br />Από την άλλη πλευρά η πολιτική της εσωτερικής υποτίμησης, αυτό που βιώνουν όλοι οι Έλληνες, επιδιώκει τη βελτίωση –υποτίθεται- της ανταγωνιστικότητας των ελληνικών προϊόντων, της ελληνικής οικονομίας, η οποία μέχρι στιγμής δεν βλέπουμε να έχει επέλθει ούτε με τη μείωση των μισθών. Η Ευρωπαϊκή Κεντρική Τράπεζα ακολουθεί τη δική της πολιτική. Το υπερτιμημένο  ευρώ μέσα από τις διαρκείς ανατιμήσεις έναντι του δολαρίου συμπαρασύρει λοιπόν και τη δική μας ισχνή οικονομία, η οποία σίγουρα επηρεάζεται από τη διεθνή κατάσταση.  <br />Από την άλλη όμως, δεν μπορεί, κύριε Υπουργέ και κύριοι συνάδελφοι της συγκυβέρνησης, μονίμως η Ελλάδα να είναι το μαύρο πρόβατο, να σέρνεται σε όλες τις Αίθουσες και στα διεθνή fora και να είναι μόνο αυτή η οποία υποτίθεται δεν είναι το «καλό παιδί», επειδή τότε ο κ. Παπανδρέου αποφάσισε με τα λάθος στοιχεία, για τα οποία γνωρίζετε πολύ καλά και έχουν αποδειχθεί από την παρέμβαση της ΕΛΣΤΑΤ ότι ήταν παραποιημένα, με αποτέλεσμα η χώρα να μπει σε αυτήν την περιπέτεια, την οποία δυστυχώς -και λυπάμαι γι’ αυτό- ακολούθησε ο κ. Σαμαράς. <br /> Κύριε Υπουργέ, θα ήθελα πάρα πολύ να διαψεύδομαι γι’ αυτά που λέω, για τις προβλέψεις των εσόδων-εξόδων. Ιδιαίτερα οι προβλέψεις των εσόδων σάς εκθέτουν για πολλοστή φορά. Αναγνωρίζω, όπως είπα και στην επιτροπή, την εργατικότητά σας και την προσπάθεια να κάνετε αυτό για το οποίο έχετε ορκιστεί ενώπιον του ελληνικού λαού, του Συντάγματος και των Ελλήνων πολιτών και προφανώς του Θεού. Ωστόσο θα πρέπει να δούμε επιτέλους όλοι σε αυτήν τη Βουλή, καθώς επίσης και το Ελεγκτικό Συνέδριο και η Κυβέρνηση, πώς ζουν οι Έλληνες, πώς θα ζήσουν τα επόμενα χρόνια και πάνω σε ποιο παραγωγικό και αναπτυξιακό μοντέλο θα στήσουν την Ελλάδα του μέλλοντος. <br />Όπως σας δήλωσα και στην τοποθέτησή μου, στην εισήγησή μου για τη συζήτηση του προϋπολογισμού, φοβάμαι ότι σε ένα με δύο χρόνια δεν θα υπάρχουν χρήματα για να τα πάρετε ως φόρους από τις τσέπες των Ελλήνων. Άρα, θα πρέπει πολύ γρήγορα όλοι μας να αποφασίσουμε πώς θα πορευθούμε ως ευνομούμενο κράτος και ως οργανωμένη πολιτεία τα επόμενα χρόνια, για να διασφαλίσουμε την εθνική μας κυριαρχία, η οποία έχει παραχωρηθεί λόγω των μνημονίων. <br /><br />Θα παρακαλούσα να έχω δύο λεπτά, κύριε Πρόεδρε.<br />Κυρίως όμως, κυρίες και κύριοι συνάδελφοι, για εμένα εθνική κυριαρχία είναι το να υπάρχουν ζωντανοί, χαρούμενοι και ευτυχισμένοι Έλληνες, να πορευόμαστε στο μέλλον ως ένα Έθνος το οποίο μεγαλούργησε στο παρελθόν. Αυτήν τη στιγμή αυτό τείνει να μην υπάρχει και για μένα είναι ό,τι χειρότερο το να χαθεί  η αξιοπρέπεια, η ελπίδα από τους Έλληνες για το μέλλον τους, να υπάρχει η αίσθηση όχι του γκρίζου αλλά του μαύρου. Και αυτό θα πρέπει να μας βάλει μπροστά στις ευθύνες μας, κύριε Υπουργέ, και όχι μόνο εσάς, αλλά και κάποιους συναδέλφους οι οποίοι βρίσκουν κάθε φορά την κατάλληλη στιγμή για να χτυπάνε ένα κίνημα πολιτών, το οποίο οραματίστηκε και οραματίζεται για κάποια μεγάλα και για τα οποία πρέπει να δοκιμαστεί και όχι να αφήνουμε τον αγώνα στη μέση. <br />Θα ήθελα δύο λεπτά για να πω δύο λόγια, κύριε Πρόεδρε, για το περιβόητο πλεόνασμα. <br />Η Κυβέρνηση από τον Οκτώβριο του 2013 θριαμβολογεί ότι αντί για ισοσκελισμένο προϋπολογισμό, που είχε υποχρέωση να πετύχει, έχει πετύχει πρωτογενές πλεόνασμα, το οποίο στη συνέχεια αυξάνει κάθε μήνα. Ποια θα ήταν η καλύτερη επιλογή για την οικονομία και την κοινωνία για το 2013; Ένας ισοσκελισμένος προϋπολογισμός με τα έξτρα λεφτά του πλεονάσματος μέσα στην ασφυκτιούσα κοινωνία ή το στράγγισμά της -όπως γίνεται- χάριν ενός μεγάλου -κατά την Κυβέρνηση- πλεονάσματος αλλά πρώιμου, σύμφωνα με το πρόγραμμα της τρόικας, που διαλύει την πραγματική οικονομία; <br />Είναι το πλεόνασμα, κύριε Υπουργέ και κύριοι συνάδελφοι, απόδειξη ανάκαμψης της οικονομίας; Νομίζετε ότι ξεγελάει τους πρωταγωνιστές της εναπομείνασας παραπαίουσας επιχειρηματικότητας που ακόμα και οι κολοσσοί της φεύγουν, όσοι μπορούν, εκτός Ελλάδος -δυστυχώς για μας, αλλά συμβαίνει- για να επιβιώσουν από το ασφυκτικό και διαρκώς μεταβαλλόμενο φορολογικό πλαίσιο, τη δραματική έλλειψη ρευστότητας στην αγορά και τον ασύμφορο δανεισμό; Πρωτογενές πλεόνασμα 2,9 δισεκατομμυρίων ευρώ όταν οι ετήσιοι τόκοι που οφείλουμε είναι 10 δισεκατομμύρια ευρώ, σημαίνει ένα από τα ακόλουθα: Αν όλο το ποσό των 2,9 δισεκατομμυρίων δοθεί για την αποπληρωμή τόκων, τότε θα χρειαστεί να δανειστούμε 7,1 δισεκατομμύρια ευρώ για να αποπληρώσουμε τους τόκους της περιόδου. Αν δοθεί το ποσό των 2,4 δισεκατομμυρίων για την αποπληρωμή των τόκων -καθώς από τα 2,9 δισεκατομμύρια θα αφαιρεθούν τα 500 εκατομμύρια για την περιβόητη επιστροφή, για το κοινωνικό μέρισμα- τότε οι δανειακές ανάγκες της χώρας θα αυξηθούν κατά 500 εκατομμύρια ευρώ, εφόσον δεν αυξάνεται η εγχώρια παραγωγή. <br />Εάν υπήρχε, κύριε Υπουργέ, υψηλός ρυθμός ανάπτυξης, τότε μέρος των 500 εκατομμυρίων ευρώ θα προέκυπτε από τους νέους φόρους της πρόσθετης παραγωγής, οπότε ο αναπόφευκτος δανεισμός μας θα είναι μικρότερος στην πρώτη περίπτωση και εύλογα μεγαλύτερος, κατά 500 εκατομμύρια ευρώ, στη δεύτερη. Το ερώτημα που προκύπτει είναι: Από πού θα δανειστούμε τα παραπάνω ποσά για να καλύψουμε την πληρωμή των τόκων με τη λήξη του παρόντος μνημονίου; Από εσωτερικό δανεισμό, κύριε Υπουργέ; Θα σας καταθέτω και έγγραφη ερώτηση. Θα στραφούμε στις λεγόμενες «αγορές», εκεί που θα συναντήσουμε ασύμφορα επιτόκια ή εκ νέου προς την Ευρωπαϊκή Ένωση, σε άλλους φορείς, όπως το Διεθνές Νομισματικό Ταμείο, και που θα απαιτήσουν νέο μνημόνιο; <br />Καλά είναι τα σενάρια αισιοδοξίας, κυρίες και κύριοι συνάδελφοι, εύλογη η πολιτική σκοπιμότητά τους, αλλά όταν δεν ακουμπάνε σε πραγματικά δεδομένα γίνονται μπούμερανγκ και βλάπτουν το φρόνημα της κοινωνίας. <br />Τα κρίσιμα θέματα για τη χώρα σήμερα είναι δύο: Η σημαντική μείωση του χρέους και η είσοδος της χώρας στην ανάπτυξη. Ο φαύλος κύκλος των υφεσιακών πολιτικών συνεχίζει. Σοβαρές επενδύσεις δεν γίνονται και με συνθήκες διαρκών τραπεζικών ελέγχων -μετά την «BLACK ROCK» θα ακολουθήσουν και οι έλεγχοι της Ευρωπαϊκής Κεντρικής Τράπεζας- η ρευστότητα έρχεται με το σταγονόμετρο. Για την μείωση του χρέους, δε, που σε αυτές τις συνθήκες είναι κατεπείγουσα ανάγκη, η Ευρώπη δεν βιάζεται να δώσει λύση και αμφίβολο είναι αν θα δώσει λύση, γιατί έχουμε ευρωεκλογές. Η  Κυβέρνηση λέει ότι η χώρα δεν θα χρειαστεί ούτε νέο δάνειο ούτε μνημόνιο. Πόσο ρεαλιστική είναι αυτή η θέση, με βάση τις εξελίξεις της ελληνικής οικονομίας, κυρίες και κύριοι συνάδελφοι; Πόσο το θέλουν αυτό η εταίροι δανειστές μας ή είναι έτοιμοι να συνδράμουν σε κάτι τέτοιο; <br />Παρά την εικόνα επιτυχίας που εκπέμπει και θέλει να εκπέμψει η Κυβέρνηση, υπάρχουν τα δεδομένα που θα επιβεβαιώσουν μια σημαντική, ποιοτική τομή στην εξέλιξη του ελληνικού προβλήματος. <br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Ευχαριστούμε, κυρία Πρόεδρε. <br />Τον λόγο έχει ο Βουλευτής Β΄ Αθηνών κ. Δημήτριος Ανδρουλάκης, ως ειδικός αγορητής των Ανεξάρτητων Δημοκρατικών Βουλευτών. <br />ΔΗΜΗΤΡΙΟΣ  ΑΝΔΡΟΥΛΑΚΗΣ: Έχουμε 26 Μαρτίου σήμερα. Έτσι; Να μη ξεχνάμε ποτέ, κύριοι συνάδελφοι, κάτω από ποιες συνθήκες «αλληλοφαγώματος» χωρίς όρια μπήκε η ταπεινωτική σφραγίδα της τρόικας των μεγάλων δυνάμεων στην πρώτη, στην ιδρυτική πράξη του νέου ελληνικού κράτους. Αυτό να μην το ξεχάσουμε ποτέ! <br />Θα κάνω μία αναδρομή. Πριν από εκατό περίπου χρόνια ο Ελευθέριος Βενιζέλος, κύριε Πρόεδρε που είστε και Χανιώτης, απευθύνθηκε στην τρόικα των Μεγάλων Δυνάμεων για πιστώσεις. Ξέρετε ποιος ήταν ο συνομιλητής του, δηλαδή ποιος ήταν ο Τόμσεν του 1917; Λείπει τώρα ο Τσακαλώτος, για να το ακούσει, είναι εδώ όμως ο Σαχινίδης, ο έτερος κεϋνσιανός ας πούμε. Συνομιλητής του ήταν ο νεαρός Κέυνς. <br />Ο Βενιζέλος, λοιπόν, του λέει: «Θέλω πιστώσεις.»  Αυτός του απαντά: «Κοίτα, θα τις γράψουμε μεν, αλλά εσύ θα πας στην Εθνική Τράπεζά σας» -δεν ήταν τότε η Τράπεζα της Ελλάδας- «και αυτή θα εκδόσει τραπεζογραμμάτια». Τον ρωτά ο Βενιζέλος «Λεφτά θα μου δώσεις; Άστα αυτά. Αυτά που μου λες είναι απάτη.» «Όχι» λέει «Εγώ σου δίνω εμπιστοσύνη. Λεφτά δεν υπάρχουν. Δεν σου δίνω  λεφτά.»<br />Ο Βενιζέλος, ο οποίος ήταν πιστός στον «χρυσό κανόνα», λέει: «Μου προτείνεις μία απάτη. Λες να κάνω πλαστογραφία, φενακισμό των επενδυτών των ομολόγων.» Εκείνος του απαντά: «Βρε χριστιανέ μου, σου δίνω την εμπιστοσύνη των τριών Μεγάλων Δυνάμεων.Μ’ αυτήν βρες λεφτά από την αγορά.» <br />Ερχόμαστε, λοιπόν, σε αυτό το μεγάλο ζήτημα που λέμε: «Λεφτά υπάρχουν: Αν μπορείς και έχεις το εκδοτικό δικαίωμα, να τα κόψεις, ή αν έχεις την εμπιστοσύνη των αγορών.» Αυτό είναι και σήμερα το ζήτημα.Η εμπιστοσύνη . <br />Ίσως με αυτήν τη σκέψη και ο Υπουργός Χρήστος Σταϊκούρας μας είχε πει: «Μα, η Ιαπωνία δεν βγαίνει στις αγορές, για να βρει λεφτά; Έχει 200% του ΑΕΠ χρέος.» Ναι, αλλά η Ιαπωνία έχει δικό της νόμισμα, εσωτερικό κυρίως χρέος και καλύπτει αυτό το εκδοτικό της δικαίωμα με εξαγωγές. Έχει δικό της νόμισμα. Μπορεί και το κάνει. <br />Θα μου πει κανείς: «Βεβαίως, ένα χρέος είναι βιώσιμο ή βρίσκεις λεφτά ή ένα πλεόνασμα είναι βιώσιμο, όταν σε τελευταία ανάγκη το επιβεβαιώνουν οι αγορές, ακόμη και αν τα θεμελιώδη δεδομένα είναι τελείως διαφορετικά, αρνητικά.» Μην ξεχνάτε ότι κι εμείς με θεμελιώδη δεδομένα χρεοκοπίας το 2007 δανειζόμασταν πιο φθηνά από τις Ηνωμένες Πολιτείες, το ίδιο με τους Γερμανούς.<br />Λες, λοιπόν, ότι εκτός από τα θεμελιώδη δεδομένα, δηλαδή τους αριθμούς, υπάρχει και η ψυχολογική διάθεση των αγορών. Οι αγορές είναι βιτσιόζες και -δεν ξέρεις- μπορεί να βγει ο Σταϊκούρας και να βρει «φθηνά» λεφτά. Δεν το συνιστώ, κύριοι συνάδελφοι, σε αυτήν τη φάση. Όταν, όμως, είπε ο Κέυνς στο Βενιζέλο «Ξέχνα το! Δεν  έχει λεφτά.», όταν δηλαδή του είπε «Ξέχνα  το, Λευτέρη» κατά το «Ξέχνα το, Γιάννη» του Σόιμπλε, ο Βενιζέλος σε αντίθεση με τον Στουρνάρα έφερε άνω-κάτω τον κόσμο -Λόιντ Τζωρτζ, Μίλεραν Κλεμανσό «Οικονομικό Συμβούλιο» της Συμμαχίας- και τελικά τα πήρε τα λεφτά. Λέει «Δεν φεύγω από εδώ, αν δεν μου δώσετε χρυσό!» Ήθελε τα λεφτά σε χρυσό ή σε σκληρό νόμισμα. Μάλιστα δεν δεχόταν ούτε τα γαλλικά φράγκα, που ήταν τότε υποτιμημένα. <br />Δεν ξεκινάς, λοιπόν, μία διαπραγμάτευση με το «Ξέχνα το, Γιάννη», αν σου πουν «όχι». Όπως λένε και στην ψυχανάλυση: δεν πρέπει να απαλλαγείς από το σύνδρομο της ταύτισης με τον επιτιθέμενο, δηλαδή στην περίπτωσή μας αυτόματα να συγχρονίζεσαι με τον δανειστή.<br />Την ίδια χρονιά που ο Κέυνς συναντά τον Βενιζέλο, ένας άλλος λίγο ανατολικότερα λέει τη φράση, την ιστορική: «Στις 24 είναι νωρίς, στις 26 είναι αργά», θέλοντας να τονίσει ότι ο χρόνος είναι το παν στην πολιτική. Έχεις ένα βέλος χρόνου, μία χρονική διάρκεια, μέσα στην οποία μπορείς με την ελάχιστη δυνατή ενέργεια να έχεις το μέγιστο δυνατό αποτέλεσμα. Και εδώ κοιτάζω τον κ. Σαχινίδη που μου χαμογελά και του λέω ότι αυτό ακριβώς είναι το πρόβλημα με το PSI. Το PSI επιμένω -και σήμερα- ότι έπρεπε να γίνει πριν όλων των άλλων το 2010. Μα, τότε ξεσηκώθηκαν όλοι. Μου λέγανε: «Είσαι ανόητος, είσαι άσχετος, θα καταστραφούν οι τράπεζες, θα γίνει έτσι, θα γίνει αλλιώς». <br />Κύριοι συνάδελφοι, θα βάζαμε τους ομολογιούχους, τους επενδυτές, μπροστά σε δύο επιλογές. Η μία είναι: Θες στην καταληκτική ημερομηνία να πληρωθεί το ομόλογό σου; Θα στο «κουρέψω» 25%. Εγώ σου προτείνω όμως και μία άλλη επιλογή: Να το επιμηκύνω σε χρόνο, σε βάθος, ώστε να το κρατήσεις, τράπεζα, στα χαρτοφυλάκιά σου ή, ασφαλιστικό ταμείο, να το κρατήσεις στα χαρτοφυλάκιά σου, χωρίς καμμία απομείωση του ονομαστικού σου κεφαλαίου. Τότε, με το 25% και το 30% κούρεμα, πήγαινες το χρέος κατευθείαν στο 100% του ΑΕΠ. Δηλαδή, το χρέος σου το έκανες βιώσιμο και ακολουθούσες και όλα τα άλλα που έπρεπε να γίνουν. Πρότεινέ το και σε αυτούς –την ΕΚΤ ή το Eurogroup- τουλάχιστον το όχι, να το χρεωθούν αυτοί.<br />Δεν θα ξεκινούσαμε εκ του μηδενός, υπήρχε εμπειρία, κύριοι συνάδελφοι. Και τότε σας έδωσα αναλυτικά μία παραλλαγή ευρωπαϊκή του Brady Plan, που εφαρμόσθηκε υπό την κηδεμονία του αμερικάνικου treasury στο παρελθόν με σχετική επιτυχία.<br />Βεβαίως το PSI, έστω και του 2012, θα ήταν μία ιστορική τομή. Και είναι κάτι σημαντικό. Σπάει ένα ταμπού, ας πούμε, για την Ευρωζώνη ιστορικής σημασίας, αν τελικά επιτύχουμε η ανακεφαλαιοποίηση των τραπεζών να περάσει στο ESM. Ή, αν είχαμε τη δυνατότητα να εξασφαλίσουμε τους μικροομολογιούχους. Διότι, πολιτική ήταν η εγγύηση, η δέσμευση προς αυτούς και πολιτική ήταν και η υποχρέωση προς αυτούς.<br />Ό,τι κάνεις, λοιπόν, εκτός βέλος «χρόνου» έχει λιγότερα αποτελέσματα. Διότι, ναι μεν «κουρέψαμε» το χρέος, αλλά όσα κερδίσαμε από εκεί τα χάσαμε από εδώ, δηλαδή καταφέραμε το ιδιωτικό χρέος να το κάνουμε δημόσιο. <br />Πάω πάλι στην Ιστορία ως παράδειγμα, κύριοι συνάδελφοι, μιας κι έχουμε τώρα την κρίση Ρωσίας-Ουκρανίας Ρωσίας-Δύσης. <br />Κύριε Τσακαλώτο, δεν ήσασταν εδώ να ακούσετε κάτι που είπα για τον Κέινς, που δεν το ξέρετε. <br />Λέει λοιπόν ο Κρουτσώφ στην κρίση των πυραύλων, τη μεγαλύτερη κρίση του Ψυχρού Πολέμου στον Κένεντυ: «Τραβώ το σκοινί, το τραβάς κι εσύ, ο κόμπος σφίγγει, σε λίγο θα αναγκαστούμε να το κόψουμε με το μαχαίρι». Εννοεί ότι καλύτερα να πάμε σε έναν optimum συμβιβασμό. Αυτό είναι το πνεύμα που πρέπει να έχουμε στη διαπραγμάτευση. Τι θα πει «optimum συμβιβασμός»; Προωθητικός, αποδεκτός. Η optimum λύση, όπως λέμε. Δηλαδή, η καλύτερη δυνατή, την καλύτερη εφικτή από τις χειρότερες που έχουμε μπροστά μας, στα όρια. Και ποια είναι τα όρια; Τα όρια γενικά, τα οποία βεβαίως είναι μεταθετά και μεταβλητά, είναι η αλληλεξάρτηση, η οποία στην Ευρωζώνη είναι πολύ ασφυκτική, η πολυπλοκότητα, ο συσχετισμός των δυνάμεων, οι συμμαχίες, η διαίρεση των αντιπάλων. Και θα πρόσθετα, όχι τόσο η δύναμη των συσχετισμών, όσων η δύναμη των πραγμάτων, η δύναμη των αναγκών. Τι σημαίνει αυτό, θα σας το πω μετά.<br />Κύριοι συνάδελφοι, πιστεύω ότι όλοι οι φυσιολογικοί άνθρωποι από διαφορετικά ιδεολογικά ρεύματα, πλην αυτών που έχουν έναν αυτόματο συγχρονισμό με οτιδήποτε λένε οι δανειστές και η Ευρωζώνη,…<br /><br />Κύριε Πρόεδρε, την ανοχή σας παρακαλώ. Δεν είπα και δωρεάν το βενιζελικό και έφαγα το χρόνο μου, επειδή σας είδα εσάς, ένα Χανιώτη στο Προεδρείο. <br />Όλοι, κύριοι συνάδελφοι, καταλαβαίνουν ότι το χρέος αυτό δεν μπορεί να εξυπηρετηθεί με τα σημερινά δεδομένα. Όλοι πιστεύω, πλην Λακεδαιμονίων, αντιλαμβάνονται ότι χρειάζεται μία κυλιόμενη περίοδος χάριτος, στην οποία δεν θα πηγαίνουν οι εθνικοί πόροι στους δανειστές, αλλά στην ανάπτυξη. Όλοι αντιλαμβάνονται ότι χρειάζεται μία μορφή αμοιβαιοποίησης του χρέους ή ότι τα κεφάλαια που δώσαμε στις τράπεζες πρέπει να περάσουν στον ESM. Το δυσκολότερο ζήτημα εδώ είναι να βρούμε δεκαοκτώ κοινοβούλια να τα ψηφίσουν. Δηλαδή, ξαναερχόμαστε στο πρόβλημα του συσχετισμού στο πολιτικό πρόβλημα της Ευρωζώνης.<br />Και τι να ψηφίσουν τώρα, κύριοι συνάδελφοι; Προσέξτε. Αυτήν τη στιγμή όλα τα έχουν κλείσει, θεωρητικά. Το ESM το έχουν περιχαρακώσει στα 500 δισ. Την οικονομική διακυβέρνηση της Ευρώπης, στη μετά μνημόνιο εποχή, την έχουν διαμορφώσει, την έχουν αποφασίσει με τον πιο ασφυκτικό τρόπο.<br />Τι συνέβη την προηγούμενη εβδομάδα στο Banking Union, χωρίς να συζητήσει κανείς και καμμία Βουλή; <br />Ξεχάστε το Κοινό Ταμείο Εγγύησης Καταθέσεων, ξεχάστε τη δέσμευση ότι θα αποκόβαμε τον ομφάλιο λώρο κράτους-τραπεζών στις διασώσεις. Πάνε αυτά. Θα εξακολουθήσουν κράτος και τράπεζες να είναι «Διόσκουροι». Έφεραν το Ταμείο Διάσωσης -προσέξτε συνάδελφοι!- με 55 δισεκατομμύρια σε βάθος οκτώ χρόνων, όταν τα assets των τραπεζών απαιτούν ένα εγγυητικό κεφάλαιο –ως δυνατότητα εννόω- τουλάχιστον 1,4 τρισεκατομμυρίων ευρώ. Θα μου πείτε: «Τι κάνουν, δηλαδή αυτοί;». Αυτήν τη στιγμή φτιάχνουν ένα φράγμα - μία «Γραμμή Μαζινό», όπως έχω αναλύσει και στην επιτροπή. Όμως, η επόμενη κρίση θα την παρακάμψει και θα περάσει από αλλού. Θα είναι διαφορετική. Διότι με όλα αυτά που αποφασίζουν, τα υποτιθέμενα μαθήματα της προηγούμενης κρίσης προετοιμάζουν την επόμενη κρίση. Θα μου πει κανείς: Δηλαδή τι θα κάνουμε τώρα; Αφού οι συσχετισμοί είναι αρνητικοί στην ευρωζώνη τι γίνεται;. Γι αυτό, κύριοι συνάδελφοι, μίλησα για τη δύναμη των πραγμάτων. <br />Αν, για παράδειγμα, μία Ιταλία «γλιστρήσει», το ESM τινάζεται στον αέρα. Άρα, κάτι άλλο θα αναγκαστούν να κάνουν. Αν «σκάσει» μία μεγάλη τράπεζα, ακόμα και η «LANDESBANK» της Γερμανίας ή η «Kajas» της Ισπανίας, τινάζεται στον αέρα το σημερινό πλαίσιο της Banking Union. Άρα, θα μπουν τα πράγματα σε μία νέα κινητικότητα. Αν αυξηθεί υπερβολικά το ευρώ σε σχέση με το δολάριο οι ίδιοι οι Γερμανοί θα ζητήσουν πιο χαλαρή, μη συμβατική νομισματική πολιτική. <br />Με αυτές τις σκέψεις όταν στην επιτροπή συζητήσαμε την μετά το μνημόνιο οικονομική διακυβέρνηση της Ευρωζώνης και ένιωσα αυτήν τη φοβερή ασφυξία, όπως και οι άλλοι συνάδελφοι, είπα στον Ευκλείδη μεταξύ αστείου και σοβαρού το εξής:</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Είναι αριστερός;<br />ΔΗΜΗΤΡΙΟΣ  ΑΝΔΡΟΥΛΑΚΗΣ: Ναι.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Το αποδέχεται;<br />ΔΗΜΗΤΡΙΟΣ  ΑΝΔΡΟΥΛΑΚΗΣ: Είναι αριστερός κεϋνσιανός. Δεν άκουσε, όμως, τη συζήτηση του Βενιζέλου με τον Κέυνς. <br />«Ευκλείδη, θα πάρεις αυτό, όπως το έχει γράψει η επιτροπή της Βουλής, το οποίο έχει μία ψυχολογία καταθλιπτική και θα πας στον Αλέξη. Θα του πεις: «Πρόεδρε, διάβασέ το πολύ προσεκτικά, συμβουλέψου και το μαξιλάρι και έλα αύριο να μου πεις αν θες τώρα τη διακυβέρνηση ή ασ’ τη γι’ αργότερα»». <br />Φυσικά αστειεύομαι, διότι αν καβαλήσεις την τίγρη, έτσι και την ξεκαβαλήσεις σε έφαγε. Δεν μπορείς να κάνεις τώρα πίσω, αγαπητέ μου. Θες δεν θες θα χορέψεις. <br />Το λέω, όμως, αυτό διότι ένιωσα αυτήν τη φοβερή ασφυξία, κύριοι συνάδελφοι. Ένιωσα να μπαίνω στον Πύργο του Κάφκα και να λέω: «Εδώ θα σκάσουμε ή εμείς ή η Ευρώπη ή κάτι άλλο θα γίνει». Διότι σου λέει πως: ή θα πας από ασφυξία, από πνιγμό ή από παγωνιά, διότι δεν σου δίνω τα λεφτά και μάλιστα, σε τιμωρώ και έντοκα αν -ας το πούμε- δεν τηρείς αυτό το ασφυκτικό πλαίσιο. <br />Κύριοι συνάδελφοι, τα λέω αυτά διότι θεωρώ πως οι πολιτικές δυνάμεις της χώρας καλό είναι να σκέφτονται τρεις, τέσσερις φάσεις μπροστά, καθώς και να φαντάζονται άλλους συσχετισμούς. Το καλύτερο, όμως, από όλα είναι να συγκεντρωθούν στις απαιτήσεις του περάσματος από τη σημερινή φάση στην επόμενη, δηλαδή στις προκλήσεις του παρόντος, αντί να χάνονται σε αφηρημένες υποσχέσεις του μέλλοντος. Εδώ τώρα ο καθένας πρέπει να πει την ιστορία του, διότι το πρόγραμμα πρέπει πάντα να γίνεται μία ιστορία, ένα στόρι. <br />Ο Πρωθυπουργός μας είπε μία ιστορία. Μάλιστα, την είπε με τον εξής εντυπωσιακό τρόπο: «Ήδη είμαστε σε μία νέα Ελλάδα. Έχω πρωτογενές πλεόνασμα…» -δεν έχει σημασία τι είναι ή δεν είναι- «…έχω ισοζύγιο πληρωμών για πρώτη φορά έπειτα από δεκαετίες που δεν είναι αρνητικό, άρα θα μου ελαφρύνουν και λίγο το χρέος, άρα θα μειωθούν τα spreads, άρα θα έρθουν κεφάλαια στην Ελλάδα, άρα θα βγούμε στις αγορές, άρα ανάκαμψη». Ιδού η Πορτογαλία, ιδού η Ιρλανδία! Το στόρι φαίνεται να έχει αρχή, μέση και τέλος, αλλά είναι φαινομενικό. Διότι -προσέξτε- είναι υποσύνολο ενός άλλου στόρι, όπως ανέφερε πριν και η κ. Ξηροτύρη, καθώς και η Μαρία Κόλλια, Αντιπρόεδρος, που λέει: «Μειώνω του μισθούς, αυξάνω την ανταγωνιστικότητα, αυξάνω τις εξαγωγές, έχω ανάκαμψη». <br />Αγαπητέ Χρήστο Σταϊκούρα, στο είχα πει πέρυσι τέτοια εποχή. Οι πρώτες ενδείξεις του 2013 ήταν ότι η βελτίωση στο ισοζύγιο πληρωμών προέρχεται σχεδόν αποκλειστικά από τη μείωση των εισαγωγών, λόγω της ύφεσης δηλαδή –από το φαινόμενο της «υποθερμίας»- και όχι από αύξηση των εξαγωγών.<br />Προσέξτε, λοιπόν, τώρα κύριοι συνάδελφοι -έχουμε τα νούμερα μπροστά μας- τα εξής: Οι εξαγωγές του 2013 είναι λιγότερες από το 2012, κάτι που δεν ισχύει για την Πορτογαλία, δεν ισχύει για την Ιρλανδία. Γιατί; Ερχόμαστε εδώ στο «κώμα» το ελληνικό. Δηλαδή, δεν αντιδρά η παραγωγική βάση της χώρας. Την «τσιμπάς» και δεν αντιδρά. Νεκρώνεται!<br />Αυτό είναι, κύριοι συνάδελφοι, το μεγάλο θέμα της χώρας. Το θέμα δεν είναι οι γελοιότητες όπως αν το depon θα πουλιέται στο σούπερ μάρκετ ή αν θα καθορίζεται η ενιαία τιμή ενός βιβλίου από το αν είναι λογοτεχνικό ή δεν είναι. Αυτό είναι το αναπτυξιακό πρόβλημα της Ελλάδας; Είναι γελοίο και μόνο που τα συζητάμε αυτά τα πράγματα. Θα τα εξετάσουμε μεθαύριο αυτά.<br />Ο καθένας, λοιπόν, πρέπει αν πει το story του πλέον. Ιδού η Ρόδος, ιδού και το πήδημα! Αυτό αφορά και την Αντιπολίτευση. Πρέπει να πει το story. Και το story αυτό πρέπει να ανταποκρίνεται σε έναν πλειοψηφικό, κοινωνικό και πολιτικό συνασπισμό, να μην είναι απλώς μία ιστοριούλα.<br />Θέλω, να σας πω μία εμπειρία, απευθυνόμενος προς όλες τις πτέρυγες της Βουλής: Όσες φορές σε εποχές κρίσης, κύριοι συνάδελφοι, ετέθη το δίλλημα «ασάφεια και ακαθόριστη αβεβαιότητα ή ζυγισμένο ρίσκο και μετρήσιμη πιθανότητα να συμβεί το ένα ή το άλλο», οι επενδυτές και οι ψηφοφόροι αποφάσιζαν υπέρ της δεύτερης επιλογής.<br />Το κάθε κόμμα, λοιπόν, στο δικό του πεδίο στρατηγικής πρέπει να κάνει αυτό το πέρασμα από την ασάφεια στη συγκεκριμένη απάντηση, στις συγκεκριμένες συνθήκες, στους συγκεκριμένους δυνητικούς συσχετισμούς. Διαφορετικά, θα συνεχίσω να λέω και εγώ, ο ταπεινός, όπως έκανα την προηγούμενη δεκαετία ματαίως, «Γρηγορείτε ουν, ότι ουκ οίδατε μηδέ την ημέραν ουδέ την ώρα, εν ην ο Υιός του Ανθρώπου έρχεται», «Γρηγορείτε, ποτέ δεν ξέρωμε την μέρα και την ώρα» μη την πάθουμε σαν τις  μωρές παρθένες.<br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Είστε επηρεασμένος, όπως βλέπω, από τις Ακολουθίες των ημερών, κύριε συνάδελφε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένα μαθητές και μαθήτριες και τρεις εκπαιδευτικοί-συνοδοί τους από το Γυμνάσιο «Saint Catherine’s British Embassy School». <br />Η Βουλή τούς καλωσορίζει.<br /><br />Το λόγο έχει ο κ. Γελαλής.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ευχαριστώ, κύριε Πρόεδρε.<br />Τα μεγέθη του απολογισμού του 2012 απεικονίζουν ακριβώς την παθογένεια του προγράμματος της δημοσιονομικής προσαρμογής, η οποία ακολουθείται. <br />Η βίαιη προσαρμογή, στην οποία καταδικάστηκε από τους δανειστές η ελληνική οικονομία, συνεχίζεται και αυτό το χρονικό διάστημα, δηλαδή και το 2014. Έχουμε μία σειρά από επώδυνα μέτρα, τα οποία επιβάλλονται από φόρους, περικοπές, συνολικά 18 δισεκατομμυρίων ευρώ, τα οποία έχουν σαν αποτέλεσμα να βαθύνουν την ύφεση, να συρρικνώσουν τα έσοδα, να αυξήσουν τις ανάγκες της ελληνικής οικονομίας για δανεισμό.<br />Όλα αυτά τα χρόνια της σκληρής μνημονιακής πολιτικής τα αποτελέσματα τα οποία βλέπουμε, είναι μηδαμινά. Αυτήν την αποτυχία η Κυβέρνηση και όλα τα Μέσα Μαζικής Ενημέρωσης, τα φιλικά προσκείμενα προς αυτήν, τα εμφανίζουν ως μία επιτυχία, κάνοντας έτσι το άσπρο - μαύρο ή το μαύρο - άσπρο, αν το θέλετε.<br />Μιλούμε σήμερα για πρωτογενές πλεόνασμα, αποκρύπτοντας τα 4,4 δισεκατομμύρια ευρώ ληξιπρόθεσμες οφειλές του ελληνικού δημοσίου. <br />Έτσι είναι, κύριε Υπουργέ! Το ελληνικό δημόσιο χρωστά σε όλους τους προμηθευτές. Όπως γνωρίζετε πολύ καλά, το 1 δισεκατομμύριο, από αυτό που λέτε φέτος «πλεόνασμα», θα πάει σε ληξιπρόθεσμες οφειλές, οι οποίες είναι του 2013. <br />Πώς μπορεί η Ελληνική Κυβέρνηση να θριαμβολογεί γι’ αυτό το πρωτογενές πλεόνασμα, όταν έχουμε τριακόσιες εβδομήντα πέντε χιλιάδες συντάξεις και εφάπαξ που είναι σε εκκρεμότητα, όταν έχουμε στάση πληρωμών προς τα ταμεία, τα οποία χρωστούν εκατόν ενενήντα χιλιάδες κύριες και εκατόν τριάντα χιλιάδες επικουρικές συντάξεις που είναι σε αναμονή;Οι ασφαλισμένοι δεν γνωρίζουν πότε ακριβώς θα πάρουν αυτά που τους οφείλει το ελληνικό δημόσιο.<br />Πώς είναι δυνατόν η Ελληνική Κυβέρνηση να συζητά για ένα πλεόνασμα, όταν έχουμε οφειλές για επιστροφή ΦΠΑ ύψους 812 εκατομμυρίων το 2014;<br />Όταν τα αφήνουμε όλα προς τα πίσω, βεβαίως και θα βγάλουμε πλεόνασμα. Θα περιμένουν ένα, δύο, τρία, τέσσερα χρόνια για να εισπράξουν το ΦΠΑ; Αυτή είναι η ιστορία της «ελληνικής επιτυχίας», ή, όπως εγώ θα έλεγα, της αποτυχίας του κυβερνητικού σχεδίου για τη διάσωση της χώρας! <br />Όσον αφορά στον απολογισμό του 2012: Επί των εσόδων παρατηρούμε ότι τα εισπραχθέντα έσοδα ανήλθαν σε 51,99 δισεκατομμύρια ευρώ. Υπολείπονται κατά 7,14 δισεκατομμύρια ευρώ των προβλέψεων. Οι άμεσοι φόροι που εισπράχθηκαν, παρουσίασαν αύξηση 1,74 δισεκατομμύρια ευρώ, το οποίο οφείλεται στο χαράτσι επιβλήθηκε στα ακίνητα, το οποίο επιβλήθηκε ως προσωρινό μέτρο, αλλά τελικά έγινε μονιμότερο του μονίμου. <br />Τα έσοδα από το φόρο περιουσίας και λοιπούς άμεσους φόρους παρουσίασαν από τα χαμηλότερα ποσοστά εισπραξιμότητας και αποκλείσεις της τάξης του 26% σε σχέση με τις προβλέψεις. Οι έμμεσοι φόροι κάλυψαν το 56% των φορολογικών εσόδων και υπολείπονται του στόχου του προϋπολογισμού κατά 2,7 δισεκατομμύρια ευρώ. Υπάρχει αδυναμία του φοροεισπρακτικού μηχανισμού ή, μάλλον, όπως εγώ θα έλεγα, διάλυση κυριολεκτικά του φοροεισπρακτικού μηχανισμού. Από τη μία έχουμε εργαζόμενους οι οποίοι φεύγουν εξαιτίας αυτής της ανασφάλειας και από την άλλη έχουμε συμπτύξεις υπηρεσιών και δημιουργία καινούργιων. Αυτό έχει σαν αποτέλεσμα, αυτός ο μηχανισμός, αντί να εισπράττει έσοδα, να είναι σε μια άλλη κατεύθυνση. <br />Αυξάνεται ο δημόσιος δανεισμός για την κάλυψη των υποχρεώσεων του δημοσίου και παρουσιάζεται αυξημένος κατά 16% ή 18 δισεκατομμύρια ευρώ περίπου. <br />Όσον αφορά στα έξοδα, παρατηρούμε ότι το 50,02% των πληρωμών του τακτικού προϋπολογισμού πήγαν για την εξυπηρέτηση του χρέους. Αυτό το αναφέρω για τον κ. Σαχινίδη, ο οποίος μίλησε για ανάπτυξη. Το δημόσιο πλήρωσε 1,2 δισεκατομμύρια ευρώ για καταπτώσεις εγγυήσεων. Δηλαδή, όταν είναι να ελέγξουμε, δεν ελέγχουμε τις εγγυήσεις και εκ των υστέρων ερχόμαστε και τις πληρώνουμε. <br />Κουρεύτηκαν τα ομόλογα των ταμείων που έχασαν 12 δισεκατομμύρια ευρώ. Των πανεπιστημιακών ιδρυμάτων και των ΤΕΙ περί τα 100 εκατομμύρια ευρώ, καθώς και των ιδιωτών. Την αντίστοιχη εποχή πληρώνουμε ομόλογο ύψους 436 εκατομμυρίων ευρώ εξ ολοκλήρου, που ήταν στα χέρια κερδοσκοπικού fund. <br />Οι πληρωμές του προγράμματος δημοσίων επενδύσεων είναι μικρότερες κατά 24,5% σε σχέση με ό,τι είχε προβλεφτεί και αντιπροσωπεύει το 3% του ΑΕΠ. <br />Επί του ισολογισμού βλέπουμε παραλείψεις, λογιστικές ατασθαλίες, ασυνέπειες, ανακρίβειες. Ενδεικτικά αναφέρω: Μη τήρηση μητρώου για τα πάγια στοιχεία του ενεργητικού ούτε καν καταγραφή των παγίων, μη διενέργεια αποσβέσεων, μη διενέργεια προβλέψεων. <br />Για το PSI που επαίρονταν ο κ. Βενιζέλος, θα αναφέρω μόνο δύο στοιχεία: <br />Το πρώτο είναι η έκθεση του ΟΟΣΑ που λέει ότι από το πρώτο μνημόνιο. του Μαΐου του 2010, μέχρι σήμερα, η ύφεση προκάλεσε διόγκωση του χρέους κατά 38,5% του ΑΕΠ, εκτοξεύοντάς το και καταβροχθίζοντας όλο το όφελος του PSI. Δηλαδή, η ελάφρυνση του χρέους ήταν 38,6% το 2013. <br />Το δεύτερο στοιχείο είναι ότι τα μέτρα που εφαρμόστηκαν από την έναρξη του μνημονίου προσεγγίζουν τα 63 δισεκατομμύρια ευρώ και το ΑΕΠ μειώθηκε κατά 47 δισεκατομμύρια ευρώ από το 2009. Είναι απώλειες, οι οποίες δεν δικαιολογούνται, παρά μόνο σε πολύ δύσκολες περιόδους όπως σε περιόδους πολέμου. <br />Ο κ. Σαχινίδης μίλησε για ανάπτυξη 5%. Αυτό εάν δεν το δούμε σε συνάρτηση με τη μείωση του χρέους, εάν δεν το δούμε σε σχέση με μία ουσιαστική διαπραγμάτευση, η οποία θα πρέπει να γίνει, μάλλον δεν βλέπουμε προς τη σωστή κατεύθυνση. Το 3,5% με 4% που προβλέπεται μέσα από το μεσοπρόθεσμο, από μόνο του είναι δεδομένο ότι δεν θα φέρει την ανάπτυξη. Χρειάζεται να δούμε και άλλα μέτρα. Και, όμως, το ΠΑΣΟΚ αυτό το ψήφισε. Από αυτό και μόνο το στοιχείο αποδεικνύεται η αποτυχία του προγράμματος της νεοφιλελεύθερης πολιτικής. <br />Χρειάζεται ένα κούρεμα του μεγαλύτερου μέρους του χρέους εάν θέλουμε να συζητάμε για ανάπτυξη. <br />Χρειάζεται μια στήριξη της πρωτογενούς παραγωγής. Όχι μέτρα όπως αυτά που λαμβάνονται αυτή την εποχή με το γάλα ή με τα βοσκοτόπια. <br /><br />Χρειάζεται στήριξη του τουρισμού κλπ.. Μια τέτοια προσπάθεια χρειάζεται, για να μπορούμε να συζητάμε για ανάπτυξη και αναπτυξιακή πορεία της ελληνικής οικονομίας. Χρειάζεται να στηριχθεί η ελληνική οικονομία και όχι να στηριχθούν οι δανειστές. <br />Ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from> Ο Αναπληρωτής Υπουργός Οικονομικών κ. Σταϊκούρας έχει τον λόγο.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Ευχαριστώ, κυρία Πρόεδρε.<br />Θα χρειαστώ λίγο παραπάνω χρόνο, ίσως και της δευτερολογίας μου, γιατί είχαμε αρκετές «βουτιές» σήμερα στο παρελθόν και σημαντικές αναφορές στο μέλλον. Λίγοι μίλησαν για το 2012. <br />Κυρίες και κύριοι, συμμετέχουμε σήμερα σε μια σημαντική διαδικασία λογοδοσίας αναφορικά με την εκτέλεση του προϋπολογισμού του κράτους. Είναι μια διαδικασία από την οποία κρίνεται η αξιοπιστία του υπό συζήτηση προϋπολογισμού και η επαλήθευση των προσδοκιών και των προβλέψεών του. Είναι διαδικασία που επιτελείται με την κατάθεση, τη συζήτηση και την κύρωση του απολογισμού και ισολογισμού του κράτους για το οικονομικό έτος 2012. <br />Ήταν μια σημαντική χρονιά, κύριε Τσακαλώτο. Και αν είχατε τη διάθεση να ανατρέξετε και στα Πρακτικά που έχουν διανεμηθεί και στην έκθεση, θα βλέπατε ότι η αναφορά μου ήταν πολύ προσεκτική: Σημαντική χρονιά. Καλό θα ήταν, συνεπώς, να μελετάτε τα Πρακτικά και να μην αερολογείτε με αβάσιμες, έωλες και πρόσκαιρες εντυπώσεις. <br />Ήταν μια χρονιά κατά την οποία δρομολογήθηκαν σημαντικές εξελίξεις και συντελέστηκαν σημαντικά γεγονότα. Κατατέθηκε συμπληρωματικός προϋπολογισμός. Δόθηκε μέσω εκλογών. Διέξοδος πολιτικής συνεννόησης στα αδιέξοδα διακυβέρνησης που είχαν δημιουργηθεί. Δρομολογήθηκαν δύο αναδιαρθρώσεις του δημόσιου χρέους, η σύναψη ενός νέου δανείου και η κατάρτιση του δεύτερου προγράμματος οικονομικής πολιτικής.<br />Κυρίες και κύριοι συνάδελφοι, το 2012 το διεθνές οικονομικό περιβάλλον χαρακτηρίστηκε από αστάθεια και γενικευμένη αβεβαιότητα, λόγω κυρίως της κρίσης χρέους και της συνεχιζόμενης επιδείνωσης του οικονομικού κλίματος. Στην Ευρωπαϊκή Ένωση υπήρξε επιβράδυνση της οικονομικής δραστηριότητας, πρώτον λόγω της αυξημένης αβεβαιότητας, δεύτερον λόγω της περιοριστικής δημοσιονομικής πολιτικής και τρίτον λόγω της γενικότερης πιστωτικής κρίσης. <br />Για την ελληνική οικονομία το 2012 ήταν το τρίτο έτος δημοσιονομικής προσαρμογής. Ήταν έτος κατά το οποίο η χώρα προσπάθησε να βελτιώσει τις δημοσιονομικές της συνθήκες και να προωθήσει εντατικά τις διαρθρωτικές μεταρρυθμίσεις. <br />Όπως προανέφερα, το 2012 ήταν μια σημαντική χρονιά για την ελληνική οικονομία. Αξιοσημείωτα γεγονότα, γεγονότα ορόσημα αποτελούν τα εξής: Πρώτον, η κατάρτιση και ψήφιση συμπληρωματικού προϋπολογισμού. Το νέο μνημόνιο οικονομικής και χρηματοπιστωτικής πολιτικής συνοδεύτηκε από τη λήψη νέων μέτρων, τα οποία απαιτούσαν την τροποποίηση του κρατικού προϋπολογισμού. Ο συμπληρωματικός προϋπολογισμός περιελάμβανε επιπλέον δημοσιονομικές παρεμβάσεις ύψους περίπου 3 δισεκατομμυρίων ευρώ. Η δημοσιονομική προσπάθεια βασίστηκε κυρίως στην περαιτέρω μείωση των μη μισθολογικών δαπανών των φορέων του τακτικού προϋπολογισμού, στον περαιτέρω εξορθολογισμό του μισθολογικού κόστους με την πλήρη εφαρμογή του ενιαίου μισθολογίου, στην υλοποίηση διαρθρωτικών αλλαγών, κυρίως στους τομείς της δημόσιας διοίκησης, των υπηρεσιών υγείας, του ασφαλιστικού συστήματος, των δημόσιων επιχειρήσεων, των νομικών προσώπων ιδιωτικού και δημοσίου δικαίου. <br />Δεύτερο χαρακτηριστικό του 2012: Η αναδιάρθρωση του δημόσιου χρέους με τη συμμετοχή του ιδιωτικού τομέα, το περίφημο PSI. Το πρώτο τετράμηνο του 2012 ολοκληρώθηκε σε δύο φάσεις: Ανταλλαγή ομολόγων για την αναδιάρθρωση του δημόσιου χρέους. Η ονομαστική απομείωση του χρέους μετά την ανταλλαγή ήταν 106 δισεκατομμύρια ευρώ. <br />Τρίτο χαρακτηριστικό του 2012: Η διεξαγωγή δύο εκλογικών αναμετρήσεων, το Μάιο και τον Ιούνιο του έτους, και η συνακόλουθη συγκρότηση της Κυβέρνησης Εθνικής Ευθύνης, εξέλιξη η οποία συνετέλεσε καταλυτικά στη διασφάλιση της πολιτικής σταθερότητας και στην ενίσχυση του κεφαλαίου αξιοπιστίας της χώρας. <br />Τέταρτο χαρακτηριστικό του 2012: Η υπογραφή νέας δανειακής σύμβασης και η επικαιροποίηση του δεύτερου προγράμματος οικονομικής πολιτικής. <br />Παρά την πρόοδο των δημοσιονομικών δεικτών, η προσπάθεια για την επίτευξη των μεσοπρόθεσμων στόχων δημιούργησε την ανάγκη για επιπλέον χρηματοδότηση των συνολικών δανειακών αναγκών της χώρας για την περίοδο 2012-2014. Η νέα δανειακή σύμβαση περιελάμβανε τη χρηματοδότηση μέρους της εθελοντικής ανταλλαγής των ομολόγων μέχρι ύψους 30 δισεκατομμυρίων ευρώ, τη χρηματοδότηση της επαναγοράς τίτλων που είχαν παρασχεθεί ως ενέχυρο στο ευρωσύστημα ύψους 35 δισεκατομμυρίων ευρώ, τη χρηματοδότηση της αποπληρωμής των δεδουλευμένων τόκων ύψους 5,7 δισεκατομμυρίων ευρώ, τη χρηματοδότηση της ανακεφαλαιοποίησης των τραπεζών ύψους 23 δισεκατομμυρίων ευρώ και τη χρηματοδότηση των δανειακών αναγκών μέχρι του ποσού των 109 δισεκατομμυρίων ευρώ. <br />Όσον αφορά στην επικαιροποίηση του δεύτερου προγράμματος οικονομικής πολιτικής, μετά από εκτενείς, εκτεταμένες διαβουλεύσεις και διαπραγματεύσεις το Νοέμβριο του 2012, αυτή -μεταξύ άλλων- χαρακτηρίστηκε:<br />Πρώτον, από την επίτευξη επιμήκυνσης της δημοσιονομικής προσαρμογής κατά δύο έτη, ώστε να επιτευχθεί ο στόχος πρωτογενούς πλεονάσματος ύψους 4,5% του ΑΕΠ το 2016.<br />Δεύτερον, από την ενίσχυση της βιωσιμότητας του δημόσιου χρέους και τη δρομολόγηση υπό προϋποθέσεις -προϋποθέσεις που υφίστανται σήμερα- νέων παρεμβάσεων.<br />Τρίτον, από την αλλαγή της συνταγής -όπως είχε υποσχεθεί η Κυβέρνηση- του δημοσιονομικού εγχειρήματος, το οποίο πλέον βασίζεται κατά τα 2/3 στο σκέλος των δαπανών και κατά το 1/3 στο σκέλος των εσόδων, συμβάλλοντας -όπως προκύπτει από τη διεθνή βιβλιογραφία και πρακτική- στην ενίσχυση της αποτελεσματικότητας και διατηρησιμότητας της προσαρμογής. <br />Πέμπτο και τελευταίο χαρακτηριστικό για το έτος το οποίο μιλάμε είναι η επαναφορά ομολόγων. Στις 18 Δεκεμβρίου του 2012 υλοποιήθηκε η προαγορά προσδιορισμένων τίτλων του ελληνικού δημοσίου, ανταλλάσσοντάς τους με τίτλους εξάμηνης διάρκειας και μηδενικού τοκομεριδίου, έκδοσης του Ευρωπαϊκού Ταμείου Χρηματοπιστωτικής Σταθερότητας. Η προαγορά έγινε στο πλαίσιο της απόφασης των Υπουργών Οικονομικών της Ευρωζώνης της 27ης Νοεμβρίου του 2012 και των αποφάσεων της Ελληνικής Δημοκρατίας. Η καθαρή απομείωση χρέους ήταν 20 δισεκατομμύρια ευρώ.<br />Κυρίες και κύριοι συνάδελφοι, αυτά έγιναν το 2012, έτος κατά το οποίο για πρώτη φορά επιτεύχθηκαν οι δημοσιονομικοί στόχοι.<br />Άρα, κύριε Τσακαλώτο, ως προς την επίτευξη των δημοσιονομικών στόχων, το 2012 ήταν μία καλή χρονιά. <br />Θεωρώ, όμως, καθοριστικό στο δημόσιο διάλογο, ειδικά σε αυτήν την κρίσιμη για την πατρίδα περίοδο και συγκυρία, να προσεγγίζουμε τα ζητήματα προσεκτικά και υπεύθυνα, με νηφαλιότητα και σοβαρότητα. Και αυτό θα προσπαθήσω να κάνω, διότι κάποιοι συνάδελφοι σήμερα επέλεξαν να κάνουν βουτιά πιο πίσω στο παρελθόν.<br />Κυρίες και κύριοι συνάδελφοι, η ελληνική οικονομία παρουσίαζε επί πολλές δεκαετίες δομικές, ενδογενείς αδυναμίες, έλλειψη ανταγωνιστικότητας του ιδιωτικού και του δημόσιου τομέα, αδυναμία βιώσιμης διαχείρισης των δημόσιων οικονομικών, εκτεταμένη φοροδιαφυγή, ανορθολογισμό στις δημόσιες και κυρίως στις κοινωνικές δαπάνες, υπερβολική κατανάλωση. <br />Η Ελλάδα συνεπώς –αντικειμενικά- λειτουργούσε επί πολλές δεκαετίες, περισσότερο ή λιγότερο ανά περίοδο, σε συνθήκες ασταθούς ισορροπίας. Οι συνθήκες αυτές επιδεινώθηκαν μετά το ξέσπασμα της παγκόσμιας χρηματοπιστωτικής κρίσης το 2007-2008 και τη διάχυσή της στην Ευρώπη. Οι εξελίξεις αυτές πυροδότησαν στην Ελλάδα το 2009 τα επί μακρόν υπαρκτά, πράγματι, δίδυμα ελλείμματα και χρέη της ελληνικής οικονομίας. <br />Τα αποτελέσματα ωστόσο, θα ήταν διαφορετικά εάν, πρώτον, η Ευρώπη είχε μηχανισμούς αντίδρασης και εγκαίρως τους είχε ενεργοποιήσει για την αντιμετώπιση μιας τέτοιας κρίσης και, δεύτερον, αν η τότε Αντιπολίτευση του ΠΑΣΟΚ στήριζε τις σταθεροποιητικές πρωτοβουλίες της τότε κυβέρνησης της Νέας Δημοκρατίας.<br />Δεν έγινε εγκαίρως αντιληπτό από τους περισσότερους ότι η κρίση είναι συστημική και απειλεί την ίδια τη βιωσιμότητα του κοινού νομίσματος, αλλά και τη σταθερότητα του ευρωπαϊκού οικοδομήματος. Αυτή, βέβαια, η αδυναμία, η άρνηση της αναγνώρισης της παγκόσμιας πραγματικότητας, εντοπίστηκε και στο εσωτερικό της χώρας μας.<br />Η τότε Αξιωματική Αντιπολίτευση του ΠΑΣΟΚ ισχυριζόταν ότι η κρίση είναι αποκλειστικά ελληνική. Δεν έστερξαν στη συγκρότηση μετώπου για την αντιμετώπιση των δυσκολιών, που είχαν χτυπήσει την πόρτα μας. Ευαγγελιζόταν πολιτικές δημοσιονομικού επεκτατισμού, πολιτικές της λογικής «λεφτά υπάρχουν». Βέβαια, δεν ήταν η πρώτη φορά, αφού είχαν «μακρά θητεία» σε αυτή τη λογική.<br />Κυρίες και κύριοι συνάδελφοι, η πορεία των γεγονότων είναι σε όλους μας γνωστή. Από τις αρχές του 2010 η χώρα μπήκε σε πορεία κρίσης δανεισμού και τον Μάιο του ίδιου έτους προσέφυγε στον μηχανισμό στήριξης και άρχισε την εφαρμογή του πρώτου μνημονίου.<br />Όπως γνωρίζετε, η Νέα Δημοκρατία και ο ομιλών προσωπικά είχαμε διατυπώσει από τότε, από τον Οκτώβριο του 2009, τη διαφωνία μας για τους χειρισμούς της τότε Κυβέρνησης, όσο και για το μίγμα της ακολουθούμενης οικονομικής πολιτικής. Και αυτό γιατί το πρώτο μνημόνιο δομούσε τη δημοσιονομική προσαρμογή κυρίως στο σκέλος των φορολογικών εσόδων, κατά ποσοστό 65%-70%, παραγνώριζε τη σημασία των διαρθρωτικών αλλαγών, ενώ απουσίαζαν οι πρωτοβουλίες για την τόνωση της αγοράς. Παράλληλα όμως, ως υπεύθυνη πολιτική δύναμη είχαμε στηρίξει τις πρωτοβουλίες που περιόριζαν τις σπατάλες στο δημόσιο και ενίσχυαν τη ρευστότητα στην οικονομία, ενώ πιέζαμε για αποκρατικοποιήσεις. Τα αποτελέσματα αυτής της πολιτικής τα βιώσαμε: βαθύτερη ύφεση, υψηλότερη ανεργία, μεγαλύτερο πλήγμα στην αξιοπιστία της χώρας.<br />Όπως όμως είπα, αυτό το μνημόνιο τροποποιήθηκε το Νοέμβριο του 2012. Η δημοσιονομική προσαρμογή στηρίζεται περισσότερο στις δαπάνες, στις διαρθρωτικές αλλαγές και τις μεταρρυθμίσεις που πραγματοποιούνται. Αποκρατικοποιήσεις ξεκίνησαν να υλοποιούνται. Οι ληξιπρόθεσμες οφειλές του κράτους σταδιακά αποπληρώνονται, δημοσιονομικά ουδέτερες. Οι απορρόφηση των κοινοτικών πόρων επιταχύνθηκε. Οι πρώτες στοχευμένες ελαφρύνσεις φόρου καταγράφηκαν.<br />Είναι συνεπώς ξεκάθαρο ότι μεταξύ του πρώτου και του δεύτερου μνημονίου η συνταγή διαφοροποιήθηκε, στο μέτρο πάντα του εφικτού και μέσα στο ασφυκτικό πλαίσιο που είχε τεθεί από το 2010. Το αποτέλεσμα αυτής της διαφορετικής πολιτικής είναι οι στόχοι, κυρίως οι δημοσιονομικοί στόχοι, να επιτυγχάνονται και μάλιστα χωρίς τη λήψη πρόσθετων, νέων, οριζόντιων μέτρων, όπως συνέβαινε στο παρελθόν.<br />Κυρίες και κύριοι συνάδελφοι, είναι γεγονός –για να πάμε στο 2013 τώρα, αφού ανέτρεξα στο παρελθόν, μίλησα για το 2012 και κάποιοι αναφέρθηκαν στο 2013– ότι μετά από μια σειρά από δύσκολα χρόνια, πέρσι πετύχαμε τη σταθεροποίηση της διεθνούς θέσης της χώρας και των δημόσιων οικονομικών της. Αυτό είναι το αποτέλεσμα των τεράστιων θυσιών της ελληνικής κοινωνίας, τόσο σε όρους δημοσιονομικού εγχειρήματος, όσο και σε όρους βιωτικού επιπέδου. Και είναι θυσίες, το αποτέλεσμα των οποίων προσέδωσε πρόσφατα διαπραγματευτική ισχύ στην ελληνική Κυβέρνηση.<br />Σήμερα υπάρχουν ισχυρές ενδείξεις ότι αυτές οι θυσίες αρχίζουν να πιάνουν τόπο. Η ύφεση επιβραδύνεται. Το 2014 εκτιμάται ότι η ύφεση θα τερματιστεί και η οικονομία θα αρχίσει να ανακάμπτει. Διαρθρωτικές αλλαγές υλοποιούνται. Η Ελλάδα πλέον είναι η χώρα με τον υψηλότερο, μεταξύ των κρατών μελών του ΟΟΣΑ, ρυθμό προώθησης των διαρθρωτικών μεταρρυθμίσεων και μάλιστα κοινωνικά δύσκολων μεταρρυθμίσεων.<br />Αποκρατικοποιήσεις ξεκίνησαν, μετά από σημαντικές καθυστερήσεις, να πραγματοποιούνται, παρά τα προβλήματα που παρουσιάζονται. Η ανταγωνιστικότητα της οικονομίας ενισχύεται. Το ισοζύγιο τρεχουσών συναλλαγών μετατρέπεται σε πλεονασματικό για πρώτη φορά εδώ, και σχεδόν είκοσι χρόνια. Το κράτος, με δεδομένη την πιστωτική συρρίκνωση, ενίσχυσε, στο μέτρο του εφικτού, τη ρευστότητα στην οικονομία.<br />Πλήρωσε περίπου 6,2 δισεκατομμύρια ληξιπρόθεσμες οφειλές. Επέστρεψε φόρους περίπου 3,1 δισεκατομμυρίων. Δαπάνησε περίπου 6,7 δισεκατομμύρια για δημόσιες επενδύσεις, ενώ οι πόροι από τα διαρθρωτικά ταμεία της Ευρωπαϊκής Ένωσης υπολογίζονται σε 4,2 δισεκατομμύρια ευρώ. Η Ευρωπαϊκή Τράπεζα Επενδύσεων συγχρηματοδοτεί δάνεια και ως μικρομεσαίες επιχειρήσεις ύψους 1,4 δισεκατομμύρια ευρώ.<br />Οι στόχοι της δημοσιονομικής πολιτικής επιτυγχάνονται. Η χώρα, μετά από πολλά χρόνια, επιτυγχάνει πρωτογενές πλεόνασμα, πλεόνασμα βιώσιμο, σημαντικό, υψηλό, αρκετά υψηλότερο από τις αρχικές και τις μεταγενέστερες προβλέψεις. Το οικονομικό κλίμα έχει βελτιωθεί. Το κόστος δανεισμού έχει μειωθεί. Επιχειρήσεις αρχίζουν να αντλούν κεφάλαια από τις αγορές, αρχίζουν να εκδίδουν ομολογιακά δάνεια. Οι καταθέσεις σταδιακά επιστρέφουν στο εγχώριο τραπεζικό σύστημα. Βέβαια, οι απώλειες από τις αρχές της κρίσης παραμένουν μεγάλες.<br />Κυρίες και κύριοι συνάδελφοι, σας μίλησα για το 2012, σας μίλησα για το 2013. Είπε, όμως, ο κ. Ανδρουλάκης, να ανταπαντήσουμε και στις προκλήσεις του παρόντος: πώς θα έρθει η ανάκαμψη, πώς θα έρθει η ανάπτυξη. Νομίζω ότι είμαστε σαφείς. Υπάρχει το στόρι και πολύ σωστά το είπε ο κ. Ανδρουλάκης. <br />Η Ελλάδα της ανάκαμψης θα στηριχθεί: Πρώτον, στην επιβράδυνση της πτώσης κατανάλωσης, καθώς προβλέπεται ότι θα ανακοπεί η μείωση του πραγματικού διαθέσιμου εισοδήματος. Δεύτερον, στη θετική συμβολή της εξωτερικής ζήτησης που θα ενισχυθεί από τις εξαγωγές αγαθών και τουριστικών υπηρεσιών. Τρίτον, στην ταχύτερη αξιοποίηση και υλοποίηση των επενδυτικών σχεδίων από πόρους του ΕΣΠΑ και της Ευρωπαϊκής Τράπεζας Επενδύσεων για τη χρηματοδότηση των επενδύσεων στις υποδομές, καθώς και των μικρών και μεσαίων επιχειρήσεων. Τέταρτον, στην εντατικότερη υλοποίηση του προγράμματος αποκρατικοποιήσεων και αξιοποίησης της περιουσίας του δημοσίου. Πέμπτον, στην προσήλωση της οικονομικής πολιτικής, στην πραγματοποίηση διαρθρωτικών μεταρρυθμίσεων, κυρίως με την ενδυνάμωση του ανταγωνισμού στις αγορές προϊόντων και υπηρεσιών. Έκτον, στην ολοκλήρωση της ανακεφαλαιοποίησης και αναδιάρθρωσης του τραπεζικού συστήματος, η οποία μεσοπρόθεσμα αναμένεται να συνοδευθεί από την εξομάλυνση της πιστωτικής επέκτασης και από την ενισχυμένη δυνατότητα χορήγησης πιστώσεων στην οικονομία. Έβδομον, από ένα ευνοϊκότερο διεθνές περιβάλλον, αφού η ανάπτυξη σταδιακά επιστρέφει -έστω και σε χαμηλά επίπεδα- συνολικά στην Ευρωζώνη. Αυτά για την ανάκαμψη το 2014.<br />Η Ελλάδα όμως της βιώσιμης ανάπτυξης από το 2014 θα στηριχθεί πέρα και πάνω από μνημόνια σε μια συνολική, συνεκτική, ρεαλιστική στρατηγική, συμβατή με τους στόχους της Ευρώπης. Βασικοί άξονες αυτής της στρατηγικής πρέπει να είναι: Πρώτον, η ένταξη του αφανούς τμήματος της οικονομίας στο εμφανές πεδίο της, επιτυγχάνοντας τη φορολόγησή του. Όσο περισσότερο προσεγγίζουμε αυτό το στόχο, τόσο διευρύνεται η ευχέρεια για ελάφρυνση των συνεπών φορολογουμένων, οι οποίοι, όχι μόνο έχουν επιβαρυνθεί σημαντικά τα τελευταία χρόνια, αλλά έχουν υποστεί και μείωση του εισοδήματός τους. <br />Δεύτερον, η διασφάλιση της πιστής εφαρμογής των κανόνων και πρακτικών χρηστής δημοσιονομικής διαχείρισης και πειθαρχίας. Η προσήλωση σε αυτούς τους κανόνες και τις πρακτικές έχει ήδη αποδώσει αποτελέσματα, οδηγώντας σε σημαντική περιστολή των πρωτογενών δαπανών. <br />Τρίτον, η δημιουργία ενός δίκαιου, αποτελεσματικού και σύγχρονου κράτους με την επιτάχυνση της διοικητικής μεταρρύθμισης. <br />Τέταρτον, η βελτίωση της ποιότητας των δημόσιων οικονομικών και αυτό θα επιτευχθεί με την αύξηση της αποτελεσματικότητας των πόρων και με την ενίσχυση σταδιακά των δαπανών, που έχουν υψηλό πολλαπλασιαστή και απόδοση, προάγουν την οικονομική ανάπτυξη, δημιουργούν υψηλή οικονομική ανταποδοτικότητα. Αυτός ο προσανατολισμός των δημόσιων δαπανών συνάδει και με τη θεωρία της ενδογενούς ανάπτυξης, σύμφωνα με την οποία παράγοντες όπως η εκπαίδευση, η έρευνα, η καινοτομία δημιουργούν τις προϋποθέσεις για μια ισχυρή αναπτυξιακή δυναμική. <br />Πέμπτον, η αύξηση των επενδύσεων και η ενίσχυση των εξαγωγών, καθώς και η διατήρηση της κατανάλωσης σε υψηλά επίπεδα, έχοντας όμως σημαντικά μικρότερο συντελεστή βαρύτητας στη διαμόρφωση του ΑΕΠ.<br />Έκτον, στην περαιτέρω ενίσχυση της μακροχρόνιας βιωσιμότητας του δημόσιου χρέους, μέσα από την υλοποίηση των ευρωπαϊκών αποφάσεων, που ήδη έχουν ληφθεί.<br />Κλείνοντας, έγιναν συγκεκριμένες αναφορές και στην πορεία των πρόσφατων διαπραγματεύσεων. Οι διαπραγματεύσεις, κυρίες και κύριοι συνάδελφοι, με τους εταίρους και δανειστές ήταν μακρές, χρονοβόρες, επίπονες και δύσκολες. Λάβαμε μέρος με τεκμηριωμένες θέσεις, σοβαρότητα και μεθοδικότητα. Η Κυβέρνηση έθεσε στόχους και επεδίωξε συγκεκριμένες βελτιώσεις στο πρόγραμμα οικονομικής πολιτικής. Διεκδικήσαμε κοινωνικό μέρισμα μετά την επίτευξη των δημοσιονομικών στόχων. Το αποτέλεσμα, δεδομένου του ασφυκτικού πλαισίου, είναι αντικειμενικά τουλάχιστον ικανοποιητικό και θα περίμενα από τον εισηγητή της Αξιωματικής Αντιπολίτευσης αυτό σήμερα να το παραδεχθεί και να το πει στο Βήμα της Βουλής. Διότι στις 3 Δεκεμβρίου του 2013, όχι πολύ πίσω στο παρελθόν, ήταν απολύτως βέβαιος από αυτό εδώ το Βήμα ότι, όχι μόνο δεν θα πετύχουμε τους στόχους…</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Ποτέ δεν το είπα αυτό.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Μου επιτρέπετε λίγο;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Είπα για όλους τους στόχους στο σύνολο. Επειδή έχετε ξανακάνει αυτό το λάθος, καλό είναι να μην το επαναλαμβάνετε.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Δεν με αφήσατε να ολοκληρώσω, γιατί μιλάτε σε άλλη χρονική περίοδο. Τα επιχειρήματα για το 2013 τα άκουσα. Καταρρίφθηκαν από την πραγματικότητα. <br />Για πάμε λίγο στο 2014. Κύριε Τσακαλώτο, τι λέγατε στη Βουλή; Λέγατε ότι έχουμε έναν προϋπολογισμό που δεν έχει συμφωνηθεί με την τρόικα, επομένως δεν ξέρουμε τι θα γίνει, πόσα θα είναι τα νέα μέτρα και έχουμε έναν προϋπολογισμό που θα έχει πολλές άλλες αναδιαρθρώσεις, γιατί δεν έχει κλείσει. <br />Ποιο είναι το αποτέλεσμα σήμερα, κύριε Τσακαλώτο; Πρώτον, σαφής δήλωση της τρόικας ότι οι δημοσιονομικοί στόχοι του 2014 θα επιτευχθούν. Το 1,5% του ΑΕΠ πρωτογενές πλεόνασμα θα επιτευχθεί. Δεύτερον, όχι μόνο θα επιτευχθούν, αλλά υπάρχει και περιθώριο 500 εκατομμύρια ευρώ για διανομή πρωτογενούς πλεονάσματος σε ευαίσθητες κοινωνικές ομάδες. Άρα, έρχεται η τρόικα και λέει «όχι μόνο πλέον πιστεύουμε ότι θα πετύχεις τους στόχους που είχες θέσει στον προϋπολογισμό, αλλά ότι είμαστε και πάνω από τους στόχους 500 εκατομμύρια». Και όχι μόνο αυτό, αλλά έρχεται και λέει ότι και οι χρηματοδοτικές ανάγκες του 2014 είναι καλυμμένες για όλες τις πολιτικές τις οποίες αποφασίσαμε. <br />Άρα, με τα σημερινά δεδομένα, με την επικαιροποίηση του προγράμματος οικονομικής πολιτικής που επιτύχαμε δεν υπάρχει δημοσιονομικό κενό το ’14, δεν υπάρχει χρηματοδοτικό κενό το ’14, δεν υπάρχει κανένας συμπληρωματικός προϋπολογισμός το ’14, όπως πιστεύατε, και θα περίμενα σε αυτήν την Αίθουσα αυτό να το παραδεχθείτε. <br />Σας ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ.<br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ευχαριστώ, κυρία Πρόεδρε. <br />Υπάρχουν, κυρίες και κύριοι συνάδελφοι, τριών ειδών ψέματα: τα συνήθη ψέματα, τα καταστροφικά ψέματα και οι δημοσιονομικές καταστάσεις. <br />Αυτό το τρίτο ψέμα το ανέλυσε επί είκοσι λεπτά από το Βήμα της Βουλής ο κ. Σταϊκούρας. Διότι έχουμε κυβερνήσεις στην Ελλάδα, οι οποίες έχουν κάνει επάγγελμα τις λογιστικές αλχημείες και την παραπλάνηση των δημοσιονομικών δεδομένων. <br />Αυτό έχει συμβεί ως τραγωδία σε αυτήν τη χώρα, διαχρονικά. Άλλοτε η δημοσιονομική παραπλάνηση καταρρίπτεται άμεσα, άλλοτε χρειάζεται ένα ή δύο χρόνια και άλλοτε, δυστυχώς, περνάει καμμιά δεκαετία για να αντιληφθούμε τα δημοσιονομικά ψέματα, τα οποία ελέχθησαν. <br />Θυμάστε τους πανηγυρισμούς με τους οποίους μπήκε η χώρα ενδόξως στην ΟΝΕ. Τώρα έρχονται όλοι και εγχωρίως και εις τα Ευρώπας και λένε ότι βάλαμε την Ελλάδα, κύριε Κουκουλόπουλε του ΠΑΣΟΚ, με ψεύτικα στοιχεία.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ποιος το λέει;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όλοι, οι πάντες στην Ευρώπη και εδώ. Αν δεν το έχετε ακούσει, δεν πειράζει. Πρέπει να διορθώσετε κάποια πράγματα. <br />«Βάλαμε την Ελλάδα με ψεύτικα στοιχεία», λέει, «στην ΟΝΕ». Εγώ θυμάμαι αλήστου μνήμης εποχές, που εδώ σ’ αυτήν την Αίθουσα και από αυτό το Βήμα, άλλοι Υπουργοί Οικονομικών έρχονταν και μας μίλαγαν, όχι για πρωτογενές πλεόνασμα, κύριε Σταϊκούρα, αλλά για συνολικό πλεόνασμα του προϋπολογισμού, ότι είχε επιτευχθεί. Θαύμα και κατόρθωμα! Μετά από λίγο, βεβαίως, όλα αυτά κατέρρεαν. <br />Και βεβαίως, κύριε Σταϊκούρα, η Κυβέρνηση του κ. Καραμανλή, μας εμφάνιζε πλαστά στοιχεία, λογιστικά «μαγειρεμένα» στοιχεία. Και μας μίλαγε τότε  ο κ. Παπαθανασίου για ελλείματα, τα οποία ήταν στο μισό της δεκάδας. Τι έγινε στην πορεία; Βλέπουμε τι έγινε.<br />Βεβαίως, εσείς έρχεστε εδώ και αυτήν την ώρα, που μιλούμε για τον ισολογισμό και τον απολογισμό του κράτους για το 2012, μιλάτε για τη δημοσιονομική αξιοπιστία της Κυβέρνησης. Σας άκουσα να λέτε για την ορθή εκτέλεση του προϋπολογισμού του 2012. Καλά, ούτε την έκθεση του Υπουργού Οικονομικών σας δεν διαβάζετε; Η έκθεση αυτή λέει ότι είχαμε μεγάλες αποκλίσεις το 2012 –κατά τη γνώμη μου κατάρρευση των όποιων προβλέψεών σας για τον προϋπολογισμό- και εξηγεί μάλιστα και τους λόγους για τους οποίους έγιναν αυτές οι τρομακτικές αποκλίσεις. <br />Και τι μας λέγατε τότε, το 2012; Θυμάστε ή δεν θυμάστε, κύριε Σταϊκούρα; Είχατε προβλέψει ότι θα είχαμε ύφεση 2,8% το 2012 –το λέω και για το ΠΑΣΟΚ βεβαίως, όχι μόνο για εσάς- και η ύφεση η οποία σημειώθηκε, κύριε Σταϊκούρα, ήταν σχεδόν τριπλάσια, 6,4%. Μιλούσατε για μείωση της ιδιωτικής κατανάλωσης κατά 4,1% και η ιδιωτική κατανάλωση μειώθηκε 9,1%. Μιλούσατε για ανεργία 17% και η ανεργία αυξήθηκε κατά 6 μονάδες, προσεγγίζοντας το 23%. Αυτά τα θεωρείτε αξιόπιστα δεδομένα για τον προϋπολογισμό του 2012; Δείτε τα έσοδα, δείτε και τις δαπάνες, δείτε και την κατακρεούργηση που κάνατε, προκειμένου κάπως να ισορροπήσετε τα πράγματα στο πρόγραμμα δημοσίων επενδύσεων, με αποτέλεσμα να υποβοηθήσετε την εκτίναξη της ύφεσης σχεδόν στο τριπλάσιο μέγεθος από αυτό που προβλέπατε. Αυτά είναι τα χάλια σας για το 2012. Είναι η τρίτη εκδοχή του ψέματος που λέγαμε, οι δημοσιονομικές καταστάσεις. <br />Και έρχεστε τώρα εδώ και λέτε για πρωτογενές πλεόνασμα. Πρώτα απ’ όλα, το θέμα μας δεν είναι αυτό καθ’ αυτό αν υπάρχει πρωτογενές πλεόνασμα ή όχι, διότι αυτός δεν είναι ο μέγας δείκτης ευημερίας και ελπίδας και προοπτικής. Διότι μπορεί να έχεις πρωτογενές πλεόνασμα και να βουλιάζουν τα πάντα γύρω σου, μπορεί να έχεις πρωτογενές έλλειμα και να έχεις μια πρωτοφανή αναπτυξιακή δυναμική. Επομένως δεν είναι εκεί το μέγα κριτήριο πάνω στο οποίο θα βασίσει κανείς τις προοπτικές μιας χώρας. <br />Δεν μου λέτε, όμως. Αφού αναφέρεστε σε πρωτογενές πλεόνασμα, μπορείτε να έρθετε εδώ στο Βήμα και να μας πείτε πόσες είναι οι οφειλές του δημοσίου; Πόσα χρωστάει το δημόσιο; Πείτε μας, για να το ξέρουμε ακριβώς. Αυτήν την ώρα πόσα χρωστάει το δημόσιο;</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Κάθε μήνα δημοσιεύεται.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αφήστε τώρα, «κάθε μήνα δημοσιεύεται». Εμείς βλέπουμε κάθε μήνα και διαφορετικά πράγματα. Για να μπορέσει να παρακολουθήσει κανείς τις δημοσιονομικές σας δημοσιεύσεις δεν πρέπει να κάνει καμμία άλλη δουλειά και πρέπει ύστερα να τρέχει σε δέκα πηγές για να διασταυρώσει το ένα και το άλλο.<br />Κοιτάξτε, εγώ τα χειρίζομαι αυτά τα πράγματα μπορεί και παλιότερα από εσάς και βλέπω τη δημοσιονομική αδιαφάνεια που υπάρχει. Κάθε φορά πρέπει να ψάχνεις το παραμικρό, για να μπορέσεις να βγάλεις άκρη. Σε εσάς, βεβαίως, δίνουν οι υπηρεσίες κάποια στοιχεία και έρχεστε εδώ και τα λέτε. Εμείς, όμως, για να βγάλουμε ένα στοιχείο, πρέπει να φτύσουμε αίμα. Για να βγάλουμε τα στοιχεία, πρέπει να φτύσουμε αίμα!</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Σας έχω καλέσει στο γραφείο μου πολλές φορές, αλλά δεν έχετε έρθει.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, τώρα.<br />Εφόσον, λοιπόν, είναι τόσο εύκολο, να μας πείτε τις οφειλές. Να μας πείτε, επίσης, πόσες είναι οι εκκρεμείς συντάξεις που οφείλουν να δώσουν τα ασφαλιστικά ταμεία και ειδικότερα το δημόσιο και δεν έχουν δοθεί και πόσο χρόνο καθυστερούν.<br />Τρίτον, να μας πείτε τις επιστροφές φόρων που εκκρεμούν, είτε επιστροφές φόρων σε φυσικά πρόσωπα είτε επιστροφές ΦΠΑ. Να μας πείτε αυτά τα μεγέθη, προκειμένου να βγάλουμε ένα γενικότερο και σχετικά ασφαλέστερο συμπέρασμα.<br />Θα προσθέσω, όμως, και το εξής: Είναι δυνατόν να μιλάτε και να χρησιμοποιείτε ως κριτήριο των προοπτικών αυτής της χώρας ένα πρωτογενές πλεόνασμα, το οποίο -εάν διαμορφώθηκε και στον βαθμό που διαμορφώθηκε- πραγματοποιήθηκε πάνω σε καινούργιους, δεκάδες χιλιάδες, ανέργους; Διότι, μιλάμε για πρωτογενές πλεόνασμα σε μια οικονομία που έχει επίσημη ύφεση 3,9%. Και επαίρεστε για αυτό το πρωτογενές πλεόνασμα το οποίο ενίσχυσε αυτήν την ύφεση και η ύφεση αυτή επέδρασε αυξητικά στο μέγεθος της ανεργίας, το οποίο κάθε μήνα εκτινάσσεται σε νέα ύψη. <br />Πρωτογενές πλεόνασμα, λοιπόν, και μοίρασμα χρημάτων στους ανέργους που δημιουργούνται μέσω του πρωτογενούς πλεονάσματος το οποίο επιδρά αυξητικά στην ύφεση; Αυτά είναι τα επιτεύγματά σας; Αυτά είναι απόλυτοι παραλογισμοί, οι οποίοι δεν θα στεκόντουσαν ούτε ένα λεπτό στην ελληνική κοινωνία εάν δεν υπήρχαν τα παπαγαλάκια των Μέσων Μαζικής Ενημέρωσης, τα οποία, αντί να ανοίγουν συζητήσεις, βομβαρδίζουν τον απλό πολίτη για το ανύπαρκτο success story. <br />Αλλά, ο πολίτης, βεβαίως, ζει την καθημερινότητα, ζει την πραγματικότητα που υπάρχει, βλέπει πού πηγαίνουν τα πράγματα, βλέπει ότι κάθε μέρα χειροτερεύει η ζωή του, η αθλιότητα και η εξαθλίωση στην ελληνική κοινωνία επεκτείνεται κάθε μέρα. Αυτή είναι η πραγματικότητα, κύριε Σταϊκούρα, και εσείς κάθεστε και κάνετε ασκήσεις πρωτογενούς πλεονάσματος πάνω στην αύξηση των ανέργων.<br />Εν πάση περιπτώσει, λέτε ότι θα φύγει η τρόικα, ότι τελείωσε το μνημόνιο και δεν θα υπάρξει νέο μνημόνιο. Πρώτα απ’ όλα, κύριε Σταϊκούρα, έχετε κάνει εδώ μια συμφωνία «σφαγείο».</speech><speech by="#s125"><from>Μαρία Κόλλια-Τσαρουχά</from> Καταλήγετε, σιγά-σιγά, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Η συμφωνία την οποία κάνετε τώρα με την τρόικα και την οποία κρύβετε –ένα μέρος της φαντάζομαι ότι θα αποκαλύψετε με υπερεπείγουσες, εξπρές, πραξικοπηματικές, διαδικασίες το Σαββατοκύριακο- είναι σφαγείο, κύριε Σταϊκούρα! <br />Αυτή η συμφωνία αντιπροσωπεύει στην ουσία ένα μίνι μνημόνιο, το οποίο λεηλατεί για τρίτη φορά την ελληνική κοινωνία, μετά το πρώτο και δεύτερο μνημόνιο. <br />Τι περιέχει αυτή η συμφωνία; Περιέχει τη μείωση των ασφαλιστικών εισφορών κατά 5% περίπου σε δύο δόσεις σε βάρος των ασφαλιστικών ταμείων, στην ουσία. Δηλαδή, δίνετε τη χαριστική βολή στα ασφαλιστικά ταμεία, τη χαριστική βολή στις συντάξεις. Επίσης, δίνετε χαριστική βολή στους μισθούς και πρώτα απ’ όλα του ιδιωτικού τομέα. Τι κάνετε; Λέτε ότι θα μειώνονται 50% οι ωριμάνσεις στην επαναπρόσληψη μακροχρόνιων ανέργων. Αυτό σημαίνει σφαγείο κυριολεκτικά για τους μισθούς. Σημαίνει, επίσης, ότι θα πετάγονται στον δρόμο αυτοί που δουλεύουν, για να παίρνουν τους μακροχρόνια άνεργους ξανά στη δουλειά με μειωμένα μεροκάματα. <br />Μπράβο για τα δώρα στους εργοδότες σας. Αυτά τα δώρα, όμως, τα πληρώνει ο απλός εργαζόμενος, τα πληρώνουν όσοι δουλεύουν ακόμα σε αυτήν τη χώρα και δουλεύουν κάτω από συνθήκες ζούγκλας και βλέπουν να μην υπάρχει τίποτα που να μπορεί να τους στηρίξει στοιχειωδώς.</speech><speech by="#s125"><from>Μαρία Κόλλια-Τσαρουχά</from>  Κύριε Λαφαζάνη, παρακαλώ, ολοκληρώστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Επίσης, με το νομοσχέδιο αυτό κάνετε τις ομαδικές απολύσεις, τις μεταθέτετε για μετά τις εκλογές και  συνομολογείτε  το lockout και την κατάργηση των απεργιών. Στο γάλα δίνετε τελειωτικό χτύπημα στην εγχώρια γαλακτοπαραγωγή, στους κτηνοτρόφους αλλά και στη γαλακτοβιομηχανία. <br />Δήθεν ενδιαφέρεστε για τον καταναλωτή. Για κανέναν καταναλωτή δεν ενδιαφέρεστε. Αυτό για το οποίο ενδιαφέρεστε είναι για την πληρότητα των αγορών, πράγμα που εξυπηρετεί μόνο τις πολυεθνικές του γάλακτος και τη διάλυση του παραγωγικού ιστού της χώρας. <br />Διαλύετε τα φαρμακεία και τώρα μαθαίνουμε –μας ήρθε ουρανοκατέβατο αυτό- ότι διαλύετε και τον κλάδο των ταξί και των φορτηγών με το νομοσχέδιο το οποίο θα φέρετε. Αυτά όλα συνιστούν μια τρίτη εισβολή σε βάρος της κοινωνίας. Αυτά τα λέω ένα προς ένα συγκεκριμένα, με παραδείγματα και τα νιώθει ο κάθε πολίτης αυτά τα οποία κάνετε.</speech><speech by="#s125"><from>Μαρία Κόλλια-Τσαρουχά</from>  Κύριε Λαφαζάνη, παρακαλώ, ολοκληρώστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τελειώνω με δύο-τρεις παρατηρήσεις για τον ισολογισμό και τον απολογισμό.</speech><speech by="#s125"><from>Μαρία Κόλλια-Τσαρουχά</from> Μονολεκτικά, παρακαλώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εδώ έχουμε το Ελεγκτικό Συνέδριο να κάνει παρατηρήσεις, κύριε Σταϊκούρα, και δεν αναφερθήκατε ούτε σε μία παρατήρηση απ’ αυτές. Μία παρατήρηση επί των παρατηρήσεων του Ελεγκτικού Συνεδρίου δεν κάνατε. Εκτός αν καλύπτεστε απ’ αυτές τις μη απαντήσεις που δίνει ο Υπουργός Οικονομικών στις παρατηρήσεις του Ελεγκτικού Συνεδρίου. Δεν μας απαντάτε για την υπεραύξηση αυτή που γίνεται από χρόνο σε χρόνο των βεβαιωθέντων αλλά μη εισπραχθέντων φόρων, οι οποίοι ανέβηκαν για το 2012 στα 11,5 δισεκατομμύρια παραπάνω απ’ όσοι ήταν καταγεγραμμένοι μέχρι τότε. Γιατί δεν εισπράχθηκαν αυτά τα 11 δισεκατομμύρια; Γιατί δεν κάνετε έναν απολογισμό εδώ να μας πείτε από πού είναι, ποιοι τα χρωστούσαν; Τα χρωστούσαν άνεργοι, χαμηλόμισθοι ή είχαμε μεγαλοσχήμονες οι οποίοι δεν πληρώνουν και κατά τα άλλα κάνουμε αγώνα για τη φοροδιαφυγή;</speech><speech by="#s125"><from>Μαρία Κόλλια-Τσαρουχά</from> Κύριε Λαφαζάνη, τελειώσατε. Θα μιλήσετε παραπάνω από τον Υπουργό.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Βεβαίως, δεν μου απαντάτε επίσης στην παρατήρηση του Ελεγκτικού Συνεδρίου για τα τελωνεία και βεβαίως υπάρχουν σημαντικότατες παρατηρήσεις του Ελεγκτικού Συνεδρίου, όπως οι υπ’ αριθμόν 7 και 8, για τις οποίες οι απαντήσεις του Υπουργού Οικονομικών  είναι τουλάχιστον αστείες. Δεν έχω τον χρόνο να αναφερθώ αναλυτικότερα επ’ αυτών. Στη δευτερολογία μου ίσως μου δοθεί η δυνατότητα να πω δυο λόγια παραπάνω επ’ αυτών των παρατηρήσεων. Το βέβαιον είναι ότι βαδίζετε από αποτυχία σε αποτυχία και προσπαθείτε με επικοινωνιακές μεθόδους να καλύψετε έναν δρόμο ο οποίος είναι αδιέξοδος και οδηγεί τη χώρα από το κακό στο χειρότερο. Αυτήν την ώρα πρέπει να φύγετε.<br />Ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from>  Κύριε Λαφαζάνη, ευχαριστούμε. Πόσα λεπτά να δώσω στους άλλους συναδέλφους, δηλαδή, όταν μιλάτε δεκαέξι, δεκαεπτά λεπτά; Έχετε έξι λεπτά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Με συγχωρείτε, ο κ. Σταϊκούρας μίλησε είκοσι δύο λεπτά. Καλώς έκανε.</speech><speech by="#s125"><from>Μαρία Κόλλια-Τσαρουχά</from>  Είναι Υπουργός και πρέπει να μας αναλύσει τα πράγματα.</speech><speech by="#s125"><from>Μαρία Κόλλια-Τσαρουχά</from> Τώρα πόσο χρόνο να δώσω στους άλλους συναδέλφους, για να είμαστε μέσα στους χρόνους μας;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν έχουμε άλλους συναδέλφους, δεν είναι πολλοί συνάδελφοι.</speech><speech by="#s125"><from>Μαρία Κόλλια-Τσαρουχά</from> Αυτοί που είναι, κύριε συνάδελφε, οι Κοινοβουλευτικοί Εκπρόσωποι. Αν μιλήσει είκοσι λεπτά ο καθένας, πού θα πάμε;<br />Κυρίες και κύριοι συνάδελφοι, σας γνωστοποιώ την παραίτηση της κ. Ρένας Δούρου από το βουλευτικό αξίωμα, λόγω υποψηφιότητάς της στην Περιφέρεια Αττικής. <br />Η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη έχει τον λόγο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ευχαριστώ, κυρία Πρόεδρε.<br />Γίνεται σήμερα μια συζήτηση που αναφέρεται πολύ στο παρελθόν, στο παρόν λιγότερο και στο μέλλον ακόμη λιγότερο. Έχω σημειώσει κάποιες σκέψεις που θέλω να πω απ’ αυτό το Βήμα, κατ’ αρχάς, για την Αξιωματική Αντιπολίτευση. <br />Η στάση της όλο αυτό το διάστημα κατά το οποίο διαρκούσαν οι διαπραγματεύσεις με την τρόικα, δηλαδή επί επτά μήνες -το αποτέλεσμα αυτών των διαπραγματεύσεων θα κριθεί στο Κοινοβούλιο εντός των ημερών και θα ψηφιστεί από το Κοινοβούλιο-, πιστεύω ότι είναι καθαρά υπονομευτική. Δηλαδή, τι λέει η Αξιωματική Αντιπολίτευση; Στημένη η έξοδος στις αγορές, συμφωνημένο, προϊόν πολιτικής συμφωνίας, το πλεόνασμα, μαγειρεμένα τα στοιχεία για το ΑΕΠ. Αμφισβητεί τις κεφαλαιακές ανάγκες των τραπεζών. Έχουμε, δηλαδή, ουσιαστικά μια πλήρη ταύτιση με τις απόψεις του Διεθνούς Νομισματικού Ταμείου. Δεν έλεγε όλον αυτόν τον καιρό κάτι διαφορετικό το Διεθνές Νομισματικό Ταμείο απ’ αυτά που ακούμε όλο αυτό το διάστημα από την Αξιωματική Αντιπολίτευση.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μέχρι τώρα αναρχικούς μάς λέγατε, τώρα λέτε...</speech><speech by="#s39"><from> ΣΟΦΙΑ ΒΟΥΛΤΕΨΗ</from> Συγγνώμη, κύριε συνάδελφε, αλλά με το ΔΝΤ έχετε ειδική σχέση. Είχε πάει και ο Αρχηγός σας εκεί και εκεί συνάντησε και τον Τόμσεν. Εδώ δεν τον συναντά, αλλά στην Αμερική τον συναντά μια χαρά και κάθεται στο ίδιο τραπέζι μαζί του. <br />Η Ιρλανδία πριν από λίγο καιρό βγήκε στις αγορές και πήρε ένα μικρό ποσό, λίγο παραπάνω από 1 δισεκατομμύριο ευρώ. Ούτε το Σιν Φέιν, το αδελφό κόμμα σας, ο πολιτικός βραχίονας του IRA, δεν βγήκε να πει ότι ήταν στημένο αυτό που έγινε στη χώρα τους. Ούτε αυτοί δεν το είπαν. Αυτό το οποίο λέτε εσείς τόσο καιρό και σας ακούμε, δεν το είπαν ούτε αυτοί. <br />Με τον κ. Τζέρι Άνταμς, τον αρχηγό του Σιν Φέιν, συναντήθηκε ο κ. Τσίπρας πρόσφατα. Δεν άκουσα να του πει «ναι, έχεις δίκιο και εμάς συμφωνημένη ήταν η έξοδος στις αγορές κ.λπ. και η ανάκαμψη». Κάποτε πρέπει, λοιπόν, να αποφασίσετε. Έχετε πει πολλά γύρω από το μνημόνιο, ανάλογα με το ακροατήριο, ότι θα το σκίσετε, αναθεώρηση, αναστολή, ακύρωση, αντικατάσταση. <br />Βεβαίως, έχετε πει πολλά και για το θέμα των απολύσεων. Δηλαδή, το τμήμα εργατικής πολιτικής του ΣΥΡΙΖΑ λέει ότι δεν πρόκειται να δεχθεί καμμία απόλυση και ο ίδιος ο Αρχηγός σας λέει ότι δεν θα γίνουν δεκτές απολύσεις που γίνονται κατά παράβαση του Συντάγματος. Όπως ξέρετε, το Σύνταγμα προβλέπει απολύσεις διά της καταργήσεως της θέσεως. Πρέπει, λοιπόν, και εσείς κάποτε να πείτε την αλήθεια. <br />Ουσιαστικά, αυτό το οποίο λέτε είναι ότι λεφτά υπάρχουν. Μάλιστα, ο κ. Τσίπρας είπε: «Μας ρωτούν πού θα βρούμε τα λεφτά. Δεν θα βρούμε τα λεφτά, αλλά θα κινητοποιήσουμε αυτούς τους οποίους παράγουν λεφτά.». Δηλαδή, ζήσε, μαύρε μου, να φας τριφύλλι! Πρόσφατα, μάλιστα, είπε -αν θυμάμαι καλά, στην παρουσίαση του βιβλίου του κ. Μηλιού- ότι για όλα αυτά έκανε μαρξιστική ανάλυση, ότι φταίει η υπερσυσσώρευση και έχει δίκιο ο μαρξισμός, διότι δεν έχει σημασία πού θα βρούμε λεφτά, αλλά τι θα τα κάνουμε.<br />Για το πρωτογενές πλεόνασμα ο κ. Τσίπρας στην τελευταία Διεθνή Έκθεση Θεσσαλονίκης είπε ότι είναι στρατηγική επιλογή και του δικού σας κόμματος, απλώς θα το κάνετε επειδή το θέλετε και όχι επειδή σας το επιβάλλουν. Δηλαδή, είναι απλώς ιδεολογικό το ζήτημα. Αλλιώς και εσείς αυτό θέλετε, ισοσκελισμένους προϋπολογισμούς και πρωτογενές πλεόνασμα. <br />Έστω, λοιπόν, το πρωτογενές πλεόνασμα ήρθε με τον τρόπο που λέμε εμείς, με τον τρόπο που λέτε εσείς, με τις θυσίες, με όλα αυτά. Τώρα, με μια συμβολική κίνηση η Κυβέρνηση, που έχει ένα πολιτικό περιεχόμενο και θέλει να δείξει την πολιτική βούληση, δηλαδή τη βούληση της Κυβέρνησης να αποκαταστήσει έστω και συμβολικά κάποιες απ’ αυτές τις αδικίες, τώρα, λοιπόν, που έρχεται αυτό, λέμε άλλα. Δεν λέμε ότι μια από τις αποφάσεις που έγιναν γνωστές και θα ανακοινωθούν είναι ότι θα ασφαλιστούν επιτέλους για έναν χρόνο, μέχρι που να δούμε τι θα κάνουμε να βγούμε απ’ αυτήν την περιπέτεια, οι τετρακόσιες χιλιάδες ανασφάλιστοι επαγγελματίες του ΟΑΕΕ, των οποίων οι οικογένειες ήταν χωρίς εμβόλια και τρέχαμε στα κοινωνικά ιατρεία κ.λπ.. <br />Αυτό δεν λέγεται. Αυτό όμως είναι από το πρωτογενές πλεόνασμα. Από το αίμα των υπολοίπων; Από το αίμα των υπολοίπων. Πρόσφερε, λοιπόν, ένα μεγάλο τμήμα του ελληνικού λαού, αυτήν τη στιγμή, τη δυνατότητα σε κάποιους ανθρώπους, που δεν κατέβαλαν τις ασφαλιστικές τους εισφορές και βρέθηκαν εκτός ασφαλιστικού συστήματος, να ασφαλιστούν.<br />Εν πάση περιπτώσει, όμως, αν ο ΣΥΡΙΖΑ διαφωνεί και λέει ότι είναι ψίχουλα αυτά που θα δοθούν τώρα κ.λπ., μπορεί να ζητήσει από τα μέλη και τους φίλους του να πάνε να καταθέσουν αυτά τα λεφτά στο Ταμείο Παρακαταθηκών και Δανείων για να τα πάρουμε εμείς και να τα ξαναμοιράσουμε. Κι επειδή βλέπω ότι δυσφορείτε, ξέρετε ότι στη Βενεζουέλα δεν έχει ούτε ψίχουλα, γιατί μετά από τριάντα έξι νεκρούς σε λιγότερο από δύο μήνες η χώρα βρίσκεται σε μία τραγική κατάσταση, αν και μας τη διαφημίζατε ως πρότυπο. Οι νεκροί αυτοί και οι ταραχές συμβαίνουν, επειδή στη χώρα ο πληθωρισμός είναι θηριώδης, επειδή δεν υπάρχουν βασικά αγαθά, όπως το γάλα, το αλεύρι και το χαρτί τουαλέτας. Από δε το αλεύρι γίνεται το ψωμί, οπότε δεν υπάρχουν ούτε καρβέλια ούτε ψίχουλα στη Βενεζουέλα! <br />Θέλω τώρα να πω κάτι και για τον εταίρο στην Κυβέρνηση. Το ΠΑΣΟΚ κάνει ένα θεμελιώδες λάθος αυτήν τη στιγμή. Τουλάχιστον το κάνει μέσω κάποιων εκ των Βουλευτών του, όπως στην προκειμένη περίπτωση του κ. Σαχινίδη. Υπάρχει μία Κυβέρνηση συνεργασίας. Αυτή η ιστορία της αλληλοκατηγορίας, δηλαδή το κόμμα του Αντιπροέδρου της Κυβέρνησης να κατηγορεί το κόμμα του Προέδρου της Κυβέρνησης διά στενών συνεργατών του πρώην Προέδρου της Κυβέρνησης, δεν έχει λογική. Ή κάνουμε μία συνεργασία αυτήν τη στιγμή και προχωράμε μπροστά ή αρχίζουμε τώρα και λέμε διάφορα πράγματα.<br />Υπάρχει κι ένα άλλο σημείο. Πρέπει και το ΠΑΣΟΚ να καταλάβει ότι ουσιαστικά, εκεί όπου έφτασε και φτάσαμε, δεν ήταν μόνο επειδή ήταν δύσκολη η κατάσταση, επειδή επί δεκαετίες βαράγαμε ο καθένας τον ταμπουρά του, επειδή βλέπουμε ότι σε όλον τον κόσμο προσπαθούν να περιορίσουν τον δημόσιο τομέα τους κι εμείς εδώ τους είχαμε κορόνα στο κεφάλι, αλλά είναι και διότι οι εκλογές του 2009 κερδήθηκαν με το «λεφτά υπάρχουν». Μπορεί ο κ. Παπανδρέου να λέει ότι δεν εννοούσε αυτό, αλλά εννοούσε το άλλο -αν και είχε πει συγκεκριμένα ότι θα δώσει αυξήσεις πάνω από τον πληθωρισμό, άρα το εννοούσε αυτό που είπε και μετά πήγαμε στο Διεθνές Νομισματικό Ταμείο-, αλλά έχει πει επίσης ότι θα βρεθούν τα λεφτά, διότι στην πολιτική υπάρχουν προτεραιότητες. <br />Δεν βρέθηκαν όμως τα λεφτά, βρε παιδιά, και έγιναν αυτά που έγιναν. Γιατί πρέπει τώρα να πηγαίνουμε συνεχώς πίσω; Και το κάνουν συγκεκριμένοι άνθρωποι, εγώ δεν λέω ότι το κάνουν όλοι μέσα στο ΠΑΣΟΚ. Γιατί πρέπει να πηγαίνουμε πίσω συνεχώς, ενώ ξέρουμε όλοι ότι είχε ζητηθεί και από τον κ. Παπανδρέου η συνεργασία από τον κ. Καραμανλή και εκείνος δεν την έδωσε, είπε ότι θα πάει σε εκλογές, ότι δεν θα ψηφίσει Πρόεδρο της Δημοκρατίας κι ότι θα έμενε η χώρα όμηρος, ενώ ήμασταν σε μία τραγική κατάσταση; <br />Επίσης, δεν είναι ωραίο να λέμε, ας πούμε, «ο εκτροχιασμός του 2009». Δηλαδή το 2009 ήρθε μόνο του; Δεν είχε να πληρώσει τόκους το 2004 από προηγούμενες χρονιές; Οι τόκοι ήταν 50 δισεκατομμύρια, 12 δισεκατομμύρια τον χρόνο είχαν φτάσει, από προηγούμενα δάνεια. Δεν είχε να πληρώσει εκείνη η κυβέρνηση εξοπλιστικά προγράμματα; Ήταν 10 δισεκατομμύρια, από προηγούμενες παραγγελίες, και κάποιοι είναι στη φυλακή γι’ αυτά. Θεωρώ, δηλαδή, ότι από ένα σημείο και μετά αυτό το θέατρο πρέπει να σταματήσει. <br />Θέλω να πω και κάτι για τα «Ζάππεια». Το άκουσα από πολλές πλευρές εδώ μέσα. Φυσικά, η λέξη «Ζάππεια», γενικά «τα Ζάππεια», έχουν μέσα τους την έννοια της προπαγανδιστικής προβολής, δηλαδή όταν λέμε «τα Ζάππεια» τα απαξιώνουμε όλα. Στην πραγματικότητα, όμως, τι συνέβη; Ένα Ζάππειο υπήρχε. Το ουσιαστικό, το πρώτο Ζάππειο ήταν στις 7 Ιουλίου του 2010, όπου τότε ο κ. Σαμαράς είχε μιλήσει από τότε για τον λανθασμένο πολλαπλασιαστή. Το δεύτερο, το επικαιροποιημένο -το είπε κι ο Υπουργός- έγινε τον Μάιο του 2011. Το τρίτο ήταν ουσιαστικά το προεκλογικό πρόγραμμα της Νέας Δημοκρατίας, αυτό το πρόγραμμα το οποίο δίνουν όλα τα κόμματα, πριν από τις εκλογές του 2012 κι ήταν ένα πρόγραμμα τετραετίας. <br />Επομένως με το να λέμε «τα Ζάππεια» ουσιαστικά τι κάνουμε; Αφήνουμε τον λαό να θεωρεί ότι σε κάποια «Ζάππεια» έτρεχε κάθε τόσο ο κ. Σαμαράς, έλεγε κάτι και δεν το έκανε ποτέ. <br />Όχι, το Ζάππειο ήταν ένα. Ήταν τον Ιούλιο του 2010, λίγο μετά την προσφυγή μας στον μηχανισμό, τότε που η Νέα Δημοκρατία πράγματι είχε διαφωνήσει. Το 2012, τρία χρόνια μετά και εφτά δόσεις μετά, η Νέα Δημοκρατία δεν  μπορούσε να γυρίσει να πει «κοιτάξτε, όλοι εσείς που μας δώσατε τα λεφτά, δεν σας τα δίνουμε πίσω», γιατί πια τα είχαν δώσει οι ευρωπαϊκοί λαοί. <br />Άρα δεν έχει κανένα νόημα, πολύ περισσότερο που ξέρετε ότι, άμα θέλει κανείς να απαντήσει σε «Ζάππεια», όλοι έχουν τα «Ζάππειά» τους. Λίγο- πολύ όλοι έχουν περάσει από το Ζάππειο και έχουν πει κάτι σε αυτήν τη χώρα. Και ο κ. Παπανδρέου θυμάμαι τον Δεκέμβριο του 2009 στο Ζάππειο είχε κάνει την πρώτη του μεγάλη ομιλία, όπου είχε πει ότι «θα αποδείξουμε στην πράξη ότι λεφτά υπάρχουν» και τον Ιανουάριο του 2010, με τις ορθοπεταλιές. Γιατί, λοιπόν, λέω εγώ, να μη λέμε και για τα «Ζάππεια» του ΠΑΣΟΚ; <br />Άρα με αυτό τι θέλω να πω; Ή θα καθίσουμε να δουλέψουμε, για να βγούμε από την περιπέτεια, ή ο καθένας, ανάλογα με τις εμπειρίες του σε ένα αξίωμα ή σε ένα κόμμα, θα βγαίνει και θα κατηγορεί όλους τους υπόλοιπους. Έτσι, όμως, δουλειά δεν γίνεται. Δεν γίνεται, δηλαδή, να υπάρχει η Αντιπολίτευση, να υπάρχει η αντιπολίτευση μέσα στην Κυβέρνηση και μετά να απαντά η Κυβέρνηση στην αντιπολίτευση της Κυβέρνησης κ.ο.κ.. Δεν γίνεται να συνεχιστεί αυτό. Χωρίς ενότητα και ομόνοια δεν θα βγούμε από την περιπέτεια. Δείχνει ότι κάτι αρχίζει να πηγαίνει καλά. Ας μην το χαλάμε. Ας τα αφήσουμε αυτά, ας σταματήσουμε τα μνημόσυνα και ας μην προκαλούμε ο ένας τον άλλον. <br />Ευχαριστώ.<br /></speech><speech by="#s125"><from>Μαρία Κόλλια-Τσαρουχά</from> Ο Κοινοβουλευτικός Εκπρόσωπος του ΠΑΣΟΚ κ. Πάρις Κουκουλόπουλος έχει τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Η χώρα χρειάζεται συναίνεση, χρειάζεται εθνική συνεννόηση –θα συμφωνήσω με την κ. Βούλτεψη-, αλλά δεν μπορεί να οικοδομηθεί, αγαπητή κυρία συνάδελφε, η εθνική συνεννόηση παρά μόνον πάνω στην αλήθεια. Χρειάζεται σταθερότητα και το ΠΑΣΟΚ συμβάλλει σε αυτό, όπως και η Νέα Δημοκρατία φυσικά. Όμως δεν υπάρχει άλλη οδός -όχι για την Κυβέρνηση, αλλά για όλο το πολιτικό σύστημα- από την αλήθεια. <br />Δεν ήθελα να ξεκινήσω έτσι. Να πούμε μία κουβέντα καθαρή. Ο Γιώργος Παπανδρέου ως επικεφαλής του ΠΑΣΟΚ προεκλογικά το 2009, όταν επισκέφθηκε τη Γενική Γραμματεία Εσόδων –το ΜΗΚΥΟ τότε- που ήταν τα 30 δισεκατομμύρια παλαιά ανείσπρακτα, είχε πει «λεφτά υπάρχουν» και διερωτήθηκε: «Πού είναι τα λεφτά;». Αυτό ήταν όλο. Ότι υπήρξε ομάδα αρχιτεκτόνων μέσα στο ΠΑΣΟΚ, που έλεγε μετ’ επιτάσεως «λεφτά υπάρχουν», ναι, είναι αλήθεια, μόνο που άπαντες οι αρχιτέκτονες βρίσκονται αλλού, μας έχουν αφήσει εδώ και χρόνια.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αυτό λέω και εγώ.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Η διαφορά είναι ότι εδώ έχουμε κλασική περίπτωση πλάνης, που, ως Δευτέρα, είναι χείρων της πρώτης, και ότι εν μέσω κρίσης έχουμε εξαγγελίες ισοδυνάμων μέτρων από ανθρώπους που δεν έφυγαν από τη Νέα Δημοκρατία, αλλά είναι και στην ηγεσία της Κυβέρνησης. Και αναφέρομαι στον Πρωθυπουργό. Έχει μεγάλη διαφορά.<br />Επίσης, η δημοσιονομική απόσταση που καλύψαμε -γύρω στα 27 δισεκατομμύρια- από το 2009 μέχρι σήμερα οφείλεται κατά τα 22/27 στις αποφάσεις που σήκωσε μόνο του το ΠΑΣΟΚ και τα άλλα 5 είναι αυτές που σηκώσαμε μαζί με τη Νέα Δημοκρατία και για ένα μικρό διάστημα μαζί και με τη ΔΗΜΑΡ. Αυτές είναι οι αλήθειες.<br />Μιας και ξεκίνησα έτσι, κυρίες και κύριοι συνάδελφοι, θέλω να πω ότι μιλάμε σήμερα για το 2012. Ας το δούμε λιγάκι πολιτικά, γιατί για τα οικονομικά υπήρξαν επαρκέστατες εισηγήσεις από όλα τα κόμματα. Εγώ άκουσα σχεδόν όλους τους εισηγητές και ειδικούς αγορητές. Υπήρξαν επαρκείς προσεγγίσεις, με την οπτική γωνία του καθενός κόμματος, για τα οικονομικά, τον απολογισμό και τον Ισολογισμό του 2012. Το 2012, όμως, καθαρά πολιτικά τι είναι; Είναι το έτος στο οποίο εδώ μέσα στη Βουλή, όταν ψηφίζεται το δεύτερο μνημόνιο, γεννιέται το νέο πολιτικό σύστημα της χώρας. <br />Σήμερα, αν θέλουμε να κάνουμε απολογισμό του 2012 -όχι μόνο οικονομικό, αλλά και πολιτικό-, θα πρέπει να διερωτηθούμε και να αναρωτηθούμε τι απαντήσεις έδινε ο καθένας από εμάς στα μείζονα θέματα του 2012 και ποια είναι η εξέλιξη αυτών των ζητημάτων. <br />Έτσι, λοιπόν, το 2012 υπήρξε η υλοποίηση της απόφασης του Οκτωβρίου του 2011 για το PSI. Δεν είναι υποκριτικό αυτοί που κατήγγειλαν το μεγαλύτερο κούρεμα στην ιστορία των οικονομιών του ανεπτυγμένου κόσμου, που έγινε με το PSI, να μιλάνε σήμερα για βιωσιμότητα του χρέους, παραγνωρίζοντας την τεράστια σημασία που είχε τότε το PSI;<br />Δεν είναι παράδοξο να καταγγέλλεται τότε το δεύτερο μνημόνιο, που είναι τελικά, μεταξύ των άλλων, η συμφωνία για την τελευταία προσπάθεια ανακεφαλαιοποίησης τραπεζών με έναν κλασικό τρόπο, μέσα από δανειακά κεφάλαια των ευρωπαϊκών κρατών προς την Ελλάδα, αντί για κούρεμα των καταθέσεων, όπως έγινε στην Κύπρο; Επίσης, προς τα εκεί βλέπετε ότι βαδίζει η τραπεζική ένωση. Προχθές έκλεισε συμφωνία και αναφέρει ότι η σειρά κατανομής των βαρών, όταν έχουν προβλήματα οι τράπεζες, από τούδε και στο εξής είναι: οι μέτοχοι, οι καταθέτες και στη συνέχεια θα έρχεται να συνδράμει ένας κεντρικός ευρωπαϊκός μηχανισμός. Είναι η χρονιά κατά την οποία η απόλυτη άρνηση συναίνεσης και συνεννόησης μας οδηγεί σε διπλές εκλογές χωρίς κανένα νόημα. <br />Μιας και μιλούσα για τράπεζες, θα ήθελα να θυμίσω -και να υπογραμμίσω- αυτό που είπε ο εισηγητής μας πριν από λίγο. Ανάμεσα στις διπλές εκλογές έφυγαν καταθέσεις 15 δισεκατομμυρίων από τις τράπεζες. Έχει αποτιμήσει κανείς τις συνέπειες; Η έλλειψη συνεννόησης και η ισχνή πλειοψηφία, λόγω της «ερμαφρόδιτης» στάσης της ΔΗΜΑΡ τον Νοέμβριο του 2012 στο τρίτο μνημόνιο, εξασθενεί τη φωνή του ΠΑΣΟΚ και πάμε και δίνουμε 11 δισεκατομμύρια για να αγοράσουμε χρέος της χώρας μετά από είκοσι χρόνια. Έτσι δημιουργείται το δημοσιονομικό κενό και ανακυκλώνεται ένας διάλογος. Κυρίες και κύριοι συνάδελφοι, αυτές είναι οι αλήθειες του 2012.<br />Μια άλλη μεγάλη αλήθεια είναι η πλάνη των Ελλήνων πολιτών για το κούρεμα των ομολόγων των ασφαλιστικών ταμείων. Για πολλοστή φορά από το Βήμα της Βουλής σάς λέω επίσημα ότι είναι πολύ μεγαλύτερο το χαρτοφυλάκιο του ΙΚΑ σήμερα που άκουσε τις υποδείξεις του Αντιπροέδρου της Κυβέρνησης –και τότε Υπουργού Οικονομικών- και Προέδρου του ΠΑΣΟΚ του κ. Βενιζέλου και του οικονομικού επιτελείου. Αυτό ξέρετε, κυρία Βούλτεψη, από ποιον αντιμετωπίστηκε πιο απαξιωτικά; Από τον τότε Τομεάρχη σας των οικονομικών κ. Νικολόπουλο, ο οποίος είπε ψεύτη δημοσίως -είκοσι μέρες πριν από τις εκλογές- τον Πρόεδρο του ΠΑΣΟΚ και μίλησε για «φύκια για μεταξωτές κορδέλες». Συναγωνιζόταν τα blogs ο Τομεάρχης της Νέας Δημοκρατίας και οδηγούσε τις διοικήσεις των ασφαλιστικών ταμείων σε πραγματικά τεράστιες απώλειες. Ποιος πρέπει να απολογηθεί; Το ΠΑΣΟΚ ή το νέο πολιτικό σύστημα, που γεννήθηκε πάνω σε ένα ψεύδος και σε μία πλάνη; <br />Είμαστε εδώ, γιατί η αλήθεια είναι η μόνη οδός για τη χώρα. Το ΠΑΣΟΚ έχει τη δύναμη να κάνει μία νέα αφετηρία, γιατί έχει μαζί του το μεγάλο όπλο της αλήθειας. Εμείς δεν μιλήσαμε ούτε για ισοδύναμα μέτρα και ούτε για οτιδήποτε απ’ όλα αυτά προεκλογικά. Είχαμε μία πάρα πολύ καθαρή θέση και η γραμμή μας αυτή δικαιώνεται από τις εξελίξεις. Γι’ αυτό και δεν έχουμε κανένα πρόβλημα, κυρίες και κύριοι συνάδελφοι του ΣΥΡΙΖΑ. Και αυτό να το πείτε στον Πρόεδρό σας -που δεν είναι σήμερα παρών-, ο οποίος μάς κάλεσε ξανά προχθές από τα Γιάννενα να πάρουμε τις ευθύνες και είπε ότι θα είμαστε καλοδεχούμενοι στον ΣΥΡΙΖΑ.<br />Τώρα θα κάνουμε πίσω εμείς, τώρα, που ολοκληρώνεται η προσπάθεια; Τώρα, που αποδεικνύεται ότι όλες οι εικασίες ήταν απλά εικασίες; Τώρα, που έχετε στρατηγικό αδιέξοδο; Και γιατί να έχουμε πρόβλημα εμείς και να μην έχουν πρόβλημα οι άλλοι; Ας μιλήσουμε για το σήμερα, όπως ζήτησαν πολλοί ομιλητές. Γιατί σήμερα πρέπει να δώσουμε απαντήσεις. Εγώ συμφωνώ και με την Αντιπολίτευση και με όλους τους συναδέλφους που μίλησαν για το σήμερα. <br />Εγώ, λοιπόν, έχω μερικά ερωτήματα και με αυτά ολοκληρώνω. Δεν θα καταχραστώ τον χρόνο σαν κάποιους από τους προηγηθέντες συναδέλφους. <br />Σε αυτά τα τέσσερα χρόνια είχαμε ιστορικές τομές. <br />Ιστορική τομή πρώτη: Η νέα γενιά της πατρίδας προφανώς και πιέζεται αφόρητα, προφανώς και πάρα πολλοί νέοι έχουν φύγει στο εξωτερικό, όμως είναι η πρώτη γενιά μετά από σαράντα χρόνια που έχει αποκόψει εντελώς τα όνειρά της από ένα βόλεμα στο κράτος. Είναι ιστορική τομή για την Ελλάδα αυτό. Μπορούμε να νοήσουμε κανένα αναπτυξιακό μοντέλο χωρίς αυτό; Μπορούμε να νοήσουμε ένα σύγχρονο κράτος, που είναι το μεγάλο έλλειμμα της χώρας, χωρίς την έννοια του κρατικού υπαλλήλου που νομοθετήθηκε με τον ν. 4024/2011; Μπορούμε να νοήσουμε ένα ισχυρό κράτος χωρίς ισχυρούς αποκεντρωμένους θεσμούς; Και κάποιοι, σαν την Αξιωματική Αντιπολίτευση, επιχείρησαν ατυχώς να μας πουν ότι πρέπει να κάνουμε στις αυτοδιοικητικές εκλογές του Μαΐου δημοψήφισμα -λέει- για το μνημόνιο, από το οποίο βέβαια βγαίνουμε; <br />Μπορούμε να νοήσουμε την ανάπτυξη χωρίς τράπεζες; Είναι ή δεν είναι η ανακεφαλαιοποίηση των τραπεζών ένα από τα μεγάλα επιτεύγματα, που τώρα ολοκληρώνεται, όλου αυτού του προγράμματος και των θυσιών του ελληνικού λαού; Πώς θα κάνεις ανάπτυξη; Με τράπεζες κλειστές; Και με ποιον τρόπο; <br />Ο ΣΥΡΙΖΑ μόνο στην παρούσα Περίοδο της Βουλής έχει αλλάξει τρεις φορές θέση. Θα μας πει επιτέλους πώς εννοεί την ανακεφαλαιοποίηση, εκτός από το να καταγγέλλει; <br />Όταν βγήκε ο κ. Ντράγκι το καλοκαίρι του 2012 -μιας και μιλάμε για το 2012- και υποστήριξε τη θέση ότι θα πρέπει να εξετάσουμε τη δημιουργία ενός μόνιμου μηχανισμού που θα αναλάβει εξ ολοκλήρου το κόστος της ανακεφαλαιοποίησης, εμείς είπαμε ότι συμφωνούμε. Το είχαμε πει και νωρίτερα. Είπαμε, όμως, ότι αυτό θα έχει μία συνέπεια, ότι το κουμάντο των ελληνικών τραπεζών περνάει στα χέρια της Ευρωπαϊκής Κεντρικής Τράπεζας. Ο ΣΥΡΙΖΑ το είπε, αλλά, μόλις συνειδητοποίησε αυτό, έκανε ένα βήμα πίσω. <br />Ποια είναι η θέση σας ακριβώς για την ανακεφαλαιοποίηση των τραπεζών; Για να ξέρω. Εμείς και θέση έχουμε και πεπραγμένα και τη θέση μας τη λέμε σταθερά από την αρχή. Κάποιοι άλλοι λένε τις επιθυμίες τους, που τις αλλάζουν, λες και είναι παραγγελία αναψυκτικού, τρεις φορές τον χρόνο. Πείτε μας μία θέση, για να καταλάβουμε. <br />Μπορεί κανείς να νοήσει την ανάπτυξη χωρίς τις δυναμικές πρωτοβουλίες της νέας γεωργίας στον πρωτογενή τομέα; Μπορεί να νοήσει κανείς την ανάπτυξη με την υιοθέτηση της παλιάς κλασικής λογικής «όλα τα κιλά, όλα τα λεφτά», την οποία μάς φέρνετε ακόμα και σήμερα στη Βουλή, χωρίς καμμία πολιτική και νοητική επεξεργασία, κατά την ταπεινή μου γνώμη; <br />Μπορεί κανείς να νοήσει την ανάπτυξη χωρίς φορολογική δικαιοσύνη; Και, αν πιστεύουμε στη φορολογική δικαιοσύνη, μπορεί να υπάρξει χωρίς τα εργαλεία που ψήφισε μόνο του το ΠΑΣΟΚ; Τα έχουμε καταθέσει δέκα φορές το τελευταίο δίμηνο εδώ μέσα και όλοι ψηφίζατε στις ονομαστικές ψηφοφορίες «κατά», -όλα τα κόμματα, ανεξαιρέτως. Πώς θα υπάρξει φορολογική δικαιοσύνη χωρίς αυτά τα εργαλεία που μόνοι μας θεσμοθετήσαμε; <br />Γι’ αυτό ακριβώς, κυρίες και κύριοι συνάδελφοι, φυσικά και ψηφίζουμε τον απολογισμό και ισολογισμό, αλλά πιστεύω ότι μετά από έναν τεράστιο αγώνα με οδυνηρές θυσίες για τον ελληνικό λαό, αυτή η πορεία που μόνοι μας ξεκινήσαμε, σήμερα φτάνει κάπου. <br />Σήμερα υπάρχει ανάγκη να οικοδομήσουμε όλοι μαζί μία νέα εθνική συναίνεση. Το νέο πολιτικό σύστημα που γεννήθηκε το 2012 αποδείχθηκε και αποδεικνύεται κάθε μέρα πολύ παλαιότερο από το παλιό, με τις θέσεις που έχει. <br />Ας αφήσουμε, λοιπόν, τις λογικές αυτές και ας ανοίξουμε έναν ειλικρινή διάλογο για τα πραγματικά ζητήματα της χώρας, ώστε να εκπέμψουμε ένα μήνυμα ενότητας σε όλον τον ελληνικό λαό, ένα μήνυμα αισιοδοξίας στη νέα γενιά. Γιατί, αν είμαστε ενωμένοι και κινηθούμε στην οδό της αλήθειας, θα δώσουμε απαντήσεις σε όλη την ελληνική κοινωνία, που μαστίζεται από την κρίση. Και πάνω απ’ όλα να δώσουμε στις νέες και στους νέους πολύ περισσότερες απαντήσεις, πολύ πειστικότερες και πολύ νωρίτερα. <br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και τρεις εκπαιδευτικοί-συνοδοί τους από το 1ο Γυμνάσιο «Ελευθερίου Βενιζέλου» Χανίων. <br />Η Βουλή τούς καλωσορίζει. <br /><br />Τον λόγο έχει ο κ. Επαμεινώνδας Μαριάς, Κοινοβουλευτικός Εκπρόσωπος των Ανεξάρτητων Ελλήνων. <br />ΕΠΑΜΕΙΝΩΝΔΑΣ  ΜΑΡΙΑΣ: Κυρία Πρόεδρε, κύριε Υπουργέ, κυρίες και κύριοι Βουλευτές, συζητούμε σήμερα την έκθεση του απολογισμού του κράτους, οικονομικού έτους 2012 και τον ισολογισμό του κράτους, οικονομικού έτους 2012 και ορθώς το Προεδρείο, επειδή είναι μία σοβαρότατη συζήτηση και επειδή προφανώς θα υπάρχει συμμετοχή των Βουλευτών για να συζητήσουμε για ποιο λόγο είχαμε τα συγκεκριμένα αποτελέσματα,  προσδιόρισε τη συζήτηση σε δύο ημέρες. <br />Βλέπω, λοιπόν, ότι μόνο ένας συνάδελφος, πλην των Κοινοβουλευτικών Εκπροσώπων ή των εισηγητών, συμμετέχει στη συζήτηση. Αυτό θα πρέπει να το επισημάνουμε ως ένα φαινόμενο αρνητικό -και αφορά όλους μας, συνολικά- όχι μόνο λόγω της έλλειψης συμμετοχής αυτής καθ’ αυτήν, αλλά διότι το να συζητήσουμε πραγματικά τον απολογισμό για το οικονομικό έτος 2012 είναι πάρα πολύ σημαντικό. Είναι πάρα πολύ σημαντικό, για να βγάλουμε συμπεράσματα, για να θυμηθούμε τι ειπώθηκε τη συγκεκριμένη στιγμή, ποιες ήταν οι στρατηγικές, τι κρίθηκε και ποιο είναι σήμερα το αποτέλεσμα, διότι έχουν παρέλθει αρκετοί μήνες και μπορούμε να έχουμε μία σαφέστατη εικόνα.<br />Ας δούμε, λοιπόν, τις μεγάλες προκλήσεις της εποχής εκείνης και το τι δεν έγινε. <br />Πρώτα απ’ όλα θυμάστε ότι από την πλευρά τη δικιά μας και προσωπικά τη δική μου, είχα ζητήσει να εμπεριέχεται πάντοτε στον προϋπολογισμό του κράτους η απαίτηση του ελληνικού δημοσίου για τις γερμανικές οφειλές, διότι αυτές είναι οφειλές της Γερμανίας προς τη χώρα μας και υπάρχει τρόπος να ενταχθούν στον προϋπολογισμό του κράτους. Προφανώς ο απολογισμός μιας δράσης σε σχέση με τον προϋπολογισμό, που δεν περιείχε το ζήτημα των γερμανικών οφειλών, καταγράφεται ως αρνητικό φαινόμενο για δύο λόγους:<br />Πρώτον, πριν από λίγη ώρα, στην κοινή συνεδρίαση που είχε η Επιτροπή Ευρωπαϊκών Υποθέσεων και η Επιτροπή Μορφωτικών Υποθέσεων με αντίστοιχους Γερμανούς Βουλευτές της Επιτροπής Ευρωπαϊκών Υποθέσεων στην αίθουσα της Γερουσίας, είχα την ευκαιρία να τους θέσω το ζήτημα των γερμανικών οφειλών έτσι όπως το έχει αποφασίσει και το δέχεται η ελληνική Βουλή. Γι’ αυτό, άλλωστε, έχουμε συγκροτήσει, μετά από πίεση, μετά από αρκετή προσπάθεια, αυτήν τη διακοινοβουλευτική επιτροπή για τις γερμανικές οφειλές. Και ήταν θρασύτατοι για άλλη μια φορά, ότι δήθεν η Γερμανία δεν οφείλει τίποτε και εμμένουν στο γνωστό παραμύθι το οποίο λένε και με προκλητικό τρόπο!<br />Να γιατί έπρεπε να είχαμε και να βάλουμε στην επόμενη διαδικασία που θα έχουμε στον προϋπολογισμό μας τις απαιτήσεις της ελληνικής πολιτείας απέναντι στη Γερμανία και για το κατοχικό δάνειο και για τις πολεμικές επανορθώσεις. Είναι κάτι το οποίο δεν κάναμε. Είχε τεθεί στη συζήτηση αρμοδίως από τη δική μου πλευρά και δεν έγινε.<br />Δεύτερον, με το περίφημο PSI τι αποδείχθηκε; Το PSI ήταν μια απόφαση της Ευρωπαϊκής Ένωσης, που εν συνεχεία κυρώθηκε και μια απόφαση της ελληνικής Βουλής, για να γίνει συγκεκριμένο κούρεμα με τρόπο που, αν κάποιος δεν ήθελε να έρθει και να προσχωρήσει στη ρύθμιση αυτή, ήταν για το κράτος και την Ευρωπαϊκή Ένωση αδιάφορο. Δηλαδή, προχώρησε σε μία ρύθμιση η οποία στην ουσία είναι αυτό που σας λέμε τόσον καιρό, της μονομερούς διαγραφής συγκεκριμένου χρέους. Γιατί αυτό είναι το PSI. Και υπήρξαν πιστωτές που προσήλθαν και υπήρξαν άλλοι που δεν προσήλθαν. <br />Παρά ταύτα, αυτή η μονομερής δράση της Ευρωπαϊκής Ένωσης και ταυτόχρονα του ελληνικού κράτους αποδεικνύει ότι, σύμφωνα με το Κοινοτικό Δίκαιο, σύμφωνα με το Δίκαιο της Ευρωπαϊκής Ένωσης, επιτρέπεται μονομερώς η διαγραφή χρέους. Όσοι διαφωνούν, μπορούν να πάνε στα δικαστήρια, όπως έχουν πάει. <br />Αυτό, λοιπόν, είναι πολύ σημαντικό και συγκεκριμένο, διότι επιβεβαιώνει αυτό που είχα πει σε αυτήν την Αίθουσα, ότι επιτρέπεται νομικά και θεσμικά -αρκεί να υπάρχει η πολιτική βούληση, αρκεί βεβαίως να γίνουν οι ανάλογες κινήσεις στο διεθνές πεδίο, για να υπάρξουν και οι εξισορροπήσεις και οι διεθνείς συμμαχίες- η μονομερής διαγραφή χρέους, πολύ περισσότερο όταν είναι επονείδιστο, όπως έχουμε ισχυριστεί κι έχουμε αποδείξει.<br />Δεύτερη παρατήρηση: Το PSI, όπως έγινε, διέλυσε τους Έλληνες μικροομολογιούχους, οι οποίοι ακόμη ζητούν πλήρη αποζημίωση. Εμείς ως Ανεξάρτητοι Έλληνες επισημαίνουμε για άλλη μία φορά ότι πρέπει να υπάρξει πλήρης αποζημίωση των μικροομολογιούχων που έδωσαν εμπιστοσύνη στο ελληνικό κράτος.<br />Ταυτόχρονα, το περίφημο PSI κάλυψε την ίδια την Ευρωπαϊκή Κεντρική Τράπεζα. Τα ομόλογα της Ευρωπαϊκής Κεντρικής Τράπεζας ήταν 54 δισεκατομμύρια ευρώ, τα οποία δεν πειράχτηκαν από το PSI.<br />Αποτέλεσμα; Η Ευρωπαϊκή Κεντρική Τράπεζα, η οποία αγόρασε τα περισσότερα -για να μην πω σχεδόν όλα- από αυτά τα ομόλογα με έκπτωση 40% από τις αγορές, δήθεν για να στηρίξει την Ελλάδα, κάθε φορά να έρχεται, να απαιτεί και να εισπράττει αυτά τα ομόλογα στην ονομαστική τους αξία. Με αυτόν τον τρόπο κερδοσκοπεί η Ευρωπαϊκή Κεντρική Τράπεζα, ένας θεσμός που υποτίθεται ότι υπάρχει για να στηρίξει το ευρώ και τις οικονομίες των κρατών. Κερδοσκοπεί εις βάρος του ελληνικού λαού, εισπράττοντας 40% κέρδος, συν 6% επιτόκιο. Και ερχόμαστε εμείς, για να το αντιμετωπίσουμε αυτό, να δανειστούμε κάθε φορά, για να μπορέσουμε να πληρώσουμε τα παλιά χρωστούμενα. <br />Το ίδιο γίνεται και με το νέο δάνειο, αυτήν τη δόση των 10 ή 11 δισεκατομμυρίων που θα δοθεί με το νέο μνημόνιο, για να πληρωθούν τα ποσά που πρέπει στην Ευρωπαϊκή Κεντρική Τράπεζα τον Μάιο. <br />Λένε μερικοί: «Μα, αφού η Κεντρική Τράπεζα, μετά από πιέσεις και καταγγελίες σε αυτήν εδώ την Αίθουσα, μας επιστρέφει ένα μέρος των κερδών.».<br />Παρατήρηση πρώτη πάνω σε αυτό: Η επιστροφή των όποιων κερδών δεν αφορά όλα τα κέρδη. <br />Δεύτερον, αυτά επιστρέφουν μετά από ένα έτος. <br />Τρίτον, για  να πληρώσουμε εμείς τα τρέχοντα ομόλογα, δανειζόμαστε ξανά από τον EFSF. Επιπλέον, η όποια επιστροφή δεν πηγαίνει ως κοινωνικό μέρισμα για να διανεμηθεί -1,5 δισεκατομμύριο ήταν η φετινή επιστροφή-, αλλά επιστρέφει στον λογαριασμό εξόφλησης δημοσίου χρέους, δηλαδή ξανά στους δανειστές. Αυτό είναι κάτι που γίνεται από το 2012, το οποίο και είχαμε επισημάνει. <br />Σχετικά με τη ρευστότητα και ανακεφαλαιοποίηση, που είπαμε μεγάλα λόγια. Διαβάστε τι έχουν πει οι εισηγητές της μνημονιακής πλειοψηφίας. «Εφόσον θα γίνει ανακεφαλαιοποίηση, θα ρέει άφθονο το χρήμα στην αγορά, θα υπάρχει τρομερή ρευστότητα.». Εμείς είχαμε πει ότι η ανακεφαλαιοποίηση δεν έχει σχέση με τη ρευστότητα, αλλά με την κεφαλαιακή ενίσχυση των τραπεζών. Για να υπάρχει ρευστότητα στην αγορά, θα πρέπει να επανέλθουν οι καταθέσεις ή να κλείσει η ψαλίδα μεταξύ χορηγήσεων και δανείων. Μόνο έτσι θα μπορούσε να γίνει αυτό. <br />Φυσικά το 2012 λέγατε άλλα. Πλην, όμως, τι έγινε; Διάσωση των παλαιών μεγαλομετόχων -διότι σήμερα είναι μικρομέτοχοι- που τους αφήσατε στη διοίκηση των τραπεζών, οι οποίες ανήκουν στον ελληνικό λαό, διότι αυτός έχει φορτωθεί το χρέος. Και ο ελληνικός λαός τώρα «διώκεται» από τις τράπεζες, με την έννοια ότι απαιτούν την εξόφληση των κόκκινων δανείων, για τα οποία οι τράπεζες πήραν και 13 δισεκατομμύρια ευρώ εν όψει της ανακεφαλαιοποίησης. Αυτό είναι ένα στοιχείο που, επίσης, πρέπει να λάβουμε υπ’ όψιν καθώς κάνουμε τον απολογισμό του 2012.<br />Όσο για το μοντέλο ανάπτυξης, αυτό δεν άλλαξε. Συνεχίζεται η συνταγή του μνημονίου, η οποία έχει αποδειχθεί ότι είναι λάθος. Αυτό το έχουν παραδεχθεί οι δανειστές, το έχει αποδεχθεί το ΔΝΤ, το έχουν αποδεχθεί στην Ευρωπαϊκή Ένωση. Και τι λέμε; Αντί να ζητήσουμε την πλήρη αποζημίωσή μας για τη ζημία που έχει υποστεί η ελληνική οικονομία, αντί να δημιουργήσουμε φάκελο της ζημιάς που υπάρχει, ώστε να κληθούν οι δανειστές να πληρώσουν αυτήν τη ζημία -είχα κάνει και σχετική ερώτηση πριν από έναν με ενάμιση χρόνο στον κ. Στουρνάρα, νομίζω, και μου απάντησε ότι αυτά δεν γίνονται την ώρα που ζητάμε δανεικά- συνεχίζουμε να αποδεχόμαστε μια διαδικασία και μια λογική που διαλύει την πρωτογενή παραγωγή. Θα τα δούμε μεθαύριο στο νέο μνημόνιο που έχετε υπογράψει και θα μας φέρετε εδώ, με έκτακτες διαδικασίες, να ψηφίσουμε. Για την ακρίβεια, να ψηφίσετε εσείς, γιατί εμείς θα το καταψηφίσουμε. <br />Δεν αλλάζει αυτή η συνταγή! Δεν αλλάζει αυτή η τακτική! Συνεχίζετε να εμμένετε και να δέχεστε ότι δήθεν η ανταγωνιστικότητα της χώρας θα προκύψει επειδή θα χαμηλώσουν οι μισθοί. Δεν είναι έτσι. Για να ενισχυθεί η ανταγωνιστικότητα της χώρας χρειάζεται επένδυση στην τεχνολογία, στην κατάρτιση, που σημαίνει δαπάνες για την παιδεία και την έρευνα -ενώ τις κόβετε-, σημαίνει χαμηλά επιτόκια. Πώς, όμως, θα τα έχουμε αυτά, όταν είμαστε σε έναν ανταγωνισμό στο πλαίσιο της Ευρωπαϊκής Ένωσης με χαμηλά επιτόκια για τη Γερμανία και υψηλά για την Ελλάδα, με υψηλό κόστος ενέργειας; <br />Από εκεί θα προκύψει η ανταγωνιστικότητα και όχι από τη μείωση των μισθών στον ιδιωτικό τομέα, όχι από την απελευθέρωση των ομαδικών απολύσεων, όχι από τη διάλυση των εργασιακών σχέσεων. Όμως, ακόμα και τώρα συνεχίζετε, κύριοι συνάδελφοι της πλειοψηφίας, σε αυτό το μοντέλο.<br />Το επόμενο παραμύθι είναι ότι μνημόνιο λήγει. Πρώτα από όλα, το ΔΝΤ θα είναι μέχρι το 2016. Έτσι λέει η σύμβαση. Επομένως θα έρχεται και θα παρακολουθεί τι γίνεται. <br />Δεύτερον, η περίφημη ευρωπαϊκή διακυβέρνηση που υπογράφηκε επιβάλλει αυξημένη εποπτεία, ένα συνεχές μνημόνιο -στο πλαίσιο της λειτουργίας της- για τα κράτη που οφείλουν δάνεια στον EFSF ή στον ESF, μέχρις ότου να εξοφλήσουν το 75% του ποσού, δηλαδή μέχρι το 2050 και αν πάει και πιο πίσω, μέχρι το 2060 ή το 2070. Άρα θα είναι συνεχές το μνημόνιο.<br /><br />Κλείνω με αυτήν την παρατήρηση, κυρία Πρόεδρε.<br />Επομένως έχει αποτύχει η πολιτική σας. Σας είπα κάτι πολύ απλό. Σκεφτείτε το. Η Ελλάδα από την αρχή του μνημονίου μέχρι σήμερα έχει πάρει 215 δισεκατομμύρια ευρώ σε δάνεια. Τεράστιο ποσό. Ταυτόχρονα έχει ενάμισι εκατομμύριο ανέργους. Έχει τουλάχιστον το 30% του πληθυσμού που ζει στα όρια της φτώχειας. Χιλιάδες μαγαζιά είναι κλειστά. <br />Είναι, λοιπόν, πετυχημένη η πολιτική σας; Σκεφθείτε μόνο αυτό, γιατί, με 215 δισεκατομμύρια ευρώ δάνεια, η χώρα θα έπρεπε να είχε απογειωθεί και όχι να είναι διαλυμένη. Επομένως κάτι δεν πάει καλά. Εμείς εξηγήσαμε τι δεν πάει καλά. Δεν πρέπει να προβληματιστεί η μνημονιακή πλειοψηφία στο ζήτημα αυτό; <br /><br />Το περίφημο πρωτογενές πλεόνασμα. Θα αναφερθώ σε άρθρο που είχα γράψει τον Οκτώβριο του 2013 και είχα κάνει παρατηρήσεις για το θέμα αυτό. Πρώτον, είναι ένα αντικειμενικό πλεόνασμα. Στηρίζεται στη βάση της δημιουργικής λογιστικής. Το τελικό ποσό θα υπολογιστεί από τη EUROSTAT. <br />Το πιο βασικό είναι ότι το πρωτογενές πλεόνασμα αναζητείται από τους δανειστές όχι γιατί αγαπούν τον ελληνικό λαό, αλλά γιατί για το 2014 θέλουν 2,7 δισεκατομμύρια ευρώ ως πρωτογενές πλεόνασμα, για να πληρωθεί το δημόσιο χρέος. Θέλουν να πληρωθεί κεφάλαιο, δηλαδή, γιατί μέχρι τώρα πληρώνουμε τόκους. Το 2015 πρέπει να πληρώσουμε στο κεφάλαιο των δανειστών, στα χρεολύσια, 5,7 δισεκατομμύρια. Γι’ αυτό θέλουν το πρωτογενές πλεόνασμα. Οτιδήποτε βγει άνω του στόχου θα μοιραστεί 70-30.<br /><br />Ένα λεπτό δώστε μου ακόμα, κύριε Πρόεδρε.<br />Για φέτος, όμως, είχαμε πει –πράγματι από αυτήν τη θέση το είχα πει- πως επειδή ο στόχος είναι μηδέν, θα πάει στη διανομή 70-30. Και τώρα λέω το εξής: Τι μοιράζετε; Το κόστος του μνημονίου ήταν 50 δισεκατομμύρια με θετική και αποθετική ζημιά. Εσείς δίνετε 500 εκατομμύρια, δηλαδή το ένα εκατοστό. Πήρε η μνηνονιακή κυβέρνηση 100 ευρώ και δίνει πίσω ένα ευρώ και θέλει να είμαστε ευχαριστημένοι.</speech><speech by="#s175"><from>Μαρκογιαννάκης Χρήστος</from> Σας παρακαλώ, κύριε συνάδελφε, ολοκληρώστε. <br />ΕΠΑΜΕΙΝΩΝΔΑΣ  ΜΑΡΙΑΣ: Τελειώνω, κύριε Πρόεδρε. <br />Δεύτερον και σημαντικότερο: Στη διαπραγμάτευσή σας έπρεπε να απαιτήσετε το 70%, διότι δεν παίρνετε το 70% για να το μοιράσετε ως πλεόνασμα. Πήρατε μόνο το 30% και ξαναδίνετε στους δανειστές το υπόλοιπο. Δηλαδή δεν τηρείτε και τη συμφωνία που κάνατε και δεν έχει πετύχει αυτά που πρέπει.<br />Για όλους αυτούς τους λόγους εμείς θα καταψηφίσουμε εν προκειμένω και τον απολογισμό και τον ισολογισμό και επιφυλασσόμαστε, στον βαθμό που θα εξελιχθεί η συζήτηση, το οποίο ευχόμαστε, να τοποθετηθούμε στη δευτερολογία μας.</speech><speech by="#s175"><from>Μαρκογιαννάκης Χρήστος</from> Δεν έχετε δευτερολογία. Μόνο οι εισηγητές έχουν δευτερολογία και εφόσον το ζητήσουν.<br />ΕΠΑΜΕΙΝΩΝΔΑΣ  ΜΑΡΙΑΣ: Δεν έχουμε τριτολογία;</speech><speech by="#s175"><from>Μαρκογιαννάκης Χρήστος</from> Τον λόγο έχει ο Κοινοβουλευτικός Εκπρόσωπος της Χρυσής Αυγής κ. Αρβανίτης.<br />ΜΙΧΑΗΛ ΑΡΒΑΝΙΤΗΣ -ΑΒΡΑΜΗΣ: Ευχαριστώ, κύριε Πρόεδρε.<br />Ως γνωστόν δεν είμαι ούτε οικονομολόγος, ούτε αριθμομέτρης. Άκουσα προηγουμένως τον κύριο Υπουργό να μας πολυβολεί με έναν καταιγισμό αριθμών, νεκρών αριθμών, αριθμών αορίστων, που ο ελληνικός λαός, ο οποίος τώρα πένεται και ως ημέραι η πενία του διογκούται, δεν κατάλαβε τίποτα απολύτως γι’ αυτές τις ευοίωνες δηλώσεις και τα ευχολόγια του κυρίου Υπουργού.<br />Δεν άκουσε συγκεκριμένα πράγματα. Ότι επειδή έγινε αυτό, αυτό κι αυτό, έχουμε βελτίωση σε αυτό τον τομέα, ο λαός πλέον έχει περισσότερο εισόδημα, λιγόστεψε η ανεργία και επίσης, έπαψαν να εκπατρίζονται οι νέοι μας. Επί τον τύπον των ήλων. Δεν άκουσα τίποτα. Αριθμολογία μόνο. Τίποτε άλλο, πέραν αυτής. <br />Ρωτώ τώρα ευθέως τον κύριο Υπουργό -όταν τελειώσει τη σύσκεψη- όταν ένας λαός βρίσκεται σε μία κατάσταση κατ’ εξοχήν επαχθή, όταν έχει συναφθεί ένα επαχθές χρέος, παράνομο χρέος, μεταξύ διεφθαρμένων κυβερνητών και τοκογλύφων, εβραιοσιωνιστών τραπεζιτών, για ποιο λόγο δεν τόλμησε η Κυβέρνηση –και θα απαντήσω εγώ, δεν περιμένω απάντηση από εσάς- να αποφασίσει παύση πληρωμών για μία πενταετία και ταυτόχρονα λογιστικό έλεγχο του χρέους; Το οποίο, κατά την κρίσιν εμού -παρά το γεγονός ότι δεν είμαι οικονομολόγος, τουλάχιστον από όσα έχω διασταυρώσει και αντιλαμβάνομαι- κατά το 75% είναι παράνομο. Δεν απετόλμησε να κάνει αυτά ούτε καν να επικαλεστεί το δεδικασμένο του 1938 του Διεθνούς Δικαστηρίου υπέρ της Ελλάδος. Τίποτε από όλα αυτά. Απλά αοριστολογία και τίποτε άλλο. <br />Επαλήθευση προβλέψεων και προσδοκιών. Ποία επαλήθευση προβλέψεων, που κάνατε και προσδοκιών, μεγάλων προσδοκιών, έγινε εδώ, στην πατρίδα μας, εκτός από τα άλλα που προανέφερα; Εκτός από την ύφεση. Λέτε ότι η ύφεση έχει σταματήσει, δεν βαίνει με το ρυθμό που έβαινε. Τι είναι αυτά; Τα ακούει ο ελληνικός λαός και αναρωτιέται, «τι μας λέει ο κύριος Υπουργός, ο υπεύθυνος για τη βελτίωση του τρόπου ζωής μας, που ήδη είναι εξαθλιωμένη;». Είναι εξαθλιωμένος ο τρόπος αυτός. <br />Θα πω μία φράση του Όλι Ρεν: «Δημιουργική λογιστική». Δεν ξέρω αν είναι ειδικός οικονομολογικός όρος, αλλά από ό,τι αντιλαμβάνομαι από τα ελληνικά που γνωρίζω, δημιουργική λογιστική σημαίνει ότι όλα αυτά που συντελούνται στον οικονομικό τομέα, συντελούνται στα λογιστικά βιβλία. Αυτό αντιλαμβάνομαι εγώ. Δηλαδή, είναι γράμμα κενό, χωρίς ανταπόκριση, χωρίς ουσία. <br />Εάν τυχόν, κύριε Υπουργέ, έχουν άλλη έννοια –πρόσφατος δήλωσις του Όλι Ρεν- να μου το πείτε. Γιατί, όπως σας είπα, εγώ ούτε αριθμομέτρης είμαι ούτε οικονομολόγος. <br />Φόροι, απολύσεις, ύφεσις, ανεργία, δημόσιο χρέος. Τι θα γίνει με αυτό το δημόσιο χρέος, το οποίο καλπάζει συνεχώς; Και δεν υπάρχει στον ορίζοντα ένα στίγμα που να μας λέει ότι αυτό το δημόσιο χρέος με τα τοκοχρεολύσια και τα συνεπακόλουθά του κάποια στιγμή θα σταματήσει. Όταν μια χώρα καθημερινώς χρεώνεται με δάνεια, ποια ανάκαμψη μου λέτε και ποια ανάπτυξη, που ούτε καν μπορούμε να την ατενίσουμε σε βάθος; Διαιωνίζεται το χρέος. Η υποδούλωση της πατρίδος συνεχίζεται και θα συνεχιστεί εις βάθος χρόνου. Γιατί το ανέχεστε αυτό; <br />Δίνω τώρα τον λόγο στον κ. Βύρωνα Πολύδωρα, ένα σπλάχνο από τα σπλάχνα του κόμματος της Νέας Δημοκρατίας. Με πρόσφατη δήλωση σάς χαρακτήρισε «προγραμματισμένους και εντολοδόχους», ο έμπειρος και οπωσδήποτε ικανός επιστήμων, γνώστης πολλών και όσον αφορά τα πολιτικά και όσον αφορά τα γενικά πράγματα της πατρίδος μας. Είχε άδικο μήπως ο κ. Πολύδωρας όταν σας χαρακτήρισε προγραμματισμένους και εντολοδόχους; Αυτό σας λέμε καθημερινώς εμείς.<br />Όταν εκτελείτε τις εντολές των ξένων, πιστεύετε ότι ωφελείτε την πατρίδα; Τι θέλουν οι ξένοι; Σαν τα κοράκια περιμένουν να πάρουν τα πάντα από την Ελλάδα. Τη γη της, τον υποθαλάσσιο πλούτο της, ό,τι έχει και δεν έχει και στο τέλος να υποδουλώσουν τον ελληνικό λαό, μαζί με τα προβλήματα τα άλλα που μας μαστίζουν, της υπογεννητικότητας. Δηλαδή, τείνουμε προς εξαφάνιση. Και εγώ ακούω σωρεία αριθμών. Δεν άκουγα τίποτε άλλο. Καταιγίδα αριθμών. Τώρα, πώς συμβιβάζονται οι κυβερνητικές επιτυχίες που μας είπατε -γιατί ούτε λίγο ούτε πολύ για κυβερνητικές επιτυχίες άκουσα εγώ- με τη σταδιακή εξαθλίωση του λαού, αυτό δεν το αντιλαμβάνομαι.<br />Μιλήσατε, κύριε Υπουργέ, προηγουμένως –και το σημείωσα- για απώλειες όσον αφορά τον επιχειρηματικό τομέα. Οι απώλειες συνεχίζονται και είναι μεγάλες. Αυτό το παραδεχθήκατε, αλλά δεν είπατε με ποιον τρόπο -με τα δανεικά;- αυτές οι απώλειες πλέον θα πάψουν να υφίστανται. <br />Με απλά λόγια, για να καταλάβει ο λαός, λέω ότι δεν είδα κάτι το συγκεκριμένο, το σαφές, που να έχει μορφή, που να είναι απτό. <br />Επίσης, δεν άκουσα κάτι για την πρωτογενή παραγωγή μας, η οποία αν είχε εγκαίρως προγραμματιστεί…<br /><br />Είμαι εκτός χρόνου, κύριε Πρόεδρε;</speech><speech by="#s175"><from>Μαρκογιαννάκης Χρήστος</from> Όπως σε όλους τους συναδέλφους δόθηκε μία ανοχή, επειδή είναι πολύ περιορισμένος ο σημερινός χρόνος συζήτησης, αλλά δεν ενεγράφησαν πολλοί συνάδελφοι και ως εκ τούτου υπάρχει η άνεση να υπάρχει αυτή η ανοχή, το ίδιο ισχύει και προς υμάς.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Εντάξει, κύριε Πρόεδρε, ευχαριστώ. <br />Για την πρωτογενή παραγωγή, λοιπόν, που είναι ζήτημα πρώτο με κεφαλαία γράμματα, αν αντιμετωπίσουμε κάποια στιγμή πρόβλημα τροφίμων, θα έχουμε πρόβλημα αυταρκείας στα είδη διατροφής. Αυτό είναι το πρώτο. <br />Το δεύτερο είναι ότι θα μπορούσαμε να είχαμε –γιατί είναι τόσο ευλογημένος ο τόπος μας και στη στεριά και στη θάλασσα και στο κλίμα του, στον αέρα, στον ήλιο του- τα υπ’ αριθμόν 1 ποιοτικώς προϊόντα στον κόσμο, τα οποία θα ζητούσαν μπαίνοντας στην ουρά όλες οι αγορές. <br />Τι κάνατε για τον πρωτογενή τομέα; Αυτό είναι το ερώτημα. Εγώ δεν είδα να κάνετε τίποτα απολύτως. Και όταν λέω «πρωτογενή τομέα», δεν εννοώ μόνο τη γεωργία, εννοώ και την κτηνοτροφία και την αλιεία. <br />Καταντήσαμε να εισάγουμε τα πάντα. Συνεχώς εισάγουμε πατάτες από την Αίγυπτο, λεμόνια από την Αργεντινή, οπωροκηπευτικά από την Τουρκία. Ακόμα και αυτά που πωλούμε από τη Μακεδονία στη Βουλγαρία σε τιμή ελαχίστη τα εισάγουμε από τη Βουλγαρία σε διπλάσια και τριπλάσια τιμή. Αυτό είναι ένα δεδομένο. <br />Για πρωτογενή παραγωγή, λοιπόν, δεν μπορούμε να πούμε τίποτα απολύτως, μόνο ευχολόγια και διακηρύξεις. Όπως γνωρίζετε, στην ιστορία με ευχολόγια και διακηρύξεις δεν έγινε ποτέ τίποτα. <br />Εκείνο που σας επισημαίνω εγώ, ως αντιπρόσωπος του λαού ο οποίος μου ενεπιστεύθη αυτήν την έδρα είναι ότι αν συνεχίσετε την ίδια υποτελή πολιτική, είναι βέβαιο ότι η Ελλάς θα αφανιστεί σε όλους τους τομείς. Δεν έχω να πω τίποτα άλλο. <br />Ευχαριστώ, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Και εμείς ευχαριστούμε. <br />Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Δημήτριος Αναγνωστάκης.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε. <br />Κύριε Υπουργέ, κυρίες και κύριοι συνάδελφοι, γίναμε μάρτυρες μιας ρητορικής από την πλευρά του Κοινοβουλευτικού Εκπροσώπου του ΠΑΣΟΚ, η οποία -αν μη τι άλλο- παρουσιάζει μία εικόνα προερχόμενη από παραμύθι, δημιουργεί μία εικόνα που στρεβλώνει την πραγματικότητα και είναι πρόκληση στο μέσο Έλληνα πολίτη ο οποίος δοκιμάζεται, του οποίου η αφαίμαξη έχει ξεπεράσει κάθε προηγούμενο και έρχεται να πανηγυρίσει για την ορθότητα των πολιτικών επιλογών το 2012 και προγενέστερα. <br />Αιδώς, Αργείοι! Αυτή είναι η φράση που ταιριάζει σε εκείνους που οδήγησαν τη χώρα εδώ που βρίσκεται σήμερα. Αντί με ταπεινότητα, με αίσθημα ευθύνης να απολογηθούν και να ζητήσουν συγγνώμη από τον ελληνικό λαό, έρχονται σήμερα και επιδιώκουν δήθεν τη δικαίωσή τους. Ποιοι; Οι πρωτεύθυνοι της ελληνικής τραγωδίας! <br />Μίλησε ο Κοινοβουλευτικός Εκπρόσωπος του ΠΑΣΟΚ και τόλμησε να χαρακτηρίσει ερμαφρόδιτη την πολιτική στάση της Δημοκρατικής Αριστεράς. Του θυμίζω ότι η Δημοκρατική Αριστερά δεν ψήφισε ούτε το πρώτο μνημόνιο, ούτε το δεύτερο μνημόνιο, ούτε το μεσοπρόθεσμο. <br />Η Δημοκρατική Αριστερά, ακόμα και όταν μετείχε στην τρικομματική Κυβέρνηση, αρνήθηκε να στηρίξει το ξεπούλημα στις υποδομές και στα δίκτυα μεταφοράς ενέργειας. Αρνήθηκε το ξεπούλημα των δημόσιων αγαθών, όπως το νερό. Αρνήθηκε να συναινέσει στον εργασιακό μεσαίωνα, όπως το μεσοπρόθεσμο οριοθέτησε. Άρα καλό θα είναι, όσοι τολμούν να απευθύνονται στη Δημοκρατική Αριστερά να σκέπτονται το παρελθόν τους και γιατί όχι και το παρόν τους.<br />Σε ό,τι αφορά, κύριε Υπουργέ, κυρίες και κύριοι συνάδελφοι, τη θέση της Δημοκρατικής Αριστεράς για τον απολογισμό, η κ. Ξηροτύρη ως ειδική αγορήτρια, με τεκμηρίωση πολιτική και επιστημονική, κατέθεσε την ολοκληρωμένη θέση μας. <br />Όμως, ενώ από την πλευρά του Υπουργού υπήρχε μία μετριοπάθεια απέναντι στο γεγονός της παραγωγής του πρωτογενούς πλεονάσματος, απέναντι σε μία σταθεροποίηση που πάει να επέλθει, είχαμε αυτές τις κορόνες που πραγματικά αναδεικνύουν το έλλειμμα σοβαρότητας και σε κάποιο βαθμό και της πολιτικής αλαζονείας. <br />Είναι, κυρίες και κύριοι συνάδελφοι, ψευδές ή αληθές ότι η ύφεση το 2012 υπερέβη όλες τις προβλέψεις; <br />Είναι αληθές ή ψευδές ότι αποτελεί η δική μας περίπτωση την τρίτη μεγαλύτερη σε επίπεδο ύφεσης τα τελευταία εκατό χρόνια, ξεπερνώντας και αυτήν ακόμα τη μεγάλη ύφεση των Ηνωμένων Πολιτειών της Αμερικής;<br />Είναι ή δεν είναι αλήθεια ότι αυτό που πετύχαμε σήμερα –για το οποίο κάποιοι επιχαίρουν- έχει βαφτεί –και αυτό δεν είναι λαϊκισμός, είναι ουσία- με αίμα! Πολλοί από τους Έλληνες πολίτες έμειναν χωρίς δουλειά, φτωχοποιήθηκαν.<br />Είναι ή δεν είναι αλήθεια ότι το ποσοστό ανεργίας είναι 27%; Και εννοώ αυτής που ξέρουμε, γιατί υπάρχει και ανεργία μη καταγεγραμμένη. Είναι αυτοί που δουλεύουν για μία, δύο ώρες και παίρνουν 100 και 150 ευρώ και οι οποίοι δεν εγγράφονται στους καταλόγους των ανέργων. σ<br />Δυστυχώς το κόστος αυτής της όποιας –σε εισαγωγικά η λέξη- «επιτυχίας» παραγωγής πρωτογενούς πλεονάσματος βασίστηκε στην κοινωνική υστέρηση και τη φτωχοποίηση του πληθυσμού.<br /> Όσον αφορά δε τη βιωσιμότητά του, αυτή, κυρίες και κύριοι συνάδελφοι, εμφανίζεται μάλλον αβέβαιη. Το να στραγγίζεται ο πολίτης και στη συνέχεια να του δίνεται ένα εφάπαξ επίδομα, και μάλιστα εν μέσω προεκλογικής περιόδου, δεν λύνει το πρόβλημα. Και βέβαια δεν συνεπάγεται και επανάληψη της χορήγησής του.<br />Δυστυχώς μέχρι και σήμερα -και παρ’ όλες τις ερωτήσεις που έχουν καταθέσει στελέχη Βουλευτές της Κοινοβουλευτικής Ομάδας της Δημοκρατικής Αριστεράς γι’ αυτό το πλάνο, αυτό το σχέδιο εθνικής ανασυγκρότησης- απάντηση δεν έχουμε πάρει. Ακόμα η μελέτη ετοιμάζεται. <br />Και το μεγάλο ερώτημα παραμένει και είναι νομίζω κοινός τόπος: Τι γίνεται από εδώ και πέρα και πώς τα παθήματα και οι θεσμικές παραδοχές, παραδείγματος χάριν του Ευρωπαϊκού Κοινοβουλίου για το ρόλο της τρόικας, θα γίνουν για εμάς μαθήματα; Θα αλλάξουν την αδιέξοδη πορεία των πραγμάτων τόσο σε ευρωπαϊκό επίπεδο όσο και σε εθνικό;<br /><br />Με την ανοχή σας, κύριε Πρόεδρε, για ένα λεπτό.<br />Γιατί είναι πασιφανές και έχει εδραιωθεί στη μέση συνείδηση του Έλληνα πολίτη ότι ενώ το ίδιο το Διεθνές Νομισματικό Ταμείο, οι ίδιοι οι πιστωτές αναγνωρίζουν τα λάθη στο πρόγραμμα δημοσιονομικής προσαρμογής, καμμία αξιοποίηση στο επίπεδο της διαπραγμάτευσης τελικά δεν κατάφερε η ελληνική πλευρά, η ελληνική Κυβέρνηση.<br />Αυτά λοιπόν, κύριε Υπουργέ, είναι που βασανίζουν, ταλανίζουν και οδηγούν σε αμηχανία και αναζήτηση απολιτίκ λύσεων τους Έλληνες πολίτες, γιατί δεν έχουμε σαφή και τεκμηριωμένη απάντηση στα ερωτήματα του Έλληνα πολίτη. Οι θυσίες του τελικά πιάνουν τόπο ή είναι πρόσκαιρες και ευκαιριακές;<br />Το δημόσιο χρέος της χώρας εκτιμάται ότι θα ανέλθει το τέλος του 2013 σε 321 δισεκατομμύρια ευρώ ή σε ποσοστό 175% του ΑΕΠ. Το δε ΑΕΠ εκτιμάται ότι θα μειωθεί δραματικά στα 183 δισεκατομμύρια ευρώ, γεγονός που εξηγεί και την άνοδο του λόγου χρέους προς ΑΕΠ σε σχέση με το 2012. Κατά τα συμφωνημένα μεταξύ της ελληνικής Κυβέρνησης και της τρόικα, το χρέος θα καταστεί βιώσιμο εφόσον μειωθεί στο 124% του ΑΕΠ το 2020 και στο 110% το 2022.<br />Εμείς αναλογιζόμενοι τότε, τον Μάιο και τον Ιούνιο του 2012, ότι η όποια λύση πρέπει να εξευρεθεί εντός της ζώνης του ευρώ και εντός της Ευρωπαϊκής Ένωσης, πήραμε την τεράστια πολιτική ευθύνη, το τεράστιο πολιτικό ρίσκο και στηρίξαμε μία Κυβέρνηση, συνυπογράφοντας μια προγραμματική συμφωνία η οποία δεν τηρήθηκε, και φτάσαμε στο σημείο να βάλουμε «πλάτη», να πάρουμε αυτήν την ευθύνη γιατί, κύριε Υπουργέ, πιστεύαμε και πιστεύουμε ακόμη και σήμερα ότι αν δεν αξιοποιήσουμε τη συμμετοχή μας σε αυτά τα ευρωπαϊκά φόρα, τότε η αυριανή ημέρα θα είναι ακόμη πιο ζοφερή.<br /><br />Κάναμε συγκεκριμένες προτάσεις. Εμείς μιλούμε για μία σημαντική νέα αναδιάρθρωση, δηλαδή μία νέα δραστική περικοπή του τωρινού χρέους, πρόταση που εξάλλου έχει στηρίξει και το Διεθνές Νομισματικό Ταμείο και ο ΟΟΣΑ.<br />Και βεβαίως υπάρχει ακόμη και η δυνατότητα της μείωσης των επιτοκίων και της χρονικής επιμήκυνσης. Όλα αυτά όμως δεν τα βλέπει ο Έλληνας πολίτης. Βλέπει μία Κυβέρνηση, η οποία τις περισσότερες φορές αποδέχεται τις υποδείξεις -για να μην πω εντολές- της τρόικα με ό,τι αυτό αρνητικό συνεπάγεται.<br />Κύριε Υπουργέ, δυστυχώς δεν είμαστε ούτε εμείς ούτε οι Έλληνες πολίτες μπροστά σε μία έστω εικόνα βελτίωσης προς το καλύτερο. Βλέπουμε η ανεργία, η φτωχοποίηση και η ανέχεια να είναι καθημερινότητά μας.</speech><speech by="#s75"><from>Δριβελέγκας Ιωάννης</from> Ολοκληρώστε, κύριε συνάδελφε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Και με όσα είπε η κ. Ξηροτύρη αντιλαμβάνεστε ότι καταψηφίζουμε τον συγκεκριμένο απολογισμό-ισολογισμό του 2012.<br />Σας ευχαριστώ, κύριε Πρόεδρε.<br /></speech><speech by="#s75"><from>Δριβελέγκας Ιωάννης</from> Κι εμείς ευχαριστούμε.<br />Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος κ. Καραθανασόπουλος για έξι λεπτά, με τη γνωστή ανοχή.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ευχαριστώ, κύριε Πρόεδρε.<br />Να υπενθυμίσω αμέσως ότι το ΚΚΕ είχε καταψηφίσει τον κρατικό προϋπολογισμό του 2012 και από αυτήν την άποψη θα καταψηφίσουμε και τον απολογισμό και τον ισολογισμό του 2012, γιατί ο κρατικός Προϋπολογισμός γενικά είναι ένα εργαλείο αναδιανομής του κοινωνικά παραγόμενου πλούτου προς όφελος των λίγων, δηλαδή τα παίρνουν από τους πολλούς για να τα δώσουν στους λίγους, όπως λέει ο λαός μας. <br />Ο κρατικός προϋπολογισμός αποτελεί εργαλείο υλοποίησης της αντιλαϊκής ταξικής οικονομικής πολιτικής και εργαλείο στήριξης των αναγκών αναπαραγωγής του κεφαλαίου. Από αυτήν την άποψη, τη στάση μας απέναντι στον κρατικό προϋπολογισμό δεν την καθορίζουμε από το εάν εκτελέστηκαν ή όχι οι στόχοι του κρατικού προϋπολογισμού. Άλλωστε η μη εκτέλεση των στόχων του κρατικού προϋπολογισμού διαμορφώνει τις προϋποθέσεις για κλιμάκωση ακόμη περισσότερο της αντιλαϊκής επίθεσης.<br />Είναι φανερό ότι ο κρατικός προϋπολογισμός του 2012 διαμορφώθηκε και υλοποιήθηκε σε συνθήκες βαθιάς και παρατεταμένης καπιταλιστικής κρίσης στην ελληνική οικονομία, σε συνθήκες έντονων αδιεξόδων της αστικής πολιτικής διαχείρισης της κρίσης, όπως αυτά τα αδιέξοδα εμφανίζονται από τις σοβαρές αποκλίσεις ανάμεσα στους στόχους που έβαζε ο προϋπολογισμός και τα αποτελέσματα. <br />Γι’ αυτόν τον λόγο δεν είναι τυχαία η ανάγκη που υλοποιήθηκε στις αρχές του 2012 για ένα νέο συμπληρωματικό προϋπολογισμό, ο οποίος αποτέλεσε το εργαλείο, για να κλιμακωθεί ακόμα περισσότερο η αντιλαϊκή ταξική επίθεση, με μία νέα δημοσιονομική προσαρμογή και μέτρα που ξεπερνούσαν τα 11 δισεκατομμύρια ευρώ, με φοροεπιδρομή και χαράτσια για τα λαϊκά στρώματα, περικοπές στους μισθούς των δημοσίων υπαλλήλων αλλά και στις συντάξεις, καθώς και τεράστιες περικοπές –άρα και περαιτέρω εμπορευματοποίηση- των κοινωνικών δαπανών για την παιδεία, την υγεία και την πρόνοια.<br />Βεβαίως, επιτάχυνε ακόμα περισσότερο τις καπιταλιστικές αναδιαρθρώσεις που διαμορφώνουν τους μόνιμους μηχανισμούς φτωχοποίησης των λαϊκών στρωμάτων. Δεν είναι τυχαίο ότι το 2012 είχαμε και το δεύτερο μνημόνιο με τη νέα δανειακή σύμβαση. Έβαλε, δηλαδή, ο κρατικός προϋπολογισμός του 2012 τις βάσεις για το 2013 και το πρωτογενές πλεόνασμα, για το οποίο πανηγυρίζει η Κυβέρνηση ότι επετεύχθη.<br />Εμείς λέμε πολύ καθαρά ότι η επίτευξη του πρωτογενούς πλεονάσματος έγινε πάνω στα συντρίμμια της αξιοπρέπειας των λαϊκών στρωμάτων. Γι’ αυτόν ακριβώς το λόγο, αποτελεί κοροϊδία από μεριάς της Κυβέρνησης η υπόθεση του κοινωνικού μερίσματος, το οποίο ανέρχεται στο ύψος των 500 εκατομμυρίων ευρώ. Είναι κοινωνικό μέρισμα, το οποίο θα απευθυνθεί σ’ αυτούς που η συγκεκριμένη πολιτική, αλλά και το σύστημα, τους έκανε φτωχούς. Όπως λέει και ο λαός μας, «να σε κάψω Γιάννη, να σε αλείψω λάδι».<br />Βεβαίως, το 2012 αποτέλεσε και έτος κουρέματος -αλλά και αναδιάρθρωσης σε επόμενη φάση- του δημοσίου χρέους, πρωτοφανούς ύψους για πρώτη φορά στα παγκόσμια χρονικά, όπως ισχυρίζεται η Κυβέρνηση. Δεν το αμφισβητούμε. Όμως, ποιο ήταν το αποτέλεσμα; Μήπως έγινε βιώσιμο το δημόσιο χρέος; Άλλαξε το μείγμα της αντιλαϊκής πολιτικής; Ανέκοψε την πορεία βαθέματος της καπιταλιστικής κρίσης; Δεν έγινε τίποτα απ’ όλα αυτά.<br />Απ’ αυτήν την άποψη, εμείς λέμε πάρα πολύ καθαρά ότι αυτό αποτελεί ακόμα μία επιβεβαίωση ότι είναι αντιλαϊκή και αποπροσανατολιστική η διαπάλη που γίνεται ανάμεσα στα κόμματα του συστήματος, την Κυβέρνηση και την Αξιωματική Αντιπολίτευση –και όχι μόνο- για τη βιωσιμότητα του δημόσιου χρέους. Αυτή η διαπάλη περί βιωσιμότητας δεν είναι τίποτα άλλο παρά η αντανάκλαση των όλο και πιο ισχυρών αντιθέσεων και ανταγωνισμών ανάμεσα στις μεγάλες ιμπεριαλιστικές δυνάμεις εξαιτίας ακριβώς της ανισόμετρης ανάπτυξης. Αυτός ο ανταγωνισμός έχει να κάνει με το ποιος θα επωμιστεί μεγαλύτερο βάρος από τη διαχείριση του δημόσιου χρέους, ποιων ιμπεριαλιστικών κρατών τα μονοπώλια θα βγουν πιο κερδισμένα από την υπόθεση της διεξόδου από την καπιταλιστική κρίση.<br />Όμως, αυτή η διαπάλη και οι ανταγωνισμοί δεν αναιρούν τον αντιλαϊκό χαρακτήρα των μέτρων και του μείγματος. Άλλωστε, δεν είναι τυχαίο ότι το Διεθνές Νομισματικό Ταμείο, το οποίο είναι υπέρμαχος του νέου κουρέματος του ελληνικού δημόσιου χρέους, δεν το έπιασε ο πόνος για το πώς περνά ο λαός μας και αν ζει σε συνθήκες φτώχειας και εξαθλίωσης. Το μόνο που το ενδιαφέρει είναι ακριβώς να κλιμακωθεί η αντιλαϊκή επίθεση, να υλοποιηθεί απαρέγκλιτα το σύνολο των αντιλαϊκών μέτρων και, βεβαίως, να επωμιστεί η Ευρωπαϊκή Ένωση τη διαχείριση του ελληνικού δημόσιου χρέους.<br />Αυτή η διαπάλη αντανακλάται και στο πλαίσιο της ίδιας της εγχώριας αστικής τάξης, αναφορικά με τον προορισμό –εκεί εστιάζεται- των κρατικών, αλλά και ευρωενωσιακών δανειακών πακέτων χρηματοδότησης, σχετικά με το ποιοι όμιλοι θα χρηματοδοτηθούν μέσα απ’ αυτή τη διαδικασία. <br />Απ’ αυτήν την άποψη η σκληρή διαπραγμάτευση την οποία κάνει η Κυβέρνηση με την τρόικα και η τελευταία συμφωνία, η οποία επετεύχθη, αποτελούν μία ακόμα τρανή απόδειξη ότι είναι μία συμφωνία που βάζει αμετάκλητα τη σφραγίδα του μεγάλου κεφαλαίου, γιατί ακριβώς αυτά τα συμφέροντα και αυτές τις ανάγκες των μονοπωλιακών ομίλων υλοποιεί η νέα συμφωνία της Κυβέρνησης με την τρόικα, αφήνοντάς τα στο απυρόβλητο, αλλά αποτελώντας και ένα ακόμα μέτρο κλιμάκωσης της αντιλαϊκής επίθεσης.<br />Ακριβώς αυτό αποτελεί και το γενικότερο πλαίσιο στο οποίο χρειάζεται να τοποθετήσουμε και τη διαπάλη, η οποία γίνεται ανάμεσα στην Κυβέρνηση και στα υπόλοιπα κόμματα της Αντιπολίτευσης, για την υπόθεση ανάκαμψης της καπιταλιστικής οικονομίας, για την καπιταλιστική ανάπτυξη. <br />Πρόκειται για μια καπιταλιστική ανάπτυξη, η οποία είναι από τη φύση της αντιλαϊκή και ταξική πολύ περισσότερο που σε συνθήκες βελτίωσης της παραγωγικότητας της εργασίας, αλλά και όξυνσης του ανταγωνισμού, συνοδεύεται από μία εργασιακή έρημο, από μηχανισμούς που διαμορφώνουν ένα πολύ φθηνό εργατικό δυναμικό χωρίς δικαιώματα εργασιακά, ασφαλιστικά αλλά και συνδικαλιστικά. Πρόκειται για μια ανάπτυξη που δημιουργεί αντικειμενικά τις προϋποθέσεις για μια ακόμη πιο βαθιά καπιταλιστική κρίση.<br />Άρα, ο τσακωμός ο οποίος γίνεται ανάμεσα στην Κυβέρνηση και στην Αξιωματική Αντιπολίτευση για το αν θα υπάρξει ανάπτυξη, θα είναι ένας τσακωμός αποπροσανατολιστικός, γιατί αυτή η ανάπτυξη όχι μόνο δεν θα βελτιώσει τη θέση της εργατικής τάξης και των υπόλοιπων λαϊκών στρωμάτων, όχι μόνο είναι αποπροσανατολιστική, αλλά θεωρούμε ότι είναι και επικίνδυνη για το εργατικό λαϊκό κίνημα και θα διευρύνει ακόμα περισσότερο τη ψαλίδα, όπως αυτή εκφράζεται από τη διεύρυνση της σχετικής εξαθλίωσης σε συνθήκες διευρυμένης φτώχειας και υψηλών ποσοστών ανεργίας για την εργατική και λαϊκή οικογένεια. <br />Γι’ αυτόν ακριβώς τον λόγο με το κάλεσμα εθνικής συστράτευσης που απευθύνει ο ΣΥΡΙΖΑ μαζί με τους υγιείς επιχειρηματίες, κάτω από αυτήν τη προοπτική, ούτε στη Δευτέρα Παρουσία δεν πρόκειται να αντιμετωπιστεί το παραμικρό πρόβλημα το οποίο αντιμετωπίζει σήμερα η λαϊκή οικογένεια. <br />Εμείς το λέμε καθαρά. Μέσα στην στρούγκα της Ευρωπαϊκής Ένωσης και με την αγέλη των λύκων να την κατασπαράσσουν, δεν πρόκειται να βρεθούν λύσεις στα λαϊκά προβλήματα, να υπάρξει μία φιλολαϊκή διέξοδος προς όφελος του λαού. <br />Χρειάζεται να βγούμε από τη στρούγκα της ιμπεριαλιστικής ένωσης, της Ευρωπαϊκής Ένωσης, να ξεμπερδεύουμε με την αγέλη των λύκων, τους μονοπωλιακούς ομίλους, τις καπιταλιστικές επιχειρήσεις. <br />Μόνο με αυτόν τον τρόπο, γιατί δεν υπάρχει κανένας άλλος τρόπος, μπορεί να υπάρξει μια διέξοδος προς όφελος της εργατικής τάξης και των λαϊκών στρωμάτων. Μόνο με αυτόν τον τρόπο, δηλαδή της εξόδου από την Ευρωπαϊκή Ένωση, της αποδέσμευσης από την Ευρωπαϊκή Ένωση και των υπόλοιπων ιμπεριαλιστικών οργανισμών. <br />Με τη μονομερή διαγραφή του χρέους και με τη κοινωνικοποίηση των μέσων παραγωγής μπορεί να υπάρξει μια ανάπτυξη προς όφελος του λαού, μια ανάπτυξη που θα έχει στο επίκεντρό της -αλλά και κίνητρο- την ικανοποίηση των λαϊκών αναγκών και όχι το καπιταλιστικό κέρδος, μια ανάπτυξη η οποία θα αξιοποιεί το σύνολο των παραγωγικών δυνατοτήτων, που καταστρέφει το καπιταλιστικό σύστημα, και το κυνήγι του κέρδους, μια ανάπτυξη η οποία θα εξαλείψει την ανεργία που αποτελεί παιδί της καπιταλιστικής ανάπτυξης και το κυνήγι του καπιταλιστικού κέρδους, μια ανάπτυξη που θα βελτιώσει το επίπεδο ζωής της λαϊκής οικογένειας μέσα από την ικανοποίηση των διευρυμένων λαϊκών αναγκών. <br />Γι’ αυτό άλλωστε για εμάς το θέμα δεν είναι να υπάρξει πολιτική σταθερότητα και εθνική συνεννόηση στο όνομα της διαιώνισης της φτώχειας και της εξαθλίωσης του λαού. Για εμάς το στοίχημα είναι να υπάρξει μια γενικότερη ρήξη και ανατροπή.<br />Γι’ αυτόν ακριβώς τον λόγο η αποφασιστική ισχυροποίηση παντού του Κουμμουνιστικού Κόμματος Ελλάδος αποτελεί τη βασική προϋπόθεση από τη στιγμή που το ΚΚΕ αποτελεί τον οργανωτή αλλά και τον εμψυχωτή του λαϊκού παράγοντα.<br />Ευχαριστώ πολύ, κύριε Πρόεδρε.</speech><speech by="#s75"><from>Δριβελέγκας Ιωάννης</from> Κι εμείς ευχαριστούμε τον κ. Καραθανασόπουλο.<br />Ο κύριος Πρόεδρος έχει ζητήσει τον λόγο.<br />Ορίστε, κύριε Πρόεδρε, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, ο λαός μας έχει μία επίκαιρη, για τη συζήτηση που γίνεται σήμερα, έκφραση: «Εκεί που μας χρωστούσανε, μας πήραν και το βόδι». Θα προσθέσω, όμως σε αυτό, αυτό που είπε ο εκπρόσωπος της Δημοκρατικής Αριστεράς, το «αιδώς Αργείοι». Αυτό ταιριάζει σε όσα διατυπώθηκαν από το Βήμα εκείνο, από τους εκπροσώπους των κομμάτων της Αντιπολίτευσης, αλλά και από τον εκπρόσωπο της Νέας Δημοκρατίας. <br />Ο Έλληνας υποφέρει, αλλά την αλήθεια θα την μάθει, γιατί το ψέμα έχει κοντά ποδάρια.<br />Η Νέα Δημοκρατία και τα κόμματα της Αντιπολίτευσης την ώρα που ξέσπασε η κρίση, θα έπρεπε να βάλουν πλάτη για να αντιμετωπίσει η πατρίδα το μεγάλο κίνδυνο της κατάρρευσης. Και η κατάρρευση δεν θα είναι μόνο οικονομική. Θα πρέπει να ξέρουμε και να λέμε στο λαό τι θα σήμαινε η κατάρρευση αυτή, ακόμα και για ευαίσθητες περιοχές της χώρας μας, τις οποίες δεν ξέρω με ποιες ένοπλες δυνάμεις θα μπορούμε να τις υπερασπιστούμε σε μία οικονομική κατάρρευση. <br />Τότε, λοιπόν, όπως λέει η συντριπτική πλειοψηφία του Ευρωπαϊκού Κοινοβουλίου -αποδεχόμενη την έκθεση της επιτροπής που συγκροτήθηκε για να ελέγξει το ρόλο της τρόικα και του Διεθνούς Νομισματικού Ταμείου στις τέσσερις χώρες, Πορτογαλία, Ελλάδα, Ιρλανδία, Κύπρο- η προσφυγή στο σχήμα αυτό που λέμε «τρόικα» και «Διεθνές Νομισματικό Ταμείο» ήταν αναπόφευκτη το Μάιο του 2010. Διότι μία κυβέρνηση που κυβερνούσε πεντέμισι χρόνια πιο πριν, έδινε πλαστά στατιστικά στοιχεία στην Ευρώπη, στις αγορές, με αποτέλεσμα η Ελλάδα να έχει αποκλειστεί από αυτές. Αυτή η κυβέρνηση ήταν η κυβέρνηση της Νέας Δημοκρατίας με πρωθυπουργό τον κ. Κώστα Καραμανλή. <br />Έχετε ακούσει, κύριε Πρόεδρε, από το Βήμα αυτό ή από όλα αυτά τα εκατοντάδες ανά τη χώρα μέσα μαζικής ενημέρωσης μία φράση του τότε πρωθυπουργού ή του νυν Πρωθυπουργού, αρχηγών του ίδιου κόμματος, της Νέας Δημοκρατίας, με την οποία να εξηγούν στο λαό πώς «φόρεσαν» 24 δισεκατομμύρια επιπλέον έλλειμμα μόνο το 2009 και πρόσθεσαν ακόμα εκατόν πενήντα χιλιάδες δημοσίους υπαλλήλους με διάφορες σχέσεις εργασίας, ενώ η χώρα ήταν σ’ αυτήν την κατάσταση; <br />Το Ευρωπαϊκό Κοινοβούλιο, κύριε Πρόεδρε, ζητάει από την Ευρωπαϊκή Ένωση και από τη ζώνη του ευρώ να δημιουργήσουν ένα θεσμό ανάλογο με το Διεθνές Νομισματικό Ταμείο, ώστε να μην υπόκειται οποιαδήποτε χώρα της ευρωζώνης σ’ αυτά που υπέστη η Ελλάδα, η Ιρλανδία, η Πορτογαλία και η Κύπρος. Αυτές είναι απλές αλήθειες. <br />Αν, όμως, σ’ αυτόν που είναι σε κατάθλιψη, γιατί στερείται, υποφέρει, πεινάει, του λες «εγώ θα σε σηκώσω μέσα σε λίγο διάστημα από την κατάστασή σου», είναι φυσικό να κλείνει τα αυτιά σ’ αυτήν την αλήθεια, διότι θέλει μια απαντοχή, μια ελπίδα. Αυτήν την ελπίδα την κατέστρεψαν όλα τα κόμματα της Αντιπολίτευσης τότε. <br />Μάλιστα, η εκπρόσωπος της Νέας Δημοκρατίας μάς θύμισε σήμερα –κάτι που δεν θα έπρεπε- ότι τον Ιούλιο του 2010 «δεν ήταν πολλά τα Ζάππεια, αλλά ένα». Πράγματι τον Ιούλιο του 2010 ο νυν Πρωθυπουργός κ. Σαμαράς αντί να βάλει πλάτη, πήγαινε στο Ζάππειο και έλεγε «περικοπές συντάξεων και αποδοχών γίνονται; Εμείς θα τα επαναφέρουμε». Και βέβαια, οι άλλοι εδώ μάζευαν πολίτες πράγματι αγανακτισμένους, ανάμεσα στους οποίους ήταν και εκείνοι που θέλουν να εισβάλουν στο μπορντέλο, όπως αποκαλούσαν το βάθρο της δημοκρατίας, το Κοινοβούλιο, το οποίο ως θεσμός δεν φταίει αν σ’ αυτό το Βήμα ελάχιστοι από τους τριακοσίους παρουσιάζουν αυτό το θέαμα. Διότι, δυστυχώς, αυτό είναι το θέαμα σε μία εποχή παρακμής, όπου σημασία έχει το φαίνεσθαι, έστω κι αν το φαίνεσθαι είναι μια ξεδιαντροπιά. Αυτή είναι η αλήθεια. <br />Βέβαια, με όλο αυτό το σύστημα των δημοσκοπήσεων, της ενημέρωσης και χειραγώγησης του λαού, όλοι όσοι βαράνε σήμερα το ΠΑΣΟΚ, έχουν βρει τώρα και αυτόν  τον τρόπο για να υπονομεύσουν το ΠΑΣΟΚ, γιατί θέλουν να διαλύσουν τον ενδιάμεσο χώρο, θέλουν να διαλύσουν το ΠΑΣΟΚ και να πάει ο κόσμος όσο γίνεται πιο «δεξιά», όσο γίνεται πιο «αριστερά» και ας πάει η χώρα σε ένα διχασμό. <br />Τόσο ανεύθυνη είναι η στρατηγική των αντιπάλων του ΠΑΣΟΚ. <br />Ποια είναι η αλήθεια, όμως; Όλες οι δημοσκοπήσεις  αφορούν το 45%-50% αυτών που σηκώνουν το τηλέφωνο. Το άλλο 50% το κλείνουν. Και απ’ αυτό το 45%-50% το ένα τρίτο και πλέον είναι αυτό που ονομάζουν «αδιευκρίνιστη ψήφο». Υπάρχει μία εικονική, μία πλαστή πραγματικότητα και εκεί θέλουν να υποβάλουν τον ελληνικό λαό, λες και δεν θα υπάρξει αύριο σε αυτόν τον τόπο! Λες και δεν υπήρξε αύριο, όταν τον Χαρίλαο Τρικούπη τον «έσκασαν» οι τότε αντίπαλοί του, οι υπεύθυνοι τότε της χρεοκοπίας της Ελλάδας.  Τον «έσκασαν» μέσα σε ένα χρόνο, όμως υπήρξε αύριο και δικαιώθηκε ο Χαρίλαος Τρικούπης. Όπως δικαιώθηκε και ο Ελευθέριος Βενιζέλος, που οι αντίπαλοί του δεν άφησαν ούτε τη σορό του να προσεγγίσει στον Πειραιά, δημαγωγώντας και χειραγωγώντας τον ελληνικό λαό. Με την κραυγή «κάτω οι κλέφτες» έριξαν τον Ελευθέριο Βενιζέλο. <br />Κύριε Πρόεδρε, άκουσα πράγματα τα οποία δεν αντέχουν στην κοινή λογική. Προκάλεσε ο κύριος εκπρόσωπος της Δημοκρατικής Αριστεράς, διότι έχουν την αντίληψη αυτών που περιμένουν τι θα προκύψει από μια διάλυση να επωφεληθούν. Αυτό δεν λέγεται «ερμαφροδιτισμός», όπως ενοχλήθηκε, διότι το είπε ο κ. Κουκουλόπουλος. Ταιριάζει ένας καλύτερος όρος: ο όρος του επιτήδειου ουδέτερου, του «εντός, εκτός και επί τα αυτά». Αυτή είναι η στρατηγική της ΔΗΜΑΡ. <br />Και βέβαια, στον πυρήνα αυτής της  στρατηγικής –διότι κακώς έκανε και ανεφέρθη στο παρελθόν- υπάρχει το ’89. Και μια και αναφέρεται στο παρελθόν, ας ρωτήσει τον Πρόεδρο της ΔΗΜΑΡ τον κ. Κουβέλη ποια ήταν η άποψή του  τότε στη δίωξη του Ανδρέα Παπανδρέου και στη διάλυση του ΠΑΣΟΚ, που επιχειρήθηκε από κοινού με τη Νέα Δημοκρατία. <br />Αυτές είναι αλήθειες, που δεν μπορεί κανείς να πει από το Βήμα της Βουλής, διότι θα μιλάει και θα λέει άρρητα και αθέμιτα. Είναι αλήθειες που δεν μπορεί να νομίζει κανείς ότι στο βάθος του χρόνου θα τις σβήσει από την ιστορία του τόπου. <br />Εάν, λοιπόν, το ΠΑΣΟΚ ύστερα από πεντέμισι χρόνια διακυβέρνησης, για την οποία και τους υπευθύνους της δεν ακούει κανείς τίποτα. Ούτε για τον κ. Καραμανλή, τον Πρωθυπουργό, ούτε για τον κ. Αλογοσκούφη ούτε για τον κ. Παπαθανασίου ακούει κανείς τίποτα. Αντιθέτως, τον έβαλαν μαζί με τον κ. Λάτση πρόεδρο στα ΕΛΠΕ. Ποιον; Τον Υπουργό του κ. Καραμανλή που έλεγε ότι το έλλειμμα ήταν 6%, ενώ ήταν 15,7%! Μα, είναι δυνατόν;  <br />Γνωρίζετε αυτό που λέγεται, ότι η Αγία Γραφή γράφει «ουκ έστιν Θεός». Η Αγία Γραφή, όμως, πριν από το «ουκ έστιν Θεός» έχει μια άλλη φράση, της οποίας συνέχεια είναι το «ουκ έστιν Θεός». <br />Έτσι, λοιπόν,  έχουμε  πάρει τη φράση «τα λεφτά υπάρχουν». Εγώ έχω επανειλημμένως πει απ’ αυτό το Βήμα και απ’ αυτήν τη θέση πως αν μου φέρουν φράση του Γιώργου Παπανδρέου με τις δύο αυτές λέξεις μόνο, εγώ θα παραιτηθώ από Βουλευτής ύστερα από σαράντα χρόνια που ο λαός με τιμά και με στέλνει σε αυτήν τη Αίθουσα  από τη Β΄ Περιφέρεια Αθηνών. Δεν υπάρχει! Όμως, με μισές αλήθειες, κόβοντας στη μέση μία φράση, κάνεις ένα πιο πειστικό ψέμα. <br />Είναι, όμως, δυνατόν  αυτός ο τόπος να βγει απ’ αυτήν την κρίση με αυτόν τον ορμαθό, το πλήθος, το ποτάμι της κατασυκοφάντησης, της υπονόμευσης, της διαβολής ενός κόμματος και των ανθρώπων, των στελεχών του, του λαού που το ακολούθησε και ο οποίος τώρα δεν τοποθετείται υπέρ όλων αυτών;<br />Διότι ο λαός καταλαβαίνει με αυτήν τη μεγάλη κρίση -και βλέπετε πως είναι όλοι καθηλωμένοι- πως εξαφανίζονται τα λεγόμενα κόμματα «του μνημονίου». Ωραίο αυτό για το «φαίνεσθαι». Δεν ξέρω τώρα ποια μάσκα θα φορέσουν. Το μνημόνιο δεν θα υπάρχει και από την στιγμή που επέλεξαν το «φαίνεσθαι» και όχι το «είναι», κάτι πρέπει να φορέσουν. <br />Την κατά συντριπτική πλειοψηφία απόφαση του Ευρωπαϊκού Κοινοβουλίου –το οποίο μάλιστα καυτηριάζει τις υπερβολές της τρόικας, όπως την έλλειψη της δημοκρατικής νομιμοποίησης σε πολλές ενέργειές της- κι όλα αυτά που υποτίθεται ότι καταγγέλλει η Αξιωματική Αντιπολίτευση, ο ΣΥΡΙΖΑ, ο Ευρωβουλευτής του ΣΥΡΙΖΑ την καταψήφισε. Το ίδιο και οι Ευρωβουλευτές της Νέας Δημοκρατίας, διότι καυτηριάζουν το γεγονός ότι με πλαστά στατιστικά στοιχεία αποκλειστήκαμε.<br />Το Μάη του 2010 ξέρουμε όλοι πως θα γινόταν μακελειό σε αυτόν τον τόπο. Δεν μπορώ να πω στη συνείδησή μου ότι κάποιοι θα το ήθελαν, αλλά αυτή η πολιτική εκεί οδηγούσε. Σκεφτείτε να έχουμε πόλεμο και οι στρατεύσιμοι, ο λαός, να λέει «να πέσει αυτή η Κυβέρνηση και μετά εμείς θα υπερασπιστούμε την πατρίδα μας». Είχαμε δικτατορία Μεταξά το 1940, αλλά δεν είπε κανείς να πέσει πρώτα η δικτατορία και ο Μεταξάς. Ο λαός δεν την ήθελε, αλλά ήθελε την πατρίδα του ελεύθερη, γι’ αυτό και συμπαρατάχθηκε από το πιο κομμουνιστικό κόμμα μέχρι το πιο δεξιό κόμμα. Για την πατρίδα.</speech><speech by="#s75"><from>Δριβελέγκας Ιωάννης</from> Ολοκληρώστε, παρακαλώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ονομάσαμε το νόμιμο Πρωθυπουργό της χώρας Τσολάκογλου και ξεσηκώναμε τον πεινασμένο και εξοργισμένο λαό να καταργήσει το Κοινοβούλιο. Οι καναλάρχες έστελναν το μήνυμα έξω ότι «εδώ επίκειται εμφύλιος». Και αυτό θα συνέβαινε, όπως έγινε στην Αργεντινή. Ειπώθηκε από τον Αρχηγό του ΣΥΡΙΖΑ «μακάρι να είμαστε Αργεντινή». Βέβαια εννοούσε ότι τάχα η Αργεντινή πάει καλύτερα. Δυστυχώς, όμως και για την Αργεντινή και για την Βενεζουέλα -από όπου θα μας ερχόταν το πετρέλαιο- το φθηνό πετρέλαιο για την Καισαριανή, βλέπετε τι έγινε. <br />Φίλοι -απευθύνομαι σε όλους- πρέπει να κατανοήσουμε πως δεν είμαστε στην εποχή που ο λαός μας αψήφησε ακόμη και το θάνατο και αγωνίστηκε. Σήμερα, ο τρόπος και τα μέσα του αγώνα είναι άλλα. Αν δεν θέλουμε να συνθλιβούμε, πρέπει με ενότητα να σταθούμε. Αυτό δεν σας είπαμε; Ο Βενιζέλος το είχε πει από την πρώτη μέρα. Χρειάζεται η δημιουργία μίας διαπραγματευτικής ομάδας από όλους μας, η οποία θα συζητήσει. Ποια διαπραγματευτική ομάδα; Ακόμα και η Νέα Δημοκρατία, που η επιθυμία του κ. Σαμαρά να γίνει Πρωθυπουργός, οδήγησε στην μεγάλη θυσία. <br />Ποτέ άλλοτε δεν παραιτήθηκε Πρωθυπουργός, υπό οποιαδήποτε πίεση και αν ήταν, ακόμα και υπό πιέσεις που κάποιοι τις ευλογούν. Λένε, «τι του είπε ο Σαρκοζί και η Μέρκελ», αντί να πουν «μπράβο του» που για την πατρίδα του, καθώς και όλοι εμείς -το κόμμα- δεχόμαστε να στηρίζουμε μία Κυβέρνηση με την οποία έχουμε τεράστια ιδεολογική και πολιτική διαφορά. Και τη στηρίζουμε για να μην πέσει, διότι ξέρουμε τι σημαίνει πολιτική αστάθεια. Την πληρώναμε οκτώ μήνες για τις εκλογές του Μάη και του Ιουνίου, για να λέει ο κ. Σαμαράς «ρίξαμε τον Παπανδρέου, τώρα θα ρίξουμε και το ΠΑΣΟΚ», ενώ τα spread ανέβαιναν. <br />Γι’ αυτά, όμως, δεν λέτε τίποτα, κύριοι της Αντιπολιτεύσεως που υποτίθεται ότι αντιπολιτεύεστε την Κυβέρνηση. Γιατί; Διότι σε όλα αυτά και στον στόχο της διάλυσης του ΠΑΣΟΚ συγκλίνατε, όπως συγκλίνετε τώρα στο να εμφανίζετε στον κόσμο του ΠΑΣΟΚ ότι τάχα υπάρχει διχασμός στην κορυφή. Λένε το παραμύθι ότι «κλείνουμε το Βενιζέλο, κλείνουμε τον Παπανδρέου».<br />Είμαστε όλοι με το ΠΑΣΟΚ, με την ιστορική αλήθεια, με την πατρίδα και θέλουμε πρώτα αυτή να σωθεί και μετά να σταθεί όρθιο το ΠΑΣΟΚ. <br />Ευχαριστώ πολύ, κύριε Πρόεδρε. <br /></speech><speech by="#s75"><from>Δριβελέγκας Ιωάννης</from> Και εμείς ευχαριστούμε. <br />Τον λόγο έχει ο κ. Τσακαλώτος.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Κυρίες και κύριοι συνάδελφοι, ακούστηκαν πολλά. Ειδικά από την κ. Βούλτεψη ειπώθηκε ότι μιλήσαμε μόνο για το παρελθόν. Δεν νομίζω. Αδικεί τη συζήτηση. Μιλήσαμε και για το μέλλον, μιλήσαμε για το success story. Ο κ. Ανδρουλάκης είπε τι είναι το success story, είπε τι είναι το story, δηλαδή τι είναι η αφήγηση της Κυβέρνησης και κάλεσε τους υπόλοιπους να έχουν τη δικιά τους αφήγηση. <br />Θέλω να πω ότι και εγώ για αυτό μίλησα. Είπα για το μέλλον και για το γιατί η στρατηγική της Κυβέρνησης δεν πάει πουθενά. Και δεν είναι ότι δεν πιστεύουμε ότι υπάρχει το πλεόνασμα, ούτε το έχουμε πει αυτό στις ομιλίες μας. <br />Το βασικό στοιχείο είναι ότι ο στόχος -για πολλά χρόνια- να υπάρχει πρωτογενές πλεόνασμα δημιουργεί ακριβώς τις εκροές από την Ελλάδα που θα είναι μεγαλύτερες από τις εισροές. Δηλαδή φτιάχνετε μία Ελλάδα και έναν Νότο, όπου οι πόροι θα πηγαίνουν από τις φτωχές χώρες στις πλούσιες. Και προσπάθησα να σας εξηγήσω ότι αυτό απέτυχε, όπως στην κρίση στη Λατινική Αμερική τη δεκαετία του ’80 όπου χρειάστηκε να δοθεί λύση από το σχέδιο Μπρέιντι που μίλησε για μεγάλο κούρεμα και για εγγύηση το κομμάτι που δεν κουρεύτηκε από την αμερικάνικη οικονομία. Τελικά κάπως έσωσε αυτές τις χώρες, κάπως μπορούσαν να κάνουν επενδύσεις και κάπως ξέφυγαν, με ανάπτυξη. <br />Άρα, χρειάζεται αυτό που λέει ο ΣΥΡΙΖΑ και για το κούρεμα του χρέους και για την αμοιβαιοποίηση του χρέους σε μία διαφορετική Ευρώπη. <br />Όσον αφορά τον κ. Σαχινίδη που μας είπε ότι υποστηρίζουμε..</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, να ρωτήσω κάτι τον κ. Τσακαλώτο;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Δεν σας διέκοψα, κύριε Πρόεδρε. Εσείς είστε Πρόεδρος υποτίθεται.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Να σας ρωτήσω κάτι; Μου επιτρέπετε;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Όχι, να μην με ρωτήσετε. Δεν σας επιτρέπω.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μονόλογος δηλαδή; <br />Ήθελα να σας ρωτήσω κάτι.</speech><speech by="#s75"><from>Δριβελέγκας Ιωάννης</from> Κύριε Πρόεδρε, δεν δέχεται τη διακοπή.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Στο τέλος της ομιλίας μου ευχαρίστως.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Εντάξει, αφού δεν δέχεται ερώτηση…</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Πρόεδρος ήσασταν, κύριε Πρόεδρε και πρέπει να σέβεστε τις διαδικασίες και να μην με διακόπτετε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μα, είπα στο Προεδρείο αν θέλετε ερώτηση, κύριε. Δεν είμαστε καλά!</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Μπορώ να συνεχίσω;</speech><speech by="#s75"><from>Δριβελέγκας Ιωάννης</from> Συνεχίστε.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Το κάνετε επίτηδες για να μας βγάλετε από τη φόρα μας, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Χάσατε τόσο τον ειρμό σας;</speech><speech by="#s75"><from>Δριβελέγκας Ιωάννης</from> Μην απαντάτε, συνεχίστε, κύριε Τσακαλώτο. Έκανε μία ερώτηση προς το Προεδρείο. Δεν την αποδέχεστε τη διακοπή, επομένως  το θέμα τελείωσε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν είστε κομματάρχης, κύριε Πρόεδρε. Είναι δυνατόν η παρατήρησή σας να απευθύνεται στον κ. Τσακαλώτο; Δεν διέκοψε ο κ. Τσακαλώτος.</speech><speech by="#s75"><from>Δριβελέγκας Ιωάννης</from> Κύριε Λαφαζάνη, μην το λέτε αυτό. Το είπατε και την προηγούμενη φορά. Ορίστε, τώρα διακόπτουμε τον κ. Τσακαλώτο άδικα. Με συγχωρείτε, κύριε Τσακαλώτο, ένα λεπτό. <br />Κύριε Λαφαζάνη, θα σας παρακαλέσω πάρα πολύ. Χρησιμοποιείτε δεύτερη φορά τη λέξη «κομματάρχης» απευθυνόμενος στο Προεδρείο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και να το εξηγήσω. Είστε Πρόεδρος και όχι…</speech><speech by="#s75"><from>Δριβελέγκας Ιωάννης</from> Ένα λεπτό. Έχω αποδείξει ότι εάν κάποιοι τυχόν με κατηγορούν για κομματάρχη μάλλον είμαι «κομματάρχης» του ΣΥΡΙΖΑ που αφήνω πολλές φορές να παίρνετε το λόγο πέραν του Κανονισμού. <br />Κύριε Τσακαλώτο, συνεχίστε και χίλια συγγνώμη.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Για το PSI μάς ρωτάει ο κ. Σαχινίδης αν είμαστε υπέρ ή κατά. Προφανώς μείωσε λίγο το χρέος. Μας έβαλε σε άλλη τροχιά; Ανακύκλωσε μέρος του προβλήματος πάλι εδώ στην Ελλάδα, που αυτό δεν χρειαζόταν και με τη ζημιά για τις τράπεζες, για τα ασφαλιστικά ταμεία; Και να μη μιλήσω για τους μικροομολογιούχους που έχουν καταστραφεί. Ήταν μια μόνιμη λύση, που τότε θριαμβολογούσατε; <br />Και απάντησα στην κ. Βούλτεψη που είπε ότι το Σιν Φέιν δεν έκανε κριτική στην Κυβέρνηση της Ιρλανδίας όταν βγήκε στις αγορές. Κάνει λάθος, γιατί ήμουν και εγώ σε αυτήν τη συζήτηση με τον Τζέρι Άνταμς και έκανε κριτική το Σιν Φέιν. Και κάνει κριτική γιατί εάν δεν λυθεί το πρόβλημα του χρέους, ακόμα και να βγεις στις αγορές δεν το κάνεις για την ανάπτυξη, αλλά για να αυξήσεις το χρέος ή, για να το πω καλύτερα, για να αλλάξεις το επίσημο χρέος που είναι στα κράτη και να πάει στο χρέος το ιδιωτικό. <br />Δεν κάνεις τίποτα για να ξεφύγεις. Αυτό δεν είναι μια μόνιμη λύση. <br />Θέλω να σας πω ότι για το ερώτημα «τι μπορούμε να κάνουμε;» υπάρχουν δύο σκέλη. <br />Το ένα είναι πώς αλλάζουμε τη στρατηγική. Σας έχω εξηγήσει πώς πρέπει και τι πρέπει να είναι πρωτίστως πάνω στο κεφάλι μας. <br />Μας ρωτάει ο κύριος Σαχινίδης για τους συσχετισμούς. Μίλησε και ο κύριος Ανδρουλάκης για τους συσχετισμούς. Να πω δύο πράγματα. <br />Να σας κάνω μια ερώτηση. Μου λέτε «πώς θα πάμε στα άλλα κράτη; Και αυτοί έχουν κοινοβούλια και αυτοί έχουν φορολογούμενους. Γιατί να μας κάνουν κούρεμα;». <br />Η απάντησή μου είναι να τους κάνετε την εξής ερώτηση. Οι Αμερικάνοι φορολογούμενοι του 1940 και του 1950 που κούρεψαν το χρέος της Γερμανίας, έχασαν; <br />Να σας κάνω την αντίστροφη ερώτηση. Οι Βρετανοί, οι Γάλλοι και οι Αμερικάνοι μετά τον Α΄ Παγκόσμιο Πόλεμο, που δεν χάρισαν το χρέος, κέρδισαν απ’ αυτό; <br />Γιατί δεν έχετε την αυτοπεποίθηση της οικονομικής θεωρίας και της ιστορίας που λέει ότι όταν γονατίζεις μια χώρα χάνει αυτή η χώρα και χάνεις κι εσύ; <br />Μας ρωτάει ο κύριος Σαχινίδης «πού θα βρούμε τους συσχετισμούς;». <br />Κύριε Σαχινίδη, πού είναι η σύγχρονη σοσιαλδημοκρατία; Πού είναι το ΠΑΣΟΚ, ο Ολάντ; Η γερμανική σοσιαλδημοκρατία οργανώνει τον κόσμο; Τους κατεβάζει τους δρόμους; Θέλει να αλλάξει το συνδικαλιστικό κίνημα και να τους πει «ελάτε για μια άλλη Ευρώπη»; Πήρε αφορμή από το τραπεζικό σύστημα και τους τραπεζίτες; Υπήρχε μια λαϊκή απόγνωση ότι εδώ δεν μπορούν να μας κυβερνούν οι τραπεζίτες. Έφερε τον κόσμο στους δρόμους να πει «ποτέ ξανά οι τράπεζες με αυτόν τον τρόπο; Ποτέ ξανά οι αγορές με αυτόν τον τρόπο»; Αυτό κάνει η σοσιαλδημοκρατία; Εξωγενή είναι αυτά τα πράγματα; Εξωγενείς είναι οι συσχετισμοί; Έτσι είχατε την ηγεμονία το 1950 και το 1960; Έτσι δημιουργήθηκε η μεγάλη σοσιαλδημοκρατία του κοινωνικού κράτους και της πλήρους απασχόλησης; Λέγοντας ότι εμείς δεν μπορούμε να κάνουμε τίποτα μέχρι να αλλάξουμε τους συσχετισμούς –και μας λέτε πώς να αλλάξουμε τους συσχετισμούς- χωρίς καμμία βοήθεια από εσάς; <br />Εμείς θα το κάνουμε γιατί αυτή τη στιγμή η σοσιαλδημοκρατία όχι μόνο έχει ξεχάσει τα επιχειρήματα, τι πρέπει να υποστηρίζει και τι δεν πρέπει να υποστηρίζει, ποιος κερδίζει και ποιος χάνει από κάθε πολιτική, αλλά έχει ξεχάσει και τον τρόπο που κέρδισε πρωτίστως την ηγεμονία της. Το έκανε με αγώνες, με παρεμβάσεις, με συνδικάτα. Και τώρα δεν έχετε ούτε επιχειρήματα, ούτε αγώνες, ούτε συνδικάτα. <br />Το μόνο που μας λέτε είναι να σας θαυμάσουμε για τις θυσίες που κάνατε ως κόμμα. Δεν θα σας θαυμάσουμε γι’ αυτό. Θα θαυμάσουμε τον δικό μας τον κόσμο, τον λαϊκό κόσμο που καταλαβαίνει ότι δημιουργείται ένα καινούργιο κοινωνικό μπλοκ, που έχει και γνώση και ανάλυση και παρέμβαση και μπορεί να αλλάξει αυτούς τους συσχετισμούς.<br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Σας ευχαριστώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, παρακαλώ τον λόγο. Υπάρχει προσωπικό θέμα.</speech><speech by="#s75"><from>Δριβελέγκας Ιωάννης</from> Κύριε Πρόεδρε, έχει ζητήσει τον λόγο ο κ. Τζαμτζής.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Υπάρχει προσωπικό θέμα, κύριε Πρόεδρε. Μου επιτρέπετε;</speech><speech by="#s75"><from>Δριβελέγκας Ιωάννης</from> Ορίστε, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, εγώ τον κ. Τσακαλώτο τον παρακολουθώ με προσοχή για να πληροφορούμαι, να μαθαίνω. Είναι ένας οικονομολόγος ο κ. Τσακαλώτος. Και λυπάμαι γιατί αντιμετώπισε με αυτό το εχθρικό και επιτιμητικό ύφος το γεγονός ότι σύμφωνα με τον Κανονισμό απευθύνθηκα στο Προεδρείο αν δέχεται να κάνω μια ερώτηση. Δεν καταλαβαίνω. <br />Είναι κοντοπατριώτης μου. Νομίζω ότι κατάγεστε εκ Πρεβέζης. Γνώρισα τον γυμνασιάρχη Τσακαλώτο που ήταν μορφή.<br />Ήμουν μαθητής του ως κατ’ οίκον διδαχθείς.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Παππούς μου ήταν.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Εγώ ήμουν αριστοκράτης εκ Καρυάς Λευκάδος! Εσείς μου είπατε ότι έχετε τον λαϊκό κόσμο. Εντάξει. Εμείς είμαστε η αριστοκρατία! Ήρθαμε κατευθείαν από τις Βερσαλλίες! <br />Είπε ο κ. Τσακαλώτος ότι στο τέλος θα δεχθεί την ερώτηση. Εγώ δεν είμαι οικονομολόγος, αλλά εκείνος που ξέρει νομίζω ότι αντί να απαντά σε απόντες…</speech><speech by="#s75"><from>Δριβελέγκας Ιωάννης</from> Κύριε Πρόεδρε, είναι δικαίωμά του.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ο κ. Σαχινίδης δεν είναι εδώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εδώ είναι.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ήρθε εδώ;</speech><speech by="#s75"><from>Δριβελέγκας Ιωάννης</from> Εδώ είναι.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Έβαλε κάποια ερώτηση σε απόντες. Θα του απαντήσει ελπίζω ο κ. Σαχινίδης. <br />Εγώ θέλω απλά, αν δέχεται ο κ. Τσακαλώτος -και το λέω ειλικρινέστατα αυτό-…</speech><speech by="#s75"><from>Δριβελέγκας Ιωάννης</from> Μα, κύριε Πρόεδρε, δεν δέχθηκε τη διακοπή. Δικαίωμά του ήταν.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δεν λέω ότι θέλω να τον αποκόψω από τον ειρμό του, όπως είπε. Είναι μια απλή ερώτηση την οποία έχω και την έχει ο απλός κόσμος. <br />Το μεν «κούρεμα» του ιδιωτικού χρέους ως γνωστόν προϋπέθετε συμφωνία του μεγαλυτέρου μέρους…</speech><speech by="#s75"><from>Δριβελέγκας Ιωάννης</from> Θα σας παρακαλέσω, κύριε Πρόεδρε,…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Λέω, αν δέχεται την ερώτηση.</speech><speech by="#s75"><from>Δριβελέγκας Ιωάννης</from> Μα, δεν δέχτηκε την ερώτηση κι έχει τελειώσει ο χρόνος…</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Είπα ότι στο τέλος μπορώ να τη δεχθώ, στη μέση της ομιλίας μου δεν μπορούσα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μα, τη δέχεται, κύριε Πρόεδρε.</speech><speech by="#s75"><from>Δριβελέγκας Ιωάννης</from> Όχι τώρα. Σας παρακαλώ, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ακούστε κάτι: Στη Βουλή υπήρχε πάντοτε διάλογος, ξέρετε.</speech><speech by="#s75"><from>Δριβελέγκας Ιωάννης</from> Ξέρετε καλύτερα από μένα τον Κανονισμό.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ωραία, λέει ο κ. Τσακαλώτος…</speech><speech by="#s75"><from>Δριβελέγκας Ιωάννης</from> Ξέρετε καλύτερα από μένα τον Κανονισμό.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μα, τώρα μιλάμε και οι δύο μαζί, κύριε Πρόεδρε.</speech><speech by="#s75"><from>Δριβελέγκας Ιωάννης</from> Κύριε Πρόεδρε, με φέρνετε σε δύσκολη θέση. Ξέρετε καλύτερα από μένα τον Κανονισμό.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ναι.</speech><speech by="#s75"><from>Δριβελέγκας Ιωάννης</from> Τη στιγμή που ερωτήθη, δεν δέχτηκε τη διακοπή. Ολοκλήρωσε την ομιλία του και τώρα δεν τίθεται θέμα ερώτησης. Θα απαντήσει ο κ. Σαχινίδης σε αυτά τα ερωτήματα. Μη με φέρνετε σε δύσκολη θέση.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, δεν σας φέρνω σε καθόλου δύσκολη θέση. <br />Επειδή αναφέρεστε στον Κανονισμό -κι έχετε κι εσείς μία πείρα εδώ- θέλω να πω ότι έχουμε καταντήσει ως Κοινοβούλιο να μη γίνεται διάλογος αλλά μονόλογοι.<br />Εγώ λέω ότι αν ο κ. Τσακαλώτος –όπως είπε- δέχεται να τον ρωτήσω κάτι, θέλω να τον ρωτήσω. Αν δεν δέχεται,…</speech><speech by="#s75"><from>Δριβελέγκας Ιωάννης</from> Μα, δεν δέχτηκε όταν τον ρωτήσατε. Όταν τον ρωτήσατε -μέσω του Προεδρείου- αν δέχεται τη διακοπή, δεν τη δέχτηκε, κύριε Πρόεδρε. Τι να κάνουμε;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δεν δέχεται.</speech><speech by="#s75"><from>Δριβελέγκας Ιωάννης</from> Ναι, προηγουμένως.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Δεν δέχτηκα να με διακόψετε στη μέση της ομιλίας μου για να μη χάσω τον ειρμό μου. Είπα ότι στο τέλος μπορείτε να με ρωτήσετε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, είναι χρήσιμο κάποτε να αρχίσουμε εδώ μέσα, με σεβασμό βέβαια ο ένας στον άλλο, να κάνουμε διάλογο. Δεν εννοώ μία ερώτηση, μία διακοπή, να διαρκεί πολύ και να καταστρέφει τον λόγο του άλλου, αλλά το να κάνει κανείς ερώτηση σε κάποιον μάλιστα που έχει και ειδικότητα σε αυτό…</speech><speech by="#s75"><from>Δριβελέγκας Ιωάννης</from> Εν πάση περιπτώσει, κύριε Πρόεδρε, για να λήξουμε την κουβέντα, αν δέχεται έστω και τώρα, εκτός χρόνου κι εκτός διαδικασίας, ο κ. Τσακαλώτος την ερώτηση, κάντε την για να τελειώσουμε.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Μετά χαράς. Απαντώ ευχαρίστως.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Πολύ σύντομα.<br />Λέω, λοιπόν, το εξής, για να καταλάβουμε: Το μεν ιδιωτικό χρέος, ως γνωστόν, προϋπέθετε ότι για μία ημέρα –γι’ αυτό έπρεπε να έχουμε συμφωνήσει με τους ιδιώτες- θα έπρεπε να υπάρξει τυπική δήλωση χρεοκοπίας και ταυτόχρονα -όπως έγινε- να γίνει και η συμφωνία με τον Νταλάρα κ.λπ.. Κατά τα άλλα υιοθετώ τα περί ιδιωτών, περί τραπέζης κεντρικής κ.λπ., όλα τα υιοθετώ αλλά αυτό είναι το θέμα. <br />Τώρα, για το χρέος το δημόσιο, δηλαδή το χρέος των κρατών, αφού πρώτα πούμε ότι δεν μπορούμε να πληρώσουμε, θα πρέπει να περιμένουμε ένα-δύο μήνες για να συμφωνήσουν όλα τα Κοινοβούλια,  να αποφασίσουν αν θα συμμετάσχουν σε αυτό το κούρεμα. <br />Αυτό θα το ήθελα πάρα πολύ κι εγώ, αλλά απευθυνόμενος στον ελληνικό λαό, πρέπει να πούμε: μπορούμε σε μία μέρα να το κάνουμε; Να το κάνουμε όλοι μας. Για ποιον λόγο αν μπορούμε να το κόψουμε να μην το κόψουμε;</speech><speech by="#s75"><from>Δριβελέγκας Ιωάννης</from> Κύριε Τσακαλώτο, απαντήστε σύντομα κι εσείς.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αυτό ήθελα να ρωτήσω, κύριε Πρόεδρε, κι αν ο κ. Τσακαλώτος έχει απάντηση, ευχαρίστως να την ακούσω.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Ας ακούσει πρώτα και τα δικά μου ερωτήματα ο κ. Τσακαλώτος και να απαντήσει συνολικά.</speech><speech by="#s75"><from>Δριβελέγκας Ιωάννης</from> Όχι, δεν θα το κάνουμε έτσι. Θα απαντήσει στη συγκεκριμένη ερώτηση. Με συγχωρείτε πάρα πολύ, αλλά έχουμε ήδη παραβιάσει τον Κανονισμό. Δικαίωμα δευτερολογίας –εκτός από τον Πρόεδρο που μπορεί να παίρνει τον λόγο όποτε θέλει- έχουν μόνον οι εισηγητές για τέσσερα λεπτά και καμμία άλλη κουβέντα. Δεν θα έχουμε, δηλαδή, συνέχεια. Γι’ αυτό λέω να τελειώσουμε το θέμα, κατά παράβαση του Κανονισμού, να απαντήσετε την ερώτηση σύντομα, κύριε Τσακαλώτο, και μετά να πάρει το λόγο ο κ. Τζαμτζής.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα μιλήσει ο Υπουργός και μετά οι Κοινοβουλευτικοί;</speech><speech by="#s75"><from>Δριβελέγκας Ιωάννης</from> Με συγχωρείτε, κύριε Τσακαλώτο, να απαντήσω ένα λεπτό πριν ξεκινήσετε, επειδή έβαλε θέμα ο κ. Λαφαζάνης.<br />	Οι Κοινοβουλευτικοί Εκπρόσωποι δεν έχουν δικαίωμα δευτερολογίας βάσει του Κανονισμού. Επαναλαμβάνω ότι δικαίωμα δευτερολογίας έχουν μόνον οι εισηγητές και οι αγορητές.<br />	Ορίστε, κύριε Τσακαλώτο, έχετε τον λόγο.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Ένα λεπτό μόνο θα χρειαστώ.<br />	Η διαδικασία θα είναι απλή, όπως ήταν η διαδικασία στο σχέδιο Μπρέιντι. Δεν έχουμε ωρίμανση των χρεών, των ομολόγων, κάθε λίγο και λιγάκι. Μπορεί κάλλιστα μία κυβέρνηση να συγκαλέσει μία διεθνή σύσκεψη για το χρέος στο πρότυπο του Λονδίνου του 1953 και να πει ότι χρειάζεται μία οριστική πανευρωπαϊκή λύση για ένα υπερεθνικό πρόβλημα που χρειάζεται υπερεθνική λύση.<br />Δεν χρειάζεται ούτε να δηλώσεις χρεοκοπία ούτε να δηλώσεις αδυναμία, αλλά να πεις ότι τα αποτελέσματα της υπάρχουσας στρατηγικής είναι αυτά και αυτά και αυτά και ότι δεν έχουν καμμία προοπτική οι χώρες του Νότου με αυτό, ελάτε να κάνουμε μια ολική συζήτηση.<br />Όμως δεν μπορεί να πας, κύριε Κακλαμάνη –δεν λέω «κύριε Πρόεδρε», για να διαφοροποιήσω τους δύο Προέδρους– σε αυτήν τη συζήτηση, όπως είπε ο δικός σας Πρόεδρος κ. Βενιζέλος, λέγοντας ότι είναι βιώσιμο το χρέος και ότι έχουμε και ένα χρέος με καλά παραμετρικά χαρακτηριστικά. Είναι σαν να μην πας στη συζήτηση. Άμα είναι να πας έτσι, μην πας καθόλου, δηλαδή. Τι θα συζητήσουμε;</speech><speech by="#s75"><from>Δριβελέγκας Ιωάννης</from> Τον λόγο έχει ο κ. Σαχινίδης για τέσσερα λεπτά, με τη γνωστή πλέον ανοχή.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Σας ευχαριστώ, κύριε Πρόεδρε.<br />Θεωρώ θετική εξέλιξη στην πολιτική ζωή της χώρας το ότι οι συνάδελφοι του ΣΥΡΙΖΑ, όταν τους τίθενται ερωτήματα στη Βουλή, παίρνουν την πρωτοβουλία να απαντήσουν. Αν θυμάμαι καλά, έθεσα τέσσερα ερωτήματα. Ο κ. Τσακαλώτος απάντησε σε δύο από αυτά. Τα άλλα δύο τα άφησε αναπάντητα.</speech><speech by="#s75"><from>Δριβελέγκας Ιωάννης</from> Δεν ήθελα να διακόψω τον κ. Τσακαλώτο πριν, αλλά κι εσείς ξέρετε –είστε και πιο παλιός– ότι δεν πρέπει να  κάνετε προσωπικές αναφορές σε ονόματα,…</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Δεν κάνω προσωπικές αναφορές.</speech><speech by="#s75"><from>Δριβελέγκας Ιωάννης</from> … για να μη δημιουργείται θέμα προσωπικό.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Κύριε Πρόεδρε, δεν είναι επί προσωπικού, πολιτική είναι η συζήτηση.<br />Και λέω –για το πρώτο ερώτημα– ότι απάντησε ή έδωσε τη θέση του ΣΥΡΙΖΑ στο ζήτημα της απομείωσης του χρέους. Και είπε ο εισηγητής για πρώτη φορά δημόσια, ότι ναι, ήταν μια θετική εξέλιξη. Πλην όμως δεν απάντησε οριστικά στο πρόβλημα της βιωσιμότητας του χρέους. Τη σέβομαι την άποψη αυτή…</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Και ανακύκλωση…</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Και ανακύκλωση, ναι.<br />Τη σέβομαι την άποψη αυτή, πλην όμως εκείνο το οποίο θα ήθελα εγώ είναι: με βάση τα δεδομένα τα οποία υπήρχαν το 2010, το ερώτημα το οποίο θέτω ευθέως είναι αν μπορούσε να γίνει τότε αναδιάρθρωση με βάση τους χρονικούς περιορισμούς και μάλιστα κατά έναν τρόπο που θα έλυνε οριστικά και αμετάκλητα το χρέος, με δεδομένο ότι η επιδίωξη της χώρας ήταν η λύση στην αντιμετώπιση του προβλήματος του χρέους να είναι συναινετική. Δηλαδή, θα έπρεπε και οι κάτοχοι των ομολόγων να θέλουν να συμμετάσχουν σε αυτήν την απομείωση του χρέους και να μη γίνει με μονομερή ενέργεια της ελληνικής Κυβέρνησης. Αυτό το ερώτημα δεν έχει απαντηθεί.<br />Πάμε στο δεύτερο θέμα που έθεσα. Το θέμα του συσχετισμού των δυνάμεων στην Ευρώπη και τον ρόλο της Σοσιαλδημοκρατίας είπα κατά τη διάρκεια της τοποθέτησής μου. Εμείς αναζητήσαμε συμμαχίες και δεν είχαμε την υποστήριξη εκείνων των χωρών οι οποίες θα μπορούσαν να διαμορφώσουν ένα μέτωπο του Νότου, για να μπορέσουμε να αντιπαραβάλουμε και να αντιπαραθέσουμε τις δικές μας θέσεις απέναντι στις θέσεις των χωρών του Βορρά. Μεταξύ των χωρών, των οποίων τη συμμαχία ζητήσαμε, υπήρχαν εκείνες με Πρωθυπουργούς εκλεγμένους με το σοσιαλιστικό κόμμα και άλλες με Πρωθυπουργούς εκλεγμένους με το χριστιανοδημοκρατικό κόμμα.<br />Και ερωτώ: όταν ο ΣΥΡΙΖΑ βάζει το ζήτημα του συσχετισμού των δυνάμεων, του είναι τόσο πιο εύκολο να συζητήσει με έναν χριστιανοδημοκράτη Πρωθυπουργό του Νότου ή με έναν σοσιαλιστή Πρωθυπουργό του Νότου και τόσο δύσκολο να συζητήσει με τον σοσιαλιστή Πρωθυπουργό της Ελλάδας, που ήταν τότε ο Γιώργος ο Παπανδρέου, ή με τον σημερινό, εν πάση περιπτώσει; Γιατί του είναι πιο εύκολο να συζητάει με ανθρώπους με διαφορετική ιδεολογική αφετηρία έξω από την Ελλάδα και δεν μπορεί να κάνει αυτήν τη συζήτηση στο εσωτερικό, έτσι ώστε να ενισχύσει το διαπραγματευτικό μέτωπο της Ελλάδος, κάθε φορά που καλείται να τοποθετηθεί η Ελλάδα απέναντι στους εταίρους;<br />Το τρίτο ερώτημα το οποίο έθεσα ήταν το εξής: η ανεργία είναι τεράστια. Για να μπορέσουμε να λύσουμε το πρόβλημα της ανεργίας απαιτούνται επενδύσεις, πέρα απ’ αυτές που έχει το Πρόγραμμα Δημοσίων Επενδύσεων. Το ερώτημά μου είναι: Συνηγορεί ο ΣΥΡΙΖΑ υπέρ της άποψης ότι η χώρα θα πρέπει με κάθε τρόπο να προσελκύσει κεφάλαια, έτσι ώστε να ξεπεράσουν οι ρυθμοί ανάπτυξης το 5%, για να μπορέσουμε να δημιουργήσουμε όχι πενήντα και εξήντα χιλιάδες θέσεις εργασίας ετησίως, αλλά εκατόν πενήντα χιλιάδες; Δεν άκουσα απάντηση σε αυτό.<br /><br />Επίσης, δεν άκουσα απάντηση στο ζήτημα της ρευστότητας. Η θέση του ΣΥΡΙΖΑ είναι ότι το πρόβλημα του ελληνικού τραπεζικού συστήματος είναι επειδή το ελέγχουν ιδιώτες και όχι το κράτος. Και λέω εγώ: το πρόβλημα του ελληνικού τραπεζικού συστήματος είναι το διαρθρωτικό έλλειμμα ρευστότητας. Η κρατικοποίηση των τραπεζών πώς ακριβώς θα λύσει αυτό το διαρθρωτικό έλλειμμα ρευστότητας; Διότι το ζήτημα δεν είναι να βάλεις κάποιον καλό διοικητή, ο οποίος είναι τεχνοκράτης άξιος, ικανός και ιδεολογικά βρίσκεται κοντά στο ΣΥΡΙΖΑ, για να μπορέσει να δίνει ρευστότητα στην οικονομία, εάν δεν υπάρχουν οι αναγκαίες καταθέσεις και αν δεν υπάρχει η αναγκαία ρευστότητα, η οποία θα μετασχηματιστεί σε δάνεια.<br />Ως προς τα δύο τελευταία δεν πήρα απάντηση. Ευελπιστώ ότι το Σαββατοκύριακο, όταν θα συζητάμε και για τα ζητήματα αυτά, ενδεχομένως να έχω τη δυνατότητα να ακούσω από τους Βουλευτές του ΣΥΡΙΖΑ αυτή την άποψη.<br />Έγιναν διάφορες τοποθετήσεις κατά τη διάρκεια της απουσίας μου, διότι είχαμε σύσκεψη στο ΠΑΣΟΚ εν όψει της συζήτησης του πολυνομοσχεδίου, οι οποίες αφορούσαν την τοποθέτηση την οποίαν έκανα στην πρωτολογία μου σε μια σειρά από ζητήματα.<br />	Εγώ εκείνο το οποίο θέλω να δηλώσω είναι ότι αυτά τα οποία είπα σήμερα -διότι μου αποδόθηκε προσωπική άποψη, ότι δηλαδή αυτά τα οποία διατυπώνω εδώ στη Βουλή, τα διατυπώνω ως Φίλιππος Σαχινίδης- δεν τα διατύπωσα ως Φίλιππος Σαχινίδης αλλά ως εισηγητής του ΠΑΣΟΚ. Αυτή είναι η θέση την οποία εκφράζω και εκπροσωπώ όταν τοποθετούμαι στη Βουλή. Και είπα τα εξής απλά πράγματα: <br />Πρώτον, τα σημερινά αποτελέσματα, δηλαδή το γεγονός, ότι η χώρα το 2013 κατάφερε να αντιμετωπίσει το πρόβλημα των δίδυμων ελλειμμάτων, οφείλονται σε ένα μεγάλο βαθμό στο ότι εμείς είχαμε ξεκινήσει μια πολιτική που αντιμετώπιζε τα δίδυμα ελλείμματα το 2010 και το 2011. Γιατί, πώς φτάσαμε, στο πλεόνασμα το 2013; Ήρθε ως μάννα εξ ουρανού το 2013 ή προηγήθηκαν σκληρές δημοσιονομικές παρεμβάσεις το 2010 και το 2011; Και ερωτώ, θα είχαμε επιτάχυνση και ταχύτερη έξοδο από την κρίση εάν υπήρχε πολιτική συναίνεση και δεν υπήρχαν οι αντιμνημονιακές τάσεις και οι παρουσιάσεις εναλλακτικών προγραμμάτων του Ζαππείου, τα οποία ουδόλως χρησιμοποιήθηκαν από τη στιγμή που εκλέχθηκε η καινούργια Κυβέρνηση;<br />Κι ένα δεύτερο ερώτημα. Γιατί θεωρείται η υπόμνηση των επιλογών που έκανε η Νέα Δημοκρατία πριν από τις εκλογές του 2012, ανεύθυνη στάση και θεωρείται υπεύθυνη στάση σε μια κρίσιμη συγκυρία και αμέσως μετά τη συζήτηση για το δεύτερο πρόγραμμα οικονομικής πολιτικής η πίεση να οδηγηθεί η χώρα σε εκλογές; <br />Ακούω σήμερα πολλές φορές από Βουλευτές της Νέας Δημοκρατίας να λένε εύλογα ότι αν οδηγηθεί η χώρα αυτήν τη στιγμή σε εκλογές, αυτό θα αυξήσει την πολιτική αβεβαιότητα και θα δημιουργήσει προβλήματα στη χώρα. Και να συμφωνήσω σε αυτήν τη διαπίστωση. Ερώτηση: Όταν η χώρα πιεζόταν από τη Νέα Δημοκρατία να οδηγηθεί σε εκλογές -όχι τον Μάιο του 2012, αλλά το Φεβρουάριο- ήταν υπεύθυνη ή ανεύθυνη η στάση της; <br />Απέναντι, λοιπόν, σε αυτά τα ερωτήματα δεν άκουσα απάντηση.<br />Και ένα τελικό ερώτημα: Για την έκθεση, για την τρόικα, η οποία συζητήθηκε στο Ευρωπαϊκό Κοινοβούλιο και την οποία καταθέτω. <br /><br />Αυτή η έκθεση αποτέλεσε αντικείμενο συζήτησης σε Επιτροπή του ελληνικού Κοινοβουλίου. Στο Ευρωπαϊκό Κοινοβούλιο καταψηφίστηκε από τους Ευρωβουλευτές της Νέας Δημοκρατίας, από τους Ευρωβουλευτές του ΣΥΡΙΖΑ και από τους Ευρωβουλευτές που ανήκουν στο χριστιανοδημοκρατικό και στο Χριστιανοκοινωνικό κόμμα της Βαυαρίας. Και ερωτώ: ποια σύγκλιση απόψεων οδήγησε τους Ευρωβουλευτές της Νέας Δημοκρατίας, τους Ευρωβουλευτές του ΣΥΡΙΖΑ και τους Ευρωβουλευτές της Καγκελαρίου κ. Μέρκελ στο να έχουν την ίδια άποψη και να καταψηφίσουν αυτήν την έκθεση;<br />Σας ευχαριστώ.<br /> </speech><speech by="#s75"><from>Δριβελέγκας Ιωάννης</from> Και εμείς ευχαριστούμε.<br />Τον λόγο έχει ο κ. Τζαμτζής για τέσσερα λεπτά, με τη γνωστή ανοχή.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, άκουσα με μεγάλη προσοχή όλα όσα ειπώθηκαν. <br />Θα σταθώ πρώτα από όλα στον κ. Τσακαλώτο, ο οποίος και κατά την εισήγησή του αλλά και στη συνέχεια στη δευτερολογία του, αναφέρθηκε σε μια σειρά θεωρίες. Αυτό, όμως, το οποίο είναι επιτακτικό και πρέπει να απαντήσει ο ΣΥΡΙΖΑ, επιτέλους, είναι πού θα βρουν τα λεφτά να κάνουν όλα αυτά τα οποία λένε. Υποσχέσεις χωρίς αντίκρισμα. Υποσχέσεις χωρίς να υπάρχει ένα σωστό τραπεζικό σύστημα για να μπορεί να δώσει τα χρήματα αυτά. <br />Η αλλαγή δεν είναι να περάσει ξανά το τραπεζικό σύστημα στο κράτος εξ ολοκλήρου. Πού θα βρει το κράτος να κρατήσει από το τραπεζικό σύστημα και να δίνει τα δάνεια για να μπορέσει να αρχίσει η κίνηση; Αυτό είναι το μεγάλο ερώτημα. Και σε αυτό το ερώτημα δεν απαντά ο ΣΥΡΙΖΑ, αν και σήμερα στέλεχός του παραδέχτηκε ότι «θα βελτιώσουμε το πρόγραμμά μας, θα προσπαθήσουμε μέσα από το πρόγραμμά μας να γίνουμε πιο πειστικοί». Τάδε έφη ο κ. Μπαλάφας σήμερα το πρωί.<br />Το δεύτερο το οποίο θέλω να επισημάνω είναι ότι με λύπη μου διαπιστώνω από πλευράς και του εισηγητή του ΠΑΣΟΚ να υπάρχει μονίμως μια επίθεση απλά στη Νέα Δημοκρατία και ταυτόχρονα μια προσπάθεια να ξαναγραφτεί η ιστορία. Η ιστορία δεν ξαναγράφεται, κυρίες και κύριοι συνάδελφοι. Είναι δεδομένη. Το 2008 ξεκίνησε η κρίση. Τότε, ο Καραμανλής ζήτησε συναίνεση από τον τότε επικεφαλής του ΠΑΣΟΚ, από τον τότε Πρόεδρο του ΠΑΣΟΚ, τον κ. Παπανδρέου, την οποία δεν την είχε.<br />Να θυμίσω, δε, στις ευρωεκλογές του 2009 αυτό το οποίο ειπώθηκε την επόμενη μέρα των εκλογών από τον κ. Παναγόπουλο, που ήταν στον χώρο του ΠΑΣΟΚ, που ήταν το στέλεχος του ΠΑΣΟΚ, ότι, θα ξεκινήσουμε, θα πάμε για διακοπές το καλοκαίρι και από τον Σεπτέμβριο θα σας πάμε σέρνοντας μέχρι την εκλογή του Προέδρου της Δημοκρατίας, τον Φεβρουάριο, δηλαδή, του 2010. Αυτή είναι η πραγματικότητα.<br />Έρχομαι, όμως, και σε αυτά τα οποία ειπώθηκαν. Ακούστε, κανένας δεν μπορεί να αμφισβητήσει -δεν είμαι πρόχειρος αυτή τη στιγμή εδώ να έχω και τα στοιχεία- το αν ειπώθηκε από το ΠΑΣΟΚ το «λεφτά υπάρχουν».<br />Την ώρα που ο Καραμανλής έλεγε ότι «λεφτά δεν υπάρχουν», την ώρα που ο Προβόπουλος και ο Καραμανλής είχαν ενημερώσει τον κ. Παπανδρέου ότι λεφτά δεν υπάρχουν, την ώρα που ο Καραμανλής έλεγε ότι πρέπει να παγώσουμε μισθούς και συντάξεις, στη Θεσσαλονίκη –αυτό τουλάχιστον, κύριε Πρόεδρε, δεν μπορείτε να το διαψεύσετε- ο κ. Παπανδρέου έλεγε «λεφτά υπάρχουν». Πού είναι τα λεφτά; <br />Και επειδή είπε ότι «λεφτά υπάρχουν», δώσατε, μάλιστα, και επίδομα αλληλεγγύης μόλις εκλέχθηκε το ΠΑΣΟΚ. Τι κάνατε, όμως, ταυτόχρονα; Ταυτόχρονα δεν συγκεντρώσατε εκείνους τους φόρους ούτε από τους ημιυπαίθριους χώρους ούτε από τον νόμο, τον οποίο μάλιστα πρέπει να πω ότι δεν τον ψηφίσατε τον Ιούνιο του 2009 και ήταν ο νόμος για τη φορολόγηση των σκαφών. Τον νόμο αυτόν δεν τον ψηφίσατε μέσα σε αυτήν την Αίθουσα. Και τον καταργήσατε. Και, βεβαίως, δεν μαζέψατε τα λεφτά, γιατί ο κ. Παπακωνσταντίνου ήθελε στο τέλος τους χρόνου, του 2009, να παρουσιάσει ένα τεράστιο έλλειμμα, ούτως ώστε να έρθει το 2010 και να πει «εμείς μειώνουμε με πράξεις το έλλειμμα, το οποίο δημιούργησε η Νέα Δημοκρατία».<br />Μέχρι τον Μάρτιο του 2010, λοιπόν, τα spread ήταν πολύ χαμηλά. Γιατί χάθηκαν τα spread, επειδή αναφέρθηκε κι αυτό; Τα spread ανέβηκαν γιατί βγήκε ο κ. Παπακωνσταντίνου και μίλησε για «Τιτανικό». Χαρακτήρισε την ελληνική οικονομία «Τιτανικό». Γιατί ο κ. Παπανδρέου βγήκε στην Ευρώπη και είπε ότι ηγείται μίας χώρας διεφθαρμένης. Αυτά ήταν που έφεραν τα spread στο σημείο που ανέβηκαν. Επιπλέον, την ίδια στιγμή ο κ. Παπανδρέου συνομιλούσε με το Στρος Καν -δεν μπορεί να τα αμφισβητήσει κανείς αυτά- για την έλευση του ΔΝΤ στην Ελλάδα. <br />Ακούστε, υπάρχουν πάρα πολλά τα οποία μπορεί κάποιος να πει. Το σημαντικότερο, όμως, είναι ότι την περίοδο αυτή η χώρα έχασε την αξιοπιστία της και δεν μπορούσε να σταθεί πουθενά, ούτε οικονομικά ούτε πολιτικά στην Ευρώπη. <br />Πείτε, όμως, ότι δεν ανέφερα τίποτα απ’ όλα αυτά. Θα θέσω ένα εύλογο ερώτημα σε όλους! Εάν όλα τα πράγματα πήγαιναν καλά με τον Παπανδρέου, γιατί τον αντικαταστήσατε και βάλατε τον Παπαδήμο; Απλό είναι το ερώτημα. Αφού τα πήγαινε τόσο καλά ο Παπανδρέου, γιατί τον αλλάξατε και φέρατε τον Παπαδήμο;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Γιατί δεν ρωτάτε τον κ. Σαμαρά;</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Αφήστε τώρα τον Σαμαρά. Μην τον εμπλέκετε σε αυτά.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ρωτήστε τον, θα σας απαντήσει πιο έγκυρα!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Επιπλέον, σας λέει τίποτα το όνομα «Γεωργίου»; Εγώ έχω κάνει δύο φορές ερώτηση και δεν πήρα απάντηση από τον κ. Στουρνάρα. Θα κάνω και τρίτη τώρα. Γιατί τον κρατάει στην ΕΛΣΤΑΤ; Υπόδικος είναι ο κ. Γεωργίου. Και ξέρετε γιατί είναι υπόδικος ο κ. Γεωργίου; Γιατί έχει πλαστογραφήσει στοιχεία. Αυτή είναι η κατηγορία τουλάχιστον.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Γι’ αυτόν τον κρατάει!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Επειδή μαγείρεψε στοιχεία. Οι καταγγελίες μέσα από το διοικητικό συμβούλιο αυτά λένε. <br />Αυτό, λοιπόν, το οποίο θέλω να επισημάνω, είναι ότι η ιστορία δεν ξαναγράφεται όσο κι αν προσπαθείτε. Η Κυβέρνηση Σαμαρά το 2012 κατόρθωσε και με τη δική σας συμμετοχή και με τη συμμετοχή της ΔΗΜΑΡ, τη χώρα, που πήγαινε να πέσει στον γκρεμό της χρεοκοπίας, να την κρατήσει. <br /> <br />Ξέρετε και ποιο ήταν το βασικότερο απ’ όλα, επειδή σας ακούω και λέτε, «κάναμε αυτό, κάναμε εκείνο»; Αποφάσεις παίρνατε. Υλοποίηση των αποφάσεων δεν κάνατε. Αυτό είναι το σημαντικότερο απ’ όλα. Έχετε πάρει ένα σωρό αποφάσεις το διάστημα αυτό, από το 2009 που κερδίσατε τις εκλογές μέχρι το 2012, χωρίς να έχετε τα κότσια να πάρετε τα μέτρα τα συγκεκριμένα για να σωθεί η χώρα. Γιατί; Διότι ταυτόχρονα έβγαιναν οι συνδικαλιστές σας στους δρόμους και κάνατε πίσω αμέσως σε κάθε τους κίνηση. <br />Αυτή είναι η αλήθεια, κύριε Πρόεδρε. Αυτή είναι η ζώσα ιστορία αυτού του τόπου, τη ζούμε και δεν μπορεί κανείς να την αμφισβητήσει.<br />Ευχαριστώ πολύ. <br /></speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Πάρα πολύ αγαπημένοι είστε! Υπάρχει σύμπνοια στην Κυβέρνηση!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Εσάς τι σας νοιάζει;</speech><speech by="#s75"><from>Δριβελέγκας Ιωάννης</from> Τον λόγο έχει η κ. Ασημίνα Ξηροτύρη - Αικατερινάρη για τέσσερα λεπτά.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Και στην αρμόδια επιτροπή, αλλά πολύ περισσότερο σήμερα, η συζήτηση έχει εξελιχθεί ιδιαίτερα και με πολλές αντιπαραθέσεις. Έχουμε πάει στο παρελθόν και καλό είναι να αντλούμε τα επιχειρήματά μας από το παρελθόν. <br />Τι έγινε; Πού βρισκόταν η ελληνική οικονομία όταν άρχισε η διεθνής οικονομική κρίση;<br />Ήταν μία ελληνική οικονομία με τεράστια ήδη προβλήματα διαρθρωτικής φύσης, ασθενή παραγωγική βάση, επιχειρήσεις χαμηλής ανταγωνιστικότητας σε σχέση με τα διεθνή πρότυπα και με μία Δημόσια Διοίκηση αποδιοργανωμένη και αποδυναμωμένη από τη συνεχή πίεση του πελατειακού κράτους. Ήταν μία οικονομία που χαρακτηριζόταν από τον καταστροφικό συνδυασμό υψηλού χρέους και μονίμων ελλειμμάτων. Η εγχώρια ζήτηση στηριζόταν στα δανεικά, η ελληνική παραγωγή ήταν προσανατολισμένη σχεδόν αποκλειστικά σε μη ανταγωνιστικούς κλάδους. Πέρασαν πολλά Κοινοτικά Πλαίσια Στήριξης, έγιναν πολλές θυσίες από τον ελληνικό λαό, αλλά και η ανεργία ήταν ψηλά και τότε και η οικονομία δεν ήταν παραγωγική. <br />Αυτά δεν σας απασχόλησαν στην κουβέντα σας τώρα. Ο Υπουργός τα έβαλε στην αρχή στη συζήτηση. Δεν σας απασχόλησε γιατί είχε φθάσει η οικονομία σε αυτήν εδώ την κατάσταση. Και, βέβαια, η κρίση ξεκίνησε και διογκώθηκε από τους περαιτέρω κακούς χειρισμούς. <br />Και ποια λύση δόθηκε σε αυτήν την κρίση; Η πολιτική και οικονομική απάντηση ήταν η πολιτική των διαδοχικών μνημονίων. Η πολιτική αυτή περιλαμβάνει βέβαια και ορισμένες αναγκαίες αλλαγές που έπρεπε να γίνουν, αλλά στον πυρήνα της –και αυτό πρέπει να συζητήσουμε σήμερα- αποδείχθηκε κοινωνικά άδικη και οικονομικά αναποτελεσματική. Άρα και το 2012, το δεύτερο μνημόνιο, η νέα δανειακή σύμβαση μπορεί να έδωσε μία ανάσα με την απομείωση του χρέους, αλλά παρ’ όλα αυτά δεν δημιούργησε κανένα αποτέλεσμα. Κοινωνικά έγιναν πολύ δύσκολα τα πράγματα. Με τις θυσίες του ο ελληνικός λαός έφθασε σε αυτήν τη σχετική σταθεροποίηση και από την άλλη πλευρά, αναπτυξιακά δεν έγινε απολύτως τίποτε. Γιατί; Γιατί αυτή η πολιτική των μνημονίων ήταν μία πολιτική σκληρής λιτότητας, μία σκληρή οικονομική αντίληψη που πάνω απ’ όλα προέχει η λιτότητα και αυτό σημαίνει διόρθωση των δημοσιονομικών ελλειμμάτων και πλήρη αναπτυξιακή στασιμότητα. <br />Την ερώτηση του κ. Σαχινίδη προς τον ΣΥΡΙΖΑ για την ανάπτυξη και την ανάσχεση της ανεργίας, την έχουμε κάνει επανειλημμένα όλα τα κόμματα τόσες φορές μέχρι τώρα και έχουμε πει ότι αυτή η στενή αντίληψη των μνημονίων έπρεπε από το 2012 να σταματήσει. Τα έχουμε πει και στον προϋπολογισμό και το 2012 και το 2013 και τα λέμε και στο 2014. Έπρεπε συγχρόνως από ένα σημείο και ύστερα να ξεκινήσει παράλληλα και η διαδικασία της ανάπτυξης και όμως δεν ξεκίνησε. Άρα έχουμε έξαρση της ανεργίας, συνεχή ελλείμματα κ.λπ.. Γι’ αυτό και το πρωτογενές πλεόνασμα δεν μπορεί να είναι βιώσιμο, αν δεν μπει η χώρα σε μία σταθερή τροχιά ανάπτυξης. Αυτό σημαίνει βασική αλλαγή όλου του προγράμματος δημοσιονομικής προσαρμογής.<br />Από εκεί και πέρα, λύσαμε το πρόβλημα του χρέους; Λύσαμε το πρόβλημα του χρηματοδοτικού κενού και του χρέους; Τα λύσαμε μέχρι τώρα; Γιατί δεν μας απασχολούν αυτά στη συζήτηση; Πού βρισκόμαστε σήμερα; Έκανα αυτά τα ερωτήματα και κατά την τοποθέτησή μου στην αρχική μου ομιλία. Οι αδυναμίες και τα αδιέξοδα του παρελθόντος δεν συνδέονται τώρα πολλαπλασιαστικά με τις πρωτοφανείς επιπτώσεις της οικονομικής και κοινωνικής κρίσης; Δεν έχει αποτραπεί. Έχουν σταθεροποιηθεί, βέβαια, τα δημόσια οικονομικά –και συμβάλαμε και εμείς με τη συμμετοχή μας στην τρικομματική Κυβέρνηση- αλλά από εκεί και πέρα, αυτό έγινε με μεγάλη επιβάρυνση στα κοινωνικά στρώματα και, βέβαια, με την ανεργία στα ύψη και με διάχυτες τις αμφιβολίες για τις προοπτικές ανάπτυξης της χώρας.<br />Από την άλλη πλευρά, η συζήτηση αυτή τι ανέδειξε; Ότι δεν μπορούμε όλα τα κόμματα και η Δημοκρατική Αριστερά να βάλουμε τον δάκτυλο επί τον τύπον των ήλων. Δηλαδή, αυτή τη στιγμή δεν βρισκόμαστε σε πολύ κρίσιμο σταυροδρόμι; Δεν πρέπει, δηλαδή, να δούμε τι θα κάνουμε; Καλά τα κάναμε η μία πλευρά; Στην αρχή η Νέα Δημοκρατία τα κατήγγειλε, αλλά μετά καλά τα ξεκίνησε και αισιοδοξεί μάλλον υπέρμετρα για τη λύση του προβλήματος; <br />Έχουμε προβλήματα μπροστά μας και τα προβλήματα αυτά είναι πάρα πολύ σοβαρά, γιατί εντείνουν την πολιτική πόλωσης, που θα ενταθεί πολύ περισσότερο λόγω των εκλογών και εξασθενούν την κοινωνική συνοχή. Και, βέβαια, το γεγονός ότι δεν απαντάμε σε αυτά τα πράγματα και ότι ο καθένας κοιτά μόνο το στενό του κομματικό περιβάλλον σχετίζεται με την πολιτική σταθερότητα.<br />Διότι, τι αναζητάμε αυτήν τη στιγμή; Αναζητάμε πολιτική σταθερότητα και προοπτικές να μπει η χώρα σε μια τροχιά ανάκαμψης. Διότι, η οικονομική κρίση συνδέεται με την πολιτική σταθερότητα και η βαθιά ύφεση φέρνει μεγάλη κοινωνική αναταραχή και ασκεί πιέσεις στην πολιτική μέσα από πολλούς διαύλους. <br />Είναι, λοιπόν, γεγονός ότι πρέπει να σταθούμε πράγματι με νηφαλιότητα και να δούμε ότι η χώρα μας βρίσκεται σε ιδιαίτερα κρίσιμο σταυροδρόμι. Μπορεί να σταθεροποιήθηκε η κατάσταση, αλλά έχει πλέον μπροστά της ένα τεράστιο, μα τεράστιο βουνό για να μπορέσει να ξεκινήσει την ανάκαμψη. Αυτό είναι το δημόσιο χρέος.<br />Το χρέος διογκώθηκε. Μπορεί το 2012 να έγινε μία απομείωση. Η ανακεφαλαιοποίηση των τραπεζών δεν απέδωσε. Συνεχώς, δηλαδή, θα λέμε πότε οι τράπεζες θα καλύψουν τις κεφαλαιακές τους ανάγκες, πότε θα έχουν τις καταθέσεις για να μπορέσουν να μπουν στη ρευστότητα της οικονομίας; Δηλαδή, εδώ δεν ισχύει το δίδυμο και καταθέσεις και υποχρέωση συμμετοχής των τραπεζών στον κοινωνικό τους και αναπτυξιακό τους ρόλο; <br />Αυτό τι σημαίνει; Δεν σημαίνει δανειοδότηση;</speech><speech by="#s75"><from>Δριβελέγκας Ιωάννης</from> Ολοκληρώστε, κυρία συνάδελφε.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Γιατί, δηλαδή, μόνο το ένα ισχύει για τις τράπεζες και η ανακεφαλαιοποίηση και το κόστος είναι μόνο για τους πολίτες;<br />Βεβαίως, απέτυχε η ανακεφαλαιοποίηση. Και θα το δούμε τώρα και θα το συζητήσουμε με το πολυνομοσχέδιο. Και θα δούμε τι πρέπει να κάνουμε σε αυτό το θέμα. Δεν πρέπει να το δούμε με όλα τα θέματα ανοιχτά; Δεν πρέπει να το δούμε με κάποιες προτάσεις; Δεν μπορούμε να το δούμε ούτε με όρους του παρελθόντος ούτε με κομματικούς όρους.</speech><speech by="#s75"><from>Δριβελέγκας Ιωάννης</from> Παρακαλώ, ολοκληρώστε, κυρία Ξηροτύρη!<br />ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Θέλω να πω, λοιπόν, ότι αυτή τη στιγμή υπάρχει ένα κοινωνικό και οικονομικό υπόβαθρο πολιτικής πόλωσης και πρέπει όλα τα κόμματα εδώ να αναδείξουμε τις προτάσεις μας, τα προγράμματα, ούτως ώστε να αναζητηθούν λύσεις.<br />Το παρελθόν, κύριοι συνάδελφοι του ΠΑΣΟΚ και της Νέας Δημοκρατίας, δεν σας βοηθάει σε αυτό. Η προσαρμογή, έτσι όπως έγινε, δεν σας βοηθάει. Πρέπει, λοιπόν, να αναζητήσουμε λύσεις για να μπορέσει η χώρα να βγει από το αδιέξοδο.</speech><speech by="#s75"><from>Δριβελέγκας Ιωάννης</from> Ευχαριστούμε.<br />Τον λόγο έχει ο Αναπληρωτής Υπουργός Οικονομικών κ. Χρήστος Σταϊκούρας για πέντε λεπτά.<br />ΕΠΑΜΕΙΝΩΝΔΑΣ  ΜΑΡΙΑΣ: Εμείς δευτερολογία θα κάνουμε;</speech><speech by="#s75"><from>Δριβελέγκας Ιωάννης</from> Όχι, κύριε Μαριά. Ξέρετε τον Κανονισμό. Ξέρετε τη διαδικασία. Δικαίωμα δευτερολογίας -δεν ήσασταν εδώ, το είπα- έχουν μόνο οι εισηγητές και οι αγορητές.<br />ΕΠΑΜΕΙΝΩΝΔΑΣ  ΜΑΡΙΑΣ: Επειδή δεν έκανε η δική μας εισηγήτρια, να κάνω εγώ;</speech><speech by="#s75"><from>Δριβελέγκας Ιωάννης</from> Ας ήταν εδώ, να έκανε. Απλά πράγματα.<br />Ορίστε, κύριε Υπουργέ, έχετε τον λόγο.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Ευχαριστώ πολύ, κύριε Πρόεδρε. <br />Θα αποφύγω να μιλήσω για το παρελθόν. Τοποθετήθηκα ούτως ή άλλως στην πρωτολογία μου. Θα προσπαθήσω να δώσω τρεις, τέσσερις συγκεκριμένες απαντήσεις σε συγκεκριμένα ερωτήματα τα οποία ετέθησαν. <br />Ο Κοινοβουλευτικός Εκπρόσωπος των Ανεξάρτητων Ελλήνων είπε ότι η διανομή του πρωτογενούς πλεονάσματος ανέρχεται στο 30% της υπέρβασής του. Άρα η Κυβέρνηση δεν είναι συνεπής προς τις δεσμεύσεις της. Λάθος!<br />Εάν είχατε προσθέσει τη διανομή του πρωτογενούς πλεονάσματος σε πολίτες που έχουν ανάγκη με βάση εισοδηματικά και περιουσιακά κριτήρια, τη μείωση των ασφαλιστικών εισφορών και την επιπλέον επιστροφή παλαιών…<br />ΕΠΑΜΕΙΝΩΝΔΑΣ  ΜΑΡΙΑΣ: Δεν πάει έτσι.</speech><speech by="#s75"><from>Δριβελέγκας Ιωάννης</from> Μη διακόπτετε, κύριε Μαριά!<br />ΕΠΑΜΕΙΝΩΝΔΑΣ  ΜΑΡΙΑΣ: Άλλα είχατε πει.</speech><speech by="#s75"><from>Δριβελέγκας Ιωάννης</from> Κύριε Μαριά, δεν καταγράφεστε. Δεν καταγράφονται οι διακοπές.<br />ΕΠΑΜΕΙΝΩΝΔΑΣ  ΜΑΡΙΑΣ: …</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Στους πολίτες πάει. Αύξηση μισθών είναι.<br />Εάν είχατε, λοιπόν, προσθέσει τη διανομή του πρωτογενούς πλεονάσματος σε πολίτες που έχουν ανάγκη με βάση εισοδηματικά και περιουσιακά κριτήρια τη μείωση των ασφαλιστικών εισφορών και την επιπλέον επιστροφή παλαιών ληξιπρόθεσμων οφειλών του δημοσίου προς τους ιδιώτες, θα είχατε οδηγηθεί σε ορθά αποτελέσματα. Δεν το πράξατε, διαστρεβλώνοντας την αλήθεια.<br />ΕΠΑΜΕΙΝΩΝΔΑΣ  ΜΑΡΙΑΣ: …</speech><speech by="#s75"><from>Δριβελέγκας Ιωάννης</from> Να μη γράφονται οι διακοπές στα Πρακτικά. <br />Κύριε Μαριά, τι είναι αυτό που κάνετε; Εκτός εάν θέλετε να γίνεται κουβέντα με τον θόρυβο και με τις διακοπές. Αυτό επιζητείτε. Τα ξέρετε.<br />ΕΠΑΜΕΙΝΩΝΔΑΣ  ΜΑΡΙΑΣ: …</speech><speech by="#s75"><from>Δριβελέγκας Ιωάννης</from> Καλά, εντάξει! Αυτό ακριβώς.<br />Με συγχωρείτε, κύριε Υπουργέ. Συνεχίστε.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Χαίρομαι, άλλωστε, γιατί πλέον η σύγκρουση με την Αντιπολίτευση είναι για τη διανομή του πλεονάσματος και όχι για την ύπαρξη. Συμφωνήσαμε σε αυτό.<br />Περί αξιοπιστίας ο λόγος, κύριε Λαφαζάνη. Με όλο τον σεβασμό και την εκτίμηση που σας έχω, θα μου επιτρέψετε να κάνω τρεις, τέσσερις συγκεκριμένες αναφορές γιατί κάνατε και σε εμένα. <br />Είπατε: «Πέφτετε έξω στους στόχους σας, άρα είστε αναξιόπιστοι.» Επαναλαμβάνω: Τα δύο τελευταία χρόνια οι δημοσιονομικοί στόχοι που ετέθησαν ήταν ρεαλιστικοί. Επετεύχθησαν το 2012, υπερκαλύφθηκαν το 2013 και αναγνωρίζονται σήμερα -ο ρεαλισμός και η δυνατότητα επίτευξής τους- και με τη διανομή και από την τρόικα και για το 2014.<br />Επιδιώκουμε οι εκτιμήσεις μας να είναι προϊόν ρεαλιστικής ανάλυσης των δεδομένων της πραγματικότητας και μέχρι τώρα δεν έχουμε διαψευστεί.<br />Δεύτερον, είπατε: «Έχετε πρωτογενές πλεόνασμα διότι έχουν διογκωθεί οι ληξιπρόθεσμες οφειλές, τις οποίες και δεν γνωρίζουμε πόσες είναι». Απορώ πώς το λέτε αυτό.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> «Να μας πείτε», είπα.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Κάθε μήνα εδώ και δύο χρόνια δημοσιεύονται τα στοιχεία της γενικής κυβέρνησης. Στο μηνιαίο δελτίο υπάρχει ένας συγκεκριμένος πίνακας, ο πίνακας 4, που λέει τις ληξιπρόθεσμες οφειλές του κράτους και της γενικής κυβέρνησης μήνα-μήνα, ανά Υπουργείο, ανά φορέα. Επειδή, απ’ ό,τι κατάλαβα, δεν τον έχετε διαβάσει τα δύο τελευταία χρόνια, ρωτήσατε τα ποσά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> «Οφειλές» σας είπα, όχι «ληξιπρόθεσμες».</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> «Ληξιπρόθεσμες υποχρεώσεις» είπατε και ότι αυτές ουσιαστικά αλλάζουν το πρωτογενές πλεόνασμα. <br />Ήταν οκτώ χιλιάδες επτακόσιες το Δεκέμβριο του 2012 σε ό,τι αφορά τις δαπάνες της γενικής κυβέρνησης και επτακόσιες είκοσι τέσσερις οι εκκρεμείς επιστροφές φόρων. Αυτό ρωτήσατε. Τον Ιανουάριο του 2014 οι ληξιπρόθεσμες οφειλές στις δαπάνες ήταν τέσσερις χιλιάδες τριακόσιες πενήντα εννέα, δηλαδή μειώθηκαν περίπου 50% σε ένα χρόνο και οι επιστροφές φόρου ήταν τετρακόσιες πενήντα τρεις. <br />Συνεπώς, συμπέρασμα πρώτο ότι δημοσιεύονται κάθε μήνα και δεν είναι εκ κρυπτώ, όπως νομίζατε. Συμπέρασμα δεύτερο ότι μειώθηκαν 50% σε έναν χρόνο. Τρίτο συμπέρασμα ότι φέτος υπάρχουν 2,8 δισεκατομμύρια επιπλέον πόροι, πέρα από τους προϋπολογισμούς των φορέων. Από τις δόσεις του δανείου θα πάρουμε 1,8 δισεκατομμύρια συν 1 δισεκατομμύριο από την υπεραπόδοση των στόχων του 2013 προκειμένου να αποπληρωθεί ένα σημαντικό κομμάτι αυτών των ληξιπρόθεσμων οφειλών ενισχύοντας τη ρευστότητα στην οικονομία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τις συνολικές οφειλές δεν μας είπατε. Δεν μας είπατε συνολικά.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Σας είπα άθροισμα. Αυτές είναι οι υποχρεώσεις που μιλήσατε για το πρωτογενές πλεόνασμα.<br />Θα επαναλάβω για πολλοστή φορά -επιβεβαιώνεται κάθε μήνα, εξακολουθούν κάποιοι συνάδελφοι να το λένε εδώ από την Αξιωματική Αντιπολίτευση- ότι οι ληξιπρόθεσμες οφειλές είναι δημοσιονομικά ουδέτερες. Έχω μιλήσει τεχνικά στη συγκεκριμένη επιτροπή, δεν χρειάζεται να το επαναλάβω εδώ.<br />Τρίτη παρατήρηση. Είπατε: «Μπορεί να έχουμε πρωτογενές πλεόνασμα» -είδα ότι μάλλον αρχίζετε να το αποδέχεστε- «αλλά το ζήτημα είναι πώς αυτό δημιουργείται». Χαίρομαι που το αποδέχεστε, διότι στις 6 Δεκεμβρίου σε αυτό το Βήμα λέγατε «Πλεόνασμα δεν υπάρχει στον προϋπολογισμό σας. Είναι πλάσμα της φαντασίας σας, είναι επινόησή σας, είναι κυβερνητική προπαγάνδα. Το πρωτογενές πλεόνασμα των 812 εκατομμυρίων ευρώ είναι ανύπαρκτο». Σας έχουμε καλέσει δε στο Γενικό Λογιστήριο του Κράτους, ώστε να δώσουμε ό,τι στοιχεία θέλετε. Κάποιοι συνάδελφοί σας, της Αξιωματικής Αντιπολίτευσης, έχουν έλθει και έχουν αξιοποιήσει αυτήν τη δυνατότητα, γι’ αυτό και αυτοί δεν αμφισβητούν τα στοιχεία. Εσείς, όμως, το κάνετε.<br />Κυρίες και κύριοι συνάδελφοι, αναμφισβήτητα, για να κάνω και μια πολιτική τοποθέτηση επί της συζήτησης που έγινε μετά την πρωτολογία μου, η ελληνική οικονομία την τελευταία τετραετία έχει βρεθεί σε μια επώδυνη δοκιμασία βαθιάς και παρατεταμένης ύφεσης και πρωτοφανούς ανεργίας. Σήμερα, όμως, υπάρχει η δυνατότητα να ανακοπεί αυτή η πτωτική πορεία καθώς, παρά τις καθυστερήσεις και τις αστοχίες, έχουν πραγματοποιηθεί σημαντικές αλλαγές. Έχουν αντικειμενικά υπάρξει τα πρώτα θετικά αποτελέσματα με πιο ουσιώδη την εξάλειψη των υψηλών δίδυμων ελλειμμάτων της χώρας. Είναι όμως εθνική ανάγκη να διαφυλαχθούν όλα όσα έχουν επιτευχθεί με τόσο μεγάλο κόστος. Σήμερα δεν ωφελεί να φλερτάρουμε με πισωγυρίσματα, να κάνουμε βουτιά στο παρελθόν για κομματικούς ή εσωκομματικούς λόγους. Δεν ωφελεί να ρισκάρουμε με δοκιμές, δεν ωφελεί να επιδοθούμε σε ανώριμες, σε θορυβώδεις τακτικές. Οφείλουμε να κλείσουμε τα αυτιά μας στις σειρήνες του λαϊκισμού, οφείλουμε να διαφυλάξουμε την πατρίδα μας από τις ακρότητες και τη μισαλλοδοξία.<br />Πιστεύω ότι η ορθή εθνική επιλογή είναι να προχωρήσουμε αταλάντευτα μπροστά, ώστε να βγούμε μια ώρα αρχύτερα από την κρίση. Να δημιουργήσουμε την Ελλάδα της ανάκαμψης το 2014 και της βιώσιμης ανάπτυξης από το 2014 στους άξονες που σας ανέφερα στην ομιλία μου, με ένα ολοκληρωμένο, με ένα ρεαλιστικό αφήγημα που απουσιάζει απ’ όλη την Αντιπολίτευση. Με πίστη και αποφασιστικότητα πρέπει και μπορεί, όπως έχει αποδεχθεί, να πετυχαίνουμε τους στόχους και ταυτόχρονα να διεκδικούμε καλύτερους όρους συνεργασίας με τους εταίρους και δανειστές μας. Σε αυτήν την προσπάθεια θεωρώ ότι πρέπει όλοι να συμμετέχουμε. <br />Σας ευχαριστώ πολύ.<br /></speech><speech by="#s75"><from>Δριβελέγκας Ιωάννης</from> Ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εξωτερικών: <br />1. «Κύρωση της Συμφωνίας για την Τροποποίηση για δεύτερη φορά της Συμφωνίας Εταιρικής Σχέσης μεταξύ των μελών της Ομάδας Κρατών της Αφρικής, της Καραϊβικής και του Ειρηνικού, αφενός, και της Ευρωπαϊκής Κοινότητας και των μελών της, αφετέρου, η οποία υπεγράφη στο Κοτονού στις 23 Ιουνίου 2000, όπως τροποποιήθηκε για πρώτη φορά στο Λουξεμβούργο στις 25 Ιουνίου 2005, με τη συνημμένη σ’ αυτή Τελική Πράξη». <br />2. «Κύρωση της Συμφωνίας Ελευθέρων Συναλλαγών μεταξύ της Ευρωπαϊκής Ένωσης και των κρατών μελών της, αφενός, και της Δημοκρατίας της Κορέας, αφετέρου, μετά των Παραρτημάτων, Πρωτοκόλλων, Δηλώσεων και Μνημονίων Συμφωνίας».<br />Επίσης, ο Υπουργός Υποδομών, Μεταφορών και Δικτύων και ο Αντιπρόεδρος της Κυβέρνησης και Υπουργός Εξωτερικών κατέθεσαν σχέδιο νόμου: Α «Κύρωση των τροποποιήσεων: αα Της Σύμβασης για την Οδική Κυκλοφορία και της Ευρωπαϊκής Συμφωνίας που συμπληρώνει τη Σύμβαση, αβ Της Σύμβασης για την Οδική Σήμανση και Σηματοδότηση, της Ευρωπαϊκής Συμφωνίας που συμπληρώνει τη Σύμβαση και το Πρωτόκολλο για τις Διαγραμμίσεις της οδού που συμπληρώνει την Ευρωπαϊκή Συμφωνία» και Β Κωδικοποίηση των διατάξεων των ως άνω Συμβάσεων σε ενιαίο κείμενο.<br />Παραπέμπεται στην αρμόδια Διαρκή Επιτροπή. <br />Επίσης, ο Βουλευτής κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech><from>ΟΛΟΙ OI ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>Δριβελέγκας Ιωάννης</from> Συνεπώς η Βουλή ενέκρινε τη ζητηθείσα άδεια.<br />Κυρίες και κύριοι συνάδελφοι, κηρύσσεται περαιωμένη η συζήτηση επί των σχεδίων νόμων του Υπουργείου Οικονομικών: α «Κύρωση του Απολογισμού του Κράτους οικονομικού έτους 2012» και β «Κύρωση του Ισολογισμού του Κράτους οικονομικού έτους 2012». <br />Ερωτάται το Σώμα: Γίνεται δεκτό το σχέδιο νόμου του Υπουργείου Οικονομικών: «Κύρωση του Απολογισμού του Κράτους οικονομικού έτους 2012»;<br />Οι αποδεχόμενοι το σχέδιο νόμου παρακαλώ να εγερθούν. <br /><br />Προφανώς ηγέρθησαν οι περισσότεροι.<br />Συνεπώς το νομοσχέδιο του Υπουργείου Οικονομικών: «Κύρωση του Απολογισμού του Κράτους οικονομικού έτους 2012» έγινε δεκτό κατά πλειοψηφία, σε  μόνη συζήτηση, και έχει ως εξής: <br /></speech><speech by="#s75"><from>Δριβελέγκας Ιωάννης</from> Ερωτάται το Σώμα: Γίνεται δεκτό το σχέδιο νόμου του Υπουργείου Οικονομικών: «Κύρωση του Ισολογισμού του Κράτους οικονομικού έτους 2012»;<br />Οι αποδεχόμενοι το σχέδιο νόμου παρακαλώ να εγερθούν. <br /><br />Προφανώς ηγέρθησαν οι περισσότεροι.<br />Συνεπώς το νομοσχέδιο του Υπουργείου Οικονομικών: «Κύρωση του Ισολογισμού του Κράτους οικονομικού έτους 2012» έγινε δεκτό κατά πλειοψηφία, σε μόνη συζήτηση, και έχει ως εξής: <br /></speech><speech by="#s75"><from>Δριβελέγκας Ιωάννης</from> Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της συνεδρίασης της Τετάρτης 26 Μαρτίου 2014 στην οποία περιλαμβάνεται η συζήτηση και η ψήφιση του Απολογισμού και του Ισολογισμού του Κράτους οικονομικού έτους 2012.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>Δριβελέγκας Ιωάννης</from>  Το Σώμα παρέσχε τη ζητηθείσα εξουσιοδότηση.<br />Έχουν διανεμηθεί τα Πρακτικά της Πέμπτης 20 Φεβρουαρίου 2014, της Παρασκευής 21 Φεβρουαρίου 2014, της Δευτέρας 24 Φεβρουαρίου 2014 και της Τρίτης 25 Φεβρουαρίου του 2014 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>Δριβελέγκας Ιωάννης</from> Συνεπώς τα Πρακτικά της Πέμπτης 20 Φεβρουαρίου 2014, της Παρασκευής 21 Φεβρουαρίου 2014, της Δευτέρας 24 Φεβρουαρίου 2014 και της Τρίτης 25 Φεβρουαρίου του 2014 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 14.54΄ λύεται η συνεδρίαση για αύριο ημέρα Πέμπτη 27 Μαρτίου 2014 και ώρα 9.30΄ με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων.<br /> Ο</speech></debateBody><br />  </debate><br /></akomaNtoso>
