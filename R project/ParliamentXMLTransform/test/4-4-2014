"","Misc","SpeechBody","SpeechID","ParliamentaryRole","Speaker","SpeakerID","Date","id"
"31441","ΣΥΝΕΔΡΙΑΣΗ "," Κυρίες και κύριοι συνάδελφοι, αρχίζει η συνεδρίαση.
(",75304,"Chairman","ΠΡΟΕΔΡΕΥΟΥΣΑ",125,"4-4-2014",125
"31442","	ΣΕΛ. 140
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΚΑ΄
Παρασκευή  4 Απριλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 3ο Γυμνάσιο Χανίων Κρήτης, το Λύκειο Καπανδριτίου Αττικής, το Γυμνάσιο Παξών και το Μειονοτικό Λύκειο Κομοτηνής, σελ. 
3. Ανακοινώνεται επιστολή του Πρωθυπουργού με την οποία ενημερώνει ότι με το 45/31-3-2014 Προεδρικό Διάταγμα, που δημοσιεύτηκε στο ΦΕΚ 79/31-3-2014, έγιναν αποδεκτές οι παραιτήσεις που υπέβαλαν οι κύριοι Μάξιμος Χαρακόπουλος του Παντελή από τη θέση του Αναπληρωτή Υπουργού Αγροτικής Ανάπτυξης και Τροφίμων και Σταύρος Καλαφάτης του Αθανασίου από τη θέση του Αναπληρωτή Υπουργού Περιβάλλοντος, Ενέργειας και Κλιματικής Αλλαγής και απαλλάχθηκαν από τα καθήκοντά τους, σελ. 
4. Ανακοινώνεται ότι με το 46/31-3-2014 Προεδρικό Διάταγμα, που δημοσιεύθηκε στο ΦΕΚ 79/31-3-2014, διορίστηκαν οι κύριοι Θεόφιλος Λεονταρίδης του Χρήστου  στη θέση του Αναπληρωτή Υπουργού Αγροτικής Ανάπτυξης και Τροφίμων και Νικόλαος Ταγαράς του Χρήστου στη θέση του Αναπληρωτή Υπουργού Περιβάλλοντος, Ενέργειας και Κλιματικής Αλλαγής, σελ. 
5. Ανακοινώνεται επιστολή του Προέδρου της Κοινοβουλευτικής Ομάδας των Ανεξάρτητων Δημοκρατικών Βουλευτικών κ. Νικολάου Σταυρογιάννη με την οποία ενημερώνει ότι γίνεται αποδεκτή η αίτηση της Βουλευτού Πέλλας κ. Θεοδώρας Τζάκρη να ενταχθεί στην Κοινοβουλευτική Ομάδα των Ανεξάρτητων Δημοκρατικών Βουλευτών, σελ. 
6. Επί διαδικαστικού θέματος, σελ. 
7. Επί προσωπικού θέματος, σελ. 
8. Αναφορά στην αποκάλυψη διαλόγου μεταξύ του Γενικού Γραμματέα της Κυβέρνησης κ. Παναγιώτη Μπαλτάκου και του Βουλευτή της Χρυσής Αυγής κ. Ηλία Κασιδιάρη, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 7 Απριλίου 2014, σελ. 
4. Συζήτηση επικαίρων ερωτήσεων:
    α) Προς τον Υπουργό Εξωτερικών, σχετικά με τη Μόνιμη Ελληνική  Έκθεση στο Μουσείο  Άουσβιτς στην Πολωνία, σελ. 
    β) Προς τον Υπουργό Παιδείας και Θρησκευμάτων, σχετικά με την κατάργηση της τράπεζας θεμάτων για την Α΄ Λυκείου, σελ. 
5. Συζήτηση επίκαιρης επερώτησης της Κοινοβουλευτικής Ομάδας του Συνασπισμού Ριζοσπαστικής Αριστεράς προς τον Υπουργό Εξωτερικών, σχετικά με τις Μη Κυβερνητικές Οργανώσεις, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση Εκθέσεως Διαρκούς Επιτροπής: Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών: «Εκλογή των μελών του Ευρωπαϊκού Κοινοβουλίου και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΘΑΝΑΣΙΟΥ Α. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΕΡΟΝΤΟΠΟΥΛΟΣ Κ. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΔΡΑΓΑΣΑΚΗΣ Ι. , σελ.
ΔΡΙΤΣΑΣ Θ. , σελ.
ΚΑΣΙΔΙΑΡΗΣ Η. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.

Β. Επί προσωπικού θέματος:
ΔΡΑΓΑΣΑΚΗΣ Ι. , σελ.
ΜΕΪΜΑΡΑΚΗΣ Ε. , σελ.
ΠΑΠΑΔΗΜΟΥΛΗΣ Δ. , σελ.

Γ. Επί της αναφοράς στην αποκάλυψη διαλόγου μεταξύ του Γενικού Γραμματέα της Κυβέρνησης κ. Παναγιώτη Μπαλτάκου και του Βουλευτή της Χρυσής Αυγής κ. Ηλία Κασιδιάρη:
ΑΘΑΝΑΣΙΟΥ Α. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΕΡΟΝΤΟΠΟΥΛΟΣ Κ. , σελ.
ΓΙΑΝΝΑΚΑΚΗ Μ. , σελ.
ΔΡΙΤΣΑΣ Θ. , σελ.
ΚΑΣΙΔΙΑΡΗΣ Η. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΜΕΪΜΑΡΑΚΗΣ Ε. , σελ.
ΜΗΤΡΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΧΑΛΒΑΤΖΗΣ Σ. , σελ.

Δ. Επί των επικαίρων ερωτήσεων:
ΓΕΡΟΝΤΟΠΟΥΛΟΣ Κ. , σελ.
ΓΚΙΟΚΑΣ Ι. , σελ.
ΚΕΔΙΚΟΓΛΟΥ Σ. (ΠΑΣΟΚ), σελ.
ΜΑΡΙΑΣ Ε. , σελ.

Ε. Επί της επίκαιρης επερώτησης:
ΑΘΑΝΑΣΙΟΥ Α. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΕΡΟΝΤΟΠΟΥΛΟΣ Κ. , σελ.
ΓΙΑΝΝΑΚΑΚΗ Μ. , σελ.
ΔΡΙΤΣΑΣ Θ. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΠΑΠΑΔΗΜΟΥΛΗΣ Δ. , σελ.
ΧΑΛΒΑΤΖΗΣ Σ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΚΑ΄
Παρασκευή 4 Απριλίου 2014
Αθήνα, σήμερα στις 4 Απριλίου 2014, ημέρα Παρασκευή και ώρα 10.08΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
"," Σύμφωνα με την από 3-4-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά των συνεδριάσεων της Τετάρτης 5 Μαρτίου 2014, της Πέμπτης 6 Μαρτίου 2014, της Παρασκευής 7 Μαρτίου 2014 και της Δευτέρας 10 Μαρτίου 2014)
Θα ήθελα να κάνω δύο ανακοινώσεις προς το Σώμα.
Υπάρχει από το Γραφείο του Πρωθυπουργού μία ανακοίνωση για κυβερνητική μεταβολή. Με επιστολή του μας ενημερώνει ότι με το 45/31-3-2014 προεδρικό διάταγμα, που δημοσιεύτηκε στο ΦΕΚ 79/31-3-2014 (τ.Α΄), έγιναν αποδεκτές οι παραιτήσεις που υπέβαλαν οι κύριοι Μάξιμος Χαρακόπουλος του Παντελή από τη θέση του Αναπληρωτή Υπουργού Αγροτικής Ανάπτυξης και Τροφίμων και Σταύρος Καλαφάτης του Αθανασίου από τη θέση του Αναπληρωτή Υπουργού Περιβάλλοντος, Ενέργειας και Κλιματικής Αλλαγής και απαλλάχθηκαν από τα καθήκοντά τους.
Επίσης, με το 46/31-3-2014 προεδρικό διάταγμα, που δημοσιεύθηκε στο ΦΕΚ 79/31-3-2014 (τ.Α΄), διορίστηκαν οι κύριοι Θεόφιλος Λεονταρίδης του Χρήστου στη θέση του Αναπληρωτή Υπουργού Αγροτικής Ανάπτυξης και Τροφίμων και Νικόλαος Ταγαράς του Χρήστου στη θέση του Αναπληρωτή Υπουργού Περιβάλλοντος, Ενέργειας και Κλιματικής Αλλαγής.
Η επιστολή καταχωρίζεται στα Πρακτικά.
(Η προαναφερθείσα επιστολή έχει ως εξής:
(Να μπει η σελ. 3)",75305,"","ΕΠΙΚΥΡΩΣΗ ΠΡΑΚΤΙΚΩΝ",NA,"",NA
"31443","
"," Επίσης, έχω την τιμή να ανακοινώσω στο Σώμα ότι από τον Πρόεδρο της Κοινοβουλευτικής Ομάδας των Ανεξάρτητων Δημοκρατικών Βουλευτών λάβαμε επιστολή, με την οποία μας ενημερώνει ότι γίνεται αποδεκτή η αίτηση της Βουλευτού Πέλλης κ. Θεοδώρας Τζάκρη να ενταχθεί στη Κοινοβουλευτική Ομάδα των Ανεξάρτητων Δημοκρατικών Βουλευτών.
Η επιστολή καταχωρίζεται στα Πρακτικά.
(Η προαναφερθείσα επιστολή έχει ως εξής:
(Να μπει η σελ. 5)",75306,"Chairman","ΠΡΟΕΔΡΕΥΟΥΣΑ",125,"",125
"31444","
"," Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Νικόλαο Βούτση, Βουλευτή Α΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Εργασίας, Κοινωνικής Ασφάλισης και Πρόνοιας
3326) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Πρόεδρος της Ένωσης Καπνοπωλών, Ψιλικών και Περιπτέρων Μακεδονίας αιτείται για τους ασφαλισμένους του ταμείου την μείωση των ασφαλιστικών εισφορών στον ΟΑΕΕ, τη ρύθμιση των οφειλών τους και την παροχή πλήρους ιατροφαρμακευτικής κάλυψης.
Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης
3327) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η Πανελλήνια Ομοσπονδία Πενταετούς Υποχρέωσης Συμβασιούχων Πυροσβεστών επισημαίνει τα προβλήματα του κλάδου από τις μειώσεις των αποδοχών τους και αντιδρά στο σχεδιασμό του Αρχηγείου του σώματος για μείωση των προσλήψεων των συμβασιούχων πυροσβεστών.
Εργασίας, Κοινωνικής Ασφάλισης και Πρόνοιας, Οικονομικών 
3328) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η Ομοσπονδία Ενοικιαζόμενων Δωματίων-Διαμερισμάτων Νομού Χανίων «Άπτερα» αιτείται την απαλλαγή από την υποχρεωτική ασφάλιση των επιχειρηματιών τουριστικών καταλυμάτων μέχρι δέκα δωματίων, από τον ΟΑΕΕ.
Εργασίας, Κοινωνικής Ασφάλισης και Πρόνοιας
3329) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία η Ομοσπονδία Ενοικιαζόμενων Δωματίων-Διαμερισμάτων Νομού Χανίων «Άπτερα» αιτείται την απαλλαγή από την υποχρεωτική ασφάλιση των επιχειρηματιών τουριστικών καταλυμάτων μέχρι δέκα δωματίων, από τον ΟΑΕΕ.
Αγροτικής Ανάπτυξης και Τροφίμων
3330) Η Βουλευτής Πιερίας κ. ΑΝΝΑ ΜΑΝΗ-ΠΑΠΑΔΗΜΗΤΡΙΟΥ κατέθεσε αναφορά με την οποία ο Αγροτικός Σύλλογος Τοπικής Κοινότητας Κούκου Δήμου Κατερίνης αιτείται τη διευθέτηση του προβλήματος που αντιμετωπίζουν οι καλλιεργητές σκληρών σιτηρών, οι οποίοι αδυνατούν να λάβουν την προβλεπόμενη γι’ αυτούς επιδότηση, ώστε να ανταποκριθούν στις υποχρεώσεις τους.
Εργασίας, Κοινωνικής Ασφάλισης και Πρόνοιας
3331) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία η Συνομοσπονδία Επιχειρηματιών Ενοικιαζόμενων Δωματίων Διαμερισμάτων Ελλάδος αιτείται την απαλλαγή από την υποχρεωτική ασφάλιση των επιχειρηματιών τουριστικών καταλυμάτων μέχρι δέκα δωματίων, από τον ΟΑΕΕ.
Ανάπτυξης και Ανταγωνιστικότητας
3332) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία το Τμήμα Ανατολικής Μακεδονίας του Τεχνικού Επιμελητηρίου Ελλάδας εκφράζει τη διαμαρτυρία του για τις καθυστερήσεις των τελικών εκταμιεύσεων του προγράμματος «Εξοικονομώ κατ’ Οίκον» και αιτείται την απρόσκοπτη υλοποίηση του προγράμματος και την επιτάχυνση των πληρωμών. 
Παιδείας και Θρησκευμάτων, Εσωτερικών
3333) Ο Βουλευτής Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης «Αλέξανδρος Δελμούζος» επισημαίνει το καθεστώς μέσα στο οποίο εκτελούνται οι σχολικές μεταφορές σε αρκετά σχολεία, θέτοντας σε κίνδυνο τους μαθητές και εκθέτοντας τους διευθυντές των σχολείων.
Υποδομών, Μεταφορών και Δικτύων
3334) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία η Ένωση Καταναλωτών Βόλου και Θεσσαλίας αιτείται να εξετασθούν είκοσι ένα αναπάντητα ερωτήματα της Ένωσης Καταναλωτών Βόλου και Θεσσαλίας για τις αυξήσεις των διοδίων.
Δημόσιας Τάξης και Προστασίας του Πολίτη 
3335) Ο Βουλευτής Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσε αναφορά με την οποία ο Δήμαρχος Μεγαλόπολης Νομού Αρκαδίας εκφράζει την αντίθεσή του στην πιθανή μετεγκατάσταση της Πυροσβεστικής Υπηρεσίας σε απομακρυσμένη χιλιομετρικά περιοχή από το Δήμο και από το Ενεργειακό Κέντρο της ΔΕΗ Μεγαλόπολης.
Υποδομών, Μεταφορών και Δικτύων
3336) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία οι Κάτοικοι Κηπακίου Νομού Τρικάλων εκφράζουν τη διαμαρτυρία τους για το έργο «Κατασκευή Αυτόματου Συστήματος Ισόπεδης Διάβασης στη Χιλιομετρική Θέση 61 και 250 της σιδηροδρομικής γραμμής Παλαιοφαρσάλου-Καλαμπάκας και πρόσθετες εργασίες» και για την κατάργηση της υφιστάμενης διάβασης. 
Παιδείας και Θρησκευμάτων
3337) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Δήμος Σκοπέλου Νομού Μαγνησίας επισημαίνει την ανάγκη αύξησης της χρηματοδότησης του Δήμου για της μεγάλης κλίμακας επισκευές των σχολικών κτηριακών εγκαταστάσεων πρωτοβάθμιας και δευτεροβάθμιας εκπαίδευσης.
Πολιτισμού και Αθλητισμού
3338) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Δήμος Έδεσσας Νομού Πέλλας αιτείται τη χρηματοδότηση του Δήμου Έδεσσας, προκειμένου να πραγματοποιηθεί η απαραίτητη συντήρηση του δημοτικού σταδίου της πόλης.
Πολιτισμού και Αθλητισμού
3339) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Δήμος Έδεσσας του Νομού Πέλλας αιτείται τη χρηματοδότηση του Δήμου Έδεσσας, προκειμένου να πραγματοποιηθεί η απαραίτητη συντήρηση του δημοτικού σταδίου της πόλης.
Εργασίας, Κοινωνικής Ασφάλισης και Πρόνοιας
3340) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία η Ομοσπονδία Ενοικιαζόμενων Δωματίων & Διαμερισμάτων των Νομών Πιερίας, Ημαθίας και Πέλλας αιτείται την επαναφορά με νομοθετική παρέμβαση της απαλλαγής των επιχειρηματιών τουριστικών καταλυμάτων, μέχρι δέκα δωματίων, από την υποχρεωτική ασφάλιση στον ΟΑΕΕ, όπως ίσχυε με το ν.3846/2010 άρθρο 25 παρ.5.
Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη 
3341) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία ο κ. Σιταράς Αθανάσιος αναφέρεται στις αντίξοες συνθήκες κράτησης των κρατουμένων στα σωφρονιστικά καταστήματα.
Εξωτερικών, Δικαιοσύνης, Διαφάνειας και Ανθρωπίνων Δικαιωμάτων 
3342) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξάρτητων Δημοκρατικών Βουλευτών παραθέτει επιχειρήματα που επιβεβαιώνουν ότι οι ουκρανοί δεν είναι ούτε φασίστες ούτε ναζιστές, όπως παρουσιάζονται.
Εσωτερικών, Παιδείας και Θρησκευμάτων
3343) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Δήμος Σκοπέλου του Νομού Μαγνησίας αιτείται την άμεση χρηματοδότηση του δήμου και τη διενέργεια αντισεισμικών ελέγχων για την επισκευή και λειτουργία των σχολικών κτηριακών εγκαταστάσεων των σχολικών μονάδων πρωτοβάθμιας και δευτεροβάθμιας εκπαίδευσης του νησιού.
Περιβάλλοντος, Ενέργειας και Κλιματικής Αλλαγής 
3344) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Παραγωγών Ενέργειας με Φωτοβολταϊκά επισημαίνει τις ανακρίβειες και την έλλειψη εξειδικευμένης γνωμοδότησης κατά την διαδικασία της διαβούλευσης για το νομοσχέδιο του ΥΠΕΚΑ, παραθέτοντας τις προτάσεις του.
Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Δικαιοσύνης, Διαφάνειας και Ανθρωπίνων Δικαιωμάτων 
3345) Η Βουλευτής Β΄ Αθηνών κ. ΚΑΤΕΡΙΝΑ ΠΑΠΑΚΩΣΤΑ - ΣΙΔΗΡΟΠΟΥΛΟΥ κατέθεσε αναφορά με την οποία κ. Κωνσταντίνος Γκούμας αιτείται την άμεση θέσπιση ελάχιστων προτύπων σχετικά με τα δικαιώματα, την υποστήριξη και την προστασία θυμάτων εγκληματικών πράξεων.
Υποδομών, Μεταφορών και Δικτύων
3346) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επαγγελματική-Επιστημονική Ένωση Τεχνολογικής Εκπαίδευσης Μηχανικών επισημαίνει τις αρνητικές συνέπειες της διακοπής του προγράμματος αποκατάστασης των σεισμοπλήκτων στην δυτική Ελλάδα και αιτείται την παροχή των αναγκαίων πιστώσεων.
Περιβάλλοντος, Ενέργειας και Κλιματικής Αλλαγής 
3347) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Πανελλήνιος Σύλλογος Διπλωματούχων Μηχανολόγων-Ηλεκτρολόγων Κεντρικής και Δυτικής Θεσσαλίας εκφράζει τη διαμαρτυρία του για τις καθυστερήσεις στην εξόφληση των σχετικών δαπανών του προγράμματος «Εξοικονομώ κατ’ Οίκον» από τους χρηματοπιστωτικούς οργανισμούς με αποτέλεσμα, πλήθος εμπλεκομένων επιχειρήσεων να ασφυκτιούν οικονομικά.
Εσωτερικών, Δικαιοσύνης, Διαφάνειας και Ανθρωπίνων Δικαιωμάτων 
3348) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Κώστας Αποστολίδης διαμαρτύρεται για τις επείγουσες ρυθμίσεις του σχεδίου νόμου αρμοδιότητας του ΥΠΕΣ.
Πολιτισμού και Αθλητισμού
3349) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Πρόεδρος της Δημοτικής Κοινότητας Δονούσας Δήμου Νάξου του Νομού Κυκλάδων αντιδρά για την απόφαση που δημοσιεύτηκε στο ΦΕΚ 30/2004 τεύχος ΑΑΠ, με την οποία κηρύσσεται ολόκληρο το νησί της Δονούσας αρχαιολογικός χώρος και αιτείται την ανάκλησή της. 
Περιβάλλοντος, Ενέργειας και Κλιματικής Αλλαγής 
3350) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σπύρος Μπογδάνης επισημαίνει την υποβάθμιση του δημοσίου συμφέροντος έναντι του ιδιωτικού στον τομέα την ενέργειας και ειδικότερα στις ανανεώσιμες πηγές.
Πολιτισμού και Αθλητισμού
3351) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Πρόεδρος της Δημοτικής Κοινότητας Ηρακλειάς Δήμου Νάξου του Νομού Κυκλάδων αντιδρά για την απόφαση που δημοσιεύτηκε στο ΦΕΚ 30/2004 τεύχος ΑΑΠ, με την οποία κηρύσσεται ολόκληρο το νησί της Ηρακλειάς αρχαιολογικός χώρος και αιτείται την ανάκλησή της.
Εθνικής Άμυνας
3352) Ο Βουλευτής Α΄ Αθηνών κ. ΔΗΜΗΤΡΙΟΣ ΑΒΡΑΜΟΠΟΥΛΟΣ κατέθεσε αναφορά με την οποία αιτείται να του παρασχεθεί η σχετική πληροφόρηση για τις φημολογούμενες παραπτωματικές πράξεις κατά τη δωρεάν διανομή τροφίμων σε πολυτέκνους από τον υπεύθυνο δημόσιο λειτουργό και τέως πολιτευτή της ΑΝΕΛ κ. Νικόλαο Σμολοκτό.
Περιβάλλοντος, Ενέργειας και Κλιματικής Αλλαγής, Εξωτερικών
3353) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία η Υποεπιτροπή Υδάτων της Ειδικής Μόνιμης Επιτροπής Προστασίας Περιβάλλοντος της Βουλής των Ελλήνων επισημαίνει την επίλυση του προβλήματος της ρύπανσης των υδάτων του ποταμού Νέστου από τη Βουλγαρική πλευρά και αιτείται την ανάληψη θεσμικών πρωτοβουλιών, ώστε η γειτονική Χώρα να συμμορφωθεί στις συναφείς ευρωπαϊκές υποχρεώσεις της.
Πολιτισμού και Αθλητισμού
3354) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία ο Δήμαρχος Έδεσσας του Νομού Πέλλας ενόψει της διεξαγωγής του Grand Prix «Αλεξάνδρεια» αιτείται τη χρηματοδότηση του Δήμου Έδεσσας, προκειμένου να πραγματοποιηθεί η απαραίτητη συντήρηση του δημοτικού σταδίου της πόλης.
Εσωτερικών, Εθνικής Άμυνας
3355) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Υποστήριξης και Συνεργασίας Μελών Ενόπλων Δυνάμεων προτείνει τη μετάθεση ή απόσπαση των εκλεγμένων στρατιωτικών στην πλησιέστερη μονάδα του δήμου που εξελέγησαν, ώστε να διευκολυνθεί η συμμετοχή τους στις αυτοδιοικητικές εκλογές.
Πολιτισμού και Αθλητισμού
3356) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία οι εργαζόμενοι του Κέντρου Μελέτης και Έρευνας Ελληνικού Θεάτρου - Θεατρικό Μουσείο επισημαίνουν τα οικονομικά προβλήματα που κορυφώθηκαν το 2011, όταν το ΥΠΠΟ σταμάτησε την ομαλή ροή επιδότησης του μουσείου, καθιστώντας τη λειτουργία του μη βιώσιμη.
Περιβάλλοντος, Ενέργειας και Κλιματικής Αλλαγής 
3357) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σ. Πέππας παραθέτει τον προβληματισμό του σχετικά με τα οικιακά φωτοβολταϊκά και τις ρυθμίσεις που προτάσσει το νομοσχέδιο του ΥΠΕΚΑ.
Δημόσιας Τάξης και Προστασίας του Πολίτη 
3358) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Εποχικών Δασοπυροσβεστών Ελλάδος αιτείται την τροποποίηση του ν.3938/2011, προκειμένου να ενταχθούν στον πίνακα επιτυχόντων-επιλαχόντων οι εποχικοί δασοπυροσβέστες, οι οποίοι προσελήφθησαν το 2009 με το π.δ. 124/2003.
Παιδείας και Θρησκευμάτων
3359) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία η Πανελλήνια Ομοσπονδία Ιδιοκτητών Κέντρων Ξένων Γλωσσών Ηρακλείου Κρήτης και ο Σύλλογος Ιδιοκτητών Κέντρων Ξένων Γλωσσών Ηρακλείου Κρήτης παραθέτουν τις ενστάσεις τους σχετικά με τα κριτήρια για τη χορήγηση επάρκειας διδασκαλίας ξένων γλωσσών και αιτούνται την άμεση συνάντησή τους με τον Υπουργό Παιδείας.
Εργασίας, Κοινωνικής Ασφάλισης και Πρόνοιας
3360) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Αικατερίνη Καρτάλη αιτείται την ακύρωση απόφασης του Διοικητικού Συμβουλίου του «Εθνικού Ιδρύματος Κωφών» για προσωπικό της θέμα.
Εσωτερικών, Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων 
3361) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θεόδωρος Κανελλόπουλος παραθέτει τα πεπραγμένα της γενικής συνέλευσης της Πολυτεκνικής Οργάνωσης Πατρών και Περιχώρων.
Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης, Οικονομικών 
3362) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Πενταετούς Υποχρέωσης αιτείται την πρόσληψη του συνόλου των χιλίων πεντακοσίων συμβασιούχων πυροσβεστών.
Δικαιοσύνης, Διαφάνειας και Ανθρωπίνων Δικαιωμάτων, Οικονομικών, Ανάπτυξης και Ανταγωνιστικότητας, Υγείας
3363) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στην παραπομπή στη δικαιοσύνη υπόπτων τέλεσης του κακουργήματος της απιστίας στην υπόθεση της κάρτας υγείας.
Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας, Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης
3364) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Βασιλική Χρυσανθοπούλου επισημαίνει την τροπολογία που αφορά την προστασία των εγκύων υπαλλήλων στους είκοσι τρεις φορείς του δημοσίου των καταργούμενων φορέων και αιτείται την εξαίρεσή τους από τη διαθεσιμότητα.
Παιδείας και Θρησκευμάτων, Ανάπτυξης και Ανταγωνιστικότητας, Οικονομικών 
3365) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ελληνικού Βιβλίου αιτείται τη διατήρηση της ενιαίας τιμής σε όλα τα βιβλία για δύο έτη, μετά την τελευταία ανατύπωσή τους, εξαιρώντας μόνο τα ξενόγλωσσα βιβλία.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4641/06-12-2013 ερώτηση της Βουλευτού κ. Μπατσάρα Γεωργίας δόθηκε με το υπ’ αριθμ. 113852/20-02-2014  έγγραφο  από τον Υφυπουργό Υγείας η ακόλουθη απάντηση:
2. Στην με αριθμό 5147/02-01-2014 ερώτηση του Βουλευτή κ. Τσιάρα Κωνσταντίνου δόθηκε με το υπ’ αριθμ. 24338/ΙΗ ΕΞ/20-02-2014 έγγραφο  από τον Υφυπουργό Παιδείας και Θρησκευμάτων η ακόλουθη απάντηση:
3. Στην με αριθμό 5680/24-01-2014 ερώτηση της Βουλευτού κ. Πατριανάκου Φεβρωνίας δόθηκε με το υπ’ αριθμ. Β-176/20-02-2014 έγγραφο  από τον Υφυπουργό Υποδομών, Μεταφορών και Δικτύων η ακόλουθη απάντηση:
4. Στην με αριθμό 5810/30-01-2014 ερώτηση των Βουλευτών κ.κ. Κριτσωτάκη Μιχαήλ και Διακάκη Μαρίας δόθηκε με το υπ’ αριθμ. 84/22-04-2014 έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων     η ακόλουθη απάντηση:
5. Στην με αριθμό 5924/03-02-2014 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. ΔΗΛΕΔ ΑΓΣ 0006205/ΕΞ2014/20-02-2014 έγγραφο  από τον Υφυπουργό Οικονομικών  η ακόλουθη απάντηση:
6. Στην με αριθμό 6304/14-02-2014 ερώτηση του Βουλευτή κ. Λαγού Ιωάννη δόθηκε με το υπ’ αριθμ. Φ.900α/45/13793/20-02-2014 έγγραφο  από την Αναπληρωτή Υπουργό Εθνικής Άμυνας η ακόλουθη απάντηση:",75307,"Chairman","ΠΡΟΕΔΡΕΥΟΥΣΑ",125,"",125
"31445","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και τέσσερις εκπαιδευτικοί από το 3ο  Γυμνάσιο Χανίων Κρήτης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Έχω επίσης την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 7 Απριλίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
 1. Η με αριθμό 768/1-4-2014 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιτάχυνση των διαδικασιών για την καταβολή των αποζημιώσεων στα νοικοκυριά που επλήγησαν από τις καταστροφικές πλημμύρες στη Ρόδο.
2. Η με αριθμό 758/1-4-2014 επίκαιρη ερώτηση της Βουλευτού Β΄ Πειραιώς του Συνασπισμού Ριζοσπαστικής Αριστεράς κ. Ευγενίας (Τζένης) Βαμβακά προς τον Υπουργό Πολιτισμού και Αθλητισμού, σχετικά με την επέκταση της εταιρείας «Νέα Ελληνικά Ναυπηγεία Α.Ε.» εντός της Ζώνης Β΄ Προστασίας του κηρυγμένου αρχαιολογικού χώρου της Σαλαμίνας.
 3.  Η με αριθμό 754/1-4-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με τις αρνητικές περιβαλλοντικές συνέπειες της επέκτασης της εταιρείας «Νέα Ελληνικά Ναυπηγεία Α.Ε.» στην περιοχή της Σαλαμίνας.
 4. Η με αριθμό 764/1-4-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων των εργαζομένων στον κλάδο του εμπορίου.
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 769/1-4-2014 επίκαιρη ερώτηση του Βουλευτή Ημαθίας της Νέας Δημοκρατίας κ. Απόστολου Βεσυρόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Αγροτικής Ανάπτυξης και Τροφίμων, σχετικά με τη μείωση του ασφαλιστικού κόστους των εργατών που μετακαλούνται από τρίτες χώρες για να απασχοληθούν σε εποχικές αγροτικές εργασίες.
2. Η με αριθμό 759/1-4-2014 επίκαιρη ερώτηση του Βουλευτή Νομού Αττικής του Συνασπισμού Ριζοσπαστικής Αριστεράς κ. Γεωργίου Πάντζα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την Ολοκληρωμένη Εγκατάσταση Διαχείρισης Απορριμμάτων Γραμματικού.
 3. Η με αριθμό 755/1-4-2014 επίκαιρη ερώτηση του Βουλευτή Εύβοιας  της Δημοκρατικής Αριστεράς κ. Δημητρίου Αναγνωστάκη προς τον Υπουργό  Οικονομικών, σχετικά με την ενημέρωση για την πορεία εκκαθάρισης της ΕΡΤ.
 4. Η με αριθμό 765/1-4-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Περιβάλλοντος, Ενέργειας και Κλιματικής Αλλαγής,  σχετικά με τη νέα εγκατάσταση αιολικού πάρκου στα Ακαρνανικά όρη στην κορυφή του όρους Μπούμστου.",75308,"Chairman","ΠΡΟΕΔΡΕΥΟΥΣΑ",125,"",125
"31446","
"," Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτα θα συζητηθεί η τρίτη με αριθμό 760/1-4-204 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Εξωτερικών, σχετικά με τη Μόνιμη Ελληνική Έκθεση στο Μουσείο Άουσβιτς στην Πολωνία. 
Κύριε Μαριά, έχετε τον λόγο, για να αναπτύξετε την ερώτησή σας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, θεωρώ σημαντική την παρουσία σας σήμερα και πρέπει να επισημάνω ότι όσες φορές έχω κάνει ερώτηση που εμπίπτει στις αρμοδιότητές σας, η παρουσία σας συμβάλλει, νομίζω, πάρα πολύ και στη δυνατότητα της ανάπτυξης ενός διαλόγου και της άσκησης κοινοβουλευτικού ελέγχου. 
Μάλιστα, η ερώτησή μας, η οποία αφορά τη Μόνιμη Ελληνική Έκθεση στο Μουσείο του Άουσβιτς, συζητείται την επαύριον, θα έλεγα, της συγκρότησης και λειτουργίας της Διακοινοβουλευτικής Επιτροπής της Ελληνικής Βουλής για τα θέματα των γερμανικών οφειλών, ενόψει και της επίσκεψης της κ. Μέρκελ στην Ελλάδα, η οποία θα έρθει τελικά στις 11 του μηνός;
Εν πάση περιπτώσει, η ερώτηση έχει ως εξής: Γνωρίζετε πολύ καλά ότι τον Ιανουάριο του 2008 υπογράφηκε στην πόλη Άουσβιτς της Πολωνίας μεταξύ του Ελληνικού Υπουργείου Εξωτερικών και του Διευθυντή του Μουσείου Ολοκαυτώματος του Άουσβιτς συμφωνία για την οργάνωση Μόνιμης Ελληνικής Έκθεσης στο εν λόγω μουσείο. 
Θα έπρεπε, σύμφωνα με τον προγραμματισμό, τα εγκαίνια της έκθεσης να έχουν γίνει ήδη. Το ερώτημα είναι τι γίνεται αυτήν τη στιγμή και πού βρισκόμαστε, διότι ξέρετε πολύ καλά ότι το Άουσβιτς ήταν ένας χώρος όπου οι ναζί συγκέντρωσαν, όχι μόνο Εβραίους, αλλά και πάρα πολλούς αντιστασιακούς από όλο τον κόσμο και με βάση τα στοιχεία που έχουμε από την έκθεση που έχει συνταχθεί στο βιβλίο «Η Μαύρη Βίβλος της Κατοχής», μια έρευνα που έχει γίνει από το Εθνικό Συμβούλιο Διεκδίκησης των Οφειλών της Γερμανίας προς την Ελλάδα, που επικεφαλής είναι ο Μανώλης Γλέζος, προκύπτει από τον πίνακα ότι οι θανόντες όμηροι στα γερμανικά στρατόπεδα ήταν εκατόν πέντε χιλιάδες Έλληνες. 
Βεβαίως, γνωρίζουμε ότι περίπου εξήντα πέντε χιλιάδες ήταν οι Εβραίοι της Θεσσαλονίκης, αλλά αυτό σημαίνει ότι άλλοι σαράντα χιλιάδες συμπολίτες μας, αρκετοί εκ των οποίων προέρχονται από τα Χανιά -μια και είναι εδώ το Δημοτικό Σχολείο και μας ακούει- πραγματικά εκτελέστηκαν, θανατώθηκαν στα κρεματόρια του Άουσβιτς, σε έναν χώρο όπου η ιστορία έχει καταγράψει ότι τους φούρνους του Άουσβιτς τούς κατασκεύασε η περίφημη «SIEMENS». Ταυτόχρονα, στο στρατόπεδο του Άουσβιτς, που δεν ήταν απλά ένα στρατόπεδο συγκέντρωσης, αλλά ένα στρατόπεδο εργασίας, υπήρχαν συγκεκριμένα στρατόπεδα εταιρειών και ένα από τα στρατόπεδα εταιρείας που δούλευε εκεί, ήταν επίσης, στρατόπεδο της «SIEMENS». 
Αυτήν τη στιγμή, λοιπόν, είναι πολύ σημαντικό να αναδειχθεί η ιστορία των Ελλήνων, οι οποίοι εκτελέστηκαν, θανατώθηκαν σε αυτό το στρατόπεδο και αναμένουμε την απάντησή σας για ποιο λόγο μέχρι στιγμής δεν έχει εγκαινιαστεί η Μόνιμη Ελληνική Έκθεση στο Μουσείο του Άουσβιτς.
Τι πρόκειται να γίνει, κύριε Υπουργέ, για το ζήτημα αυτό, το οποίο είναι σημαντικότατο και για την ιστορική μνήμη της χώρας και βεβαίως, εν όψει της μεγάλης προσπάθειας που ξεκινάει η Βουλή μας για τη διεκδίκηση των οφειλών της Γερμανίας προς την Ελλάδα;",75309,"Chairman","ΠΡΟΕΔΡΕΥΟΥΣΑ",125,"",125
"31447"," 
"," Σας ευχαριστούμε, κύριε συνάδελφε.
Στην ερώτηση θα απαντήσει ο Υφυπουργός Εξωτερικών κ. Κυριάκος Γεροντόπουλος.
Ορίστε, κύριε Υφυπουργέ, έχετε τον λόγο.",75310,"Chairman","ΠΡΟΕΔΡΕΥΟΥΣΑ",125,"",125
"31448","
"," Ευχαριστώ, κυρία Πρόεδρε.
Θα ήθελα να πω ότι οι ερωτήσεις σας, κύριε συνάδελφε, γίνονται πάντοτε την κατάλληλη στιγμή και μας δίνουν την ευκαιρία να απαντήσουμε σε ζητήματα, τα οποία είναι πολύ σημαντικά, δίνοντας έτσι στην Κυβέρνηση τη δυνατότητα να πει πράγματα, τα οποία έχουν να κάνουν με τις τρέχουσες εξελίξεις.
Θέλω να ξεκαθαρίσω ότι ο ελληνικός λαός, από την πρώτη στιγμή τάχθηκε εναντίον του φασισμού και του ναζισμού. Σύσσωμος ο ελληνικός λαός έδωσε τον αγώνα του και έκανε και πολύ μεγάλες θυσίες. Πολλοί Έλληνες μεταφέρθηκαν σε στρατόπεδα συγκεντρώσεως και στο Άουσβιτς βεβαίως και είχαμε εκατοντάδες χιλιάδες νεκρούς σε αυτά τα στρατόπεδα.
Η Κυβέρνηση είναι αποφασισμένη να σπάσει το αβγό του φιδιού, να τσακίσει το κεφάλι του φιδιού, που είναι ο ναζισμός και ο φασισμός και να μην αφήσει καμμία παραφυάδα σήμερα να φυτρώσει και να δηλητηριάσει τον ελληνικό λαό και την ελληνική νεολαία -που έχουμε σήμερα εκπροσώπους της εδώ πέρα- με ιδέες ρατσιστικές, ιδέες που έχουν να κάνουν με πράγματα τα οποία είναι αντίθετα προς τη δημοκρατία και τη συνεργασία μεταξύ των λαών.
Ως προς το θέμα τώρα,  η χώρα μας υπέγραψε τη διμερή ελληνοπολωνική συμφωνία το έτος 2008 για το συγκεκριμένο ζήτημα. Η συμφωνία υπεγράφη στις 22 Φεβρουαρίου του 2008, με εξουσιοδότηση της τότε Υπουργού κ. Ντόρας Μπακογιάννη, από την εντεταλμένη για θέματα Ολοκαυτώματος εμπειρογνώμονα του Υπουργείου Εξωτερικών, κ. Φωτεινή Τομαή-Κωνσταντοπούλου, παρουσία μελών της Εθνικής Επιτροπής που συστάθηκε για το σκοπό αυτό, με τον Διευθυντή του Κρατικού Μουσείου Ολοκαυτώματος στο Άουσβιτς.
Στην επιτροπή συμμετέχουν εκπρόσωποι της θεσμικής ισραηλιτικής ηγεσίας της χώρας και ο κ. Μανώλης Γλέζος, ως εκπρόσωπος της Εθνικής Αντίστασης. Στο διάστημα που μεσολάβησε, συντηρήθηκε με δαπάνες του Υπουργείου Εξωτερικών ο χώρος που θα υποδεχθεί την ελληνική έκθεση, σε συνεργασία με την Τεχνική Υπηρεσία του Υπουργείου Εξωτερικών και του Τεχνικού Γραφείου, με έδρα την Κρακοβία. Εντός των ημερών αναμένεται η έκδοση πολεοδομικής άδειας του τοπικού Γραφείου Πολιτισμού της Κρακοβίας, που είναι και το τελευταίο στάδιο της μελέτης εφαρμογής.
Η μελέτη και το περιεχόμενο της έκθεσης έχει ολοκληρωθεί ήδη από το έτος 2009, κατόπιν αναθέσεώς της στο γραφείο μελετών των κ. Παντελιδάκη-Κακλέα. Για την υλοποίηση της μελέτης υπήρξε συνεργασία του Υπουργείου Εξωτερικών με το Εβραϊκό Μουσείο Ελλάδος. Το έτος 2009 και ενώ η χώρα μας είχε την προεδρία στον ΟΑΣΕ, εξεδόθη τόμος του Υπουργείου Εξωτερικών που προαναγγέλλει την Έκθεση με τίτλο: «Έλληνες στο Άουσβιτς-Μπιρκενάου».
Παρά το γεγονός ότι οι δημοσιονομικές δυσχέρειες που αντιμετωπίζει η χώρα μας υπήρξαν σημαντικός λόγος για την καθυστέρηση υλοποίησης του έργου, σήμερα με απόφαση του Αντιπροέδρου της Κυβέρνησης και Υπουργού Εξωτερικών κ. Βενιζέλου, το έργο βρίσκεται στην τελική ευθεία, με έγκριση του σχετικού κονδυλίου που αγγίζει τις 300.000 ευρώ, κατόπιν αναγγελίας δημοσίου μειοδοτικού διαγωνισμού για την κατασκευή της έκθεσης. 
Στόχος μας είναι η, με κάθε δυνατή προσπάθεια, ολοκλήρωση του έργου εντός του τρέχοντος έτους, ώστε τα εγκαίνια της έκθεσης να πραγματοποιηθούν μέσα στο 2015. Σημειώνουμε ότι το 2015 συμπληρώνονται εβδομήντα χρόνια από την εκκένωση του στρατοπέδου, που έγινε στις 27 Ιανουαρίου 1945 από τα σοβιετικά στρατεύματα. Η συγκυρία θεωρείται ευτυχής, καθώς, πέραν του συμβολισμού της, αναμένεται στο χώρο του Άουσβιτς να προσέλθουν την ημέρα μνήμης του Ολοκαυτώματος ηγέτες διαφορετικών ηπείρων του πλανήτη μας, την παρουσία των οποίων προσδοκούμε να έχουμε στην τελετή των εγκαινίων του συγκεκριμένου Μνημείου του Ολοκαυτώματος.
Σας ευχαριστώ.",75311,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31449","
"," Ευχαριστούμε, κύριε Υπουργέ. 
Κύριε Μαριά, έχετε τον λόγο για να δευτερολογήσετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, αποδεικνύεται για άλλη μία φορά ότι στο ζήτημα που έχει σχέση και με τις γερμανικές οφειλές, αλλά και συνολικότερα με τη διασφάλιση της ιστορικής μνήμης για τα εγκλήματα που έκαναν οι ναζί, η ελληνική πολιτεία δεν ήταν και τόσο δραστήρια. Τα θέματα έχουν μείνει πάρα πολύ πίσω. Βλέπουμε φαινόμενα σήμερα, ναζιστικά μορφώματα, τα οποία να εμφανίζονται να διεκδικούν την ψήφο του ελληνικού λαού και μάλιστα, να έχουν και το θράσος να υποστηρίζουν τις ιδέες του ολοκληρωτισμού. Επομένως, εδώ καταγράφεται μία τεράστια αδυναμία της ελληνικής πολιτείας. 
Το ίδιο συμβαίνει σε σχέση με την προετοιμασία για τη διεκδίκηση των γερμανικών οφειλών. Στην Πολωνία, όπου βρέθηκα με αποστολή του Συμβουλίου της Ευρώπης -και η επίσκεψή μου αυτή αποτέλεσε την αφορμή για να γίνει αυτή η επίκαιρη ερώτηση- υπάρχουν καταγεγραμμένες οι ιστορικές μνήμες των θυμάτων του πολωνικού λαού σε ειδικές εκθέσεις. Εδώ, στην Ελλάδα λείπει ένα μουσείο και της Εθνικής Αντίστασης, αλλά κυρίως ένα μουσείο για τα θύματα της Κατοχής. Άρα, αυτό είναι κάτι που πρέπει να το λάβουμε υπόψη.
Όμως, σε σχέση με το ζήτημα που συζητούμε, θεωρώ σημαντικό το ότι έστω και τώρα, την τελευταία στιγμή, θα προχωρήσει το Υπουργείο και η ελληνική πολιτεία στο να ολοκληρωθεί πραγματικά η έκθεση αυτή στο Άουσβιτς. 
Επίσης, είναι σημαντικό, όπως είπατε, το ότι το 2015 -όταν θα γίνουν και τα εγκαίνια- θα συμπίπτει η ημερομηνία αυτή με τα εβδομήντα χρόνια από την εκκένωση του στρατοπέδου του Άουσβιτς. Επομένως, εδώ υπάρχει κάτι το οποίο πρέπει να το δούμε και να προχωρήσουμε με σημαντικά βήματα. 
Ξέρω ότι η έκθεση αυτή θα έχει έκταση περίπου εκατόν εβδομήντα τετραγωνικά και θα είναι στο κτήριο 18. Όμως, θα ήθελα περισσότερες λεπτομέρειες επί του συγκεκριμένου, όπως τι θα περιλαμβάνει. Εμείς θέλουμε να περιλαμβάνει αναλυτικά τα ονόματα όσων ανθρώπων δολοφονήθηκαν στο στρατόπεδο αυτό. Είναι συγκεκριμένα τα ονόματα, αλλά δεν ξέρω εάν έχει τελειώσει η ιστορική έρευνα. Αυτό είναι σίγουρο ότι πρέπει να γίνει. 
Επίσης, ένα άλλο θέμα είναι οι αντιστασιακές οργανώσεις, στις οποίες ανήκαν οι συγκεκριμένοι που μεταφέρθηκαν και από ποιες περιοχές απ’ όλη την Ελλάδα. Αρκετοί ήταν Εβραίοι Έλληνες. Πάρα πολλοί ήταν Έλληνες Χριστιανοί. Αυτοί είχαν και συγκεκριμένες πολιτικές πεποιθήσεις και ανήκαν σε αντιστασιακές οργανώσεις. Επομένως, εδώ πρέπει να γίνει και ξέρω ότι κάνει σημαντική προσπάθεια το Υπουργείο Εξωτερικών και η κ. Φωτεινή Τομαή- Κωνσταντοπούλου. Το γνωρίζω αυτό. Πρέπει να το δούμε αυτό αναλυτικά, κύριε Υπουργέ. 
Επομένως, είναι σημαντική –και το επισημαίνω- η δήλωσή σας αυτή σήμερα, ότι πρέπει να προχωρήσουμε και να ολοκληρωθεί η έκθεση, για να μπορεί να συμβάλει στη διατήρηση της ιστορικής μνήμης, να καταδειχθεί σε όλους τους λαούς ο ρόλος που έπαιξε ο ελληνικός λαός, που είχε πολλά θύματα, τα περισσότερα αναλογικά, σε σχέση με όλους τους άλλους ευρωπαϊκούς λαούς, με αφορμή τον Β΄ Παγκόσμιο Πόλεμο και κυρίως, να αποτελεί ένα σημείο αφετηρίας, που θα μπορεί να αξιοποιηθεί από τη δική μας διακομματική επιτροπή, εδώ στη Βουλή, για τη διεκδίκηση των γερμανικών οφειλών και την αποζημίωση των συγγενών των θυμάτων. 
Επομένως, κρίνω αυτά που μας είπατε μέχρι στιγμής θετικά. Θέλω, όμως, να μας πείτε πολύ πιο συγκεκριμένα πράγματα για το χρονοδιάγραμμα, δηλαδή τι θα περιλαμβάνει η έκθεση, ούτως ώστε όλοι μαζί να συμβάλουμε  σε αυτήν τη μεγάλη προσπάθεια. 
Ευχαριστώ.",75312,"Chairman","ΠΡΟΕΔΡΕΥΟΥΣΑ",125,"",125
"31450"," 
"," Ευχαριστούμε. 
Τον λόγο έχει ο Υφυπουργός Εξωτερικών κ.  Γεροντόπουλος, για να δευτερολογήσει.",75313,"Chairman","ΠΡΟΕΔΡΕΥΟΥΣΑ",125,"",125
"31451"," 
"," Κύριε συνάδελφε, οι επισημάνσεις σας είναι σημαντικές. Θα πρέπει και εγώ να πω ότι, όπως έχετε δει, ήδη η Κυβέρνηση έχει δημιουργήσει την επιτροπή, υπό τον κ. Τζαβάρα, για τη διεκδίκηση των γερμανικών αποζημιώσεων. 
Από εκεί και πέρα, ως προς το μόρφωμα, το οποίο διεκδικεί την ψήφο του ελληνικού λαού,  γνωρίζετε ότι γίνεται κάθε προσπάθεια, με συγκεκριμένα στοιχεία που υπάρχουν, ώστε όλες οι παράνομες πράξεις, οι οποίες έχουν γίνει από το συγκεκριμένο μόρφωμα, να φθάσουν στη δικαιοσύνη και η δικαιοσύνη να πάρει τελικά τις αποφάσεις της. 
Εκείνο, επίσης, που θέλω να πω είναι πως ξεκαθαρίζουμε εδώ πέρα -το έχω πει στο παρελθόν και το ξαναλέω- ότι η Χρυσή Αυγή είναι μια ναζιστική εγκληματική οργάνωση και έτσι την αντιμετωπίζουμε. Πάνω απ’ όλα, όμως, πρέπει να καταλάβουμε ότι χρειάζεται και μία πολιτική αντιμετώπιση, επιχειρήματα που πρέπει να καταλάβουν κυρίως οι νέοι άνθρωποι, για να αντιληφθούν ότι ο αγώνας εναντίον του φασισμού, του ναζισμού, του ολοκληρωτισμού είναι συνεχής και ότι δεν είναι πράξη μιας στιγμής μόνο. Χρειάζεται όλοι μας να δώσουμε αυτόν τον αγώνα  ενωμένοι και να μην αφήσουμε διάφορες μικροκομματικές επιδιώξεις να μας διασπάσουν. Αυτά είναι τα σημαντικά. Γι’ αυτό λέω και πάλι ότι η ερώτησή σας έρχεται την πιο κατάλληλη στιγμή. 
Τώρα, ως προς το τι θα περιλαμβάνει αυτό το μνημείο, έχουμε όλα τα ονόματα των θυμάτων, των Ελλήνων, που έχουν πεθάνει στο Άουσβιτς. Αυτά τα ονόματα  θα είναι χαραγμένα στο μνημείο. Επίσης, στο Υπουργείο Εξωτερικών υπάρχει και ένα βίντεο. Όποιος από τους συναδέλφους θέλει, μπορεί να έρθει και να το δει και για να δει ακριβώς πώς θα κινηθούμε με όλη αυτήν την καταγραφή των γεγονότων και των ντοκουμέντων, τα οποία έχουμε. 
Πιστεύουμε ότι αυτό το μνημείο θα είναι μία συμβολή της Ελλάδος σε αυτήν την παγκόσμια προσπάθεια που γίνεται, έτσι ώστε να μην μπορέσουν να ακουστούν ποτέ ξανά  στον κόσμο φωνές, οι οποίες είναι αντί του ανθρώπου. Διότι οι φωνές του ναζισμού είναι αντί του ανθρώπου! Είναι φωνές, οι οποίες πραγματικά μας έχουν κάνει όλους να μένουμε άφωνοι και να λέμε ότι δεν πρέπει ποτέ να ανεχθούμε αυτούς οι οποίοι προσπαθούν να περάσουν την προπαγάνδα τους. Χρειάζεται καθημερινή αντιμετώπιση απ’ όλους μας. 
Η Ελλάδα  δίνει αυτόν τον αγώνα. Τον έδωσε και στο παρελθόν, όπως είπατε και εσείς. Είχε αναλογικά τα περισσότερα θύματα. Επομένως, δεν θα επιτρέψουμε ξανά να ακουστούν τέτοιες φωνές στον τόπο μας. 
Σας ευχαριστώ πολύ.",75314,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31452"," 
"," Και εμείς σας ευχαριστούμε, κύριε Υφυπουργέ. 
Εισερχόμαστε τώρα στην πέμπτη με αριθμό 763/1-4-2014 επίκαιρη ερώτηση πρώτου κύκλου του Βουλευτή Αττικής του Κομμουνιστικού Κόμματος Ελλάδος  κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με την κατάργηση της τράπεζας θεμάτων για την Α΄ Λυκείου.  
Ορίστε, κύριε συνάδελφε, έχετε τον λόγο.",75315,"Chairman","ΠΡΟΕΔΡΕΥΟΥΣΑ",125,"",125
"31453"," 
"," Ευχαριστώ, κυρία Πρόεδρε. 
Κύριε Υπουργέ, είναι γνωστή η αντίθεση η δική μας, του ΚΚΕ, στο νόμο για το νέο λύκειο. Την έχουμε εκφράσει επανειλημμένα. Επιδιώκουμε και σήμερα να διαμορφωθούν προϋποθέσεις -φυσικά, μέσα από μαζικούς λαϊκούς αγώνες- ώστε να ανατραπεί αυτός ο νόμος, να ανατραπεί αυτή η πολιτική για την εκπαίδευση. Και αυτό, γιατί θεωρούμε ότι είναι ένας νόμος, ο οποίος προωθεί την κατηγοριοποίηση των σχολείων, την κατηγοριοποίηση των μαθητών, τη δημιουργία σχολείων πολλών ταχυτήτων. 
Η τράπεζα θεμάτων που καθιερώθηκε  με αυτόν το νόμο και που τίθεται σε εφαρμογή από φέτος –σε  ένα μήνα, με τις εξετάσεις στην Α΄ λυκείου- επί της ουσίας προωθεί αυτήν την πολιτική και εντάσσεται σε αυτόν τον πολιτικό σχεδιασμό: Υποτάσσει τους μαθητές, υποτάσσει τους εκπαιδευτικούς, υποτάσσει συνολικά την εκπαιδευτική διαδικασία στις εξετάσεις, στην εξεταστέα ύλη! 
Και η φετινή χρονιά, κατά τη γνώμη μας, επιβεβαίωσε περίτρανα αυτήν την εκτίμηση που κάναμε ως κόμμα και που έκαναν, φυσικά, και άλλοι φορείς, όπως  οι ενώσεις των καθηγητών και οι ενώσεις των γονέων και κηδεμόνων. 
Αυτήν τη στιγμή, στο όνομα της ολοκλήρωσης της εξεταστέας ύλης, γίνεται ένας αγώνας δρόμου, χωρίς προηγούμενο να βγει όπως-όπως η ύλη που πρόκειται να εξεταστεί και να καλυφθεί ο όγκος της ύλης, αλλά μόνο τυπικά, γιατί ουσιαστικά δεν υπάρχει καμμία τέτοια διαδικασία και κανένας τέτοιος στόχος.
Φυσικά, αυτό επιδεινώθηκε και από τις ελλείψεις που υπήρχαν όλο το προηγούμενο διάστημα σε εκπαιδευτικό προσωπικό, οι οποίες καθιστούν δύσκολη έως αδύνατη την ολοκλήρωση της ύλης, όχι τυπικά, αλλά ουσιαστικά, με παιδαγωγικούς όρους. 
Αυτήν τη στιγμή, υπάρχουν παιδιά που αδυνατούν να ακολουθήσουν αυτούς τους εξοντωτικούς ρυθμούς. Υπάρχουν προβλήματα που έχουν να κάνουν με την ίδια την τράπεζα θεμάτων, όπως το πώς θα λειτουργήσει, γιατί ακόμη και αυτή η διαδικασία είναι υπό διαμόρφωση. 
Ως εκ τούτου, κατά τη γνώμη μας είναι αναγκαίο να αποσυρθούν οι πανελλαδικού τύπου εξετάσεις, που ξεκινούν φέτος από την Α΄ λυκείου με την τράπεζα θεμάτων και να πραγματοποιηθούν προαγωγικές εξετάσεις, αποκλειστικά ενδοσχολικού χαρακτήρα. 
Αυτό ζητάμε από την Κυβέρνηση. Αυτό διεκδικούν και οι καθηγητές και οι γονείς και οι μαθητές. Και αυτό κατά τη γνώμη μας πρέπει να υλοποιήσει η Κυβέρνηση.",75316,""," ΙΩΑΝΝΗΣ ΓΚΙΟΚΑΣ",58,"",58
"31454"," 
"," Ευχαριστούμε.
Στην ερώτησή σας θα απαντήσει ο Υφυπουργός Παιδείας, κ. Συμεών Κεδίκογλου.
Έχετε τον λόγο, κύριε Υφυπουργέ.",75317,"Chairman","ΠΡΟΕΔΡΕΥΟΥΣΑ",125,"",125
"31455","
"," Ευχαριστώ, κυρία Πρόεδρε.   
Βεβαίως, είναι δικαίωμά σας να αντιτίθεστε σε ένα νόμο. Όταν, όμως, αντιτίθεστε, θα πρέπει να μας φέρνετε και κάποια συγκεκριμένα επιχειρήματα. 
Η τράπεζα θεμάτων είναι ένας τρόπος για να μην υπάρχουν πολλές κατηγορίες μαθητών. Τι κάνουμε; Ουσιαστικά, κάνουμε τις εξετάσεις πιο αντικειμενικές, ώστε οι εκπαιδευτικοί να εξαντλούν όλη τη διδακτέα ύλη, για να μην υπάρχουν μαθησιακά κενά και ανισότητες στα παιδιά. Δηλαδή, ο καθηγητής που έχει την ευθύνη της βαθμολόγησης όλων των θεμάτων, αντλεί τα μισά θέματα από την τράπεζα θεμάτων και τα άλλα μισά τα ορίζει ο ίδιος. Αυτό κάνουμε. Και το κάνουμε όπως σας είπα, γιατί κάνουμε τις εξετάσεις πιο αντικειμενικές. 
Αναγκάζουμε τους καθηγητές να έχουν βγάλει όλη την ύλη, ώστε να μην υπάρχουν τα λεγόμενα «καλά σχολεία», στα οποία ενδεχομένως να πηγαίνουν τα παιδιά των πλουσίων οικογενειών, που θα έχουν τελειώσει όλη την ύλη και σχολεία τα οποία έχουν κενά, γιατί δεν υπάρχει -αν θέλετε- η ανάγκη να τελειώσουν την ύλη, όπως γίνεται με την τράπεζα θεμάτων. Πρέπει όλα τα σχολεία να έχουν τελειώσει την ύλη, ώστε να δίνουν όλοι οι μαθητές εξετάσεις με ίσες ευκαιρίες. 
Δεν απαιτεί καν την ύπαρξη κοινού προγράμματος εξετάσεων για όλα τα λύκεια της χώρας, γιατί δεν είναι πανελλαδικού τύπου εξετάσεις, όπως είπατε. Διότι πολύ απλά, όπως σας είπα, ο κάθε καθηγητής του σχολείου βάζει τα δικά του θέματα. Άλλα θέματα από την τράπεζα των θεμάτων θα βάλει στο σχολείο άλφα, άλλα στο σχολείο βήτα, άλλα στο σχολείο γάμα και διαφορετικές ημέρες. Και αυτά τα θέματα εξετάζονται και βαθμολογούνται από τον ίδιο τον εκπαιδευτικό. Δεν είναι όπως στις πανελλαδικές εξετάσεις. 
Βεβαίως, το να λέτε στην ερώτησή σας τι θα κάνετε για να καταργήσετε το νόμο ή να μην εφαρμοστεί ο νόμος που ήδη ψηφίσαμε πριν μερικούς μήνες, εμπεριέχει ένα πολιτικό θράσος -θα μου επιτρέψετε την έκφραση- γιατί, για να κάνουμε ένα νόμο, εμείς που τον ψηφίσαμε, θεωρούμε ως Κυβέρνηση ότι είναι για το καλό. Όχι μόνο δεν πρόκειται να καταργήσουμε το νόμο, αλλά εντατικοποιούμε την προσπάθεια για να μπορέσουμε, αυτός ο νόμος να εφαρμοστεί καλύτερα. 
Εγώ, προσωπικά, είχα κάποιους ενδοιασμούς για την εφαρμογή του θεσμού της τράπεζας θεμάτων από φέτος, με την έννοια του αν είμαστε έτοιμοι, ώστε να εφαρμοστεί σωστά, για να μην αδικηθεί ούτε ένα παιδί. Διότι και ένα παιδί αν αδικηθεί, θα είναι λάθος. Από τη στιγμή, όμως, που το ΙΕΠ, το Ινστιτούτο Εκπαιδευτικής Πολιτικής, μας έδωσε τα εχέγγυα ότι μπορούμε να είμαστε έτοιμοι από φέτος, βάλαμε μπροστά, ώστε να γίνουν αυτές οι εξετάσεις.
Για το σκοπό αυτό, το ΙΕΠ έχει ήδη προχωρήσει στη σύσταση κεντρικής επιστημονικής επιτροπής της τράπεζας θεμάτων, η οποία έχει εκπονήσει τις προδιαγραφές που πρέπει να ληφθούν υπόψη για την επιλογή των θεμάτων που εντάσσονται στην τράπεζα θεμάτων, καθώς και για την υποβολή θεμάτων από την εκπαιδευτική κοινότητα. 
Σύντομα, θα γίνει η επιλογή επιστημονικών επιτροπών αξιολόγησης των θεμάτων για κάθε εξεταζόμενο μάθημα της Α΄ λυκείου του γενικού και επαγγελματικού λυκείου. Το ΙΕΠ, έχοντας υπόψη του την κρισιμότητα αυτού του εγχειρήματος, ανέλαβε τη δημιουργία του περιεχομένου της τράπεζας θεμάτων διαβαθμισμένης δυσκολίας σε συνεργασία με το Ινστιτούτο Τεχνολογίας Υπολογιστών και Εκδόσεων «ΔΙΟΦΑΝΤΟΣ», το οποίο έχει αναλάβει τη διαμόρφωση του σχετικού λογισμικού και της υπολογιστικής υποδομής. 
Επιπλέον, έχουμε δημοσιοποιήσει εδώ και ένα μήνα περίπου, με έγγραφο του Υπουργείου, τα χαρακτηριστικά των θεμάτων, που θα προέλθουν από την τράπεζα θεμάτων για τις εξετάσεις των μαθητών, από το οποίο γίνεται φανερό ότι δεν εισάγονται νέες απαιτήσεις για τους μαθητές, αλλά η αξιολόγηση βασίζεται σε όσα προβλέπονται στα προγράμματα σπουδών των μαθημάτων και όσα ισχύουν για τις προαγωγικές εξετάσεις.  
Επειδή, λοιπόν, βλέπω ότι υπάρχει μια τάση δαιμονοποίησης της τράπεζας θεμάτων, θέλω να πω ότι είναι κάτι το οποίο εφαρμόζεται από τη δεκαετία του 1960 σε πάρα πολλές άλλες χώρες και το οποίο είχε συζητηθεί εκτενώς. Είναι πρόταση που είχαν διατυπώσει στο παρελθόν σημαντικοί φορείς της εκπαίδευσης. 
Ακόμη, το ζήτημα της τράπεζας θεμάτων συζητήθηκε εκτενώς στο Συμβούλιο Πρωτοβάθμιας και Δευτεροβάθμιας Εκπαίδευσης, ιδιαίτερα στο πλαίσιο της αλλαγής του συστήματος εισαγωγής στην τριτοβάθμια εκπαίδευση και συμπεριλαμβάνεται στο πόρισμα του Συμβουλίου Πρωτοβάθμιας και Δευτεροβάθμιας Εκπαίδευσης, που παραδόθηκε στην πολιτική ηγεσία του Υπουργείου Παιδείας το Νοέμβρη του 2009.
Αντιθέτως, τα δικά σας επιχειρήματα για όλα τα «επιβλαβή» που φέρνει αυτή η τράπεζα θεμάτων πώς θεμελιώνονται; Πως αποδεικνύονται; Θα ήθελα μια απάντηση επ’ αυτού. 
Θα επανέλθω στη δευτερολογία μου.",75318,""," ΣΥΜΕΩΝ ΚΕΔΙΚΟΓΛΟΥ",117,"",117
"31456"," 
","  Μάλιστα, κύριε Υπουργέ. 
Κύριε συνάδελφε, έχετε τον λόγο για τη δευτερολογία σας.",75319,"Chairman","ΠΡΟΕΔΡΕΥΟΥΣΑ",125,"",125
"31457"," 
"," Κύριε Υπουργέ, στην κυριολεξία, έχετε μετατρέψει τους μαθητές και τους γονείς σε πειραματόζωα κι εδώ συζητάμε «άλλα λόγια ν’ αγαπιόμαστε». 
Δεν αντιλαμβάνεται το Υπουργείο Παιδείας ότι υπήρχαν σχολεία όπου ο καθηγητής πήγε μετά το Νοέμβρη και το Δεκέμβρη; Είναι δυνατόν να ολοκληρωθεί η εξεταστέα ύλη που απαιτεί η τράπεζα θεμάτων, όταν ένα μάθημα ξεκινάει να διδάσκεται το Νοέμβρη και το Δεκέμβρη; Σε ορισμένα σχολεία μπήκαν κι από Γενάρη, από Φλεβάρη κ.λπ.. Δεν αντιλαμβάνεστε ότι αυτή τη στιγμή κανένας εκπαιδευτικός δεν γνωρίζει πώς θα λειτουργήσει αυτή η τράπεζα θεμάτων, που είναι υπό διαμόρφωση; 
Όλα αυτά, είναι προφανές ότι έχουν δημιουργήσει ανησυχία και σε γονείς και σε εκπαιδευτικούς και σε μαθητές, που στην κυριολεξία –επαναλαμβάνω- τους μετατρέπετε σε πειραματόζωα. 
Η τράπεζα θεμάτων, κατά τη γνώμη μας, καταρρίπτει όλη την κυβερνητική προπαγάνδα του προηγούμενου διαστήματος και που επαναλάβατε κι εσείς σήμερα, ότι -δήθεν- το νέο λύκειο και της τράπεζας θεμάτων συμπεριλαμβανομένης, θα αναβαθμίσουν το εκπαιδευτικό έργο, θα καταπολεμήσουν την παπαγαλία, την παραπαιδεία, την ανισότητα κ.λπ..
Συνέβη το ακριβώς αντίθετο -και θα συμβεί ακόμη περισσότερο- από αυτό που λέτε ότι επιδιώκετε. Επί της ουσίας, όταν ένας καθηγητής τρέχει όπως-όπως την ύλη, για να καλύψει την τυπική υποχρέωση της ολοκλήρωσης της, αυτό δεν έχει καμμία σχέση με παιδαγωγικό έργο και με ουσιαστική αφομοίωση της γνώσης. 
Δεύτερον, τα φροντιστήρια κάνουν χρυσές δουλειές. Είναι τυχαίο ότι ήταν από τους πρώτους που χαιρέτησαν το νέο νόμο και την τράπεζα θεμάτων; 
Τρίτον, δεν αντιλαμβάνεστε ότι κάθε σχολείο και κάθε μαθητής ξεκινάει από διαφορετική κοινωνική αφετηρία; Δεν υπάρχει ομοιομορφία. Δεν το αντιλαμβάνεστε αυτό το πράγμα; Ξεκινούν όλοι οι μαθητές από την ίδια κοινωνική αφετηρία; Ίδια είναι τα σχολεία παντού; Ίδια είναι τα σχολεία στις φτωχογειτονιές και ίδια σε κάποιες περιοχές, που έχουν μια μεγαλύτερη οικονομική άνεση ή αντοχή -να πω- οι γονείς τους; Εδώ, υπάρχουν μαθητές που σήμερα, στις σημερινές συνθήκες, αναγκάζονται να δουλεύουν. 
Άρα, ο εκπαιδευτικός, σε αυτές τις συνθήκες, δεν πρέπει να παίρνει υπόψη του ποια κοινωνική πραγματικότητα έχει απέναντί του; Η παιδαγωγική λογική δεν επιβάλλει σε άλλα σχολεία να πηγαίνεις πιο αργά, σε άλλα σχολεία πιο γρήγορα, για να γίνει αυτό που λέμε, ουσιαστική αφομοίωση της γνώσης; Δεν τα αντιλαμβάνεστε όλα αυτά; 
Κατά τη γνώμη μου, τα αντιλαμβάνεστε, τα γνωρίζετε. Αυτός, όμως, είναι ο στόχος σας. Είναι ο στόχος, που σας είπα από την αρχή: Να προχωρήσει η κατηγοριοποίηση των σχολείων, των μαθητών και να εκτοπιστεί ένα πολύ μεγάλο μέρος των μαθητών προς τον πρόωρο προσανατολισμό στην τεχνική επαγγελματική κατάρτιση, την οποία κι αυτή υποβαθμίζετε. 
Επειδή επικαλεστήκατε και την εμπειρία των άλλων χωρών, τι λέει η εμπειρία στις άλλες χώρες; Η εμπειρία από τις άλλες χώρες επιβεβαιώνει αυτό που λέμε εμείς. Στις άλλες χώρες έχει ολοκληρωθεί η διαδικασία, η μεγάλη πλειοψηφία των μαθητών προσανατολίζεται στην τεχνική επαγγελματική κατάρτιση από τις πιο μικρές ηλικίες. Στην Ελλάδα, για μια σειρά από λόγους που δεν είναι της παρούσης, δεν είχε γίνει αυτό το πράγμα. Ε, αυτό επιδιώκετε και με το νόμο για το νέο λύκειο και μέσα από την τράπεζα θεμάτων. 
Και η επίκληση της εμπειρίας των ευρωπαϊκών χωρών είναι ομολογία σε αυτήν την εκτίμηση που κάνουμε ως κόμμα. Δεν έχουμε την εκτίμηση αυτή μόνο ως κόμμα, αλλά την έχουν κι άλλοι φορείς των εκπαιδευτικών, των γονιών κ.λπ.. Αυτό επιδιώκετε. Γι’ αυτό εμείς λέμε ότι σήμερα είναι αναγκαίο να διαμορφωθούν προϋποθέσεις για να ανατραπεί αυτή η πολιτική. 
Όμως και σήμερα, τουλάχιστον αυτήν τη στιγμή, έναν μήνα πριν από τις εξετάσεις, πρέπει η Κυβέρνηση να αποσύρει το μέτρο των πανελλαδικών εξετάσεων με τράπεζα θεμάτων.",75320,""," ΙΩΑΝΝΗΣ ΓΚΙΟΚΑΣ",58,"",58
"31458","
"," Ευχαριστούμε, κύριε Γκιόκα.
Έχετε τον λόγο, κύριε Υπουργέ, για να δευτερολογήσετε.",75321,"Chairman","ΠΡΟΕΔΡΕΥΟΥΣΑ",125,"",125
"31459","
"," Κυρία Πρόεδρε, συγγνώμη. Θα ήθελα τον λόγο.",75322,""," ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",52,"",52
"31460","
"," Ναι, αλλά δεν μπορείτε να διακόψετε.",75323,"Chairman","ΠΡΟΕΔΡΕΥΟΥΣΑ",125,"",125
"31461","
","  Θα ήθελα, όμως, να πω δύο λόγια πριν από την αποχώρηση του κυρίου Υπουργού.",75324,""," ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",52,"",52
"31462","
"," Έχετε τον λόγο, κύριε Υπουργέ.",75325,"Chairman","ΠΡΟΕΔΡΕΥΟΥΣΑ",125,"",125
"31463","
"," Ευχαριστώ, κυρία Πρόεδρε.
Κατ’ αρχάς, δεν δέχομαι εκφράσεις του τύπου ότι επιδιώκουμε να κάνουμε τους μαθητές πειραματόζωα. Όσο ακραίες εκφράσεις και να χρησιμοποιούμε εν τη ρύμη του λόγου μας, παρακαλώ τέτοια λόγια να μην εκστομίζονται εδώ, γιατί αυτό που θέλουμε εμείς ως Υπουργείο Παιδείας είναι να δώσουμε παιδεία σε όλα τα ελληνόπουλα και κυρίως ίσες ευκαιρίες.",75326,""," ΣΥΜΕΩΝ ΚΕΔΙΚΟΓΛΟΥ",117,"",117
"31464","
"," Δεν τα λέμε εμείς. Οι ίδιοι τα λένε. Μεταφέρουμε αυτά που λένε.",75327,""," ΙΩΑΝΝΗΣ ΓΚΙΟΚΑΣ",58,"",58
"31465","
"," Πραγματικά, αυτό που προσπαθούμε με την τράπεζα θεμάτων είναι να ξεκινούν όλοι οι μαθητές από την ίδια αφετηρία. Όλα, δηλαδή, τα παιδιά να έχουν κάνει το ίδιο κομμάτι της ύλης είτε είναι στο άλφα σχολείο είτε στο βήτα σχολείο είτε στο γάμα σχολείο.
Θεωρώ ότι, αν δούμε τα πράγματα χωρίς προκαταλήψεις, επειδή είμαστε δύο νέοι άνθρωποι, θα σας έπειθα επ’ αυτού, ότι πραγματικά αυτό που λέμε είναι όλα τα σχολεία να έχουν κάνει την ίδια ύλη.
Τώρα, αν αυτή η ύλη είναι πολύ μεγάλη και δεν προλαβαίνουμε και πρέπει να τρέξουμε, να το δούμε. Μπορούμε να τη μειώσουμε, ενδεχομένως, και αυτό το κάνουμε. Θα σας πω παρακάτω τι κάνουμε. Όμως, όχι να την αφήνουμε όπως μέχρι τώρα, όπου ενδεχομένως έκαναν τα δύο τρίτα και το ένα τρίτο δεν το δίδασκαν ποτέ.
Ας δούμε, λοιπόν, τι ανάγκες έχουμε, τι χρειάζεται να κάνουμε και να το κάνουμε ξεκάθαρα. 
Γι’ αυτό, λοιπόν, εξετάζονται και διάφορα μέτρα, όπως είναι η μείωση της ύλης, η επιμήκυνση του εξεταστικού έτους, η μείωση των αργιών. Για τα κενά, τα οποία πάντα υπάρχουν, όπως είπατε, είναι μια κακιά συνήθεια. Θα πρέπει να γίνει διαφορετικά η διαχείριση του ανθρώπινου δυναμικού στο Υπουργείο Παιδείας. Αυτόν τον καιρό εξετάζουμε και τέτοιου είδους μέτρα και ελπίζω, όταν τα ανακοινώσουμε, να τα στηρίξετε, αφού κι εσείς διαπιστώνετε το ίδιο πρόβλημα.
Το Υπουργείο, αναγνωρίζοντας το πρόβλημα με την ύλη, εξέδωσε εγκύκλιο με την οποία ιδιαίτερα όσον αφορά τα μαθήματα της Α΄ λυκείου η ύλη έχει ήδη μειωθεί, με τον απαραίτητο εξορθολογισμό της. Επιπλέον, όπου υπήρξαν κενά προϊούσης της σχολικής χρονιάς για τη διδασκαλία των μαθημάτων, έχουν δοθεί οδηγίες προς τις σχολικές μονάδες και τους εκπαιδευτικούς, ώστε να διασφαλιστεί η κάλυψη της προβλεπόμενης ύλης, όπως, για παράδειγμα, με την αύξηση των ωρών διδασκαλίας του μαθήματος εβδομαδιαίως ή να με το να ληφθεί μέριμνα, ώστε να μη χαθεί καμμιά διδακτική ώρα.
Αναφερθήκατε με ευαισθησία στα παιδιά των φτωχών οικογενειών, που κι εγώ έχω μία συγκεκριμένη ευαισθησία. Εμείς λέμε ότι η τράπεζα θεμάτων, καθώς αποτελεί εργαλείο βελτίωσης της ποιότητας του εκπαιδευτικού συστήματος και διασφάλισης της ισότητας ευκαιριών πρόσβασης στην τριτοβάθμια εκπαίδευση, είναι προς όφελος των μαθητών, ιδιαίτερα αυτών που ξεκινούν από δυσμενή κοινωνική αφετηρία, όπως χαρακτηριστικά αναφέρατε. Είναι, λοιπόν, προς όφελος αυτών των παιδιών, γιατί δημιουργεί ίσες ευκαιρίες, όπως προείπα, για όλους.
Με την ευκαιρία, επειδή ακριβώς αυτήν την ευαισθησία πρέπει να τη δείχνουμε με πράξεις και όχι μόνο με λόγια, σας αναφέρω τον θεσμό του κοινωνικού φροντιστηρίου, τον οποίο πραγματικά είμαι περήφανος που τον εισήγαγα. Ουσιαστικά τι είναι; Είναι μία καινοτόμος δράση του Υπουργείου με στόχο ακριβώς τα παιδιά των φτωχών οικογενειών και τη διδακτική τους ενίσχυση, χωρίς επιβάρυνση για τις οικογένειές τους. Δηλαδή, θα γίνεται εντός του σχολείου, μετά το σχολικό ωράριο, στα πανελλαδικώς εξεταζόμενα μαθήματα και από τώρα μέχρι και τους καλοκαιρινούς μήνες, μέχρι τέλος Ιουλίου στα παιδιά των φτωχών οικογενειών από εκπαιδευτικούς ανέργους κάτω των τριάντα ετών, είτε μακροχρόνια ανέργους. 
Το πρόγραμμα ξεκινά πιλοτικά, όπως ξέρετε, άμεσα σε μερικές πόλεις και του χρόνου σκοπό έχουμε να το επεκτείνουμε σε όλη την Ελλάδα, ακριβώς για την ενίσχυση της φτωχής οικογένειας, σε μια προσπάθεια διαμόρφωσης ίσων ευκαιριών. Θεωρούμε ότι αυτό το μέτρο θα πρέπει να το αγκαλιάσετε κι εσείς αλλά και όλοι μας, γιατί είναι προς τη σωστή κατεύθυνση.
Σας ευχαριστώ, κυρία Πρόεδρε.",75328,""," ΣΥΜΕΩΝ ΚΕΔΙΚΟΓΛΟΥ",117,"",117
"31466","
"," Ευχαριστούμε κι εμείς, κύριε Υπουργέ. Αν θέλετε, να περιμένετε λίγο να ακούσετε την κ. Γεωργοπούλου-Σαλτάρη. Δεν είστε αρμόδιος, αλλά θα σας παρακαλούσαμε.
Η δεύτερη με αριθμό 757/1-4-2014 επίκαιρη ερώτηση δεύτερου κύκλου της Βουλευτού Ηλείας του Συνασπισμού Ριζοσπαστικής Αριστεράς κ. Ευσταθίας (Έφης) Γεωργοπούλου-Σαλτάρη προς τον Υπουργό Παιδείας και Θρησκευμάτων, σχετικά με την ανάγκη άμεσης καταβολής των δεδουλευμένων στις καθαρίστριες με συμβάσεις μίσθωσης έργου στα σχολεία όλης της χώρας δεν συζητείται λόγω κωλύματος του κυρίου Υπουργού και διαγράφεται.
Έχετε τον λόγο, κυρία Σαλτάρη, να πείτε δύο κουβέντες.",75329,"Chairman","ΠΡΟΕΔΡΕΥΟΥΣΑ",125,"",125
"31467"," 
"," Κυρία Πρόεδρε, πριν από δεκαπέντε ημέρες ακριβώς είχα άλλη μία επίκαιρη προς τον Υπουργό Παιδείας σε σχέση με τους υπό απόλυση, όταν έληγε η διαθεσιμότητα  εκπαιδευτικών από τα ΕΠΑΛ. Ο κύριος Υπουργός  προτίμησε να είναι στα κανάλια εκείνην την ημέρα, να επικαλεστεί κώλυμα και να μην έρθει.
Για άλλη μία φορά θέτω το θέμα με τις απλήρωτες καθαρίστριες, οι οποίες σε όλη τη χώρα είναι πάνω από οχτώ χιλιάδες. Ο κύριος Υφυπουργός δήλωσε από το γραφείο του ότι δεν μπορεί ν’ ανταποκριθεί σ’ αυτήν την επίκαιρη. Εγώ δεν νομίζω ότι είναι τόσο πολύπλοκο θέμα. 
Εγώ βλέπω ότι το Υπουργείο Παιδείας αντιμετωπίζει τους εργαζόμενους,  τους υπό απόλυση και τους απλήρωτους σαν νούμερα και όχι σαν ανθρώπους, οι οποίοι πραγματικά ο καθένας βιώνει από μία τραγωδία. Είναι πάρα πολύ σοβαρό και θέλουμε συγκεκριμένα, άμεσα, να δεσμευθεί ο Υπουργός Παιδείας τι ακριβώς θα κάνει, ούτως ώστε να πληρωθούν οι καθαρίστριες και να πληρώνονται από εδώ και πέρα. Ξέρουμε ότι έχει δρομολογηθεί μία διαδικασία. Τι θα γίνει για να πληρώνονται από εδώ και πέρα κανονικά κάθε μήνα;
Αυτήν τη στιγμή τα σχολεία είναι κλειστά, οι καθαρίστριες τα κλείνουν.",75330,""," ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",52,"",52
"31468"," 
"," Το γνωρίζουμε, κυρία συνάδελφε.",75331,"Chairman","ΠΡΟΕΔΡΕΥΟΥΣΑ",125,"",125
"31469"," 
"," Μέχρι τώρα δούλευαν δωρεάν εις βάρος, βέβαια, των δικών τους οικονομικών, αλλά για να προασπίσουν την υγεία των παιδιών μας. Αυτό το πράγμα δεν μπορεί να συνεχιστεί. 
Ευχαριστώ.",75332,""," ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",52,"",52
"31470"," 
"," Ευχαριστούμε, κύριε Υπουργέ, που μείνατε για να το μεταφέρετε στον συνάδελφό σας και στον Υπουργό. 
Η πρώτη με αριθμό 766/1-4-2014 επίκαιρη ερώτηση πρώτου κύκλου του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υποδομών, Μεταφορών και Δικτύων, σχετικά με το γκρέμισμα της αερογέφυρας Κορινού του Νομού Πιερίας και την κατασκευή νέου ανισόπεδου κόμβου στην ίδια περιοχή, δεν θα συζητηθεί λόγω κωλύματος του κυρίου Υπουργού και διαγράφεται. 
Η δεύτερη με αριθμό 756/1-4-2014 επίκαιρη ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό  Εργασίας, Κοινωνικής Ασφάλισης και Πρόνοιας, σχετικά με τις απολύσεις του «ενοικιαζόμενου» προσωπικού που υπηρετούσε στην Εθνική Τράπεζα, καθώς και την παρεμπόδιση της συνδικαλιστικής του δράσης, δεν θα συζητηθεί λόγω κωλύματος του κυρίου Υπουργού.
Επίσης, η τέταρτη με αριθμό 753/1-4-2014 επίκαιρη ερώτηση πρώτου κύκλου του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Υγείας, σχετικά με την αναστολή λειτουργίας του «Παλλάδιου Θεραπευτηρίου», δεν θα συζητηθεί λόγω κωλύματος του κυρίου Υπουργού και διαγράφεται. 
Ομοίως, η έκτη με αριθμό 761/1-4-2014 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Οικονομικών, σχετικά με την εξεύρεση λύσης για τις απώλειες που υπέστησαν τα φυσικά πρόσωπα που ήταν κάτοχοι των ομολόγων του ελληνικού δημοσίου, δεν θα συζητηθεί λόγω κωλύματος του κυρίου Υπουργού και διαγράφεται. 
Η πρώτη με αριθμό 767/1-4-2014 επίκαιρη ερώτηση δεύτερου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη χωροθέτηση του σημείου πόντισης του καλωδίου για την ενεργειακή διασύνδεση της Κρήτης με την ηπειρωτική Ελλάδα, δεν θα συζητηθεί λόγω κωλύματος του κυρίου Υπουργού και διαγράφεται. 
Τέλος, η τρίτη με αριθμό 762/1-4-2014 επίκαιρη ερώτηση δεύτερου κύκλου της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Οικονομικών, σχετικά με την Ελληνική Βιομηχανία Ζάχαρης, δεν θα συζητηθεί λόγω κωλύματος του κυρίου Υπουργού και διαγράφεται.
Πρέπει να πω και εγώ ότι μία επίκαιρη ερώτηση, η οποία επανέρχεται για τρίτη συνεχή φορά κάθε άλλο παρά επίκαιρη είναι πια. Δυστυχώς, παρατηρούμε το γνωστό φαινόμενο, αδιακρίτως θέσεων.",75333,"Chairman","ΠΡΟΕΔΡΕΥΟΥΣΑ",125,"",125
"31471"," 
"," Κυρία Πρόεδρε, να γίνει όμως μία παρατήρηση ξανά.",75334,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31472"," 
"," Επανειλημμένα γίνεται, κυρία συνάδελφε, στη Διάσκεψη των Προέδρων. Γι’ αυτό να είστε σίγουρη. Το θέμα είναι ότι μας εκθέτει και εμάς ως Προεδρείο. 
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών: «Εκλογή των μελών του Ευρωπαϊκού Κοινοβουλίου και άλλες διατάξεις».
Στο σημείο αυτό ολοκληρώθηκε η συζήτηση των επίκαιρων ερωτήσεων.",75335,"Chairman","ΠΡΟΕΔΡΕΥΟΥΣΑ",125,"",125
"31473"," 
"," Κυρίες και κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η με αριθμό 23/23/7-3-2014 επίκαιρη επερώτηση των Βουλευτών του ΣΥΡΙΖΑ κ.κ. Παναγιώτη Κουρουμπλή, Νικολάου Βούτση, Ειρήνης Δούρου, Θεόδωρου Δρίτσα, Ζωής Κωνσταντοπούλου, Αλέξιου Μητρόπουλου, Ιωάννη Μιχελογιαννάκη, Δημητρίου Παπαδημούλη, Αθανασίου Αθανασίου, Γεωργίου Βαρεμένου, Αθανάσιου Γερμανίδη, Εμμανουήλ Γλέζου και Αγνής Καλογερή, προς τον Υπουργό Εσωτερικών, σχετικά με τις μη κυβερνητικές οργανώσεις. 
Τον λόγο έχει ο επερωτών Βουλευτής κ. Δημήτριος Παπαδημούλης για δέκα λεπτά.",75336,"Chairman","ΠΡΟΕΔΡΕΥΟΥΣΑ",125,"",125
"31474"," 
"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, επιτρέψτε μου να ξεκινήσω επ’ ολίγον με το θέμα που συγκλονίζει την πολιτική επικαιρότητα. Συμπληρώνονται δύο εικοσιτετράωρα από τη δημοσίευση του βίντεο που προκάλεσε το λεγόμενο «Μπαλτάκος-Gate». 
Ο «νούμερο 2» της Κυβέρνησης με εντολή και απόφαση Σαμαρά σε μία συνομιλία με τον Ηλία Κασιδιάρη συζητούν σαν αδέλφια. Δεν ξεχωρίζεις ποιος είναι ο χρυσαυγίτης και ποιος ο νεοδημοκράτης. Είναι μία εικόνα παρακράτους. 
Εγείρονται τεράστια θέματα, που απαιτούν έρευνα. Έχουμε ήδη ζητήσει να έλθει εδώ ο Πρωθυπουργός, να πάψει να κρύβεται και να συζητήσουμε σε επίπεδο Αρχηγών για το μείζον θέμα της δημοκρατίας, της διάκρισης των εξουσιών, της σύμφυσης Κυβέρνησης και Νέας Δημοκρατίας με Χρυσή Αυγή στην κορυφή. Το ζητούν και άλλα κόμματα. Το απαιτεί ο ελληνικός λαός. 
Γιατί το αρνείστε, κύριε Υπουργέ; 
Θυμίζω ότι και όταν έπεσε νεκρός ο Παύλος Φύσσας από το δολοφονικό μαχαίρι του χρυσαυγίτη Ρουπακιά είχαμε ζητήσει συζήτηση Προ Ημερησίας Διατάξεως. 
Μας είπατε «ναι, θα γίνει». Δεν την κάνατε ποτέ. Θέλω μία απάντηση. Εάν είναι ναι, να μας πείτε πότε. Εάν είναι όχι, να μας εξηγήσετε το γιατί. Επίσης, να μας πείτε πού είναι ο κρυπτόμενος Πρωθυπουργός.
 Είναι αδύνατον να πιστέψει το πανελλήνιο ότι σε χώρα που, κατά την προπαγάνδα της Κυβέρνησης, ακόμα και για να λαλήσουν τα κοκόρια το πρωί απαιτείται εντολή Σαμαρά, ο «νούμερο 2» της Κυβέρνησης δρούσε περίπου ως ανεξάρτητος, εν αγνοία, ερήμην του Πρωθυπουργού, ενώ είναι κολλητός του φίλος εδώ και τριάντα πέντε χρόνια, ομοϊδεάτης του, όπως και ο ίδιος δήλωσε εχθές –«δύο δαυλοί αναμμένοι για την πατρίδα» λέει. Ο κ. Σαμαράς τον έκανε «νούμερο 2», αλλιώς δεν θα τον ήξερε ούτε ο θυρωρός του.
Δεύτερο θέμα, που αφορά στη Βουλή, κυρία Πρόεδρε. Πριν από σαράντα οκτώ ώρες ο γιος του κ. Μπαλτάκου μπήκε στη Βουλή, μπουκάρισε κυριολεκτικά, πλακώθηκε στο ξύλο, φυγαδεύτηκε από στελέχη του Φρουραρχείου της Βουλής και κρύβεται. Την ίδια ώρα, μας προκαλεί έκπληξη το γεγονός ότι ο Πρόεδρος της Βουλής, που ήρθε πριν από λίγες ημέρες εδώ και μας απεκάλεσε «πεζοδρόμιο», κρύβεται και σιωπά.
Ζητούμε να διαταχθεί έρευνα από τον Πρόεδρο της Βουλής -ο οποίος πρέπει να έρθει και αυτός εδώ- για το τι έκαναν και τι δεν έκαναν οι αρμόδιοι για την προστασία της Βουλής, για να μη μετατρέπεται η Βουλή σε ρινγκ, να μη γίνονται οι διάδρομοι και τα γραφεία της Βουλής χώρος όπου πλακώνονται ακροδεξιές συμμορίες. Έλεγχος και επιβολή κυρώσεων, ιδιαίτερα όταν μας είχατε κρεμάσει ανάποδα εμάς του ΣΥΡΙΖΑ ότι τάχα μου είμαστε οπαδοί της βίας! 
Εσείς, λοιπόν, που καταδικάζετε τη βία από οπουδήποτε και αν προέρχεται, τι κάνατε απέναντι σε αυτό το φαινόμενο του τραμπουκισμού και της ανομίας; Γιατί ακούω και δηλώσεις κυβερνητικών παραγόντων συμπάθειας προς αυτόν τον τραμπουκισμό. «Συμπάθειας», λέει, «ως πατέρας»!",75337,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31475"," 
"," Να ξέρετε ότι δεν θα σας δώσω πάντως  άλλο χρόνο για να αναπτύξετε την επερώτηση, κύριε συνάδελφε.",75338,"Chairman","ΠΡΟΕΔΡΕΥΟΥΣΑ",125,"",125
"31476","
"," Δεν τον χρειάζομαι, κυρία Πρόεδρε.",75339,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31477","
"," Εντάξει.",75340,"Chairman","ΠΡΟΕΔΡΕΥΟΥΣΑ",125,"",125
"31478","
"," Δηλαδή εάν ο πατέρας ενός απολυμένου, ενός που αυτοκτόνησε κάνει κάτι ανάλογο, θα είναι δικαιολογημένο, επαινετό; Εκτός και αν στην κλασική ρήση «καταδικάζουμε τη βία από οπουδήποτε και αν προέρχεται», προσθέσετε και τη φράση «εκτός και εάν τα κάνει ο γιος του κ. Μπαλτάκου».
Έρχομαι στο θέμα της επερώτησης. Οι μη κυβερνητικές οργανώσεις είναι ένας θεσμός με παγκόσμια εφαρμογή. Ορισμένες από αυτές και στον κόσμο και στην Ευρώπη και στην Ελλάδα έχουν πραγματικά θετικό έργο. Δεν είναι για πέταμα η ιδέα. Όσο περνούσαν, όμως, τα χρόνια, από εκφραστές της κοινωνίας των πολιτών μπλέχτηκαν και αυτές με τα λόμπι των συμφερόντων.
Δυστυχώς, όμως, στην Ελλάδα τα πράγματα είναι ακόμα χειρότερα. Έχουμε την κακοποίηση ενός θεσμού με ευθύνη των κυβερνήσεων της Νέας Δημοκρατίας και του ΠΑΣΟΚ. Πολλές μη κυβερνητικές οργανώσεις, ελεγχόμενες στην πραγματικότητα από την Κυβέρνηση, μετετράπησαν σε αγωγό σπατάλης δημοσίου χρήματος, σε μοχλούς του πελατειακού κράτους, διαφθοράς. Αντί δηλαδή να είναι εκφραστές της κοινωνίας των πολιτών έγιναν εκφραστές της κοινωνίας των κολλητών της εκάστοτε κυβέρνησης και των ρετιρέ της εκάστοτε κυβέρνησης.
Πρόσφατα, υπήρξαν οι αποκαλύψεις για το «Διεθνές Κέντρο Αποναρκοθέτησης», για το «Εθελοντικό Σώμα Ελλήνων Πυροσβεστών Αναδασωτών», για πρωτοβουλίες απαράδεκτες, διασπάθισης του δημοσίου χρήματος, αλλά όλως τυχαίως συνδεδεμένες με «καμένα» πολιτικά πρόσωπα.
Το πρόβλημα, όμως, παραμένει και δεν αφορά μόνο αυτούς. Έχουμε το πόρισμα Ρακιντζή το 2011, το οποίο κάνει λόγο για ελλιπές νομοθετικό πλαίσιο, για καθυστερήσεις της δικαιοσύνης, για αδύναμους έως ανύπαρκτους θεσμούς ελέγχου. Έχουμε το πόρισμα της Επιτροπής Θεσμών και Διαφάνειας της Βουλής, το οποίο βγήκε ομόφωνα –αν δεν κάνω λάθος- το 2011.
Το πόρισμα αυτό περιγράφει την κακοδαιμονία, ζητά νομοθετικό πλαίσιο, ζητά ελέγχους και μέτρα. Παραμένει, όμως, σε κάποια βαθιά συρτάρια. Τίποτα απ’ αυτά δεν έχει γίνει. 
Μεγάλες υποθέσεις, όπως το «Έργο Πολιτών», επί κυβερνήσεων Καραμανλή -με τον κ. Συρμόγλου να έχει πάρει πάνω από 10 εκατομμύρια ευρώ και ο ίδιος να αμείβεται με 9.500 ευρώ τον μήνα, για να καταγράψει ποιες είναι οι ΜΚΟ- δεν έχουν εκκαθαριστεί ούτε διοικητικά ούτε οικονομικά ούτε ποινικά. 
Οι αρμόδιες ελεγκτικές αρχές βρήκαν τη μη κυβερνητική οργάνωση που έχει κάνει τη ζημιά και την τιμώρησαν. Ξέρετε ποια είναι αυτή; Η μη κυβερνητική οργάνωση «ΟΔΥΣΣΕΑΣ», που δραστηριοποιείται στη Θεσσαλονίκη, η οποία με τη συνδρομή εκπαιδευτικών, που δουλεύουν αφιλοκερδώς, μαθαίνει σε μικρά παιδιά μεταναστών ελληνικά ή και ξένες γλώσσες σε παιδιά Ελλήνων που δεν έχουν τη δυνατότητα να πληρώσουν φροντιστήρια. 
Κύριε Υπουργέ, αυτήν έλεγξαν οι υπηρεσίες, βρήκαν ότι είχε κάποιες παρατυπίες στην τήρηση βιβλίων εσόδων-εξόδων και της έχουν επιβάλει τεράστια πρόστιμα, την ώρα που οι «χρυσοκάνθαροι» των εκατομμυρίων ευρώ δεν έχουν λογοδοτήσει, δεν έχουν ελεγχθεί με κανέναν τρόπο, ούτε διοικητικό ούτε ποινικό.
Έρχεται τώρα ο κ. Θεοχάρης, δικός σας αξιωματούχος και λέει: «Μας συγχωρείτε, λάθος. Ψάχνω να βρω λύση για το θέμα της οργάνωσης “ΟΔΥΣΣΕΑΣ”.». Κινδυνεύει ο άνθρωπος που είναι επικεφαλής -και είναι κατά νόμον υπεύθυνος- να πάει φυλακή, γιατί δεν μπορούν να πληρώσουν τα υπέρογκα πρόστιμα που τους έχουν επιβληθεί, επειδή δεν κατέγραψαν κάποια πράγματα σωστά, δηλαδή ακριβοί στα πίτουρα και φθηνοί στ’ αλεύρι.
Θυμάμαι και μια εντολή Σαμαρά, για να σταματήσουν οι χρηματοδοτήσεις από τότε που ανέλαβε. Έχω υπ’ όψιν μου έναν οργανισμό -που δεν ξέρω αν τυπικά ανήκει στην κατηγορία των ΜΚΟ ή όχι- στον οποίον προεδρεύει ο αδελφός του Πρωθυπουργού κ. Αλέξανδρος Σαμαράς, ο οποίος -από τότε που ο κ. Σαμαράς έγινε Πρωθυπουργός- με ειδικές φωτογραφικές ρυθμίσεις σε νόμους και προεδρικά διατάγματα παίρνει πάρα πολλά λεφτά από το κράτος, για να κάνει διάφορες δουλειές που κάνουν οι ΜΚΟ. 
Θα σας μιλήσω γι’ αυτό στη δευτερολογία μου, αλλά περιμένω πρώτα απ’ όλα από εσάς να μου δώσετε εξηγήσεις γι’ αυτό. Γιατί δεν είναι αλήθεια ότι το πάρτι με τις ΜΚΟ είναι κάτι που αφορούσε μόνο την περίοδο Καραμανλή του νεότερου και Παπανδρέου. Συνεχίζεται και τώρα και σας βαρύνει, μαζί με το ότι και επί κυβερνήσεων Σαμαρά-Βενιζέλου δεν έχει γίνει τίποτα ούτε για το νομοθετικό πλαίσιο, που ζήτησε με ομόφωνο πόρισμά της η επιτροπή Τραγάκη, ούτε για την επιτάχυνση των ελέγχων ή των δικαστικών εκκαθαρίσεων ούτε γι’ αυτό που λέει ο κόσμος «φέρτε πίσω τα κλεμμένα» ή έστω όσο μέρος απ’ αυτά απομένει. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",75341,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31479","
"," Και εμείς ευχαριστούμε. 
Ο κ. Δρίτσας έχει τον λόγο.",75342,"Chairman","ΠΡΟΕΔΡΕΥΟΥΣΑ",125,"",125
"31480","
"," Ευχαριστώ, κυρία Πρόεδρε. 
Η επίκαιρη επερώτηση που καταθέτει η Κοινοβουλευτική Ομάδα του ΣΥΡΙΖΑ και συζητείται σήμερα για τις Μη Κυβερνητικές Οργανώσεις, έρχεται σε μια μέρα που αποκτά ιδιαίτερη και ξεχωριστή επικαιρότητα, διότι ακριβώς η υπόθεση Μπαλτάκου αναδεικνύει ένα πρόβλημα όχι συγκυριακό, όχι περιστασιακό, αλλά ένα μόνιμο πρόβλημα μιας σταθερής και κατά περιόδους αναδεικνυόμενης νοοτροπίας κυβερνήσεων της Δεξιάς και του ΠΑΣΟΚ σε κρίσιμα ζητήματα και κρίσιμους τομείς ιδιοκτησιακής λογικής για τη λειτουργία του κράτους, το οποίο ακριβώς μεταφέρεται με πλήρη αδιαφάνεια και στο επίπεδο της παρακρατικής λειτουργίας ανώτατων θεσμικών λειτουργιών της Κυβέρνησης και του κράτους.
Λειτουργεί ο Πρωθυπουργός, ανώτατα όργανα, κορυφαίοι Υπουργοί ως παρακράτος.
Κυρία Πρόεδρε, παρακαλώ να γίνει διακοπή, γιατί προς στιγμήν δεν υπάρχει παρουσία της Κυβέρνησης.",75343,""," ΘΕΟΔΩΡΟΣ ΔΡΙΤΣΑΣ",76,"",76
"31481","
"," Κυρία Πρόεδρε, θα μπορούσαμε να διακόψουμε για ένα λεπτό;",75344,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31482","
"," Βεβαίως, κύριε Υπουργέ.
Κυρίες και κύριοι συνάδελφοι, διακόπτουμε για ένα λεπτό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)",75345,"Chairman","ΠΡΟΕΔΡΕΥΟΥΣΑ",125,"",125
"31483","
"," Κυρίες και κύριοι συνάδελφοι, επανερχόμαστε στη συνεδρίαση.
Κύριε Δρίτσα, ορίστε, έχετε τον λόγο.",75346,"Chairman","ΠΡΟΕΔΡΕΥΟΥΣΑ",125,"",125
"31484","
"," Είναι, λοιπόν, γι’ αυτό ξεχωριστά επίκαιρη η σημερινή επίκαιρη επερώτησή μας, γιατί ακριβώς δεν στοχεύει μόνο σε μία εξειδικευμένη εκδοχή της λειτουργίας του κράτους, αλλά επεκτείνεται και σε πάρα πολλές άλλες τέτοιες λειτουργίες.
Πριν περάσω στο θέμα, θα ήθελα να θέσω κι εγώ ένα ερώτημα καίριας σημασίας, το οποίο συνδέεται με όλα αυτά που είπα προηγουμένως. 
Ο υιός Μπαλτάκος βρέθηκε εν ώρα εργάσιμης ημέρας στη Βουλή και ενεπλάκη στο επεισόδιο που είναι γνωστό. Το Αρχηγείο του Λιμενικού Σώματος-Ελληνική Ακτοφυλακή θα ενημερώσει την ελληνική κοινωνία; Πέρα απ’ όλα τα άλλα τα πολύ σοβαρά, ήταν σε άδεια ο υιός Μπαλτάκος; Μιλάμε ακόμα και γι’ αυτά τα στοιχειώδη που πρέπει να αποτελούν αυτονόητους κανόνες μίας ευνομούμενης πολιτείας. Ήταν σε άδεια;",75347,""," ΘΕΟΔΩΡΟΣ ΔΡΙΤΣΑΣ",76,"",76
"31485","
"," Κύριε Δρίτσα, αν μου επιτρέπετε, με όλον το σεβασμό. Ξέρω και καταλαβαίνω.",75348,"Chairman","ΠΡΟΕΔΡΕΥΟΥΣΑ",125,"",125
"31486","
"," Σας παρακαλώ, κυρία Πρόεδρε. Συνδέονται άμεσα.",75349,""," ΘΕΟΔΩΡΟΣ ΔΡΙΤΣΑΣ",76,"",76
"31487","
"," Θα σας απαντήσω εγώ γι’ αυτό, γιατί έγινε τοποθέτηση του Προέδρου στη Διάσκεψη των Προέδρων. Με όλον το σεβασμό και χωρίς αυτό να είναι λογοκρισία, νομίζω ότι είμαστε εκτός θέματος της επερώτησης.",75350,"Chairman","ΠΡΟΕΔΡΕΥΟΥΣΑ",125,"",125
"31488","
"," Σας παρακαλώ. Μη διακόπτετε τον ειρμό μου, γιατί έχει σημασία.",75351,""," ΘΕΟΔΩΡΟΣ ΔΡΙΤΣΑΣ",76,"",76
"31489","
"," Καταλαβαίνω τη θέση σας και θα συμφωνούσα κι εγώ μ’ αυτά που λέτε, αλλά πρέπει να μείνουμε στο θέμα της επερώτησης, που είναι επίσης πολύ σημαντικό.",75352,"Chairman","ΠΡΟΕΔΡΕΥΟΥΣΑ",125,"",125
"31490","
"," Το πιστεύω ακράδαντα, κυρία Πρόεδρε, γι’ αυτό το λέω. Συνδέονται άρρηκτα αυτά τα ζητήματα.",75353,""," ΘΕΟΔΩΡΟΣ ΔΡΙΤΣΑΣ",76,"",76
"31491"," 
"," Ναι, αλλά δεν είναι αρμόδιος να απαντήσει αυτήν τη στιγμή ο κ. Γεροντόπουλος, όπως και να το κάνουμε.",75354,"Chairman","ΠΡΟΕΔΡΕΥΟΥΣΑ",125,"",125
"31492","
","  Είναι ένα νήμα που συνδέει μη νόμιμες και μη θεμιτές λειτουργίες του κράτους.",75355,""," ΘΕΟΔΩΡΟΣ ΔΡΙΤΣΑΣ",76,"",76
"31493","
"," Τοποθετηθείτε για λίγο, κύριε Δρίτσα, γιατί ο χρόνος σας έχει περάσει και επί της ουσίας της επερώτησης δεν έχετε τοποθετηθεί.",75356,"Chairman","ΠΡΟΕΔΡΕΥΟΥΣΑ",125,"",125
"31494","
"," Ωραία, κυρία Πρόεδρε. Προχωρώ. Έχω διακοπεί και εκ της απουσίας του κυρίου Υπουργού…",75357,""," ΘΕΟΔΩΡΟΣ ΔΡΙΤΣΑΣ",76,"",76
"31495","
"," Θα σας δώσω κι άλλο χρόνο, αλλά θέλω να μείνουμε στο θέμα της επίκαιρης επερώτησης.",75358,"Chairman","ΠΡΟΕΔΡΕΥΟΥΣΑ",125,"",125
"31496","
"," Εν πάση περιπτώσει, δώστε μου, παρακαλώ, τη δυνατότητα να συνεχίσω με πληρότητα την τοποθέτησή μου. Έχει σημασία. Επιλέγω αυτό, γιατί το πιστεύω αυτό που λέω.
Η σημερινή επίκαιρη επερώτησή μας αφορά κυρίως αυτό που εύστοχα εδώ και χρόνια έχει επισημανθεί με μία διεισδυτική κριτική σκέψη: «μη κυβερνητικές οργανώσεις ή «μήπως» κυβερνητικές οργανώσεις»; Αυτό μπορεί να είναι ένα λογοπαίγνιο, αλλά πραγματικά είναι πολύ εύστοχο. Πραγματικά, σ’ αυτήν την κατεύθυνση πρέπει να διαχωρίσουμε τα πράγματα. Υπάρχουν πολύ σοβαρές μη κυβερνητικές οργανώσεις, που με τον εθελοντισμό –και εκεί απαιτείται και η ενίσχυσή τους- παράγουν σοβαρότατο έργο, είτε σε ζητήματα υγείας, πρόνοιας, κάλυψης, είτε όταν συνεργάζονται για την καταγραφή των περιστατικών της ρατσιστικής βίας, είτε για πολλά άλλα. 
Αυτές, λοιπόν, πράγματι χρειάζονται σοβαρότατες ενισχύσεις. Ο ΣΥΡΙΖΑ και οι Βουλευτές συνεισφέρουν ένα σημαντικό μέρος των αποδοχών τους για την ενίσχυση των δομών αλληλεγγύης. 
Αυτά μπορούμε μεν να τα συζητήσουμε, αλλά εδώ έχουμε πληθώρα περιστατικών που καταγράφονται κατά καιρούς και επικρατεί ο νόμος της σιωπής. Έχω καταθέσει ερωτήσεις και έχω κάνει αίτηση κατάθεσης εγγράφων και δεν μου έχουν αποδοθεί ποτέ αυτά τα έγγραφα που έχω ζητήσει για τον πραγματικό ρόλο μίας κατηγορίας των μη κυβερνητικών οργανώσεων που συνδέονται με την παράδοση. Τέτοιες μη κυβερνητικές οργανώσεις είναι η εξέλιξη της παράδοσης του Ψυχρού Πολέμου, γιατί λειτούργησαν πρώτα απ’ όλα στις Ηνωμένες Πολιτείες της Αμερικής δίπλα στο κράτος και στις επιλογές της κυβέρνησης για άνομους σκοπούς και για σκοπούς επεμβάσεων και σε άλλα κράτη, αλλά και για φαλκίδευση της δημοκρατίας.
Εδώ έχουμε το περίεργο φαινόμενο να μην υπάρχει έλεγχος από το Υπουργείο Οικονομικών, να μην υπάρχει θεσμικό πλαίσιο. Μάλιστα, ο Γενικός Επιθεωρητής Δημόσιας Διοίκησης σε πρόσφατες δηλώσεις του επισήμανε ότι η λειτουργία των μη κυβερνητικών οργανώσεων βρίσκεται εκτός κανονιστικής ρύθμισης από το 1995. Καταρτίζονται δημόσιες συμβάσεις πολλών εκατομμυρίων ευρώ χωρίς αξιολόγηση των ΜΚΟ και χωρίς παρέμβαση και εφαρμογή διατάξεων δικαίου που να διέπει τη σύναψη δημοσίων συμβάσεων. Έτσι, το πάρτι είναι εύκολο να στηθεί, γιατί οι χρηματοδοτούμενες από τον κρατικό προϋπολογισμό ΜΚΟ, καλές και περίεργες, δεν αξιολογούνται, δεν τίθενται σε έλεγχο, δεν υπόκεινται ούτε σε προληπτικό έλεγχο νομιμότητας και δεν υπάρχει κανένας μηχανισμός παρακολούθησης. 
Και αυτό είναι περίεργο, όχι το ότι λόγω της έλλειψης ενός νομικού πλαισίου υπάρχουν περιθώρια και κάποιοι τα αξιοποιούν, αλλά γιατί κατ’ επανάληψη έχουν επιδείξει οι πολιτικές ηγεσίες του Υπουργείου Εξωτερικών μία εργώδη προσπάθεια να μην αποκαλύψουν τίποτα, να ανεβάσουν ένα πέπλο προφύλαξης όλων αυτών των οργανώσεων. 
Σ’ αυτήν την κατεύθυνση, λοιπόν, συνδέεται, κυρία Πρόεδρε, η παρέμβασή μας με την ανάγκη να ενισχυθούν σοβαρές και πολύτιμες δράσεις μη κυβερνητικών οργανώσεων και να τελειώνουμε με τις κυβερνητικές οργανώσεις που είναι ενταγμένες στην υπηρεσία περίεργων, αντιδραστικών πολλές φορές και επικίνδυνων σκοπών. 
Ευχαριστώ πάρα πολύ. 
(Χειροκροτήματα από την πτέρυγα του ΣΥΡΙΖΑ)",75359,""," ΘΕΟΔΩΡΟΣ ΔΡΙΤΣΑΣ",76,"",76
"31497","
"," Ευχαριστούμε, κύριε Δρίτσα.
Κυρίες και κύριοι συνάδελφοι, οφείλω να σας ενημερώσω ότι στη Διάσκεψη των Προέδρων έγινε προφανώς συζήτηση για το ζέον θέμα. Ο κύριος Πρόεδρος της Βουλής προφανώς το ερευνά μαζί με τους αρμόδιους για τη φύλαξη του Κοινοβουλίου. Όμως, ο υιός Μπαλτάκος ήταν υιός του κ. Μπαλτάκου, γεγονός που σημαίνει ότι είχε άδεια εισόδου μέσα στο Κοινοβούλιο οποιαδήποτε στιγμή της ημέρας, όπως φαντάζομαι ότι έχουν τα παιδιά όλων των συναδέλφων.",75360,"Chairman","ΠΡΟΕΔΡΕΥΟΥΣΑ",125,"",125
"31498"," 
"," Δεν έθεσα θέμα εισόδου στη Βουλή, κυρία Πρόεδρε.",75361,""," ΘΕΟΔΩΡΟΣ ΔΡΙΤΣΑΣ",76,"",76
"31499"," 
"," Δεν δικαιολογώ πράξη, αλλά εξηγώ…",75362,"Chairman","ΠΡΟΕΔΡΕΥΟΥΣΑ",125,"",125
"31500","
"," Επιτρέψτε μου, κυρία Πρόεδρε. Δεν έθεσα θέμα εισόδου στη Βουλή, κυρία Πρόεδρε!",75363,""," ΘΕΟΔΩΡΟΣ ΔΡΙΤΣΑΣ",76,"",76
"31501"," 
","  Δεν δικαιολογώ.",75364,"Chairman","ΠΡΟΕΔΡΕΥΟΥΣΑ",125,"",125
"31502"," 
"," Μα, δίνονται άδειες!",75365,""," ΣΟΦΙΑ ΒΟΥΛΤΕΨΗ",39,"",39
"31503"," 
"," Είναι αξιωματικός του Λιμενικού Σώματος.",75366,""," ΘΕΟΔΩΡΟΣ ΔΡΙΤΣΑΣ",76,"",76
"31504"," 
","  Σίγουρα αυτό που συνέβη μέσα στο Κοινοβούλιο το καταδικάζουμε όλοι. Αυτό είναι κάτι που δεν το συζητάμε.",75367,"Chairman","ΠΡΟΕΔΡΕΥΟΥΣΑ",125,"",125
"31505","  
"," Κυρία Πρόεδρε, δεν έθεσα θέμα εισόδου στη Βουλή. Είναι περίεργο, όμως, το εξής: Πώς ένας αξιωματικός του Λιμενικού Σώματος…",75368,""," ΘΕΟΔΩΡΟΣ ΔΡΙΤΣΑΣ",76,"",76
"31506","
","  Εν πάση περιπτώσει, κύριε Δρίτσα, δεν απαντώ μόνο σε εσάς, αλλά και στον κ. Παπαδημούλη.",75369,"Chairman","ΠΡΟΕΔΡΕΥΟΥΣΑ",125,"",125
"31507"," 
"," …βρίσκεται εν ώρα εργασίας, εν ώρα υπηρεσίας εκτός υπηρεσίας;",75370,""," ΘΕΟΔΩΡΟΣ ΔΡΙΤΣΑΣ",76,"",76
"31508"," 
"," Δεν ξέρω αν ήταν εν ώρα υπηρεσίας. Αυτό ερευνάται από τον αρμόδιο Υπουργό και από τον αρμόδιο Αρχηγό του Λιμενικού Σώματος.",75371,"Chairman","ΠΡΟΕΔΡΕΥΟΥΣΑ",125,"",125
"31509"," 
"," Έχει άδεια;",75372,""," ΘΕΟΔΩΡΟΣ ΔΡΙΤΣΑΣ",76,"",76
"31510"," 
"," Αφήστε με, κύριε Δρίτσα, σας παρακαλώ. Τοποθετούμαι και εγώ και προσπαθώ να σας εξηγήσω.",75373,"Chairman","ΠΡΟΕΔΡΕΥΟΥΣΑ",125,"",125
"31511"," 
"," Έχει άδεια;",75374,""," ΘΕΟΔΩΡΟΣ ΔΡΙΤΣΑΣ",76,"",76
"31512"," 
"," Θα είχε άδεια. Τώρα αυτό είναι άλλο θέμα.",75375,""," ΣΟΦΙΑ ΒΟΥΛΤΕΨΗ",39,"",39
"31513"," 
","  Το αν έχει άδεια ή όχι, δεν θα το κρίνουμε σήμερα εδώ, στην επερώτηση…",75376,"Chairman","ΠΡΟΕΔΡΕΥΟΥΣΑ",125,"",125
"31514","
"," Μα, κυρία Πρόεδρε, δεν είπα γιατί εισήλθε στη Βουλή. Κάθε πολίτης έχει δικαίωμα να εισέλθει στη Βουλή.",75377,""," ΘΕΟΔΩΡΟΣ ΔΡΙΤΣΑΣ",76,"",76
"31515"," 
"," Έτσι ακριβώς. Τώρα το αν είχε άδεια ή όχι είναι άλλο θέμα, το οποίο δεν είναι ούτε του Προεδρείου ούτε του Προέδρου και προφανώς όχι της παρούσας στιγμής. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και δύο συνοδοί-καθηγητές από το Λύκειο Καπανδριτίου Αττικής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Αλέξιος Μητρόπουλος.",75378,"Chairman","ΠΡΟΕΔΡΕΥΟΥΣΑ",125,"",125
"31516"," 
"," Όμως, κυρία Πρόεδρε και κύριε Υπουργέ, αποκαλύφθηκε προχθές ότι ο Γενικός Γραμματέας της Κυβέρνησης μέσα στον χώρο του Κοινοβουλίου συνωμοτώντας με τον επικεφαλής της Χρυσής Αυγής έκανε προπαρασκευαστικές πράξεις για αλλοίωση του πολιτεύματος και αλλοίωση της πολιτικής βούλησης του λαού.",75379,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31517"," 
 "," Δεν μπορεί να συνεχίζεται αυτό.",75380,""," ΚΩΣΤΑΣ ΚΟΥΤΣΟΓΙΑΝΝΑΚΟΠΟΥΛΟΣ",142,"",142
"31518"," 
"," Σας παρακαλώ πολύ! Έκανε προπαρασκευαστικές, συνωμοτούσε…",75381,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31519","
"," Σας παρακαλώ, κύριοι συνάδελφοι!",75382,"Chairman","ΠΡΟΕΔΡΕΥΟΥΣΑ",125,"",125
"31520"," 
"," Εμείς σας παρακαλούμε να πείτε να σταματήσουν.",75383,""," ΚΩΣΤΑΣ ΚΟΥΤΣΟΓΙΑΝΝΑΚΟΠΟΥΛΟΣ",142,"",142
"31521"," 
"," Δεν μπορώ να ασκώ και λογοκρισία μονίμως, κύριε συνάδελφε. Σαν Προεδρείο κάνω επισημάνσεις.",75384,"Chairman","ΠΡΟΕΔΡΕΥΟΥΣΑ",125,"",125
"31522"," 
"," Αφήστε να χρησιμοποιούν τον χρόνο τους, όπως θέλουν. Θα πάρουν απαντήσεις.",75385,""," ΣΟΦΙΑ ΒΟΥΛΤΕΨΗ",39,"",39
"31523"," 
"," Εντάξει, τι να κάνουμε; Έχουν τον χρόνο τους.",75386,"Chairman","ΠΡΟΕΔΡΕΥΟΥΣΑ",125,"",125
"31524","
"," Δεν γίνεται να τσακωνόμαστε.",75387,""," ΣΟΦΙΑ ΒΟΥΛΤΕΨΗ",39,"",39
"31525"," 
"," Μη διακόπτετε, όμως, κυρία Βούλτεψη.",75388,"Chairman","ΠΡΟΕΔΡΕΥΟΥΣΑ",125,"",125
"31526"," 
"," Μπορώ να έχω τον λόγο, κυρία Πρόεδρε;",75389,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31527"," 
"," Ναι, κύριε Μητρόπουλε, έχετε τον λόγο.",75390,"Chairman","ΠΡΟΕΔΡΕΥΟΥΣΑ",125,"",125
"31528"," 
"," Άρα, για ένα βίντεο του οποίου το αληθές περιεχόμενο ο ίδιος επιβεβαίωσε, όπου συνωμοτεί πώς θα αλλοιωθεί το πολίτευμα, πώς θα αλλοιωθεί η πραγματική βούληση του λαού, απεκάλυψε κακουργηματικές πράξεις και παραλείψεις κατά μελών της Κυβέρνησης, απεκάλυψε κακουργηματικές παραλείψεις κατά ηγεσιών της δικαιοσύνης -κάτι για το οποίο προχθές το «BBC» και άλλα διεθνή μίντια είπαν: «Πώς λειτουργεί η δικαιοσύνη;»-αντί αμέσως να κινηθεί η αυτόφωρη διαδικασία, να συλληφθεί αμέσως και να πει ποιο σχέδιο ήθελε να υλοποιήσει με τον κ. Κασιδιάρη, τον αφήνουν ελεύθερο και, με τη συνδρομή και κάποιων προθύμων των ΜΜΕ, προσπαθεί να αποστερεώσει και να αποστειρώσει τη δική του συμπεριφορά σε σχέση με τα μέλη της Κυβέρνησης και με τους Αρχηγούς της συγκυβέρνησης. 
Υπό την έννοια δεν είναι στο κενό, κυρία Πρόεδρε, η συζήτηση για τις ΜΚΟ με αυτό το οποίο ζει το πανελλήνιο μέσα στο Κοινοβούλιο, στον ναό της δικαιοσύνης να διαπράττονται αυτόφωρα διωκόμενες κακουργηματικές πράξεις κατά μελών της Κυβέρνησης, κατά μελών της δικαιοσύνης, κατά του λαού και της δημοκρατίας. Και τον αφήνουμε έτσι για τρεις ημέρες, να δίνει τις εξηγήσεις ότι ήταν δικό του το σχέδιο με τον κ. Κασιδιάρη, ότι αυτός το εμπνεύστηκε και ότι αυτός μόνος του το υλοποίησε; Δεν πρέπει να απαντήσει;",75391,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31529","
"," Για το θέμα των ΜΚΟ που καίνε δεν θα ρωτήσετε;",75392,"Chairman","ΠΡΟΕΔΡΕΥΟΥΣΑ",125,"",125
"31530","
"," Δεν πρέπει η Κυβέρνηση να έρθει και να πει: «Ναι, το σχέδιο συνεννόησης με τον κ. Κασιδιάρη ήταν δικό του, τότε εκπονήθηκε και αυτός ανέλαβε μόνος του να το υλοποιήσει»;
Επί του προκειμένου, επειδή σας σέβομαι και κάνατε παρατήρηση στον κ. Δρίτσα, δεν μπορεί να απομονωθεί αυτό το φαινόμενο. Υπήρξαν προπαρασκευαστικές πράξεις αλλοίωσης του πολιτεύματος. Διώκονται, κατηγορήθηκαν ηγετικά στελέχη της δικαιοσύνης, Υπουργοί, ότι μεθόδευσαν. Μπορεί γι’ αυτό να μην ενημερωθεί ο λαός μας; Γι’ αυτό εμείς ζητήσαμε, ο Πρόεδρός μας, να έρθει ο κύριος Πρωθυπουργός να ενημερώσει και να πει ότι πράγματι  η συνεννόηση, το σχέδιο με τον κ. Κασιδιάρη ήταν δικής του επίνευσης και δικής του υλοποίησης και όχι της Κυβέρνησης και όσων την συναποτελούν. 
Επί του προκειμένου, θα ήθελα να μου δώσετε τη δευτερολογία, κυρία Πρόεδρε, να πω κάτι για τους θεσμούς. Θεωρώ ότι αυτά που θα πω θα είναι μία άλλη προσέγγιση για τον ρόλο των ΜΚΟ.
Κυρίες και κύριοι συνάδελφοι, ο θεσμός των ΜΚΟ είναι ακραία συστημικός θεσμός, είναι επινόηση της νεοφιλελεύθερης, ύστερης νεωτερικότητας στο εσωτερικό του εθνικού κράτους, μαζί με τις ανεξάρτητες αρχές, που αναλαμβάνουν σημαντικές κρατικές εποπτικές δραστηριότητες και αποτελούν το περιβόητο δίδυμο της γενικευμένης αποκρατικοποίησης.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Οι ΜΚΟ με συνήθη αρμοδιότητα τα κοινωνικά, ανθρωπιστικά και περιβαλλοντολογικά ζητήματα δραστηριοποιούνται και εντός του εθνικού κράτους και στον διεθνή περίγυρο. Υποτίθεται ότι αποτελούνται από ενεργούς πολίτες και ευέλικτες αντιγραφειοκρατικές δομές, ώστε να δρουν με προσαρμοστικότητα, ταχύτητα, ελευθερία, απαλλαγμένες συνήθως από κάθε εποπτικό έλεγχο της εσωτερικής και διεθνούς έννομης τάξης. Από τους στόχους που εξυπηρετούν και τις ενότητες των θεμάτων που καλύπτουν, αβίαστα προκύπτει ότι συνήθως αναλαμβάνουν τη διεκπεραίωση και την επούλωση πληγών μετά την καταστροφική επέλαση των κυρίαρχων, διεθνών, περιφερειακών και εθνικών κέντρων και κυρίως μετά τη δράση των υπερεθνικών εταιρειών, που καταλύουν τις παραδοσιακές μεθόδους αγροτικής -και όχι μόνο- παραγωγής και ξεκληρίζουν από τις πανάρχαιες εγκαταστάσεις τους μυριάδες πολιτών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα τρία λεπτά από τη δευτερολογία μου, κυρία Πρόεδρε.",75393,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31531","
"," Έχετε τον χρόνο, κύριε Μητρόπουλε.",75394,"Chairman","ΠΡΟΕΔΡΕΥΟΥΣΑ",125,"",125
"31532","
"," Έτσι, ο λόγος της εμφάνισης των ΜΚΟ δεν ήταν αθώος και δεν ήταν ουδέτερος. Σε περιόδους έξαρσης των κοινωνικών αγώνων μετά τον Μάη του ’68 και το κίνημα εναντίον του Βιετνάμ, όταν ο δυτικός κόσμος επανήλθε στη συστημική του ισορροπία, απελευθέρωσε, εντός ελεγχομένων πλαισίου, την εσωτερική και διεθνή κοινωνική δυναμική που ανέλαβε την προώθηση αταξικών και ουδέτερων –υποτίθεται- στόχων άμβλυνσης ή ανάσχεσης των κοινωνικών αγώνων και επούλωσης των πληγών του γενικευμένου και ολοκληρωτικού καπιταλισμού.
Επομένως ο τίτλος «μη κυβερνητική οργάνωση», κυρία Πρόεδρε, που υπονοεί την απελευθέρωση της κοινωνικής δράσης από τα δήθεν κακά κρατικά δεσμά, ήταν και ψευδεπίγραφος και παραπλανητικός. Στόχευσαν στην προβολή των κοινωνικών, εν γένει, ζητημάτων και των αντιανθρώπινων αποτελεσμάτων της δράσης του νέου οικονομικού -και όχι μόνο- γίγνεσθαι, χωρίς ποτέ να αναλύουν και να θεραπεύουν τις γενεσιουργές αιτίες των προβλημάτων. Λειτούργησαν, δηλαδή -και λειτουργούν- πυροσβεστικά, κατευναστικά, χτυπώντας τις συνέπειες και όχι τα αίτια των δυσμενών για τα λαϊκά στρώματα πολιτικών. 
Έτσι, και η νέα διάρθρωση των συντελεστών της παραγωγής με τη βοήθεια των τοπικών δυνάμεων ή υπερδυνάμεων μπορεί να προχωρεί μέχρι απωτάτων νεοφιλελεύθερων ορίων και να δημιουργεί μια συγκεντρωτική, αντιδημοκρατική, αντικοινωνική και, προϊόντος του χρόνου, περιβαλλοντοκτόνα ατμόσφαιρα, αλλά και οι ΜΚΟ να προστρέχουν ως το ανθρωπιστικό επανορθωτικό άλλοθι. Πολλές φορές αποκρύπτεται επιμελώς από τους εγχώριους πληθυσμούς ότι αυτοί που προξενούν τις μη αναστρέψιμες συνήθως καταστροφές, είναι αυτοί που κυρίως χρηματοδοτούν και τις συγκεκριμένες ΜΚΟ.
Οι ΜΚΟ, κυρίες και κύριοι συνάδελφοι, ως εκ τούτου έπαιξαν κυρίως το ρόλο των αεραγωγών του συστήματος, χωρίς ιδεολογία, χωρίς διαλεκτική, χωρίς ξεκάθαρες θέσεις. Το νεοφιλελεύθερο κύμα έφερε, δυστυχώς, πολλές φορές και την Αριστερά σύμμαχο αυτών των συστημικών πυλώνων. Έτσι και προοδευτικοί θύλακες έβαλαν πλάτη για να περάσουν οι κεντρικές πολιτικές της αλλοτρίωσης, της εκμετάλλευσης, της λεηλασίας του πλούτου των εθνών. 
Ως προς τη συγκρότηση του προσωπικού –και τελειώνω- οι ΜΚΟ, κυρία Πρόεδρε, συμπλέκονται αξεδιάλυτα με το κυρίαρχο πολιτικό, οικονομικό, επιχειρηματικό προσωπικό. Ηγέτες χωρίς σαφήνεια ιδεολογίας, χωρίς οικονομικές προτάσεις, συγκρότησαν μία ελίτ δίχως θέσεις και προσανατολισμό, πρόσωπα συνήθως πρόθυμα να υπηρετήσουν από ταξικά ουδέτερες θέσεις την υπηρεσία της διεθνούς οικονομικής τάξης και των εθνικών ελίτ. Γι’ αυτό και πολλοί τέως πρόεδροι μεγάλων κρατών, πρωθυπουργοί, υπουργοί και άλλοι, έως και επίτροποι της Ευρωπαϊκής Ένωσης, πλην της ύστερης σταδιοδρομίας τους σε υψηλές επιχειρηματικές θέσεις, συμπληρώνουν το βιογραφικό τους με την ίδρυση ή τη συμμετοχή σε τέτοιες διεθνείς ή εθνικές ΜΚΟ. 
Επομένως ο ρόλος συνολικά των περισσότερων ΜΚΟ -διότι υπάρχουν και εξαιρέσεις- υπήρξε αρνητικός, αφού ούτε την ανθρωπιστική κρίση αντιμετώπισαν κατά τόπους ούτε την περιβαλλοντική καταστροφή ανέκοψαν. 
Αναφορικά με τις ελληνικές ΜΚΟ, κυρία Πρόεδρε, πρέπει να γίνει έλεγχος σε βάθος σε πρόσωπα, μέσα, χρηματικούς πόρους, χωρίς να θιγούν οι μικρές εσωτερικές κοινωνικές οργανώσεις, οι οποίες με θυσίες από το υστέρημα των ιδίων των μελών τους φροντίζουν στη σημερινή κρίση τους συνανθρώπους μας, τους οποίους δεν μπορεί να φροντίσει το κράτος στο πλαίσιο της παραγωγής του λεγόμενου δημοσιονομικού πλεονάσματος. 
Πρέπει κυρίως να ερευνηθούν, κυρία Πρόεδρε, πρόσωπα που συνδέονται με πολιτικούς και επιχειρηματίες, που κυριάρχησαν στην πολιτική ζωή του τόπου τις τελευταίες δεκαετίες και να ελεγχθούν τα αποτελέσματα της συγκεκριμένης δράσης τους. Και ασφαλώς, η δράση τους πρέπει να περιοριστεί και να υιοθετηθεί ένα σαφές θεσμικό πλαίσιο που θα τις υπαγάγει στα εθνικά όργανα, στον διακομματικό έλεγχο, στον τακτικό απολογισμό της δραστηριότητάς τους, ώστε να μην παρατηρηθούν στο μέλλον παρόμοια φαινόμενα. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",75395,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31533","
"," Ευχαριστούμε πολύ, κύριε Μητρόπουλε.
Η κ. Ζωή Κωνσταντοπούλου έχει τον λόγο.",75396,"Chairman","ΠΡΟΕΔΡΕΥΟΥΣΑ",125,"",125
"31534","
"," Ευχαριστώ, κυρία Πρόεδρε.
Κύριε Υπουργέ, ακούμε πολύ συχνά κυβερνητικούς αξιωματούχους και δη τους προερχόμενους –μοιραία- από τα κόμματα του ΠΑΣΟΚ και της Νέας Δημοκρατίας να μιλούν για την ευρωπαϊκή ταυτότητα της χώρας μας, να επικαλούνται τη διεθνή ένταξη της χώρας μας και να προφασίζονται ότι μέσα από τις πολιτικές που υλοποιούν τα τελευταία σαράντα χρόνια το ΠΑΣΟΚ και η Νέα Δημοκρατία, η Νέα Δημοκρατία και το ΠΑΣΟΚ, υλοποιείται δήθεν η διεθνής υποχρέωση της χώρας μας.
Παρ’ όλα αυτά, εάν κανείς ανατρέξει στις διεθνείς συνθήκες και στα διεθνή κείμενα, θα δει ότι για το πλαίσιο των μη κυβερνητικών οργανώσεων σε διεθνές επίπεδο υπάρχουν κείμενα δεσμευτικά αλλά και κείμενα πλαίσια από τη δεκαετία του 1960. Στο έτος 1968 ανατρέχει το ψήφισμα 1296 της Οικονομικής και Κοινωνικής Επιτροπής του ΟΗΕ, της ECOSOC και στο έτος 1996 η επικαιροποίησή του. 
Στο πλαίσιο του Συμβουλίου της Ευρώπης υπάρχουν κείμενα θεμελιωδών αρχών από δεκαετίας τουλάχιστον και η δράση των μη κυβερνητικών οργανώσεων είναι έτσι πλαισιωμένη από διεθνή κείμενα, από διεθνείς συμβάσεις, τις οποίες προφανώς ο κ. Σαμαράς και ο κ. Βενιζέλος δεν θεωρούν διεθνείς υποχρεώσεις της χώρας. Όπως δεν θεωρούν διεθνείς υποχρεώσεις της χώρας ούτε εκείνες τις νομοθετικές προβλέψεις που επιβάλλουν στο κράτος και στην πολιτεία να μεριμνά για τους πολίτες και να προστατεύει τα δικαιώματά τους. Διεθνείς υποχρεώσεις, όπως φαίνεται, θεωρούν μόνο τις οικονομικές υποχρεώσεις της χώρας. Και μάλιστα, θα μου επιτρέψετε στο σημείο αυτό να πω, όχι ακριβώς τις διεθνείς υποχρεώσεις της χώρας, αλλά τις διεθνείς υποχρεώσεις που οι ίδιοι έχουν αναλάβει και για τις οποίες, ακριβώς επειδή τις έχουν αναλάβει κατά παράβαση των καθηκόντων και της αποστολής τους, θα υπάρξει και μεταγενέστερη εξέταση των θεμάτων αυτών. Μιλώ για το χρέος.
Έρχομαι, όμως, στην κατάσταση με τις μη κυβερνητικές οργανώσεις στη χώρα μας για να πω ότι η υπόθεση των μη κυβερνητικών οργανώσεων εν Ελλάδι εντάσσεται στο πλέγμα παρεοκρατίας επί του οποίου ερείδεται η κλεπτοκρατία που οδήγησε τη χώρα μας στη χρεοκοπία. Στην υπόθεση των μη κυβερνητικών οργανώσεων διαπιστώνεται η διαπλοκή της κομματοκρατίας, με παράγοντες όχι μόνο της κυβερνητικής εξουσίας, αλλά και της λεγόμενης τέταρτης εξουσίας, των μέσων ενημέρωσης.
Η λογοδοσία και η διαφάνεια που αποτελούν ύψιστη αρχή στη διαχείριση των μη κυβερνητικών οργανώσεων, αλλά και στη διαχείριση εν γένει του δημοσίου χρήματος, αποτρέπονται λόγω ακριβώς αυτής της διαπλοκής κι έτσι κοιτάζοντας κανείς το χάρτη των μη κυβερνητικών οργανώσεων στη χώρα μας αβίαστα διαπιστώνει ότι αναδύεται ως εικόνα η εικόνα, των συγκοινωνούντων δοχείων και ταυτόχρονα η ύπαρξη ενός συστήματος με πατέντες δράσης, στις οποίες ενεπλάκησαν ενεργότατα κρατικοί, κυβερνητικοί και κομματικοί αξιωματούχοι. Είναι δε η ύπαρξη αυτή πατέντας, επανερχόμενη ξανά και ξανά και στην υπόθεση των απορρήτων δαπανών του Υπουργείου Εξωτερικών, η οποία σας ενδιαφέρει κατ’ αρμοδιότητα, και στην υπόθεση των off shore εταιρειών και στην υπόθεση των καταθέσεων εξωτερικού. Και έτσι με ιδιαίτερο ενδιαφέρον διαπίστωσα ότι συγκοινωνούντα δοχεία είναι, ακόμη-ακόμη, οι λίστες και η λίστα Λαγκάρντ με τις λίστες των μη κυβερνητικών οργανώσεων.
Η διατήρηση και συντήρηση ενός νεφελώδους πλαισίου επί δεκαετίες από τις κυβερνήσεις ΠΑΣΟΚ και Νέας Δημοκρατίας, Νέας Δημοκρατίας και ΠΑΣΟΚ υπήρξε εσκεμμένη ακριβώς για να ευοδωθεί αυτό το πάρτι εκατομμυρίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Το πάρτι αυτό χρησιμοποίησε –ένα λεπτό, κυρία Πρόεδρε, θα χρειαστώ- ως πρόσχημα ευγενείς σκοπούς, όπως η ανθρωπιστική δράση, όπως ο εθελοντισμός, για να διαστρέψει τελικά τους στόχους τέτοιων στοχεύσεων, για να αντιποιηθεί, ακόμη-ακόμη, την εκπροσώπηση της κοινωνίας και της κοινωνίας των πολιτών και τελικά, για να ανακυκλώσει και να αναπαραγάγει ένα διεφθαρμένο και έκπτωτο κομματικό, μιντιακό, ακαδημαϊκό, οικονομικό κατεστημένο που απομυζά δεκαετίες αυτόν εδώ τον τόπο.
Κύριε Υπουργέ, ανάμεσα στις ερωτήσεις που σας υποβάλλουμε -και με αυτό θα κλείσω- είναι η ερώτηση που αφορά το τι σκοπό έχει η Κυβέρνησή σας εν σχέσει με την ανάκτηση κονδυλίων, την ανάκτηση αδικαιολόγητου πλουτισμού από παρανόμως διατεθέντα κρατικά και ευρωπαϊκά κονδύλια. Πριν από λίγες μέρες επισκέφθηκε τη χώρα μας ο Γενικός Διευθυντής της OLAF, ο κ. Κέσλερ και σας ρωτούμε συγκεκριμένα στην ερώτηση που σας έχουμε υποβάλει αν τον ενημερώσατε για τη διασπάθιση ευρωπαϊκών κονδυλίων εν σχέσει με τις ΜΚΟ, κάτι το οποίο είναι ακριβώς η αρμοδιότητα της OLAF, του ευρωπαϊκού οργανισμού κατά της απάτης και της διαφθοράς. 
Κλείνοντας, κυρία Πρόεδρε…",75397,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31535","
"," Ευχαριστούμε. Θέστε το τελευταίο σας ερώτημα, παρακαλώ.",75398,"Chairman","ΠΡΟΕΔΡΕΥΟΥΣΑ",125,"",125
"31536","
"," Σας ρωτούμε αν τον ενημερώσατε, κύριε Υπουργέ, για το γεγονός ότι επιχειρήθηκε ακόμη και η ασυλία και αμνήστευση διάθεσης τέτοιων κονδυλίων με την τροπολογία «ντροπολογία» Γρηγοράκου-Μιχελάκη, για τους αυτοδιοικητικούς παράγοντες που είχαν διαθέσει χρήματα για συμβάσεις μίσθωσης έργου. Τέλος, αν τον ενημερώσατε σε σχέση με την πρόθεση της Κυβέρνησής σας, η οποία υλοποιήθηκε πριν από τέσσερις μέρες, κυρία Πρόεδρε, να πλημμεληματοποιήσετε τις μίζες εν σχέσει με παράγοντες διαφθορείς δημοσίων υπαλλήλων και εν σχέσει με παράγοντες που εμπλέκονται και με μη κυβερνητικές οργανώσεις.
Ευχαριστώ.",75399,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31537","
"," Ευχαριστούμε πολύ.
Τον λόγο έχει ο κ. Νικόλαος Βούτσης.",75400,"Chairman","ΠΡΟΕΔΡΕΥΟΥΣΑ",125,"",125
"31538","
"," Κυρία Πρόεδρε, θα ήθελα να προσθέσετε και τον χρόνο της δευτερολογίας μου και να μιλήσω από το Βήμα, αν δεν έχετε αντίρρηση.",75401,""," ΝΙΚΟΛΑΟΣ ΒΟΥΤΣΗΣ",40,"",40
"31539","
"," Ορίστε, κύριε συνάδελφε, έχετε τον λόγο.",75402,"Chairman","ΠΡΟΕΔΡΕΥΟΥΣΑ",125,"",125
"31540","
"," Δεν είχα υπ’ όψιν μου να αναφερθώ καθόλου στα του κ. Μπαλτάκου, γιατί έχω καλυφθεί απολύτως από τους προλαλήσαντες συναδέλφους. Είμαι υποχρεωμένος όμως να αναφερθώ -γι’ αυτό μπαινόβγαινα κιόλας στην Αίθουσα- επειδή σε ένα μέσο ενημέρωσης ένας Βουλευτής της Χρυσής Αυγής εδώ και μία ώρα είπε ότι έχει συνομιλήσει και με άλλους Βουλευτές από όλους τους χώρους, μεταξύ των οποίων και με μένα, για τα θέματα που τους απασχολούν. Από του Βήματος της Βουλής θα ήθελα να διαψεύσω κατηγορηματικά οποιαδήποτε συνάντηση ή συζήτηση με Βουλευτή ή στέλεχος της Χρυσής Αυγής. Να πω επίσης ότι έχω προσωπικές απόψεις, τις οποίες δημόσια έχω εκφράσει, αλλά υπάρχουν και συλλογικές αποφάσεις του ΣΥΡΙΖΑ με τις οποίες συμφωνώ και τις οποίες υπηρετώ στη Βουλή και στο δημόσιο χώρο. Τελεία ως προς αυτό το ζήτημα, είμαι πάρα πολύ σαφής, και προχωρώ στο θέμα μας.
Κυρία Πρόεδρε, κύριε Υπουργέ, κυρίες και κύριοι συνάδελφοι, επιτρέψτε μου να γενικεύσω λίγο τη συζήτηση σε σχέση με αυτό το ζήτημα και να θέσω ευθέως το θέμα τού κατά πόσον χρειάζονται ή όχι και κατά πόσον είναι σωστό να υπάρχουν ή όχι με τη σημερινή τους μορφή -αυτή είναι η μορφή με την οποία υπήρξαν -οι ΜΚΟ. Η συζήτηση για καλές και κακές ΜΚΟ –διότι πράγματι υπάρχουν καλές και έχουν λειτουργήσει με έναν τρόπο, αλλά και πολλές άλλες που είναι αλλιώς- αποπροσανατολίζει, κατά τη γνώμη μου, σε έναν βαθμό τη συζήτηση. 
Θέλω να πω ευθέως ότι η υπόθεση των ΜΚΟ διεθνώς βοηθάει και εντάσσεται στην απόσυρση του κράτους από τα μεγάλα προβλήματα της εποχής μας, στην υποκατάσταση κοινωνικών θεσμοποιημένων λειτουργιών -παραδείγματος χάριν της τοπικής αυτοδιοίκησης- και χρησιμοποιούνται ως μοχλός συρρίκνωσης, κοινωνικών δικαιωμάτων, απολαβών κ.λπ..
Θέλω να σας αναφέρω την εμπειρία μου ως μέλος του περιφερειακού συμβουλίου Αττικής πριν γίνω Βουλευτής. Εκεί μας έφεραν αυτά τα προγράμματα για την απασχόληση, την ανεργία, για τα νέα παιδιά κ.λπ. μέσα στην αγωνία της κρίσης. Χρειαστήκαμε τρεις εβδομάδες με ειδική επιτροπή του περιφερειακού συμβουλίου Αττικής για να ελέγξουμε το πλήθος, την υπόσταση, τα χαρτιά, το βιογραφικό -όσο μπόρεσε να τα ελέγξει η διακομματική επιτροπή- του πλήθους των ΜΚΟ με διάφορα ονόματα. Αντί των δήμων, αντί των κρατικών δομών, αντί του ΟΑΕΔ, εθεωρείτο ότι έπρεπε αυτές να παρεμβληθούν και εθεωρείτο από την Ευρωπαϊκή Ένωση, στο πλαίσιο των κονδυλίων βοήθειας προς τη χώρα μας, ότι μόνο με τη δική τους παρεμβολή μπορούσε να υλοποιηθεί αυτό το πρόγραμμα που είτε έτσι είτε αλλιώς είχε αδυναμίες και έχουμε διαφωνήσει απολύτως. Το λέω κι αυτό για να μην ακούω από μία πλευρά ότι έχουμε συμφωνήσει για συρρίκνωση -ας πούμε- του μισθού, ελαστικές σχέσεις εργασίας, ανασφάλιστη εργασία κ.λπ..
Σας επαναλαμβάνω ότι κάναμε τρεις εβδομάδες. Ρωτήστε όποιον έχει δουλέψει στο περιφερειακό συμβούλιο. Δεν είμαι σίγουρος κιόλας πως αυτές που τελικά επελέγησαν -τέσσερις-πέντε- είχαν πράγματι την αξιοπιστία για να κάνουν αυτή τη δουλειά. Με ποιο δικαίωμα; Από πού κι ως πού; Τι πράγμα είναι αυτό το οποίο έχει γίνει στοιχείο της στρατηγικής της Ευρωπαϊκής Ένωσης και της παροχής των κονδυλίων στις χώρες; 
Γι’ αυτό, να φύγει η κουβέντα, ει δυνατόν, από το εύλογο και σωστό ότι θα πρέπει να ενθαρρύνονται, να ενισχύονται ανθρωπιστικές δράσεις και εθελοντικές οργανώσεις, αλλά στο πλαίσιο των εθνικών και των υπερεθνικών δομών, των αντίστοιχων οργανώσεων, των δραστηριοτήτων, των διεθνών οργανισμών που υπήρχαν επί δεκαετίες, με τους διεθνείς ελέγχους σε εθνική, κρατική κλίμακα, με τους ελέγχους του δημοσίου. Γιατί πήγαμε σ’ αυτήν την άλλη μορφή; 
Εμείς είμαστε υπέρ και των εθελοντικών δομών και των κοινωνικών δομών και των δομών αλληλεγγύης. Στηρίζουμε εξακόσιες δομές αλληλεγγύης πανελλαδικά αυτήν τη στιγμή εν μέσω κρίσης και άλλοι στηρίζουν άλλες τέτοιες δομές. 
Υπήρξε, όμως, ιδιώτης ο οποίος να θέλει να προσφέρει, να θέλει να δραστηριοποιηθεί στο πλαίσιο μίας τέτοιας εθελοντικής, ανθρωπιστικής προσπάθειας, ακόμα και σε διεθνή κλίμακα και να μην μπόρεσε τις προηγούμενες δεκαετίες; Ξέρετε κανέναν που να εμποδίστηκε είτε από τους θεσμούς, από το νομικό καθεστώς, από τις ροές των ενισχύσεων; Δεν υπήρξε. Αυτό είναι ένα επιπλέον πράγμα το οποίο «εφευρέθηκε» επί τούτοις στο πλαίσιο του παγκοσμιοποιημένου νεοφιλελεύθερου καπιταλισμού, στη συγκεκριμένη μάλιστα «κρισιακή» περίοδο, αν θέλετε, όχι στην κρίση της τελευταίας τετραετίας, αλλά από τα μέσα της δεκαετίας του ’90 και ύστερα, σαν μία προσπάθεια όχι απλώς να αποδιαρθρωθούν πλήρως οι οικονομικές παρεμβάσεις του δημοσίου, οι κρατικές, οι κοινωνικές παρεμβάσεις υπέρ των ιδιωτών, αλλά να δοθεί σ’ αυτήν τη στρατηγική και ένα διεθνές περίβλημα, δηλαδή να δοθεί η δυνατότητα της ελεύθερης διακίνησης ανθρώπων, κεφαλαίων, μυστικών υπηρεσιών και κάθε στρατηγικής, η οποία υπερβαίνει και πολλές φορές είναι και ανταγωνιστική προς τις κοινωνικές, δημόσιες, εθνικές προσπάθειες για την αντιμετώπιση μειζόνων κοινωνικών προβλημάτων. Άρα είναι πάρα πολύ κρίσιμο το ζήτημα.
Επίσης, για τη χώρα μας –θέλω να το πω ευθέως- είναι μέρος του χρέους αυτά τα οποία έχουν κατασπαταληθεί. Το χρέος δεν είναι μόνο η απευθείας υποχρέωση που υπάρχει προς τους δανειστές. Υπάρχει και λόγω της κατασπατάλησης πόρων, με αδιαφανή τρόπο, εκτός των κονδυλίων του προϋπολογισμού, των δημοσίων επενδύσεων κ.λπ.. 
Μ’ αυτήν την έννοια, για μας αυτό είναι και αντικείμενο της πρότασης για εξεταστική επιτροπή, την οποία έχουμε φέρει και την απορρίψατε. Έχουμε πει ότι θα την επαναφέρουμε και σίγουρα ως διακυβέρνηση της Αριστεράς θα είμαστε πιστοί σ’ αυτήν την υπόσχεση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι μέρος της εξεταστικής, λοιπόν, που θα εξετάσει –τελειώνω, κυρία Πρόεδρε- το πώς έφτασε η χώρα στη χρεοκοπία. Δεν είναι τυχαίο πράγμα. 
Με αυτήν την έννοια δεν θέτω μόνο –και δεν θέτουμε μόνο- ζήτημα ελέγχων, περισσότερων ελέγχων, ενός νέου πλαισίου κ.λπ.. Είναι και ζήτημα ριζικής, ριζοσπαστικής αλλαγής στρατηγικής και από την Ευρωπαϊκή Ένωση και από την Κυβέρνηση, σε σχέση με τη διάθεση πόρων για κοινωνικούς, επωφελείς, ανθρωπιστικούς και άλλους σκοπούς και για την οργάνωση και ενθάρρυνση των εθελοντικών δραστηριοτήτων έξω από το πλαίσιο που έχει δημιουργήσει αυτό το απόστημα, ανεξαρτήτως –επαναλαμβάνω- αν μέσα σε αυτό το πλήθος αυτών των δομών υπάρχουν και άξιοι άνθρωποι και άξιες προσπάθειες και άξιες οργανώσεις που όμως αποτελούν άλλοθι για όλη την υπόλοιπη στρατηγική που εξελίσσεται και διεθνώς και στη χώρα μας.
  Ευχαριστώ.
(Χειροκροτήματα από την πτέρυγα του ΣΥΡΙΖΑ)",75403,""," ΝΙΚΟΛΑΟΣ ΒΟΥΤΣΗΣ",40,"",40
"31541","
"," Ευχαριστούμε κι εμείς, κύριε συνάδελφε.
Ο κ. Αθανάσιος  Αθανασίου έχει τον λόγο.",75404,"Chairman","ΠΡΟΕΔΡΕΥΟΥΣΑ",125,"",125
"31542","
"," Κυρία Πρόεδρε, στο υπό συζήτηση πρόβλημα χρειαζόταν μπαλτάς, αλλά η Κυβέρνηση είχε μονάχα Μπαλτάκο. Ξέρω ότι ξεκινάω άτσαλα κι απότομα, αλλά θα το διορθώσω αμέσως.
Το σωστό είναι –νομίζω- να ξεκινήσω με έναν ύμνο προς τις γνήσια μη κυβερνητικές οργανώσεις. 
Όσοι ήταν παιδιά το 1942 -θα χαιρόμουν να βρισκόταν σήμερα ανάμεσά μας ο Μανώλης Γλέζος- είναι σήμερα πάνω από εβδομήντα πέντε χρονών. Κάποιοι από αυτούς οφείλουν τη ζωή τους σε μία μη κυβερνητική οργάνωση. Και τι μη κυβερνητική οργάνωση; Υπάρχει μία που είναι πραγματικά βγαλμένη από τα κόκαλα των Ελλήνων τα ιερά –την ανέφερε μία φορά σε αυτήν την Αίθουσα για άλλο λόγο ο Γιάννης Δραγασάκης- και αυτή είναι η «Oxfam». 
Το όνομά της συνθέτουν η πρώτη συλλαβή της λέξης Oxford, τοπωνύμιο, και το πρώτο ήμισυ της λέξης famine, δηλαδή λοιμός, πείνα. Ιδρύθηκε το 1942 και αμέσως μετά, ευθύς αμέσως, κήρυξε εκστρατεία για την αποστολή τροφίμων στην Ελλάδα, η οποία τελούσε υπό ναζιστική κατοχή. Η πείνα των Ελλήνων, των πρώτων νικητών του άξονα, που τους μάζευαν νεκρούς από τα πεζοδρόμια, γέννησε την «OXFAM» στις καρδιές εκείνων των Άγγλων, οι περισσότεροι από τους οποίους ήταν ακαδημαϊκοί. 
Σήμερα η «OXFAM» καταπολεμά τη φτώχεια σε ολόκληρο τον πλανήτη. Ότι η φτώχεια μπορεί να νικηθεί είναι το πιστεύω της και κάνει τα πάντα για να το αποδείξει αληθινά στην πράξη. Αυτή αποκάλυψε –για όσους τα παρακολουθούν αυτά, το θυμίζω- τους ζάμπλουτους λόρδους μεγαλοκτηματίες της Βρετανίας οι οποίοι εισέπρατταν αγροτικές επιδοτήσεις από την Ευρωπαϊκή Ένωση. Αυτή το αποκάλυψε, και όχι το Εργατικό Κόμμα της Βρετανίας. Το υπογραμμίζω γιατί θέλω να αναφερθώ κατόπιν σε αυτό. 
Ξέρετε, υπάρχουν παραρτήματα της «OXFAM» σε δεκατρείς χώρες. Μέχρι πριν από τρία χρόνια που ερευνούσα το θέμα, στην Ελλάδα δεν υπήρχε. Η πείνα της Αθήνας το 1942 ήταν η αιτία που ιδρύθηκε η «Oxfam», και στην Ελλάδα δεν υπήρχε παράρτημα. Καλύτερο ύμνο λοιπόν από τη στοιχειώδη αναφορά στην «OXFAM» δεν μπορώ να βρω. 
Και τώρα πάμε στο πρόβλημα. Κάθε πρόβλημα το αναδεικνύουν και το προσδιορίζουν τα γεγονότα, αλλά στην Ελλάδα δεν σεβόμαστε τα γεγονότα, δεν αγαπούμε τα γεγονότα. Λατρεύουμε τα σχόλια και πνίγουμε τα γεγονότα μέσα στα σχόλια. Διαστρεβλώνουμε τα γεγονότα με σχόλια. Στην Ελλάδα δεν πιάνει το σύνθημα του ιδρυτή της «GUARDIAN» «τα σχόλια είναι ελεύθερα, αλλά τα γεγονότα είναι ιερά». Δεν θεωρητικολογώ, νομίζω. Υπάρχουν εδώ γεγονότα και κάθε άλλο παρά τα σεβαστήκαμε.
Ενδεικτικά θα αναφέρω τα εξής: «ΕΛΕΥΘΕΡΟΤΥΠΙΑ» 14 Φεβρουαρίου 2010: Είναι ή δεν είναι γεγονός ότι μη κυβερνητική οργάνωση είχε την ίδια διεύθυνση και τηλέφωνο με κομματικό γραφείο πολιτευτή της Νέας Δημοκρατίας; Είναι ή δεν είναι γεγονός ότι άλλη μη κυβερνητική οργάνωση είχε ιδρυτικό μέλος της στέλεχος του ΠΑΣΟΚ και ενεργό κατόπιν μέλος της; Είναι ή δεν είναι γεγονός ότι μη κυβερνητική οργάνωση είναι ταυτόχρονα και ανώνυμη εταιρεία; Είναι ή δεν είναι γεγονός ότι χρηματοδοτήσαμε ανθρωπιστικές δράσεις για την Αφρική και τα Βαλκάνια, παραδείγματος χάριν στο Κοσσυφοπέδιο, ανθρωπιστικές δράσεις που όμως υλοποιούνται στην Ελλάδα και που αν τα χρήματα είχαν διατεθεί για το Κοσσυφοπέδιο, όλοι οι πρόσφυγες θα είχαν γυρίσει εκεί, γιατί γι’ αυτούς τους πρόσφυγες είχε συγκροτηθεί αυτή η μη κυβερνητική οργάνωση;
Χρηματοδοτούσαμε, κοντολογίς, μη κυβερνητικές οργανώσεις ή αρπαχτές; Σταμάτησαν οι αρπαχτές, κύριε Υπουργέ; Αν σταμάτησαν –το εύχομαι και δεν το αμφισβητώ– δώστε κατάλογο, ποσά, ονόματα και διευθύνσεις, πλήρη κατάλογο με ποσά και διευθύνσεις.
Αν αυτά δεν είναι γεγονότα, καταδιώξτε τους διασπορείς ψευδών ειδήσεων. Αν όμως είναι γεγονότα που πληγώνουν τη χώρα, τι κάνατε για να τα αντιμετωπίσετε; Αναθέσατε στον μελίρρυτο και συμπαθέστατο κ. Βορίδη να συντάξει εντυπωσιακό λογύδριο; Ζητήσατε από τον κ. Βενιζέλο να βελτιώσει τη συνταγματική μηχανική του; Διότι, ναι, υπάρχει στη σημερινή βιβλιογραφία και αυτός ο όρος, «συνταγματική μηχανική», η οποία καθιστά ορισμένους συνταγματολόγους εντελώς ανυπόληπτους στα μάτια των μηχανικών αυτοκινήτων, ου μην αλλά και των υδραυλικών αυτής της χώρας.
Η προπαγάνδα έχει για όλα μιαν απάντηση, αλλά ποτέ τη λύση. Εδώ, είπα, χρειαζόταν μπαλτάς, αλλά είχατε μόνο Μπαλτάκο. Και τι φοβερό, ε; Νόμιζα ότι δεν μπορεί να αυτοκτονήσει κανείς με μπαλτά ή με Μπαλτάκο. Να που μπορεί –αυτό για να μεταβιβαστεί στον Πρωθυπουργό– να αυτοκτονήσει και με μπαλτά. Αυτό πράγματι είναι ένα επίτευγμα.
Ανέφερα την «OXFAM», αυτόν τον ωραίο καρπό της ανθρωπιάς, για να αναρωτηθώ, πώς σαπίζει αυτός ο ωραίος καρπός; Σαπίζει όταν η μη κυβερνητική οργάνωση γίνεται κυβερνητική οργάνωση. Ως μέλος της Διεθνούς Ομοσπονδίας Δημοσιογράφων, της IFJ, διοίκησα, μόλις πήρα τη σύνταξή μου, επί βραχύτατο χρονικό διάστημα, μια τέτοια μονάδα στο Βέλγιο. Και τι έμαθα; Έμαθα ακριβώς αυτό, ότι όταν μια μη κυβερνητική οργάνωση γίνεται κυβερνητική, δηλαδή παραταξιακή, φατριαστική, τότε σαπίζει. Έτσι είδαμε και μη κυβερνητικές οργανώσεις που υπήρξαν όργανα μυστικών υπηρεσιών, όχι απλώς όργανα κομμάτων ή όργανα υπουργών και άλλων πολιτευομένων.
Και επιτρέψτε μου να το καταθέσω σήμερα εδώ, για λόγους εντιμότητας απέναντι σε εκείνους με τους οποίους συνεργάστηκα στο πλαίσιο ακριβώς μη ελληνικών, διεθνών μη κυβερνητικών οργανώσεων: τα κόμματα δεν αγάπησαν, δεν αγκάλιασαν τις μη κυβερνητικές οργανώσεις. Τα κόμματα φοβήθηκαν τις μη κυβερνητικές οργανώσεις. Και ο λόγος είναι απλός: επειδή τους έπαιρναν όχι μόνο στελέχη, αλλά και οπαδούς. Ένα καλό στέλεχος πήγαινε στην «Greenpeace», δεν πήγαινε σε ένα μεγάλο κόμμα μιας μεγάλης δυτικής χώρας. Και αυτό φόβισε.",75405,""," ΑΘΑΝΑΣΙΟΣ ΑΘΑΝΑΣΙΟΥ",5,"",5
"31543","
"," Ολοκληρώστε, κύριε συνάδελφε.",75406,"Chairman","ΠΡΟΕΔΡΕΥΟΥΣΑ",125,"",125
"31544","
"," Νομίζω ότι η απεξάρτηση του δημόσιου χρήματος από τις μη κυβερνητικές οργανώσεις είναι η καλύτερη προσφορά που θα μπορούσαμε σήμερα να έχουμε, κύριε Υπουργέ.
Δεν θέλω -απέφυγα- να αναφέρω ονόματα, ονόματα βαρύγδουπα, του κόμματός σας, κύριε Υπουργέ, για το τι έκαναν, πώς έκαναν, πόσα χρήματα διαχειρίστηκαν, διότι πιστεύω στην αποπροσωποποίηση και στην αντικειμενικοποίηση των προβλημάτων. Όμως για λόγους άμυνας και υπεράσπισης ορισμένων ιδεών και εκείνων μάλιστα των μη κυβερνητικών οργανώσεων που έχουν προσφέρει πολλά, θα αναγκαστούμε στο μέλλον να αναφέρουμε και συγκεκριμένα ονόματα, ακόμη και μεγαλοστελεχών της Νέας Δημοκρατίας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)",75407,""," ΑΘΑΝΑΣΙΟΣ ΑΘΑΝΑΣΙΟΥ",5,"",5
"31545","
"," Ευχαριστούμε, κύριε Αθανασίου.
Προφανώς έχετε πάρει και τη δευτερολογία σας. Δεν σας διέκοψα, γιατί το κατάλαβα.",75408,"Chairman","ΠΡΟΕΔΡΕΥΟΥΣΑ",125,"",125
"31546","
"," Ναι, κυρία Πρόεδρε. Και πολλά είπα.",75409,""," ΑΘΑΝΑΣΙΟΣ ΑΘΑΝΑΣΙΟΥ",5,"",5
"31547","
"," Τον λόγο έχει εκ μέρους της Κυβέρνησης ο Υφυπουργός Εξωτερικών κ. Κυριάκος Γεροντόπουλος.
Μπορείτε να έρθετε στο Βήμα, κύριε Υπουργέ.",75410,"Chairman","ΠΡΟΕΔΡΕΥΟΥΣΑ",125,"",125
"31548","
"," Ευχαριστώ, κυρία Πρόεδρε. Καλά είμαι εδώ.
Ειλικρινά πίστευα, κύριοι συνάδελφοι, ότι τα όσα είχα πει, απαντώντας στον κ. Μαριά προηγουμένως, θα μας είχαν καλύψει. Γιατί νομίζω ότι εκεί ήμουν σαφής. Είπα ότι σε καμμιά περίπτωση δεν μπορεί να υπάρχει καμμία σχέση με τους εκφραστές των ναζί, είναι καταδικαστέα οποιαδήποτε σχέση υπάρχει. Και μην ξεχνάτε ότι από αυτό εδώ το Βήμα ήμουν και ο πρώτος σε αυτή την Αίθουσα που χαρακτήρισα τη Χρυσή Αυγή ως ναζιστική, εγκληματική οργάνωση. Αυτά είναι δεδομένα.
Φοβάμαι ότι για λόγους μικροκομματικούς, με τον τρόπο που χειρίζεστε το θέμα, ρίχνετε νερό στο μύλο της Χρυσής Αυγής. Και αυτό θα το βρούμε μπροστά μας όλοι μας. Διότι θεωρώ ότι αυτές τις ώρες, όλος ο δημοκρατικός κόσμος οφείλει να είναι ενωμένος, για να αντιμετωπίσει αυτά τα φαινόμενα του ρατσισμού, της ξενοφοβίας, του ναζισμού και του φασισμού.
Είναι ζητήματα, τα οποία τα έχουμε συζητήσει εδώ κατ’ επανάληψη. Και αν θέλετε πρώτος ο Πρωθυπουργός, ο κ. Σαμαράς, μίλησε για μηδενική ανοχή απέναντι στα ναζιστικά φαινόμενα…",75411,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31549","
"," Μετά την ανακατάληψη των πόλεων!",75412,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31550","
"," Σας παρακαλώ, πολύ, κυρία Κωνσταντοπούλου! Δεν σας διέκοψα καθόλου. Δεν σας έχω διακόψει ποτέ όταν μιλάτε. Θα ήθελα να με αφήσετε να ολοκληρώσω.",75413,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31551","
"," Η κυρία Κωνσταντοπούλου μπορεί να διακόπτει. Αλίμονο!",75414,""," ΣΟΦΙΑ ΒΟΥΛΤΕΨΗ",39,"",39
"31552","
"," Ο Πρωθυπουργός κυβερνά και με τις πράξεις του δίνει απαντήσεις σε όλα τα ερωτήματα και εκτός Βουλής και μέσα στη Βουλή. 
Επομένως, ξέρετε πολύ καλά ότι ο κύριος Πρωθυπουργός δεν αφήνει τίποτα αναπάντητο. Όλο αυτό το διάστημα, πραγματικά, όλη του η πολιτική είναι τόσο ξεκάθαρη απέναντι σε αυτά τα φαινόμενα, που κανείς δεν μπορεί να προσδώσει καμμία μομφή στον ίδιο και στην Κυβέρνηση.
Μιλώντας προηγουμένως, είπατε ότι ο Γενικός Γραμματέας της Κυβέρνησης είναι το νούμερο δύο σε μια κυβέρνηση. Χωρίς να θέλω να απαξιώσω τον ρόλο του Γενικού Γραμματέα, θέλω να σας πω ότι: δεν ξέρω αν το κυβερνητικό σχήμα που εσείς ευαγγελίζεστε πρόκειται να ανατρέψει τη συνταγματική και δημοκρατική τάξη. Μέσα στην κυβέρνηση υπάρχει ο Πρωθυπουργός, υπάρχει ο Αντιπρόεδρος, υπάρχουν Υπουργοί και ο καθένας έχει τον ρόλο του. Το ποιος είναι ο ρόλος του Γενικού Γραμματέα, περιγράφεται και αυτός. Σε καμμία περίπτωση, όμως, δεν είναι ο υπ’ αριθμόν δύο στην κυβέρνηση.
Ευτυχώς, κύριε Παπαδημούλη, που αυτό το σχήμα που πιθανότατα εσείς ευαγγελίζεστε, δεν θα σας δώσει ο ελληνικός λαός ποτέ την ευκαιρία να το κάνετε πράξη. 
Η Κυβέρνηση αυτή έχει αποφασίσει, όπως σας είπα και προηγουμένως, να ξεριζώσει τα φαινόμενα του ρατσισμού και της ξενοφοβίας, να χτυπήσει τη βία από όπου κι αν προέρχεται, είτε είναι η βίλα Αμαλία είτε είναι Χρυσή Αυγή. 
Όλα αυτά τα θέματα τα έθεσε ο κ. Παπαδημούλης στην πρωτομιλία του.
Για το άλλο θέμα που θίξατε για τον υιό του κ. Μπαλτάκου, το μόνο που ξέρω είναι ότι με εντολή του Υπουργού Εμπορικής Ναυτιλίας ετέθη σε διαθεσιμότητα και πως υπάρχει ΕΔΕ. Άλλο τίποτα δεν μπορώ να σας πω. Αυτό ξέρω και αυτό σας μεταφέρω.
Βεβαίως θίξατε ένα άλλο μεγάλο ζήτημα. Μην ξεχνάτε ότι το «Μπενάκειο» έχει αναγνωριστεί από όλους και από τη δική σας την παράταξη. Ο ρόλος του και η συνεισφορά του έχει αναγνωριστεί από όλους. Δεν θεωρώ ότι δεν ξέρετε τα θέματα, αλλά εγώ θα σας απαντήσω. Το «Μπενάκειο» δεν είναι σε καμμία περίπτωση ΜΚΟ, κάτι το οποίο είπατε. Όμως, ο τρόπος που το αναφέρατε στην πρωτομιλία σας, ήταν λίγο περίεργος. Αφήσατε κάποιες αιχμές. Είναι Νομικό Πρόσωπο Δημοσίου Δικαίου, είναι δωρεά του ευεργέτη Μπενάκη από το 1929 στο ελληνικό κράτος. Ο αδελφός του Πρωθυπουργού μετέχει ως κληρονόμος των δωρητών στο διοικητικό συμβούλιο, θέση που είναι τιμητική και άμισθη. 
Δεν υπάρχει καμμία επιχορήγηση από το ελληνικό δημόσιο. Είναι μόνο κονδύλια ΕΣΠΑ από την Περιφέρεια Αττικής, τα οποία μάλιστα εγκρίθηκαν πριν αναλάβει την Πρωθυπουργία ο κ. Αντώνης Σαμαράς. Και όλα αυτά γίνονται για το τεράστιο επιστημονικό έργο που έχει αναγνωριστεί από όλες τις πτέρυγες της Βουλής.
Φοβάμαι, κύριε Παπαδημούλη, επειδή δεν είσαστε άσχετος σε καμμία περίπτωση -ξέρω ότι ασχολείστε σοβαρά με όλα αυτά τα θέματα- ότι στην προσπάθειά σας να ρίξετε ευθύνες και να θολώσατε τα νερά, με αυτήν την ενέργειά σας ρίχνετε λάσπη στον ανεμιστήρα. Πραγματικά είναι συκοφαντίες, τις οποίες θα σας παρακαλούσα πολύ, εάν εσείς λέτε ότι δεν είναι, να τις ανακαλέσετε από  το Βήμα της Βουλής όταν ξαναμιλήσετε. Μέχρι να το κάνετε αυτό, εγώ θεωρώ συκοφαντικά τα όσα είπατε. Για εμένα είναι η στιγμή να καταλάβουμε όλοι μας ότι πρέπει να είμαστε ενωμένοι για να αντιμετωπίσουμε όλα αυτά τα φαινόμενα και μάλιστα όχι μόνο με τα στοιχεία τα οποία υπάρχουν και τα οποία η δικαιοσύνη τα εξετάζει, αλλά και με έναν πολιτικό τρόπο, με πολιτικό διάλογο για να μπορέσουμε να πείσουμε, όπως είπα προηγουμένως, και τη νέα γενιά και όλους τους πολίτες που σήμερα αισθάνονται ότι έχουν θιγεί από όλη αυτήν την κατάσταση, ότι σε καμμία περίπτωση η λύση δεν είναι το φαινόμενο το οποίο εκφράζεται από τους ναζί.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ)
Από εκεί και πέρα, όμως, να έρθω και στο συγκεκριμένο θέμα γιατί είναι πολύ σοβαρή η συγκεκριμένη ερώτηση και θέλω να σας πω ορισμένα πράγματα για να τα καταλάβουμε, γιατί πολλά δεν τα ξέρουμε. Για τον λόγο αυτό, άλλωστε, πολλά από τα σημεία των ερωτήσεων ήταν εκτός του περιεχομένου της ερώτησης.
Κατ’ αρχάς, να διευκρινίσουμε ότι η συνεργασία των ελληνικών ΜΚΟ με το δημόσιο δεν περιορίζεται μόνο στο Υπουργείο Εξωτερικών. Άλλα Υπουργεία, επίσης και δημόσιοι φορείς, συνεργάζονται με μη κυβερνητικές οργανώσεις. Το Υπουργείο Εξωτερικών συνεργάζεται, αν θέλετε -ή συνεργαζόταν- με τις λιγότερες. 
Αναφέρατε ότι μόνο τα τελευταία τρία χρόνια έχουν δοθεί εκατομμύρια ευρώ από το σύνολο των Υπουργείων. Να επισημάνω εδώ, ότι όσον αφορά το Υπουργείο Εξωτερικών μετά το 2010 δεν έχει  χρηματοδοτηθεί κανένα νέο πρόγραμμα. Και επειδή εγώ είμαι τους τελευταίους εννέα μήνες, θέλω να σας διαβεβαιώσω ότι δεν έχει δοθεί ούτε ένα λεπτό αυτό το διάστημα. Δηλαδή, αφ’ ενός δεν έχει εκδοθεί προκήρυξη για νέες χρηματοδοτήσεις προγραμμάτων μετά το 2009 και αφ’ ετέρου έχει ανασταλεί κάθε χρηματοδότηση προγραμμάτων ΜΚΟ μετά το 2010. 
Όσον αφορά το παρελθόν, να διευκρινίσουμε ότι το Υπουργείο Εξωτερικών έχει χρηματοδοτήσει αναπτυξιακά ή ανθρωπιστικά προγράμματα και όχι ΜΚΟ. Το Υπουργείο Εξωτερικών δεν χρηματοδοτεί ΜΚΟ. Θέλω να το καταλάβουμε αυτό το πράγμα. Ουδεμία χρηματοδότηση προς ΜΚΟ έχει διενεργηθεί από την Υπηρεσία Διεθνούς Αναπτυξιακής Συνεργασίας. Έχουν, όμως, χρηματοδοτηθεί αναπτυξιακά και ανθρωπιστικά προγράμματα που υλοποιούντο από μία ή και περισσότερες ανά περίπτωση προγράμματος ΜΚΟ από το 2000 έως το 2010. 
Πράγματι -όπως σωστά αναφέρατε- η αρνητική δημοσιότητα των τελευταίων ημερών δεν πρέπει να μας παρασύρει σε καμμία άδικη αντιμετώπιση απέναντι στις ΜΚΟ. Είπε κάτι προηγουμένως ο κ. Αθανασίου, το οποίο νομίζω ότι οφείλουμε να το λάβουμε πολύ σοβαρά υπ’ όψιν. 
Πολλές ΜΚΟ έκαναν σωστά τη δουλειά τους, καλύπτοντας κενά που πολλές φορές αδυνατούσε να καλύψει το ίδιο το κράτος. Ως προς το Υπουργείο Εξωτερικών, ΜΚΟ ανέλαβαν αναπτυξιακά προγράμματα σε υπό ανάπτυξη χώρες. Η αναπτυξιακή βοήθεια προς τις αναπτυσσόμενες χώρες είναι το μέσον έκφρασης και αλληλεγγύης προς τους φτωχότερους λαούς που έχουν ανάγκες σε διάφορους τομείς, όπως την υγεία, την εκπαίδευση, τη γεωργία, την κτηνοτροφία κ.λπ.. 
Από την άλλη, η αναπτυξιακή συνεργασία είναι ένα εργαλείο εξωτερικής πολιτικής. Πρόκειται δηλαδή για αναπτυξιακή διπλωματία που ασκεί η χώρα μας και αποτελεί αναπόσπαστο κομμάτι της εξωτερικής μας πολιτικής, ενισχύει την παρουσία της Ελλάδος και δημιουργεί θετικές συνέργειες μεταξύ των  κρατών. 
Να τονίσω στο σημείο αυτό ότι η χρηματοδότηση αναπτυξιακών προγραμμάτων, προκύπτει και από τη διεθνή υποχρέωση της χώρας μας έναντι της DAC - ΟΟΣΑ, της οποίας είμαστε μέλος από το Δεκέμβριο του 1999. 
Στο πλαίσιο αυτό, ένα ποσοστό του ΑΕΠ της κάθε χώρας -μεταξύ των οποίων και της Ελλάδος- δίνεται σε αναπτυξιακή βοήθεια. Στη σημερινή δύσκολη δημοσιονομική συγκυρία, ο όγκος της παρεχόμενης αναπτυξιακής βοήθειας της χώρας μας μετριάζεται εκ των πραγμάτων. 
Σημειώνω ότι αυτήν τη στιγμή δίνουμε σε αναπτυξιακή βοήθεια μόνο το 0,13% του ΑΕΠ. Αυτά είναι τα προσωρινά στοιχεία που έχουμε για το έτος 2013. Τα τελικά στοιχεία θα τα έχουμε το δεύτερο εξάμηνο του 2014. Επισημαίνω εδώ, ότι υποχρέωση της χώρας μας είναι να δίνουμε το 0,7% του ΑΕΠ. Δηλαδή, εμείς αυτήν την ώρα δίνουμε το 0,13%, ενώ θα έπρεπε να δίνουμε το 0,7% του ΑΕΠ. Αυτό απορρέει από τους Αναπτυξιακούς Στόχους της Χιλιετίας του ΟΗΕ που υιοθέτησε η Ευρωπαϊκή Ένωση και ο ΟΟΣΑ. 
Η Γενική Διεύθυνση της ΥΔΑΣ λοιπόν στη διάρκεια της δεκαετούς λειτουργίας της, είναι υπεύθυνη για την υλοποίηση μέρους της ελληνικής αναπτυξιακής και ανθρωπιστικής πολιτικής. Η πολιτική αυτή αποτελεί βασικό στοιχείο των εξωτερικών σχέσεων της χώρας μας και στο πλαίσιο αυτό δραστηριοποιούνται τόσο οι υπηρεσίες του Υπουργείου Εξωτερικών, όσο και άλλα Υπουργεία, ΜΚΟ και ιδρύματα. 
Φτάνοντας στο σήμερα: Στη μετά το 2010 περίοδο και μέχρι σήμερα, δεν χρηματοδοτήθηκαν νέα προγράμματα από το Υπουργείο Εξωτερικών. 
Επαναλαμβάνω ότι δεν έχει εκδοθεί προκήρυξη για νέες χρηματοδοτήσεις προγραμμάτων μετά το 2009. Επίσης, έχει ανασταλεί κάθε χρηματοδότηση προγραμμάτων ΜΚΟ μετά το 2010. Από το 2010 και μετά, προτεραιότητα του Υπουργείου Εξωτερικών υπήρξε η εξέταση των φακέλων όλων των ανοιχτών προγραμμάτων με στόχο την οριστική εκκαθάρισή τους.
Επειδή αναφέρατε ότι δεν υπάρχει μητρώο για τις ΜΚΟ, το Υπουργείο Εξωτερικών τηρεί στην ΥΔΑΣ ειδικό μητρώο στο οποίο έχουν εγγραφεί από το 2000 έως το 2010 πεντακόσιες τριάντα οκτώ ΜΚΟ. Βασική προϋπόθεση για την εγγραφή μιας ΜΚΟ στο ειδικό μητρώο της ΥΔΑΣ ήταν το αναπτυξιακό ή ανθρωπιστικό αντικείμενο των δράσεών της, όπως παρουσιαζόταν στο καταστατικό τους. Αυτά λαμβάνονταν υπ’ όψιν κατά την εγγραφή των ΜΚΟ. Σε κάθε περίπτωση δεν εξεταζόταν τίποτα άλλο ως κριτήριο. Η εγγραφή στο μητρώο της ΥΔΑΣ ήταν απαραίτητη προϋπόθεση, για να χρηματοδοτήσει η υπηρεσία μας συγκεκριμένο πρόγραμμα οποιασδήποτε ΜΚΟ. 
Πρέπει να σημειωθεί, επίσης, ότι το γεγονός της εγγραφής δεν συνεπάγετο και χρηματοδότηση προγράμματος από τις ΜΚΟ. Προσέξτε τα στοιχεία. Είναι χαρακτηριστικό ότι, ενώ στο μητρώο της ΥΔΑΣ είναι εγγεγραμμένες πεντακόσιες τριάντα οκτώ ΜΚΟ, το Υπουργείο Εξωτερικών έχει χρηματοδοτήσει επτακόσια τριάντα δύο προγράμματα αναπτυξιακής και ανθρωπιστικής βοήθειας, τα οποία αντιστοιχούν σε εκατόν εβδομήντα επτά ΜΚΟ. Από τις πεντακόσιες τριάντα οκτώ που είχαν εγγραφεί, έχουν πάρει πρόγραμμα οι εκατόν  εβδομήντα επτά.
Ως προς τον απολογισμό του έργου των ΜΚΟ, για το οποίο επίσης ρωτάτε, ο απολογισμός του έργου των ΜΚΟ διενεργείτο ανά συγκεκριμένο χρηματοδοτούμενο από την ΥΔΑΣ πρόγραμμα βάσει των εκθέσεων προόδου και τον κατά περίπτωση επιτοπίων ελέγχων από την υπηρεσία μας ή τις διπλωματικές μας αρχές, όπου αυτές υπήρχαν. Ας σημειωθεί ότι εξαιτίας των συνεχών ελέγχων που διενεργούνται ως προς τα αναπτυξιακά ή ανθρωπιστικά προγράμματα της περιόδου 2000-2010 δεν γίνονται από το 2010 και εντεύθεν νέες εγγραφές ΜΚΟ. Γι’ αυτό αυτοί οι αριθμοί είναι μέχρι το 2010. Ούτε, όμως, και διαγράφονται οι ήδη εγγεγραμμένες, έως ότου εκκαθαριστούν οριστικά τα ανοικτά προγράμματα και σταματήσουν οι σχετικοί έλεγχοι από τους αρμόδιους ελεγκτικούς μηχανισμούς.
Και επειδή αναφερθήκατε και στη χρηματοδότηση προγραμμάτων χωρίς να υπάρχουν παραστατικά, να επισημάνω ότι απαραίτητη προϋπόθεση για τη χρηματοδότηση οποιουδήποτε προγράμματος των ΜΚΟ από την ΥΔΑΣ ήταν και είναι η κατάθεση στοιχείων δαπανών και εκθέσεων προόδου της υλοποίησης των έργων. Για την αποπληρωμή δε των έργων απαραίτητη προϋπόθεση αποτελούσε και αποτελεί η κατάθεση των σχετικών παραστατικών δαπανών, προκειμένου αυτά να ελεγχθούν από τους αρμόδιους ελεγκτικούς μηχανισμούς.
Να επανέλθω, όμως, στα προγράμματα που έχει χρηματοδοτήσει η ΥΔΑΣ. Τα πεντακόσια τριάντα τέσσερα από τα επτακόσια τριάντα δύο προγράμματα έχουν εκκαθαριστεί οριστικώς βάσει της κείμενης νομοθεσίας της ΥΔΑΣ και του δημοσίου λογιστικού. Η διαδικασία εκκαθάρισης έχει ολοκληρωθεί. Δηλαδή, πρώτον η ΜΚΟ έχει υποβάλει τελική έκθεση οικονομικού απολογισμού για την υλοποίηση του κάθε προγράμματος. Δεύτερον, οι αρμόδιες υπηρεσίες του Υπουργείου Εξωτερικών έχουν διεξαγάγει τον απαραίτητο πραγματικό και λογιστικό έλεγχο εκάστου προγράμματος και τρίτον, η υπηρεσία δημοσιονομικού ελέγχου και το Ελεγκτικό Συνέδριο έχουν ελέγξει και εγκρίνει το οικονομικό πόρισμα και οι αντίστοιχοι φάκελοι έχουν κλείσει. 
Τα πλήρη στοιχεία με όλες τις χρηματοδοτήσεις –κύριε Αθανασίου, σας παρακαλώ προσέξτε αυτό το σημείο- των αναπτυξιακών και ανθρωπιστικών προγραμμάτων της περιόδου 2010 που υλοποιήθηκαν μέσω των ΜΚΟ από την ΥΔΑΣ, καταρτίστηκαν από εταιρεία ορκωτών λογιστών, στην οποία ανατέθηκε το 2011 το έργο αυτό. Το σχετικό πόρισμα συμπεριλαμβανομένων των χρηματοδοτήσεων των προγραμμάτων ανά ΜΚΟ και ανά έτος, παραδόθηκαν στην Επιτροπή Θεσμών και Διαφάνειας της Βουλής των Ελλήνων από τον τότε Υφυπουργό Εξωτερικών κ. Δόλλη τον Ιανουάριο του 2012 και βρίσκονται στη διάθεση όλων των Βουλευτών. Μπορείτε να τα πάρετε. 
Όσον αφορά τα εκατόν ενενήντα οκτώ ανοικτά προγράμματα, δηλαδή τα μην οριστικώς εκκαθαρισθέντα  για διάφορους λόγους (καταστροφές σε περιοχές, παραστατικά μπορεί να μην έγιναν σωστά ή μπορεί να έχει γίνει το έργο, αλλά να μη έχει πληρωθεί ο εργολάβος και όλα αυτά), το Μάρτιο του 2013 ολοκληρώθηκε το πρώτο στάδιο, δηλαδή ο λογιστικός έλεγχος των ογδόντα από αυτά από εταιρεία ορκωτών λογιστών.
Για τα υπόλοιπα εκατόν δεκαοκτώ προγράμματα, από την πρώτη εβδομάδα ανάληψης των καθηκόντων μου στο Υπουργείο Εξωτερικών συγκρότησα επιτροπή διεξαγωγής ανοικτού διαγωνισμού για την ανάθεση του λογιστικού ελέγχου σε εταιρεία ορκωτών λογιστών. Φέτος τον Ιανουάριο υπέγραψα την απόφαση ανάθεσης, με προοπτική να παραδοθούν στην υπηρεσία μας τα σχετικά πορίσματα ελέγχου μέχρι τον Οκτώβριο του 2014.  
Αναφορικά με το πόρισμα της Επιτροπής Θεσμών και Διαφάνειας για το οποίο κάνετε λόγο, διευκρινίζω ότι αυτό αναφέρεται στο σύνολο των ΜΚΟ που λειτουργούν στην Ελλάδα. Οι προτάσεις του για ενιαίο πλαίσιο λειτουργίας των ΜΚΟ ουδόλως έχει αγνοηθεί. 
Τον Δεκέμβριο του 2013, πριν από τρεις μήνες, με πρωτοβουλία μου, πραγματοποιήθηκε σύσκεψη στο Υπουργείο Εξωτερικών με συμμετοχή όλων των εμπλεκομένων Υπουργείων και φορέων για την προώθηση ενιαίου νομοθετικού πλαισίου που αφορά στη λειτουργία και τον έλεγχο χρηματοδότησης των ΜΚΟ. 
Στη συνέχεια αυτής της σύσκεψης το Υπουργείο Εξωτερικών προχώρησε στη σύσταση νομοπαρασκευαστικής επιτροπής, στην οποία το Υπουργείο Εξωτερικών εκπροσωπείται από την ΥΔΑΣ. Έργο της νομοπαρασκευαστικής επιτροπής είναι η σύνταξη σχεδίου νόμου, που θα διέπει εφεξής τις ΜΚΟ. 
Άρα η απάντησή μου είναι καταφατική ως προς το ερώτημά σας για το αν η Κυβέρνηση έχει ως πρόθεση την ψήφιση νόμου που θα διέπει τη λειτουργία των ΜΚΟ. Με εντολή του γραφείου του Πρωθυπουργού έχει συσταθεί νομοπαρασκευαστική επιτροπή γι’ αυτόν τον σκοπό.",75415,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31553"," 
"," Θα μας πείτε από ποιους αποτελείται η νομοπαρασκευαστική επιτροπή;",75416,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31554"," 
"," Σας λέω ότι εκ μέρους του Υπουργείου Εξωτερικών είναι η ΥΔΑΣ. Εγώ μπορώ να σας μιλήσω για το Υπουργείο Εξωτερικών. 
Ρωτήσατε, επίσης, σε ποιες ενέργειες θα προβεί το Υπουργείο Εξωτερικών για τυχόν παραλήψεις της πολιτικής ηγεσίας. Ήδη από το 2011 διενεργούνται, βάσει εισαγγελικής παραγγελίας, έλεγχοι από το Σώμα Δίωξης Οικονομικού Εγκλήματος, την Οικονομική Αστυνομία και τις αρμόδιες υπηρεσίες φορολογικών ελέγχων του Υπουργείου Οικονομικών, προκειμένου να διερευνηθεί η τέλεση, ενδεχομένως, αξιοποίνων πράξεων σχετικά με τη χρηματοδότηση των διαφόρων προγραμμάτων που υλοποιήθηκαν μέσω των ΜΚΟ. Η διαδικασία αυτή συνεπικουρείται σε όλα της τα στάδια από την Υπηρεσίας Διεθνούς Αναπτυξιακής Συνεργασίας του Υπουργείου Εξωτερικών.
Επίσης, ως προς την OLAF -που αναφέρατε εσείς, κυρία Κωνσταντοπούλου- την Ευρωπαϊκή Υπηρεσία Καταπολέμησης της Απάτης, που ιδρύθηκε το 1999, θα ήθελα να πω το εξής: Οι αρμοδιότητές της αφορούν στη διερεύνηση και καταπολέμηση της διαφθοράς σε βάρος του προϋπολογισμού της Ευρωπαϊκής Ένωσης και όχι των προϋπολογισμών των κρατών - μελών της Ευρωπαϊκής Ένωσης.",75417,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31555","
"," Ναι, αλλά για τα ευρωπαϊκά κονδύλια.",75418,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31556","
"," Περιμένετε να σας πω. Σας παρακαλώ. 
Τα αναπτυξιακά και ανθρωπιστικά προγράμματα της περιόδου 2000-2010, που χρηματοδοτήθηκαν από τον προϋπολογισμό της ΥΔΑΣ, δηλαδή από το Υπουργείο Εξωτερικών, είναι μόνο από εθνικούς πόρους και δεν εμπίπτουν στον έλεγχο της OLAF. 
Σε κάθε περίπτωση, όμως, μετά την ολοκλήρωση των εκκαθαριστικών ελέγχων επί των ανοικτών προγραμμάτων και στην περίπτωση που διαπιστωθεί ότι υπήρξε εμπλοκή κοινοτικών πόρων ή πλημμελής οικονομική διαχείριση στην υλοποίηση αναπτυξιακού ή ανθρωπιστικού προγράμματος, τότε η συγκεκριμένη ευρωπαϊκή υπηρεσία θα ενημερωθεί και θα ενεργήσει στο πλαίσιο των αρμοδιοτήτων της. 
Βλέπετε ότι προσπαθώ να είμαι όσο πιο σαφής στις απαντήσεις μου από την πρώτη στιγμή μέχρι το τέλος. Θα προσπαθήσω και στις δευτερολογίες σας να απαντήσω, έτσι ώστε αυτό το θέμα των ΜΚΟ να διευκρινιστεί μια για πάντα. Δεν θέλω να υπάρχουν σύννεφα. Δεν θέλω να υπάρχουν οποιεσδήποτε σκιές. Είναι ένα ζήτημα το οποίο συζητείται συνεχώς –και σωστά συζητείται- και πρέπει να το διευκρινίσουμε γιατί υπάρχουν ερωτήματα στον ελληνικό λαό και εφόσον υπάρχουν ευθύνες, πρέπει να αποδοθούν. 
Σε αυτό το σημείο θέλω να πω ότι δεν πρέπει να μπερδεύουμε τις ΜΚΟ με την ανθρωπιστική και αναπτυξιακή βοήθεια που δίδεται σε κάποιες χώρες, σε κάποιες περιόδους, που είναι κάτι τελείως ξεχωριστό, το οποίο δίδεται απευθείας από κυβέρνηση σε κυβέρνηση. Διότι πολλές φορές το ακούω και αυτό να μπερδεύεται σε κάποιες συζητήσεις που γίνονται σε διάφορα πάνελ.   
Εγώ, κατ’ αρχάς, σας ευχαριστώ. Και θα σας παρακαλούσα πολύ, η συζήτηση να διεξαχθεί και να βγάλουμε συμπεράσματα μέσα σε ένα πνεύμα σύμπνοιας, διότι αυτήν την ώρα αυτό έχουμε. Πιστεύω ότι όλες οι δημοκρατικές δυνάμεις του τόπου μπορούν να συνεργάζονται για το καλό του τόπου. Όλοι έχουμε τις διαφορές μας. Λογικό είναι αυτό. Όμως, πιστεύω ότι όλοι μας σε ένα συγκλίνουμε: στο πώς ο τόπος μας θα πάει μπροστά. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)",75419,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31557","
"," Ευχαριστούμε και εμείς.",75420,"Chairman","ΠΡΟΕΔΡΕΥΩΝ",74,"",74
"31558","
"," Με την άδειά σας, πριν δευτερολογήσει ο κύριος Υπουργός, κατάλαβα ότι δεν είστε ενήμερος για τη σύνθεση της νομοπαρασκευαστικής επιτροπής και γι’ αυτό αναφερθήκατε μόνο στο Υπουργείο σας.",75421,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31559","
"," Δεν είναι δικό μας θέμα. Είναι του Υπουργείου Εσωτερικών.",75422,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31560","
"," Θα σας παρακαλούσα, εάν μπορείτε μέχρι τη δευτερολογία σας να ενημερωθείτε για να μας ενημερώσετε για τη σύνθεση αυτής της νομοπαρασκευαστικής επιτροπής.",75423,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31561","
"," Εγώ θα σας παρακαλούσα πολύ και επειδή είμαι εδώ και παρακολουθώ εσάς, εάν είναι δυνατόν μια ερώτηση στο Υπουργείο Εσωτερικών. Θα σας απαντήσει. Δεν είναι κάτι το οποίο είναι μυστικό.",75424,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31562","
"," Να υποβάλουμε έγγραφη ερώτηση;",75425,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31563"," 
"," Και προφορική μπορείτε να υποβάλετε.",75426,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31564","
"," Λέω, μήπως μας διευκολύνατε.",75427,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31565","
"," Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση μας, τριάντα εννέα μαθητές και μαθήτριες και τρεις εκπαιδευτικοί από το Γυμνάσιο Παξών το οποίο φιλοξενείται στην Αθήνα στο πλαίσιο εκπαιδευτικού προγράμματος.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, σας ανακοινώνω ότι για τη συζήτηση της παρούσας επίκαιρης επερώτησης έχουν ορίσει Κοινοβουλευτικούς Εκπροσώπους, το ΠΑΣΟΚ τον κ. Οδυσσέα Κωνσταντινόπουλο, ο Λαϊκός Σύνδεσμος Χρυσή Αυγή τον κ. Κασιδιάρη, η ΔΗΜΑΡ την κ. Γιαννακάκη και το ΚΚΕ τον κ. Χαλβατζή. 
Οι Κοινοβουλευτικοί Εκπρόσωποι των λοιπών Κοινοβουλευτικών Ομάδων παραμένουν ως έχουν. 
Τον λόγο έχει ο κ. Κουρουμπλής από τον ΣΥΡΙΖΑ για δώδεκα λεπτά.",75428,"Chairman","ΠΡΟΕΔΡΕΥΩΝ",74,"",74
"31566","
"," Κύριε Πρόεδρε, κυρίες και κύριοι συνάδελφοι, ζούμε συγκλονιστικές στιγμές που έχουν να κάνουν με ό,τι σημαντικό κατέκτησε η ανθρώπινη ύπαρξη, την έννοια της δημοκρατίας. Η τεχνολογία, λοιπόν, απεκάλυψε τους εν κρυπτώ παρακρατικούς, οι οποίοι σε ένα περιβάλλον και σε ένα κλίμα εμπιστοσύνης συναλλάσσονται υπονομεύοντας τους θεσμούς της δημοκρατίας και το μέλλον αυτού του τόπου.
Τι θα αναφωνούσε άραγε ο μεγάλος δικαστής, ο αείμνηστος Δελαπόρτας; Θα επαναλάμβανε εκείνο το πολύ κρίσιμο που είπε: «Ποιες είναι αυτές οι παρακρατικές δυνάμεις που απεργάζονται το μέλλον της δημοκρατίας αυτού του τόπου;». Και ενώ θα έπρεπε να υπάρξει γενναιότητα από τη Νέα Δημοκρατία, ένα δημοκρατικό κόμμα με δημοκρατική συμβολή στην αστική δημοκρατία, προσπαθούν να αποστειρώσουν, να περιθωριοποιήσουν και να περιορίσουν την περίπτωση του κ. Μπαλτάκου.
Και επειδή εδώ πρέπει να σεβόμαστε τη νοημοσύνη όλων, ο ένας του άλλου, δεν γνωρίζουμε ποιος ήταν ο ρόλος του κ. Μπαλτάκου; Ήταν απλός ο Γραμματέας του Υπουργικού Συμβουλίου; Αυτό θέλετε να πείτε, κυρίες και κύριοι συνάδελφοι της Νέας Δημοκρατίας; Δεν γνωρίζουμε ότι διέταζε και έδινε εντολές στους Υπουργούς; 
Μα, πόσες φορές προσπάθησα και εγώ ως κοινοβουλευτικός να συνομιλήσω με Υπουργούς για διάφορα θέματα και μου απαντούσαν ότι πρέπει να πάρουμε την άδεια του Μπαλτάκου, πρέπει να συμφωνήσει το Γραφείο του Πρωθυπουργού, ο κ. Μπαλτάκος. 
Δεν γνωρίζουμε τη δράση του, την έντονη παρουσία του στα τεκταινόμενα του Κοινοβουλίου; Θέλετε να μας πείτε, δηλαδή, ότι δεν ήταν ο αντ’ αυτού; Ποιον θα πείσετε; Μπορείτε να πείσετε κανέναν, και τον πιο δύσπιστο πολίτη απέναντι στην Αντιπολίτευση ότι είναι έτσι τα πράγματα; Και δεν οφείλετε να έρθετε εδώ σε ένα τόσο κρίσιμο ζήτημα που πραγματικά απειλεί τη δημοκρατία, να τοποθετηθεί η Κυβέρνηση και να αναλάβει τις πολιτικές της ευθύνες; 
Σε ένα παρεμφερές τέτοιο ζήτημα, κυρίες και κύριοι συνάδελφοι, ο αείμνηστος Βίλλυ Μπραντ παραιτήθηκε από Καγκελάριος της Γερμανίας. Το θεωρείτε τόσο απλό; Ήταν ένα απλό μέλος της Νέας Δημοκρατίας, ένα απλό στέλεχος, ένας απλό κυβερνητικό στέλεχος;
Και προσπαθείτε -και με έναν αήθη, θα έλεγα, τρόπο- να επανέλθετε πάλι σε εκείνο το παραμύθι, ταυτίζοντας την Αριστερά, ότι δήθεν καλύπτει τη Χρυσή Αυγή; Και αρνείστε την πραγματικότητα ότι η Νέα Δημοκρατία του Καραμανλή που έλεγε ότι τo «αντί» μπορεί να μπει μόνο μπροστά στη λέξη «φασισμός», έχει κυριαρχηθεί από μία ακροδεξιά λογική; Ακροδεξιοκρατείται η Νέα Δημοκρατία και οφείλουν όσοι πραγματικά είναι άνθρωποι που την πιστεύουν να αναλογιστούν τις ευθύνες τους. Δεν είναι απλά τα πράγματα.
Επίσης, κυρίες και κύριοι συνάδελφοι, επειδή κάποτε εδώ πρέπει να λέμε τα πράγματα με το όνομά τους, αυτό το φοβερό, τραμπουκίστικο, παρακρατικό περιστατικό που έγινε στον πρώτο όροφο της Βουλής, όπου έτυχε κι εγώ, γιατί δίπλα είναι το γραφείο μου, να ακούσω τα φοβερά και τρομερά που ακούστηκαν, είναι ένα τυχαίο γεγονός, για το οποίο δεν μιλάει το Προεδρείο της Βουλής; Ποια είναι η θέση του Προεδρείου της Βουλής απέναντι στη φυγάδευση αυτού του κυρίου; Δεν πρέπει να υπάρξουν επιπτώσεις στον φρούραρχο της Βουλής, τουλάχιστον; 
Πολύ εύκολα, με κουτσαβακίστικο τρόπο μιλάμε για πεζοδρόμιο. Εδώ τι ήταν, πεζοδρόμιο ή λεωφόρος; Και βεβαίως, κύριε Πρόεδρε, θα πρέπει να κατατεθεί στη Βουλή, αν ο κύριος αυτός είχε άδεια από την Υπηρεσία του όταν ήρθε στη Βουλή. Είναι κρίσιμο ερώτημα, για να δούμε πώς λειτουργεί το σύστημα, αν λειτουργούν οι θεσμοί.
Ζητούμε, λοιπόν, να έρθει η Κυβέρνηση εδώ, διότι η υπόθεση της δημοκρατίας είναι όλων μας υπόθεση. Διότι μέσα από την πραγματική λειτουργία των θεσμών της δημοκρατίας θα αναχαιτιστούν τα φαινόμενα που την υπονομεύουν, αν πραγματικά θέλουμε να αναχαιτίσουμε αυτά τα φαινόμενα, γιατί ξέρετε πολύ καλά ότι είσαστε υπόλογοι, ότι μέχρι το ταξίδι του κ. Σαμαρά στην Αμερική ήταν άλλη η συμπεριφορά σας απέναντι στη Χρυσή Αυγή. Άλλα έλεγε ο κ. Μπαλτάκος τότε για συνεργασίες.
Το τι άλλαξε, αυτό θα το δούμε μελλοντικά. Αλλά εάν θέλετε να λειτουργήσει πραγματικά η δημοκρατία, μόνο έτσι θα αναχαιτίσουμε τα φαινόμενα που την υπονομεύουν, όπως είναι η Χρυσή Αυγή. Και έχει σχέση, αν θέλετε και αυτό το ζήτημα με την κατατεθείσα και συζητούμενη σήμερα επερώτηση της Αξιωματικής Αντιπολίτευσης.
Κυρίες και κύριοι συνάδελφοι, δυστυχώς, στα εφηβικά μου χρόνια έζησα σε τρία διαφορετικά ιδρύματα. Εκεί έζησα και γνώρισα τι σημαίνει πραγματική φιλανθρωπία, πραγματικός εθελοντισμός και τι σημαίνει αδίστακτη, άπληστη και ασύδοτη διαχείριση της φιλανθρωπίας. Τι σημαίνουν, δηλαδή, διαχειριστές της φιλανθρωπίας. 
Και  πρέπει, όσο και αν είναι πραγματικά συγκλονιστικό αυτό το γεγονός -όχι των ΜΚΟ, δηλαδή των μη κυβερνητικών οργανώσεων, οι οποίες πολύ εύστοχα από τον καθ’ όλα άξιο συνάδελφο κ. Αθανασίου χαρακτηρίστηκαν κυβερνητικές οργανώσεις και θα το αποδείξω παρακείθε από τον λόγο μου- να διαχωρίσουμε τους ανθρώπους και τις οργανώσεις που πιστεύουν σε αυτήν την προσπάθεια αφιλοκερδώς με πραγματικό αλτρουϊσμό, υπηρετώντας ιδέες και αξίες.
Αλλά, σήμερα έχουμε μπροστά μας ένα θέμα που ουσιαστικά απαξιώνει έννοιες που επενδύουν με τον μανδύα τους, σκέψεις και συμπεριφορές για αρπαγή του δημοσίου χρήματος. Είμαστε όλοι εδώ, κυρίως οι εκάστοτε κυβερνήσεις, αλλά και η Αντιπολίτευση η οποία οφείλει να ασκεί με αυστηρότατο τρόπο έλεγχο στα ζητήματα που έχουν να κάνουν με τη διαχείριση του δημοσίου χρήματος. 
Όταν ακούγεται και δεν μπορεί να διαψευστεί ότι γίνεται αρπαγή του δημοσίου χρήματος, τι σημασία έχει αν είναι προγράμματα και τι σημασία έχει, αγαπητέ μου κύριε Γεροντόπουλε, κύριε Υπουργέ, αν το ποσοστό είναι τόσο ή σε άλλες χώρες είναι μεγαλύτερο; Το ζήτημα είναι πού πηγαίνουν τα χρήματα αυτά και αν πιάνουν τόπο τα χρήματα αυτά. 
Όταν, κύριε Υφυπουργέ, υπάρχουν σε αυτήν τη χώρα πολιτικές που εξοντώνουν αξιοπρέπειες, που προσβάλλουν συνειδήσεις, όταν περικόπτουμε τη σύνταξη των Νεοποντίων και των Βορειοηπειρωτών προσβάλλοντάς τους και οδηγώντας τους σε πραγματική γενοκτονία, όταν περικόπτουμε φάρμακα που έχουν ανάγκη οι καρκινοπαθείς και καθυστερούν οι αγωγές τους οδηγώντας τους στον θάνατο, πώς δικαιολογούμεθα να υπάρχουν δεκάδες εκατομμύρια από το Υπουργείο Εξωτερικών και να λέγεται ότι εμπλέκονται τα πολιτικά γραφεία των Υπουργών; Με ποιον τρόπο, λοιπόν, θα απαλλάξουμε το πολιτικό σύστημα από αυτές τις βαρύτατες κατηγορίες, ότι δεν ήταν απλώς ευνοούμενοι, αλλά συνδέονται και τα πολιτικά γραφεία των Υπουργών;
Αντιλαμβάνομαι, κύριε Πρόεδρε, αυτό το γαϊτανάκι της Κυβέρνησης, να μην έρχονται Υπουργοί στις επίκαιρες ερωτήσεις των Βουλευτών. Αλλά, να μην έρχονται και στις επερωτήσεις των κομμάτων, πάει μακριά!
Ήρθατε, λοιπόν, σήμερα εδώ και δεν μας πείσατε και δεν πείσατε –πιστεύω- κανέναν. Κύριε Υπουργέ, μας είπατε για τα ογδόντα προγράμματα που είναι ανοικτά. Θα μας καταθέσετε τα πορίσματα γι’ αυτά τα ογδόντα προγράμματα; Γιατί εκεί έγινε η λαθροχειρία, σε αυτά τα ογδόντα προγράμματα, κύριε Υπουργέ. Διαβάζοντας κάποιος αυτά που έχουν γραφτεί και τα στοιχεία που υπάρχουν, πραγματικά σηκώνεται η τρίχα της κεφαλής του! Σας ερωτώ λοιπόν: Γιατί δεν κατατέθηκε στη Βουλή το Μητρώο ή γιατί δεν αναρτήθηκαν στη «ΔΙΑΥΓΕΙΑ» όλες αυτές οι ΜΚΟ; Γιατί μέχρι σήμερα μετά από τόσες καταγγελίες ακόμα λέμε, κύριε Υπουργέ, ότι θα έλθει νομοθετική ρύθμιση;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω σε δύο λεπτά, κύριε Πρόεδρε. 
Δηλαδή, η φαιά ουσία του πολιτικού μας προσωπικού δεν έφτασε τουλάχιστον στο σημείο τού να γίνει αντιληπτό ότι χρειάζεται ένα θεσμικό πλαίσιο που να προστατεύσει πρώτα τον ίδιο του τον εαυτό από αυτές τις φοβερές και τρομερές καταγγελίες; Ακόμα συζητάμε ότι θα έλθει! Θα μας καταθέσετε την έκθεση του κ. Κοσμάτου; Θα μας απαντήσετε γιατί έγινε δυσμενής μετάθεση στον κ. Βαμβουνάκη, πρέσβη μας στο Λίβανο, ο οποίος κατήγγειλε αυτά τα τρομερά φαινόμενα;
Κύριε Υπουργέ, θα μας καταθέσετε την επιστολή του Υπουργού Εξωτερικών προς ευρωπαϊκές χώρες, όπου τους ζητάει να συμμετέχουν στον Ευρωπαϊκό Οργανισμό Δημοσίου Δικαίου, τον οποίο χρηματοδοτήσατε με τα εκατομμύρια των χρημάτων; Κύριε Υπουργέ, θα μας πείτε το πόρισμα -για το οποίο δεν μιλήσατε- της Οικονομικής Αστυνομίας, του Οκτωβρίου, για αυτόν τον οργανισμό; 
Θα μας πείτε στη δευτερολογία σας κάποια στοιχεία για τους Οργανισμούς «LIVERSHIP», «HUMANNET» και για διάφορους σχετικούς οργανισμούς, που πραγματικά είναι πάρα πολλοί ανοιχτοί αλλά δεν έχουν κάνει τίποτα, ενώ έχουν πάρει εκατομμύρια χρήματα; 
Είναι, λοιπόν, μία πραγματικότητα για την οποία είσαστε εκτεθειμένοι, όχι γιατί η σημερινή ηγεσία, ιδιαίτερα ο σημερινός Υφυπουργός που είναι εδώ, μπορεί να έχει ευθύνες αλλά γιατί δεν έρχεται μία καθαρή τοποθέτηση, ώστε αυτοί που έχουν αρπάξει το δημόσιο χρήμα να το επιστρέψουν. Διότι δεν έχουν κάνει τίποτα. Δεν έχουν κάνει έργο. Και γι’ αυτό δεν μας έχετε πει τίποτα, για το αν θα επιστραφούν αυτά τα λεφτά. 
Βεβαίως, πρέπει να αναληφθούν και οι πολιτικές ευθύνες όλων των εκάστοτε ηγεσιών στο Υπουργείο Εξωτερικών. Δεν θα το καταπιείτε, όπως έχετε καταπιεί και το θέμα με τα μυστικά κονδύλια, για τα οποία ποτέ δεν έχει ενημερωθεί η Βουλή. Τουλάχιστον, πείτε μας σε κάθε περίοδο Υπουργού Εξωτερικών πόσα χρήματα δόθηκαν για τα περίφημα μυστικά κονδύλια.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)",75429,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31567","
 "," Ευχαριστούμε κι εμείς. 
Τον λόγο έχει ο κ. Κωνσταντινόπουλος για έξι λεπτά.",75430,"Chairman","ΠΡΟΕΔΡΕΥΩΝ",74,"",74
"31568"," 
"," Ευχαριστώ, κύριε Πρόεδρε. 
Κυρίες και κύριοι συνάδελφοι, συζητάμε σήμερα την επίκαιρη επερώτηση του ΣΥΡΙΖΑ σχετικά με τις μη κυβερνητικές οργανώσεις. 
Θα μου επιτρέψετε να πω ότι, δυστυχώς, όταν μιλούμε για ένα θέμα, ο δημόσιος λόγος γίνεται πάντα, όταν αυτό αναδεικνύεται από την αρνητική του πλευρά. Άκουσα, όμως, πολλούς συναδέλφους -και είναι σημαντικό αυτό- να υποστηρίζουν ότι μη κυβερνητικές οργανώσεις δεν ήταν μόνο οι οργανώσεις που λειτουργούσαν προς όφελος του προεδρείου τους ή αυτών που τις χρησιμοποιούσαν. Υπάρχουν και μη κυβερνητικές οργανώσεις που είναι πραγματικά μη κυβερνητικές, οι οποίες λειτουργούν προς όφελος του δημοσίου συμφέροντος. 
Και νομίζω, κύριε Υπουργέ, ότι σε αυτό πρέπει να μείνουμε εμείς. Πρέπει να δούμε και να αξιολογήσουμε ποιες είναι οι πραγματικές μη κυβερνητικές οργανώσεις. Ποιες είναι αυτές που δεν χρησιμοποίησαν και δεν κατασπατάλησαν το δημόσιο χρήμα. Αυτές τις οργανώσεις πρέπει να τις στηρίξουμε και όλες οι υπόλοιπες οργανώσεις, οι οποίες βρέθηκαν να έχουν κατασπαταλήσει χρήμα, θα πρέπει να οδηγηθούν αυτήν τη στιγμή στη δικαιοσύνη. 
Άρα εμείς λέμε ναι στη λειτουργία των μη κυβερνητικών οργανώσεων, των πραγματικών μη κυβερνητικών οργανώσεων. Θέλουμε διαφάνεια. Και έχουν παρθεί τέτοιες πρωτοβουλίες από το Υπουργείο Εξωτερικών από την πρώτη μέρα που υπήρξε αυτό το θέμα. 
Δυστυχώς, για μία ακόμα φορά, κύριε Υπουργέ -και δεν αφορά εσάς ή την ηγεσία, μιλώ διαχρονικά- αναδεικνύουμε ένα θέμα, αναλαμβάνουμε πρωτοβουλίες, αφού δυστυχώς δημιουργήθηκαν τα προβλήματα και αποδείχθηκε για ακόμη μία φορά ότι το κράτος δεν είχε τους μηχανισμούς για να εξασφαλίσει τη διαφάνεια και τον έλεγχο. 
Άρα, κύριε Υπουργέ, εμείς πιστεύουμε ότι η ερώτηση των συναδέλφων του ΣΥΡΙΖΑ μπορεί να βοηθήσει για να μπορέσει να υπάρξει αυτός ο έλεγχος και να υπάρξει διαφάνεια, ώστε να βρεθούν ποιοι είναι οι ένοχοι σε αυτή την περίοδο και ποιοι έχουν πολιτικές ευθύνες. 
Κύριε Υπουργέ, όμως, δεν θα μπορούσα να μη μιλήσω για όλα αυτά που συμβαίνουν το τελευταίο χρονικό διάστημα στη Βουλή και στη χώρα. Άκουσα τον συνάδελφο κ. Βούτση, που μίλησε για κάποιον Βουλευτή της Χρυσής Αυγής, ο οποίος δήλωσε ότι συνομίλησε όχι μόνο με τον κ. Μπαλτάκο αλλά και με τον ίδιο τον κ. Βούτση και με τον κ. Παναγούλη. 
Δυστυχώς η χώρα βρίσκεται -και μέρος του πολιτικού συστήματος- μέσα απ’ αυτές τις διαδικασίες όμηρος μιας φασιστικής νοοτροπίας. Κάποιοι με κρυφή κάμερα προσπαθούν να εμπλέξουν κι άλλα πρόσωπα –θα αναφερθώ αργότερα για το γνωστό περιστατικό- μόνο και μόνο για να χρησιμοποιήσουν και να φέρουν σε ομηρία το πολιτικό σύστημα. 
Νομίζω ότι αυτό που πρέπει να πούμε και το μήνυμα που πρέπει να στείλουμε όλοι σήμερα από τη Βουλή είναι ότι δεν θα το επιτρέψουμε αυτό. Και δεν θα το επιτρέψουμε αυτό, γιατί και οι ίδιοι αποδεικνύουν με τη στάση τους ότι αυτό το χρησιμοποίησαν όχι για το καλό της χώρας, δίνοντας το βίντεο, όπως έλεγαν, πριν από ένα καταστροφικό νομοσχέδιο, αλλά μόνο όταν χρειάστηκε να υπερασπιστούν τη δική τους λειτουργία μέσα σε αυτήν τη διαδικασία. 
Άρα, κύριοι συνάδελφοι, πρέπει να στείλουμε ένα ξεκάθαρο μήνυμα σε όλους σήμερα, ότι η δημοκρατία, το ελληνικό Κοινοβούλιο δεν μπορεί να εκβιάζεται από φασίστες, από ένα νεοναζιστικό κόμμα, το οποίο συμμετέχει σε όλη αυτήν τη διαδικασία για να δημιουργηθούν εξελίξεις εις βάρος των πολιτών. 
Όσον αφορά την υπόθεση του κ. Μπαλτάκου, εδώ και πάρα πολύ καιρό έχουμε πει και ο Πρόεδρός μας έχει πει ότι είναι ένα «παλιό πρόβλημα». Είναι προφανής η καταδίκη του τρόπου λειτουργίας του Γενικού Γραμματέα της Κυβέρνησης, όσο και του γεγονότος που έγινε με το γιο του κ. Μπαλτάκου. 
Είναι προφανές όμως ότι υπάρχει και πολιτική ευθύνη ότι κάποιοι επέλεξαν τον κ. Μπαλτάκο. Αυτό δεν μπορούμε να το κρύψουμε. Είναι μια πραγματικότητα. Και δεν θα μπω στα εσωτερικά, αν ο κ. Μπαλτάκος πρόδωσε ή όχι αυτούς που τον εμπιστεύτηκαν. Πολιτική ευθύνη, όμως, υπάρχει πάντα όταν επιλέγεις κάποιο πρόσωπο. 
Κυρίες και κύριοι συνάδελφοι, εμείς συμμετέχουμε σε αυτήν την Κυβέρνηση από την πρώτη στιγμή γιατί θέλουμε να διασφαλίσουμε το να βγει η χώρα από την κρίση. Άρα είμαστε εδώ και απόφαση μας είναι η απομόνωση, η εκδίωξη προσώπων που έχουν συμπεριφορές και πρακτικές ανάλογες του τύπου του κ. Μπαλτάκου. Είμαστε εδώ για να ελέγχουμε και να δίνουμε προοδευτικό πρόσημο στη συγκυβέρνηση. 
Γι’ αυτό, θέλω να είμαστε πάρα πολύ ξεκάθαροι. Πρέπει άμεσα να έρθουν όλες αυτές οι διατάξεις, οι οποίες δεν έχουν Αριστερό ή Δεξιό πρόσημο, αλλά αφορούν ανθρώπινα δικαιώματα. Και, δυστυχώς, ο κ. Μπαλτάκος σταμάτησε μερικές από αυτές. Θα πρέπει να έρθουν άμεσα και να κατατεθούν στη Βουλή. Διότι ξαναλέω, δεν αφορούν ούτε την Αριστερά ούτε τη Δεξιά. Αφορούν ανθρώπινα δικαιώματα.",75431,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31569"," 
"," Παρακαλώ, κύριε συνάδελφε, ολοκληρώστε.",75432,"Chairman","ΠΡΟΕΔΡΕΥΩΝ",74,"",74
"31570"," 
"," Κύριε Πρόεδρε, με συγχωρείτε, αλλά θα χρειαστώ ένα λεπτό ακόμη. 
Σε καμμία περίπτωση δεν θα μπούμε στην ευκολία να στιγματίσουμε μια ολόκληρη Κοινοβουλευτική Ομάδα, ένα κόμμα που –όπως είπε και ο Κοινοβουλευτικός Εκπρόσωπος του ΣΥΡΙΖΑ- έχει στηρίξει τους δημοκρατικούς θεσμούς τα τελευταία χρόνια και να μπούμε σε μια ισοπέδωση από αυτήν τη συγκεκριμένη συμπεριφορά. 
Εμείς θα συνεχίσουμε να συμμετέχουμε στην Κυβέρνηση για να τους ελέγχουμε και να δίνουμε προοδευτικό πρόσημο. Δεν θα επιτρέψουμε να μιλούν με ευκολία για αποχώρηση από την Κυβέρνηση εξυπηρετώντας μικροκομματικές σκοπιμότητες, φτιάχνοντας αριστερό προφίλ, παίζοντας με το συναίσθημα και τις ευαισθησίες των δημοκρατικών πολιτών και εξυπηρετώντας συμφέροντα πολιτικά ή μη, που δίνουν την ύστατη μάχη για να μη βγει η χώρα από την κρίση.
Σας ευχαριστώ.",75433,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31571","
"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής πενήντα ένας μαθητές και μαθήτριες και πέντε εκπαιδευτικοί - συνοδοί από το Μειονοτικό Λύκειο Κομοτηνής. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο κ. Κασιδιάρης έχει τον λόγο.",75434,"Chairman","ΠΡΟΕΔΡΕΥΩΝ",74,"",74
"31572","
"," Όπως πολύ σωστά είπε πριν από λίγα λεπτά ο εκπρόσωπος του ΠΑΣΟΚ –του ΠΑΣΟΚ του Τσοχατζόπουλου, του Μαντέλη, του Τσουκάτου, των κλεπτών, των απατεώνων, των μιζαδόρων, που ασφαλώς και δεν φεύγει από την Κυβέρνηση, διότι αν φύγει και γίνουν εκλογές, δεν πρόκειται να μπει ξανά στη Βουλή και δεν θα καλύπτει κανείς τον Βενιζέλο, εν συνεχεία, για τα σκάνδαλα και τα εγκλήματά του κατά του ελληνικού λαού- πράγματι στη χώρα κυριαρχεί μία φασιστική νοοτροπία, μία φασιστική κλίκα, η οποία έχει καταλύσει το Σύνταγμα των Ελλήνων και το πολίτευμα. Είναι η κλίκα του Σαμαρά. Έχουμε συγκεκριμένη ομολογία πλέον, συγκεκριμένο αποδεικτικό υλικό ότι το Σύνταγμα έχει καταλυθεί.
Εδώ καταγγέλλω τη δήθεν Αντιπολίτευση της Αριστεράς, που έχει μεταβληθεί αυτήν τη στιγμή στο μεγαλύτερο δεκανίκι του Σαμαρά. Δεν είναι δυνατόν να βγαίνει υψηλόβαθμο στέλεχος του ΣΥΡΙΖΑ και να λέει ότι «δεν βάζει το χέρι του στη φωτιά για το αν αληθεύουν αυτές οι καταγγελίες». Αυτές οι καταγγελίες αποτελούν ξεκάθαρο αποδεικτικό υλικό ότι η χώρα έχει οδηγηθεί σε εκτροπή.
Αυτήν τη στιγμή όλα τα διεθνή μέσα ενημέρωσης αναφέρονται στην εκτροπή που υπάρχει στην Ελλάδα, που ένας πολιτικός Αρχηγός και Βουλευτές βρίσκονται φυλακισμένοι με στόχο να υποκλαπούν οι ψήφοι του κόμματός μας.
Καταγγέλλω, λοιπόν, τον ΣΥΡΙΖΑ, καταγγέλλω τα κόμματα της Αριστεράς, διότι έχουν μεταβληθεί αυτήν τη στιγμή στο μεγαλύτερο δεκανίκι του Σαμαρά.
Η Χρυσή Αυγή είναι σήμερα ο μόνος θεματοφύλακας του πολιτεύματος, η μόνη πολιτική δύναμη που αγωνίζεται για την πατρίδα, για το έθνος των Ελλήνων και για την εθνική ανεξαρτησία και με βάση τον θεσμικό μας ρόλο θα φροντίσουμε ώστε οι σκευωροί, ώστε αυτοί που καταλύουν το Σύνταγμα, να οδηγηθούν στη δικαιοσύνη.
Ιδού πεδίον δόξης λαμπρό για κάθε Βουλευτή που δεν ανήκει σε κανένα κομματικό μαντρί και θέλει να αγωνιστεί κι αυτός για το Σύνταγμα. Θα κατατεθεί συγκεκριμένη πρόταση, χωρίς κομματική σφραγίδα, βεβαίως, την οποία ετοιμάζει αυτήν τη στιγμή ειδικό συμβούλιο νομικών για να στηθούν τρεις κάλπες και να οδηγηθούν αρχικά σε προκαταρκτική επιτροπή, σε ειδική προανακριτική επιτροπή, ο Σαμαράς, ο Αθανασίου και ο Δένδιας, για τους οποίους υπάρχει συγκεκριμένο αποδεικτικό υλικό ότι έχουν τελέσει το αδίκημα, το κακούργημα της κατάχρησης εξουσίας και να διερευνηθεί, επίσης, αν βαρύνονται με το αδίκημα που περιγράφει το άρθρο 134 του Ποινικού Κώδικα για εσχάτη προδοσία. Διότι αυτήν τη στιγμή, με βάση τη θέση που κατέχουν στο κράτος αυτοί, αλλά και κάποιοι επίορκοι δικαστικοί, παρακωλύεται η λειτουργία της Βουλής, η οποία λειτουργεί παράνομα, η οποία έχει καταλύσει τη λαϊκή κυριαρχία και έχει στερήσει το δικαίωμα ψήφου από εκλεγμένους Βουλευτές. 
Αφήστε, λοιπόν, τα περιττά λόγια για συζητήσεις προ ημερησίας διατάξεως, για μομφές κ.λπ.. Θα ξεκινήσει συλλογή υπογραφών –τριάντα υπογραφές απαιτούνται- ώστε να στηθούν εδώ τρεις κάλπες για Σαμαρά, Δένδια, Αθανασίου, για τους σκευωρούς, γι’ αυτούς που καταλύουν το Σύνταγμα των Ελλήνων.
Το αποδεικτικό υλικό υπάρχει. Με την ειδική προανακριτική επιτροπή, όμως, θα προκύψουν όλα τα στοιχεία, θα ανοίξουν τα τηλέφωνα, τα τριψήφια τηλέφωνα που έλεγε ο Μπαλτάκος, που συνομιλούσαν οι Υπουργοί για το πώς θα χειριστούν την υπόθεση της Χρυσής Αυγής, θα ανοίξει το τηλέφωνο του Σαμαρά, του Αθανασίου και εν συνεχεία των δικαστικών στους οποίους διαχέονταν οι εντολές.
Όποιος δεν στηρίξει αυτήν την προσπάθεια για να πέσει άπλετο φως, για να αποδοθεί επιτέλους δικαιοσύνη, θα είναι συνένοχος στο έγκλημα, θα είναι συνένοχος σε ένα έγκλημα, ένα πρωτοφανές έγκλημα για τα μεταπολεμικά χρονικά της Ελλάδος ενάντια στο Σύνταγμα των Ελλήνων.
Θέλω να καταγγείλω τον Σαμαρά και θέλω να του θέσω μία πολύ συγκεκριμένη ερώτηση και απαιτώ να προσέλθει εδώ στη Βουλή για να απαντήσει.
Διότι καταγγέλλω ότι ο δοτός Πρωθυπουργός αυτής της χώρας παρεμβαίνει ο ίδιος άμεσα στη δικαιοσύνη. Παρεμβαίνει άμεσα σε συγκεκριμένο ανώτατο δικαστικό, όπου δεν χρειάζεται καν να τηλεφωνήσει πρώτα στον Αθανασίου. 
Τον ερωτώ λοιπόν: ποιος είναι ο ανώτατος δικαστικός, τον οποίον δεν αποκαλεί με το όνομά του, όταν ομιλεί στο τηλέφωνο, όταν δίνει εντολή να μεταβιβαστούν εντολές σε αυτόν, τον αποκαλεί «Παναθηναϊκάκια» φοβούμενος προφανώς συνακροάσεις; Του μεταβιβάζει μέσω τρίτων εντολές για λήψη παρανόμων αποφάσεων. 
Δίνω κάποια στοιχεία για τους γνωρίζοντες: Τα κοινά αυτού του δικαστικού με τον Μπαλτάκο είναι ότι πράγματι είναι και αυτός Παναθηναϊκός, το όνομά του είναι τρισύλλαβο κι έχει την ίδια κατάληξη. 
Να έρθει εδώ ο Σαμαράς και να απαντήσει. Να έρθει εδώ και να απολογηθεί. 
Πολύ σύντομα, εντός της επομένης εβδομάδας, η Χρυσή Αυγή θα καταθέσει την πρότασή της για τη διενέργεια ειδικής προκαταρκτικής επιτροπής, για να πέσει άπλετο φως στην πιο βρώμικη ιστορία κατάλυσης του Συντάγματος στη μεταπολεμική Ελλάδα.",75435,""," ΗΛΙΑΣ ΚΑΣΙΔΙΑΡΗΣ",109,"",109
"31573"," 
"," Η κ. Βούλτεψη έχει τον λόγο και στη συνέχεια θα μιλήσει η κ. Γιαννακάκη. 
Ορίστε, κυρία Βούλτεψη, έχετε τον λόγο.",75436,"Chairman","ΠΡΟΕΔΡΕΥΩΝ",74,"",74
"31574"," 
"," Ευχαριστώ, κύριε Πρόεδρε. 
Νομίζω πως όσοι βρίσκονται σε αυτήν την Αίθουσα κατάλαβαν ότι το πράγμα έχει ουρά. Όπως μόλις ακούσαμε, όπως τουλάχιστον καταγγέλθηκε -«αποκαλύφθηκε», έχουν υποκλαπεί συνομιλίες του Πρωθυπουργού. Αυτό είπε ο Κοινοβουλευτικός Εκπρόσωπος της Χρυσής Αυγής, ότι μιλάει με κάποιον και τον λέει «Παναθηναϊκάκια».
Κύριοι συνάδελφοι, η κατάσταση είναι πολύ πιο σοβαρή από ό,τι φανταστήκατε στην αρχή, όταν ξεκινήσατε αυτήν τη διαδικασία ταύτισης της Νέας Δημοκρατίας με τον νεοναζισμό. Και η ομιλία που μόλις ακούσαμε αποδεικνύει την ανάγκη να είμαστε ενωμένοι απέναντι σε όλα αυτά. Όχι να τα χρησιμοποιούμε, να υιοθετούμε τις απόψεις περί σκευωρίας. 
Τώρα δεν είναι ο Αθανασίου, είναι κάποιος άλλος, στον οποίο τηλεφωνεί απευθείας ο Πρωθυπουργός και δεν λέει το όνομά του, τον αποκαλεί «Παναθηναϊκάκια». Και το όνομά του είναι τρισύλλαβο και έχει την ίδια κατάληξη. 
Είναι ανάγκη εδώ σήμερα να αποφασίσουμε όλοι τι πρόκειται να συμβεί στη χώρα. Είναι μεγάλη ανάγκη να αναθεωρήσει άμεσα την τακτική που έχει υιοθετήσει το κόμμα της Αξιωματικής Αντιπολίτευσης, είτε επίσημα μιλώντας για σκευωρία είτε με τα ευφυολογήματα που έχουν ακουστεί όλες αυτές τις μέρες και που ακούστηκαν εδώ από τον συνάδελφο κ. Αθανασίου περί «μπαλτά» και Μπαλτάκου. 
Πέρα από τον «μπαλτά» και πέρα από τον Μπαλτάκο και τις επιλογές και πέρα από το τι μπορεί να είναι η προσωπικότητα ενός ανθρώπου, διότι άβυσσος η ψυχή του και το μυαλό του, υπάρχει κάτι άλλο που πρέπει να διαφυλάξουμε μέσα εδώ. 
Δεν δέχομαι την καταγγελία του Κοινοβουλευτικού Εκπροσώπου του ΣΥΡΙΖΑ ότι δεν μπορούσε να μιλήσει με Υπουργούς, διότι του έλεγαν ότι έπρεπε να πάρει την άδεια του Μπαλτάκου. Γιατί δεν χρειάστηκε να πάρω εγώ την άδεια του Μπαλτάκου για να μιλήσω με οποιονδήποτε; Έλεγχε καλύτερα εσάς ο κ. Μπαλτάκος από την ίδια την παράταξη από την οποία είχε τοποθετηθεί; 
Δεν δέχομαι επίσης τις κορώνες που άκουσα και θα τις πάρετε πίσω –ειδικά σήμερα μετά την τοποθέτηση του Κοινοβουλευτικού Εκπροσώπου της Χρυσής Αυγής- για το γεγονός ότι δεξιοκρατείται η Νέα Δημοκρατία. Από πού προκύπτει αυτό; Εγώ δεν έλαβα καμμία οδηγία από κανέναν, όταν πρώτη και μόνη μου ανακοίνωσα ότι είμαι σε ευθεία αντίθεση με τη Χρυσή Αυγή. Κανείς δεν ήρθε να μου πει, κατέβασε τους τόνους διότι εμείς σκεφτόμαστε να κάνουμε τούτο ή εκείνο. 
Όχι μόνο αυτό. Είμαι Κοινοβουλευτικός Εκπρόσωπος αυτής της παράταξης και νομίζω ότι αυτός ο οποίος με διόρισε γνωρίζει το προσωπικό και οικογενειακό μου παρελθόν.
Γνωρίζει ότι η οικογένειά μου έχει πολεμήσει τον ναζισμό και τον φασισμό όσο λίγες σε αυτήν τη χώρα. 
Κάνετε, λοιπόν, μια επερώτηση για τις ΜΚΟ. Προφανώς το κλίμα έχει αλλάξει. Θέλω μόνο να πω ότι πριν από λίγες μέρες είχε κάνει ερώτηση ο Βουλευτής του ΣΥΡΙΖΑ κ. Γελαλής πάνω σε αυτό το θέμα, ακριβώς για τον έλεγχο. Έχει λάβει απάντηση από τον κ. Μαυραγάνη. Αυτή έχει δημοσιοποιηθεί. 
Δίνω για τα Πρακτικά το τηλεγράφημα του Αθηναϊκού Πρακτορείου από το οποίο προκύπτουν όλα τα σχετικά με τους ελέγχους. 
(Στο σημείο αυτό η Βουλευτής κ. Σοφία Βούλτεψη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Γνωρίζετε όλοι πολύ καλά ότι πρόσφατα ξέσπασε το σκάνδαλο και ότι αυτό προέκυψε από έρευνα της Οικονομικής Αστυνομίας με το Διεθνές Κέντρο Αποναρκοθέτησης. 
Επαναλαμβάνω και εγώ ότι κακώς κάνατε, κύριε Παπαδημούλη, αυτήν την αναφορά στο Μπενάκειο. Δεν είναι ΜΚΟ, ούτε ο αδελφός του Πρωθυπουργού είναι εκεί επειδή αποφάσισε να φτιάξει μια ΜΚΟ. Ξέρετε ότι είναι κληροδότημα. Ξέρετε καλά ότι είναι απόγονοι της οικογένειας Μπενάκη. Βρίσκονται εκεί άμισθοι και τιμητικά. Και αυτό θα το πάρετε πίσω, γιατί δεν εξυπηρετεί και την προηγούμενη συζήτηση. 
Θέλω να πω, επίσης, κάτι. Όλα όσα λέγονται ουσιαστικά έχουν σκοπό να εξυπηρετήσουν κάτι, ακόμη και αυτό που αναφέρθηκε σε αυτήν την Αίθουσα, ότι κρύβεται ο Πρωθυπουργός. Με συγχωρείτε, ο Πρωθυπουργός δεν κρύβεται. Ο Πρωθυπουργός εργάζεται και προσπαθεί μαζί με πολλούς άλλους να βγει η χώρα μας από την κρίση και είναι κάτι, προφανώς, το οποίο δεν επιθυμείτε εσείς, γιατί τότε θα πέσουν αυτόματα τα ποσοστά σας. 
Αν κάποιος κρύβεται –και ελπίζω να σταματήσετε να το κάνετε- αυτός είναι η Αξιωματική Αντιπολίτευση, η οποία κρύφτηκε ξαφνικά πίσω από τη Χρυσή Αυγή, αξιοποιώντας και υιοθετώντας τους ισχυρισμούς της, όπως αυτοί προέκυψαν και υποτίθεται ότι στοιχειοθετήθηκαν μέσα από ένα βίντεο. 
Δεν διστάζετε να λάβετε αυτήν τη θέση, όπως άπειρες φορές το έχετε κάνει, για να πλήξετε τη Νέα Δημοκρατία και την Κυβέρνηση. Προσέξτε, όμως, αγαπητοί συνάδελφοι, όποιος σκάβει τον λάκκο του άλλου πέφτει ο ίδιος μέσα. 
Είδατε τι έγινε πριν. Αναφέρθηκε σε αυτό ο κ. Βούτσης. Ο συνομιλητής του κ. Μπαλτάκου είπε ότι έχει συνομιλήσει και μαζί σας και ότι υιοθετείτε και εσείς τη θεωρία της σκευωρίας. Μα, δεν χρειαζόταν να συνομιλήσει μαζί σας, το λέτε συνέχεια. Λέτε ότι πράγματι αποδείχθηκε ότι η Κυβέρνηση παρεμβαίνει στη δικαιοσύνη. 
Βλέπετε, όμως; Τελικά, είτε διαψεύδουμε είτε μιλάμε αυτό που έχει σημασία είναι να μη λαμβάνουμε μέρος στην αποσταθεροποίηση της χώρας, μιας χώρας που φτωχοποιήθηκε. Αυτή η χώρα το μόνο που δεν έχει ανάγκη τώρα είναι να ρίχνουν κάποιοι λάδι στη φωτιά και νερό στον μύλο του ναζισμού. 
Περιμένετε όλοι στη γωνία με μια χαιρεκακία τα επόμενα βίντεο. Αποδέχεστε, δηλαδή, ότι η Χρυσή Αυγή μπορεί να γίνει μέσω βίντεο και παρακολουθήσεων, όπως ειπώθηκε και νωρίτερα, ρυθμιστής της πολιτικής ζωής του τόπου. Ουσιαστικά, δεν κάνετε κάτι διαφορετικό από αυτό που έκανε ο κ. Μπαλτάκος. Υποτιμάτε τον αντίπαλό σας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα ένα λεπτό ακόμα, κύριε Πρόεδρε.",75437,""," ΣΟΦΙΑ ΒΟΥΛΤΕΨΗ",39,"",39
"31575","
"," Συνεχίστε, κυρία Βούλτεψη.",75438,"Chairman","ΠΡΟΕΔΡΕΥΩΝ",74,"",74
"31576","
"," ΣΥΡΙΖΑ είναι ο Μπαλτάκος;",75439,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31577","
"," Κυρία Κωνσταντοπούλου, μη με διακόπτετε. Αυτό θα το κάνετε εκεί που μπορείτε, όχι σε εμένα.",75440,""," ΣΟΦΙΑ ΒΟΥΛΤΕΨΗ",39,"",39
"31578"," 
"," Παρακαλώ, να αποφύγουμε τώρα τις διαλογικές συζητήσεις που δεν επιτρέπονται.",75441,"Chairman","ΠΡΟΕΔΡΕΥΩΝ",74,"",74
"31579"," 
"," Όπου μπορείτε, κάντε το. Εδώ σε εμένα όχι! 
Το να υποτιμάς τον αντίπαλο είναι δείγμα μεγάλης βλακείας. Και δεν είναι η πρώτη φορά που έχει συμβεί αυτό. Υποτιμάτε και εσείς και ο κ. Μπαλτάκος το κακό, πιστεύοντας ότι μετά θα το ελέγξετε, όταν θα χρησιμοποιήσετε αυτήν τη δράση. Θέλετε, δηλαδή, να είστε συγχρόνως και εμπρηστές και πυροσβέστες. Πιστεύετε ότι μπορείτε να το πετύχετε. Να ξέρετε ότι δεν μπορείτε να το πετύχετε. Να ξέρετε ότι όταν το κακό ανδρώνεται, πέφτει και πλακώνει όλους. Το να υποτιμάς, λοιπόν –και τελειώνω με αυτό- το κακό και να υπερτιμάς τον εαυτό σου, την ευφυΐα σου και τις δεξιότητές σου, δεν είναι δείγμα ευφυΐας, είναι δείγμα βλακείας. 
Σας καλώ, λοιπόν, να αρθούμε όλοι μαζί στο ύψος των περιστάσεων.
Ακούσατε τι ειπώθηκε νωρίτερα. Επιτέλους, ας δώσουμε μία απάντηση ενωμένοι απέναντι σε αυτό που εμφανίζεται στη χώρα μας ως η προσωποποίηση του κακού!
Ευχαριστώ.",75442,""," ΣΟΦΙΑ ΒΟΥΛΤΕΨΗ",39,"",39
"31580","
"," Κύριε Πρόεδρε, παρακαλώ τον λόγο.",75443,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31581","
"," Ο κ. Κωνσταντινόπουλος ζητά τον λόγο. Να πω όμως ότι σύμφωνα με τον Κανονισμό στη συγκεκριμένη περίπτωση μόνο επί προσωπικού μπορώ να δώσω τον λόγο και αυτό καταχρηστικά.
Ορίστε, κύριε Κωνσταντινόπουλε, έχετε τον λόγο.",75444,"Chairman","ΠΡΟΕΔΡΕΥΩΝ",74,"",74
"31582","
"," Θέλω να στείλουμε ένα μήνυμα στο νεοναζιστικό μόρφωμα…",75445,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31583","
"," Δεν υπήρξε προσωπικό. Θα πάρει τον λόγο για να υβρίζει;",75446,""," ΗΛΙΑΣ ΚΑΣΙΔΙΑΡΗΣ",109,"",109
"31584","
"," Να διαγραφεί από τα Πρακτικά!",75447,""," ΝΙΚΟΛΑΟΣ ΜΙΧΟΣ",190,"",190
"31585","
"," Μισό λεπτό!",75448,"Chairman","ΠΡΟΕΔΡΕΥΩΝ",74,"",74
"31586","
"," Θέλω να στείλουμε ένα μήνυμα ότι δεν εκβιαζόμαστε από πολιτικούς νταβατζήδες της κλειδαρότρυπας.",75449,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31587","
"," Ακούστε με, κύριε Κωνσταντινόπουλε.",75450,"Chairman","ΠΡΟΕΔΡΕΥΩΝ",74,"",74
"31588","
"," Τους προκαλούμε να τα δώσουν όλα στη δημοσιότητα! Δεν εκβιαζόμαστε!",75451,""," ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ",153,"",153
"31589","
"," Ωραία. Εκτός διαδικασίας καταγράφηκε μία δήλωση του κ. Κωνσταντινόπουλου.
Η κ. Γιαννακάκη έχει τον λόγο.",75452,"Chairman","ΠΡΟΕΔΡΕΥΩΝ",74,"",74
"31590","
"," Ευχαριστώ πολύ, κύριε Πρόεδρε.
Κυρίες και κύριοι, το πλαίσιο λειτουργίας και χρηματοδότησης των μη κυβερνητικών οργανώσεων μπορεί και πρέπει να βελτιωθεί θεσμικά, κάτι που δεν το λέμε εμείς, δεν το λέει η Δημοκρατική Αριστερά αλλά προκύπτει από το πόρισμα της Επιτροπής Θεσμών και Διαφάνειας το 2012, το πιο σημαντικό σημείο του οποίου είναι ότι θα πρέπει να υπάρξει μία διυπουργική συνεργασία, προκειμένου κατ’ αρχάς να χαρτογραφηθούν, να καταγραφούν οι μη κυβερνητικές οργανώσεις, οι οποίες πραγματικά δρουν στην Ελλάδα, δεν είναι δηλαδή οργανώσεις-«σφραγίδες», και μετά να περάσουμε στη θεσμοθέτηση ενός τέτοιου πλαισίου που θα ενδυναμώνει τη διαφάνεια.
Ακούσαμε ότι αυτό ήδη γίνεται και ότι σύντομα θα έχουμε στο Κοινοβούλιο ένα τέτοιο νομοθέτημα, το οποίο θα είναι διυπουργικό και ότι από την πλευρά του Υπουργείου Εξωτερικών συμμετέχει η ΥΔΑΣ. Αυτό θα μπορούσε να ενταχθεί σε ένα γενικότερο πλαίσιο μεταρρύθμισης της λειτουργίας του δημόσιου τομέα. Αναμένουμε να το δούμε και ελπίζουμε, πραγματικά, ότι θα το δούμε πολύ σύντομα.
Πρέπει, όμως, να ξεκαθαρίσουμε μεταξύ μας το εξής. Η σημερινή επίκαιρη επερώτηση του ΣΥΡΙΖΑ, έρχεται να ενισχύσει ένα κλίμα καχυποψίας που υπάρχει τον τελευταίο καιρό στην Ελλάδα αναφορικά με τις δράσεις των μη κυβερνητικών οργανώσεων. Από την άλλη μεριά, η αναφορά συλλήβδην σε αμερικανικές μη κυβερνητικές οργανώσεις, οι οποίες χαρακτηρίζονται ως το «μακρύ χέρι» της Κυβέρνησης και ως οι προπαγανδιστές μίας κρυφής κυβερνητικής ατζέντας, έρχονται να ενδυναμώσουν αυτό το νοσηρό κλίμα, στο οποίο, όμως, έρχονται να προστεθούν και οι δηλώσεις του Γενικού Γραμματέα Δημόσιας Διοίκησης, σύμφωνα με τις οποίες και χωρίς να δοθεί κανένα άλλο στοιχείο, μόλις μία στις δέκα μη κυβερνητικές οργανώσεις δεν καταχρώνται τα χρήματα τα οποία λαμβάνουν.
Στο σύνολό τους οι δηλώσεις αυτές έρχονται να απαξιώσουν τη δράση των μη κυβερνητικών οργανώσεων, της Κοινωνίας των Πολιτών και άρα της δημοκρατίας. 
Σε μία δημοκρατία, όμως, όπου υπάρχουν τεκμηριωμένες ενδείξεις για κακοδιαχείριση συγκεκριμένων μη κυβερνητικών οργανώσεων έρχεται η δικαιοσύνη ή άλλοι ελεγκτικοί μηχανισμοί, οι οποίοι αποδίδουν ευθύνες όχι μόνο στους κρατικούς λειτουργούς οι οποίοι πέρα από κάθε θεσμικό πλαίσιο και χωρίς να γίνουν οι απαραίτητοι έλεγχοι έδωσαν δημόσιο χρήμα σε μη κυβερνητικές οργανώσεις, που δεν έπρεπε να δώσουν αλλά και από την άλλη μεριά και στα στελέχη αυτών των μη κυβερνητικών οργανώσεων. 
Εμείς, ως Δημοκρατική Αριστερά, αλλά και εγώ η ίδια, έχουμε υποβάλει μία σειρά ερωτήσεων σε εσάς και έχουμε λάβει απαντήσεις -ικανοποιητικές ή λιγότερο ικανοποιητικές ή καθόλου ικανοποιητικές και έχουμε επανέλθει-, όμως για συγκεκριμένες μη κυβερνητικές οργανώσεις, γιατί νομίζω ότι θα συμφωνήσετε μαζί μου ότι η γενίκευση είναι μορφή φασισμού και όταν λέμε ότι συλλήβδην όλες οι μη κυβερνητικές οργανώσεις καταχρώνται δημόσιο χρήμα, τότε πραγματικά χαίρονται και κρυφογελάνε οι μη κυβερνητικές οργανώσεις που όντως το καταχρώνται, γιατί κρύβονται πίσω από αυτήν ακριβώς τη δήλωση.
Αντίθετα, λοιπόν, οι επανειλημμένοι έλεγχοι, χωρίς να έχει γίνει δημοσιοποίηση των στοιχείων των προηγούμενων ελέγχων και των αποτελεσμάτων τους –και εδώ θα έρθω να σας θυμίσω δική μου ερώτηση το Δεκέμβριο του 2013- είναι κάτι που έρχεται να πλήξει το σύνολο των μη κυβερνητικών οργανώσεων. Γιατί, νομίζω ότι όλοι έχουμε συμφωνήσει ότι υπάρχουν μη κυβερνητικές οργανώσεις που με έναν τρόπο αξιοθαύμαστο έρχονται να επιτελέσουν ένα έργο που το κράτος αδυνατεί ή δεν θέλει να κάνει. 
Έγινε μεγάλη συζήτηση για τον εθελοντισμό, εάν πρέπει να ενισχύεται και εάν είναι το «μακρύ χέρι» και το δεκανίκι του κράτους. Εμείς, ως Δημοκρατική Αριστερά, πιστεύουμε ότι ο εθελοντισμός πρέπει να υπάρχει, εκεί που το κράτος αδυνατεί ή δεν θέλει να έρθει και να προσφέρει υπηρεσίες. Παράλληλα, βέβαια, το να προσπαθούμε και να διεκδικούμε αυτές οι δράσεις να γίνουν δομές του κράτους, είναι και αυτό απαραίτητο. 
Έχουμε μη κυβερνητικές οργανώσεις που έρχονται να στηλιτεύσουν και να ελέγξουν τη δημόσια διοίκηση για καταπατήσεις ανθρωπίνων δικαιωμάτων. Έρχονται να προσφέρουν βοήθεια στα πιο ευπαθή κομμάτια της κοινωνίας. Εξάλλου, μην ξεχνάμε πως –όταν πολύ εύκολα, και μέσα σε αυτό το κλίμα λαϊκισμού που παρατηρείται σε όλες τις εκφάνσεις της πολιτικής ζωής, ερχόμαστε να ρίξουμε λάσπη γενικά στις μη κυβερνητικές οργανώσεις- οι μη κυβερνητικές οργανώσεις είναι αυτές που καλούμε στις επιτροπές της Βουλής, προκειμένου να τις συμβουλευτούμε πριν νομοθετήσουμε.
Να θυμίσουμε, λοιπόν, ότι πολύ πρόσφατα δημοσιοποιήθηκε η έκθεση του Δικτύου Καταγραφής Ρατσιστικών Εγκλημάτων, το οποίο πολλά κόμματα –και πολύ καλά έχουμε κάνει- το έχουμε ως «σημαία» εναντίον των πρακτικών της Κυβέρνησης. Συμμετέχουν δεκάδες μη κυβερνητικές οργανώσεις. Δυστυχώς, η έκθεση καταγράφει μία πολύ μεγάλη αύξηση των ρατσιστικών περιστατικών. 
Εδώ, λοιπόν, προκύπτει αδήριτη ανάγκη γρήγορης ψήφισης του αντιρατσιστικού νόμου, της επαναφοράς του αποσυρθέντος άρθρου 19, χωρίς ρατσιστικού περιεχομένου τροπολογίες, οι οποίες προνοούν ρυθμίσεις που ήδη υπήρχαν στον Ποινικό Κώδικα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε.
Γιατί μπήκε, όμως, αυτή η τροπολογία; Μπήκε ακριβώς σε μία επίδειξη πολιτικής ανδροπρέπειας, κοινώς «πολιτικού τσαμπουκά», ακριβώς για να ταπεινώσει τους μετανάστες.
Από εκεί και πέρα, ιδού πεδίον δόξης λαμπρόν για την Κυβέρνηση να αποδείξει αυτό που έλεγε η ανακοίνωση του Μεγάρου Μαξίμου, ότι ο κ. Μπαλτάκος ασκούσε προσωπική πολιτική. Και έρχομαι να αναρωτηθώ το εξής. Ακριβώς η παραδοχή ότι ασκούσε αυτόνομη πολιτική, δεν είναι παραδοχή εξωθεσμικής λειτουργίας του; Από πού και ως πού και σε ποιο ακριβώς σημείο γράφει ο καταστατικός χάρτης της χώρας ότι ο Γραμματέας του Υπουργικού Συμβουλίου ασκεί πολιτική; Ιδού, λοιπόν, αποδείξτε μας ότι ήταν δική του επιλογή το να μπλοκάρει πολύ συγκεκριμένα νομοθετήματα.
Εν κατακλείδι, οι γενικεύσεις συσκοτίζουν την αναγκαία διερεύνηση των όποιων περιπτώσεων κακοδιαχείρισης. Αυτές πρέπει να βρούμε, να τις επισημάνουμε, να τις στηλιτεύσουμε. Παράλληλα, τονίζω ότι περιμένουμε το νομοθέτημα που θα έρθει να ενισχύσει το θεσμικό πλαίσιο λειτουργίας.
Ευχαριστώ πολύ.",75453,""," ΜΑΡΙΑ ΓΙΑΝΝΑΚΑΚΗ",54,"",54
"31591","
"," Και εμείς ευχαριστούμε. 
Τον λόγο έχει ο κ. Χαλβατζής για έξι λεπτά.",75454,"Chairman","ΠΡΟΕΔΡΕΥΩΝ",74,"",74
"31592","
"," Ευχαριστώ, κύριε Πρόεδρε.
Μιλήσαμε πολλές φορές για τις λεγόμενες μη κυβερνητικές οργανώσεις. Θα μιλήσω αναλυτικά παρακάτω γι’ αυτό. 
Ωστόσο, επειδή έγινε απ’ όλους σχεδόν τους ομιλητές αναφορά στην εγκληματική δράση της Χρυσής Αυγής, ήθελα να τονίσω ότι επιβεβαιώθηκε και με την περίπτωση Μπαλτάκου η θέση του ΚΚΕ ότι η εγκληματική οργάνωση Χρυσή Αυγή έχει στενές σχέσεις με τον κρατικό μηχανισμό, με στελέχη του αστικού πολιτικού συστήματος και του κράτους. 
Ο αντικομμουνισμός και ο φασισμός πάνε χέρι-χέρι. Πρόκειται για πολύ μεγάλη ευθύνη της συγκυβέρνησης που είχε γενικό γραμματέα ένα γνωστό και πατενταρισμένο αντικομμουνιστή, ένα συνομιλητή της εγκληματικής οργάνωσης Χρυσή Αυγή.
Ασφαλώς, σωστά απομακρύνθηκε απ’ αυτήν τη θέση. Ωστόσο, θα πρέπει να βγουν γενικότερα πολιτικά συμπεράσματα για το πώς λειτουργεί το αστικό πολιτικό σύστημα, πώς μέσα στους κόλπους του θρέφει τον ίδιο το φασισμό, τον ίδιο το ναζισμό. 
Θεωρούμε επίσης ότι είναι επικίνδυνη η στάση ορισμένων κομμάτων, δημοσιογράφων και διαφόρων παραγόντων που είτε από καιροσκοπισμό είτε από επιδιώξεις ψηφοθηρίας είτε εξαιτίας συγγενειών με το χώρο της Χρυσής Αυγής είτε επειδή δεν θέλουν να «καεί» η Χρυσή Αυγή μιλάνε για σκευωρίες και αθώους, αφήνοντας να εννοηθεί ότι δεν έπρεπε να γίνει η δίωξη για τις εγκληματικές πράξεις και δράσεις της Χρυσής Αυγής. 
Η υιοθέτηση της καταγγελίας της Χρυσής Αυγής, ακόμη και οι υπαινιγμοί, είναι δηλητήριο για τους εργαζόμενους και τα λαϊκά στρώματα, είναι εξωραϊσμός της ναζιστικής, φασιστικής οργάνωσης. Ο κόσμος βοά για την εγκληματική της δράση και απαιτεί την πλήρη διαλεύκανση και τιμωρία των υπευθύνων. 
Αυτό όμως που πρέπει να είναι ξεκάθαρο, είναι πως η ναζιστική εγκληματική δραστηριότητα δεν αντιμετωπίζεται μόνο με νομικά μέτρα και με δικαστήρια. Εμείς λέμε πολύ καθαρά ότι θα πρέπει να γίνει υπόθεση του οργανωμένου εργατικού λαϊκού κινήματος, να γίνει υπόθεση η πολιτική απομόνωση, η αποκάλυψη και η πολιτική καταδίκη της ναζιστικής, φασιστικής Χρυσής Αυγής.
Τώρα, σε ό,τι αφορά τις μη κυβερνητικές οργανώσεις, στις τοποθετήσεις μας, κύριοι Βουλευτές, υποστηρίζαμε ότι όλες σχεδόν οι μη κυβερνητικές οργανώσεις -και χρησιμοποιούμε τη λέξη «σχεδόν» συνειδητά, γιατί υπάρχουν κάποιες ελάχιστες που έχουν λειτουργία ανάλογη με τον τίτλο τους- δηλαδή η μεγάλη πλειοψηφία των λεγόμενων μη κυβερνητικών οργανώσεων σε όλο τον κόσμο και στη χώρα μας, είναι κυβερνητικές οργανώσεις που χρηματοδοτούνται από το κράτος και από τα μονοπώλια, αποτελούν το «μακρύ χέρι» των μονοπωλιακών επιχειρηματικών ομίλων, υπηρετούν σχέδια κυβερνήσεων αλλά και ιμπεριαλιστικών οργανισμών, υπηρεσιών και μηχανισμών, αξιοποιούνται για τη διείσδυση όχι μόνο των μονοπωλίων αλλά και των μυστικών υπηρεσιών σε διάφορες χώρες και αυτό έχει αποδειχθεί περίτρανα. 
Πριν από εκατοντάδες χρόνια, για την κατάκτηση χωρών, για τη δολοφονία λαών, προηγούνταν οι ιεραπόστολοι και μετά ακολουθούσαν οι μπαγιονέτες και τα κανόνια των αποικιοκρατών. Τώρα είτε προηγούνται είτε έπονται των επεμβάσεων οι διάφορες λεγόμενες μη κυβερνητικές οργανώσεις. 
Είναι απαραίτητη μία διευκρίνιση. Όταν λέμε ότι οι περισσότερες μη κυβερνητικές οργανώσεις λειτουργούν για την προώθηση κυβερνητικών επιλογών, δεν εννοούμε ότι όλοι όσοι ασχολούνται με αυτές και δραστηριοποιούνται σε αυτές έχουν την αντίστοιχη λογική και ευθύνη. Υπάρχουν στις λεγόμενες μη κυβερνητικές οργανώσεις πολλοί εθελοντές που δουλεύουν σε αυτές αφιλοκερδώς, βοηθούν ουσιαστικά και προσφέρουν έργο.
Εμείς αναφερόμαστε στις διοικήσεις τους, στις ηγεσίες των μη κυβερνητικών οργανώσεων. Εκεί ανήκουν στελέχη πάντα κοντά στα κυβερνητικά κόμματα, στελέχη τα οποία αμείβονται με τεράστια ποσά και κατασπαταλούν επίσης τεράστια ποσά -αναφέρονται επίσημα- πολλά εκατομμύρια ευρώ για δραστηριότητες κάποιες φορές ανύπαρκτες. Είναι χώροι φθοράς και διαφθοράς συνειδήσεων και πρέπει να ελεγχθούν και να αποδοθούν ευθύνες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Εμείς είμαστε κατηγορηματικά αντίθετοι στη λογική της υποκατάστασης των ευθυνών του κράτους από τις λεγόμενες μη κυβερνητικές οργανώσεις σε θέματα κοινωνικής πολιτικής και κοινωνικής πρόνοιας.
Αυτό που γίνεται είναι με κρατικά χρήματα να κάνουν δήθεν έργο φιλανθρωπίας και ελεημοσύνες. Το κράτος είναι υποχρεωμένο να αναλάβει την ευθύνη του και όχι να περικόπτει μισθούς, συντάξεις, επιδόματα, να σαρώνει κοινωνικές κατακτήσεις και να εξαθλιώνει μαζικά τον κόσμο.
Τέλος, αναφέρθηκαν πολλά ιστορικά στοιχεία, ακόμα και το ποιος έσωσε τα παιδιά που πεινούσαν στη ναζιστική κατοχή, τα παιδιά εκείνα που πέθαιναν από την πείνα. Αναφέρθηκε και μία Οργάνωση, η «Oxfam», την οποία εγώ που ασχολούμαι με τα κοινά για πάνω από πενήντα χρόνια, δεν την έχω ακούσει. Αυτό που πολύς κόσμος γνωρίζει είναι ότι οι αντιστασιακές οργανώσεις, η λαϊκή αλληλεγγύη, το ΕΑΜ, πάλεψαν και έσωσαν από την πείνα και η λαϊκή μούσα έχει καταγράψει το τραγούδι «Το ΕΑΜ μας έσωσε από την πείνα. Θα μας σώσει και από τη σκλαβιά». 
Στη Θεσσαλία, λόγου χάρη, τη «Μάχη της σοδειάς» την περιφρουρούσε ο ΕΛΑΣ της Θεσσαλίας, για να μη ληστέψουν το μόχθο των αγροτών, το στάρι και το κριθάρι του θεσσαλικού κάμπου οι κατοχικές ναζιστικές και φασιστικές –ιταλικές και γερμανικές- δυνάμεις.
Οι μη κυβερνητικές οργανώσεις είναι πηγή φθοράς και διαφθοράς. Λίγες είναι που υπηρετούν ένα έργο με τιμιότητα.
Ευχαριστώ, κύριε Πρόεδρε.",75455,""," ΣΠΥΡΙΔΩΝ ΧΑΛΒΑΤΖΗΣ",289,"",289
"31593","
"," Ευχαριστούμε κι εμείς.
Κυρίες και κύριοι συνάδελφοι, ο κύριος Πρόεδρος της Βουλής έχει ζητήσει τον λόγο.
Ορίστε, κύριε Πρόεδρε, έχετε τον λόγο.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕÏΜΑΡΑΚΗΣ (Πρόεδρος της Βουλής): Κύριε Πρόεδρε, ζήτησα τον λόγο όχι ως Πρόεδρος της Βουλής –για να μη δημιουργώ και αναστάτωση ανεβαίνοντας στην Έδρα- αλλά απλώς για να απαντήσω στον Κοινοβουλευτικό Εκπρόσωπο του ΣΥΡΙΖΑ, ο οποίος δεν ενημερώθηκε ότι έγινε συζήτηση εχθές στη Διάσκεψη των Προέδρων για το συγκεκριμένο θέμα και ότι ζήτησα αμέσως με αυστηρό τρόπο και αυστηρή προσέγγιση να έχω πλήρη ενημέρωση και έρευνα του γεγονότος, αυτού του πράγματι τραγικού και κακού γεγονότος για την εικόνα της Βουλής. 
Τα ανέφερα όλα στη Διάσκεψη και δεν νομίζω ότι υπάρχει κανένας λόγος να σπαταλήσω το χρόνο της Ολομέλειας. Αν χρειαστεί, όμως και θέλετε, θα το κάνω. Σας άκουσα και το πρωί στο ραδιόφωνο και προσπάθησα να επικοινωνήσω και απευθείας μαζί σας, για να σας πω τι έχει γίνει και να ενημερωθείτε από το κόμμα σας. Άγνωστο γιατί, με την προσωπική εμπάθεια που σας διακρίνει στο πρόσωπό μου, εσείς θελήσατε να πείτε ότι κρύβομαι, σιωπώ και όλα τα σχετικά.
Σας πληροφορώ, λοιπόν, ότι ήμουν και είμαι εδώ, για να σας απαντήσω. Για οτιδήποτε θέλετε, κύριε εκπρόσωπε και δημοσίως και σε προσωπικό επίπεδο, είμαι παρών.
(Χειροκροτήματα από την πτέρυγα της Νέας Δημοκρατίας)",75456,"Chairman","ΠΡΟΕΔΡΕΥΩΝ",74,"",74
"31594","
"," Κύριοι συνάδελφοι, θα δώσω τον λόγο στον κ. Μαριά και μετά θα περάσουμε στις δευτερολογίες, για να απαντήσει και ο κ. Παπαδημούλης.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕÏΜΑΡΑΚΗΣ (Πρόεδρος της Βουλής): Κύριε Πρόεδρε, αν θέλει ο κ. Παπαδημούλης να απαντήσει, επειδή πρέπει να φύγω…",75457,"Chairman","ΠΡΟΕΔΡΕΥΩΝ",74,"",74
"31595","
"," Με συγχωρείτε. Επειδή πρέπει να φύγει ο κύριος Πρόεδρος, αν θέλετε, κύριε Παπαδημούλη, μπορείτε να πάρετε τον λόγο.",75458,"Chairman","ΠΡΟΕΔΡΕΥΩΝ",74,"",74
"31596","
"," Κύριε Πρόεδρε, στη δευτερολογία μου, αμέσως μετά τον κ. Μαριά, πολύ ευχαρίστως να λάβω τον λόγο.",75459,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31597","
"," Επειδή είδα ότι ο κ. Μαριάς ήρθε τρέχοντας, εάν συμφωνεί το Σώμα, να προχωρήσουμε στις δευτερολογίες και να του δώσω τον λόγο μετά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Βεβαίως, κύριε Πρόεδρε. Δεν έχω καμμία αντίρρηση να προηγηθούν οι συνάδελφοι, αφού πρέπει να φύγει και ο κύριος Πρόεδρος.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕÏΜΑΡΑΚΗΣ (Πρόεδρος της Βουλής): Ναι, γι’ αυτό το ζήτησα.",75460,"Chairman","ΠΡΟΕΔΡΕΥΩΝ",74,"",74
"31598","
"," Επομένως, κύριοι συνάδελφοι, ο κ. Παπαδημούλης έχει πέντε λεπτά για τη δευτερολογία του.",75461,"Chairman","ΠΡΟΕΔΡΕΥΩΝ",74,"",74
"31599","
"," Ξεκινώ με το θέμα στο οποίο αναφέρθηκε ο Πρόεδρος, ο κ. Μεϊμαράκης.
Δεν υπάρχει τίποτα προσωπικό και καμμία εμπάθεια στο πρόσωπό σας, κύριε Μεϊμαράκη και το ξέρετε, γιατί γνωριζόμαστε ως πολιτικοί αντίπαλοι δεκαετίες. Άσκησα αυστηρή πολιτική κριτική στον Πρόεδρο της Βουλής ως θεσμό, γιατί γι’ αυτό το απαράδεκτο τραμπούκικο γεγονός δεν υπήρξε μέχρι τη στιγμή αυτή δική σας δημόσια δήλωση που να λέει «παίρνουμε μέτρα, ελέγχουμε το φρούραρχο», κλπ. Εκ των υστέρων ενημερώθηκα από εσάς –και το σημειώνω ως θετικό- ότι ασχοληθήκατε μ’ αυτό το θέμα στη Διάσκεψη των Προέδρων. 
Όμως, όταν συμβαίνουν τέτοια πράγματα, όπως ξυλοδαρμοί, διατάσσεται αμέσως έλεγχος, κατά τη γνώμη μου…
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕÏΜΑΡΑΚΗΣ (Πρόεδρος της Βουλής): Αμέσως διέταξα.",75462,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31600","
"," …και ερευνάται η ευθύνη αυτών που φυγάδευσαν το πρόσωπο αυτό, διότι τον ψάχνουν με αυτόφωρο. Αν δεν τον φυγάδευαν κάποιοι, δεν θα τον έψαχναν. Θα τον είχαν πιάσει. Επίσης, ερευνώνται τα πάντα, δηλαδή το πώς μπήκε, κ.λπ..
Αυτό είπα, είναι αυστηρή πολιτική κριτική και το επαναλαμβάνω και τώρα.
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Δεν είπατε αυτό.",75463,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31601"," 
"," Για να μη χάνω χρόνο, δεν ξέρω πώς είναι η διαδικασία. Αν θέλετε να μιλήσετε τώρα ή να μιλήσετε μετά, αφού αναφερθώ και στα υπόλοιπα θέματα. Διότι μίλησα ως Βουλευτής, ως πρώτος ομιλητής για την επερώτηση και όχι ως Κοινοβουλευτικός Εκπρόσωπος σ’ αυτήν τη διαδικασία.",75464,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31602"," 
"," Αν θέλετε να κλείσουμε το θέμα αυτό, ο κύριος Πρόεδρος μπορεί να παρέμβει με την άδεια του Προεδρείου. 
Ορίστε, κύριε Πρόεδρε, έχετε τον λόγο. 
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Κοιτάξτε να σας πω. Ξέρετε ότι εγώ δεν ομιλώ προσωπικά και δεν έχω και προσωπικές αντιδικίες. Γι’ αυτό μιλώ από την Έδρα αυτή για να σας πω ότι ναι, θεωρώ προσωπικό το θέμα, κύριε Παπαδημούλη. 
Πρώτον, εγώ δεν αποκάλεσα, όπως εσείς αναφέρετε έτσι εδώ -εκτός αν εσείς αισθάνεστε ότι δράτε με τέτοιες εκφράσεις και τέτοιες κινήσεις- ούτε εσάς ούτε το κόμμα σας. Αντιθέτως, είπα από εκεί ότι σέβομαι το κόμμα σας, όπως σέβομαι και τα δικαιώματα τα οποία σας δίνει ο Κανονισμός. 
Δεύτερον, θα σας έλεγα ότι είναι προσωπικό το θέμα, διότι πράγματι πολλές φορές παραμελώντας τα κοινοβουλευτικά σας καθήκοντα, όπως προχθές, με υβρίζετε προσωπικά από τα κανάλια. Και το ίδιο κάνατε και προχθές αλλά και σήμερα, πράγμα το οποίο δεν συμβαίνει με άλλους συναδέλφους και ιδιαίτερα Κοινοβουλευτικούς Εκπροσώπους. Μάλιστα, εκπλήσσομαι, γι’ αυτό. Επειδή γνωριζόμαστε πολιτικά, όπως είπατε και εσείς, τόσα χρόνια και επειδή οι αντιπαραθέσεις μας είναι πολιτικές επί απόψεων και ιδεών, εκπλήσσομαι διότι τον τελευταίο καιρό βάλλετε προσωπικά εναντίον μου λέγοντας ότι είμαι κρυπτόμενος, λέγοντας ότι σιωπώ, λέγοντας ότι μου χαλάσατε το γεύμα και λέγοντας ό,τι άλλο θέλετε σε ραδιόφωνα και τηλεοράσεις. Αυτό είναι δικαίωμά σας. Όμως, είναι και δικό μου δικαίωμα, όπως εσείς με κατηγορείτε, να προστατεύσω τον εαυτό μου. 
Γι’ αυτό ακριβώς, λοιπόν, επειδή βρίσκεστε πάρα πολύ συχνά στα κανάλια και τα ραδιόφωνα, δεν παρακολουθείτε τη Βουλή. Τι να κάνουμε, κύριε Παπαδημούλη; Τι να κάνουμε; Αμέσως μόλις έγινε αυτό το απαράδεκτο συμβάν για τη Βουλή, διατάχθηκε ΕΔΕ. Μόνο εσείς δεν το ξέρετε. Μισή ώρα το συζητούσαμε στη Διάσκεψη των Προέδρων, όπου και παρουσίασα το κατ’ αρχήν πόρισμα, το οποίο ζήτησα να συζητηθεί και εκ των υστέρων. 
Και όσον αφορά τη σύλληψη ούτε τον Κανονισμό δεν ξέρετε. Δεν μπορεί να συλλάβει η φρουρά. Γι’ αυτό είναι φρουρά. Δεν είναι Αστυνομία. Η φρουρά, λοιπόν, δεν μπορεί να συλλάβει και μάλιστα όταν δεν έχει ασκηθεί δίωξη και όταν το αδίκημα δεν είναι και αυτεπάγγελτο. Αυτά πού τα μάθατε; Πού τα είδατε; Εδώ δεν είναι Αστυνομία αλλά φρουρά. Τώρα, αν εσείς σε ένα τέτοιο γεγονός θέλετε να βάζετε και λίγο αλατοπίπερο και λίγο τον Πρόεδρο της Βουλής και λίγο τη φρουρά και λίγο όλα αυτά, είναι δικαίωμά σας. Όμως, το θέμα μας δεν είναι εκεί, το οποίο εσείς αναδεικνύετε και μάλιστα σε προσωπικό επίπεδο. 
Διαβάστε, λοιπόν, καλά ότι δεν υπάρχει σύλληψη αλλά απομάκρυνση και παράδοση στην Αστυνομία έξω από τη Βουλή. Γι’ αυτό και λέγεται φρουρά. Αλλιώς, θα λεγόταν Αστυνομία και θα είχαμε αστυνομικό τμήμα εδώ μέσα. 
Επίσης, εφόσον τα αδικήματα διώκονται κατ’ έγκληση και δεν υπάρχει έγκληση εκείνη την ώρα, δεν μπορεί να υπάρχει ούτε σύλληψη. Και εν πάση περιπτώσει, διαβάστε τα Πρακτικά της Διάσκεψης των Προέδρων –για να μην τρώω το χρόνο της Βουλής- στα οποία θα δείτε ότι όλα αυτά τα έχω αναφέρει λεπτομερέστατα επί μισή ώρα και παραπάνω. 
Και χαίρομαι ιδιαίτερα που λέτε ότι το θέμα δεν είναι προσωπικό και θα παρακαλούσα να μην κάνετε προσωπικές αναφορές.",75465,"Chairman","ΠΡΟΕΔΡΕΥΩΝ",74,"",74
"31603"," 
","  Κύριε Παπαδημούλη…",75466,"Chairman","ΠΡΟΕΔΡΕΥΩΝ",74,"",74
"31604","
"," Κύριε Πρόεδρε, θα ήθελα να πω κάτι αλλά χωρίς να τρέχει ο χρόνος μου.",75467,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31605"," 
"," Τον έχω παγώσει το χρόνο.",75468,"Chairman","ΠΡΟΕΔΡΕΥΩΝ",74,"",74
"31606"," 
"," Σας ευχαριστώ, κύριε Πρόεδρε.",75469,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31607"," 
","  Απλώς πρέπει να βρείτε τρόπο να ολοκληρωθεί η συζήτηση.",75470,"Chairman","ΠΡΟΕΔΡΕΥΩΝ",74,"",74
"31608"," 
"," Ναι, κύριε Πρόεδρε, θα είμαι σύντομος. 
Χαίρομαι γιατί ο κύριος Πρόεδρος μιλάει σε άλλο τόνο από τον τόνο στον οποίο μίλησε πριν από λίγες μέρες, όπου απευθυνόμενος προς το ΣΥΡΙΖΑ…
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Εκεί μίλησα ως…",75471,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31609","
"," …εφώναζε, κραύγαζε «δεν θα επιβάλλει εδώ το πεζοδρόμιο τους τρόπους του και τις μεθόδους του». 
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Ξαναδιαβάστε τα Πρακτικά. Γι’ αυτό σας λέω ότι έχετε προσωπική εμπάθεια. Παραφράζετε αυτά που είπα. Ξαναδιαβάστε τα Πρακτικά. Ξαναδιαβάστε τα! Εγώ σέβομαι τα κοινοβουλευτικά κόμματα. Και σέβομαι και τα πρόσωπα. Και σέβομαι και τις αρχές που υπηρετούν και το έχω αποδείξει. Αν εσείς αισθάνεστε πεζοδρόμιο, είναι δικό σας προσωπικό ζήτημα. Εγώ για το ΣΥΡΙΖΑ δεν το ανέφερα αυτό.",75472,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31610"," 
"," Τα προσπερνώ αυτά και κρατάω τους διαφορετικούς τόνους σε σχέση με αυτούς που μίλησε πριν από τρεις μέρες ο Πρόεδρος της Βουλής εδώ. 
Δεύτερον, τον ευχαριστώ για την κριτική του όσον αφορά το πώς ασκώ τα κοινοβουλευτικά μου καθήκοντα. Θα επωφεληθώ από αυτήν. 
Το τρίτο που ήθελα να πω, είναι ότι ακριβώς επειδή σας ασκούμε όλοι μαζί πολιτική κριτική, με το θάρρος και την ευθύνη που μας δίνει το ότι είμαστε η μοναδική Αξιωματική Αντιπολίτευση που έχει ψηφίσει Πρόεδρο έναν πολιτικό αντίπαλο -κάτι που μόνο εμείς τολμήσαμε και δεν ετόλμησε ούτε η Νέα Δημοκρατία ούτε το ΠΑΣΟΚ σαράντα χρόνια …
ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ (Πρόεδρος της Βουλής): Σας έχω απαντήσει σ’ αυτό. Θα σας απαντήσω ξανά.",75473,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31611"," 
"," …ακριβώς γι’ αυτό θα συνεχίσουμε να σας ασκούμε πολιτική κριτική, όταν νομίζουμε ότι σε κάτι δεν λειτουργείτε σωστά. 
Στη συγκεκριμένη περίπτωση -αν μου επιτρέπετε την κριτική και δεν τη θεωρείτε προσωπική εμπάθεια- πιστεύω ότι ο Πρόεδρος της Βουλής έπρεπε να έρθει εκείνη την ώρα μέσα στην Ολομέλεια και να πει: «Καταδικάζω, διέταξα αυτό, έγινε εκείνο, δεν μπορούσε να γίνει το άλλο, περιμένουμε να δούμε τα πορίσματα. Εύχομαι ο υιός Μπαλτάκου να μην πέσει στα μαλακά.». Διότι όταν καταδικάζουμε τη βία από οπουδήποτε κι αν προέρχεται, δεν μπορεί να υπάρχουν εξαιρέσεις που να αναφέρονται σε κώδικες τιμής. Αυτό δεν αφορά εσάς.
ΕΥΑΓΓΕΛΟΣ-ΒΑΣΙΛΕΙΟΣ  Ι. ΜΕΪΜΑΡΑΚΗΣ (Πρόεδρος της Βουλής): Αν μου επιτρέπετε, θα ήθελα ένα λεπτό για να απαντήσω.",75474,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31612","
"," Ορίστε, κύριε Πρόεδρε, έχετε τον λόγο.
ΕΥΑΓΓΕΛΟΣ-ΒΑΣΙΛΕΙΟΣ  Ι. ΜΕΪΜΑΡΑΚΗΣ (Πρόεδρος της Βουλής): Για να ολοκληρώσουμε, θα ήθελα να πω το εξής:
Κοιτάξτε, κύριε Παπαδημούλη, το ότι είμαι Πρόεδρος της Βουλής, δεν σημαίνει ότι ευνουχίζομαι ιδεολογικά και πολιτικά. Γι’ αυτό και σας μιλάω από εδώ και δεν κάνω και χρήση του Κανονισμού για το θέμα του Προέδρου της Βουλής, ούτε πηγαίνω στην Έδρα για να αναστατώσω το Κοινοβούλιο. 
Όμως, πρέπει να σας πω ότι επειδή λέτε και ξαναλέτε ότι με ψηφίσατε, εγώ δεν σας έκρυψα ότι εξελέγην με τη Νέα Δημοκρατία. Και δεν νομίζω πως όταν κάθομαι στην Έδρα, ασκώ τα καθήκοντά μου υποκειμενικά. Τα ασκώ αντικειμενικά και με βάση τον Κανονισμό. Και επ’ αυτού, πράγματι, είναι καλοδεχούμενη και η προσωπική κριτική, για να βελτιωθώ. Οι εκφράσεις, όμως, αυτού του τύπου που χρησιμοποιήσατε στις τηλεοράσεις, στα ραδιόφωνα, μη ψηφίζοντας εδώ για να πάτε στην τηλεόραση…
Μη γελάτε. Αλήθεια είναι. Ψέματα επικαλούμαι; Δεν ήσασταν στην τηλεόραση όταν είχαμε την ψηφοφορία της Βουλής; Ήρθατε εδώ, μου αραδιάσατε ένα προσωπικό κατεβατό, το οποίο σε τίποτα δεν ήταν για τον Κανονισμό, κι όταν εγώ απήντησα, εσείς ήσασταν στην τηλεόραση και δεν ψηφίσατε κιόλας. 
Και κατά δεύτερον, μην επικαλείστε ότι με ψηφίσατε. Εσείς ειδικά δεν με ψηφίσατε και μου είπατε πως λείπατε εκείνη την ημέρα της ψηφοφορίας του Προέδρου της Βουλής και ότι και να ήσασταν εδώ, δεν θα με ψηφίζατε. 
Εν πάση περιπτώσει, κύριε Παπαδημούλη, το ζήτημα δεν είναι εάν με ψηφίσατε ή δεν με ψηφίσατε. Διότι εγώ όταν κάθομαι στην Έδρα, είμαι Πρόεδρος όλων των Βουλευτών και ασκώ τα καθήκοντά μου -σας το επαναλαμβάνω- με βάση το τι λέει ο Κανονισμός της Βουλής. 
Από κει και πέρα, όμως, εγώ δεν σας έκρυψα ότι εξελέγην με την Νέα Δημοκρατία και ότι είμαι με την Νέα Δημοκρατία. Και όπως σας είπα -επειδή δεν προτίθεμαι να κάνω χρήση ούτε του ψηφοδελτίου Επικρατείας ούτε οτιδήποτε άλλο- με τη Νέα Δημοκρατία θα ξαναπολιτευτώ. Δηλαδή, πώς το φαντάζεστε; Για να καταλάβω, γιατί και επ’ αυτού άκουσα κριτική. 
Ξεκαθαρίζω, λοιπόν, ότι όταν ασκώ τα καθήκοντά μου είμαι Πρόεδρος όλων των Βουλευτών. Τα ασκώ με τον Κανονισμό της Βουλής, με την αντικειμενικότητα που απαιτείται. Και από κει και πέρα, επιτρέψτε μου να σας πω ότι έχω κι εγώ τις δικές μου απόψεις, όπως τις έχετε κι εσείς. Και καλοδεχούμενη και η προσωπική κριτική -σας επαναλαμβάνω- με χαμηλότερους τόνους βέβαια. Εγώ δεν ήρθα εκεί και κραύγαζα ως Πρόεδρος της Βουλής. Πρόταση μομφής μου κάνατε. Εσείς διαβάσατε τι μου είπατε; Εσείς έχετε το δικαίωμα να μου λέτε κι εγώ να μην απαντώ; Ε, αναγνωρίστε μου το δικαίωμα, τουλάχιστον, να απαντώ.",75475,"Chairman","ΠΡΟΕΔΡΕΥΩΝ",74,"",74
"31613"," 
"," Νομίζω πως ό,τι ήταν να λεχθεί, ελέχθη. Είναι καταγεγραμμένο στα Πρακτικά, κύριε Παπαδημούλη.",75476,"Chairman","ΠΡΟΕΔΡΕΥΩΝ",74,"",74
"31614"," 
"," Κύριε Πρόεδρε, θα ήθελα λίγο χρόνο ακόμη.",75477,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31615","
"," Εγώ δεν αντιλαμβάνομαι να κάνουμε ένα σχολιασμό, μιας συνεδρίασης που έχει προηγηθεί. Έχουν τεθεί οι απόψεις και του Προέδρου και όλων μας.",75478,"Chairman","ΠΡΟΕΔΡΕΥΩΝ",74,"",74
"31616"," 
"," Κύριε Πρόεδρε, θα ήθελα τον λόγο για τριάντα δευτερόλεπτα για να απαντήσω στον Πρόεδρο κάτι.",75479,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31617"," 
"," Ορίστε, έχετε τον λόγο.",75480,"Chairman","ΠΡΟΕΔΡΕΥΩΝ",74,"",74
"31618","
"," Στους τόνους που εγώ εξαρχής επέλεξα και ο ίδιος σήμερα επιλέγει, θα ήθελα να πω τα εξής. Πρώτον, όχι απλώς σας ψήφισα αλλά αν θέλετε να ξέρετε, στο Προεδρείο της Κοινοβουλευτικής μας Ομάδας ήμουν εξ αυτών που εισηγήθηκαν και να υπερψηφιστείτε. Το σφάλλειν ανθρώπινο. Προσωπικά πιστεύω ότι έκανα λάθος. 
ΕΥΑΓΓΕΛΟΣ-ΒΑΣΙΛΕΙΟΣ  Ι. ΜΕΪΜΑΡΑΚΗΣ (Πρόεδρος της Βουλής): Γι’ αυτό εισηγηθήκατε τη μομφή μου, είπα.",75481,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31619","
"," Το δεύτερο. Είπατε αρκετές φορές ότι την ώρα της ψηφοφορίας ήμουν σε ένα τηλεοπτικό κανάλι. Αυτό έγινε μετά από συλλογική απόφαση της Κοινοβουλευτικής μας Ομάδας, διότι ήταν μια οργανωμένη συζήτηση για τις συνέπειες του πολυνομοσχεδίου, όπου κρίναμε ότι δεν πρέπει να απουσιάζει ο ΣΥΡΙΖΑ.
Και το τρίτο. Σας επαναλαμβάνω -θέλετε να το πιστέψετε, θέλετε να μην το πιστέψετε- δεν θέλουμε να ευνουχίσουμε κανέναν, πόσω μάλλον εσάς. Είστε πολιτικός αντίπαλος. Αυτό που κάνουμε είναι όταν είστε στο Προεδρείο της Βουλής και διευθύνετε, να κρίνουμε όπως οφείλουμε πράξεις και παραλείψεις. Μπορεί να το κάνουμε αυστηρά, μπορεί άλλη φορά να είμαστε πιο ανεκτικοί απέναντί σας αλλά δεν υπάρχει τίποτα το προσωπικό. Και ελπίζω κι εσείς να μην έχετε κάτι προσωπικό για εμένα. Γιατί το βγάλατε λίγο.
ΕΥΑΓΓΕΛΟΣ-ΒΑΣΙΛΕΙΟΣ Ι.ΜΕΪΜΑΡΑΚΗΣ (Πρόεδρος της Βουλής): Αφού το βγάλατε εσείς, να μη σας απαντήσω;",75482,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31620","
"," Δεν μπορεί να συνεχιστεί αυτή η συζήτηση. Είναι μία προνομιακή σχέση, κύριε Πρόεδρε, με τον κ. Παπαδημούλη. Διότι και άλλοι είμαστε εδώ που ενδεχομένως να είχαμε απόψεις επί των θεμάτων αυτών. 
Επομένως, ξαναδίνω τον λόγο και το χρόνο  στον κ. Παπαδημούλη.",75483,"Chairman","ΠΡΟΕΔΡΕΥΩΝ",74,"",74
"31621"," 
"," Κυρίες και κύριοι συνάδελφοι, κύριε Υπουργέ, για το σκάνδαλο Μπαλτάκου, η κεντρική πολιτική ευθύνη βαρύνει 100% τον Πρωθυπουργό, ο οποίος έδωσε τη δύναμη στον κ. Μπαλτάκο να «κόβει» και να «ράβει», να λέει αυτά τον Οκτώβριο. Και παραιτήθηκε μόλις προχθές που αποκαλύφθηκε το βίντεο. Γι’ αυτό πρέπει να έρθει στη Βουλή και να πάψει να κρύβεται από τη Βουλή. Για να δοθούν εξηγήσεις  και για να ψαχτούν τα πάντα και από τη Βουλή και από τη δικαιοσύνη. 
Από εκεί και πέρα, η απάντησή μας στις καταγγελίες και στις κραυγές της Χρυσής Αυγής είναι καθαρή και κρυστάλλινη. Η έρευνα της δικαιοσύνης για τις εγκληματικές πράξεις στελεχών της Χρυσής Αυγής και όχι για τις απεχθείς τους ιδέες, πρέπει να συνεχιστεί απερίσπαστη. Διότι διώκονται -κατηγορούνται δηλαδή- για δολοφονίες, για μαχαιρώματα, για ξυλοδαρμούς, για παραβιάσεις του μισού Ποινικού Κώδικα και αυτά πρέπει να ψαχτούν. 
Εμείς, κυρίες και κύριοι συνάδελφοι, δεν είμαστε ούτε όψιμοι αντιναζιστές ούτε αντιναζιστές αλά καρτ. Και φωνάζαμε γι’ αυτά και πριν από το δολοφονικό μαχαίρωμα του Φύσσα από τον Ρουπακιά. 
Κατά τα άλλα, είναι ολοφάνερο ότι το κομμάτι του βίντεο εκθέτει την Κυβέρνηση για σύνδεση ενός κορυφαίου της παράγοντα με τη Χρυσή Αυγή και δεν αθωώνει τη Χρυσή Αυγή για την εγκληματική της δράση. Επιπλέον, αυτή η συνομιλία ανάμεσα σε «φιλαράκια» αποδεικνύει ότι η Χρυσή Αυγή είναι ένα καθαρά συστημικό κόμμα, που βρίσκεται σε ανοικτή συναλλαγή και αδελφική συνύπαρξη με το βαθύ κράτος και την ακροδεξιά πτέρυγα  της Νέας Δημοκρατίας. 
Δεν μπορεί η χώρα να είναι όμηρος εκβιαστικών απειλών για τα βίντεο που θα έρθουν. Γι’ αυτό πρέπει να λειτουργήσουν οι θεσμοί. Γι’ αυτό πρέπει να γίνει συζήτηση προ ημερησίας διατάξεως, με την παρουσία του Πρωθυπουργού εδώ. Γι’ αυτό πρέπει να προχωρήσει η δικαστική έρευνα όχι μόνο για το πώς λήφθηκε αυτό το βίντεο αλλά και για όσα περιλαμβάνονται σε αυτό, όπως αξιοποιήθηκε το βίντεο με τη δωροληψία Τομπούλογλου, προκειμένου να αποπεμφθεί. 
Δεν μπορούμε και δεν θα επιτρέψουμε στους νεοναζί της Χρυσής Αυγής να γίνουν ρυθμιστές. Με την ευκαιρία, όμως, αυτής της αποκάλυψης, θα πρέπει να ξηλωθεί και η ακροδεξιά ατζέντα και πολιτική και πρόσωπα και δίκτυα μέσα στο κράτος και μέσα στην Κυβέρνηση. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Όσον αφορά -για να μην υπερβώ τον χρόνο μου- αυτά που είπα για το «Μπενάκειο»: Είπα προκαταβολικά ότι δεν είναι ΜΚΟ. Είναι νομικό πρόσωπο δημοσίου δικαίου αλλά απολαμβάνει μιας προνομιακής μεταχείρισης -και το λέω, χωρίς να μηδενίζω το έργο που κάνουν οι επιστήμονές του- σε κάποιες περιόδους, που εσείς θα κρίνετε αν είναι συμπτωματικές. 
Νοέμβριος του 2011. Λίγο μετά τη συγκρότηση της κυβέρνησης Παπαδήμου, που στηρίζεται από τη Νέα Δημοκρατία του Αντώνη Σαμαρά και έχει Υπουργούς ο Αντώνης Σαμαράς. Σε ένα προεδρικό διάταγμα διευρύνονται ξαφνικά και φωτογραφικά οι αρμοδιότητες του ινστιτούτου. 
Είκοσι Σεπτεμβρίου του 2013. Με άλλο ΦΕΚ, αναλαμβάνουν ένα έργο σε μια περίοδο όπου υπάρχουν μεγάλες περικοπές και αυξάνεται η κρατική επιδότηση κατά 69%, την ώρα που περικόπτεται το Πρόγραμμα Δημοσίων Επενδύσεων κατά 40%. 
Λίγες μέρες μετά, στις 7 Οκτωβρίου του 2013, η Περιφέρεια Αττικής, με διοίκηση Σγουρού, την ώρα που σε άλλους λέει «όχι» και τους δίνει μηδέν, δίνει 11.500.000 ευρώ από το ΕΣΠΑ σε αυτό το .ίδρυμα. 
Καταθέτω τα παραπάνω έγγραφα στα Πρακτικά, για  να αξιολογηθούν. 
(Στο σημείο αυτό ο Βουλευτής κ. Δημήτριος Παπαδημούλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Τελειώνω, λέγοντας το εξής. Κύριε Υπουργέ, οχυρωθήκατε πίσω από το, «Εγώ δεν ξέρω για την υπόλοιπη Κυβέρνηση». 
Όμως, η κριτική μας λέει ότι τρία χρόνια τώρα η Κυβέρνηση σε σχέση με τις ΜΚΟ πέταξε στα σκουπίδια και το πόρισμα της επιτροπής Τραγάκη-Τσούρα, που ζητούσε νέο νομοθετικό πλαίσιο, ελέγχους, κυρώσεις, κ.λπ. και το πόρισμα Ρακιντζή του 2011. 
Η αναπάντητη ερώτησή μας και η κριτική μας είναι ότι αυτά τα τρία χρόνια δεν κάνατε τίποτε για να υπάρξει αυστηρό νομοθετικό πλαίσιο, έλεγχοι, μητρώο, καταλογισμός και επιστροφή των χρημάτων του ελληνικού λαού που σπαταλήθηκαν. Δεν σπάσατε τίποτε από όλα αυτά τα πελατειακά δίκτυα διαφθοράς και διασπάθισης του δημοσίου χρήματος, που αξιοποιώντας το θεσμό των ΜΚΟ, εν πολλοίς τον συκοφάντησαν και τον κατέστρεψαν. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",75484,""," ΔΗΜΗΤΡΙΟΣ ΠΑΠΑΔΗΜΟΥΛΗΣ",225,"",225
"31622","
 "," Ευχαριστούμε κι εμείς.
Με βάση τον κατάλογο που έχω εδώ, κύριοι συνάδελφοι, δικαίωμα δευτερολογίας έχει η κ. Κωνσταντοπούλου.
Τον λόγο έχει τώρα ο κ. Μαριάς για έξι λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, αναφερθήκαμε αναλυτικά τις τελευταίες τρεις ημέρες στο «Μπαλτάκος gate». Χθες είχα την ευκαιρία να μιλήσω αναλυτικά από αυτό το Βήμα. Επομένως, στο λίγο χρόνο που έχω θα πω μόνο τρεις παρατηρήσεις, για να μπούμε και στο θέμα της επίκαιρης επερώτησης.
Δικαιώνεται η πολιτική μας και η πρόταση την οποία κάνουμε. Από το Βήμα αυτό, η Χρυσή Αυγή συνέχισε να καταδεικνύει ότι η Κυβέρνηση είναι πλέον όμηρη στις ενδεχόμενες -και όποτε νομίζει η Χρυσή Αυγή -αποκαλύψεις με τα επόμενα βίντεο. Δεύτερον, έχει ήδη αποδειχθεί τεράστια πολιτική ευθύνη της Κυβέρνησης και του Πρωθυπουργού, αφού ο κ. Γραμματέας του Υπουργικού Συμβουλίου, ο κ. Μπαλτάκος, με την επίσημη ιδιότητά του είχε σχέσεις και συνομιλούσε με μία οργάνωση που διώκεται από την ελληνική δικαιοσύνη ως εγκληματική οργάνωση και με έναν κατηγορούμενο για βαριές κατηγορίες. Αυτή η συνάντηση απεδείχθη και δεν υπάρχει αμφισβήτηση. 
Όμως, από τα επόμενα που μας είπε δημόσια ο κ. Μπαλτάκος σε συνέντευξή του στον κ. Χατζηνικολάου, αποδεικνύεται ότι υπήρχε συνεχής επαφή του κ. Μπαλτάκου με την επίσημη ιδιότητά του με τη Χρυσή Αυγή. 
Επομένως, κάποιος πρέπει να αναλάβει αυτές τις πολιτικές ευθύνες. Δεν ξεπλένεται το «Μπαλτάκος gate» με την παραίτηση Μπαλτάκου. Αυτές οι πολιτικές ευθύνες, για μας είναι τεράστιες. Αναλαμβάνονται μόνο με παραίτηση του Πρωθυπουργού και της Κυβέρνησης και με προκήρυξη εκλογών. Επειδή δεν το κάνετε αυτό κι επειδή κάτι ψέλλισε εδώ χθες το ΠΑΣΟΚ ότι αμφισβητεί και «ίσως τις κόκκινες γραμμές», κ.λπ. και είδαμε σήμερα τον κ. Βενιζέλο να συνεχίζει την κλασσική γραμμή πλέον συγκάλυψης αυτού του σκανδάλου, εμείς θεωρούμε ότι πρέπει να αναληφθούν κοινοβουλευτικές πρωτοβουλίες. Δεν αρκεί η συζήτηση σε επίπεδο Αρχηγών. Πιστεύουμε ότι πρέπει να κατατεθεί πρόταση μομφής κατά της Κυβέρνησης στους όρους, στις προϋποθέσεις και στους χρόνους που προσδιορίζει το Σύνταγμα και ο Κανονισμός της Βουλής. Διαθέτουμε μόνο δεκαπέντε Βουλευτές. Το δηλώσαμε εδώ και δύο ημέρες. Θα αναλάβουμε πρωτοβουλία στο βαθμό που συμφωνούν ο ΣΥΡΙΖΑ, το ΚΚΕ, η ΔΗΜΑΡ και οι Ανεξάρτητοι Βουλευτές, να δούμε αν μπορούμε να συμπληρώσουμε τον αριθμό των πενήντα Βουλευτών, για να ασκηθεί εντός των συνταγματικώς προσδιοριζόμενων ορίων και με βάση τον Κανονισμό η πρόταση μομφής. Τα πράγματα είναι απλά. Μόνο έτσι μπορεί να εκκαθαριστεί η υπόθεση αυτή. Κλείνει το θέμα. 
Θεωρούμε ότι η επίκαιρη επερώτηση είναι πάρα πολύ σημαντική, κύριε Πρόεδρε, διότι αναδεικνύει ένα σοβαρό ζήτημα για το ρόλο των μη κυβερνητικών οργανώσεων.
Οι μη κυβερνητικές οργανώσεις, άρχισαν να εμφανίζονται από την ώρα που συγκροτήθηκαν διάφορες αντιλήψεις για την κοινωνία των πολιτών. Εννοώ την κοινωνία των πολιτών και όχι των κολλητών, που υπάρχει στην Ελλάδα. Στην κοινωνία, λοιπόν, των πολιτών, όπου συμμετέχουν τα συνδικάτα, συμμετέχει η Εκκλησία, συμμετέχουν διάφοροι φορείς και που αρκετά αναλυτικά ο Γκράμσι έχει εξηγήσει πώς το εννοεί, γύρω από αυτές τις αντιλήψεις που διαμορφώθηκαν σε μία πρώτη φάση μετά τον πόλεμο, άρχισε να διαμορφώνεται μία άλλη αντίληψη περί κοινωνίας πολιτών. 
Δηλαδή μία αντίληψη που αντιπαρέθετε την κοινωνία των πολιτών με τη συνδικαλιστική οργάνωση. Ένας τρόπος, δηλαδή, όπου εφόσον οι δυνάμεις της εργασίας πράγματι μπορούσαν και είχαν σημαντικό ρόλο μέσα στα συνδικάτα, προσπάθησαν διάφορες πολιτικές και κοινωνικές δυνάμεις να διαμορφώσουν μία αντίθεση, να δημιουργήσουν δήθεν μια κοινωνία πολιτών που θα αντιστρατεύεται το συνδικαλιστικό λόγο και τη συνδικαλιστική δράση.
Στη βάση αυτή άρχισε να θεωρητικοποιείται η άποψη περί του τρίτου τομέα, περί της κοινωνίας των πολιτών και περί των μη κυβερνητικών οργανώσεων, οι οποίες θα μπορούσαν να αναλάβουν δράση σε διάφορα πεδία. Έτσι θεωρητικοποιείται το ζήτημα.
Εδώ παίζουν σε διάφορα επίπεδα κατευθύνσεις συγκεκριμένες. Μία ότι πράγματι μη κυβερνητικές οργανώσεις και στο διεθνές πεδίο ασχολούνται με τα θέματα ανθρωπίνων δικαιωμάτων και δρουν κι έχουν και παρουσία και στο Συμβούλιο της Ευρώπης. Μη κυβερνητικές οργανώσεις, όμως, είναι πολλές που δεν είναι μη κυβερνητικές οργανώσεις γιατί χρηματοδοτούνται από τις κυβερνήσεις και αξιοποιήθηκαν συστηματικά –το είδαμε μέχρι και πρόσφατα- στην υπηρεσία συγκεκριμένων πολιτικών πρωτοβουλιών από μυστικές υπηρεσίες προκειμένου να παιχτούν διεθνή γεωπολιτικά παιχνίδια. Κλασσική περίπτωση αυτή που είδαμε στην Ουκρανία τώρα τελευταία. Οι περίφημες πορτοκαλί επαναστάσεις ήταν στημένες από μηχανισμούς, από μυστικές υπηρεσίες και εμφανίστηκαν ως κοινωνία των πολιτών που αμφισβητεί συγκεκριμένες κρατικές δομές. Τα είδαμε και σε άλλες χώρες αυτά.
Επομένως αυτό το παιχνίδι είναι πολύ συγκεκριμένο και χρειάζεται πολύ συγκεκριμένη διερεύνηση και ερωτήματα να τεθούν και έρευνα για το ρόλο των μη κυβερνητικών οργανώσεων στην Ελλάδα στην υπηρεσία μυστικών υπηρεσιών για παιχνίδια που παίχτηκαν στα Βαλκάνια ή στις γύρω περιοχές. Αλλά αυτό θέλει  πολύ μεγάλη συζήτηση, πολύ μεγάλη έρευνα, για να προχωρήσουμε.
Ότι από εκεί και πέρα αξιοποιήθηκαν διάφορες μη κυβερνητικές οργανώσεις για να πάρουν χρηματοδοτήσεις, για να μπουν σε προγράμματα, για να οικονομήσουν οι υμέτεροι, αυτό είναι δεδομένο και υπάρχει και είναι ένα ελληνικό αλλά και διεθνές φαινόμενο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στη βάση αυτή έχουν τεθεί συγκεκριμένες ερωτήσεις προς την Κυβέρνηση για το ρόλο αυτό των ΜΚΟ και για το πώς θα ελέγχεται η χρηματοδότησή τους και για το πού πήγαν τα χρήματα και τί ρόλο έπαιξε και το Υπουργείο Εξωτερικών και η Ειδική Υπηρεσία του Υπουργείου Εξωτερικών στις αναπτυξιακές βοήθειες και αν υπάρχουν παραστατικά και πώς πληρώνονταν κάποιοι και πού πήγαν τα λεφτά και αν ήρθαν μέσω τράπεζας να πληρώνονται ή κάποιοι έπαιρναν επιταγές και έδιναν αποδείξεις «αέρα πατέρα». Αυτά όλα πρέπει να ερευνηθούν και οι υποθέσεις να πάνε στον εισαγγελέα και να τιμωρηθούν παραδειγματικά αυτοί οι οποίοι πρέπει να τιμωρηθούν διότι ευθύνονται. 
Αυτό δεν σημαίνει ότι δεν θα πρέπει να υπάρχουν οργανώσεις που να παίξουν ένα συγκεκριμένο ρόλο, κυρίως αυτές είναι επιστημονικές οργανώσεις ή τώρα είναι οργανώσεις στο επίπεδο της κοινωνικής αλληλεγγύης. Διότι με τη διάλυση του κοινωνικού κράτους από πλευράς μνημονίου είναι προφανές ότι αυτές οι οργανώσεις χρειάζονται, αλλά δεν μπορεί να είναι εξαρτώμενες από το κράτος. Αυτές θα πρέπει σε μία εθελοντική βάση να λειτουργήσουν και να λειτουργήσουν πραγματικά μέσα στο πλαίσιο που προβλέπεται, κάτι το οποίο θα το δούμε.
Και επειδή αυτές οι οργανώσεις στην πορεία μπαίνουν και στο πεδίο της οικονομίας, στην κοινωνική οικονομία, είναι κάτι που εμείς το θεωρούμε θετικό, αρκεί να είναι σωστές οργανώσεις της κοινωνικής οικονομίας, οι οποίες θα έχουν και ειδικό φορολογικό καθεστώς, για να μπορούν να συνδυάζουν και τον εθελοντισμό και την κοινωνική αλληλεγγύη και την παρέμβαση και το ρόλο τους μέσα στην ίδια την οικονομία, σε μια φάση διάλυσης της χώρας από το μνημόνιο, σε μια φάση τεράστιας ανεργίας. Αυτό είναι το πακέτο το οποίο διαμορφώνεται, κατά την άποψη τη δική μας.
Επομένως –κλείνοντας, κύριε Πρόεδρε, για να μην καταχραστώ το χρόνο- πρώτη παρατήρηση είναι ότι πρέπει να απαντηθούν τα ερωτήματα έτσι όπως τέθηκαν στην επίκαιρη επερώτηση. Θεωρούμε ότι δεν έχει πέσει φως στα συγκεκριμένα ερωτήματα για το ρόλο των ΜΚΟ. Κυρίως πρέπει να αναληφθεί πολύ συγκεκριμένη νομοθετική πρωτοβουλία. Και αν θέλετε να γίνει σοβαρή συζήτηση, πρέπει να γίνει μια ειδική συζήτηση για το ρόλο των μυστικών υπηρεσιών και των ΜΚΟ σε σχέση με διάφορες κρίσεις που δημιουργήθηκαν στα Βαλκάνια, το ρόλο που έπαιξαν κάποιοι σε αυτές τις συγκεκριμένες κοινωνικές και κυρίως γεωστρατηγικές κρίσεις, εάν θέλουμε να τα λέμε όλα ανοιχτά.
Άρα, λοιπόν, το να επικεντρωθούμε μόνο -που δεν είναι λάθος- στο πώς κατασπαταλήθηκαν αυτά τα χρήματα, που πρέπει να επικεντρωθούμε, δεν πρέπει να μας οδηγεί στη συγκάλυψη των μεγάλων παιχνιδιών που παίχτηκαν μέσα από το Υπουργείο Εξωτερικών και από άλλες δυνάμεις στο πεδίο των γεωστρατηγικών συγκρούσεων της περιοχής. Αυτό είναι κάτι που πρέπει να το ψάξουμε σοβαρά και να μιλήσουμε ανοιχτά.
Ευχαριστώ.",75485,"Chairman","ΠΡΟΕΔΡΕΥΩΝ",74,"",74
"31623","
"," Ευχαριστούμε κι εμείς.
Τον λόγο έχει η κ. Κωνσταντοπούλου για τρία λεπτά.",75486,"Chairman","ΠΡΟΕΔΡΕΥΩΝ",74,"",74
"31624","
"," Αναφερόμενη στις εφιαλτικές και ανατριχιαστικές αποκαλύψεις, οι οποίες αποτυπώνονται δυστυχώς σε μαγνητοσκόπηση, έχω να πω ακούγοντας τις πρωτολογίες των εκπροσώπων -ιδίως των κυβερνητικών κομμάτων, δηλαδή της Νέας Δημοκρατίας και του ΠΑΣΟΚ- ότι κάποιοι εδώ μέσα επιμένουν να προσποιούνται ότι δεν καταλαβαίνουν. Προσποιούνται ότι δεν καταλαβαίνουν ότι από τα χείλη του Γενικού Γραμματέως της Κυβέρνησης, του αντ’ αυτού δηλαδή του κυρίου Πρωθυπουργού, ακούστηκε ότι κινητήριος δύναμη του κ. Σαμαρά, στην οψιγενή αποφασιστικότητα του να αντιπαλέψει τη Χρυσή Αυγή, δεν είναι οι αποκρουστικές και αποτροπιαστικές εγκληματικές ρατσιστικές ενέργειες και συμπεριφορές αλλά οι εκλογικοί υπολογισμοί και προϋπολογισμοί, οι οποίοι τελικά αποτυπώνουν τη διάθεση νόθευσης της εκλογικής ετυμηγορίας. Διότι αυτό που λέει ο κ. Μπαλτάκος «Φοβάται τον εαυτό του γιατί του κόβετε και βγαίνει πρώτος ο ΣΥΡΙΖΑ» αποτυπώνει την πιο αντιδημοκρατική, την πιο επικίνδυνη παρασκηνιακή αντίληψη, την οποία εκπροσώπησε ο κ. Μπαλτάκος για λογαριασμό του κυρίου Πρωθυπουργού. Όσοι τώρα επιχαίρουν Νέα Δημοκρατία και ΠΑΣΟΚ, Βουλευτές που διατείνονται ότι απελευθερώθηκαν και όσοι ακόμη Υπουργοί με τον ίδιο τρόπο ομιλούν, θα πρέπει να απαντήσουν ευθαρσώς με το ακμαίο αίσθημα ευθύνης που υπαγορεύει η δημοκρατική λειτουργία. 
Πώς επιτρέψατε, κυρίες και κύριοι, να κάνει κουμάντο στην Κυβερνητική λειτουργία ένα τέτοιο πρόσωπο; Το επιτρέψατε, διότι έκανε κουμάντο με εντολή Σαμαρά. Και ό,τι αποτελεί εντολή Σαμαρά είναι για εσάς θέσφατος κανόνας. Ιδού τα αποτελέσματα. Εσείς θα δρέψετε τις καταιγίδες και τους στροβίλους που έχει προκαλέσει αυτή η σκοτεινή πραγματικά δράση του κ. Μπαλτάκου με εντολή Σαμαρά και θα πρέπει να απαντήσετε τί σημαίνουν αυτοί οι υπαινιγμοί και οι πρωθυπουργικοί και οι μπαλτάκειοι περί παρεμβάσεων στη δικαιοσύνη. Διότι σαφώς κανείς δεν θέλει ούτε να τους υιοθετήσει ούτε να τους πιστέψει, όταν όμως μία Κυβέρνηση εμφανίζεται να κομπορρημονεί ότι υπάρχουν παρεμβάσεις και επιρροή στη δικαιοσύνη, πρέπει να απολογηθεί και στη δικαιοσύνη. Και δεν αρκούν οι χλιαρές διαψεύσεις εκ μέρους του κ. Αθανασίου.
Ερχόμενη, πάρα πολύ σύντομα, σε όσα ειπώθηκαν για το  θέμα των μη κυβερνητικών οργανώσεων, έχω να σας πω, κύριε Γεροντόπουλε, ότι είναι εξόχως ύποπτο το γεγονός ότι τη στιγμή ακριβώς που σταματά η χορήγηση κονδυλίων στις μη κυβερνητικές οργανώσεις, ξεκινά ένα πάρτι εκταμίευσης απορρήτων δαπανών του Υπουργείου Εξωτερικών, για το οποίο ο Αλέξης Τσίπρας έχει υποβάλει από το Γενάρη του 2012 ειδικό υπόμνημα στους οικονομικούς εισαγγελείς. Διότι φαίνεται ότι εν καιρώ κρίσης για κάποιους λεφτά όχι απλώς υπήρχαν, αλλά υπήρχαν διαθέσιμα χωρίς όριο. Και προκύπτει ακόμη-ακόμη ότι κάποιοι έχουν τέτοια ιδιοκτησιακή αντίληψη για το δημόσιο χρήμα, ώστε επινοούν, με ανεξάντλητη έμπνευση, διαρκείς τεχνικές απομύζησης του δημοσίου χρήματος με μεθοδολογίες απάτης. 
Δεν με κάλυψε η απάντησή σας εν σχέσει με την Olaf. Τα ευρωπαϊκά κονδύλια είναι καταγεγραμμένο ότι έχουν διασπαθιστεί. Αντιλαμβάνομαι αυτό που λέτε, ότι μπορεί να μην αφορά το δικό σας Υπουργείο, ωστόσο δεν μπορεί η Κυβέρνηση να μην το απαντήσει, ιδίως δεδομένου ότι υπάρχει μηχανισμός αναφοράς στην Olaf και έχει καταγραφεί ότι σκανδαλωδώς δεν γίνονταν αναφορές ακόμα και από ευρήματα διασπάθισης ευρωπαϊκών κονδυλίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)",75487,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31625","
"," Παρακαλώ, ολοκληρώστε.",75488,"Chairman","ΠΡΟΕΔΡΕΥΩΝ",74,"",74
"31626","
"," Ολοκληρώνω σε μισό λεπτό, κύριε Πρόεδρε. Σας ευχαριστώ.
Στην παρατήρηση της κ. Βούλτεψη ότι έχει γίνει ερώτηση του κ. Γελαλή, του συναδέλφου μας και συντρόφου μας Βουλευτή Λάρισας από το ΣΥΡΙΖΑ, σε σχέση με τις διαγραφές προστίμων και στην παρατήρησή της ότι υπάρχει απάντηση του κ. Μαυραγάνη, έχω να πω ότι εδώ πρέπει να καταλάβουμε τι ισχυρίζεται η Κυβέρνηση. Ισχυρίζεται ότι η σκανδαλώδης ρύθμιση Παπακωνσταντίνου με την οποία διεγράφησαν οφειλές και πρόστιμα ΜΚΟ κατά το πρότυπο που έχετε συνηθίσει να διαγράφετε φορολογικά πρόστιμα ημετέρων, είναι ισχυρή;",75489,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31627"," 
"," Το κατέθεσα. Δεν μίλησα γι’ αυτό στη Βουλή.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)",75490,""," ΣΟΦΙΑ ΒΟΥΛΤΕΨΗ",39,"",39
"31628","
"," Κυρία Κωνσταντοπούλου, έχετε ολοκληρώσει. Μιλάτε εδώ και πεντέμισι λεπτά.",75491,"Chairman","ΠΡΟΕΔΡΕΥΩΝ",74,"",74
"31629","
"," Ολοκληρώνω μ’ αυτό, κύριε Πρόεδρε, και σας ευχαριστώ.
Κυρία Βούλτεψη, όταν είπατε ότι έχουν κλείσει φορολογικά, εννοείτε και αυτή την υπόθεση η οποία πρέπει να ερευνηθεί;
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)",75492,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31630","
"," Κύριε Πρόεδρε, ζητώ τον λόγο για ένα λεπτό.",75493,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31631","
"," Κύριε συνάδελφε, γνωρίζετε ότι το Προεδρείο δεν μπορεί να δώσει αυτό το χρόνο, παρά μόνο με την άδεια του Σώματος και αν όντως πρόκειται για ένα λεπτό, διαφορετικά το Προεδρείο θα κατηγορηθεί…",75494,"Chairman","ΠΡΟΕΔΡΕΥΩΝ",74,"",74
"31632","
"," Για ένα λεπτό, κύριε Πρόεδρε.",75495,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31633","
"," Να τού δοθεί, κύριε Πρόεδρε.",75496,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31634","
"," Με την άδεια του Σώματος, έχετε τον λόγο για ένα λεπτό.",75497,"Chairman","ΠΡΟΕΔΡΕΥΩΝ",74,"",74
"31635","
"," Κύριε Υπουργέ, επειδή στην πρωτολογία μου είπα ότι μέσα στο χώρο του Κοινοβουλίου ο Γενικός Γραμματέας της Κυβέρνησης -που με ειδική πράξη νομοθετικού περιεχομένου έχει εξοπλιστεί με υπεραρμοδιότητες- συνεννοείτο με το ναζιστικό κόμμα της Χρυσής Αυγής και έκανε προκαταρκτικές κινήσεις αλλοίωσης του πολιτεύματος, θα ανέμενα σήμερα από τον αξιότιμο κύριο Πρόεδρο της Βουλής, απαντώντας στον κ. Παπαδημούλη, να πει τι θα πράξει ή τι έχει πράξει όταν μέσα στο χώρο του Κοινοβουλίου δύο κόμματα, το κυβερνών και αυτό για το οποίο έχει κινηθεί διαδικασία για να αποδειχθεί ότι είναι εγκληματική οργάνωση, συνεννοούντο για το πώς θα αλλοιώσουν την εκλογική βούληση, να πλήξουν αντίπαλο κόμμα, να πλήξουν την Αριστερά. Σ’ αυτά ο κύριος Πρόεδρος οφείλει μία απάντηση. Πώς επετράπησαν αυτά, με τίνος την ανοχή, την ενδοτικότητα, την ενθάρρυνση υπήρχε τέτοια συνεννόηση;
Όσοι από δω –είναι πολλοί, είναι και ο κύριος Πρόεδρος- έχουμε υποστεί τους βασανισμούς της δικτατορίας, δεν θα έχουμε καμμία ανοχή στην αλλοίωση του πολιτεύματος. Τη δημοκρατία θα την υπερασπιστούμε. Όφειλε ο κύριος Πρόεδρος της Βουλής να δώσει μία εξήγηση και γι’ αυτό το ζήτημα.
Σας ευχαριστώ, κύριε Πρόεδρε.",75498,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31636","
"," Σας ευχαριστούμε.
Ο Υπουργός έχει τον λόγο για να δευτερολογήσει. Υποθέτω ότι δεν μπορεί να απαντήσει για το τελευταίο θέμα, αλλά για τα άλλα κάτι μπορεί να πει.
Ορίστε, έχετε τον λόγο.",75499,"Chairman","ΠΡΟΕΔΡΕΥΩΝ",74,"",74
"31637","
"," Νομίζω ότι από την πρώτη στιγμή, από τις δέκα το πρωί που είμαι εδώ, δίνω συγκεκριμένες απαντήσεις για όλα τα θέματα που έχουν τεθεί εκτός επίκαιρης επερώτησης.
Κύριε Μητρόπουλε, να ξέρετε ότι τη δημοκρατία την υπερασπιζόμαστε όλοι μας. Να είστε σίγουρος γι’ αυτό το πράγμα, δηλαδή ότι έχουμε την ίδια ευαισθησία όπως έχουν και όλες οι δημοκρατικές δυνάμεις αυτού του τόπου. Η Νέα Δημοκρατία πραγματικά κάνει τα πάντα για να ξεριζωθεί το φαινόμενο του ναζισμού από τον τόπο μας. Δεν υπάρχει καμμία συζήτηση. Αν με ακούγατε προηγουμένως…",75500,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31638","
"," Σας άκουσα.",75501,""," ΑΛΕΞΙΟΣ ΜΗΤΡΟΠΟΥΛΟΣ",184,"",184
"31639","
"," Είπα ότι δεν επιτρέπεται, είναι καταδικαστέα οποιαδήποτε επαφή μ’ αυτό το μόρφωμα και επομένως δεν συζητάμε τίποτε άλλο. Νομίζω ότι ήμουν σαφής τόσο με τον κ. Μαριά όταν μίλησα το πρωί όσο και στην πρωτομιλία μου γι’ αυτό το πράγμα. Η συνέχεια αυτής της συζήτησης το μόνο που κάνει είναι να ευνοεί αυτούς που θέλουμε πραγματικά να εξαφανίσουμε ιδεολογικά. Εδώ πρέπει να καταλάβουμε ότι ο αγώνας πρέπει να είναι συνεχής και πολιτικός -δεν είναι κάτι το στιγμιαίο- διότι σε μία περίοδο όπου η ελληνική κοινωνία έχει υποστεί όλες αυτές τις θυσίες, καταλαβαίνετε ότι διάφορες «σειρήνες» μπορούν να την παρασύρουν.
Χρειάζεται, λοιπόν, μία συνεχής ενημέρωση κι ένας συνεχής ιδεολογικός διάλογος. 
Φαίνεται, κύριε Πρόεδρε, ότι η εξουσία είναι πλανεύτρα και ακόμη πιο πολύ μας πλανεύει η προοπτική της εξουσίας. Άνθρωποι που τους γνωρίσαμε στα φοιτητικά μας χρόνια και τους εκτιμούμε πραγματικά, διότι υπήρξαν ειλικρινείς, υπήρξαν αγωνιστές, υπήρξαν άνθρωποι οι οποίοι ήταν γλυκομίλητοι, οι οποίοι υπερασπίζονταν πάντα το σωστό -από τη δική τους πλευρά, έστω κι αν ήμασταν εμείς σε αντίπαλα έδρανα τότε- ξαφνικά τους βλέπουμε εδώ πέρα να εμφανίζονται διαφορετικά. 
Ειλικρινά, δεν μπορώ να καταλάβω ορισμένα θέματα τα οποία τέθηκαν σήμερα, κύριε Παπαδημούλη, από εσάς, που ξέρετε ότι σας εκτιμώ προσωπικά, που βρεθήκαμε πολλές φορές μαζί, έστω και απέναντι. Ήμασταν μαζί, όμως, γιατί υπερασπιζόμασταν τις ίδιες αρχές του φοιτητικού κινήματος τότε. Δεν μπορώ να καταλάβω, λοιπόν, πώς λέτε αυτά τα πράγματα. 
Κι επαναλαμβάνω, ενώ συμφωνείτε ουσιαστικά σε αυτά που είπα για το Μπενάκειο, έρχεστε και μπερδεύετε τις υποθέσεις για λόγους -θα μου επιτρέψετε να πω- εντυπωσιασμού. Τελικά, ο τρόπος που το θέτετε -και επειδή σας είπα κάτι προηγουμένως, θέλω να πιστεύω ότι δεν είναι τίποτα άλλο παρά μία κορώνα στη συζήτησή σας- είναι μία συκοφαντία, διότι άλλο οι ΜΚΟ, άλλο το Μπενάκειο. Και βεβαίως ο κ. Σαμαράς κάνει μία δουλειά που σας εξήγησα πού ερίζεται και πώς γίνεται.",75502,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31640"," 
"," Είναι απόγονος. Μας είπε η κ. Βούλτεψη.",75503,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31641","
"," Συνεχίζοντας, θέλω να σας πω -γιατί το θέμα αυτό προσπαθούμε να το εξαντλήσουμε- το εξής: Είπατε για το πόρισμα της Επιτροπής Θεσμών και Διαφάνειας, αυτό του Τραγάκη-Τσούρα. Και σας είπα ότι θα σας ξαναδιαβάσω αυτά τα οποία είπα στην πρωτομιλία μου: Αναφορικά με το πόρισμα της Επιτροπής Θεσμών και Διαφάνειας στο οποίο αναφερθήκατε, διευκρινίζω ότι αυτό αναφέρεται στο σύνολο των ΜΚΟ που λειτουργούν στην Ελλάδα. Οι προτάσεις του για ενιαίο πλαίσιο λειτουργίας των ΜΚΟ ουδόλως έχει αγνοηθεί. Το Δεκέμβριο του 2013, με πρωτοβουλία μου, πραγματοποιήθηκε σύσκεψη στο Υπουργείο Εξωτερικών με συμμετοχή όλων των εμπλεκομένων Υπουργείων και φορέων για την προώθηση ενιαίου νομοθετικού πλαισίου που αφορά στη λειτουργία και τον έλεγχο χρηματοδότησης των ΜΚΟ. Και στη συνέχεια αυτής της σύσκεψης το Υπουργείο Εσωτερικών προχώρησε σε σύσταση Νομοπαρασκευαστικής Επιτροπής, στην οποία το Υπουργείο Εξωτερικών εκπροσωπείται από την ΥΔΑΣ. 
Επομένως, δεν αγνοήθηκε αυτό το πόρισμα. 
Είπατε προηγουμένως για το περιβόητο πόρισμα Κοσμάτου. Μα, το πόρισμα Κοσμάτου σας έχουμε πει ότι έχει πάει στην Επιτροπή Διαφάνειας της Βουλής, είναι ανηρτημένο και μπορεί να το δει ο οποιοσδήποτε Βουλευτής. Και αν δεν μπορεί να το δει στο κομπιούτερ, μπορεί να πάει και να το δει μέσα στην Επιτροπή Διαφάνειας. Δεν έχει αγνοηθεί απολύτως τίποτα. Υπάρχουν όλα αυτά. 
Εμείς αυτό που θέλουμε είναι να υπάρξει απόλυτη διαφάνεια. Καταλάβετε ότι τουλάχιστον μετά το 2010 δεν υπήρξε καμμία χρηματοδότηση. Δεν μπορούμε σαν Υπουργείο Εξωτερικών να ξέρουμε τι ακριβώς γίνεται με όλες τις ΜΚΟ σε όλα τα Υπουργεία. Εδώ η ερώτησή σας είναι προς το Υπουργείο Εξωτερικών, για τα συγκεκριμένα προγράμματα του Υπουργείου Εξωτερικών. Δεν είναι για το σύνολο των ΜΚΟ, που δεν μπορώ να σας πω ούτε πόσες είναι ούτε τι προγράμματα είχαν με τα άλλα Υπουργεία. Δεν μπορώ να σας απαντήσω. Εσείς μου κάνατε συγκεκριμένη ερώτηση και σας απαντώ σε συγκεκριμένα θέματα.",75504,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31642"," 
"," Ρωτήσαμε για το…",75505,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31643","
"," Ποιο, κύριε Κουρουμπλή; Πείτε μου σε τι δεν απάντησα.",75506,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31644","
"," Συγγνώμη…",75507,"Chairman","ΠΡΟΕΔΡΕΥΩΝ",74,"",74
"31645","
"," Όχι, επειδή θέλω να απαντήσω, κύριε Πρόεδρε, ας μου πει ο κ. Κουρουμπλής σε τι δεν απάντησα.",75508,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31646","
"," Ωραία. Ο Υπουργός δέχεται διακοπή, οπότε όποιος θέλει διακόπτει.",75509,"Chairman","ΠΡΟΕΔΡΕΥΩΝ",74,"",74
"31647","
"," Να σας πω τώρα;",75510,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31648","
"," Ναι, τώρα.",75511,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31649","
"," Σας ανέφερα τρεις οργανισμούς τους οποίους χρηματοδοτήσατε και για τους οποίους υπάρχουν στοιχεία ότι δεν έχουν κάνει κανένα έργο, δεν έχουν επιστρέψει τα χρήματα. Γι’ αυτούς δεν μου έχετε απαντήσει. Σας ζήτησα -και περίμενα να μου πείτε γι’ αυτό- να καταθέσετε το μητρώο και τα ονόματα των διοικητικών συμβουλίων για να δούμε εκεί, κύριε Υπουργέ, τα πρόσωπα τα συγκεκριμένα και τι σχέση πολιτική είχαν με τα πολιτικά γραφεία των Υπουργών που διετέλεσαν τη δεκαετία αυτή στο Υπουργείο Εξωτερικών. Συγκεκριμένα πράγματα. Σας ζήτησα να καταθέσετε τα πορίσματα των ογδόντα ΜΚΟ που ερευνήθηκαν, για να δει ο ελληνικός λαός που πήγαν τα λεφτά και γιατί δεν έχουν ζητηθεί πίσω αυτά τα χρήματα. Αυτά σας ζήτησα.",75512,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31650","
"," Ευχαριστούμε.",75513,"Chairman","ΠΡΟΕΔΡΕΥΩΝ",74,"",74
"31651"," 
"," Ευχαριστώ πολύ γι’ αυτά που λέτε. Θα πάρουμε ένα-ένα τα θέματα που θέτετε.
Κατ’ αρχάς αυτά τα οποία ερευνήθηκαν, τα ογδόντα προγράμματα, ο αρμόδιος Υφυπουργός ο προηγούμενος ο κ. Τσιάρας, με το που πήραμε το πόρισμα από τους ορκωτούς λογιστές, τα έστειλε κατευθείαν για διερεύνηση στο γραφείο του κ. Ρακιντζή. Εστάλησαν στον κ. Ρακιντζή, υπάρχει συγκεκριμένη διαδικασία και από κει πέρα ακολουθούνται όλες οι διαδικασίες που προβλέπονται από το νόμο. Το ένα είναι αυτό.
Το δεύτερο…",75514,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31652","
"," Εμείς δεν δικαιούμαστε ως Βουλή;",75515,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31653","
"," Όταν τα προγράμματα ελέγχονται και είναι κατά τη διάρκεια του ελέγχου, δεν μπορούν να δοθούν τα πορίσματα σε κανέναν απολύτως. Ελέγχονται με βάση τη διαδικασία τη συγκεκριμένη, γιατί αλλιώς θα θεωρείτο παρέμβαση. Τα ξέρετε αυτά τα πράγματα.",75516,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31654","
"," Θα απαντήσουμε.",75517,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31655","
"," Και ως προς τα διοικητικά συμβούλια, κατ’ αρχάς αυτό δεν υπήρχε μέσα στην ερώτηση, αυτό το θέμα δεν υπήρχε μέσα στην ερώτηση που μου κάνατε, το φέρνετε τώρα. Αυτό είναι ένα άλλο θέμα. Όποτε θέλετε, μπορείτε να τα δείτε αυτά. Κανείς δεν θα σας απαγορεύσει να δείτε τα διοικητικά συμβούλια αυτών εδώ των οργανώσεων. Οτιδήποτε υπάρχει, είναι ανοιχτό προς όλους.",75518,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31656","
"," Καταθέστε τα στη Βουλή.",75519,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31657","
"," Αν ζητηθεί, και αυτό θα γίνει.",75520,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31658","
"," Το ζήτησα ήδη.",75521,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31659","
"," Καταθέστε το. Προς Θεού, τώρα το είπατε! Επομένως, μη μου λέτε ότι πράγματα που θέσατε…",75522,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31660","
"," Δεν σας ζήτησα το Μητρώο;",75523,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31661","
"," Αφήστε πρώτα να ολοκληρώσει ο Υπουργός και μετά θα έχετε τον λόγο, κύριε Κουρουμπλή, για δευτερολογία.",75524,"Chairman","ΠΡΟΕΔΡΕΥΩΝ",74,"",74
"31662","
"," Σας παρακαλώ πολύ, κύριε Κουρουμπλή. Εδώ τελικά προσπαθούμε να δώσουμε λύσεις ή προσπαθούμε να εντυπωσιάσουμε; Μπορούμε να κάνουμε και τα δύο. Ό,τι θέλετε. Εγώ δεν έχω πρόβλημα.",75525,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31663","
"," Εντάξει. Σας ευχαριστώ.",75526,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31664","
"," Σας παρακαλώ πολύ.
Θέλω, λοιπόν, να σας πω επίσης ότι τέθηκε ένα θέμα για ένα non-paper, το οποίο είχε κατατεθεί στο παρελθόν. Σας λέω το εξής, κυρία Κωνσταντοπούλου, επειδή είστε νομικός: το non-paper το οποίο λέτε, δεν ξέρουμε πού κατατέθηκε. Όταν υπάρχει ένα non-paper, πρέπει να ξέρουμε σίγουρα πού πήγε. Πάντως, στο Υπουργείο Εξωτερικών δεν υπάρχει τέτοιο non-paper, δεν υπάρχει…",75527,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31665","
"," Υπάρχει…",75528,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31666","
"," Είναι στη Γραμματεία του Υπουργικού Συμβουλίου.",75529,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31667","
"," Τι λέτε;",75530,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31668","
"," Είναι στη Γραμματεία του Υπουργικού Συμβουλίου.",75531,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31669","
"," Στον κ. Μπαλτάκο.",75532,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31670","
"," Μην ξεχνάτε ότι…",75533,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31671","
"," Έχει σταλεί στον τότε Πρωθυπουργό. Άρα υπάρχει στη Γραμματεία του Υπουργικού Συμβουλίου.",75534,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31672","
"," Επομένως, δεν είναι δυνατόν αυτά τα θέματα να τα ρωτάμε στο Υπουργείο Εξωτερικών. Εγώ απλώς σας λέω ότι το Υπουργείο Εξωτερικών δεν είναι σε θέση να τοποθετηθεί επί του περιεχομένου ενός non-paper, το οποίο είχε απευθύνει ο τότε Υπουργός Εξωτερικών στον τότε Πρωθυπουργό. Τα non-paper δεν είναι υπηρεσιακά έγγραφα και δεν συνιστούν υπηρεσιακή αλληλογραφία. Επομένως, όταν δεν έχει έρθει στο Υπουργείο, εγώ να σας απαντήσω για ένα non-paper που δεν υπάρχει στο Υπουργείο και δεν ξέρουμε πού έχει πάει; Εσείς λέτε ότι είναι εκεί. Η ερώτηση επομένως να απευθυνθεί εκεί που πρέπει να απευθυνθεί.",75535,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31673","
"," Η Κυβέρνηση είναι ενιαία.",75536,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31674","
"," Για το θέμα της οριστικής εκκαθάρισης των ανοιχτών προγραμμάτων είναι βασικό αυτό το ζήτημα: η αποτελεσματικότητα του νόμου, όπως ξέρετε –και το λέω πάντοτε εδώ στη Βουλή, όπως ξέρετε, και όταν ήμουν εισηγητής ενός νομοσχεδίου εδώ και πολλά χρόνια– κρίνεται στην πράξη.
Το πολυνομοσχέδιο που ψηφίστηκε προχθές από τη Βουλή, μεταξύ των άλλων, στοχεύει και ελπίζουμε ότι θα οδηγήσει και στην οριστική εκκαθάριση των ανοιχτών προγραμμάτων της ΥΔΑΣ. Με αυτόν τον τρόπο λύνεται ένα πρόβλημα, φεύγει ένα μεγάλο βάρος που εμποδίζει την αναπτυξιακή συνεργασία της χώρας και ταλαιπώρησε τόσο την αρμόδια υπηρεσία του Υπουργείου Εξωτερικών όσο και τις ΜΚΟ.
Το πολυνομοσχέδιο αυτό σε συνδυασμό και με το ενιαίο καθεστώς που θα προκύψει για τις ΜΚΟ, αυτό που ανέφερα μέσα από τη Νομοπαρασκευαστική Επιτροπή, που επεξεργάζεται το σχέδιο νόμου για τη λειτουργία των ΜΚΟ για όλο το δημόσιο, θα επιφέρουν θετικά αποτελέσματα για όλους τους ενδιαφερομένους φορείς, είτε πρόκειται για δημόσιο είτε και για την «Κοινωνία των Πολιτών».
Εκείνο που θέλουμε είναι επιτέλους οι οργανώσεις που έχουν κάνει σημαντικό έργο –γιατί υπάρχουν κι οργανώσεις που έχουν κάνει σημαντικό έργο– να μην αλέθονται κι αυτές μέσα σε αυτό το μύλο που όλα τα βάζει μέσα και θεωρεί ότι όλες έχουν κάνει στο δημόσιο ζημιά. Και να μπορέσουν αυτές οι οργανώσεις στη συνέχεια πιθανότατα να συνεχίσουν το έργο τους και οι υπόλοιπες βεβαίως να πάνε στον Εισαγγελέα. Οι υπεύθυνοι να πάνε στον εισαγγελέα. Ποιος δεν το θέλει αυτό;
Εγώ δεν έχω να πω τίποτε άλλο, απλώς να σας πω ότι είμαι έτοιμος. Και ανά πάσα στιγμή όσοι συνάδελφοι έκαναν ερωτήσεις, πήραν απαντήσεις, οι οποίες νομίζω ότι ήταν σαφείς. Ποτέ δεν υπήρξε κάτι με το οποίο προσπαθήσαμε κάτι να καλύψουμε, διότι δεν έχουμε τίποτα να καλύψουμε. Τουλάχιστον το Υπουργείο Εξωτερικών από το 2010 και μετά –το επαναλαμβάνω αυτό– δεν έχει κάνει καμμία προκήρυξη προγράμματος, δεν έχει δώσει καθόλου χρήματα και όσο είμαι εγώ –το επαναλαμβάνω και το ξαναλέω– λεπτό δεν έχει δοθεί σε κανέναν.
Σας παρακαλώ πολύ να μην μπερδεύουμε την όποια αναπτυξιακή βοήθεια δίδεται λόγω των συμβατικών μας υποχρεώσεων, με τις ΜΚΟ. Εδώ τα λέμε όλα και πολλές φορές με αυτό το «πετάμε λάσπη στον ανεμιστήρα», κάνουμε τον κόσμο να πιστεύει ότι όλα είναι διεφθαρμένα. Δεν είναι όλα έτσι.",75537,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31675","
"," Να δώσουμε τον λόγο στον κ. Κουρουμπλή, να κλείσει τη σημερινή συζήτηση. Όπως είναι γνωστό σε τέτοιες περιπτώσεις αν υπάρχουν ερωτήματα που δεν απαντήθηκαν, η διαδικασία του ελέγχου προσφέρεται.",75538,"Chairman","ΠΡΟΕΔΡΕΥΩΝ",74,"",74
"31676","   
"," Κύριε Πρόεδρε, υπάρχουν πάρα πολλά ερωτήματα.
Κύριε Πρόεδρε, να γίνει σαφές ότι η Αξιωματική Αντιπολίτευση καταθέτοντας αυτήν την επερώτηση, επιχειρεί να αναδείξει ακριβώς αυτά τα θεσμικά ελλείμματα που γεννούν και εκκολάπτουν την αρπαγή του δημοσίου χρήματος και όχι να πλήξει πρωτοβουλίες και προσπάθειες ανθρώπων, που πραγματικά θέλουν να δώσουν από τον εαυτό τους κάτι στην κοινωνία. Να το ξεκαθαρίσουμε, γιατί ακούστηκαν από κάποιους συναδέλφους πράγματα τα οποία πραγματικά με στεναχωρούν. Για όνομα του Θεού! Δεν λέμε ότι όλοι οι άνθρωποι υπηρετούν αυτήν τη σκοπιμότητα για την οποία ήρθε η επερώτηση. Γίνεται, λοιπόν, σαφές ότι αυτό το θέμα κλείνει. 
Αλλά για να προστατευτούν και αυτοί οι άνθρωποι από το διασυρμό, οφείλει η πολιτεία να οχυρώνει θεσμικά τη δημοκρατία και τη λειτουργία του κράτους. 
Εδώ για άλλη μια φορά, κύριε Υπουργέ -το ομολογήσατε και εσείς- έχουμε ένα μεγάλο θεσμικό έλλειμμα. Από τη στιγμή που διαπιστώθηκε -γιατί δεν διαπιστώθηκε τώρα αυτό το πράγμα, αυτό το αλισβερίσι έχει διαπιστωθεί και έχει καταγγελθεί και έχει δημοσιοποιηθεί εδώ και χρόνια- τίθεται ένα μέγα ερώτημα: Γιατί οι εκάστοτε ηγεσίες του Υπουργείου Εξωτερικών δεν έφεραν ένα θεσμικό πλαίσιο να περιορίσει και να εκμηδενίσει αυτά τα φαινόμενα;
 Άρα, βολεύει αυτό το θεσμικό κενό κάποιους. Αυτή είναι η πραγματικότητα, γιατί όλοι νου έχουμε και αρκετή νοημοσύνη. Δεν είναι δυνατόν να μην έχουν αντιληφθεί ότι εδώ μπαίνουν τεράστια ζητήματα διαχείρισης του δημόσιου χρήματος και διαφάνειας.
Άρα, λοιπόν, αυτό είναι το πρώτο ερώτημα που καλούμε την Κυβέρνηση να απαντήσει και δεν θα πειστούμε για την απάντηση μέχρι να  κατατεθεί το νομοσχέδιο στη Βουλή, διότι πολλές φορές προκάτοχοί σας εδώ σε αυτήν την Αίθουσα μίλησαν για νομοσχέδιο σχετικό που έρχεται, αλλά καθυστερεί. Ακόμα και με την ταχύτητα της χελώνας να ερχόταν θα είχε φτάσει.
Δεύτερο ερώτημα: Κύριε Υπουργέ, θέλουμε, λοιπόν, να κατατεθεί το μητρώο. Θέλουμε να αναρτηθεί το μητρώο στη «ΔΙΑΥΓΕΙΑ», γιατί δεν έχει αναρτηθεί και θέλουμε να κατατεθούν τα ονόματα των εκατόν ογδόντα ΜΚΟ που έχουν χρηματοδοτηθεί από το Υπουργείο σας -δεν μιλώ για άλλο Υπουργείο- των διοικητικών συμβουλίων. Και θα επανέλθουμε εάν δεν το κάνετε.
Ερώτημα τρίτο: Να κατατεθεί η έκθεση Κοσμάτου. Δικαιούται η Βουλή, κύριε Πρόεδρε της Βουλής -απευθύνομαι σε εσάς εκτός και αν είμαι εκτός του Κανονισμού να μου το πείτε- να ζητήσει την έκθεση Κοσμάτου που περιγράφονται φοβερά και τρομερά πράγματα;",75539,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31677","
"," Νομίζω ότι πρέπει να γίνει μια ειδική αίτηση κατάθεσης εγγράφων, κύριε Κουρουμπλή. Πρέπει να υποβληθεί με τη διαδικασία που γνωρίζετε.",75540,"Chairman","ΠΡΟΕΔΡΕΥΩΝ",74,"",74
"31678","
"," Δεν συνηθίζει η Κυβέρνηση να απαντάει σε αυτήν τη διαδικασία.",75541,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31679","
"," Θα το ελέγξουμε αυτό.",75542,"Chairman","ΠΡΟΕΔΡΕΥΩΝ",74,"",74
"31680","
"," Δεν μας υπερασπίζεται η Βουλή.",75543,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31681"," 
","  Εφόσον είναι προέκταση αυτής της επερώτησης…",75544,"Chairman","ΠΡΟΕΔΡΕΥΩΝ",74,"",74
"31682","
"," Υπάρχει αίτησή μου εδώ και έξι μήνες και αδιαφορεί ο κύριος Υπουργός. Ποιος θα με προστατεύσει εμένα ως Βουλευτή, κύριε Πρόεδρε, αν όχι το Προεδρείο της Βουλής;",75545,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31683","
"," Έχετε δίκιο. Θα το κάνουμε θέμα συγκεκριμένο.",75546,"Chairman","ΠΡΟΕΔΡΕΥΩΝ",74,"",74
"31684","
"," Ωραία. Πολύ καλό και πολύ θετικό αυτό.
Ένα άλλο ερώτημα που θέλω να θέσω. Θα μας καταθέσετε την έρευνα της Οικονομικής Αστυνομίας για το συγκεκριμένο φορέα που σας ανέφερα τον Οργανισμό Δημοσίου Δικαίου και πόσα λεφτά έχει πάρει; 
Κύριε Υπουργέ, δεν τα δικαιούται η Βουλή των Ελλήνων; Είναι μυστικά έγγραφα τα πορίσματα για τους ογδόντα φορείς που αποστείλατε και καλώς πράξατε, στον κ. Ρακιντζή; Δεν δικαιούμεθα εμείς ως ελληνικό Κοινοβούλιο να έχουμε γνώση γι’ αυτά τα πορίσματα; Δεν δικαιούμεθα να έχουμε γνώση για τους φορείς που σας ανέφερα στην πρωτομιλία μου -«ΜΕΓΑΣ ΑΛΕΞΑΝΔΡΟΣ» και άλλοι δύο φορείς- οι  οποίοι έχουν πάρει χρήματα και δεν έχουν παράξει ούτε το 1/10 του έργου που όφειλαν να παράξουν;  
Αυτά τα πράγματα, λοιπόν, σας ζητώ και επανέρχομαι και ζητούμε να κατατεθούν στοιχεία στη Βουλή. Αν δεν το πράξετε, εκείνο που μπορούμε να κάνουμε μέσα από τον Κανονισμό, είναι να επανέλθουμε και με τη συνδρομή του Προεδρείου, να ζητήσουμε την κατάθεση αυτών των εγγράφων.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)",75547,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31685","
"," Ευχαριστούμε.",75548,"Chairman","ΠΡΟΕΔΡΕΥΩΝ",74,"",74
"31686","
"," Κύριε Πρόεδρε, παρακαλώ τον λόγο.",75549,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31687"," 
"," Κύριε Υπουργέ, μισό λεπτό να σας εξηγήσω. Μπορείτε να πάρετε τον λόγο, αλλά θα σας απαντήσει μετά ο κ. Κουρουμπλής.",75550,"Chairman","ΠΡΟΕΔΡΕΥΩΝ",74,"",74
"31688"," 
"," Δεν έχω πρόβλημα.",75551,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31689"," 
"," Ορίστε, κύριε Υπουργέ, έχετε τον λόγο.",75552,"Chairman","ΠΡΟΕΔΡΕΥΩΝ",74,"",74
"31690"," 
"," Κύριε Κουρουμπλή, θέλω να καταλάβετε κάτι. Το πόρισμα Κοσμάτου έχει κατατεθεί στην Επιτροπή Διαφάνειας.",75553,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31691","
"," Μιλάω για τους ογδόντα φορείς, κύριε Υπουργέ. Έγιναν έρευνες σε ογδόντα φορείς. Είναι έτσι; Υπάρχουν πορίσματα γι’ αυτούς τους ογδόντα; Να τα καταθέσετε στη Βουλή. Αυτά δεν τα έχετε καταθέσει.",75554,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31692"," 
"," Να τα πάρουμε ένα – ένα.",75555,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31693"," 
"," Τα έχετε στείλει μόνο στον κ. Ρακιντζή.",75556,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31694"," 
"," Περιμένετε, σας παρακαλώ πολύ! Είπατε για το περιβόητο πόρισμα Κοσμάτου. Σας λέω ότι έχει κατατεθεί στη Βουλή, στην Επιτροπή Διαφάνειας.",75557,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31695","
"," Στην προηγούμενη Βουλή εννοείτε.",75558,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31696"," 
"," Ναι, στην προηγούμενη Βουλή, κυρία συνάδελφε.",75559,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31697","
"," Το Γενάρη του ’12 λέτε;",75560,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31698","
"," Ναι, τότε. Υπάρχει όμως εκεί και οποιοσδήποτε συνάδελφος θέλει, μπορεί να πάει και να το πάρει. Δεν υπάρχει κανένα απολύτως πρόβλημα. Αν θέλετε μπορώ να σας το δώσω και εγώ ξανά. Συνάδελφος ο οποίος έκανε ερώτηση και το ζήτησε, εκ του περισσού του το έδωσα. Ήταν ο κ. Αργύρης Ντινόπουλος. Σας παρακαλώ πολύ, ελάτε να το πάρετε. Δεν είναι κάτι το κρυφό.
Για τα υπόλοιπα, όσο υπάρχει διαδικασία -σας το ξεκαθαρίζω, κύριε συνάδελφε- οφείλουμε τη διαδικασία αυτή να την τηρήσουμε. Διότι εάν δεν τηρηθεί η διαδικασία, όπως προβλέπεται από το νόμο, τότε θα υπάρξουν ενστάσεις από αυτούς οι οποίοι είναι ενδιαφερόμενοι. Μην κάνουμε πράγματα τα οποία είναι παρά τω νόμω. Εδώ οτιδήποτε θέλετε…",75561,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31699","
"," Δεν είναι καταγγελίες αυτά, κύριε Υπουργέ. Είναι πορίσματα που κάνει το Υπουργείο.",75562,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31700"," 
"," Να ολοκληρώσει ο κύριος Υπουργός.",75563,"Chairman","ΠΡΟΕΔΡΕΥΩΝ",74,"",74
"31701"," 
"," Δεν τα έκανε το Υπουργείο, κύριε Κουρουμπλή. Το Σώμα Ορκωτών Λογιστών τα έκανε, η εταιρεία η οποία το ανέλαβε. Δεν τα έχει κάνει το Υπουργείο. 
Μάλιστα, επειδή το έχω συζητήσει αυτό το θέμα, μου έχουν πει ότι ο φάκελος, όπως παραδόθηκε, εστάλη στον κ. Ρακιντζή, χωρίς καν να ανοιχθεί. Αυτό ειπώθηκε σε μένα.",75564,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31702","
"," Από ποιόν;",75565,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31703","
"," Από τον προηγούμενο Υφυπουργό, τον κ. Τσιάρα.
Επομένως, να τα ξεκαθαρίζουμε όλα αυτά εδώ ένα – ένα, για να μην λέμε πράγματα, τα οποία δεν δίνουν λύση. 
Τώρα, ως προς τα διοικητικά συμβούλια τα οποία λέτε, εφόσον υπάρξει ερώτηση…",75566,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31704","
"," Τώρα υπάρχει.",75567,""," ΖΩΗ ΚΩΝΣΤΑΝΤΟΠΟΥΛΟΥ",155,"",155
"31705","
"," Εντάξει, θα την καταθέσετε την ερώτηση. Όλα τα πράγματα προσπαθώ να τα απαντήσω. 
Να πω κι ένα τελευταίο. Επειδή ειπώθηκε το «αντ’ αυτού» για τον Πρωθυπουργό, θα μου επιτρέψετε να πω ότι ξέρω, πως αντ’ αυτού του κυρίου Πρωθυπουργού είναι ο ίδιος ο εαυτός του. Είναι ο άνθρωπος εκείνος που ο εαυτός του και ο αντ’ αυτού, είναι το ίδιο πρόσωπο. Να το ξέρετε. Δώστε μου κι εμένα τη δυνατότητα να ξέρω τον κύριο Πρωθυπουργό.
Σας ευχαριστώ πολύ.",75568,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31706"," 
"," Ο κ. Κουρουμπλής κλείνει τη συζήτηση με μία φράση  μόνο.
Ορίστε, κύριε Κουρουμπλή, έχετε τον λόγο.",75569,"Chairman","ΠΡΟΕΔΡΕΥΩΝ",74,"",74
"31707","
"," Κύριε Υπουργέ, δεν θέλω ειλικρινά να ανεβάσω τους τόνους, αλλά θεωρώ -και με τα λίγα νομικά που γνωρίζω- ότι δεν είναι μυστικά έγγραφα τα πορίσματα, τα οποία είναι αποτέλεσμα ΕΔΕ που έκανε το Υπουργείο. Είναι δημόσια έγγραφα. Γιατί προσπαθείτε να τα αποκρύψετε; Με βάζετε σε προβληματισμό. 
Μία ΕΔΕ, κύριε Υπουργέ, δεν είναι μυστικό κείμενο, δεν είναι μυστικό του κράτους.",75570,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31708"," 
"," Δεν είναι ΕΔΕ, κύριε συνάδελφε.",75571,""," ΚΥΡΙΑΚΟΣ ΓΕΡΟΝΤΟΠΟΥΛΟΣ",49,"",49
"31709"," 
"," Ενδεχομένως, φοβάστε μήπως και εκτεθούν πολιτικά πρόσωπα. Γιατί με βάζετε να κάνω τέτοιους συνειρμούς; Διότι ακριβώς αποφεύγετε να μου δώσετε δημόσια έγγραφα στη Βουλή. Δεν μιλώ εγώ για το πόρισμα που κατετέθη στην Επιτροπή Διαφάνειας. Μιλώ για τα ογδόντα πορίσματα που εστάλησαν -σας το τονίζω, καλώς επράξατε και ο κ. Τσιάρας καλώς έπραξε, γιατί εμείς μάθαμε να αναγνωρίζουμε τις σωστές πράξεις- στον κ. Ρακιντζή. 
Δικαιούμεθα να είμαστε ενήμεροι και εμείς ως Βουλή των Ελλήνων. Αφού λοιπόν, ο κύριος Πρόεδρος δεσμεύτηκε ότι θα υπάρξει συνδρομή, θα καταθέσουμε σχετικό έγγραφο για όσα έγγραφα ζητούμε, που έχουν να κάνουν με τα διοικητικά συμβούλια, με τα μητρώα, με την έκθεση Κοσμάτου, την υπόθεση Βαμβουνάκη και βεβαίως, το πόρισμα της Οικονομικής Αστυνομίας για το συγκεκριμένο φορέα. 
Σας ευχαριστώ.",75572,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"31710","
"," Κυρίες και κύριοι συνάδελφοι, κηρύσσεται περαιωμένη η συζήτηση επί της υπ’ αριθμόν 23/23/7-3-2014 επίκαιρης επερώτησης των Βουλευτών του ΣΥΡΙΖΑ προς τον Υπουργό Εξωτερικών σχετικά με τις μη κυβερνητικές οργανώσεις. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;",75573,"Chairman","ΠΡΟΕΔΡΕΥΩΝ",74,"",74
"31711","
"," Μάλιστα, μάλιστα.
Με τη συναίνεση του Σώματος και ώρα 14.00΄ λύεται η συνεδρίαση για την προσεχή Δευτέρα 7 Απριλίου 2014 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία σύμφωνα με την ημερήσια διάταξη που έχει διανεμηθεί. 
   Ο",75574,"","ΟΛΟΙ ΟΙ ΒΟΥΛΕΥΤΕΣ",NA,"",NA
