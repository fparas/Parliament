<akomaNtoso><br />  <debate name="Conference"><br />    <meta><br />      <references source="#">  <TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s90" href="ontology/person/greek-parliament.sayit.mysociety.org/90" showAs="Καλαντζής Γεώργιος"/><TLCPerson id="s51" href="ontology/person/greek-parliament.sayit.mysociety.org/51" showAs="Γεωργιάδης Σπυρίδων"/><TLCPerson id="s11" href="ontology/person/greek-parliament.sayit.mysociety.org/11" showAs="Αναγνωστάκης Δημήτριος"/><TLCPerson id="s298" href="ontology/person/greek-parliament.sayit.mysociety.org/298" showAs="Χρυσοχοΐδης Μιχαήλ"/><TLCPerson id="s300" href="ontology/person/greek-parliament.sayit.mysociety.org/300" showAs="Ψύρρας Θωμάς"/><TLCPerson id="s155" href="ontology/person/greek-parliament.sayit.mysociety.org/155" showAs="Κωνσταντοπούλου Ζωή"/><TLCPerson id="s190" href="ontology/person/greek-parliament.sayit.mysociety.org/190" showAs="Μίχος Νικόλαος"/><TLCPerson id="s108" href="ontology/person/greek-parliament.sayit.mysociety.org/108" showAs="Κασαπίδης Γεώργιος"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s4" href="ontology/person/greek-parliament.sayit.mysociety.org/4" showAs="Αηδόνης Χρήστος"/><TLCPerson id="s22" href="ontology/person/greek-parliament.sayit.mysociety.org/22" showAs="Αυγενάκης Ελευθέριος"/><TLCPerson id="s199" href="ontology/person/greek-parliament.sayit.mysociety.org/199" showAs="Μπόλαρης Μάρκος"/><TLCPerson id="s183" href="ontology/person/greek-parliament.sayit.mysociety.org/183" showAs="Μηταράκης Παναγιώτης"/><TLCPerson id="s140" href="ontology/person/greek-parliament.sayit.mysociety.org/140" showAs="Κουράκος Ιωάννης"/><TLCPerson id="s191" href="ontology/person/greek-parliament.sayit.mysociety.org/191" showAs="Μουτσινάς Παρίσης"/><TLCPerson id="s17" href="ontology/person/greek-parliament.sayit.mysociety.org/17" showAs="Αποστόλου Ευάγγελος"/><TLCPerson id="s57" href="ontology/person/greek-parliament.sayit.mysociety.org/57" showAs="Γκερέκου Αγγελική"/><TLCPerson id="s166" href="ontology/person/greek-parliament.sayit.mysociety.org/166" showAs="Μακρή Ραχήλ"/><TLCPerson id="s194" href="ontology/person/greek-parliament.sayit.mysociety.org/194" showAs="Μπαρμπαρούσης Κωνσταντίνος"/></references><br />    </meta><br />    <preface> <docTitle>Συνεδρίαση της βουλης των Ελληνων :  3-2-2014</docTitle></preface><br />    <debateBody>  <speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 4 Φεβρουαρίου 2014. <br />Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου <br />1. Η με αριθμό 4547/4-12-2013 ερώτηση του Βουλευτή Α΄ Αθηνών της Νέας Δημοκρατίας κ. Ανδρέα Ψυχάρη προς τον Υπουργό Οικονομικών, σχετικά με την διασύνδεση των ταμειακών μηχανών με το taxis.<br />2. Η με αριθμό 1358/12-11-2013 αναφορά του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την πρόταση για τροποποίηση των διατάξεων του ν.3996/2011 για τη συνταξιοδότηση γονέων αναπήρων τέκνων.<br />3. Η με αριθμό 3937/19-11-2013 ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Οικονομικών, σχετικά με τον φορολογικό έλεγχο χιλίων εξακοσίων ογδόντα υποθέσεων αιφνίδιου πλουτισμού.<br />4. Η με αριθμό 5071/21-12-2013 ερώτηση του Βουλευτή Β΄ Θεσσαλονίκης του Λαϊκού Συνδέσμου – Χρυσή Αυγή κ. Πολύβιου Ζησιμόπουλου προς τον Υπουργό Εθνικής Άμυνας, σχετικά με τα προβλήματα λειτουργίας της Λέσχης Αξιωματικών Ενόπλων Δυνάμεων .<br />5. Η με αριθμό 4081/21-11-2013 ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την καθυστέρηση στη διασύνδεση όλων των ταμειακών μηχανών με τη Γενική Γραμματεία Πληροφοριακών Συστημάτων και την εφορία.<br />6. Η με αριθμό 4775/11-12-2013 ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Υγείας, σχετικά με την κατάργηση του Περιφερειακού Νοσοκομείου «Νοσημάτων Θώρακα» της Πάτρας.<br />Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου <br />1. Η με αριθμό 4418/29-11-2013 ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Αγροτικής Ανάπτυξης και Τροφίμων, σχετικά με το πρόγραμμα διατήρησης αυτοχθόνων σπάνιων φυλών αγροτικών ζώων.<br />Κυρίες και κύριοι συνάδελφοι, εισερχόμαστε στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η πρώτη με αριθμό 491/28-1-2014 επίκαιρη ερώτηση πρώτου κύκλου του Β΄ Αντιπροέδρου της Βουλής και Βουλευτή Καβάλας της Νέας Δημοκρατίας κ. Γεωργίου Καλαντζή προς τον Υπουργό Υγείας, σχετικά με την ελεύθερη πώληση των μη συνταγογραφούμενων φαρμάκων.<br />Στον κύριο Αντιπρόεδρο θα απαντήσει ο Υπουργός Υγείας κ. Άδωνις Γεωργιάδης. <br />Κύριε Πρόεδρε, έχετε τον λόγο για δύο λεπτά για να αναπτύξετε την επίκαιρη ερώτηση.</speech><speech by="#s90"><from> ΓΕΩΡΓΙΟΣ ΚΑΛΑΝΤΖΗΣ</from> Ευχαριστώ, κύριε Πρόεδρε.<br />Κύριε Υπουργέ, η 228-232/2014 απόφαση της ολομέλειας του Συμβουλίου της Επικρατείας λέει ότι τα φαρμακεία δεν αποτελούν αμιγώς εμπορικές επιχειρήσεις, αλλά η υπεύθυνη δραστηριότητα και η κοινωνική αποστολή συνδυάζονται για την εμπορική εκμετάλλευση. <br />Επίσης, η απόφαση της ολομέλειας του Συμβουλίου Επικρατείας λέει  για τη λειτουργία των φαρμακείων, λόγω της ζωτικής σπουδαιότητός τους για το κοινωνικό σύνολο, ότι το κράτος εξασφαλίζει τη βιωσιμότητα των φαρμακείων και μάλιστα υπό συνθήκες λειτουργίας εκτός όρων ελεύθερου ανταγωνισμού. Αυτό λέει η απόφαση του Συμβουλίου Επικρατείας. <br />Εγώ θα συνεχίσω στη δευτερολογία μου, κάνοντάς σας όμως πρώτα μία ερώτηση: Εάν κάποιος πολίτης, Έλληνας ή Ελληνίδα, πάρει ένα φάρμακο από τα ράφια του σούπερ μάρκετ και στο δρόμο –το απευχόμαστε- πεθάνει, ποιος Υπουργός μπορεί να μείνει στη θέση του και ποιος έχει την ευθύνη;</speech><speech by="#s175"><from>Μαρκογιαννάκης Χρήστος</from> Κύριε Υπουργέ, έχετε τον λόγο για τρία λεπτά.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε. <br />Να πω, κύριε συνάδελφε, ότι η έννοια της επικαίρου ερωτήσεως αποκρυσταλλώνεται πλήρως στην παρούσα, καθώς τίθεται ένα θέμα που απασχολεί ιδιαιτέρως την επικαιρότητα, που είναι και ανοιχτό και μένει να απαντηθεί από την Κυβέρνησή μας. <br />Να σας πω λίγο την προϊστορία του, πώς το Υπουργείο Υγείας έχει χειριστεί αυτό το θέμα μέχρι σήμερα. Εγώ, αναλαμβάνοντας τις ευθύνες του Υπουργείου Υγείας το καλοκαίρι κατόπιν της εντολής του Πρωθυπουργού, βρήκα ανοιχτή υποχρέωση από το πρόγραμμα να συμφωνεί με την τρόικα στον τρόπο διαθέσεως κι εκτός φαρμακείων ορισμένων ειδών από τα μη συνταγογραφούμενα φάρμακα και άλλα είδη.<br />Κατόπιν επιμόνων διαπραγματεύσεων που κράτησαν καθ’ όλη τη διάρκεια του θέρους, τον Σεπτέμβριο του 2013 καταλήξαμε με την τρόικα σε μία διατύπωση στο πρόγραμμα τέτοια που στην υποχρέωσή μας από το μνημόνιο για απελευθέρωση των σημείων πωλήσεως των ΜΗΣΥΦΑ προσετέθη σε παρένθεση η φράση «βιταμίνες, συμπληρώματα κ.λπ.».<br />Κατόπιν και μετά από αυτήν τη συμφωνία με την τρόικα, τον Νοέμβριο του 2013, προχωρήσαμε στην έκδοση μίας κοινής υπουργικής απόφασης με τον συνάδελφό μου Υπουργό Ανάπτυξης κ. Χατζηδάκη, για τη δυνατότητα των σούπερ μάρκετ να πωλούν βιταμίνες και συμπληρώματα διατροφής. Μάλιστα, βάσει αυτής της αποφάσεως εκκρεμεί από τον ΕΟΦ να εκδοθεί η λίστα με τον κατάλογο αυτών των συμπληρωμάτων διατροφής και των βιταμινών, τα οποία θα επιτρέπεται να διατίθενται στα σούπερ μάρκετ. <br />Η λίστα αυτή από τον ΕΟΦ έπρεπε να είχε εκδοθεί μέχρι 31 Ιανουαρίου. Δεν έχει εκδοθεί ακόμη μέχρι σήμερα. Θα εκδοθεί την άλλη εβδομάδα, καθότι ο ΕΟΦ είχε πολύ μεγάλο φόρτο εργασίας για την έκδοση του νέου δελτίου τιμών των φαρμάκων, κάτι που αξιολογήσαμε ως ζήτημα μεγάλης προτεραιότητας για τους γνωστούς λόγους που έχουμε θίξει πολλάκις στη Βουλή.<br />Πάντως μέχρι την άλλη εβδομάδα θα έχει εκδοθεί από τον ΕΟΦ η σχετική λίστα των βιταμινών και των συμπληρωμάτων διατροφής, τα οποία επιτρέπεται, βάσει της κοινής υπουργικής απόφασης, ήδη να διατίθενται από τα σούπερ μάρκετ. Αυτό αφορά στις βιταμίνες και στα συμπληρώματα. <br />Όσον αφορά –και θέλω σε αυτό να είμαι πάρα πολύ σαφής- τα μη συνταγογραφούμενα φάρμακα είναι μεν μη συνταγογραφούμενα, καθώς ανήκουν στην κατηγορία εκείνη της λεγόμενης αυτοΐασης, με την έννοια ότι δεν χρειάζεται υποχρεωτικά γιατρός, αλλά ακριβώς επειδή ανήκουν στην κατηγορία των φαρμάκων που δεν χρειάζεται να είναι υποχρεωτικά γιατρός παρών, σε αυτά, αφού δεν υπάρχει γιατρός για να μας συμβουλέψει, κρίνεται εξαιρετικά σημαντική η παρουσία του φαρμακοποιού ως αυτού ο οποίος θα συμβουλέψει τον άνθρωπο που θα επιλέξει να τα αγοράσει ή να μην τα αγοράσει, ώστε να είμαστε βέβαιοι ότι δεν θα προκληθεί κάποια βλάβη στην υγεία του από την χρήση αυτών των φαρμάκων παράλληλα με κάποια άλλα. <br />Οφείλω δε να σας πω –αν κι εσείς το γνωρίζετε καθότι φαρμακοποιός- ότι τα μη συνταγογραφούμενα φάρμακα ως φάρμακα μπορεί αυτοτελώς να μην έχουν μεγάλο κίνδυνο ή να μην έχουν μεγάλο κίνδυνο σε κάποιες συγκεκριμένες ποσότητες αλλά μπορούν να αποτελέσουν τεράστιο κίνδυνο για την υγεία αν τα λάβεις μαζί με άλλα φάρμακα, τα οποία είναι συνταγογραφούμενα. <br />Παραδείγματος χάριν, υπάρχουν μη συνταγογραφούμενα φάρμακα που, αν τα παίρνει κάποιος που έχει, ας πούμε, υπέρταση, ξαφνικά γίνονται εξαιρετικώς επικίνδυνα, ενώ από μόνα τους δεν μπορούν να προκαλέσουν βλάβη στην υγεία.<br />Για όλους αυτούς τους λόγους το Υπουργείο Υγείας εξετάζει με πολλή μεγάλη προσοχή το ζήτημα της απελευθερώσεως των σημείων πωλήσεως των μη συνταγογραφουμένων φαρμάκων. Μάλιστα, πρέπει να σας πω ότι είχαμε μια εκτενή συνάντηση με το συνάδελφό μου Υπουργό κ. Χατζηδάκη, ο οποίος -το τονίζω- δικαίως αγωνιά για τις μεταρρυθμίσεις και δικαίως θέλει να επιτύχουμε στη χώρα τη μεγαλύτερη δυνατή συμμόρφωση με τις προτάσεις του ΟΟΣΑ ως προς την ανάπτυξη της εθνικής οικονομίας και την απελευθέρωση της οικονομίας από διάφορες στρεβλώσεις του παρελθόντος αλλά στο συγκεκριμένο πρέπει να σας πω ότι είχαμε μια πολύ καλή συνεργασία, τα αποτελέσματα της οποίας θα σας αναπτύξω στη δευτερολογία μου.</speech><speech by="#s175"><from>Μαρκογιαννάκης Χρήστος</from> Ευχαριστούμε, κύριε Υπουργέ.<br />Ορίστε, κύριε Πρόεδρε, έχετε τον λόγο για τρία λεπτά.</speech><speech by="#s90"><from> ΓΕΩΡΓΙΟΣ ΚΑΛΑΝΤΖΗΣ</from> Ευχαριστώ πολύ, κύριε Πρόεδρε.<br />Βλέποντας τον τρόπο με τον οποίο λειτουργείτε και εσείς αλλά και ο κ. Χατζηδάκης δεν μπορώ να μην πω ευθέως ότι συνάδει απόλυτα με τον τρόπο που θέλω και πιστεύω ότι πρέπει να λειτουργεί ένας Υπουργός και σας ευχαριστώ.<br />Όμως, εγώ θα πω κάτι άλλο και θα πω και μια ιστορία μετά. Είπατε ότι όχι από μόνα τους, αλλά σε συνδυασμό κάποια φάρμακα, αν τα πάρουν από το σούπερ μάρκετ, μπορεί να δημιουργήσουν πρόβλημα. Και από μόνα τους! Είναι δυνατόν να μην έχει παρενέργειες, για παράδειγμα, η ασπιρίνη ή η παρακεταμόλη, δηλαδή, το Depon;<br />Θα σας πω ένα περιστατικό που έζησα, όταν ένας φίλος μου νοσηλευόταν στο Νοσοκομείο Καβάλας με υψηλό πυρετό. Ήταν μαζί με έναν άλλον. Ήρθε μια νοσοκόμα και είχε δύο κουτάκια με χάπια που έπρεπε να πάρουν. Ο ένας έπρεπε να πάρει αντιπυρετικό και ο άλλος έπρεπε να πάρει ένα αντίστοιχο φάρμακο για το πρόβλημα που είχε. Ο ένας, όπως σας είπα, είχε πυρετό και ο άλλος είχε διάτρηση στομάχου. Την αντιπυρετική ασπιρίνη κατά λάθος η νοσοκόμα θα την έδινε στον άλλο. Καταλαβαίνετε, με διάτρηση στομάχου να πάρει και ασπιρίνη! Δεν θα τον προλάβαινε ούτε ο Θεός!<br />Αυτό μπορεί να συμβεί με το απλό φάρμακο, δηλαδή την ασπιρίνη αν την πάρεις μόνος ή ξέρεις ή δεν ξέρεις ή έχεις ή δεν έχεις έλκος του δωδεκαδακτύλου, μπορεί να πάθεις διάτρηση και να τρέχεις και να μην προλαβαίνεις. Γι’ αυτό λέω ότι δεν είναι εύκολο και δεν είναι τυχαίο το ότι στα φαρμακεία είναι υποχρεωτική η ύπαρξη φαρμακοποιού. Δεν μπορεί να λειτουργήσει ένα φαρμακείο μόνο με ένα φαρμακοτρίφτη ή με έναν υπάλληλο. Πρέπει υποχρεωτικά να είναι παρών ο φαρμακοποιός. Γιατί αυτό; Δεν είναι για να μας προστατεύσει ή για να δώσει αβάντα στο φαρμακοποιό. Το κάνει, γιατί ακριβώς πρέπει να ξέρει τι δίνει, να δει αυτό που είδα εγώ. Διότι εγώ της το πήρα από το χέρι, όταν τη ρώτησα: «Τι φάρμακο του δίνεις;» και είπε: «Ασπιρίνη». Της απάντησα το εξής: «Σε αυτόν που έχει έλκος και έχει πάθει διάτρηση και πια έχει φτάσει ο αιματοκρίτης του κάτω από 30 του δίνεις ασπιρίνη; Θα τον πας στο 3 και θα πεθάνει».<br />Άρα, καταλαβαίνετε ότι ο φαρμακοποιός είναι απαραίτητος. Ένα από τα κύρια μαθήματα που κάνουν είναι η παροχή πρώτων βοηθειών, όπου αντιμετωπίζουν τέτοια περιστατικά. Παρεμπιπτόντως, η πρωτοβάθμια υγεία μέχρι να γίνει το ΕΣΥ από τους φαρμακοποιούς παρείχετο. Ο ασθενής, όταν είχε πυρετό ή κάτι άλλο, το φαρμακοποιό ρωτούσε τι πρέπει να κάνει και εκείνος έβλεπε αν μπορεί να τον βοηθήσει ή να τον στείλει στο νοσοκομείο.<br />Άρα, πολύ σωστά το θέσατε και εγώ θα κλείσω, γιατί δεν θέλω να σας κουράζω, λέγοντας ότι δεν γίνεται και δεν το κάνουμε αυτό γιατί πρέπει να στηρίξουμε μια συγκεκριμένη τάξη, αλλά είναι κάτι το οποίο είναι αντίθετο με τις αρχές μας. Σε ποια χώρα του κόσμου γίνεται;<br />Θα σας πω κάτι, κύριε Πρόεδρε. Στη Θεσσαλονίκη ο αριθμός των φαρμακείων είναι ίσος με τον αριθμό των φαρμακείων συνολικά που έχει η Αυστρία. Όσα φαρμακεία έχει η Θεσσαλονίκη έχει η Αυστρία!<br />Άρα, δεν υπάρχει λόγος να μιλάμε για ελεύθερο ανταγωνισμό ή για τιμές. Σωστά κάνετε για τις βιταμίνες, σωστά κάνετε για τα συμπληρώματα διατροφής, αλλά αυτά είναι άλλο ζήτημα. Και αυτά ακόμα -αν και δεν θέλω να μπω σε αυτή τη συζήτηση- χρειάζονται προσοχή. Όμως, να δώσεις ασπιρίνη σε έναν που είναι ελκοπαθής ή μπορεί να έχει και χίλιες δυο περιπτώσεις και παρενέργειες;<br />Άρα, πρέπει σωστά να το αντιμετωπίσετε. Σαφώς να γίνεται προσπάθεια να μειωθούν οι τιμές, αλλά όχι εις βάρος της υγείας των ανθρώπων. Είναι διαφορετικό το φαρμακείο. Σας το λέει -και γι’ αυτό σας την έφερα- και η απόφαση του Συμβουλίου Επικρατείας.<br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Μη μας φοβίζετε πάντως, γιατί μέχρι τώρα και τις ασπιρίνες και τα Depon χωρίς συνταγή και συμβουλές γιατρού τα καταπίνουμε με τις χούφτες.<br />Ορίστε, κύριε Υπουργέ, έχετε τον λόγο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ελπίζω χωρίς να έχετε διάτρηση στομάχου, αγαπητέ Πρόεδρε!</speech><speech by="#s90"><from> ΓΕΩΡΓΙΟΣ ΚΑΛΑΝΤΖΗΣ</from> Θα το είχατε δει. Δεν θα ήταν εδώ!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Θέλω, κύριε συνάδελφε, να είμαι πολύ συγκεκριμένος ως προς το ζήτημα και πώς το αντιμετωπίζουμε.<br />Εγώ προσωπικά τυγχάνει να είμαι εξαιρετικά υπέρ της ελεύθερης αγοράς και των κανόνων που διέπουν αυτήν. Όμως, η αγορά του φαρμάκου –και αυτό είναι κάτι που πολλοί συμπολίτες μου δεν το έχουν καταλάβει- δεν είναι μία ελεύθερη αγορά. Είναι μία ειδικού τύπου αγορά. Γι’ αυτό και οι τιμές, για παράδειγμα, είναι διατιμημένες. Αν λέγαμε ότι θα θέλαμε να φτιάξουμε στο φάρμακο τους κανόνες ελεύθερης αγοράς, δεν θα είχαμε δελτίο τιμών φαρμάκου. Θα αφήναμε την αγορά να καταλήξει στο ποιες τιμές θα πωλείται το κάθε φάρμακο. Δεν θα είχαμε συγκεκριμένο αριθμημένο κέρδος φαρμακοποιών. Δεν θα είχαμε συγκεκριμένο αριθμημένο κέρδος φαρμακεμπόρων. <br />Έχουμε ρυθμισμένη όλη την αγορά του φαρμάκου –όχι μόνο στην Ελλάδα, αλλά παγκοσμίως- γιατί ακριβώς αναγνωρίζουμε ότι σ’ αυτό το συγκεκριμένο είδος δεν μπορούμε να εφαρμόσουμε τους κανόνες που εφαρμόζουμε στα υπόλοιπα είδη, διότι αναγνωρίζουμε ότι το φάρμακο αποτελεί από μόνο του μία ειδική κατηγορία, όπου πρέπει, για παράδειγμα, οι τιμές να συγκρατούνται πάντα σε ένα τέτοιο επίπεδο που να μπορεί ο λαός να αγοράζει τα φάρμακα και να μη χάνει την υγειά του.<br />Οφείλω, όμως, επειδή το θίξατε, να σας καταθέσω για τα Πρακτικά έναν πίνακα που νομίζω ότι απαντά σε ένα μεγάλο βαθμό στο θέμα της απελευθερώσεως των σημείων πωλήσεως, γιατί αυτό που συζητάμε ως προς το αν θα βγουν τα ΜΗΣΥΦΑ στα σούπερ μάρκετ είναι στην ουσία η απάντηση στο ερώτημα αν θέλουμε να αυξήσουμε τα σημεία πωλήσεως.<br />Σας λέω, λοιπόν, τις χώρες στις οποίες υπάρχει η απελευθέρωση στα σούπερ μάρκετ στην Ευρώπη, σίγουρα όχι με τους ίδιους όρους στην κάθε χώρα, γιατί τα μοντέλα είναι διαφορετικά. <br />Ας πούμε, όμως, σε ποιες χώρες υπάρχει. Υπάρχει στη Δανία. Στη Δανία έχουμε ένα φαρμακείο ανά δεκαεπτά χιλιάδες πεντακόσιους ενενήντα έξι ανθρώπους. <br />Επίσης, είναι στα σούπερ μάρκετ στην Ολλανδία. Στην Ολλανδία έχουμε ένα φαρμακείο ανά οκτώ χιλιάδες τετρακόσιους δώδεκα ανθρώπους. <br />Επίσης, είναι στο Ηνωμένο Βασίλειο. Εκεί είναι «shop in the shop», δηλαδή φαρμακείο εντός του σούπερ μάρκετ. Στο Ηνωμένο Βασίλειο έχουμε τέσσερις χιλιάδες εξακόσιους είκοσι τέσσερις ανθρώπους ανά ένα φαρμακείο.<br />Στην Ελβετία έχουμε τέσσερις χιλιάδες πεντακόσιους δεκαπέντε ανθρώπους ανά ένα φαρμακείο.<br />Στην Ουγγαρία έχουμε τέσσερις χιλιάδες είκοσι έξι ανθρώπους, κ.ο.κ..<br />Όσον αφορά την Ελλάδα, για την οποία συζητάμε, είμαστε η πρώτη χώρα σε αναλογία πληθυσμού φαρμακείων στον κόσμο, κύριε Πρόεδρε. Έχουμε ανά χίλιους είκοσι οκτώ ανθρώπους ένα φαρμακείο. <br />Δηλαδή, για να το καταλάβουμε, σας λέω ξανά ότι η πρώτη χώρα στην Ευρωπαϊκή Ένωση που έχει τα λιγότερα φαρμακεία είναι η Δανία με δεκαεπτά χιλιάδες πεντακόσιους ενενήντα έξι ανθρώπους για ένα φαρμακείο και στην Ελλάδα έχουμε χίλιους είκοσι οκτώ ανθρώπους για ένα φαρμακείο. Δηλαδή, στην Ελλάδα έχουμε δεκαεπτά φορές περισσότερα φαρμακεία από τη Δανία. Προφανώς, σε μία χώρα που έχει δεκαεπτά φορές λιγότερα φαρμακεία από εμάς, τα σημεία των πωλήσεων και η αύξηση αυτών είναι ένα κρίσιμο ζήτημα. Στην Ελλάδα, όμως, που έχουμε ένα φαρμακείο ανά τετρακόσια μέτρα, τα σημεία των πωλήσεων δεν είναι –κατά τη δική μας γνώμη- το μείζον. <br />Καταθέτω τον πίνακα για τα Πρακτικά.<br /><br />Βέβαια, δεν λέμε ότι δεν πρέπει να υπάρξουν παρεμβάσεις και σ’ αυτόν τον τομέα. Πρέπει να υπάρξουν. Όπως σας είπα και προηγουμένως, με το συνάδελφό μου Υπουργό κ. Χατζηδάκη είχαμε μία πάρα πολύ καλή συνεργασία το Σάββατο και συναποφασίσαμε ότι από κοινού τα δύο Υπουργεία –το Υπουργείο Ανάπτυξης και το Υπουργείο Υγείας- θα θέσουμε τα ζητήματα της απελευθερώσεως των ΜΗΣΥΦΑ, τα οποία αποτελούν τμήμα του πακέτου μεταρρυθμίσεων των προτεινομένων από τον ΟΟΣΑ, στην επικείμενη διαπραγμάτευση με την τρόικα, όπου εκεί, όπως θα καταλάβατε, το Υπουργείο Υγείας θα παρουσιάσει τις θέσεις μας. <br />Πιστεύουμε, λοιπόν, ότι θα πρέπει να υπάρξει παρέμβαση και σ’ αυτήν την αγορά, χωρίς όμως να είναι το μείζον σημείο αυτής της παρεμβάσεως η αύξηση του αριθμού των σημείων πωλήσεως.<br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Ευχαριστούμε, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα ένας μαθητές και μαθήτριες και τρεις  εκπαιδευτικοί από το Γυμνάσιο Αρχαγγέλου Ρόδου. <br />Η Βουλή τούς καλωσορίζει και τους εύχεται καλή πρόοδο.<br /><br />Σήμερα παρακολουθείτε συνεδρίαση η οποία έχει στην ημερήσια διάταξη κοινοβουλευτικό έλεγχο. Έχει καθιερωθεί στη συνεδρίαση αυτή να είναι υποχρεωτική η παρουσία μόνο του ερωτώντος Βουλευτή ή των ερωτώντων Βουλευτών και των Υπουργών οι οποίοι απαντάνε. Η Δευτέρα είναι συνήθως ημέρα κοινοβουλευτικού ελέγχου. Σπανίως έχουμε νομοθετική εργασία. <br />Τώρα, θα συζητήσουμε την τέταρτη με αριθμό 482/28-1-2014 επίκαιρη ερώτηση πρώτου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Υποδομών, Μεταφορών και Δικτύων, σχετικά με την ανάγκη συντήρησης και επισκευής της παλαιάς γέφυρας της Χαλκίδας.<br />Στον κύριο συνάδελφο θα απαντήσει ο Υπουργός κ. Μιχάλης Χρυσοχοΐδης.<br />Κύριε Αναγνωστάκη, ορίστε, έχετε τον λόγο για δύο λεπτά για να αναπτύξετε την επίκαιρη ερώτηση.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε.<br />Κύριε Υπουργέ, ειλικρινά λυπάμαι. Λυπάμαι και εξοργίζομαι που ένα καθαρώς υπηρεσιακό ζήτημα αναγκάστηκα να το θέσω στο πλαίσιο του κοινοβουλευτικού ελέγχου με επίκαιρη ερώτηση στον Υπουργό Υποδομών Μεταφορών και Δικτύων, αποσπώντας τον, θέλω να πιστεύω, από πολύ σοβαρότερα ζητήματα που έχει να επιλύσει. <br />Κύριε Υπουργέ, οι Ευβοείς και οι κάτοικοι της Χαλκίδας γίναμε θεατές ενός θεάτρου παραλόγου, αναζητώντας να βρεθεί ποιος φορέας είναι επιτέλους υπεύθυνος για την επισκευή και συντήρηση της παλαιάς γέφυρας της πόλης. <br />Θέλω, δε, να σας τονίσω, κύριε Υπουργέ, ότι μέχρι και η εισαγγελία αναμείχθηκε και ήδη είναι σε εξέλιξη προκαταρτική διαδικασία προς αναζήτηση του υπευθύνου.<br />Κύριε Υπουργέ, απευθύνομαι σε εσάς που είστε γνώστης του συγκεκριμένου προβλήματος και σας ζητώ μία σαφή και ξεκάθαρη απάντηση.<br />Θεωρώ αδιανόητο το 2013 - 2014 η Δημόσια Διοίκηση να αντιμετωπίζει ως Πόντιος Πιλάτος το όποιο πρόβλημα που όφειλε να το είχε λυμένο προ πολλού.<br /><br />Είναι, επίσης, μη πρέπον και μη αποδεκτό από την πλευρά, κύριε Υπουργέ, να αναγκάζεται επίσημος φορέας να προσφεύγει στη δικαιοσύνη προς αναζήτηση του υπεύθυνου φορέα. <br />Θέλω, λοιπόν, καθώς είστε γνώστης του προβλήματος, να μου δώσετε μία σαφή απάντηση σχετικά με το ποιος επιτέλους είναι ο φορέας που θα αναλάβει άμεσα την επισκευή και συντήρηση της γέφυρας της παλιάς πόλης της Χαλκίδας, που είναι άμεσα συνδεδεμένη με τη λειτουργία της. <br />Θερμή παράκληση, κύριε Υπουργέ, να προσδιορίσετε και το χρονοδιάγραμμα. <br />Είμαι απόλυτα σίγουρος ότι θα πάρω σαφείς απαντήσεις.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s298"><from> ΜΙΧΑΗΛ ΧΡΥΣΟΧΟΙΔΗΣ</from> Ευχαριστώ πολύ, κύριε Πρόεδρε.<br />Ο κύριος συνάδελφος ξεκίνησε με τη διατύπωση ότι λυπάται και εξοργίζεται για το γεγονός ότι φέρνει αυτήν την ερώτηση στη Βουλή. Όμως, πρέπει να σας πω ότι κι εγώ όταν έγινα για πρώτη φορά γνώστης του ζητήματος αυτού, αναρωτιόμουν πόσα προβλήματα τελικώς δημιουργεί η αδράνεια, η αδιαφορία, πόσα προβλήματα δημιουργεί η σύγχυση, η οποία πολλές φορές σκοπίμως -κατά τη γνώμη μου- υπεισέρχεται στην καθημερινή μας δουλειά. <br />Το έργο αυτό και η αρμοδιότητα του συγκεκριμένου ζητήματος δεν έχει να κάνει με το Υπουργείο Υποδομών. Έχει να κάνει με το Υπουργείο Ναυτιλίας και τη Διεύθυνση Λιμενικών Έργων. Επίσης, αυτή η αρμοδιότητα εκτελεστικά έχει μεταφερθεί στην Περιφέρεια Στερεάς Ελλάδος. Επιτελικά και πολιτικά είναι υπεύθυνος ο Οργανισμός Λιμένων του Νομού Ευβοίας, ο παλιός Οργανισμός Λιμένων Χαλκίδας δηλαδή, ο οποίος είναι και υπεύθυνος -θα έλεγα- για τη δημιουργία προϋποθέσεων ώστε να λειτουργεί αυτή η γέφυρα. <br />Δυστυχώς όλα αυτά δεν έγιναν και φτάσαμε στο σημείο, όπως πολύ σωστά είπε ο συνάδελφος, να παρέμβει ακόμα και ο εισαγγελέας για να αναζητήσουμε τον υπεύθυνο. <br />Εγώ αυτό που έκανα, λοιπόν, σαν άμεση αντίδραση, σαν άμεση, από την πλευρά μου, απόφαση ήταν να στείλω τις τεχνικές υπηρεσίες να δουν το πρόβλημα. Το είδαν. Το αξιολόγησαν. Στη συνέχεια έγινε μια μελέτη. Η μελέτη αυτή ολοκληρώθηκε. <br />Απαιτούνται κάποια στοιχεία αυτήν τη στιγμή από τον Οργανισμό Λιμένων Νομού Ευβοίας για να πάμε, κύριε συνάδελφε -ελπίζω σε δυο βδομάδες περίπου από σήμερα- σε προκήρυξη, σε δημοπράτηση του έργου, έτσι ώστε να αποκαταστήσουμε τις όποιες ζημιές υπάρχουν στη γέφυρα.<br />Το θέμα που απασχολεί -και θέλω να το λύσουμε στη συνέχεια- είναι ότι αυτό πρέπει να έχει μία συνέχεια και στο μέλλον, ώστε να μην ξαναεμφανιστούν τέτοια φαινόμενα. Και αυτό έχει να κάνει και με την ευθύνη των περιφερειακών διοικήσεων και με τους οργανισμούς. <br />Εν πάση περιπτώσει, αυτό που μπορώ να σας πω τώρα, σήμερα, στην ερώτηση που υπέβαλε ο κ. Αναγνωστάκης -και πολύ σωστά- είναι ότι σε δύο εβδομάδες, περίπου, το έργο δημοπρατείται -η πίστωση είναι εξασφαλισμένη- έτσι ώστε να μπορούν οι άνθρωποι αυτό το ιστορικό γεφύρι να το αξιοποιούν με ασφάλεια και ταυτόχρονα να αποτελεί τον κόμβο και το μέσον για να γεφυρώνουμε το κομμάτι της Στερεάς Ελλάδας με τη Χαλκίδα.<br />Ευχαριστώ πολύ.</speech><speech by="#s90"><from>Καλαντζής Γεώργιος</from> Κύριε Αναγνωστάκη, έχετε τον λόγο.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ, κύριε Πρόεδρε.<br />Κύριε Υπουργέ, έτσι έχουν τα πράγματα. Με το ν. 2503/1997 η αρμοδιότητα συντήρησης πέρασε στην Περιφέρεια Στερεάς Ελλάδας. Η Διεύθυνση Δ3 με έγγραφό της στις 26-11-2000 ενημερώνει τη ΔΕΣΕ ότι πλέον αναλαμβάνει αυτή τα καθήκοντα και τη συντήρησή της στο εφεξής. <br />Αντίθετα, υπάρχει μία αλληλογραφία από την Περιφέρεια προς το Δήμο της Χαλκίδας. Ο Δήμος Χαλκίδας με έγγραφό του, κύριε Υπουργέ, διευκρινίζει ότι είναι στη Ζώνη Λιμένος και άρα δεν μπορεί να έχει αυτός την ευθύνη και την αρμοδιότητα συντήρησης και τη στέλνει προς τον Οργανισμό Λιμένων Ευβοίας, πρώην Λιμενικό Ταμείο Χαλκίδας. <br />Είναι αληθές -και είναι προς τιμήν σας- ότι στείλατε κλιμάκιο με επικεφαλής πολύ σοβαρούς επιστήμονες και συνεργάτες σας. Μιλώ για τον κ. Μουζάκη, γνωστό για την επάρκειά του, καθώς και την κ. Αρχοντάκη. <br />Η συγκεκριμένη έκθεση, κύριε Υπουργέ, που βρίσκεται και στα χέρια σας και στα χέρια μου, αναδεικνύει και αποδεικνύει τους ισχυρισμούς μου, δηλαδή ότι εδώ και δεκαπέντε χρόνια δεν έχει γίνει σοβαρή συντήρηση του έργου ιδιαίτερα στα μηχανολογικά και στα ηλεκτρολογικά. <br />Παρεμπιπτόντως, να σας πω, κύριε Υπουργέ, ότι το προηγούμενο έργο της τάξης των 300 χιλιάδων ευρώ ακόμα δεν ξέρουμε κατά πόσο υλοποιήθηκε με βάση τα όσα ο προϋπολογισμός του έργου και η τεχνική έκθεση προέβλεπε και είναι αντικείμενο δικαστικής διερεύνησης.<br />Θα ήθελα τώρα να σταθώ λίγο στη δική σας παρέμβαση και να σας παρακαλέσω, εκπροσωπώντας τους Χαλκιδέους και τους Ευβοείς, να μην έχουμε προνομιακή αντιμετώπιση αλλά την ίδια ακριβώς αντιμετώπιση που έχουν και οι κάτοικοι της Λευκάδας, με τη γνωστή γέφυρα της Λευκάδος.<br />Πρέπει να σας πω, κύριε Υπουργέ, ότι δεν μας αρκεί –παρ’ όλο που είναι ενθαρρυντική η τοποθέτησή σας- το ότι θα δοθεί άμεσα προς δημοπράτηση το έργο συντήρησης. Θέλουμε να υπάρχει και η ετήσια συντήρηση. Η γέφυρα της Λευκάδας έχει πάει 2,5 εκατομμύρια ευρώ και μπράβο τους και μπράβο και στην πολιτεία! Αντίστοιχα διεκδικούμε και εμείς, πέρα από το πρώτο έργο της επισκευής, να υπάρχει και η ετήσια δαπάνη συντήρησής της. <br />Είμαι απόλυτα βέβαιος ότι έχω απέναντί μου έναν Υπουργό, ο οποίος και γνώστης είναι και τη βούληση έχει να αντιμετωπίσει και να πατάξει φαινόμενα και διαφθοράς και γραφειοκρατίας. <br />Είναι στο χέρι σας, κύριε Υπουργέ. Θα έχετε την αμέριστη συμπαράστασή μου εάν προχωρήσετε σε αυτήν την κατεύθυνση.<br />Ευχαριστώ.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s298"><from> ΜΙΧΑΗΛ ΧΡΥΣΟΧΟΙΔΗΣ</from> Κύριε Πρόεδρε, δύο λόγια θα πω.<br />Επαναλαμβάνω και πάλι ότι έχω αναλάβει την υποχρέωση και την ευθύνη να αποκαταστήσουμε τη λειτουργία της γέφυρας. Αυτό που δεν είμαι ακόμα έτοιμος να πω στον κύριο συνάδελφο είναι πώς ακριβώς θα είναι στη συνέχεια το καθεστώς συντήρησης, όπως πολύ σωστά είπε. Διότι πιστεύω ότι δεν φτάνει μόνο να αποκαταστήσουμε τις ζημιές, αλλά πρέπει να υπάρχει και κάποιος ο οποίος μονίμως και κάθε χρόνο, με κάποιο ποσό μικρό, ελάχιστο, θα μπορεί να συντηρεί τη γέφυρα.<br />Θα μπορώ όμως, σε μια επόμενη φάση να σας ενημερώσω, αφού δημοπρατηθεί το έργο. <br />Σας ευχαριστώ πολύ.</speech><speech by="#s90"><from>Καλαντζής Γεώργιος</from> Και εμείς ευχαριστούμε. <br />Συνεχίζουμε με την δεύτερη με αριθμό 483/28-1-2014 επίκαιρη ερώτηση δευτέρου κύκλου του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την απόφαση του Συμβουλίου της Επικρατείας που «παγώνει» ξανά την εκτροπή του Αχελώου. <br />Τον λόγο έχει ο κύριος συνάδελφος για να αναπτύξει την επίκαιρη ερώτηση.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κύριε Πρόεδρε. <br />Κύριε Υπουργέ, τριάντα χρόνια συζητάμε για την εκτροπή του Αχελώου. Ως τα σήμερα το έργο πέρασε από σαράντα κύματα, αλλά και από αντίστοιχες μεταλλάξεις. Η αρχική επιθυμία ήταν η «μεγάλη εκτροπή», 1,1 δισεκατομμύριο κυβικά μέτρα νερό. Κατόπιν άλλαξε και έγινε στροφή στη «μερική εκτροπή» των 600 εκατομμυρίων κυβικών μέτρων και έπειτα, στη «μερική της μερικής» με 250 εκατομμύρια κυβικά μέτρα νερό. <br />Η ολομέλεια του Συμβουλίου της Επικρατείας έχει ακυρώσει τέσσερις φορές την εκτροπή του Αχελώου με το ένα ή με το άλλο σκεπτικό. Το Φεβρουάριο του 2010 «πάγωσε» προσωρινά όλα τα έργα της εκτροπής του Αχελώου και σταμάτησε τη λειτουργία όσων έργων έχουν ολοκληρωθεί. Ήδη είχαν δαπανηθεί για αυτά τα έργα περισσότερα από 850 εκατομμύρια ευρώ. <br /><br />Τώρα, στις 10 Ιανουαρίου του 2014, έρχεται και πέμπτη απόφαση που για μια ακόμα φορά μπλοκάρει τα έργα της εκτροπής, επειδή εκτός των άλλων παραβιάζουν και την αρχή της βιώσιμης ανάπτυξης. <br />Τελικά, κύριε Υπουργέ, τι θα γίνει με το νερό στη Θεσσαλία; Τι θα απογίνουν τα τελειωμένα ή τα μισοτελειωμένα έργα που υπάρχουν;</speech><speech by="#s90"><from>Καλαντζής Γεώργιος</from> Ορίστε, κύριε Υπουργέ, έχετε τον λόγο.</speech><speech by="#s298"><from> ΜΙΧΑΗΛ ΧΡΥΣΟΧΟΙΔΗΣ</from> Ευχαριστώ πολύ, κύριε Πρόεδρε. <br />Είναι ευτυχές και θετικό  το γεγονός ότι ο συνάδελφος ο κ. Ψύρρας υπέβαλε αυτήν την ερώτηση για ένα πολύ ακανθώδες ζήτημα που έχει απασχολήσει την πολιτική και οικονομική ζωή της χώρας για τρεις δεκαετίες, όπως είπε. Ευρισκόμεθα ενώπιον μιας νέας πραγματικότητας, μιας απόφασης του Συμβουλίου της Επικρατείας, της υπ’ αριθμόν 26/2014, η οποία ακυρώνει το ν. 3481/2006, όπου με το νόμο αυτό εγκρίθηκαν οι περιβαλλοντικοί όροι του επίμαχου έργου της εκτροπής του Αχελώου. <br />Επισημαίνεται ότι τότε, εκείνη την εποχή, το σκεπτικό του νόμου ήταν ότι η εκτροπή έπρεπε να συνεχιστεί. Διότι η απόφαση εκείνης της εποχής για τη διαχείριση των υδάτων προέβλεπε μεταβατική περίοδο μέχρι το 2009 για την έγκριση των σχεδίων διαχείρισης των υδατικών διαμερισμάτων της χώρας. Είχε εκπονηθεί σχέδιο διαχείρισης από το Υπουργείο Ανάπτυξης στο οποίο προβλεπόταν η υλοποίηση έργων «μερικής εκτροπής». Είχαν υλοποιηθεί έργα για την εκτροπή του Αχελώου συνολικού ύψους τότε -το 2006- 500 εκατομμυρίων ευρώ, τα οποία δεν απέδιδαν τίποτε -όπως και σήμερα- ως αχρησιμοποίητα. <br />Από τη Γενική Γραμματεία Δημοσίων Έργων του ΥΠΕΧΩΔΕ είχε εκπονηθεί το σχέδιο διαχείρισης των λεκανών απορροής του ποταμού Αχελώου αλλά και του Πηνειού. <br />Συνεπώς, σήμερα ευρισκόμεθα προ της πραγματικότητας με βάση την οποία ακυρώνεται όλος αυτός ο σχεδιασμός που σας ανέφερα. Με αυτόν τον σχεδιασμό, όπως πολύ σωστά είπε ο κύριος συνάδελφος, υπήρξε η δυνατότητα μεταφοράς 600 εκατομμυρίων κυβικών ετησίως με δυο φράγματα στη Μεσοχώρα και στη Συκιά, Σταθμούς Υδροηλεκτρικούς στις θέσεις Γλύστρα και Πευκόφυτο και σήραγγα εκτροπής δεκαεπτάμισι χιλιομέτρων, έργα πρόσβασης και εργοταξιακών εγκαταστάσεων και αναρυθμιστικό έργο –λίμνη- στο Μαυρομάτι στον Πάμισο και υδροηλεκτρικά έργα για να συμπληρωθεί η άρδευση της πεδιάδας της Θεσσαλίας. <br />Τα κατασκευασμένα μέχρι σήμερα έργα δεν πρόκειται να αχρηστευθούν. Θα περιληφθούν στο νέο σχεδιασμό του Υπουργείου που θα γίνει μετά την έγκριση από την Ευρωπαϊκή Ένωση των σχεδίων διαχείρισης των υδατικών διαμερισμάτων της Δυτικής Στερεάς Ελλάδας, της Θεσσαλίας και της Ηπείρου που έχουν εκπονηθεί με βάση τις κοινοτικές οδηγίες. <br />Ήδη έχουν εγκριθεί τον Ιούλιο του 2013 από το ΥΠΕΚΑ οι στρατηγικές μελέτες περιβαλλοντικών επιπτώσεων των σχεδίων αυτών. <br />Εδώ θα πρέπει να επισημανθεί ότι και ανεξάρτητα από την απόφαση του ΣτΕ ο υφιστάμενος σχεδιασμός, δυνάμει του νόμου του 2006 που σας ανέφερα προηγουμένως, έπρεπε να τροποποιηθεί, αφού σύμφωνα με τα προαναφερόμενα σχέδια διαχείρισης, που είναι υπό έγκριση, ο εκτρεπόμενος πια όγκος των υδάτων δεν είναι εξακόσια, αλλά, όπως πολύ σωστά είπε ο συνάδελφος, διακόσια πενήντα εκατομμύρια κυβικά μέτρα έναντι ενός δισεκατομμυρίου εκατό εκατομμυρίων και εξακόσια στη συνέχεια. <br />Πρέπει, λοιπόν, να δούμε με ποιον τρόπο θα τροποποιηθεί η κατασκευή του υφιστάμενου σχεδιασμού σε ό,τι αφορά τη Συκιά. Όπως αντιλαμβανόμαστε όλοι, πλέον το έργο της Μεσοχώρας και το έργο της Συκιάς γίνεται, κατ’ αρχήν, ένα ενεργειακό έργο. Και βέβαια, σε όλη αυτήν την υπόθεση έχει εμπλακεί και το Δικαστήριο της Ευρωπαϊκής Ένωσης, όπως είναι γνωστό, το οποίο έχει απαντήσει σε δεκατέσσερα προδικαστικά ερωτήματα του ΣτΕ, όπου εκεί τίθενται συγκεκριμένα θέματα. <br />Εγώ και στη δευτερολογία θα συνεχίσω την απάντησή μου, κύριε Πρόεδρε. Πιστεύω ότι έχουν γίνει κρίσιμα λάθη σε όλη αυτήν την υπόθεση. Σε όλη αυτήν την υπόθεση υπήρξε, δυστυχώς, ασέβεια προς τις δικαστικές αποφάσεις. Οι δικαστικές αποφάσεις προσπάθησαν να σεβαστούν το περιβάλλον και από την άλλη πλευρά η πολιτεία επέδειξε πολλές φορές αλαζονεία. Το έργο, όμως, χρειάζεται. Θα επανέλθω μετά.</speech><speech by="#s90"><from>Καλαντζής Γεώργιος</from> Κύριε συνάδελφε, έχετε τον λόγο.</speech><speech by="#s300"><from> ΘΩΜΑΣ ΨΥΡΡΑΣ</from> Κύριε Υπουργέ, πρέπει να είμαστε προσεκτικοί ή μάλλον να είστε προσεκτικοί. Εάν μετά από πέντε αρνητικές αποφάσεις επιμένετε ακόμη ότι είναι δυνατόν να υλοποιηθεί η όποια εκτροπή, θα κάνουμε ένα λάθος πάνω στα προηγούμενα λάθη.  Όπως βέβαια είναι εξίσου λάθος να εγκαταλείψουμε τα υπάρχοντα έργα στη φθορά. <br />Υπάρχουν, βέβαια, δυο προβλήματα: Το πρώτο είναι τι θα γίνει με το υδατικό έλλειμμα της Θεσσαλίας και το δεύτερο είναι τι θα γίνει με τα τελειωμένα έργα. <br />Να ξεκινήσω από το πρώτο. Το υδατικό διαμέρισμα της Θεσσαλίας είναι εξ ορισμού ελλειμματικό και θα συνεχίσει να παραμένει ελλειμματικό, εάν συνεχιστεί η ίδια παρελκυστική πολιτική. Διότι, κύριε Υπουργέ, το μεγαλύτερο κακό στη Θεσσαλία προκλήθηκε, επειδή εδώ και τριάντα χρόνια η εκτροπή με εκτροπή μονοπώλησε τη συζήτηση, την ιδεολογικοποίησε και την ενέταξε σε μία πολεμική. Διαμορφώθηκε μία κατάσταση εφησυχασμού, ότι θα έρθει μια μέρα που θα πλημμυρίσει δήθεν ο κάμπος με νερό. Όμως, αυτή η μέρα δεν θα έρθει ποτέ. Γιατί ακόμη και εάν γινόταν η εκτροπή με διακόσια πενήντα εκατομμύρια κυβικά, πάλι θα ήταν ελλειμματικός ο κάμπος. Αυτό είναι το πρώτο πράγμα που πρέπει να λέτε και να λέμε, για να μη δημιουργούνται στους ανθρώπους ψεύτικες ελπίδες. <br />Πρέπει να αποδεσμεύσουμε τη σκέψη μας από την εκτροπή, διότι αλλιώς δεν θα διαμορφώσουμε στη Θεσσαλία μία πολιτική για τη γεωργία ακριβείας, για την αναδιάρθρωση των καλλιεργειών, για την αποδέσμευση από υδροβόρες καλλιέργειες, τη γεωργία της μειωμένης  έντασης. <br />Χρειάζεται επειγόντως να  επανεξεταστεί το ένα από τα τρία σχέδια διαχείρισης υδάτινων πόρων. Ποιο; Αυτό που δεν προβλέπει εκτροπή. Δεν πρέπει να χαθεί και άλλος χρόνος και να ζουν οι αγρότες με ψεύτικες ελπίδες. <br />Όσον αφορά τα έργα, σαφώς δεν πρέπει να εγκαταλειφθούν. Δεν έχουμε την πολυτέλεια να τα βομβαρδίσουμε, όπως προτείνουν κάποιοι επαναστάτες εκεί κάτω στον κάμπο. Η ΔΗΜΑΡ θέλει αυτά τα έργα να αξιοποιηθούν. <br />Προτείνουμε η Μεσοχώρα να λειτουργήσει ως υδροηλεκτρικό έργο, να χαμηλώσει το ύψος της, ώστε να προστατευτεί το χωριό και να δοθεί τεχνικά η λύση για τον εκχυλιστή. Να τελειώσει γρήγορα η σήραγγα και να αποπερατωθεί το χαμηλότερο φράγμα της Συκιάς, μικραίνοντας πιθανόν το μέγεθός του. Να  χρησιμοποιηθεί δε η μέθοδος της αντλησοταμίευσης με ανανεώσιμες πηγές ενέργειας. <br />Τα υπάρχοντα έργα θα αποκτήσουν χαρακτήρα ενεργειακό και επιπλέον θα είναι δυνατόν πια  να  χρηματοδοτηθούν ως ΑΠΕ από την Ευρωπαϊκή Ένωση. Πρέπει δηλαδή να δώσουμε σύντομα μια οικολογική αλλά και μια οικονομικά συμφέρουσα λύση. <br />Θα σας καταθέσω επιστολή του Δημάρχου Κιλελέρ καθώς και δυο δημοσιεύματα εφημερίδων, της «ΕΛΕΥΘΕΡΙΑ» και της «Larissanet.gr», που δείχνουν το πρόβλημα της λειψυδρίας στην περιοχή. Θα σας καταθέσω μια σημερινή –γιατί σήμερα είδε το φως της δημοσιότητας- μελέτη του Πανεπιστήμιου της Θεσσαλίας με τον τίτλο «Σαχάρα η Θεσσαλία σε είκοσι χρόνια!». Και βέβαια για το ζήτημα της αντλησιοταμίευσης σας καταθέτω συμπέρασμα από την εκτίμηση μελλοντικών αναγκών αποθήκευσης ενέργειας στο ηλεκτρικό σύστημα της Ελλάδος από το Εργαστήριο Υδροδυναμικών Μηχανών του Μετσόβιου Πολυτεχνείου.<br /></speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s298"><from> ΜΙΧΑΗΛ ΧΡΥΣΟΧΟΙΔΗΣ</from> Ευχαριστώ, κύριε Πρόεδρε.<br />Έχω την τύχη να γνωρίζω πολύ καλά την περιοχή. Την υπηρέτησα κάποια στιγμή και γνωρίζω πάρα πολύ καλά, μέσα από τη διοίκηση, σπιθαμή προς σπιθαμή όλη εκείνη την υπέροχη τοποθεσία της Αργιθέας και από την άλλη πλευρά της Πίνδου προς τα Τρίκαλα.<br />Με ρωτάτε, λοιπόν, ποια μέτρα σκοπεύουμε να πάρουμε, προκειμένου από τη μια μεριά να συμμορφωθούμε με τη δικαστική απόφαση, γιατί η απόφαση δεν απαγορεύει την κατασκευή του έργου. Θέλω να πω ότι, πέραν από τις τεχνικές λεπτομέρειες, η απάντησή μου είναι απλή και μία και χαίρομαι γιατί καλύψατε ένα μεγάλο μέρος αυτών που θέλω να πω, κύριε συνάδελφε. Πέρα, λοιπόν, από τις τεχνικές λεπτομέρειες, η απάντησή μου είναι απλή και μία: Πρέπει να κάνουμε πολιτική. Οφείλουμε να ασκήσουμε πολιτικές, αυτό δηλαδή που δεν έγινε στον Αχελώο για τριάντα χρόνια.<br />Στον Αχελώο δυστυχώς –και όχι μόνο- η πολιτεία εμφανίστηκε πρόχειρη και αλαζονική, ανέτοιμη και αυταρχική. Περιφρόνησε τη φύση και τους ανθρώπους. Δεν προσπάθησε να συνθέσει αλλά να επιβάλει. Δεν μελέτησε, αλλά απαίτησε. Παραλίγο να γίνει καταστροφή. Ευτυχώς, την απέτρεψαν κάποιοι δικαστές και οι κάτοικοι.<br />Δουλειά των πολιτικών, κύριε Πρόεδρε, είναι η συνεννόηση και η συνεργασία: συνεννόηση εκπροσώπων, συνεργασία των ανθρώπων, σύνθεση των συμφερόντων και διασύνδεση των συστημάτων. Οι υδάτινοι πόροι πρέπει να διαχειρίζονται. Τα φυσικά συστήματα πρέπει να διασυνδέονται μεταξύ τους. Νομίζω ότι είναι πολύ απλοί οι κανόνες και οι νόμοι και της τεχνικής αλλά και της ίδιας της φύσης. Είναι κρίμα να χάνεται στη θάλασσα τόσο πολύτιμο νερό.<br />Ναι, λοιπόν, η ιδέα ήταν σωστή, όμως με προϋποθέσεις, με μελέτη, με σεβασμό στη φύση, στους ανθρώπους. Δεν έγινε έτσι. Θεωρώ ότι η εκτροπή με το ένα εκατομμύριο διακόσιες χιλιάδες κυβικά ήταν εκτροπή από τη λογική. Ταυτόχρονα, ήταν μια προσπάθεια αυταρχικής επιβολής από την πολιτεία των αποφάσεών της, χωρίς εθνικό σχέδιο διαχείρισης, χωρίς φροντίδα για τις επιπτώσεις στους ανθρώπους και στο περιβάλλον.<br />Η εκτροπή με τα εξακόσια πενήντα εκατομμύρια κυβικά εξακολουθούσε να μην έχει μια καθαρή προοπτική. Χρησιμοποιεί όγκους νερού που δεν χρειάζονται, κατά τη γνώμη μου. Μπλέκει τα ενεργειακά με την άρδευση και με χρήσεις υδάτινων πόρων. Οι νόμοι δεν μπορούν να εκβιάζουν τη ζωή ούτε να κάνουν τον Προκρούστη της πραγματικότητας.<br /> <br />Τελειώνω, κύριε Πρόεδρε.<br />Θα πρέπει, λοιπόν, να ασκήσουμε πολιτική. Δεν θα πάρουμε το νερό από τον ένα, τάχα για να το δώσουμε στον άλλο. Οι Αιτωλοακαρνάνες και οι Θεσσαλοί είναι όλοι Έλληνες. Θα συνεργαστούν, χωρίς να θιγούν. Θα ανταλλάξουν, δεν θα κλέψουν. Θα συνεννοηθούν και δεν θα αλληλοϋπονομευθούν. Θα διαλύσουμε -και πρέπει να διαλύσουμε- μύθους αντιπαλότητας. <br />Οι λιμνοθάλασσες φυσικά και δεν υποφέρουν από τα 250 εκατομμύρια κυβικά που χρειάζεται ο υδροφόρος ορίζοντας της Θεσσαλίας. Να ξεκαθαρίσουμε τις συγχύσεις. Η Συκιά και πολύ περισσότερο η Μεσοχώρα είναι ενεργειακά έργα, ούτε εκτροπή ούτε φωνές πονηρής τάχα προστασίας του περιβάλλοντος, που περισσότερο μάλλον μοιάζουν με την προστασία κάποιων συμφερόντων. Δεν θα προχωρήσουμε στη σήραγγα πριν εξασφαλίσουμε τα δίκτυα που χρειάζεται ο κάμπος. Δεν θα πετάξουμε σταγόνα νερό. Υπάρχουν σήμερα έξυπνα δίκτυα ορθολογικής διαχείρισης του νερού.   <br />Ποιος Έλληνας θέλει –πολύ σωστά είπατε προηγουμένως- τον υδροφόρο ορίζοντα του κάμπου της Θεσσαλίας στα τετρακόσια μέτρα; Άνυδρη Θεσσαλία είναι ξερή Ελλάδα. Θα το αλλάξουμε, χωρίς όμως να καταστρέψουμε το άλλο. Μας έλειψε το μέτρο, η συνεννόηση και η συνεργασία και στον Αχελώο και σε πολλά άλλα. Μας έλειψε η πολιτική, μας περίσσεψε η υποκρισία και πολλές φορές η υπερβολή. <br />Και επειδή πραγματικά είναι η ώρα της πράξης, απευθύνομαι σε εσάς και σας καλώ όλους να αλλάξουμε τις συμπεριφορές μας και τις συνήθειές μας, να κάνουμε ένα από τα μεγαλύτερα λάθη μας σύμβολο αλλαγής και πράξη ελπίδας. <br />Εκεί στη Συκιά, όπως ξέρετε, κύριε συνάδελφε, πριν από εβδομήντα χρόνια «σκοτώθηκε» η Αντίσταση. Ας το δούμε, λοιπόν, αυτό ως σύμβολο πράξης και ελπίδας. Μαζί να κάνουμε τα έργα μνημείο ποιότητας, αλληλοσεβασμού, μέτρου της ελληνικής εξυπνάδας και επινοητικότητας. Είμαι σίγουρος με αυτά που άκουσα ότι συμφωνείτε και εσείς πως οι πολιτικοί και όλοι οι Έλληνες το αξίζουμε.<br />Ευχαριστώ πολύ.</speech><speech by="#s90"><from>Καλαντζής Γεώργιος</from> Ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Ανάπτυξης και Ανταγωνιστικότητας, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών και Διοικητικής Μεταρρύθμισης και Ηλεκτρονικής Διακυβέρνησης κατέθεσαν σχέδιο νόμου: «Ενιαίος Φορέας Εξωστρέφειας».<br />Παραπέμπεται στην αρμόδια Διαρκή Επιτροπή.<br />Επίσης, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθήτριες και μαθητές και τρεις εκπαιδευτικοί - συνοδοί τους από το 14ο Δημοτικό Σχολείο Ρεθύμνου. <br />Επίσης, τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαέξι σπουδάστριες και σπουδαστές και δύο εκπαιδευτικοί από το ΙΕΚ Κηφισιάς.<br />Η Βουλή τούς καλωσορίζει. <br /><br />Θα συζητηθεί τώρα η δεύτερη με αριθμό 487/28-1-2014 επίκαιρη ερώτηση πρώτου κύκλου της Βουλευτού Α΄ Αθηνών του Συνασπισμού Ριζοσπαστικής Αριστεράς κ. Ζωής Κωνσταντοπούλου προς τον Υφυπουργό στον Πρωθυπουργό για τη Δημόσια Ραδιοτηλεόραση, σχετικά με τον απολογισμό των κυβερνητικών πράξεων στον τομέα της δημόσιας Ραδιοτηλεόρασης και την ασυλία του Ειδικού Διαχειριστή της «ΕΡΤ Α.Ε.».<br />Το λόγο έχει η κυρία συνάδελφος.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ, κύριε Πρόεδρε.<br />Κύριε Υπουργέ, επτάμισι μήνες μετά την εκ μέρους σας ανάληψη καθηκόντων στον τομέα της Δημόσιας Ραδιοτηλεόρασης, είναι νομίζω προσήκον να κάνετε έναν απολογισμό και να πείτε ενώπιον του ελληνικού λαού ποια είναι η αποτίμηση του έργου σας και κυρίως ποιο είναι το αποτέλεσμα των πράξεων και παραλήψεων της Κυβέρνησης στον τομέα της Δημόσιας Ραδιοτηλεόρασης από τις 11-6-2013, όταν με απόφαση Σαμαρά και με διάγγελμα χουντικού τύπου Κεδίκογλου έπεσε μαύρο στην ΕΡΤ. <br />Κύριε Υπουργέ, από τα τέλη Ιουνίου του 2013 έχετε αναλάβει τον κρίσιμο αυτόν τομέα που συνιστά πεδίο εγγυητικής λειτουργίας του κράτους. Σας έχουμε ακούσει στη Βουλή και στις αρμόδιες επιτροπές να εξαγγέλλετε με πόσο χρηστό τρόπο πρόκειται να διεξαχθεί η διαδικασία συγκρότησης και λειτουργίας αυτού του μορφώματος που δημιούργησε η Κυβέρνησή σας, της ΝΕΡΙΤ, και βλέπουμε σήμερα να έχετε δημιουργήσει το «βασίλειο» πραγματικά των απευθείας αναθέσεων και των αδιαφανών διαδικασιών. <br />Με μεταχρονολογημένες ή προχρονολογημένες αποφάσεις νομιμοποιείτε πράξεις οικονομικού χαρακτήρα. Έχετε εισαγάγει στη Βουλή ακόμη και την αναδρομική νομιμοποίηση ειδικού τραπεζικού λογαριασμού. Ο διορισθείς ειδικός διαχειριστής της ΕΡΤ κ. Γκίκας Μάναλης προβαίνει σε σωρεία απευθείας αναθέσεων δυσθεώρητων ποσών, τα οποία φαίνεται ότι δεν ελέγχονται από κανέναν, και την ίδια στιγμή η Κυβέρνησή σας του εξασφαλίζει -πριν ένα μήνα ακριβώς- ασυλία από αξιώσεις ιδιωτών.<br />Σήμερα, αρχές Φλεβάρη του 2014, θα πρέπει να πείτε στην Ελληνική Βουλή τι έχει στοιχίσει το μαύρο στην ΕΡΤ, τι έχει στοιχίσει η διαχείριση εκ μέρους του κ. Γκίκα Μάναλη, σε ποιες πράξεις και ποιες δαπάνες έχει προβεί, με ποια κριτήρια και ποιος τις έχει ελέγξει, τι έχει πράξει εν σχέσει με τις αξιώσεις των εργαζομένων από την παράνομη απόλυσή τους, αφού -όπως γνωρίζετε και το έχετε δηλώσει- δεν έχουν μέχρι σήμερα καταβληθεί καν οι νόμιμες αποζημιώσεις και τι έχει πράξει εν σχέσει με τις συμβάσεις πολλών εκατομμυρίων ευρώ, τις οποίες είχε συνάψει η ΕΡΤ με εταιρείες μετάδοσης ή με αντισυμβαλλόμενους για τη μετάδοση προγραμμάτων. <br />Βεβαίως, σας έχουμε δηλώσει από τον Ιούνιο του 2013 ότι για το ΣΥΡΙΖΑ, αλλά όχι μόνο για το ΣΥΡΙΖΑ, το κλείσιμο της ΕΡΤ δεν ήταν τυχαίο. Εξυπηρέτησε στην πλέον κρίσιμη στιγμή τη δρομολόγηση του διαγωνισμού ψηφιακού σήματος, ούτως ώστε να χορηγηθεί στην «DIGEA» αυτό το πεδίο τεραστίων οικονομικών συμφερόντων. <br />Γνωρίζετε ότι η «DIGEA» είναι η σύμπραξη των έξι ιδιωτικών καναλιών. Γνωρίζετε ότι οι ιδιοκτήτες τηλεοπτικών σταθμών στη χώρα μας απολαμβάνουν με πράξεις και της δικής σας Κυβέρνησης σκανδαλώδη φορολογική ασυλία και παρατείνεται διαρκώς η υποχρέωση εκ μέρους τους καταβολής οφειλομένων φόρων από διαφημιστική δαπάνη. Γνωρίζετε ότι με το άρθρο 18 του σχεδίου νόμου του Υπουργείου Υγείας που ψηφίστηκε στις 5 Νοεμβρίου του 2013, δύο μέρες πριν γίνει η παράνομη εισβολή των ΜΑΤ στην ΕΡΤ, δόθηκαν άδειες λειτουργίας και αναγνωρίστηκε ότι δήθεν νομίμως λειτουργούν οι ιδιωτικοί σταθμοί. Γνωρίζετε επίσης ότι αυτό που εμείς λέγαμε από τον Ιούνιο του 2013, δηλαδή ότι ο διαγωνισμός για το ψηφιακό σήμα μεθοδεύεται έτσι ώστε να χορηγηθεί στους υπάρχοντες ιδιωτικούς τηλεοπτικούς σταθμούς, που ως πάροχοι περιεχομένου έχουν συμπράξει για τη δημιουργία αυτού του παρόχου δικτύου, επιβεβαιώνεται σήμερα, διότι ήταν τόσο «φωτογραφικός» ο διαγωνισμός, ώστε υπήρξε ένας και μόνο υποψήφιος.<br />Επιπλέον, γνωρίζετε ότι επί των ημερών σας το μόρφωμα που λέγεται ΔΤ και δεν έχει καμμία νομική μορφή, συμβλήθηκε και διευκολύνθηκε από τους ίδιους ιδιοκτήτες τηλεοπτικών σταθμών. Εκπέμψατε πρόγραμμα από στούντιο συμφερόντων Μπόμπολα-Ψυχάρη, «ΔΟΛ-Πήγασος» –το έχετε συνομολογήσει- ενώ επιπλέον χρησιμοποιήσατε και χρησιμοποιείτε την εταιρεία «DIGEA» την οποία προκρίνετε ως προνομιακό αντισυμβαλλόμενό σας.<br /></speech><speech by="#s90"><from>Καλαντζής Γεώργιος</from> Ολοκληρώστε, κυρία συνάδελφε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ολοκληρώνω, κύριε Πρόεδρε.<br />Κατόπιν αυτών, θα περιμένω στην απάντησή σας, να ακούσουμε συγκεκριμένους αριθμούς, συγκεκριμένα ποσά που έχουν δαπανηθεί, συγκεκριμένα ποσά που έχουν διεκδικηθεί, γιατί το ελληνικό δημόσιο ζητά διαρκώς αναβολές στις δίκες διεκδίκησης των εργαζομένων. Ποια ποσά υπολογίζετε ότι θα κληθεί να καταβάλει και βεβαίως για ποιο λόγο, με τίνος εισήγηση και εξυπηρετώντας πώς το δημόσιο συμφέρον. Έχετε φροντίσει οι ιδιωτικοί ραδιοτηλεοπτικοί σταθμοί να είναι μονίμως ωφελημένοι και μονίμως απαλλαγμένοι από φορολογικές υποχρεώσεις, που θα ήταν ζωτικές για το ελληνικό δημόσιο.</speech><speech by="#s90"><from>Καλαντζής Γεώργιος</from> Ο κύριος Υπουργός έχει το λόγο.<br />ΠΑΝΤΕΛΗΣ ΚΑΨΗΣ : Ευχαριστώ, κύριε Πρόεδρε.<br />Κυρία συνάδελφε, σας ευχαριστώ γι’ αυτή την επίκαιρη ερώτηση που μου δίνει τη δυνατότητα να κάνουμε έναν κατ’ ανάγκη σύντομο απολογισμό για το τι έχουμε κάνει μέχρι σήμερα.<br />Το πρώτο βήμα που έκανα ως Υφυπουργός ήταν να ξεκινήσω εξαντλητικό διάλογο με τους εργαζόμενους. Συναντηθήκαμε πάνω από είκοσι φορές με τους εκπροσώπους τους και φτάσαμε σε συμφωνία με την πλειοψηφία των εργαζομένων μέσω των συνδικαλιστικών τους φορέων -αναφέρομαι κυρίως στους τεχνικούς- για την πρόσληψη δύο χιλιάδων εργαζομένων στο μεταβατικό φορέα που λέγεται Δημόσια Τηλεόραση, αφού προηγουμένως καταθέσαμε τροπολογία, με την οποία όσοι δεν θα προσληφθούν στη ΝΕΡΙΤ θα αποζημιωθούν πλήρως, χωρίς το πλαφόν των 15.000 που ισχύει για το δημόσιο τομέα.<br />Δυστυχώς, η συμφωνία αυτή δεν μπόρεσε να υλοποιηθεί γιατί η διοίκηση της ΠΟΣΠΕΡΤ και οι δημοσιογράφοι αρνήθηκαν να συμμετάσχουν.<br />Το ότι ορισμένοι εκπρόσωποι εξ αυτών είναι τώρα υποψήφιοι του ΣΥΡΙΖΑ νομίζω ότι δείχνει ποια ήταν ακριβώς τα κίνητρά τους για να υπονομεύσουν μια συμφωνία με βάση την οποία δύο χιλιάδες εργαζόμενοι από την πρώην ΕΡΤ θα ήταν σήμερα για δέκα μήνες απασχολούμενοι και δεν θα είχαν μείνει χωρίς κανένα εισόδημα πέραν των αποζημιώσεων. <br />Το δεύτερο βήμα είναι ότι προχωρήσαμε στη δημιουργία της ΔΤ.  Η στελέχωση, παρότι δεν έγινε με αξιοκρατικά κριτήρια, γιατί δεν υπήρχε η δυνατότητα μιας τέτοιας διαδικασίας, έγινε με απόλυτη διαφάνεια και με αντικειμενικά και κοινωνικά κριτήρια τα οποία τηρήθηκαν με ευλαβική προσοχή. <br />Το κόστος της Δημόσιας Τηλεόρασης σε όλο αυτό το διάστημα, με βάση τα τελευταία στοιχεία που έχω έως το τέλος Ιανουαρίου, είναι 25,6 εκατομμύρια ευρώ εκ των οποίων τα 14,1 εκατομμύρια ευρώ αφορούν το Mundial, χρέη της ΕΡΤ προς την EBU, Champions League και Euroleague του μπάσκετ. Με άλλα λόγια, η Δημόσια Τηλεόραση σε επτά μήνες λειτουργίας της κόστισε 11,5 εκατομμύρια ευρώ, την ώρα που για την ΕΡΤ για ένα μήνα το κόστος μισθοδοσίας ήταν 9 εκατομμύρια. <br />Συνολικά, ακόμα και εάν προστεθούν οι αποζημιώσεις που θα καταβληθούν στους πρώην εργαζομένους, το κόστος θεωρώ ότι θα είναι χαμηλότερο από τα 100 εκατομμύρια ευρώ και δεν θα έχει καμμία σχέση με τα 200 ή 290 εκατομμύρια ευρώ που έχει υποστηρίξει κατά καιρούς η εφημερίδα του κόμματός σας. Την ίδια στιγμή θα υπάρχουν οφέλη για τον καταναλωτή, μόνο από αυτό το εξάμηνο, 130 εκατομμυρίων ευρώ. Όσο για το δημοσιονομικό κόστος, θα επιστραφεί από το ανταποδοτικό τέλος μέσα στο χρόνο. Το ξέρετε, έχει ανακοινωθεί. <br />Το τρίτο βήμα ήταν η δημιουργία της ΝΕΡΙΤ. Ακολουθήσαμε χρονοβόρες σχετικά διαδικασίες, γιατί θέλαμε να τηρηθούν με ευλάβεια οι κανόνες της διαφάνειας και της αξιοκρατίας. Και μέχρι στιγμής, είμαι απολύτως βέβαιος ότι έχει γίνει αυτό το πράγμα. <br />Εσείς λέτε ότι θα συστήσετε ξανά την ΕΡΤ. Και αναρωτιέμαι: Είναι ψέμα ή γκάφα; Δηλαδή θα καταργήσετε ένα νόμο που από την ίδια την EBU έχει θεωρεί από τους καλύτερους της Ευρώπης, για να επαναφέρετε το νόμο με βάση τον οποίον ο Υπουργός διόριζε το διοικητικό συμβούλιο και το διευθύνοντα σύμβουλο και τους έπαυε όποτε ήθελε, ενέκρινε τους κανονισμούς, όριζε ακόμα και τις ώρες μετάδοσης των εκπομπών. Και την ίδια στιγμή προχωράτε σε απειλές κατά του προσωπικού. <br />Ο κ. Τσίπρας είπε ότι δεν είναι ούτε ο Χάρι Πότερ ούτε ο γλυκύς Ιησούς για να διασφαλίσει τις θέσεις όσων εργάζονται αυτήν τη στιγμή στη Δημόσια Τηλεόραση. Αναρωτιέμαι, με βάση ποια αρχή δικαίου κάνει τέτοιου είδους διακρίσεις και απευθύνει τέτοιες απειλές σε εργαζομένους σε δημόσιο φορέα ραδιοτηλεόρασης; <br />Θα συνεχίσω στη δευτερολογία μου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτό ήταν απάντηση, κύριε Πρόεδρε;</speech><speech by="#s90"><from>Καλαντζής Γεώργιος</from> Εσείς το κρίνετε. Εγώ δεν κάνει να κρίνω. <br />Έχετε το λόγο για τρία λεπτά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, με συγχωρείτε. <br />Αυτό ήταν η απάντησή σας, κύριε Καψή, στην ερώτηση που σας έκανα;<br />ΠΑΝΤΕΛΗΣ ΚΑΨΗΣ : Θέλετε να κάνουμε διάλογο;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θέλω να μου πείτε εάν αυτή είναι η απάντησή σας. <br />Κύριε Πρόεδρε, θα ήθελα να ακούσω ολοκληρωμένα την απάντηση.</speech><speech by="#s90"><from>Καλαντζής Γεώργιος</from> Ξέρετε ότι αυτό δεν επιτρέπεται.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Παρακαλώ, να ακούσω την απάντηση. Αυτό δεν είναι απάντηση.</speech><speech by="#s90"><from>Καλαντζής Γεώργιος</from> Επιτρέψτε μου. Έχετε κάθε δικαίωμα να λέτε αυτά που λέτε, να λέτε ότι δεν σας καλύπτει ή ότι δεν απάντησε σε εσάς, αλλά όχι προς εμένα. Πείτε τα αυτά προς τον κύριο Υπουργό. <br />Εγώ τι να κάνω;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, έχω κάνει μία συγκεκριμένη ερώτηση. Και αν θέλετε, μην μου βάζετε το χρόνο, γιατί νομίζω ότι συζητάμε ένα διαδικαστικό ζήτημα αυτήν τη στιγμή.</speech><speech by="#s90"><from>Καλαντζής Γεώργιος</from> Το λέτε σε εμένα για το χρόνο. Παρακαλώ. Έχετε δίκιο, συνεχίστε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Υπουργέ, λυπάμαι γιατί αποφεύγετε να απαντήσετε και θέλετε να απαντήσετε όταν δεν θα μπορώ να επανέλθω διευκρινιστικά, όπως ξέρετε, κατά τον Κανονισμό της Βουλής. <br />ΠΑΝΤΕΛΗΣ ΚΑΨΗΣ : Όταν μου κάνετε μία ερώτηση, με συγχωρείτε...</speech><speech by="#s90"><from>Καλαντζής Γεώργιος</from> Κύριε Υπουργέ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ήλπιζα, κύριε Υπουργέ, ότι με τις 451.000 που προέβλεψε στον κρατικό προϋπολογισμό ετησίως για τη λειτουργία του γραφείου σας και μόνο ο Πρωθυπουργός, θα είχατε μπορέσει τουλάχιστον μέσα από όλους όσους προσλάβατε για να λειτουργεί το γραφείο σας να έχετε συγκροτήσει μία εμπεριστατωμένη απάντηση. <br />Είπατε ότι δημιουργήσατε έναν ποιοτικό φορέα, τη ΝΕΡΙΤ. Και είναι τόσο ποιοτικός ο φορέας της ΝΕΡΙΤ, ώστε ο Πρόεδρος και Διευθύνων Σύμβουλος ο κ. Προκοπάκης καταφέρεται με αχαραχτήριστο τρόπο κατά δημοσιογράφων από διαδικτύου!<br />Είναι τόσο ποιοτικός φορέας η ΝΕΡΙΤ, ώστε στις 15-1-2014 απευθύνει κατεπείγουσα πρόσκληση εκδήλωσης ενδιαφέροντος για να υπάρξει πρόγραμμα μέσα σε δέκα μέρες για το Μάρτιο έως τον Ιούνιο του 2014! Μέχρι τις 27 Ιανουαρίου ήταν η προθεσμία. <br />Είναι τόσο ποιοτικός φορέας η ΝΕΡΙΤ που έχει καταγράψει ρεκόρ απευθείας αναθέσεων και μάλιστα με τόσο αξιοκρατικά κριτήρια, ώστε το ίδιο πρόσωπο, ο κ. Παναγιώτης Φρουντζής, γίνεται και οικονομολόγος-λογιστής αλλά και μέλος ειδικής επιτροπής, της Επιτροπής Κοστολογίου, για την οποία του αναθέτετε καθήκοντα! <br />Είναι τόσο ποιοτικός φοράς η ΝΕΡΙΤ, ώστε αναθέτει ad hoc νομικές υπηρεσίες σε γραφεία, τα οποία χωρίς διαγωνισμό αναλαμβάνουν!<br />Είναι τόσο ποιοτικός φορέας η ΝΕΡΙΤ, ώστε προβλέπει μόνο πέντε θέσεις πομπών, ενώ υπάρχουν χιλιάδες πομποί που χρειάζεται να ελεγχθούν ανά την Ελλάδα! <br />Κύριε Καψή, ο κ. Γκίκας Μάναλης, στον οποίο παρέχετε ασυλία και ατιμωρησία, με βάση την ειδική διάταξη για την οποία σας ρωτώ και για την οποία δεν απαντήσατε, αποφάσισε στις 4-11-2013 να εγκρίνει δαπάνη 468.000 ευρώ αναδρομικά για το διάστημα από τον Ιούλιο μέχρι τον Οκτώβριο του 2013 για ανάθεση προμήθειας εξοπλισμού για τη λειτουργία τηλεοπτικού σταθμού και παροχής συναφών υπηρεσιών λειτουργίας τηλεοπτικού σταθμού. <br />Ο ίδιος ο κ. Γκίκας Μάναλης μίσθωσε χώρο, στούντιο, για τη μετάδοση τηλεοπτικού προγράμματος για χρονικό διάστημα οκτώ ημερών με 155.000 ευρώ συν ΦΠΑ. Ο ίδιος ο κ. Γκίκας Μάναλης, επίσης με απευθείας ανάθεση, αναθέτει την παροχή συμβουλευτικών υπηρεσιών στην εταιρεία «KANTOR Α.Ε.», -σύμβουλο του ΤΑΙΠΕΔ- αντί ποσού 58.500 ευρώ. Ο ίδιος αποφασίζει να ενοικιάσει ολοκληρωμένο σύστημα μοντάζ, ήχου και εικόνας για την παραγωγή δελτίου ειδήσεων 79.500 ευρώ. Όλα αυτά με απευθείας αναθέσεις, χωρίς καμμία διαγωνιστική διαδικασία. <br />Η δαπάνη για την ανάθεση υπηρεσιών φύλαξης κτηρίων της τέως ΕΤ3 κατά τους μήνες Ιούνιο, Ιούλιο, Αύγουστο την οποία εκδίδει τον Οκτώβριο του 2013 είναι 59.464 ευρώ, όταν μάλιστα όλα αυτά είναι δαπάνες οι οποίες προϋποτίθεται ότι έχουν εγκριθεί και προϋποτίθεται ότι έχουν γίνει. <br />Και σ’ αυτόν τον κ. Γκίκα Μάναλη που σκορπάει έτσι εκατοντάδες χιλιάδες ευρώ του ελληνικού δημοσίου, η Κυβέρνησή σας παρέχει ασυλία έναντι τρίτων. <br /><br />Σας ρώτησα –και αυτή ήταν η ερώτησή μου και δεν μου απαντήσατε- αν σας έχει κάνει απολογισμό. Γιατί τον προστατεύετε; Γιατί σκορπιούνται εκατοντάδες χιλιάδες ευρώ, την ώρα που δεν έχουν αποζημιωθεί καν οι εργαζόμενοι; Ποιος υπολογίζει αυτά τα ποσά; <br />Ποιος επιλέγει –υποτίθεται αξιοκρατικά- αυτά τα πρόσωπα, τον κ. Προκοπάκη και τον κ. Μάναλη, στους οποίους έχετε δώσει «ελευθέρας» για απευθείας αναθέσεις και διασπάθιση του δημοσίου χρήματος; Αυτά ήταν στην ερώτησή μου. Δεν μου απαντήσατε. <br />Σας ρώτησα ποιος ελέγχει τον κ. Μάναλη, ο οποίος ήταν σύμβουλος του ΤΑΙΠΕΔ  και προσωπική επιλογή του κ. Κεδίκογλου για να είναι Διευθύνων Σύμβουλος της ΕΡΤ. Δεν  μου απαντήσατε. <br />Σας ρώτησα γιατί είναι φωτογραφικός ο διαγωνισμός για την ανάθεση της παροχής ψηφιακού δικτύου στην «DIGEA». Δεν μου απαντήσατε. <br />Γιατί δεν απαντάτε, κύριε Καψή;</speech><speech by="#s90"><from>Καλαντζής Γεώργιος</from> Τελειώστε, παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτό είναι το μοντέλο χρηστής διαχείρισης; Αυτά τα πρόσωπα που αναθέτουν σε εαυτούς και αλλήλους ad hoc…<br /></speech><speech by="#s90"><from>Καλαντζής Γεώργιος</from> Ολοκληρώστε, παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …υπηρεσίες παντός είδους –νομικές λογιστικές, συμβουλευτικές- για να μοιράζονται χρήματα, αυτά αντιπροσωπεύουν το μοντέλο σας για τη λειτουργία της Δημόσιας Ραδιοτηλεόρασης;</speech><speech by="#s90"><from>Καλαντζής Γεώργιος</from> Κυρία Κωνσταντοπούλου, παρακαλώ.<br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Και βέβαια πείτε μας, κύριε Καψή, πώς γίνεται, ενώ είχαμε τέσσερα κανάλια δημόσιας ραδιοτηλεόρασης, τα οποία μετέδιδε η ΕΡΤ, σήμερα να έχουμε μόνο ένα και τόσο κακής ποιότητας; Επαίρεστε; Το αναλαμβάνετε;</speech><speech by="#s90"><from>Καλαντζής Γεώργιος</from> Ευχαριστώ. <br />Ορίστε, κύριε Υπουργέ, έχετε το λόγο.<br />ΠΑΝΤΕΛΗΣ ΚΑΨΗΣ : Λυπάμαι, γιατί το μόνο που σας νοιάζει είναι να δημιουργείτε εντυπώσεις, εντυπώσεις που στηρίζονται και σε ψέματα.<br />Και θα ξεκινήσω κατ’ αρχάς από το Γραφείο μου, του οποίου, όπως θα έπρεπε να ξέρετε, ο προϋπολογισμός φτιάχνεται από την Κυβέρνηση, ίδιος για όλα τα υπουργικά γραφεία. Και όπως έχω εξηγήσει κατ’ επανάληψη, δεν πρόκειται να καλυφθεί, γιατί δεν έχω προσλάβει αυτό το προσωπικό το οποίο προβλέπεται για όλα τα υπουργικά γραφεία. Και όπως επίσης έχω εξηγήσει κατ’ επανάληψη, στα διάφορα ακροδεξιά μπλογκ που ακολουθείτε –και επαναλαμβάνετε τα ψέματά τους– από προϋπολογισμό 225.000 για το δεύτερο εξάμηνο του 2013 το κόστος ήταν 72.000, απολογιστικά. Αυτά τα ψέματα κάνετε κακό και στο κόμμα σας και στον εαυτό σας να τα επαναλαμβάνετε.<br />Το δεύτερο: Μιλάτε για ασυλία του κ. Μάναλη και για τις απευθείας αναθέσεις. Δεν ξέρετε νομικά; Δεν διαβάσατε την τροπολογία; Ο κ. Μάναλης δεν έχει ευθύνη έναντι τρίτων για τις παραλείψεις του, όπως προβλέπεται κατ’ ακολουθία του Κώδικα Δημοσίων Υπαλλήλων. Γράφει ρητά…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είναι δημόσιος υπάλληλος, κύριε Καψή;<br />ΠΑΝΤΕΛΗΣ ΚΑΨΗΣ : Γράφει ρητά στη διάταξη ότι δεν έχει καμία ασυλία για αστική, ποινική και άλλη ευθύνη έναντι του δημοσίου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γιατί να μην έχει;<br />ΠΑΝΤΕΛΗΣ ΚΑΨΗΣ : Όλες οι πράξεις του ελέγχονται από το Υπουργείο Οικονομικών, από επιτροπές του Υπουργείου Οικονομικών και για κάθε πράξη του και παράλειψή του που ενδεχομένως θα είχε – δεν λέω ότι έχει – φέρει ακέραιη την ποινική ευθύνη.<br />Και μιλάτε για δαπάνες για την παροχή υλικού και εξοπλισμού για το στούντιο, γιατί δήθεν δεν ξέρετε ότι η ΕΡΤ, η Αγία Παρασκευή, ήταν υπό κατάληψη και δεν υπήρχε η δυνατότητα…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ήταν υπό κατάληψη!<br />ΠΑΝΤΕΛΗΣ ΚΑΨΗΣ : … να γίνει εκπομπή προγράμματος χωρίς να χρησιμοποιηθεί.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ήταν υπό κατάληψη!<br />ΠΑΝΤΕΛΗΣ ΚΑΨΗΣ : Ε, καλά, εντάξει, δεν υπάρχει…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τώρα είναι υπό κατάληψη!<br />ΠΑΝΤΕΛΗΣ ΚΑΨΗΣ : Δεν υπήρχε λοιπόν, αυτή η δυνατότητα. Τώρα, το κόστος το οποίο εσείς προκαλέσατε, σας ενοχλεί. Αλλά εσείς το προκαλέσατε!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τώρα είναι υπό κατάληψη από τα ΜΑΤ!<br />ΠΑΝΤΕΛΗΣ ΚΑΨΗΣ : Και συνεχίζουμε, λοιπόν, για το ψηφιακό σήμα…</speech><speech by="#s90"><from>Καλαντζής Γεώργιος</from> Κυρία Κωνσταντοπούλου, σας παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα ζητήσω το λόγο μετά.<br />ΠΑΝΤΕΛΗΣ ΚΑΨΗΣ : … για το ψηφιακό σήμα, όπου πάλι επιδεικνύετε άγνοια, ότι δήθεν το κλείσιμο της ΕΡΤ εξυπηρετεί συμφέροντα ιδιωτικών σταθμών.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εσείς τα εξυπηρετείτε!<br />ΠΑΝΤΕΛΗΣ ΚΑΨΗΣ : Αλλά δεν ξέρετε ότι από το νόμο …</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εσείς, όχι η ΕΡΤ!<br />ΠΑΝΤΕΛΗΣ ΚΑΨΗΣ : … δεν ξέρετε ότι απ’ το νόμο…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εσείς τα εξυπηρετείτε…</speech><speech by="#s90"><from>Καλαντζής Γεώργιος</from> Κυρία Κωνσταντοπούλου, παρακαλώ.<br />ΠΑΝΤΕΛΗΣ ΚΑΨΗΣ : … είναι πάροχος δικτύου και δεν μετέχει με κανέναν τρόπο στο διαγωνισμό. Είναι εξ ορισμού πάροχος δικτύου και δεν έχει καμμία σχέση με το διαγωνισμό που γίνεται –ούτε έχει σχέση η δική μου θέση– και αφορά τους ιδιώτες παρόχους δικτύου για τα υπόλοιπα κανάλια.<br />Λέτε για τις αποζημιώσεις, το οποίο επίσης είναι ψέμα. Έχει βγει ανακοίνωση ότι οι αποζημιώσεις καταβάλλονται κανονικά. Και έχουν πάρει πάνω από χίλιοι εργαζόμενοι της ΕΡΤ τις τρεις δόσεις και αυτές συνεχίζουν να καταβάλλονται κανονικά. Υπάρχει ένα ζήτημα με τους εργαζομένους, οι οποίοι νομιμοποιήθηκαν με το διάταγμα Παυλόπουλου. Οι νομικοί του Υπουργείου Οικονομικών, του οποίου είναι ευθύνη, είπαν ότι δεν δικαιούνται αποζημιώσεων. Θέλει η Βουλή να υπάρξει ρύθμιση για να πάρουν αποζημιώσεις; Προσωπικά, δεν έχω καμμία διαφωνία και να έρθει εδώ τροπολογία. Αλλά θέλετε ο Υπουργός Οικονομικών να πει στις υπηρεσίες να παρανομήσουν; Αυτό του ζητάτε;<br />Για να μην πούμε για την ΠΟΕΣΥ, την οποίαν ελέγχετε και η οποία βγάζει ανακοινώσεις διαμαρτυρίας, αλλά δεν έχει έρθει να προσπαθήσει να λύσουμε το πρόβλημα και να δούμε αν υπάρχει λύση. Απλώς ενδιαφέρεται, όπως κι εσείς, για τις εντυπώσεις.<br />Και ένα τελευταίο. Έχει υποστηριχθεί από διάφορους ότι η ΝΕΡΙΤ είναι ένα τοπικό κανάλι και η Θεσσαλονίκη υποβαθμίζεται. Για τη Θεσσαλονίκη έχουμε απαντήσει αναλυτικά. Και εκεί που με την ΕΤ3 σκόρπαγαν τα λεφτά, αντί για 5 εκατομμύρια που έδιναν για το πρόγραμμα στην ΕΤ3, στον νέο νόμο προβλέπονται 8,5 εκατομμύρια. Αλλά, βέβαια, αυτό είναι για όσους ενδιαφέρονται για το πρόγραμμα και όχι για τους διορισμούς. Κι εμάς μας ενδιαφέρει το πρόγραμμα και οι υπηρεσίες προς το λαό της Θεσσαλονίκης.</speech><speech by="#s90"><from>Καλαντζής Γεώργιος</from> Και της Βόρειας Ελλάδας.<br />ΠΑΝΤΕΛΗΣ ΚΑΨΗΣ : Της Βόρειας Ελλάδας, κύριε Πρόεδρε, έχετε δίκιο.<br />Όσο για τη ΝΕΡΙΤ…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Για την υπόλοιπη Ελλάδα σας ενδιαφέρει;<br />ΠΑΝΤΕΛΗΣ ΚΑΨΗΣ : Όσο για τη ΝΕΡΙΤ, με βάση την προκήρυξη και τον προϋπολογισμό της προβλέπονται εξακόσιες πενήντα θέσεις αορίστου χρόνου, οι οποίες θα γίνουν οκτακόσιες θέσεις μέσα στο επόμενο διάστημα. Και ξεχνάμε ότι από τον Νοέμβριο, με βάση την ψηφιακή μετάβαση, η ΝΕΡΙΤ θα έχει στη διάθεσή της δεκατέσσερα κανάλια, γιατί θα είναι πάροχος δικτύου. Και εκεί ήδη έχει ξεκινήσει συζητήσεις και με τη Θεσσαλονίκη και με την Κοζάνη, και μπορεί να προχωρήσει σε συνεργασίες και με τους τοπικούς φορείς και με την Τοπική Αυτοδιοίκηση και να προχωρήσουμε σε ένα καινούργιο μοντέλο, δημόσιας ραδιοτηλεόρασης.<br />Έχουμε ήδη έναν καλό νόμο. Αν γινόταν να συνεργαστείτε εδώ πέρα μέσα στη Βουλή και με την Κυβέρνηση, θα μπορούσαμε να κοιτάζουμε μπροστά, αλλά απ’ ότι έχω καταλάβει μόνο πίσω ξέρετε να κοιτάζετε.</speech><speech by="#s90"><from>Καλαντζής Γεώργιος</from> Ευχαριστώ πολύ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, δώστε μου, σας παρακαλώ, το λόγο.</speech><speech by="#s90"><from>Καλαντζής Γεώργιος</from>   Όχι, κυρία Κωνσταντοπούλου. Δεν γίνεται. Συνεχίζουμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου το λόγο, γιατί δεν έλαβα απάντηση..</speech><speech by="#s90"><from>Καλαντζής Γεώργιος</from> Αυτό το κρίνετε εσείς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου το λόγο…</speech><speech by="#s90"><from>Καλαντζής Γεώργιος</from>   Όχι. Δεν γίνεται. Είστε κατεξοχήν κοινοβουλευτικό άτομο και καταλαβαίνετε ότι δεν υπάρχει τέτοια διαδικασία. Σας παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Καταλαβαίνω ότι δεν έλαβα απάντηση από τον κύριο Υπουργό.</speech><speech by="#s90"><from>Καλαντζής Γεώργιος</from> Εντάξει. Εσείς το κρίνετε, δικαίωμά σας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είναι μείζον ζήτημα…<br />Κύριε Υπουργέ, σας ρώτησα…</speech><speech by="#s90"><from>Καλαντζής Γεώργιος</from> Κυρία Κωνσταντοπούλου, έχει το λόγο και άλλος συνάδελφος. Περιμένουν οι κύριοι συνάδελφοι, σας παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ανοίξτε το μικρόφωνο, σας παρακαλώ.</speech><speech by="#s90"><from>ΠΡΟΕΔΡΕΥΩΝ</from> Έχετε το δικαίωμα να επανέλθετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν μπορείτε να κρατάτε κλειστό το μικρόφωνο, κύριε Πρόεδρε!</speech><speech by="#s90"><from>ΠΡΟΕΔΡΕΥΩΝ</from> Βεβαίως, μπορώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου το λόγο για μισό λεπτό</speech><speech by="#s90"><from>ΠΡΟΕΔΡΕΥΩΝ</from> Όχι, δεν γίνεται. Σας έδωσα το διπλάσιο χρόνο από όσο έπρεπε να μιλήσετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αναλαμβάνετε την ευθύνη για όλες αυτές τις απευθείας αναθέσεις και βέβαια, γι’ αυτό που έγινε με την «DIGEA»!</speech><speech by="#s90"><from>ΠΡΟΕΔΡΕΥΩΝ</from> Συνεχίζουμε με την Τρίτη υπ’ αριθμό 495/28-1-2014 επίκαιρη ερώτηση πρώτου κύκλου του Βουλευτή Ευβοίας του Λαϊκού Συνδέσμου – Χρυσή Αυγή κ. Νικολάου Μίχου προς τους Υπουργούς Οικονομικών και  Υποδομών, Μεταφορών και Δικτύων, σχετικά με την αντικατάσταση της φορτωτικής από το δελτίο παροχής υπηρεσιών στο πλαίσιο των χερσαίων εμπορευματικών μεταφορών.<br />Ο συνάδελφος κ. Μίχος έχει το λόγο.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Ευχαριστώ, κύριε Πρόεδρε.<br />Κύριε Υπουργέ, ξέρετε πολύ καλά για την αντίδραση του Πανελλήνιου Συνδικάτου Χερσαίων Εμπορευματικών Μεταφορών, λόγω της κατάργησης της υποχρεωτικής έκδοσης της φορτωτικής για τη μεταφορά που εκδιδόταν πριν την αναχώρηση του φορτίου και ήταν υποχρεωτικά εντός του αυτοκινήτου μαζί με τα συνοδευτικά έγγραφα του φορτίου, δελτία αποστολής, κ.λπ..<br />Στα έντυπα της φορτωτικής, εκτός από την υποχρεωτική σφραγίδα της μεταφορικής επιχείρησης και τον αριθμό κυκλοφορίας του φορτηγού αναγράφονται αναλυτικά τα στοιχεία του φορτωτή και του παραλήπτη, τα μεταφερόμενα προϊόντα και όλοι οι αριθμοί των δελτίων αποστολής. Στην ειδική στήλη της φορτωτικής αναγράφονται τα κόμιστρα μεταφοράς, ο ΦΠΑ του κομίστρου και διάφορες παρατηρήσεις.<br />Σας ρωτάω, λοιπόν, τα εξής: Πώς θα πατάξετε από εδώ και πέρα την φοροδιαφυγή και την κλοπή ολόκληρων φορτίων μεγάλης αξίας, τόσο φορολογικής, όπως τσιγάρα, ποτά, πολύτιμα μέταλλα, όσο και αντικειμενικής;<br />Δεύτερον, πώς θα αντιμετωπίσετε τη δράση των ξένων, κυρίως των  βουλγάρικων, ελληνικών συμφερόντων φορτηγών, φυσικά και των ΙΧ φορτηγών, που θα κυκλοφορούν πλέον χωρίς παραστατικά και ανενόχλητα από το ΣΔΟΕ και τις λοιπές ελεγκτικές αρχές;<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Ο κύριος Υπουργός έχει το λόγο.<br />ΓΕΩΡΓΙΟΣ ΜΑΥΡΑΓΑΝΗΣ : Κύριε Πρόεδρε, κύριε Βουλευτά, θα ήθελα να σας τονίσω ότι στο πλαίσιο της απλοποίησης του φορολογικού συστήματος είχαμε μια κατάργηση διατάξεων τυπολατρικού χαρακτήρα, ώστε να εξομοιωθεί το περιβάλλον καταγραφής συναλλαγών από 1-1-2014 με όσα ισχύουν διεθνώς.<br />Συνεπώς, μέσα στις αλλαγές που έγιναν, ο μεταφορέας, το μεταφορικό γραφείο, ο διαμεταφορέας για τις μεταφορές που διενεργεί δεν απαιτείται να εκδίδει τα στοιχεία που προβλέπονταν στο καταργηθέν άρθρο 8, του Κώδικα Φορολογικής Απεικόνισης Συναλλαγών. <br />Όμως, αυτό το οποίο έχει γίνει είναι ότι η διασφάλιση των συναλλαγών και η παρακολούθηση των διακινούμενων αποθεμάτων έχει γίνει με μια σειρά από ασφαλιστικές δικλίδες, οι οποίες προβλέπονται στις σχετικές αποφάσεις. Μετά την κατάργηση της φορτωτικής, οι υπόχρεοι, που σας ανέφερα, έχουν την υποχρέωση να εκδίδουν τιμολόγια προς τους άλλους υπόχρεους, απεικόνιση συναλλαγών και αποδείξεις λιανικών συναλλαγών προς τους ιδιώτες.<br />Ακόμη, για τις επαναλαμβανόμενες μεταφορές με εντολείς άλλους υπόχρεους συναλλαγών μπορεί να συντάσσεται κατάσταση εις διπλούν κατά πελάτη, στην οποία καταχωρείται για κάθε μεταφορά η ημερομηνία παροχής των μεταφορικών υπηρεσιών και το ποσό της αμοιβής, το οποίο συμφωνήθηκε.<br />Με βάση τα δεδομένα της κατάστασης αυτής εκδίδεται και το τιμολόγιο την τελευταία ημέρα του μήνα εκείνου που αφορά, στο οποίο δεν απαιτείται αναλυτική περιγραφή, εφόσον όμως το αντίτυπο της κατάστασης επισυνάπτεται στο τιμολόγιο.<br />Επίσης, με την πολυγραφημένη απόφαση 1286/31-12-2013 του Γενικού Γραμματέα Δημοσίων Εσόδων καθιερώνεται δικαιολογητικό έγγραφο των μη τιμολογηθέντων, γιατί όπως σας ανέφερα τα τιμολογηθέντα αναφέρονται, αλλά για τα μη τιμολογηθέντα θα πρέπει να υπάρχει το δικαιολογητικό έγγραφο των προς πώληση αποθεμάτων. Το έγγραφο αυτό μπορεί να φέρει οποιοδήποτε τίτλο επιθυμούν οι υπόχρεοι, όπως δελτίο αποστολής, έγγραφο αποστολής αποθεμάτων. Δεν είναι η ουσία πώς θα ονομάζεται. Η ουσία είναι να υπάρχει σε αυτό καταγεγραμμένο τι μεταφέρεται.<br />Σε σχέση με το δελτίο αποστολής, κάποια τυπολατρικά στοιχεία, όπως η ώρα παράδοσης μπορεί να μην αναφέρονται, αλλά δεν είναι αυτό το κρίσιμο.<br />Το κρίσιμο σε ένα τέτοιο στοιχείο-έγγραφο είναι τι αναφέρεται μέσα, για να μπορεί να γίνεται κάποια διασταύρωση ή κάποιος προληπτικός έλεγχος.<br />Επίσης, το έγγραφο που σας ανέφερα επιτρέπεται για πρώτη φορά να συνταχθεί και σε ηλεκτρονική μορφή, εφόσον διασφαλίζεται ότι έχει συνταχθεί πριν από την έναρξη διακίνησης των αποθεμάτων. Η έκδοση του στοιχείου αυτού μπορεί να διενεργείται και μέσω παρόχων ηλεκτρονικών υπηρεσιών, εφόσον όμως είναι διασφαλισμένη η γνησιότητα, έτσι ώστε να μην έχουμε κανένα πρόβλημα ως προς τον προληπτικό έλεγχο. <br />Θα σας πω και μερικά πρόσθετα στη δευτερολογία μου. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Ο κ. Νικόλαος Μίχος έχει το λόγο.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Ευχαριστώ.<br />Και η ώρα παράδοσης, κύριε Υπουργέ, είναι σημαντική. Το λαθρεμπόριο αυτή τη στιγμή ξέρουμε ότι είναι στα φόρτε του, είναι πάρα πολύ υψηλά σε όλη την Ελλάδα και από τη στεριά και από τη θάλασσα. Το τι γίνεται με τα βουλγαρικά φορτηγά -που δεν πήρα σαφή απάντηση- το ξέρετε πάρα πολύ καλά: μειωμένες τιμές, γεμίζουν πετρέλαιο απ’ έξω και το περνάνε μέσα και λαθραία καύσιμα. Αυτό είναι ένα άλλο κεφάλαιο. Δεν θα το συζητήσουμε τώρα. <br />Από εκεί και πέρα, εγώ είμαι ιδιοκτήτης ιδιωτικού φορτηγού, ΙΧ. Ξέρετε τι κόντρες θα υπάρξουν από εδώ και πέρα ανάμεσα στα δημοσίας και στα ιδιωτικής χρήσης; Θα γίνει ένας μικρός εμφύλιος μεταξύ τους. Δεν καλύπτετε με τίποτα τα δημοσίας χρήσεως. Εκτός από αυτό, έχουν μπει μεγάλες εταιρείες, όπως είναι η «GARTNER», έχουν σπάσει τις τιμές, παίρνουν πετρέλαια κατευθείαν μέσα από τα διυλιστήρια, λάστιχα κατευθείαν από τα εργοστάσια, των οποίων το κόστος είναι πολύ χαμηλό κι έτσι μπορούν και χτυπάνε τις τιμές κι έχουν διαλύσει κυριολεκτικά τους μικρούς.<br />Από εκεί και πέρα, διάφορες φήμες λένε και κάποια άλλα πράγματα. Σύζυγος πολιτικού προσώπου βρίσκεται αυτή τη στιγμή μέσα στη Βουλή, ετοιμάζει κι αυτός δική του εταιρεία με χίλια φορτηγά. Κάνει και κονέ, θέλει να φέρει τουρκική εταιρεία στην Ελλάδα, πολυεθνική που είναι και στην υπόλοιπη Ευρώπη, από τους οποίους φυσικά θα παίρνουν παχυλές μίζες για να κάνουν συνεργασία. <br />Πώς θα τους προστατεύσετε με όλα αυτά που γίνονται και ακούγονται; Πώς θα προστατεύσετε τα φορτηγά δημόσιας χρήσης; Έχουν πληρώσει πολλά εκατομμύρια στο παρελθόν αυτοί οι άνθρωποι και για άδειες και για φορτηγά. Τους λέτε ότι πρέπει να είναι Euro 5, Euro 6 τα φορτηγά για να βγουν και να φτιάξουν διάφορα. Όμως, δεν τους καλύπτετε με τίποτα. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Εμείς ευχαριστούμε, κύριε συνάδελφε. <br />Ο Υφυπουργός Οικονομικών κ. Γεώργιος Μαυραγάνης έχει τον λόγο.<br />ΓΕΩΡΓΙΟΣ ΜΑΥΡΑΓΑΝΗΣ : Κύριε Πρόεδρε, κύριε Βουλευτά, κατ’ αρχάς θα ήθελα να πω πως οτιδήποτε είναι σχετικό με έκνομη δραστηριότητα πρέπει πάντα να είναι αντικείμενο ερεύνης και από τις αρμόδιες αρχές. <br />Όσον αφορά τη διασταύρωση που μπορεί να γίνεται για τα εκδοθέντα στοιχεία, υπάρχει και περαιτέρω απόφαση του Γενικού Γραμματέα, η υπ’ αριθμό 1022, η οποία βγήκε την τελευταία ημέρα του Ιανουαρίου, όπου ορίζεται ότι εκδίδονται και λαμβάνονται οι καταστάσεις για διασταύρωση και υποβάλλονται ανά τακτά χρονικά διαστήματα, για να μπορέσουν να υπάρξουν ακριβώς αυτές οι διασταυρώσεις. <br />Επίσης, ενημερωθήκαμε από τη Γενική Διεύθυνση Φορολογικών Ελέγχων και Είσπραξης Δημοσίων Εσόδων της Γενικής Γραμματείας Δημοσίων Εσόδων ότι έχουν ήδη δοθεί οδηγίες σε όλες τις ΔΟΥ Α΄ τάξεως, οι οποίες έχουν τμήματα ελέγχου, για την εντατικοποίηση των προληπτικών φορολογικών ελέγχων στην περιοχή χωρικής τους αρμοδιότητας. <br />Ακόμη, είναι γνωστό, επειδή αναφερθήκατε και στη Βουλγαρία, ότι κάτω από τα βουλγαρικά σύνορα λειτουργούν πάντα κλιμάκια, ώστε να κάνουν προληπτικούς ελέγχους για να αντιμετωπίσουν οποιαδήποτε φαινόμενα παράνομης διακίνησης προϊόντων. Αυτό που έχει σημασία είναι να προσπαθήσουμε να εναρμονιστούμε με ό,τι γίνεται στο εξωτερικό, διασφαλίζοντας και τα εθνικά συμφέροντα και τον έλεγχο. <br />Από αυτά τα οποία σας είπα, υπάρχει μία μείωση του γραφειοκρατικού κόστους των επιχειρήσεων, διότι δεν απαιτούμε όσα απαιτούσαμε στο παρελθόν και αυτά δεν υπάρχουν σε άλλες χώρες. Προσπαθούμε να αυξήσουμε την ανταγωνιστικότητα και εναρμονιζόμαστε με ένα διεθνές περιβάλλον, όπου εκεί οι απαιτήσεις είναι τέτοιες, ώστε οι ελληνικές επιχειρήσεις να μην είναι σε δυσκολότερη θέση από τις ξένες, λόγω αυτού του κόστους που έχουν για κάποιες τυπολατρικές διατάξεις.<br />Αυτό που μας ενδιαφέρει όμως είναι να υπάρχουν, όπως σας ανέφερα, οι κατάλληλες δικλίδες ασφαλείας για την παρακολούθηση και διακίνηση όλων των προϊόντων και να εκτελούνται οι προληπτικοί έλεγχοι με αυτές τις ασφαλιστικές δικλίδες, ώστε να μην έχουμε το φαινόμενο της φοροδιαφυγής και του λαθρεμπορίου. Είναι πολιτική βούληση να στοχεύσουμε ακόμα περισσότερο σε αυτό το φαινόμενο και να έχουμε αποτελέσματα. <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Η πρώτη με αριθμό 488/28-1-2014 επίκαιρη ερώτηση δεύτερου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τους Υπουργούς Αγροτικής Ανάπτυξης και Τροφίμων και Ανάπτυξης και Ανταγωνιστικότητας, σχετικά με την εξαίρεση της στρεμματικής ενίσχυσης της σταφίδας από τη νέα ΚΑΠ και τη λήψη μέτρων για την προστασία και προώθηση της μαύρης κορινθιακής σταφίδας, δεν θα συζητηθεί λόγω κωλύματος του αρμόδιου Υπουργού και διαγράφεται. <br />Ολοκληρώθηκε η συζήτηση των επίκαιρων ερωτήσεων.</speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην ημερήσια διάταξη των <br />ΕΠΕΡΩΤΗΣΕΩΝ<br />Θα συζητηθεί η υπ’ αριθμόν 17/17/22-1-2014 επίκαιρη επερώτηση δέκα Βουλευτών της Κοινοβουλευτικής Ομάδας των Ανεξάρτητων Δημοκρατικών Βουλευτών, των κ.κ. Γεώργιου Κασαπίδη, Πάριδος Μουτσινά, Χρήστου Αηδόνη, Θεόδωρου Παραστατίδη, Οδυσσέα Βουδούρη, Ανδρέα Λοβέρδου, Νικολάου Σταυρογιάννη, Ιωάννη Κουράκου, Μάρκου Μπόλαρη και Δημητρίου Ανδρουλάκη προς τους Υπουργούς Αγροτικής Ανάπτυξης και Τροφίμων, Εξωτερικών, Οικονομικών, Ανάπτυξης και Ανταγωνιστικότητας και Τουρισμού, σχετικά με τη φέτα. <br />Κυρίες και κύριοι συνάδελφοι, σας ενημερώνω ότι για τη συζήτηση της παρούσας επίκαιρης επερώτησης έχουν οριστεί Κοινοβουλευτικοί Εκπρόσωποι από τη μεν Νέα Δημοκρατία ο κ. Ελευθέριος Αυγενάκης, από τον ΣΥΡΙΖΑ ο κ. Ευάγγελος Αποστόλου, από το ΠΑΣΟΚ ο κ. Πάρις Κουκουλόπουλος, από τους ΑΝΕΛ η κ. Ραχήλ Μακρή, από τον Λαϊκό Σύνδεσμο -Χρυσή Αυγή ο κ. Μπαρμπαρούσης, από τη ΔΗΜΑΡ ο κ. Ψύρρας, από το Κομμουνιστικό Κόμμα Ελλάδας ο κ. Μωραΐτης και από τους Ανεξάρτητους Δημοκρατικούς Βουλευτές ο κ. Πάρις Μουτσινάς. <br />Κύριε Κασαπίδη, έχετε τον λόγο.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κύριε Πρόεδρε.<br />Πριν προχωρήσω στην ανάπτυξη της εισηγήσεώς μου για το θέμα της επίκαιρης επερώτησης που αφορά τις εξελίξεις για τη φέτα και τις ελιές Καλαμάτας, θα ήθελα να κάνω δύο σχόλια. <br />Το πρώτο αφορά την επικαιρότητα των αγροτών και σχετίζεται με τη φορολόγηση ή την υπερφορολόγηση, όπως οι ίδιοι οι παραγωγοί φωνάζουν. Επίσης, θα ήθελα να επισημάνω προς τον παριστάμενο Υπουργό να μεταφέρει προς την ηγεσία του Υπουργείου Οικονομικών ότι η τήρηση βιβλίων εσόδων και εξόδων ναι μεν μπορεί να φαίνεται ότι προσπαθεί να βάλει μια τάξη στα οικονομικά πεπραγμένα των παραγωγών, ωστόσο έχει τρεις σοβαρές αδικίες. <br />Κατ’ αρχάς, δεν διακρίνει την οικογενειακή εργασία, στις μικρομεσαίες τουλάχιστον αγροτικές εκμεταλλεύσεις, επί του οποίου εισοδήματος ο παραγωγός φορολογείται, γιατί δεν μπορεί να κόψει τιμολόγια και άλλα παραστατικά αμοιβής εργασίας των μελών της οικογένειάς του. <br />Επίσης, φορολογείται και επί των ποσών απόσβεσης των κεφαλαιουχικών αγαθών, αποθηκών, μηχανημάτων και άλλων τέτοιων εργαλείων, που αγοράζουν οι παραγωγοί επενδύοντας στη δουλειά τους. <br />Τέλος, οι αγρότες φορολογούνται και επί των τόκων των δανείων που παίρνουν για να κάνουν τη δουλειά τους. Εδώ η αντιπρόταση είναι να υπάρξει το καθεστώς που επιτρέπει και η Ευρωπαϊκή Ένωση με την κατ’ αποκοπήν φορολόγηση των αγροτών στο ειδικό καθεστώς, αναγνωρίζοντας έναν μοναδικό συντελεστή κερδών ανά στρέμμα και ανά καλλιέργεια, επί του οποίου με έναν συντελεστή, όχι 13%, θα φορολογούνται οι παραγωγοί. Είναι υψηλό, κύριε Υπουργέ, το ποσοστό αυτό, γιατί ουσιαστικά παίρνει το μεγαλύτερο ποσό και ποσοστό του εισοδήματος, των κερδών των παραγωγών. <br />Στο τέλος, για να μην υπάρχει ο φόβος ότι θα γίνονται νοθείες και παρατυπίες με τα τιμολόγια, πρέπει να υπάρχει μια συγκεντρωτική κατάσταση των τιμολογίων ανά έτος -το πολύ ανά εξάμηνο-, ώστε με τους διασταυρωτικούς ελέγχους να υπάρχει και η αποτροπή τυχόν φαινομένων πλαστών και εικονικών τιμολογίων, που κατά καιρούς παρουσιάζονται. <br />Το δεύτερο θέμα που θέλω να σχολιάσω και το οποίο είναι αρμοδιότητάς σας, κύριε Υπουργέ, είναι το μείζον θέμα της διάρκειας του γάλακτος, όπου από μια έκθεση του ΟΟΣΑ φαίνεται ότι πρέπει να το παρατείνουμε σαν διάρκεια ζωής. <br />Κύριε Υπουργέ, εγώ σας λέω ότι αυτό θα είναι κυριολεκτικά το κύκνειο άσμα της αγελαδοτροφίας στη χώρα. Αν, λοιπόν, η Κυβέρνηση επιθυμεί να σβήσει τις τρεισήμισι χιλιάδες εναπομείνασες αγελαδοτροφικές εκμεταλλεύσεις για παραγωγή γάλακτος, τότε προχωρήστε σε αυτήν την απόφαση. Να ξέρετε, όμως, ότι θα συνδέσετε το όνομά σας με αυτήν την εξέλιξη.<br />Ως προς το θέμα της επίκαιρης επερώτησης, είναι κι αυτό εξίσου σημαντικό και δυστυχώς από τις εξελίξεις που μέχρι σήμερα ζούμε φαίνεται ότι μια υπόθεση που αφορά το εθνικό μας προϊόν, κυριολεκτικά, παίρνει άλλη μία αρνητική εξέλιξη. Γιατί δεν πρόκειται για ένα εμπορικό παρασκεύασμα, το οποίο τυγχάνει να έχει και μια καλή θέση στην αγορά. Κυριολεκτικά μιλάμε για τη μορφοποίηση της ελληνικής πολιτισμικής κληρονομιάς αιώνων, χιλιάδων χρόνων, όπου σήμερα ερχόμαστε και με αυτήν την απόφαση ουσιαστικά επιχειρούμε –και ευχόμαστε και αγωνιζόμαστε να μη συμβεί- να εκχωρήσουμε το όνομα χρήσης και στον Καναδά, κατ’ αρχάς, και δεν ξέρουμε πού αλλού στη συνέχεια.<br />Για πρώτη φορά η φέτα αναφέρεται στον Όμηρο, στη σκηνή του Οδυσσέα με τον Κύκλωπα. Είναι η πρώτη φορά -είναι ιστορική στιγμή, είναι ο πολιτισμός της χώρας μας- όπου αποτυπώνεται η παραγωγή αυτού του προϊόντος, που μετέπειτα εξελίχθηκε στη σημερινή φέτα. <br />Δεν είναι μόνο σημαντικό στοιχείο του πολιτισμού μας, αλλά ειδικά σήμερα είναι και η «ναυαρχίδα» της αγροτικής οικονομίας μας. Η αιγοπροβατοτροφία, κύριε Υπουργέ –και μακάρι να ήταν εδώ και οι αρμόδιοι Υπουργοί, του Υπουργείου Γεωργίας, δεν ξέρω γιατί έστειλαν εσάς, μακάρι όμως να ήταν εδώ  για να μας ακούσουν οι καθ’ ύλην αρμόδιοι, που τα ξέρουν και τα κατανοούν σαφώς καλύτερα και είναι και οι ειδικότεροι να συστήσουν σε εσάς και στον κύριο Υπουργό το αληθές, αν αυτά που λέμε, δηλαδή, είναι αλήθεια ή ψέματα-, είναι η «ναυαρχίδα» της αγροτικής μας οικονομίας, γιατί αποτελεί σήμερα τη βαριά βιομηχανία ανοιχτής οροφής στη χώρα. Δεν υπάρχει άλλος κλάδος στην πατρίδα μας που να απασχολεί κατά μέσον όρο ετησίως τετρακόσιες χιλιάδες εργαζόμενους, κυρίως σε μόνιμες θέσεις εργασίας και ορισμένες εποχιακές, και να δίνει 1 δισεκατομμύριο τζίρο ετησίως στη χειμάζουσα σήμερα οικονομία μας.<br />Η δυναμική του είναι εξίσου σημαντική, δεδομένου ότι η παγκόσμια ζήτηση είναι έξι φορές περισσότερη από την παραγόμενη ποσότητα της γνήσιας φέτας σήμερα στην Ελλάδα. Δηλαδή αν η χώρα μας παράγει εκατό χιλιάδες τόνους φέτας, στηρίζοντας το εισόδημα όλων αυτών που σας είπα και δίνοντας όλα αυτά τα οφέλη στην πατρίδα μας, η προοπτική είναι η πιο ελπιδοφόρα που υπήρξε ποτέ στα χρονικά της πατρίδας μας για οποιοδήποτε -όχι μόνο αγροτικό- προϊόν ή κλάδο της οικονομίας μας. <br />Η παγκόσμια ζήτηση, λοιπόν, είναι εξακόσιες χιλιάδες τόνοι –κι αυτό το λένε και οι αρμόδιοι υπάλληλοι του Υπουργείου Εξωτερικών, κύριε Υφυπουργέ, σε εισηγήσεις που κάνουν κατά καιρούς οι οικονομικοί υπεύθυνοι των πρεσβειών μας στο εξωτερικό έχουν επισημάνει αυτήν τη μεγάλη ζήτηση που υπάρχει στο εξωτερικό- και εμείς δεν κάνουμε τα αυτονόητα για να αυξήσουμε την παραγωγή, για να δώσουμε θέσεις εργασίας και να προσελκύσουμε επενδύσεις, τώρα που καταβάλλεται και μία προσπάθεια, με την εξωστρέφεια, να έρθουν επενδύσεις στη χώρα. Αν αντιθέτως δίνουμε αυτό το φυσικό μονοπώλιο, που είναι σήμερα οργανωμένο ως οικονομικό μονοπώλιο, στον Καναδά –και, όπως φαίνεται, προηγήθηκε και αντίστοιχη συμφωνία με τη Σιγκαπούρη-, τότε αυτό κυριολεκτικά είναι αυτοκτονία, κύριε Υφυπουργέ. <br />Αν, λοιπόν –και σας το καταθέτω κι ως πρόταση και ως πρόκληση, αν θέλετε-, το ενδιαφέρον σας και η αγωνία είναι η προσέλκυση επενδύσεων στη χώρα, το καλύτερο πεδίο αυτήν τη στιγμή είναι η παραγωγή της φέτας. Αν έχουμε περίπου πεντακόσια τυροκομεία που παράγουν αυτήν την ποσότητα που σας είπα, φαντάζεστε πόσα τυροκομεία και πόσες άλλες κτηνοτροφικές μονάδες χρειάζονται για να παραχθεί το γάλα και στη συνέχεια να μεταποιηθεί σε τυρί, για να το πάμε σε αγορές όπως στον Καναδά, την Αμερική, την Αυστραλία, τη Νότια Αμερική, τις τρίτες χώρες εκτός Ευρωπαϊκής Ένωσης.<br /> Όλα αυτά τα χρόνια, από το 1996, όπου έγιναν οι πρώτες προσπάθειες κατοχύρωσης της φέτας στην Ευρωπαϊκή Ένωση, και στη συνέχεια με μία δύσκολη προσπάθεια, τουλάχιστον δέκα ετών, με ενστάσεις, κόντρα ενστάσεις από τις υπερδυνάμεις της Ευρώπης εναντίον της κατοχύρωσης της φέτας, καταφέραμε, μετά από τρεις αλλεπάλληλες προσφυγές της Γαλλίας, της Αγγλίας, της Δανίας, της Γερμανίας, της Ολλανδίας, να πάρουμε και τελεσίδικη απόφαση από το Ευρωπαϊκό Δικαστήριο ότι η φέτα είναι μία και είναι ελληνική.<br />Αυτό το μονοπώλιο κατ’ αρχάς στην Ευρωπαϊκή Ένωση δεν μπορέσαμε να το αξιοποιήσουμε για να καλύψουμε τις διακόσιες χιλιάδες τόνους ζήτησης σε φέτα στην Ευρώπη των είκοσι επτά χωρών-μελών κι ερχόμαστε τώρα και δίνουμε από την πίσω πόρτα το όνομα στον Καναδά.<br />Σας άκουσα, κύριε Υπουργέ, να υπερασπίζεστε αυτήν τη διαπραγμάτευση και όχι μόνο εσείς, αλλά και άλλα μέλη της Κυβερνήσεως. Είναι κάτι εντελώς αδιανόητο για μένα αλλά και για τους περισσότερους συναδέλφους όπως και για τον καθ’ ύλην αρμόδιο καθηγητή –Έλληνα πολίτη αυτής της χώρας- κ. Ανυφαντάκη, ο οποίος επί είκοσι δύο χρόνια αγωνιζόταν κατ’ αρχάς να κατοχυρωθεί η φέτα και στη συνέχεια, μαζί με τους έγκριτους νομικούς του Υπουργείου Γεωργίας -και αξίζει να αναφέρουμε εδώ τα ονόματά τους-, τον κ. Κοντόλαιμο και τον κ. Χαλκιά, έδωσαν αγώνες για να προασπίσουν την κατοχύρωση της φέτας στα ευρωπαϊκά όργανα, στο Κολλέγιο των Επιτρόπων, στην Επιτροπή κατ’ αρχάς και στο Ευρωπαϊκό Δικαστήριο στη συνέχεια, κόντρα σε όλες αυτές τις υπερδυνάμεις που σας είπα και τα κατάφεραν.<br />Θα ήθελα να καταθέσω το άρθρο του κ. Ανυφαντάκη, ο οποίος λέει ότι δεν υπάρχει λόγος να ανοίξει το θέμα της φέτας σήμερα, παρά μόνον εάν πάμε να διεκδικήσουμε στις τρίτες χώρες ό,τι πετύχαμε στην Ευρώπη. Εάν συζητάμε για οτιδήποτε άλλο, τότε είναι κυριολεκτικά μία καταστροφική πράξη για τη χώρα και είναι αδιανόητο να συμφωνήσουμε σε οτιδήποτε άλλο λιγότερο από αυτό που έχουμε πετύχει.<br /><br />Επίσης, ο κ. Ανυφαντάκης επισημαίνει την ανάγκη να μπορέσει η χώρα να οργανώσει καλύτερα αυτήν την παραγωγή, ώστε στο μέλλον να αποτρέψουμε τυχόν προσφυγές ευρωπαϊκών χωρών πάνω σε χειροπιαστά θέματα, που μπορούν να τους δώσουν το δικαίωμα να αμφισβητήσουν την ελληνικότητα της φέτας, με τη συγκρότηση μιας διεπαγγελματικής οργάνωσης η οποία θα ασχολείται με όλα αυτά τα θέματα γενικότερα των τυροκομικών και ειδικότερα της φέτας. Αυτή είναι μια πρόταση που απευθύνει βέβαια προς το Υπουργείο Αγροτικής Ανάπτυξης και Τροφίμων και όχι προς το δικό σας Υπουργείο. Επειδή όμως, είστε εδώ, σας το επισημαίνω.<br />Σας άκουσα, λοιπόν, κύριε Υπουργέ, να υπερασπίζεστε αυτήν τη συμφωνία, αλλά ούτε εσείς ούτε και άλλοι συνάδελφοί σας στην Κυβέρνηση μας είπατε την πλήρη αλήθεια. Για το κείμενο της συμφωνίας της CETA, όπως λέγεται, των διαπραγματεύσεων μεταξύ Ευρώπης και Καναδά, αναφέρεται σχετικά στη διάταξη με τις γεωγραφικές ενδείξεις ότι οι Καναδοί παραγωγοί, οι υφιστάμενοι χρήστες, μπορούν και στο μέλλον να χρησιμοποιούν τον όρο «φέτα» στα δικά τους προϊόντα. Σε αυτό δεν δίνετε τόσο σημασία, δεν το αναφέρετε, δεν το υπογραμμίζετε, αλλά δίνετε έμφαση στις άλλες δύο διατάξεις, οι οποίες θέλουν τους μελλοντικούς χρήστες του όρου «φέτα» να χρησιμοποιούν μια σύνθετη ονομασία με το πρόθεμα…<br /> <br />Κύριε Πρόεδρε, θα χρειαστώ ένα λεπτό, ίσως και παραπάνω.</speech><speech by="#s90"><from>ΠΡΟΕΔΡΕΥΩΝ</from> Ξέρετε να κάνετε καλή χρήση του χρόνου.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ.<br />Η δεύτερη παράμετρος, λοιπόν, που αναφέρεται στη συμφωνία αυτή –το λέω για ακόμη μια φορά- δεν δόθηκε στη δημοσιότητα. Εμείς την αναζητήσαμε μέσω Βρυξελλών και την πήραμε, ούτε καν έχει μεταφραστεί. Έχουμε  την περίληψη του κειμένου. Βέβαια, μας μιλήσατε στην επιτροπή για αυτό. <br />Θεωρούμε, όμως, ότι δίνετε έμφαση στο δεύτερο σκέλος της συμφωνίας, όπου θέλουν τους μελλοντικούς χρήστες, τυροκόμους, δηλαδή, του Καναδά, να χρησιμοποιούν σύνθετη ονομασία με το πρόθεμα «φέτα» και μπροστά «τύπου», «στιλ» ή «απομίμηση», καθώς επίσης και την αφαίρεση εικόνων και στοιχείων που παραπέμπουν στην Ελλάδα στη συσκευασία και σαφώς να αναγράφεται και η προέλευση της παραγωγής του τυριού.<br />Επίσης, σε αυτήν τη συμφωνία γίνεται λόγος και για τη δυνατότητα των Καναδών παραγωγών να πουλάνε ελιές Καλαμάτας και να χρησιμοποιούν στη συσκευασία των προϊόντων τους αυτήν την ονομασία. Είναι ένα άλλο πλήγμα για ένα άλλο κορυφαίο ελληνικό προϊόν, τις ελιές Καλαμάτας, που και αυτό είναι ΠΟΠ προϊόν και, όπως και η φέτα, πλήττεται ευθέως από αυτήν τη συμφωνία.<br />Να καταθέσω και αυτήν τη συμφωνία για τα Πρακτικά. <br /><br />Δεν μας είπατε, λοιπόν, κύριε Υπουργέ, ότι οι υφιστάμενοι χρήστες στον Καναδά δεν είναι μικρά τυροκομεία. Κύριοι συνάδελφοι, είναι οι μεγαλύτερες πολυεθνικές που υπάρχουν αυτήν τη στιγμή στον κόσμο στον τομέα των τροφίμων. Μάλιστα μεθόδευσαν αυτές οι πολυεθνικές, με τη στρατηγική που κάνουν επί δεκαετίες, ίσως και εικοσαετίες -εφόσον είδαν τα πράγματα δύσκολα και σκούρα στην Ευρώπη με την Ελλάδα-, να αγοράσουν εκ των προτέρων μικρότερες εταιρείες του Καναδά που έχουν το δικαίωμα, που τους δίνεται τώρα και από τη συμφωνία αυτή, χρήσης του όρου της φέτας αυτούσιου, ώστε από εδώ και στο εξής τεράστιες εταιρείες, όπως είναι η «ARLA» της Δανίας, δεύτερη μεγαλύτερη στον κόσμο, η «KRAFT» της Αμερικής, πρώτη στον κόσμο, καθώς και άλλες δύο του Καναδά, να μπορούν κυριολεκτικά να πλημμυρίσουν, να κατακλύσουν τις τρίτες χώρες με κάλπικο τυρί, που θα το ονομάζουν αυτούσιο φέτα, γιατί τους κατοχυρώνει η υφιστάμενη συμφωνία.<br />Οι υφιστάμενοι χρήστες του όρου θα μπορούν να το πωλούν με τον όρο «φέτα» διεθνώς, πλην των εικόνων, που ούτως ή άλλως σε μια ευνομούμενη πολιτεία, κύριε Υπουργέ, οι εικόνες και οι νοθείες αυτές θα έπρεπε να ελέγχονταν. Όμως, δυστυχώς εδώ αδρανούσαμε όλα αυτά τα χρόνια και δεν κάναμε τίποτα. <br /><br />Τελειώνω, κύριε Πρόεδρε, με αυτό και θα συνεχίσω στη δευτερολογία μου.<br />Δεν φτάνει, όμως, μόνο αυτό, κύριε Υπουργέ, δεν ξέρω αν το γνωρίζετε, θα το καταθέσω και αυτό στα Πρακτικά, διότι είναι πάρα πολύ σημαντικό και θεωρώ ότι είναι ο πρόδρομος και το τελικό βήμα του σχεδίου που έχουν οργανώσει  αυτές οι μεγάλες πολυεθνικές. Στην ανασκόπηση της αγοράς φέτας στην Αμερική αναφέρει ο Έλληνας εκεί επιτετραμμένος, ο Γραμματέας κ. Σαμουήλ Ζήσης, ότι το 2011, όταν τα βρήκαν δύσκολα τα πράγματα οι πολυεθνικές στην Ευρώπη με την προσβολή της κατοχύρωσης της φέτας υπέρ της Ελλάδας, μεθόδευσαν τι; Έκαναν ένα διεθνές κίνημα εναντίον της προστασίας των ΠΟΠ προϊόντων εντός Ευρώπης. Μέλη αυτής της διεθνούς πρωτοβουλίας εναντίον της προστασίας των τροφίμων ΠΟΠ και ΠΓΕ μέσα στην Ευρώπη είναι οι μεγαλύτερες αυτές πολυεθνικές, στις οποίες εμείς εκχωρούμε το όνομα, μέσω της συμφωνίας του Καναδά.<br />Με αυτήν την υποχωρητικότητα που έδειξε η Ευρώπη σε ένα άλλο μείζον θέμα, δηλαδή των μεταλλαγμένων, που δέχτηκε το 0,9% ποσοστιαία συμμετοχή μεταλλαγμένων σπόρων και υλικών από τρίτες χώρες στο εσωτερικό της, ποιος μάς αποκλείει -είναι σχεδόν βέβαιο-, κύριε Υπουργέ, ότι στο μέλλον, σε μια πενταετία, δεν θα ανοίξει και αυτή η χαραμάδα, για να έρχονται αυτά τα πιστοποιημένα πλέον, βάσει συμφωνίας, κάλπικα προϊόντα τύπου φέτας ως φέτα μέσα στην Ευρώπη; Τότε είναι που κυριολεκτικά θα ισοπεδωθεί ό,τι έχει χτιστεί εδώ και χιλιάδες χρόνια στην Ελλάδα.<br />Καταθέτω το υπόμνημα του Προξένου μας στη Νέα Υόρκη.<br /><br /> Βέβαια, εσείς μας το αποκλείετε αυτό ως ενδεχόμενο, αλλά δεν χρειαζόταν καν να γίνει και μια αναφορά σε αυτήν τη συμφωνία, διότι υπάρχει η προστασία των ΠΟΠ προϊόντων μέσω του Ευρωπαϊκού Κανονισμού, που δεν μπορεί να τον αμφισβητήσει κανένας. Όμως, βλέπετε ποιες είναι οι μεθοδεύσεις που γίνονται από αυτές τις μεγάλες πολυεθνικές τις οποίες εμείς σήμερα τις νομιμοποιούμε, εάν επικυρώσουμε αυτήν τη συμφωνία, για να μπορέσουν κατ’ αρχάς να κατακλύσουν τις τρίτες χώρες με τυρί τύπου «φέτα». <br />Οι αγορές είναι τεράστιες, κύριε Υπουργέ. Στην Αμερική, στις αραβικές χώρες, στην Αυστραλία, στην Αφρική συνολικά μια ποσότητα της τάξης των τετρακοσίων χιλιάδων τόνων συν διακόσιες χιλιάδες τόνοι της Ευρώπης περιμένουν αυτήν την επικυρωμένη πλέον φέτα και από την Ελλάδα να τη δεχθούν, αφού θα την προωθήσουν οι Καναδοί, με την επικύρωση πλέον και της Ελλάδας. Και τότε θα λένε «ορίστε, εμείς μπορεί να είχαμε μια κάλπικη φέτα, αλλά τώρα με τη συμφωνία με την Ευρώπη και την επικύρωση της Ελλάδας η φέτα μας είναι ισάξια της ελληνικής και είναι και πιο φθηνή». Άρα θα κατακλύσουν αυτές τις αγορές και θα απεμπολήσουμε εμείς, κύριε Υπουργέ, αυτήν την προοπτική που σας είπα, η οποία μπορεί να μεγεθύνει σταθερά –αντιλαμβάνεστε τον όρο της οικονομίας «μεγέθυνση οικονομίας»- για τα επόμενα πολλά χρόνια. Όσο θα υπάρχει ζωή σε αυτήν τη χώρα, θα υπάρχει και αυτή η μεγεθυμένη οικονομία της φέτας, που μπορεί να δώσει σε δύο χρόνια –αυτό που σας λέω είναι κυριολεκτικό, κύριοι συνάδελφοι- άλλες, τουλάχιστον εκατόν πενήντα χιλιάδες νέες μόνιμες θέσεις εργασίας και άλλο ένα δισεκατομμύριο ευρώ τζίρο ετησίως. Αυτό είναι τόσο απλό, εάν, με την πολύ καλή δουλειά που κάνουν οι Πρόξενοί μας και οι πρεσβευτές μας στο εξωτερικό με αυτές τις εκθέσεις, οργανώσουμε στοχευμένα την προώθηση τέτοιων προϊόντων ΠΟΠ, όπως είναι η φέτα κι η ελιά Καλαμάτας, και στοχεύσουμε σε αυτές τις αγορές. Αναγκαστικά τότε η ζήτηση που υπάρχει θα καλυφθεί από την ελληνική παραγωγή, που θα είναι και η αυθεντική.<br />Καταθέτω, επίσης, ένα άρθρο -κύριε Υπουργέ, θα ήθελα να το λάβετε υπ’ όψιν- που δημοσιεύτηκε πέρυσι στους «NEW YORK TIMES», με τον τίτλο: «Η φέτα και το ελαιόλαδο μπορούν να σώσουν την Ελλάδα». Αυτό το λένε οι «NEW YORK TIMES».<br /><br />Εμείς, βέβαια, κλείνουμε τα μάτια για τη φέτα, για την ελιά Καλαμάτας, αναφερόμαστε σε άυλες αξίες της οικονομίας, ενώ για την πραγματική οικονομία δεν κάνουμε καν λόγο να δώσουμε κίνητρα για την αύξηση της παραγωγής και να πετύχουμε αυτό που μας το έχει δώσει ο Θεός στον τόπο μας. <br />Η φέτα, που είναι μία και είναι ελληνική, έχει μοναδικά χαρακτηριστικά, τα οποία δεν μπορεί να αντιγράψει καμμία άλλη χώρα στον κόσμο, γιατί ακριβώς δεν μπορεί να αντιγράψει τη βιοποικιλότητα της πατρίδας μας με τις εξίμισι χιλιάδες βότανα, με τις είκοσι χιλιάδες αυτόχθονες φυλές, με την τεχνική της τυροκόμησης που κρατά εδώ τρεις χιλιάδες χρόνια. Δεν μπορεί καμμία άλλη χώρα σε μία τριακονταετία να υποκαταστήσει όλα αυτά τα θεία δώρα και να παραγάγει αυτό το προϊόν που εμείς σήμερα το ονομάζουμε «φέτα».<br />Σας εφιστώ, κύριε Υπουργέ, την προσοχή στην πρωτολογία μου, λέγοντάς σας αυτά τα πράγματα, ώστε και εσείς με τη σειρά σας να αντισταθείτε στα συμβούλια στα οποία συμμετέχετε. Σε κουβέντα που κάναμε παλαιότερα στην επιτροπή, ρωτήσατε τι προτείνουμε. Εάν δεν μπορείτε να ασκήσετε βέτο, αποσύρετε τη διάταξη που αφορά τη φέτα και την ελιά Καλαμάτας από την κείμενη συμφωνία, ώστε να παραμείνει το καθεστώς ως έχει, αφού, ούτως ή άλλως, είτε επικυρωθεί η συμφωνία είτε όχι, θα πρέπει η Ελλάδα να κάνει διεθνή καμπάνια προβολής αυτών των προϊόντων. Εάν, όμως, εμείς τους νομιμοποιήσουμε την παρανομία, τότε θα είμαστε με την πλάτη στον τοίχο. Μην προβαίνετε, λοιπόν, σε αυτήν την επικύρωση, γιατί σας λέω ότι θα συνδέσετε το όνομά σας με τα πιο μελανά χρώματα στην ιστορία σας ως πολιτικός και, σαν νέος πολιτικός που είστε, δεν σας αξίζει μια τέτοια προοπτική.<br />Ευχαριστώ πολύ, κύριε Πρόεδρε. <br /></speech><speech by="#s90"><from>ΠΡΟΕΔΡΕΥΩΝ</from> Ευχαριστούμε.<br />Όμως, και η Κρήτη έχει ελιές και η Καβάλα και η Θάσος έχουν θρούμπες, όπως και η Δράμα έχει.<br />Τον λόγο έχει ο συνάδελφος και συμπατριώτης μου, Βουλευτής Δράμας, κ. Χρήστος Αηδόνης.<br />Πολλή Κοζάνη βλέπω μαζεμένη εδώ!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Πολλή φέτα!</speech><speech by="#s90"><from>ΠΡΟΕΔΡΕΥΩΝ</from> Ξέρετε, καλό είναι να τρώτε φέτα, αλλά με λίγα λιπαρά και δη κατσικίσια.<br />Κύριε Αηδόνη, έχετε τον λόγο.</speech><speech by="#s4"><from> ΧΡΗΣΤΟΣ ΑΗΔΟΝΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, συζητούμε πραγματικά ένα πολύ σημαντικό ζήτημα, που έχει καθαρά αναπτυξιακή διάσταση, και ως εκ τούτου αντιλαμβάνομαι ότι ο κ. Μηταράκης είναι γι’ αυτόν τον λόγο εδώ, αντί του κ. Τσαυτάρη, του καθ’ ύλην αρμόδιου Υπουργού, ο οποίος δεν μπορώ να γνωρίζω εάν υποτιμά αυτήν την υπόθεση…</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ετοιμάζεται για το Γεωργίας.</speech><speech by="#s4"><from> ΧΡΗΣΤΟΣ ΑΗΔΟΝΗΣ</from> Ετοιμάζεται για το Γεωργίας; Αυτό είναι κάτι που μπορεί να θεωρηθεί ότι υποσκάπτει πράγματα, αλλά η δική μου παρατήρηση έχει να κάνει με το ότι θα ήθελα πραγματικά αυτήν εδώ τη στιγμή να ήταν εδώ ο αρμόδιος Υπουργός, ο οποίος θα μπορούσε να τοποθετηθεί πολύ πιο συγκεκριμένα για ένα τεράστιο θέμα, που δεν έχει να κάνει μόνο με την υπόθεση του πρωτογενούς τομέα, αλλά έχει να κάνει, όπως και πριν από λίγο είπα -και μάλλον γι’ αυτό είναι εδώ ο κ. Μηταράκης- με ένα θέμα που έχει καθαρά αναπτυξιακή διάσταση. <br />Ο εισηγητής μας πριν από λίγο ανέφερε με τον πλέον εμπεριστατωμένο τρόπο την προσπάθεια της παγκόσμιας γαλακτοβιομηχανίας οικονομικών κολοσσών να χαρακτηρίσουν τη φέτα ως κοινόχρηστη ονομασία, εξηγώντας από την πλευρά του τα οικονομικά μεγέθη από την εκμετάλλευση και την αξιοποίηση της παραγωγής. Μάλιστα, τα στοιχεία τα οποία παραθέτει η επίκαιρη επερώτηση είναι πολύ συγκεκριμένα, πολύ σαφή και αναδεικνύουν το μέγεθος μιας οικονομικής πραγματικότητας. <br />Αυτή η προσπάθεια έπεσε στο κενό σε τρεις προηγούμενες φάσεις, και το 1996 και το 2002 και το 2005. Το Ευρωπαϊκό Δικαστήριο έκρινε ότι η φέτα συνδέεται  με το ελληνικό κράτος, ακόμη και αν αυτή παράγεται σε άλλες χώρες. Άρα, λοιπόν, έχουμε μπροστά μας ένα πολύ συγκεκριμένο ευρωπαϊκό κεκτημένο, το οποίο κανείς δεν έχει δικαίωμα να απεμπολήσει. Γιατί; Γιατί η υπόθεση ανασυγκρότησης αυτής της παραγωγής είναι μια τεράστια υπόθεση, η οποία μπορεί να δώσει στη χώρα ένα μεγάλο αναπτυξιακό πλεονέκτημα, μια και έχει καθαρά εξωστρεφή χαρακτήρα.<br />Μια αντιπαράθεση, λοιπόν, δεκαετίας πήρε τέλος το 2005, με την απόφαση 9225 του Οκτωβρίου του 2005, και η Ελλάδα απέκτησε αυτό το πολύ ισχυρό πλεονέκτημα για την κατάληψη της παγκόσμιας αγοράς, αναπτύσσοντας έναν τομέα που, όπως πριν από λίγο είπα, θα συμβάλει καθοριστικά στην ανάπτυξη, μια και έχει εξωστρεφή χαρακτήρα.<br />Και μόνο που αναγνωρίζεται στην αγορά της Ευρωπαϊκής Ένωσης ότι επιτρέπεται να κυκλοφορεί ως φέτα μόνο το τυρί το οποίο παράγεται στην Ελλάδα από αιγοπρόβειο γάλα είναι μία τεράστια νίκη, μια τεράστια δυνατότητα. <br />Αντί, λοιπόν, η Ελλάδα όλα αυτά τα χρόνια να συζητά και να επεξεργάζεται ένα σχέδιο ανάπτυξης της παραγωγής της και κάλυψης των τεράστιων αναγκών της παγκόσμιας αγοράς, δυστυχώς στέκεται καθηλωμένη και δεν αντιδρά, όχι μόνο σε σχέση με το τι δεν έχει γίνει τα προηγούμενα χρόνια, αλλά και με αυτά που εξελίσσονται μπροστά μας και αφορούν την προσπάθεια σφετερισμού της ονομασίας της φέτας από τρίτες χώρες και συγκεκριμένα από τον Καναδά και τη Σιγκαπούρη. Και σαν να μην έφτανε μόνο αυτό, είδαμε και αξιώσεις για τη χρήση άλλων προϊόντων, όπως πριν από λίγο αναφέρθηκε για τις ελιές Καλαμών. Και αντί οι υπεύθυνοι να ανησυχούν, δυστυχώς βλέπουμε να πανηγυρίζουν. <br />Κύριε Υπουργέ, πρόκειται για μια γκάφα της Κυβέρνησης. Και πρέπει γρήγορα να αντιληφθείτε ότι αυτή η γκάφα διορθώνεται μόνο με μία πράξη, με βέτο στο Συμβούλιο, το οποίο θα αποφασίσει αν η Ελλάδα θα υπερασπίσει αυτό το δικαίωμα. <br />Αν, λοιπόν, αυτό δεν συμβεί και επιτραπεί η κοινόχρηστη ονομασία της στις τρίτες χώρες, είναι βέβαιο ότι ανοίγετε τους ασκούς του Αιόλου για την αμφισβήτηση αυτού του ευρωπαϊκού κεκτημένου, για το οποίο πριν από λίγο μιλήσαμε, με την απόφαση του Ευρωπαϊκού Δικαστηρίου. Είναι βέβαιο ότι η στρατηγική των οικονομικών κολοσσών είναι πάρα πολύ συγκεκριμένη και θα τη δούμε μετά από μία δεκαετία, αν εσείς κλείσετε τα μάτια σας σήμερα. Θα τη δούμε μπροστά μας αυτήν τη στρατηγική. <br />Άρα, λοιπόν, σε μία στιγμή που η Ελλάδα βιώνει τη μεγαλύτερη οικονομική κρίση, δεν είναι δυνατόν να μην εκμεταλλεύεται αυτό το μεγάλο πλεονέκτημα το οποίο έχει και αφορά την ανάπτυξη του αγροτοδιατροφικού τομέα, μεταξύ άλλων, και της συγκεκριμένης υπόθεσης, που αφορά μια τεράστια παραγωγή, όπως πριν από λίγο ανέφερε ο κ. Κασαπίδης, όπου οι σημερινές ανάγκες της παγκόσμιας αγοράς είναι περίπου εξακόσιες χιλιάδες τόνοι. Μόνο στην Ευρώπη οι ανάγκες είναι διακόσιες χιλιάδες τόνοι. Θα μπορούσαμε, αν είχαμε οργανώσει εδώ και κάποια χρόνια αυτήν την υπόθεση, με αυτό το τεράστιο πλεονέκτημα, πραγματικά να φέρουμε νέο εισόδημα στη χώρα και να ενισχύσουμε το παραγόμενο προϊόν μας.<br />Αυτά, δυστυχώς, δεν τα έχουμε κάνει σε προηγούμενες περιόδους και συνεχίζουμε να μην τα κάνουμε και σήμερα. Δεν εκμεταλλευόμαστε αυτές τις πολύ μεγάλες ευκαιρίες, τις οποίες έχει ανάγκη η χώρα για να μπορέσει να πατήσει στα πόδια της και να εξασφαλίσει αυτό το οποίο έχει ανάγκη ο τόπος, την ανάπτυξη. <br />Πρέπει να σταματήσουμε να θεωρητικολογούμε, να δούμε συγκεκριμένα τα πλεονεκτήματά μας και να δούμε πώς θα αναπτύξουμε τις δυνατότητές μας. Η υπόθεση της φέτας είναι ένα μεγάλο πλεονέκτημα, μπορεί να δημιουργήσει άμεσα νέες θέσεις εργασίας και να αυξήσει το παραγόμενο προϊόν μας. Δεν επιτρέπεται και δεν έχει δικαίωμα κανείς να αφήσει αυτήν την ευκαιρία να πάει χαμένη.<br /><br />Εκείνο, λοιπόν, το οποίο εμείς σας ζητάμε με αυτήν την επίκαιρη επερώτηση -για να κλείσω, κύριε Πρόεδρε- είναι να ασκηθεί το βέτο στην Ευρώπη σε σχέση με τη συμφωνία μεταξύ Ευρωπαϊκής Ένωσης, Καναδά και Σιγκαπούρης, να αξιοποιήσετε τα αναπτυξιακά πλεονεκτήματα του πρωτογενούς τομέα, αντί να εξαντλείτε τον ελληνικό λαό με υπερφορολόγηση, να χαράξετε μία στρατηγική για τη φέτα και για τη μεγέθυνση του κλάδου, να προστατεύσετε τα ελληνικά προϊόντα και να διευρύνετε τις γεωγραφικές ζώνες παραγωγής εντός της Ελλάδας, κάτι το οποίο για διάφορους λόγους στο παρελθόν δεν έχει γίνει. <br />Αυτές είναι οι προτεραιότητές σας. Νομίζω ότι είναι ένα πάρα πολύ σημαντικό θέμα, στο οποίο πρέπει να σκύψετε με ενδιαφέρον, για να δείτε πραγματικά αυτή την πολύ μεγάλη δυνατότητα που έχει η χώρα.<br />Ευχαριστώ, κύριε Πρόεδρε.<br /></speech><speech by="#s90"><from>ΠΡΟΕΔΡΕΥΩΝ</from> Εμείς ευχαριστούμε, κύριε συνάδελφε.<br />Τον λόγο έχει ο συνάδελφος κ. Νίκος Σταυρογιάννης, Βουλευτής Φθιώτιδας. <br />ΝΙΚΟΛΑΟΣ ΣΤΑΥΡΟΓΙΑΝΝΗΣ: Ευχαριστώ πολύ, κύριε Πρόεδρε.<br />Κυρίες και κύριοι συνάδελφοι, συζητούμε ένα πολύ σοβαρό θέμα και φαίνεται πως η Κυβέρνηση έτσι το εκλαμβάνει. Εξάλλου, αυτό φάνηκε και στην επιτροπή και εδώ με την παρουσία του Υφυπουργού Ανάπτυξης, ο οποίος έχει και την ευθύνη των διαπραγματεύσεων. Δεν ξέρω, όμως, πόσο καλά γνωρίζει τι είναι η φέτα για την αγροτική και την ελληνική οικονομία, μιας και είναι ένα από τα προϊόντα με τις μεγαλύτερες εξαγωγές. Θα μπορούσε, βέβαια, να είναι ακόμη περισσότερες οι εξαγωγές μας, αν είχαμε φροντίσει αυτά τα χρόνια, μέσα από μια στρατηγική ανάπτυξης του αγροτικού τομέα και κυρίως τριών προϊόντων, όπως είναι η φέτα, το ελαιόλαδο και το γιαούρτι.<br />Εξάλλου, υπάρχουν εκθέσεις διεθνών οργανισμών, που ασχολούνται με τη δυνατότητα που έχουν κάποια προϊόντα όχι μόνο να κατακτήσουν την παγκόσμια αγορά, αλλά να συνεισφέρουν στην οικονομική ανάπτυξη και κυρίως στη δημιουργία θέσεων εργασίας. <br />Γιατί δεν πρέπει να μας διαφεύγει ότι μέχρι πριν από την κρίση, πριν δηλαδή εμφανιστεί η κρίση, για κάθε 15 δολάρια που παράγονταν παγκόσμια στην οικονομία τα 14 δεν είχαν να κάνουν με την πραγματική οικονομία, δηλαδή με παραγωγή προϊόντων και υπηρεσιών, αλλά είναι η χρηματοπιστωτική φούσκα, η οποία έσκασε εξαιτίας συσσωρευμένων λαθών και βέβαια μιας μικρής ομάδας που ελέγχει παγκόσμια το χρηματοπιστωτικό σύστημα.<br />Τι σημαίνει, λοιπόν, η παραγωγή προϊόντων; Ακόμη και στις δύσκολες οικονομικά εποχές που ζούμε εμείς, η Ευρωπαϊκή Ένωση, πιθανώς και ο κόσμος ολόκληρος, πόσο πρέπει να επενδύσουμε σ’ αυτό και τι σημαίνει για την ανάπτυξη της οικονομίας ο εξωστρεφής προσανατολισμός αναλύθηκαν και από τον Γιώργο τον Κασαπίδη και από τον Χρήστο τον Αηδόνη. <br />Εγώ θέλω να επισημάνω δύο πράγματα. Τουλάχιστον, μην προσπαθείτε, κύριε Υπουργέ, να πείσετε -και πώς να πείσετε, αλήθεια;- και μη διαχειρίζεστε μόνο επικοινωνιακά το θέμα. Εάν αντιληφθήκατε στην Κυβέρνηση τα λάθη που έγιναν στη διαπραγμάτευση, υπάρχει χρόνος, χρησιμοποιήστε το δικαίωμα της αρνησικυρίας και βάλτε βέτο, γιατί είναι ζωτικής σημασίας για τη χώρα.<br />Πιστεύει κανείς ότι οι τρίτες χώρες θέτουν ζήτημα φέτας, για να διασφαλιστούν έτι περισσότερο τα δικαιώματά μας; Όχι. Σας εξήγησε ο κ. Κασαπίδης από πού ξεκίνησαν. Από τις μεγάλες εταιρείες, από την «ARLA», από την «KRAFT» και τις υπόλοιπες τεράστιες εταιρείες τροφίμων, που ελέγχουν την παγκόσμια αγορά, μια αγορά που έχει ανάγκη από εξακόσιες χιλιάδες τόνους φέτας. <br />Απ’ αυτήν την αγορά, λοιπόν, είχαν ήδη πάρει ένα μεγάλο μερίδιο. Παραπλανούσαν τους καταναλωτές, «οικονομούσαν» απίστευτα από λευκό τυρί κατώτερης ποιότητας και τώρα, αφού δεν μπόρεσαν μέσα στην Ευρωπαϊκή Ένωση, μετά από σκληρούς αγώνες από φωτισμένους Έλληνες -γιατί οι ευθύνες δεν είναι μόνο πολιτικές, είναι και των υπηρεσιακών παραγόντων- όταν ξεκίνησε η όλη διαπραγμάτευση, μάθαμε με καθυστέρηση για τη Σιγκαπούρη μετά την επερώτηση του Ευρωβουλευτή του Νίκου του Χουντή στο Ευρωκοινοβούλιο, για τον Καναδά και τώρα ξεκινούν οι διαπραγματεύσεις –έτσι τουλάχιστον αναφέρουν οι δημοσιογραφικές πληροφορίες- και με τις Ηνωμένες Πολιτείες. Τι θα κάνετε; Ανοίγετε την κερκόπορτα αύριο οι ίδιες αυτές μεγάλες εταιρείες και οι βορειοευρωπαϊκές χώρες να επανέλθουν και στα ευρωπαϊκά όργανα και στο Ευρωπαϊκό Δικαστήριο, για να κερδίσουν αυτό που έχασαν μετά την επίμονη διαπραγμάτευση. <br />Θα ήθελα και εγώ μαζί με τους συναδέλφους να σας επισημάνουμε τι σημαίνει αυτό για την παραγωγική ανασυγκρότηση της χώρας, για τη διασφάλιση θέσεων εργασίας και για τη δημιουργία καινούργιων θέσεων εργασίας, για τη συμμετοχή στην παραγωγική ανασυγκρότηση και στην οικονομική ανάπτυξη. Περίμενα, βέβαια, σήμερα να είναι ο Υπουργός Αγροτικής Ανάπτυξης εδώ, για να δούμε τι σημαίνει για τη χώρα μας ο πρωτογενής τομέας και κυρίως τα κορυφαία προϊόντα του, όπως είναι η φέτα, αν θέλουμε να ελπίζουμε πραγματικά ότι μπορούμε να ξεφύγουμε απ’ αυτόν τον φαύλο κύκλο της ύφεσης, της σκληρής λιτότητας και της υπερφορολόγησης.<br /> Επιτρέψτε μου εδώ, κύριε Πρόεδρε, μία μικρή αναφορά. Αναφέρθηκε ο Γιώργος ο Κασαπίδης στα όσα γίνονται στον αγροτικό τομέα και στα γονατογραφήματα, στην κυριολεξία, προκειμένου να φορολογηθούν οι αγρότες. Ποιοι αγρότες; Οι περισσότεροι από αυτούς επιβιώνουν με δυσκολία. Έχουν επενδύσει όλα τους τα χρήματα οι ίδιοι και οι οικογένειές τους και βρίσκονται στην πολύ δύσκολη κατάσταση που όλοι γνωρίζουμε. Είναι ευκαιρία, κύριε Υφυπουργέ, να μεταφέρετε στην Κυβέρνηση και στον ίδιο τον Πρωθυπουργό τι πραγματικά είναι αυτή η συμφωνία, συμφωνία που υπηρετούν βάσει σχεδίου οι βορειοευρωπαϊκές χώρες, οι οποίες, στο πλαίσιο των συζητήσεων για την ελεύθερη ζώνη εμπορίου και προκειμένου να προστατέψουν μείζονα δικά τους συμφέροντα, δέχονται να κάνουν παραχωρήσεις, όχι προς χώρες, αλλά προς τις μεγάλες βιομηχανίες τροφίμων, που προσπάθησαν και είχαν καταφέρει στην αρχή να ελέγξουν και τις αποφάσεις του Ευρωπαϊκού Δικαστηρίου, απέτυχαν στη συνέχεια και τώρα έρχονται μέσω άλλου δρόμου, για να πάρουν πίσω αυτά που θεωρούν ότι μπορούν να πάρουν και, παραπλανώντας το καταναλωτικό κοινό, να συσσωρεύσουν τεράστια κέρδη. <br />Ευχαριστώ πολύ. <br /></speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε, κύριε συνάδελφε.<br />Παρακαλώ να πάρει τον λόγο ο συνάδελφος, Βουλευτής Σερρών, κ. Μάρκος Μπόλαρης.</speech><speech by="#s199"><from> ΜΑΡΚΟΣ ΜΠΟΛΑΡΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, ο ελληνικός λαός παρακολουθεί την κατάρρευση της πραγματικής οικονομίας, την κατάρρευση του παραγωγικού μοντέλου της χώρας και την αδυναμία παραγωγής και εξαγωγής προϊόντων από τη χώρα. Την ίδια στιγμή, ο ελληνικός λαός παρακολουθεί τη σιγή, τη σιωπή και την ανεπάρκεια σε κρίσιμους τομείς από πλευράς των παραγωγικών Υπουργείων.<br />Οι υγιείς επιχειρήσεις με εξαγωγικό χαρακτήρα κλυδωνίζονται και καταρρέουν και από πλευράς των παραγωγικών Υπουργείων δεν υπάρχουν πολιτικές για να αντιμετωπίσουν αυτήν την κατάσταση. Όμως, η αγροτική ανάπτυξη και η αλλαγή στην πορεία της πραγματικής οικονομίας δεν είναι ευχολόγια ούτε προπαγάνδα. Είναι η συγκέντρωση από πραγματικές ετικέτες για συγκεκριμένα προϊόντα, τα οποία πρέπει να έχουν την ποιότητα, την ανταγωνιστικότητα για να είναι εξαγώγιμα, ώστε να μπορέσουν να στηρίξουν τη χειμαζόμενη ελληνική οικονομία, τις χειμαζόμενες ελληνικές επιχειρήσεις και φυσικά να διασώσουν θέσεις εργασίας και να δημιουργήσουν καινούργιες.<br />Ένα από τα πιο χαρακτηριστικά παραδείγματα απόλυτης έλλειψης πολιτικής και αμέλειας παρέμβασης σε τεράστιο βαθμό είναι το παράδειγμα το οποίο θέτουμε με την επερώτησή μας. Είναι το ζήτημα της φέτας. Είναι απολύτως σαφές, καθώς παρακολουθεί ο ελληνικός λαός και οι ενδιαφερόμενοι -εκατοντάδες χιλιάδες άνθρωποι από την παραγωγή, γεωργοί που υποστηρίζουν τις κτηνοτροφικές μονάδες, κτηνοτρόφοι, έμποροι, τυροκομεία, έμποροι-εξαγωγείς- παρατηρούν ότι υπάρχει έλλειμμα πολιτικής.<br />Χρειάζεται ένα εθνικό σχέδιο, ένα εθνικό στρατηγικό σχέδιο, το οποίο να ενδιαφερθεί για την ελληνική κτηνοτροφία, το οποίο δεν κατατίθεται. Αυτό αφορά και τα δύο παραγωγικά Υπουργεία, και το Ανάπτυξης και το Αγροτικής Ανάπτυξης.<br />Πραγματικά λυπούμαι γιατί δεν είναι εδώ ο Υπουργός Αγροτικής Ανάπτυξης. Διότι το ζήτημα το οποίο θέτουμε σήμερα, το ζήτημα της ελληνικής κτηνοτροφίας, δεν αφορά μόνο το ζήτημα της φέτας, δηλαδή ενός τυριού το οποίο βγαίνει από την αιγοπροβατοτροφία, αλλά -στην ημερήσια διάταξη είναι ένα άλλο τεράστιο ζήτημα- του αγελαδινού γάλακτος, το οποίο θα έπρεπε να συμπεριληφθεί μέσα σε αυτό το σχέδιο. Γιατί, αν είχαμε σχέδιο εμείς για να στηρίξουμε την ελληνική κτηνοτροφία, τις παραγωγικές μας μονάδες, θα μπορούσε να απαντήσει η Κυβέρνηση, θα μπορούσε να απαντήσει η χώρα στις πιέσεις που ασκούνται από κράτη της Κεντρικής Ευρώπης για να παρατείνουμε τις ημερομηνίες για το φρέσκο γάλα, για να υποστηριχθεί, δήθεν, ο καταναλωτής, αλλά να διαλυθούν τελικά οι παραγωγικές μονάδες της χώρας, οι μονάδες των αγελαδοτρόφων. <br />Αντίστοιχα, το έλλειμμα αφορά το ζήτημα της φέτας. Ο κ. Κασαπίδης ήταν απολύτως λεπτομερειακός και στοχευμένος. <br />Θα ήθελα να κάνω την εξής ερώτηση: Μπορείτε να μας πείτε αν έχουν γίνει συσκέψεις με τους παραγωγούς κι αν είδαμε τους τυροκόμους της χώρας; Μπορείτε να μας πείτε αν είδαμε τους εμπόρους-εξαγωγείς της χώρας, αν έδωσε η Κυβέρνηση κατευθύνσεις στους εμπορικούς ακολούθους για το πώς θα χειριστούν την υπόθεση της φέτας στο εξωτερικό;<br />Υπάρχει άραγε σχέδιο για το πώς θα εντοπισθούν οι νοθείες; Για το πώς θα ενημερωθεί το κοινό στο εξωτερικό για το τι είναι η φέτα; Έχει ενημερωθεί το κοινό για το γεγονός ότι δεν έχει καμμία απολύτως σχέση η φέτα με το λευκό αγελαδινό τυρί κακής ποιότητας που σερβίρουν ως φέτα στο εξωτερικό; Αναρωτιέμαι αν έχουμε οργανώσει την προβολή και την άμυνα αυτής της υπόθεσης. <br /><br />Κλείνοντας, θέλω λίγα δευτερόλεπτα, κύριε Πρόεδρε, για να σας πω ότι υπάρχει ένα πολύ καλό προηγούμενο παράδειγμα. Οι Ιταλοί πριν από μερικά χρόνια έκαναν ένα δεκαπενταετές σχέδιο, για να στηρίξουν το όνομα του ιταλικού εστιατορίου στο εξωτερικό. Αυτό το σχέδιο το υπηρετούν όλες οι κυβερνήσεις, στηρίζοντας ένα-ένα τα ιταλικά προϊόντα και απαιτώντας από τα ιταλικά εστιατόρια σε όλο τον κόσμο, προκειμένου να γράψουν απ’ έξω «Italian Food», να είναι μέλη σε ένα σχέδιο. <br />Αυτό το σχέδιο έχει υποβληθεί και στο Υπουργείο. Το έχει το Υπουργείο, αλλά δεν κάνει τίποτα. Υπάρχουν προτάσεις από τα επιμελητήρια. Υπάρχουν προτάσεις από τις επιχειρήσεις. Το έχουμε το σχέδιο. Θα μπορούσαμε να το μιμηθούμε. Μόνο τις ελληνικές επιχειρήσεις στο εξωτερικό να ενημερώναμε, θα είχαμε άλλα στοιχεία και άλλους αριθμούς για την ελληνική φέτα, και όχι μόνο τη φέτα. <br />Τα παραδείγματα υπάρχουν. Πολιτική βούληση υπάρχει; Γιατί αυτή λείπει. <br />Ευχαριστώ πολύ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Ανδρουλάκης, Βουλευτής Β´ Αθηνών. <br />ΔΗΜΗΤΡΙΟΣ  ΑΝΔΡΟΥΛΑΚΗΣ: Ήθελα, κύριε Πρόεδρε, να συγχαρώ τον εισηγητή μας, τον Κασαπίδη, ο οποίος έχει και γνώση και βίωμα πάνω στο θέμα. Δυστυχώς, υπάρχουν τόσοι πολλοί που δεν έχουν ούτε γνώση, αλλά προπαντός κανένα βίωμα, καμμία ρίζα, τίποτα. Είναι ξεκρέμαστοι. <br />Ο Υπουργός βεβαίως δεν έχει σχέση με τον χώρο της πρωτογενούς παραγωγής, αλλά με τα χρηματοοικονομικά. Ήθελα να του πω, λοιπόν, να κοιτάξει σήμερα την πρώτη σελίδα των «FINANCIAL TIMES». Πρώτο θέμα στους «FINANCIAL TIMES» σήμερα είναι ο μαραθώνιος στο αμερικάνικο Κογκρέσο και η απαίτηση να παρέμβει ο Ομπάμα για να προωθηθούν οι εμπορικές συμφωνίες Ευρώπης-Αμερικής. Προϊόν το προϊόν, κλάδο τον κλάδο, οι Αμερικανοί προσπαθούν να στηρίξουν, να προστατέψουν τα προϊόντα και τις επιχειρήσεις τους. <br />Αντίθετα, εδώ στην Ελλάδα έχει διαμορφωθεί ένα -λεπτό, όχι σημαντικό- στρώμα δημοσιογράφων, τεχνοκρατών, πολιτικών, οι οποίοι, μόλις ακούσουν τη λέξη «προστασία» ή «προστατευόμενη ονομασία» ή οτιδήποτε, σχετικό βγάζουν φλύκταινες. Θεωρούν ότι είναι αναχρονιστικό, ότι είναι κάτι ξεπερασμένο, αυτοί είναι οι «ταλιμπάν» των αγορών. Αλλά οι αγορές έχουν γραμμένους αυτούς τους τύπους, διότι οι αγορές είναι πάντα ιστορικά συγκεκριμένες και έχουν πολιτιστικά, γεωγραφικά και τοπικά χαρακτηριστικά. Οι αγορές δεν είναι μία αφηρημένη έννοια, όπως δεν είναι θρησκεία. Όταν λέμε αγορές, ποιες αγορές εννοούμε; <br />Δεύτερο θέμα στους «FINANCIAL TIMES» -διότι αυτούς μόνο σέβεται ο Υφυπουργός- είναι το εξής. Οι Γάλλοι έκαναν κατάληψη με τα προϊόντα τους αυτήν την εβδομάδα στο Ιράν. Μόλις άνοιξαν τα σύνορα, πήγε εκεί ο Ολάντ. Προϊόν το προϊόν, προσπαθούν να κατοχυρώσουν τα προϊόντα τους στην αγορά του Ιράν. Αλλά το δικό μας Υπουργείο Ανάπτυξης είναι βαθύτατα συμπλεγματικό απέναντι σε οτιδήποτε σηματοδοτεί ελληνική ιδιομορφία και ελληνικά χαρακτηριστικά. Έδωσαν οι γραφειοκράτες-διαπραγματευτές Ευρωπαϊκής Ένωσης-Καναδά στον Μπαρόζο να υπογράψει κάτι. Τι ξέρει ο Μπαρόζο; Έβαλε την υπογραφή του και τελειώσαμε. <br />Αυτή βεβαίως η ακραία συμπλεγματικότητα, αυτός ο θλιβερός επαρχιωτισμός των δήθεν Ευρωπαίων και δήθεν ανθρώπων των αγορών φαίνεται πολύ καθαρά και στην υπόθεση του ΟΟΣΑ, αυτήν τη γελοία ιστορία, με τον, τυφλοσούρτη των «μεταρρυθμίσεων» Δεν είναι άνοιγμα των αγορών αυτό. Πρέπει να ανοίξουν βεβαίως πολλές αγορές. Πρέπει να ανοίξει ο ανταγωνισμός. Αυτό όμως δεν είναι άνοιγμα είναι διάλυση συγκεκριμένων αγορών, διότι οι αγορές έχουν πάντα ιστορικά συγκεκριμένα χαρακτηριστικά, κύριε Πρόεδρε.<br />Επειδή είστε από την περιοχή των Χανίων, ήθελα να σας πω ότι θα υπάρχει σε λίγο «φέτα Πακιστάν» ή «φέτα Σιγκαπούρης» και «φέτα Καναδά», αλλά δεν θα υπάρχει «φέτα Χανίων». Με ακούτε, κύριε Πρόεδρε;</speech><speech by="#s175"><from>ΠΡΟΕΔΡΕΥΩΝ</from> Σας ακούω με πολλή προσοχή.<br />ΔΗΜΗΤΡΙΟΣ  ΑΝΔΡΟΥΛΑΚΗΣ: «Φέτα Κρήτης» δεν θα υπάρχει, αλλά θα υπάρχει «φέτα Καναδά». <br />Ήθελα, λοιπόν, να σας πω ότι δεχτήκαμε εν πάση περιπτώσει τον τότε ελιγμό που έγινε και βγήκε η Κρήτη και η Κεφαλονιά από τη ζώνη παραγωγής φέτας. Ήταν ένας ελιγμός, τέλος πάντων, για να μην είναι -λέει- σε όλη τη χώρα η προστατευόμενη ονομασία, αλλά τώρα έχουμε «φέτα Καναδά». Και βεβαίως έχουμε κατοχυρώσει τη γραβιέρα και ένα-δύο άλλα κρητικά προϊόντα. <br />Ήθελα να σας πω, κύριε Πρόεδρε, ότι ο ξινόχοντρος, για παράδειγμα, είναι το καλύτερο δείπνο και δεν έχει προστατευόμενη ονομασία, που θα μπορούσε να είναι βιομηχανοποιημένο τρόφιμο για όλη την Ευρώπη. <br />Tο ίδιο και η στάκα, για όσους δεν έχουν χοληστερίνη. <br />Κύριε Πρόεδρε, όμως, δεν φτάνει μόνο η προστατευόμενη ονομασία προέλευσης. Ξέρεις πολύ καλά από εκεί που είσαι ότι έχουμε δεκάδες τυροκομεία, τα οποία δεν μπορούν να συντονιστούν μεταξύ τους. Τι εξωστρέφεια μπορούν να έχουν, αφού είναι μικρές οι ποσότητες, υψηλές οι τιμές και ταυτόχρονα υπάρχει ανομοιογένεια στα προϊόντα; Δεν θα έπρεπε να γίνει μια προσπάθεια ανασυγκρότησης του κλάδου, να αποκτήσει μέγεθος, βιωσιμότητα, για να μπορεί να τροφοδοτήσει ξένες αγορές; Ούτε μια αλυσίδα ντελικατέσεν στη Γερμανία ή στη Γαλλία δεν μπορεί να στηριχθεί σε προϊόντα υψηλής ποιότητας δικά μας, δεν έχουμε την απαιτούμενη ποσότητα και ενοποιήμενη τυποποίηση. <br />Να, λοιπόν, που χρειαζόμαστε το εθνικό σχέδιο ανασυγκρότησης, ανάπτυξης για να ευθυγραμμίσουμε τα κίνητρα του κράτους, των τραπεζών, του ΕΣΠΑ, του –υποτιθέμενου- Επενδυτικού Ταμείου και να στηρίξουμε αυτήν την ανασυγκρότηση των κλάδων. <br />Δυστυχώς, κύριε Πρόεδρε –το γνωρίζετε πολύ καλά,- δεν έχουμε μόνο τα προβλήματα της παραγωγής ή της προστατευόμενης ονομασίας. Έχουμε και πέμπτη φάλαγγα εντός μας, στην ίδια την Κρήτη, στα ίδια τα νησιά. <br />Είπε ο Μπόλαρης πριν ότι στο εξωτερικό έχουν το τυρί αυτό το αγελαδινό δεκάτης κατηγορίας. Αυτό είναι ασβέστης. Αυτό δεν τρώγεται. Το έχεις δει. Είναι σαν ασβέστης.<br />Στα ξενοδοχεία της Κρήτης –γελάει ο Αυγενάκης, που το ξέρει- τι αγώνα θα κάνουμε για να πείσουμε να μπει τυρί κρητικό κανονικό; Παίρνει ο Ολλανδός αυτό το πλαστικό τυρί, που μόλις το βγάζεις από ψυγείο γίνεται σαν ασβέστης, και σου λέει: «Αυτό στην Ολλανδία δεν το τρώω. Μου το φέρνεις εδώ να το φάω, στην Κρήτη;». <br />Να, λοιπόν, που χρειάζεται να κάνουμε αυτόν τον αγώνα και για τον ελληνικό προϊόν και για το ελληνικό τυρί. Πώς μιλάμε για, διατροφικό, τουρισμό; Με αυτόν τον ασβέστη που λέγεται «τυρί», που βάζουν σ’ ένα μεγάλο ποσοστό τα ξενοδοχεία; Αυτή είναι η σκληρή πραγματικότητα. Έχω την εντύπωση, όμως, ότι μιλάμε σε ώτα μη ακουόντων. <br />Το χειρότερο Υπουργείο της Κυβέρνησης από κάθε άποψη σε αυτά τα θέματα είναι το Υπουργείο Ανάπτυξης. Δεν υπάρχει χειρότερο Υπουργείο σε αυτήν την Κυβέρνηση από το Υπουργείο Ανάπτυξης. Έχει χάσει την επαφή με την πραγματικότητα. Κρίμα στα δύο «-άκης». Πρέπει να τα σβήσετε τα «-άκης» από τα ονόματά σας. <br /></speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Μία διόρθωση: Είμαι από τη Χίο.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Κουράκος. <br />Κύριε συνάδελφε, παρακαλώ από τη θέση σας. Έχετε τρία λεπτά.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Αφού ήρθα τώρα, κύριε Πρόεδρε! <br />Κύριε Υπουργέ, σπέρνετε ανέμους, θα θερίσετε θύελλες. Οι αγρότες βγήκαν στους δρόμους, γιατί τους οδηγείτε στην απόγνωση και στην εξαθλίωση με την άδικη φορολόγηση και με την επιμήκυνση της διάρκειας ζωής του φρέσκου γάλακτος. <br />Το θέμα της ελληνικής φέτας για πολλούς μπορεί να μην αποτελεί θέμα πρώτης προτεραιότητας, δείχνει όμως τη νοοτροπία με την οποία αντιμετωπίζουν οι κυβερνώντες την τύχη της χώρας μας. Ξεπουλάτε τα πάντα. Μην προσπαθείτε ως Κυβέρνηση, κύριε Υπουργέ, να κρυφτείτε πίσω από τεχνικά επιχειρήματα. Η ουσία είναι μια και δεν αλλάζει: Ξεπουλάτε τους Έλληνες κτηνοτρόφους και αγρότες. Ξεπουλάτε ένα προϊόν που αποτελεί ακρογωνιαίο λίθο στην αγροτική και κτηνοτροφική ιστορία της χώρας, τη φέτα. Είναι ντροπή για την Ελλάδα. Είναι ντροπή για την Κυβέρνηση. Είναι ντροπή για τον ελληνικό λαό. <br />Οι Καναδοί κτηνοτρόφοι προσπαθούν εδώ και καιρό να πουλήσουν λευκό τυρί με την ονομασία «ελληνική φέτα». Καθώς είναι δύσκολο να παρακαμφθεί η ετικέτα της Προστατευόμενης Ονομασίας Προέλευσης, θα αρκεστούν στο απλούστερο να πωλούν το τυρί ως σκέτη «φέτα». Πρώτη αντίδραση στο άκουσμα της είδησης είναι «δεν γίνονται αυτά». Η ονομασία προέλευσης ορίζει αυστηρά τη γεωγραφική περιοχή στην οποία παράγεται ένα προϊόν. Οι Καναδοί, όμως, προχωρούν σε μία εμπορική συμφωνία με την Ευρωπαϊκή Ένωση, σύμφωνα με την οποία το καναδικό τυρί θα υφαρπάξει το ελληνικό όνομα. Η συμφωνία δεν έχει κλείσει, αλλά έχει μπει σε δύσκολο δρόμο για την Ελλάδα. Η πρώτη απόφαση ελήφθη το Σεπτέμβριο από το Κολέγιο των Επιτρόπων στις Βρυξέλλες. <br />Τα πράγματα έχουν ως εξής: Ο ευρωπαϊκός Βορράς θέλει να σπρώξει τη βιομηχανική του πραμάτεια προς την άλλη πλευρά του Ατλαντικού, οπότε θυσιάζει τις ονομασίες προέλευσης του Νότου. Εκτός από τη φέτα χαρίζει και την ιταλική γκοργκοντζόλα. Οι Καναδοί βάσει της συμφωνίας θα μπορούν να παράγουν τυριά και να τα διαθέτουν σε ευρωπαϊκές χώρες. Η συμφωνία συζητήθηκε στο Ευρωκοινοβούλιο στο τέλος Σεπτεμβρίου. Εκεί δόθηκε μάχη από τους Ευρωβουλευτές με αμφίβολα αποτελέσματα. Η τελική έγκριση δόθηκε στο Συμβούλιο Υπουργών Γεωργίας το Νοέμβριο και έχασε η Κυβέρνηση. <br />Να σημειώσουμε ότι οι διαβουλεύσεις έγιναν στα μουλωχτά, χωρίς να τις αντιληφθεί η Επίτροπος Μαρία Δαμανάκη, χωρίς να δράσει ο Υπουργός Γεωργίας, χωρίς να αναμειχθούν τα στελέχη του Υπουργείου Οικονομικών και Ανάπτυξης και ιδιαίτερα του Υπουργείου Εξωτερικών. Έχουμε όλοι μερίδιο ευθύνης. Ο καλός πολιτικός είναι καλός και στο παρασκήνιο, όχι μόνο στα μικρόφωνα. Εμείς αντί να ενώνουμε τις δυνάμεις μας για την πατρίδα, το λαό, τους αγρότες, τους κτηνοτρόφους, γιατί είναι εθνική ανάγκη η στήριξη του πρωτογενούς τομέα, οι ξένοι ζουν το όνειρο, η Κυβέρνηση σας παριστάνει το νυχτοφύλακα, όπως έλεγε ο Πρωθυπουργός κ. Σαμαράς.<br />Να αναφέρουμε μία ακόμη παράμετρο τελειώνοντας. Το θέμα έφερε προς συζήτηση ο Βέλγος Επίτροπος αρμόδιος για τα θέματα εμπορίου κ. Κάρελ Ντε Χουχτ, ξέρετε, από την χώρα που παράγει τυριά απομίμησης. Ας κάνουμε, λοιπόν, μία προβολή στο μέλλον κλείνοντας. Θα διεκδικήσουν κι άλλοι τη χρήση του ονόματος «φέτα». <br />Σήμερα με βάση την απόφαση του Ευρωπαϊκού Δικαστηρίου δεν επιτρέπεται σε κανέναν η χρήση της λέξης «φέτα» ούτε άμεσα ούτε έμμεσα. Δεν μπορεί, δηλαδή, να πωληθεί τυρί τύπου «φέτας». Αν επιτραπεί, όμως, στον Καναδά, θα ακολουθήσουν και άλλες τρίτες χώρες, όπως η Τουρκία και κατόπιν το Βέλγιο, η Δανία, η Γερμανία και η Ολλανδία. Αυτό είναι το μόνο βέβαιο.<br /><br />Μία τελευταία λεπτομέρεια, κύριε Υπουργέ. Το λευκό τυρί δεν είναι πάντα φέτα. Παράγεται από άλλα γάλατα. Εσείς βαφτίζετε την κατσίκα και την αγελάδα πάνω-κάτω το ίδιο ζώο. Τα αποτελέσματα θα είναι αντίστοιχα. <br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Υφυπουργός Ανάπτυξης και Ανταγωνιστικότητας κ. Μηταράκης.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, κυρίες και κύριοι συνάδελφοι, συμφωνώ με τους επερωτώντες Βουλευτές ότι η φέτα είναι ναυαρχίδα των ελληνικών εξαγωγών και δίνουμε τεράστια σημασία ως Κυβέρνηση στα προϊόντα ΠΟΠ και ΠΓΕ, δηλαδή, Προϊόντα Ονομασίας Προελεύσεως και Προϊόντα Γεωγραφικής Ένδειξης.<br />Ένας από τους επερωτώντες Βουλευτές είπε ότι υπάρχουν τρία σημαντικά προϊόντα. Υπάρχουν εκατό ελληνικά προϊόντα ΠΟΠ. Υπάρχει ο κρόκος Κοζάνης, η μαστίχα Χίου. Υπάρχουν πάρα πολλά προϊόντα στα οποία η χώρα μας δίνει ιδιαίτερη σημασία. Αποτελούν μία συλλογική περιουσία του ελληνικού και ευρωπαϊκού λαού. Αλλά νομίζω ότι σήμερα είναι ευκαιρία να ξεκαθαρίσουμε μερικά πράγματα, γιατί ακούστηκαν πολλές υπερβολές. Ακούστηκαν μισές αλήθειες και πολλές φορές οι μισές αλήθειες είναι χειρότερες από τα ψέματα. <br />Να ξεκινήσω λέγοντας ότι η προστασία των προϊόντων ΠΟΠ είναι πάγια θέση της Ελλάδος, αλλά και προτεραιότητα της Ελληνικής Προεδρίας και εμού προσωπικά ως Προέδρου του Συμβουλίου Υπουργών Εξωτερικού Εμπορίου της Ευρωπαϊκής Ένωσης, όπως τόνισα και την προηγούμενη βδομάδα στις Βρυξέλλες, απαντώντας σε ερωτήσεις στην αρμόδια Επιτροπή Διεθνούς Εμπορίου του Ευρωκοινοβουλίου. <br />Για τον λόγο αυτό θα συγκαλέσουμε ένα άτυπο Συμβούλιο Υπουργών στις 27 και 28 Φεβρουαρίου στην Αθήνα, πέρα από το τυπικό εξαμηνιαίο Συμβούλιο, στο οποίο βασικό θέμα συζήτησης θα αποτελέσουν η συμφωνία ΗΠΑ και Ευρωπαϊκής Ένωσης στην οποία αναφερθήκατε και η ενίσχυση της προστασίας των προϊόντων ΠΟΠ από την πλευρά της Ευρωπαϊκής Ένωσης. Η Ελλάς, εκμεταλλευόμενη το προνόμιο της Προεδρίας, επέβαλε αυτό ως θέμα στο Συμβούλιο Υπουργών και θέλω να ξέρετε ότι η Ελλάδα είναι στην πρώτη γραμμή αυτής της συζήτησης στην Ευρώπη, όχι μόνο σήμερα, αλλά διαχρονικά.<br />Θα ήθελα να ξεκινήσω τη συζήτηση με δύο απαραίτητες διευκρινίσεις και μία πολύ σημαντική παρατήρηση. Πρώτη διευκρίνιση: Τα προϊόντα ΠΟΠ αναγνωρίζονται σήμερα μόνο εντός της Ευρωπαϊκής Ένωσης. Αυτό είναι μία πραγματικότητα, μία αλήθεια η οποία δεν τονίστηκε από τους επερωτώντες Βουλευτές.<br />Υπάρχουν συμφωνίες εντός Ευρωπαϊκής Ένωσης, υπάρχει σχετικός κανονισμός, υπάρχουν σχετικές τελεσίδικες αποφάσεις του Ευρωπαϊκού Δικαστηρίου. Δημιουργείται, λοιπόν, ένα ευρωπαϊκό κεκτημένο, το οποίο καλύπτει πλήρως την Ελλάδα εντός της Ευρωπαϊκής Ένωσης.<br />Οι συμφωνίες, όμως, αυτές δεν ισχύουν εκτός. Ήδη, επειδή κάποιοι ανέφεραν τη φράση «θα παραχωρήσει η χώρα μας το δικαίωμα να παράγουν τρίτες χώρες φέτα», δεκάδες χώρες παράγουν φέτα και καμμία ευρωπαϊκή ή διεθνής συμφωνία δεν τους εμποδίζει να το κάνουν κι ούτε ζητάνε την αναγνώριση της Ελλάδος. Μιλάω για αγορές όπως ο Καναδάς, παραδείγματος χάριν, ο οποίος έχει δεκαετίες, δυστυχώς, παράδοσης παραγωγής φέτας. Σε χώρες με τις οποίες υπάρχουν συμφωνίες, εκεί υπάρχει προστασία και αυτό είναι το σημαντικό. <br />Η Ευρώπη προσπαθεί να επιβάλει στις τρίτες χώρες το δικό μας σύστημα αξιών. Προσπαθούμε. Παραδείγματος χάριν, στον Παγκόσμιο Οργανισμό Εμπορίου η Ευρωπαϊκή Ένωση το 2008 έθεσε το θέμα της πολυμερούς προστασίας των προϊόντων ονομασίας προέλευσης. Όμως, απέναντί μας βρέθηκαν δεκάδες χώρες, οι οποίες διαφωνούν με το ευρωπαϊκό σύστημα κατοχύρωσης. Η Ελλάδα συνεχίζει τις προσπάθειές της και τον Δεκέμβριο στην πρόσφατη υπουργική συνδιάσκεψη του ΠΟΕ ήμασταν μία από τις πολύ λίγες χώρες που έθεσαν αυτό το θέμα στην Ολομέλεια. Το έθεσα προσωπικά ο ίδιος στη δικιά μου ομιλία, παρ’ ότι από τον Παγκόσμιο Οργανισμό Εμπορίου ως θέμα δεν είχε τεθεί στην ημερήσια διάταξη.<br />Θα ήθελα να τονίσω ότι στην Ινδονησία, επειδή γράφτηκαν και πολλά δημοσιεύματα στον ελληνικό Τύπο, η χώρα μας, δυστυχώς, για οικονομικούς λόγους εκπροσωπήθηκε από μία πενταμελή αντιπροσωπεία, ενώ η Ευρώπη πήγε με εβδομήντα, η Γερμανία με τριάντα, η Γαλλία με είκοσι δύο, η Πορτογαλία με δώδεκα ειδικούς ανθρώπους, οι οποίοι κατά τη διάρκεια όλων των συνεδριάσεων προσπαθούσαν να επιβάλουν τα συμφέροντα των δικών τους χωρών.<br />Μετά, λοιπόν, τη στασιμότητα που υπάρχει στον Παγκόσμιο Οργανισμό Εμπορίου ο μόνος δρόμος που απομένει, αν θέλουμε να κατοχυρώσουμε την ελληνική φέτα και τα άλλα προϊόντα παγκοσμίως, είναι η συνομολόγηση διμερών εμπορικών και επενδυτικών συμφωνιών με σημαντικούς εταίρους, όπου θα καλύπτεται όλο το φάσμα των εμπορικών σχέσεων.<br />Σήμερα, τρέχουσα πρακτική της Ευρωπαϊκής Επιτροπής είναι να διαπραγματεύεται αρχικά έναν κατάλογο προϊόντων, τα οποία έχουν τη μεγαλύτερη εμπορική σημασία για τα κράτη-μέλη και τα οποία έχουν τη μεγαλύτερη δυνατότητα εξαγωγών, όπως η φέτα, το ούζο, οι ελιές Καλαμάτας, ο οίνος Σάμου, η ρετσίνα, η μαστίχα Χίου. Στη συνέχεια, σε κάθε ευκαιρία επαναδιαπραγμάτευσης προσπαθούμε να αυξήσουμε αυτόν τον κατάλογο, θυμίζοντας ότι στην Ευρώπη υπάρχουν χίλια διακόσια προστατευόμενα προϊόντα.<br />Το δεύτερο σημαντικό που θέλω να διευκρινίσω είναι ότι η αρμοδιότητα της κοινής εμπορικής πολιτικής σύμφωνα με τη Συνθήκη της Λισαβόνας είναι αρμοδιότητα της Ευρωπαϊκής Επιτροπής, για την οποία, φυσικά, ελέγχεται από το Ευρωπαϊκό Κοινοβούλιο και από τα κράτη-μέλη.<br />Θα ήθελα, τέλος, να κάνω μία παρατήρηση αρκετά σημαντική για να βάλουμε στόχους ως χώρα τι θέλουμε να πετύχουμε στις διεθνείς μας εμπορικές συμφωνίες.<br />Σήμερα, το 85% των ελληνικών εξαγωγών φέτας είναι εντός Ευρωπαϊκής Ένωσης, εκεί που έχουμε την πλήρη προστασία και που χάρη στους αγώνες ελληνικών κυβερνήσεων πέτυχε η φέτα. Στις υπόλοιπες αγορές του κόσμου όμως η Ελλάδα, απ’ ό,τι φαίνεται από τα νούμερα, δεν έχει καταφέρει να εξάγει. Στον Καναδά εξάγουμε μόνο το 1,4% της ελληνικής παραγωγής, στη Σιγκαπούρη ένα πολύ μικρότερο ποσοστό, διότι σ’ αυτές τις αγορές η Ελλάδα δεν έχει καμμία προστασία, έχουμε περιορισμένο συγκριτικό πλεονέκτημα και κατά συνέπεια –να το πω απλά να το καταλάβετε- χάνουμε τη μάχη στο ράφι.<br />Αυτό που προσπαθούμε, λοιπόν, με τις εμπορικές συμφωνίες είναι να αλλάξουμε τα δεδομένα, να δώσουμε καλύτερη ευκαιρία στον Έλληνα εξαγωγέα να βγει στις διεθνείς αγορές.<br />Ο στόχος, λοιπόν, της χώρας μας ποιος είναι; Είναι διττός. Πρώτον, είναι η κατοχύρωση του ονόματος, η μάχη επί της αρχής, όπως θα την πω και κατά δεύτερον, το πρακτικό, το συγκεκριμένο που ζητάει ο Έλληνας παραγωγός είναι να τον βοηθήσουμε να αυξήσει τις εξαγωγές του, να του δώσουμε μια καλύτερη ευκαιρία. Αυτό το καταπληκτικό ελληνικό προϊόν, που όλοι στη Ευρώπη ξέρουμε και αναγνωρίζουμε, θέλουμε να το βγάλουμε και στις μεγάλες αγορές του κόσμου, στην Αμερική, στην Ασία.<br />Θα ήθελα να πω ότι το 2013, παρά τα πολύ πεσιμιστικά που ακούστηκαν από επερωτώντες Βουλευτές, μέσα σε ένα εντεκάμηνο αυξήσαμε κατά 3,4% την ποσότητα τυριών που εξάγουμε και κατά 5% περίπου τις τιμές που πετυχαίνουμε ανά τόνο στην εξαγωγή τυριού. Και επειδή αναφέρθηκε συγκεκριμένα η Γερμανία, εκεί η αύξηση κατ’ αξία ήταν 37% μέσα στο 2013. Άρα, ο Έλληνας παραγωγός μπορεί, όταν εμείς του δώσουμε τη δυνατότητα.<br />Να μιλήσουμε, λοιπόν, συγκεκριμένα: Τι έγινε με τον Καναδά; Κατ’ αρχάς, η έναρξη των διαπραγματεύσεων έγινε το 2009 και διαχρονικός στόχος και της ευρωπαϊκής και της ελληνικής πλευράς ήταν η αύξηση των εμπορικών σχέσεων, ειδικά των εξαγωγών μας, με παράλληλη διατήρηση των δικών μας κεκτημένων στη δικιά μας αγορά. <br />Να το πω πάλι απλά: Προσπαθήσαμε να κερδίσουμε τα περισσότερα στη δικιά τους αγορά, παραχωρώντας τα λιγότερα στη δικιά μας αγορά. Και για να συντονίσουμε την παρέμβασή μας έναντι της Ευρωπαϊκής Επιτροπής δουλέψαμε συστηματικά τα συναρμόδια Υπουργεία Αγροτικής Ανάπτυξης, Ανάπτυξης και Εξωτερικών, καθώς και οι εκπρόσωποι των τριών υπουργείων στη μόνιμη αντιπροσωπεία της Ελλάδος στην Ευρωπαϊκή Ένωση. Ειδικά με το Υπουργείο Αγροτικής Ανάπτυξης είχαμε μια αμφίδρομη επικοινωνία, κοινοποιώντας εκατέρωθεν αλληλογραφία, ώστε να είμαστε συντονισμένοι σε αυτήν τη μάχη. <br />Μάλιστα, μπροστά στην αγωνία μας για μια θετική εξέλιξη, κατά κάποιο τρόπο παραβιάσαμε και τη Συνθήκη Λειτουργίας της Ευρωπαϊκής Ένωσης, προχωρώντας ως Ελλάδα σε διμερή διαβήματα προς τον Καναδά, παρ’ ότι κάτι τέτοιο δεν συνηθίζεται στην ευρωπαϊκή διαπραγματευτική τακτική. Η Ελλάδα, όμως, έκανε συγκεκριμένα διαβήματα προς την καναδική πλευρά, τονίζοντας τη σημασία να συμπεριληφθεί η φέτα στην τελική συμφωνία. <br />Ο Υπουργός Αγροτικής Ανάπτυξης κ. Τσαυτάρης κι εγώ σε ξεχωριστές ευκαιρίες καταθέσαμε διαβήματα προς τον Καναδό Πρέσβη στην Ελλάδα. Ο Υπουργός Ανάπτυξης κ. Χατζηδάκης, απεύθυνε τον Οκτώβριο του 2012 επιστολή προς τον ομόλογό του στον Καναδά, τον κ. Φαστ, στον οποίο επισημαίνεται ότι η ελληνική πλευρά θεωρεί προαπαιτούμενο την επίτευξη ικανοποιητικής λύσης, όσον αφορά την προστασία της ελληνικής φέτας. <br />Σε ό,τι με αφορά, το ζήτημα επίλυσης του θέματος προστασίας της ελληνικής φέτας και του συνόλου των ελληνικών γεωγραφικών ενδείξεων το έθεσα μετ’ επιτάσεως και επιμονής κατά τις συνόδους του Συμβουλίου Υπουργών Εξωτερικών Υποθέσεων και το Νοέμβριο του 2012 και τον Ιούνιο του 2013 και στο άτυπο συμβούλιο του Δουβλίνου του 2013.<br />  Μετά από την ολοκλήρωση του Συμβουλίου Ευρωπαϊκών Υποθέσεων της 14ης Ιουνίου υποβλήθηκαν εκ νέου μετά από οδηγίες μου σχετικά διαβήματα της αρμόδιας Γενικής Διεύθυνσης του Υπουργείου Ανάπτυξης προς την Ευρωπαϊκή Επιτροπή, με ιδιαίτερη αναφορά στην επίτευξη συμφέρουσας συμφωνίας για την Ελλάδα στο θέμα της φέτας. Και θα ήθελα να τονίσω, όπως ήδη γνωρίζετε, ότι τον Οκτώβριο του 2013 στο ανώτατο πολιτικό επίπεδο η Ελλάδα έθεσε το θέμα της φέτας προς τον Πρόεδρο της Ευρωπαϊκής Επιτροπής, τον κ. Μπαρόζο, ο οποίος ενημερώθηκε ενδελεχώς σχετικά με τις ανησυχίες της Ελλάδας. Σε μία προσπάθεια δε να πιέσει τα πράγματα, συμπεριέλαβε τη φέτα, μαζί με την ιταλική γκοργκοντζόλα στο γεύμα που παρέθεσε στον Καναδό Πρωθυπουργό, τον κ. Χάρπερ. <br />Σε όλη αυτήν την προσπάθεια ήμασταν σε διαρκείς επαφές με τους Έλληνες εξαγωγείς, διευκρινίζοντας τις θέσεις της ελληνικής πλευράς, αντιλαμβανόμενοι και την αγωνία της αγοράς. <br />Τέλος, τον Οκτώβριο του 2013, λίγο πριν οριστικοποιηθεί η πολιτική συμφωνία και σε μια τελική προσπάθεια για το μέγιστο δυνατό αποτέλεσμα, πήγα στις Βρυξέλλες και έθεσα εκ νέου το θέμα σε σειρά επαφών που είχα και με  τον αρμόδιο Επίτροπο, τον κ . Κάρελ ντε Χούχτ και με τον πρόεδρο της Επιτροπής Διεθνούς Εμπορίου του Ευρωπαϊκού Κοινοβουλίου, τον καθηγητή κ. Μορέιρα.<br />Ας ξεκαθαρίσουμε, λοιπόν, τι διεκδικήσαμε και τι πετύχαμε, συγκεκριμένα.  Και θα σας πω αυτά που σας είπα, κυρίες και κύριοι συνάδελφοι και στην αρμόδια Επιτροπή Παραγωγής και Εμπορίου, όταν με καλέσατε: Με τη συμφωνία του Καναδά, η κατοχύρωση των ελληνικών θέσεων και η προστασία των ελληνικών προϊόντων προέλευσης είναι ξεκάθαρη και αδιαμφισβήτητη. Η Ευρωπαϊκή Ένωση κατοχύρωσε από τα χίλια διακόσια ευρωπαϊκά προϊόντα τα εκατόν σαράντα πέντε. Τα εκατόν είκοσι πέντε με πλήρη προστασία σαν να βρισκόμαστε στην Ευρωπαϊκή Ένωση και είκοσι προϊόντα με αυξημένη προστασία. <br />Από αυτά τα εκατόν είκοσι πέντε προϊόντα δεκαπέντε είναι ελληνικά, άνω του 10%, στην Ευρώπη των είκοσι οχτώ. <br />Όταν ξεκίνησαν οι διαπραγματεύσεις το 2009, η Ευρωπαϊκή Επιτροπή συμπεριέλαβε μόνο τρία ελληνικά προϊόντα στην αρχική λίστα, τη φέτα, την ελιά Καλαμάτας και τη μαστίχα Χίου. Αυτή η αρχική λίστα των τριών αυξήθηκε σε δεκαέξι στο τελικό κείμενο, σύμφωνα με πρόταση του Υπουργείου Αγροτικής Ανάπτυξης. Το Υπουργείο Αγροτικής Ανάπτυξης ζήτησε να μπουν δεκαέξι προϊόντα στην τελική λίστα και με τις διαπραγματεύσεις που έκανε η Ευρωπαϊκή Επιτροπή πέτυχε να συμπεριλάβει και τα δεκαέξι. <br />Ειδικά για τη φέτα οι ισχυρισμοί περί μη κατοχύρωσης των ελληνικών δικαιωμάτων είναι παντελώς αστήριχτοι, γιατί στο δικό μας γήπεδο, μέσα στην Ευρωπαϊκή Ένωση, υπάρχει και παραμένει και δεν αμφισβητείται από κανέναν η πλήρης κατοχύρωση. Δεν έχει γίνει καμμία παραχώρηση. Στην Ευρωπαϊκή Ένωση στην οποία εξάγουμε το 85% της ελληνικής παραγωγής η ονομασία «φέτα» είναι αποκλειστικά ελληνικό προνόμιο, όπως έχει κατοχυρωθεί με τις τελεσίδικες αποφάσεις του Ευρωπαϊκού Δικαστηρίου. <br />Στον Καναδά θα υπάρξουν ειδικές μεταβατικές διατάξεις για αυτούς που ήδη παράγουν. Σας θυμίζω ότι στον Καναδά -καλώς ή κακώς- υπάρχει τοπική παραγωγή και από πολύ μικρούς παραγωγούς εδώ και δεκαετίες και σας θυμίζω –πάλι καλώς ή κακώς- ότι πολλοί από τους παραγωγούς που ξεκίνησαν την παραγωγή «φέτας» στον Καναδά ήταν Έλληνες μετανάστες που προ δεκαετιών πήγαν στον Καναδά, γνώριζαν πώς να παράγουν φέτα και αυτό έκαναν για να ζήσουν τις οικογένειές τους. <br />Ο Καναδάς, λοιπόν, δέχθηκε επί της αρχής να κατοχυρώσει τη φέτα ως ελληνικό προϊόν ονομασίας προέλευσης. Και αυτό δεν ήταν καθόλου εύκολο. Και αυτό είναι το σημαντικό, κυρίες και κύριοι συνάδελφοι, ότι επί της αρχής ο Καναδάς αποδέχεται και υπογράφει με την Ευρωπαϊκή Ένωση ότι η ονομασία «φέτα» είναι ελληνικό προστατευόμενο προϊόν. Αυτό είναι κάτι που σήμερα δεν ισχύει, είναι κάτι που παλιότερες συμφωνίες που είχε η Ελλάδα με τον Καναδά δεν είχαν συμπεριλάβει. Άρα, κερδίζουμε μία πάρα πολύ σημαντική μάχη, τη μάχη της κατοχύρωσης της ονομασίας της φέτας, γιατί για δεκαετίες η αγορά ήταν ανεξέλεγκτη. <br />Αυτοί που ήδη παράγουν «φέτα» στον Καναδά θα υποχρεωθούν να αφαιρέσουν οτιδήποτε προσδίδει ελληνικότητα στο προϊόν, γιατί σήμερα ο Έλληνας παραγωγός στο σουπερμάρκετ πρέπει να ανταγωνιστεί την καναδική φέτα, η οποία παρουσιάζεται ως ελληνική. Κατά συνέπεια, λαμβάνοντας  υπ’ όψιν ότι ο Έλληνας έχει μικρότερη, έχει δασμούς και έχει και τα έξοδα μεταφοράς, είχε ένα φυσικό μειονέκτημα στο ράφι. Αυτό το μειονέκτημα στο ράφι αποσύρεται. Θα υπάρχει εμφανής ονομασία προελεύσεως για τα τοπικά προϊόντα, για ό,τι είναι καναδέζικο και η αγορά κλείνει. Κανείς νέος παραγωγός δεν θα μπορεί να μπει στην αγορά του Καναδά ισχυριζόμενος ότι το προϊόν του είναι «φέτα», γιατί η φέτα, όπως είπα και πριν, πλέον κατοχυρώνεται ως ελληνικό προϊόν. <br />Επίσης, σε περίπτωση παραβίασης από Καναδούς παραγωγούς της εν λόγω συμφωνίας, το ίδιο το καναδικό Υπουργείο Εμπορίου δεσμεύεται να επιβάλλει με τους δικούς του επιθεωρητές, χωρίς τεράστια δικαστικά έξοδα για τους Έλληνες παραγωγούς, την τήρηση της συμφωνίας στον Καναδά. Φυσικά, η Ελλάς και η Ευρωπαϊκή Ένωση μέσω της Aντιπροσωπείας της Ευρωπαϊκής Ένωσης αλλά και της ελληνικής Πρεσβείας θα παρακολουθεί την αγορά. <br />Είναι ιδιαίτερα σημαντικό ότι οι καναδικές επαρχίες –σας θυμίζω ότι ο Καναδάς είναι ομόσπονδο κράτος- αποδέχονται την εν λόγω συμφωνία και θα επιβάλλει και η ίδια η πρωτεύουσα την τήρηση της συμφωνίας, ώστε να μην κινδυνεύει αυτή η συμφωνία να γίνει μπαλάκι μεταξύ της πρωτεύουσας του Καναδά και των επαρχιών. <br />Το πιο σημαντικό είναι ότι διπλασιάζονται οι ποσότητες ευρωπαϊκών τυριών και ελληνικής φέτας που μπορούν να πάνε στον Καναδά χωρίς δασμούς από το 4% στο 8%. <br />Άρα, μετά από αυτήν τη συμφωνία τι συμβαίνει για την Ελλάδα; Κερδίζουμε επί της αρχής, κατοχυρώνεται το όνομά μας, επιβεβαιώνεται η ελληνικότητα της φέτας, παραμένει, φυσικά, κλειστή η ευρωπαϊκή αγορά, δεν μπαίνει κανείς στην Ευρώπη και πλέον με τις μεταβατικές διατάξεις που αποδέχονται οι Καναδοί το πολύ μικρό ποσοστό εξαγωγών -1,4%- που έχει η χώρα μας στον Καναδά έχει μια μεγάλη ευκαιρία να αυξηθεί. <br />Αυτός είναι ο στόχος αυτής της Κυβέρνησης, πρώτον, να κατοχυρώσει το όνομα και δεύτερον, να αυξήσει τις ελληνικές εξαγωγές. <br />Σας θυμίζω ότι την ίδια συμφωνία δέχτηκαν και οι άλλες χώρες που παράγουν τυριά, χώρες όπως η Γαλλία, η Ιταλία, που ξέρετε ότι έχουν ένα μεγάλο αγροτικό κλάδο και έχουν και κυβερνήσεις, όπως και η Ελλάδα, που στηρίζουν την αγροτική παραγωγή. <br />Αυτές οι χώρες δέχτηκαν αυτήν τη συμφωνία με τους ίδιους όρους και αν θέλετε δεν τα κατάφεραν και όλα. Για παράδειγμα, η περίφημη παρμεζάνα, που όλοι ξέρουμε ως ιταλικό προϊόν, δεν αναγνωρίστηκε από τον Καναδά. Δεν μπήκε στην τελική συμφωνία. Επαναλαμβάνω: από τα χίλια διακόσια ευρωπαϊκά προϊόντα μπήκαν μόνο εκατόν σαράντα πέντε και πάνω από το 10% αυτών των προϊόντων είναι τα ελληνικά.<br />Θα ήταν καλύτερα χωρίς συμφωνία; Κάποιοι το ανέφεραν αυτό. Ας το εξετάσουμε για μισό λεπτό. Χωρίς συμφωνία, εάν βγει το όνομα «φέτα» από τη συμφωνία, σημαίνει ότι στην τελική λίστα που αναδέχεται ο Καναδάς, η ίδια η Ευρώπη λέει ότι η φέτα πλέον δεν είναι προστατευμένο προϊόν. Το αποσύρουμε μόνοι μας. Δηλαδή παραδεχόμαστε από μόνοι μας ότι η φέτα δεν είναι ΠΟΠ, γιατί δεν είναι στη λίστα με τον Καναδά. <br />Η Ευρώπη, κύριε συνάδελφε, θα κατοχυρώσει εκατόν σαράντα πέντε προϊόντα. Εάν εμείς βγάλουμε το δικό μας, θα κατοχυρώσει εκατόν σαράντα τέσσερα. Μην νομίζετε ότι θα στεναχωρηθούν πολύ στην Ευρώπη, εάν εσείς βγάλετε την ελληνική φέτα. Οι Καναδοί παραγωγοί θα είναι πολύ χαρούμενοι που πλέον δεν θα έχουν το νομικό εμπόδιο της ελληνικής αναγνώρισης. <br />Κερδίσαμε επιθετικά. Κερδίσαμε παραχωρήσεις της καναδικής πλευράς στη δική τους αγορά, χωρίς να παραχωρήσουμε, κυρίες και κύριοι συνάδελφοι, τίποτα στη δική μας. Σε κάθε συμφωνία κάτι δίνεις και κάτι παίρνεις. Εδώ σε αυτήν τη συμφωνία που πέτυχε η Ευρωπαϊκή Ένωση δεν δώσαμε τίποτα μέσα στην Ευρώπη για να πάρουμε αρκετά μέσα στον Καναδά.<br />Η ουσία είναι ότι αυξάνουν οι πιθανότητες ελληνικών εξαγωγών. Είπαν κάποιοι συνάδελφοι ότι υπάρχει κίνδυνος να πουλάνε φέτα σε τρίτες χώρες. Μα πουλάνε φέτα σε τρίτες χώρες, κυρίες και κύριοι συνάδελφοι. Όσο η Ελλάδα, η Ευρώπη δεν έχουν κατοχυρώσει με διμερείς συμφωνίες το όνομα «φέτα» σε άλλες χώρες, θα πουλάνε. <br />Πρόσφατα διάβασα ένα δημοσίευμα που ανέφερε ότι η Ελλάδα κέρδισε δίκες στην Τουρκία και στη Νότια Κορέα. Σωστό. Η Ευρώπη έχει συμφωνίες με την Τουρκία και τη Νότια Κορέα. Δεν έχουμε κερδίσει καμμία δίκη –και παρακαλώ να με διορθώσετε- σε χώρες με τις οποίες δεν έχουμε ευρωπαϊκές συμφωνίες.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Με την Τουρκία.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Ακριβώς, γιατί έχουμε συμφωνία. Η Ευρώπη έχει τη συμφωνία τελωνειακής σύνδεσης με την Τουρκία που δεσμεύει την Τουρκία να εφαρμόζει τους ευρωπαϊκούς κανονισμούς στο έδαφός της. Και αναγνώρισαν τώρα και αυτοί τουρκικά προϊόντα στην Ευρώπη. Το διαβάσατε πρόσφατα. Οι συμφωνίες κατοχύρωσαν τον μπακλαβά ως τουρκικό προϊόν στην ευρωπαϊκή αγορά. Το ίδιο ισχύει και για την ελιά Καλαμάτας η οποία παραμένει Προστατευμένη Γεωγραφική Ένδειξη και προστατεύεται πλήρως, όπως προστατεύεται, εντός της Ευρωπαϊκής Ένωσης. Ό,τι ισχύει στην Ευρωπαϊκή Ένωση θα ισχύει και για την ελιά Καλαμάτας.<br />Αναφέρθηκε το θέμα της Σιγκαπούρης. Στη Σιγκαπούρη –επειδή διάβασα για μία περιβόητη βόμβα του κ. Χουντή περί μίας συμφωνίας αντίδρασης των Σιγκαπουριανών στη συμφωνία- πράγματι οι τοπικοί εισαγωγείς έχουν διαμαρτυρηθεί στο δικό τους Υπουργείο Εμπορίου ότι δεν πρέπει να περιληφθεί η φέτα στην τελική συμφωνία Σιγκαπούρης-Ευρωπαϊκής Ένωσης για να συνεχίσουν να πουλάνε χωρίς δεσμεύσεις. Αυτό είναι κάτι που η Ευρώπη δεν δέχεται. Και όπως τόνισε και στις 21 Ιανουαρίου, στη συνάντηση που είχα μαζί του, ο Ευρωπαίος Επίτροπος, φυσικά η Ευρώπη δεν επηρεάζεται από τις δημόσιες διαβουλεύσεις των αντισυμβαλλόμενων μερών. Μόνο με την επίτευξη συμφωνίας θα μπορέσει η Ευρώπη να πετύχει την κατοχύρωση των προϊόντων.<br />Στη δευτερολογία μου θα δώσω έμφαση στις δράσεις που πραγματοποιούνται σήμερα για την προώθηση των ελληνικών τυριών στο εξωτερικό, γενικά δράσεις της ελληνικής Κυβέρνησης, του Υπουργείου Ανάπτυξης για την προώθηση των ελληνικών εξαγωγών. Τόνισα πριν ότι από το 2013 αυξήθηκαν οι ελληνικές εξαγωγές κατά 4%. Αυξήθηκαν οι εξαγωγές ελληνικών τυριών, εάν λάβουμε υπ’ όψιν και την τιμή συν την ποσότητα, 18%.<br />Κλείνοντας, κυρίες και κύριοι συνάδελφοι, να σας πω ότι είναι πολύ θετικές οι αναφορές στον Όμηρο, όμως προσωπικά –και όχι μόνο λόγω της αλεξανδρινής καταγωγής μου- θα πάω και σε έναν άλλο ποιητή, πιο σύγχρονο από τον Όμηρο, στον Καβάφη, τον ποιητή που μας προτρέπει να μην κουβαλάμε Λαιστρυγόνες και Κύκλωπες στην ψυχή μας, που μας καλεί να αξιολογούμε τις καταστάσεις ψύχραιμα και ρεαλιστικά με συγκεκριμένους στόχους. <br />Οι συγκεκριμένοι στόχοι είναι: πρώτον, η κατοχύρωση του ονόματος «φέτα» εκτός Ευρώπης που –το τονίζω- σήμερα δεν είναι κατοχυρωμένο, κυρίες και κύριοι συνάδελφοι, όπως έγινε στον Καναδά, όπως θα γίνει και στη Σιγκαπούρη. Δεύτερον, η αύξηση των ελληνικών εξαγωγών. Αυτός είναι ο στόχος και αυτόν το στόχο πετυχαίνουμε και με αυτήν τη συμφωνία.<br />Ευχαριστώ πάρα πολύ.</speech><speech by="#s175"><from>ΠΡΟΕΔΡΕΥΩΝ</from> Στις πρωτολογίες είχα μικρή ανοχή ενός-δύο λεπτών. Στις δευτερολογίες, όμως, θα είμαστε απολύτως ακριβείς.<br />Τον λόγο έχει ο κ. Μουτσινάς, Κοινοβουλευτικός Εκπρόσωπος των Ανεξάρτητων Δημοκρατικών Βουλευτών.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Ευχαριστώ, κύριε Πρόεδρε.<br />Κύριε Υπουργέ, σας άκουσα με προσοχή. Μας λυπήσατε όλους πραγματικά με την προσπάθεια που κάνετε να στρέψετε τη λογική και να την βάλετε με το κεφάλι κάτω. Λυπούμαστε γιατί εκπροσωπείτε τον κτηνοτροφικό πληθυσμό, που σήμερα υποφέρει τα πάνδεινα από τα φορολογικά μέτρα και τις κυβερνητικές αστοχίες απέναντι στον συμπαθή κλάδο της κτηνοτροφίας. Αντί να στηρίξουμε αυτόν τον κλάδο που μπορεί να διοχετεύσει τους θησαυρούς μας στο εξωτερικό, σε τρίτες χώρες, εμείς δυστυχώς βυσσοδομούμε απέναντί του.<br />Συναντήθηκα προχθές άτυπα με τους κτηνοτρόφους, που είναι εξαγριωμένοι με την πολιτική απέναντί τους, όπως και με το θέμα της φέτας. Ο Σύνδεσμος Ελληνικής Κτηνοτροφίας ετοιμάζεται να κάνει μία παρέμβαση που θα ξεπεράσει τα όρια της πολιτικής παρέμβασης και μπορεί να οδηγήσει σε δικαστικές καταστάσεις.<br />Κύριε Υπουργέ, θεωρώ πως με λίγα λόγια είπατε ότι ενισχύσαμε την προστασία της φέτας, γιατί την παραχωρήσαμε στον Καναδά να μας την φυλάει σαν κόρη οφθαλμού. Γιατί; Εμείς είμαστε ανίκανοι να την προστατεύσουμε; Η Ευρώπη δεν μπορεί να την προστατεύσει; Γιατί αυτοί που από χρόνια ήθελαν να διεκδικήσουν δικαστικά τον όρο «φέτα» για τα δικά τους τυριά, που δεν έχουν καμμία σχέση με τη φέτα και με τις συνθήκες με τις οποίες γίνεται –τα είπε πολύ καλά ο κ. Κασαπίδης, να μην τα επαναλάβω- σήμερα κατάφεραν να πετύχουν μέσα από τη συμφωνία με τον Καναδά να αποτελέσουν τον Δούρειο Ίππο για την ελληνική φέτα και αύριο για το ελαιόλαδο, τις ελιές καλαμών και τα άλλα δεκαέξι προϊόντα που λέτε. Σίγουρα με αυτό οι τσέπες των Ελλήνων παραγωγών θα υποστούν σοβαρές συνέπειες. <br />Προσπαθείτε να κρύψετε την αλήθεια λέγοντας αστοχίες. Είπατε ότι ο Καναδάς αναγνωρίζει ότι η φέτα είναι προϊόν προστασίας της ονομασίας προέλευσης. Και επειδή το αναγνωρίζει, του την παραχωρούμε να τη διοχετεύει σε τρίτες αγορές. <br />Αν θέλετε να κάνετε εθνική πολιτική, κύριε Υπουργέ, καλέστε τον Καναδά να κάνει μονάδα στην Ελλάδα, να πάρει το ελληνικό αιγοπρόβειο γάλα –όχι το αγελαδινό- να κάνει φέτα και να την εξαγάγει όπου θέλει. Αν θέλετε να πετύχετε πραγματικά όφελος για τον Έλληνα κτηνοτρόφο, κάντε αυτήν τη συμφωνία, ώστε να μπορούμε να τυριά μας να τα εξάγουμε στον Καναδά, όμως χωρίς να παραχωρήσουμε αυτά τα διαμάντια της ελληνικής υπαίθρου. <br />Γιατί εδώ, κύριε Υπουργέ, αυτό είναι καθαρή παραχώρηση. Μην κοροϊδεύουμε τον κόσμο. Είναι μία παραχώρηση όχι μόνο της φέτας, αλλά και των άλλων προϊόντων, στα χέρια του Καναδά. <br />Αν θυμάστε, βγαίνοντας από την επιτροπή, σας είπαμε ότι πρέπει να ασκήσετε βέτο. Εσείς μας είπατε «αν ασκήσω βέτο, αγαπητοί συνάδελφοι, θα συνεχίσει ο Καναδάς να εξάγει και να χρησιμοποιεί τον όρο «φέτα» και τα σύμβολά της προς τρίτες χώρες». Και σας είπαμε «ας το κάνει παράνομα». Αν το νομιμοποιήσουμε, όμως, δεν θα έχουμε κανένα δικαίωμα αύριο να διεκδικήσουμε τη φέτα. <br />Αυτό κάναμε και με την Τουρκία, με την οποία είχαμε συμφωνία μεν, αλλά είχαμε δικαίωμα να της απαγορεύσουμε να χρησιμοποιεί τον όρο «φέτα». Αν, όμως, το νομιμοποιήσουμε, δεν θα έχουμε κανένα δικαίωμα να παρέμβουμε και να σταματήσουμε τη διαδικασία με οποιονδήποτε έννομο τρόπο. Άρα, το παιχνίδι είναι χαμένο για πάντα. <br />Ας μην κοροϊδεύουμε τον κόσμο ούτε την ελληνική Βουλή και ας μιλήσουμε με ειλικρίνεια. Γιατί ο Έλληνας κτηνοτρόφος δεν είναι τόσο γραμματισμένος σαν κι εμάς, αλλά καταλαβαίνει πολύ περισσότερα από εμάς, γιατί δέχεται τις επιπτώσεις στην τσέπη του.<br />Κύριε Υπουργέ, εδώ και είκοσι δύο χρόνια αναγνωρίζουμε προϊόντα με ονομασία προέλευσης και γεωγραφική ένδειξη. Τα προϊόντα έχουν ήδη ξεπεράσει τα εκατό. Είναι τα διαμάντια της υπαίθρου. <br />Το Υπουργείο Αγροτικής Ανάπτυξης σήμερα απουσιάζει σκόπιμα και ελέγχεται γι’ αυτήν την απουσία, γιατί ο κύριος Υπουργός εγκαταλείπει αυτόν τον αγώνα στο έλεος του Υπουργείου Ανάπτυξης, για το οποίο πολύ ορθά μίλησε ο κ. Ανδρουλάκης, που έχει περισσότερη γνώση και καταλαβαίνει περισσότερα από εμάς, γιατί έχει μεγαλύτερη εμπειρία.<br />Δυστυχώς, ο κ. Τσαυτάρης αυτήν τη στιγμή καταγράφεται στον μαύρο πίνακα της αγροτικής ανάπτυξης και παραγωγής, γιατί εγκαταλείπει αυτόν τον αγώνα που πρέπει να τον πάρει επάνω του, γιατί καταλαβαίνει πάρα πολύ καλά τι σημαίνουν τα προϊόντα με ονομασία προέλευσης για τη χώρα. Είναι τα διαμάντια της υπαίθρου. <br />Και θα σας έλεγα να διαβάσετε, κύριε Υπουργέ –αναφέρθηκε σε αυτό και ο κ. Κασαπίδης- την έρευνα που έγινε στη «NEW YORK TIMES». Αναφέρεται ότι υπάρχει στην Ελλάδα εδώ και χρόνια υποεκμετάλλευση των φυσικών πόρων και των προϊόντων αυτών. Αναφέρει ότι η φέτα αντιπροσωπεύει το 28% των λευκών τυριών παγκοσμίως και το λάδι το 4% των ελαίων παγκοσμίως και είναι αυτά τα προϊόντα -χωρίς να αναφέρεται στα άλλα καθόλου- τα οποία μπορούν πραγματικά να βγάλουν και τη χώρα από την κρίση. <br />Σκεφτείτε μόνο, κύριε Υπουργέ, ότι το παρθένο ελαιόλαδο, που υπάρχει μόνο στην Ελλάδα και καθόλου στην Ισπανία και την Ιταλία, σήμερα μπορεί πραγματικά να εξαχθεί, αν πραγματικά θέλουμε να το τυποποιήσουμε και να στηρίξουμε τέτοιες πρωτοβουλίες –που δεν το κάνετε, κι αυτή θα ήταν δουλειά να κάνετε κι εσείς και το Υπουργείο Αγροτικής Ανάπτυξης, το Υπουργείο Οικονομικών κι όλα τα Υπουργεία- για να μπορέσουμε να εξάγουμε το ελαιόλαδο αυτό.<br />Στην Αμερική το παρθένο ελαιόλαδο κοστολογείται από 15 ως 100 δολάρια το λίτρο. Το ξέρετε. Και τι κάνουμε γι’ αυτό; Αντί να κάνουμε αυτό λοιπόν, βυσσοδομούμε εμείς οι ίδιοι την πορεία αυτής της χώρας, τα προϊόντα αυτά για τα οποία γράφουμε εκθέσεις εδώ στη Βουλή για το πόσο καλός είναι ο αγροτικός τομέας παραγωγής και τι μπορούμε να κάνουμε σε αυτόν. Αυτά όμως είναι λόγια κενά περιεχομένου. Πρέπει λοιπόν να πάμε στην ουσία.<br />Θα σας πω ότι τελικά έχουμε εκατόν ένα προϊόντα κι ότι παρά ταύτα η αξιοποίηση πολλών εξ αυτών τείνει να χαθεί. Για παράδειγμα το κουμ κουάτ, το αβγοτάραχο Μεσολογγίου κι άλλα προϊόντα είναι αδρανοποιημένα και δεν έχουν ενεργοποιηθεί. Θα χαθούν.<br />Αντί λοιπόν να τα πιάσουμε από το χέρι ένα προς ένα, να στηρίξουμε αυτές τις ομάδες παραγωγών που είναι κοντά στο να μπορέσουν να τα αξιοποιήσουν, να τα προβάλλουν και να μπορέσουν πραγματικά να τα κεφαλαιοποιήσουν προς όφελος της εθνικής οικονομίας, κάνουμε το αντίθετο. Να, ποια είναι η δουλειά λοιπόν που έχουμε να κάνουμε. Εκεί, κύριοι Βουλευτές, πρέπει να στοχεύσουμε. Εκεί πρέπει να πονέσουμε, να ματώσουμε και να τα καταφέρουμε. Δεν έχουμε πια δικαίωμα να αποτύχουμε. Είναι ο μόνος τομέας που μας έμεινε και μετά  είναι ο τουρισμός, η καινοτομία κι όλα τα άλλα. Όμως πρώτα απ’ όλα σε αυτόν τον τομέα θα πατήσουμε σήμερα. Δίνει τεράστιες δυνατότητες και όλοι το ομολογούν. <br />Υπάρχει αυτήν τη στιγμή μεγάλη ζήτηση αγροτικών προϊόντων και η Ελλάδα παράγει ποιοτικά προϊόντα. Εκείνο που μένει να κάνουμε είναι να οργανώσουμε αυτήν τη διαδικασία. Δεν μπορούμε σίγουρα να πάμε όπως πηγαίναμε. Δεν έχουμε συνεταιρισμό. Έχουμε μεγάλες ευθύνες. Πρέπει να οργανώσουμε ένα σύστημα ευέλικτων ομάδων παραγωγών κατά προϊόν, διεπαγγελματικές οργανώσεις, αγορές και δημοπρατήρια, έτσι ώστε να μπορέσουμε τελικά να βγούμε επιθετικά προς τα έξω.<br />Θα σας πω, κύριε Υπουργέ, ότι στην ουσία σήμερα δουλεύετε για δέκα εταιρείες στον Καναδά, οι οποίες είναι αδελφές ή θυγατρικές γαλλικών, δανικών, βρετανικών και γερμανικών εταιρειών. Και το ξέρετε πολύ καλά. Μη μας πιπιλάτε την «καραμέλα» περί των πατριωτών που μετανάστευσαν και παράγουν κάποια φέτα στον Καναδά. Αυτό είναι για το συναίσθημα. Αυτό δεν έχει καμμία σημασία. Αν αυτοί οι πατριώτες θέλουν να παραγάγουν φέτα, ας έλθουν στην Ελλάδα να την παραγάγουν, ας φέρουν τα λεφτά τους εδώ, ώστε να την παράγουν εδώ τη φέτα και να την εξάγουμε μαζί. <br />Αυτό όμως που γίνεται σήμερα νομίζω ότι δημιουργεί μεγάλη «τρύπα» σε αυτήν την ιστορία που λέγεται  ελληνική φέτα. Θεωρώ λοιπόν ότι έχουμε πολύ μεγάλο δρόμο μπροστά μας. Γιατί σας ρωτώ, κύριε Υπουργέ: πώς θα αντιμετωπίσουμε την κρίση με τέτοιες πολιτικές; Πώς θα εξοφλήσουμε το χρέος; Πώς θα επανεκκινήσουμε την ανάπτυξη, αν δεν έχουμε τέτοιο εθνικό σχέδιο ανάπτυξης, για το οποίο θα πω λίγο παρακάτω; Πώς θα αντιμετωπίσουμε την ανεργία η οποία έχει φτάσει σε δυσθεώρητα ύψη, το κοινωνικό έλλειμμα, με την κατεδάφιση της κοινωνικής συνοχής; Πώς θα αναπληρωθούν όλα αυτά, αν δεν έχουμε πραγματικά ένα εθνικό σχέδιο που θα μας δώσει προοπτικές; <br />Μίλησε ο κ. Κασαπίδης για εκατόν πενήντα χιλιάδες θέσεις εργασίας και ένα δισεκατομμύριο εισοδήματα. Αυτά είναι πραγματικότητες. Μπορούμε εύκολα να τα συλλάβουμε, αν σκεφτούμε ότι υπάρχει μία ζήτηση εξακοσίων χιλιάδων τόνων φέτος σε όλο τον κόσμο και σήμερα παράγουμε μόνον εκατό χιλιάδες τόνους. <br />Να, λοιπόν πεδίον δόξης λαμπρόν: να στηρίξουμε  αυτήν την εθνική βιομηχανία, την αγροτική παραγωγή, να στηρίξουμε τον Έλληνα κτηνοτρόφο, να φέρουμε νέους μορφωμένους κτηνοτρόφους στην παραγωγή γιατί τα παιδιά θέλουν να μπουν στην παραγωγή και να δουλέψουν, να καταργήσουμε τα ιστορικά δικαιώματα τα οποία βυσσοδομούν αυτή την ιστορία γιατί τα εκμεταλλεύονται κάποιοι που δεν έχουν ούτε στρέμμα γης, να στηρίξουμε λοιπόν τον Κρητικό, τον Πελοποννήσιο, τον Θεσσαλό ώστε να μπορέσει να παραγάγει. Τα νέα παιδιά είναι έτοιμα να το κάνουν αυτό. <br />Να, λοιπόν πεδίο δόξης λαμπρόν και πρέπει να το κάνουμε. Πρέπει λοιπόν να σχεδιάσουμε, να μπορέσουμε πραγματικά να βγούμε επιθετικά, κύριε Υπουργέ, γιατί ξέρετε ότι τα ΠΟΠ προϊόντα συνολικά όλα μαζί σήμερα αντιστοιχούν περίπου σε εκατόν πενήντα χιλιάδες τόνους παραγωγής και εξακόσια πενήντα εκατομμύρια συνολικό εισόδημα, όταν στην Ευρώπη πολύ κατώτερα προϊόντα ΠΟΠ της Γερμανίας, της Ιταλίας, της Ισπανίας και της Βρετανίας έχουν πενήντα πέντε δισεκατομμύρια έσοδα. <br />Έχουμε, λοιπόν, πολύ μεγάλο δρόμο μπροστά μας και πραγματικά αξίζει τον κόπο να τον κάνουμε, εάν αγαπάμε αυτήν τη χώρα και τον Έλληνα κτηνοτρόφο. Θα ήθελα να πω, όμως, ότι πρέπει να δούμε μερικά θέματα. Η υπερφορολόγηση έχει καταστρέψει πια αυτήν την ιστορία. Έχει κτυπήσει τα θεμέλια της παραγωγής. Κανένας δεν μπορεί να καλλιεργήσει, κανένας δεν μπορεί να εκθρέψει. Πρέπει να δούμε το κόστος παραγωγής.<br />Έχει αυξηθεί, κύριε Υπουργέ, κατά 64% το κόστος της ενέργειας, κατά 93% οι φόροι, κατά 31% και πλέον οι προμήθειες, οι ζωοτροφές, τα φάρμακα, τα λιπάσματα κ.λπ.. Καταλαβαίνετε τελικά ότι έτσι δεν γίνεται πολιτική. Εύκολα πάμε να εισπράξουμε λογιστικά έσοδα, τα οποία πρέπει να εισπράξουμε και συγχρόνως κτυπάμε και καταστρέφουμε. Δεν ξέρω αν τελικά αυτή η πολιτική στοχεύει κάπου ή είναι σχέδιο άλλων συμφερόντων. Πρέπει να το δούμε. Επιτέλους, ένα σοβαρό φορολογικό νόμο!<br />Με τα βιβλία εσόδων-εξόδων, κύριε Υπουργέ και με τον τρόπο που γίνεται, νομίζω τελικά ότι αδικούμε τον Έλληνα αγρότη. Έχω καταθέσει επίκαιρη ερώτηση στον κ. Μαυραγάνη εδώ και πέντε μήνες, να συζητήσουμε ακριβώς πώς θα εφαρμοστούν τα βιβλία εσόδων-εξόδων και ουδέποτε ήρθε στη Βουλή, δεν ήταν έτοιμος. Ξαφνικά, αιφνιδιαστικά έφερε αυτήν την εγκύκλιο, αυτόν το νόμο και τον πλάσαρε στην κοινωνία, σε έναν αγρότη ο οποίος αδυνατεί να τον καταλάβει, αδυνατεί να τον εφαρμόσει και του λέει «κάν’ το, γιατί αλλιώς θα υποστείς πρόστιμα».<br />Δεν είναι αυτή η πολιτική, η οποία βοηθάει πραγματικά την αγροτική οικονομία. Νομίζω ότι με αιφνιδιασμούς και με εκβιασμούς δεν προκύπτουν θετικές καταστάσεις για την ελληνική πραγματικότητα.<br />Για παράδειγμα, κύριε Υπουργέ, ποιος εξυπηρετείται, μιας και μιλάτε για καρτέλ; Ξέρετε πολύ καλά ότι από το χωράφι στο ράφι απολαμβάνουν από 15% με 20% οι παραγωγοί και το 80% ανήκει στους μεσάζοντες, στους κοτζαμπάσηδες, στους εμπόρους και στους μαρκετάδες. Τα καρτέλ, λοιπόν, αυτήν τη στιγμή βυσσοδομούν την ελληνική παραγωγή.<br />Ποιον εξυπηρετεί, κύριε Υπουργέ, για το γάλα, για παράδειγμα -που είναι και επίκαιρο- η κατάργηση αιφνιδιαστικά της αγορανομικής διάταξης με την οποία το 2010 είχε θεσπιστεί η υποχρεωτική αναγραφή της προελεύσεως του γάλακτος; Ποιον εξυπηρετεί; Δεν πρέπει να έχουμε μια αγορά διαφανή;<br /><br />Ένα λεπτό, κύριε Πρόεδρε.<br />Είπε πολύ σωστά ο κ. Ανδρουλάκης ότι οι αγορές τελικά πρέπει να είναι πολιτισμικές, πρέπει να αντανακλούν τον πολιτισμό μας και την κοινωνία, αλλιώς είναι ζούγκλα οι αγορές, άμα δεν έχουν πολιτισμό, κοινωνικότητα και διαφάνεια. Επιτέλους, ας σταματήσουμε να πιπιλάμε αυτήν την «καραμέλα» υπέρ των ελεύθερων αγορών και του ελεύθερου ανταγωνισμού, που πραγματικά αντανακλά ύπουλα συμφέροντα, εξυπηρετεί στοχευμένα συμφέροντα ανθρώπων οι οποίοι δεν έχουν στόχο να ενισχύσουν την κοινωνία, αλλά τις δικές τους τσέπες.<br />Πρέπει, λοιπόν, να μιλήσουμε θετικά.<br />Εγώ θα σας πω, κύριε Υπουργέ, ότι είχαμε μία συνάντηση -και θα κλείσω μ’ αυτό- στην Επιτροπή Ελληνογαλλικής Φιλίας με το Γάλλο Πρέσβη και με αφορμή την Ελληνική Προεδρία.<br />Είναι μία ευκαιρία η Ελληνική Προεδρία, κύριε Υπουργέ, για να πάρετε πρωτοβουλίες και πιστεύω ότι θα σκεφθείτε πάλι από την αρχή αυτήν την ιστορία, να τολμήσουμε να κάνουμε το πρέπον. Τι είπε ο κύριος Πρέσβης, όταν βάλαμε το θέμα των ΠΟΠ προϊόντων και της στήριξης αυτών των προϊόντων; Είπε ότι η φέτα είναι ένα μεγάλο πρόβλημα. Έτσι ακριβώς είπε: «Εμείς δεν δεχθήκαμε με κανέναν τρόπο να διαπραγματευτούμε το ροκφόρ τυρί μας».<br />Το ροκφόρ τυρί στον Καναδά, κύριε Υπουργέ, δεν είναι τελικά ΠΟΠ προϊόν για την Ευρώπη, δεν είναι ΠΟΠ για τον κόσμο, δεν έχει την αξία του; Και το ροκφόρ τυρί είναι το ένα πέμπτο της παραγωγής της φέτας.<br /><br />Δώστε μου ένα λεπτό, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Συντομεύετε, παρακαλώ.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Θέλω να τελειώσω, λέγοντας κάτι που έγραψε ο Θουκυδίδης: «Προδότης δεν είναι αυτός που φανερώνει τα μυστικά της πατρίδος του στους εχθρούς, αλλά είναι και εκείνος που, ενώ κατέχει δημόσιο αξίωμα, εν γνώσει του δεν προβαίνει στις απαραίτητες ενέργειες για να βελτιώσει το επίπεδο ζωής των ανθρώπων επί των οποίων άρχει».<br />Ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Αυγενάκης.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ευχαριστώ πολύ, κύριε Πρόεδρε.<br />Κυρίες και κύριοι συνάδελφοι, κύριε Υπουργέ, κατ’ αρχάς θίγετε με την επίκαιρη επερώτησή σας ένα πολύ σημαντικό ζήτημα που αφορά την προστασία του ονόματος και της προέλευσης της φέτας και αναμφισβήτητα μου δίνετε την ευκαιρία να αναδείξω τις σημαντικές πρωτοβουλίες που έχει αναπτύξει η Κυβέρνηση αλλά και ο ίδιος ο Έλληνας Πρωθυπουργός για την προστασία της ελληνικής φέτας και τις θετικές, εντέλει, επιπτώσεις που έχουν στον κλάδο της κτηνοτροφίας.<br />Κυρίες και κύριοι συνάδελφοι, μία από τις αδυναμίες που έχουμε ως κοινωνία είναι η τάση μας να υπερβάλλουμε σε κάθε τι και κυρίως να κινδυνολογούμε. Συνηθίζουμε δε να θεωρούμε ότι κάτι είναι ή άσπρο ή μαύρο ή θρίαμβος ή καταστροφή και άνευ λόγου πολλές φορές και με ένα λαϊκίστικο πολιτικό λόγο επιχειρείται μία πολιτική κερδοσκοπίας που επενδύει στην αγωνία και τον πόνο της κοινωνίας.<br />Αυτό συνέβη –και συμβαίνει- και με την περίπτωση της φέτας και της εμπορικής συμφωνίας Ευρωπαϊκής Ένωσης και Καναδά που παρουσιάστηκε από κάποιους ως εκχώρηση της χρήσης του ονόματος της φέτας σε τυριά «μαϊμού». <br />Αυτά, φυσικά, δεν ισχύουν για τον αγαπητό συνάδελφο Βουλευτή Κοζάνης κ. Κασαπίδη, ο οποίος παρακολουθεί με πολλή προσοχή το θέμα εδώ και καιρό.<br />Όμως, αγαπητοί συνάδελφοι της Ομάδας των Ανεξαρτήτων Δημοκρατικών Βουλευτών, μία ψύχραιμη, ενδελεχής και κυρίως αντικειμενική εξέταση των σχετικών όρων της συμφωνίας θα κατέληγε στο συμπέρασμα ότι με τη συγκεκριμένη συμφωνία ενισχύεται η προστασία αυτού του εξαιρετικού ελληνικού προϊόντος προστατευόμενης ονομασίας προέλευσης . Είναι θετική για τα συμφέροντα των Ελλήνων κτηνοτρόφων σε αντίθεση με τους Καναδούς κτηνοτρόφους και τυροπαραγωγούς που δηλώνουν εξοργισμένοι με την κυβέρνησή τους.<br />Ξεκαθαρίζω, λοιπόν –για να καταλάβουν και όσοι μας παρακολουθούν αυτήν την ώρα- ότι δεν υπάρχει καμμία χαραμάδα για πώληση καναδέζικου τυριού ως φέτα στις είκοσι οκτώ χώρες-μέλη της Ευρωπαϊκής Ένωσης. Η φέτα είναι απόλυτα προστατευόμενη, όπως και όλα τα πιστοποιημένα προϊόντα γεωγραφικής ένδειξης και ονομασίας προέλευσης εντός της Ευρωπαϊκής Ένωσης. <br />Αυτή η προστασία, όμως, δεν δεσμεύει μέχρι σήμερα τρίτες χώρες, όπως ο Καναδάς, όπου διακινείται τις τρεις τελευταίες δεκαετίες λευκό τυρί ως ελληνική φέτα με ελληνικά σήματα. Με τη συμφωνία Ευρωπαϊκής Ένωσης-Καναδά η ελληνική φέτα κατοχυρώνεται νομικά και στον Καναδά. Μπαίνουν πλέον περιορισμοί ακόμα και στη διακίνηση λευκού τυριού που πωλούν ως ελληνική φέτα στο εσωτερικό τους, στην εσωτερική τους αγορά, κάτι που συμβαίνει μέχρι σήμερα. Στο εξής, όσοι παρήγαγαν αυτό το τυρί δεν θα μπορούν να βάζουν τον χαρακτηρισμό «ελληνικό» ή να έχουν σύμβολα που παραπέμπουν στην Ελλάδα.<br />Αγαπητοί συνάδελφοι, βάσει της συμφωνίας επιβάλλεται η απομάκρυνση όλων των ελληνικών συμβόλων από τις συσκευασίες τους και απαγορεύεται η χρήση ελληνικών ονομάτων που παραπλανούσαν τον καταναλωτή. Για παράδειγμα, η Ακρόπολη θα πάψει να κοσμεί το καναδέζικο λευκό τυρί. Αντιθέτως, θα πρέπει ευκρινώς να αναγράφουν τη χώρα προέλευσης του τυριού. <br />Κατά τη γνώμη μας αυτό το γεγονός συνιστά επιτυχία, καθώς η προστασία όλων των ΠΟΠ δεν δεσμεύει τρίτες χώρες αλλά μόνο την Ευρωπαϊκή Ένωση. Οι νεοεισερχόμενοι στον χώρο της παραγωγής λευκού τυριού, πέραν των παραπάνω περιορισμών, αναγκαστικά αυτήν τη φορά, από εδώ και στο εξής θα τα ονομάζουν «τύπου φέτα» ή «φέτα style» ή «απομίμηση φέτας». Αξίζει δε να αναφέρω ότι σε περιπτώσεις παραβίασης αυτών των δεσμεύσεων θα παρεμβαίνει αυτεπαγγέλτως το Υπουργείο Εμπορίου του Καναδά, για να συμμορφώσει τους παραβάτες, χωρίς να χρειάζεται οι Έλληνες παραγωγοί να αναλώσουν χρήματα –και χρόνο, βεβαίως- γι’ αυτόν τον σκοπό.<br />Είναι αυτονόητο ότι εντός της εσωτερικής αγοράς της Ευρωπαϊκής Ένωσης απαγορεύεται διά ροπάλου –και το ξεκαθαρίζουμε αυτό και το τονίζουμε- η πώληση καναδέζικου τυριού ως φέτα, με όποιον χαρακτηρισμό και αν συνοδεύεται αυτό. Δεν είναι τυχαίο, άλλωστε, ότι τα νέα για τη συμφωνία προκάλεσαν έντονες αντιδράσεις στους Καναδούς κτηνοτρόφους –αυτό το επαναλαμβάνω για δεύτερη φορά, γιατί σας διέφυγε κατά τις τοποθετήσεις σας- διότι εκτός των παραπάνω, θα διπλασιαστούν από το 4% στο 8% οι ποσοστώσεις των εξαγωγών γαλακτοκομικών προϊόντων από την Ευρωπαϊκή Ένωση προς τον Καναδά με μηδενικούς δασμούς.<br />Γι’ αυτήν τη θετική εξέλιξη στη μάχη της φέτας υπήρξε προσωπική παρέμβαση του Πρωθυπουργού κ. Σαμαρά προς τον Πρόεδρο της Ευρωπαϊκής Επιτροπής κ. Εμμανουέλ Μπαρόζο.<br />Επομένως η αλήθεια είναι ότι με την εμπορική συμφωνία αλλάζει πλέον το status quo για τη φέτα στον Καναδά και η ταυτότητα της ελληνικής φέτας προστατεύεται περαιτέρω και μαζί της οι Έλληνες παραγωγοί αλλά και η ελληνική κτηνοτροφία.<br />Κυρίες και κύριοι συνάδελφοι, η κατοχύρωση των ελληνικών θέσεων και η προστασία των ελληνικών προϊόντων ονομασίας προέλευσης είναι ξεκάθαρη αλλά και αδιαπραγμάτευτη. Αρκεί να αναφέρω ότι όταν ξεκίνησαν οι διαπραγματεύσεις η πρόταση της Ευρωπαϊκής Ένωσης περιελάμβανε μόνο τρία ελληνικά προϊόντα: Φέτα, ελιά Καλαμάτας και μαστίχα Χίου. Πετύχαμε και ανεβάσαμε τα προϊόντα αυτά στα δεκαέξι: Ελαιόλαδο Καλαμάτας, ελαιόλαδο Κολυμβαρίου Χανίων, ελαιόλαδο Σητείας Λασιθίου, ελαιόλαδο Λακωνίας, κρόκος Κοζάνης, κεφαλογραβιέρα, γραβιέρα Κρήτης, γραβιέρα Νάξου, μανούρι, κασέρι, φασόλια γίγαντες Καστοριάς, φασόλια Πρεσπών αλλά και κονσερβολιά Αμφίσσης. <br /><br />Δώστε μου ένα λεπτό ακόμη, κύριε Πρόεδρε.<br />Στην αγορά του Καναδά για δεκαετίες η κατάσταση ήταν εντελώς ανεξέλεγκτη. Αυτό το γνωρίζουμε όλοι μας ή τουλάχιστον όσοι έχουν παρακολουθήσει ή όσοι μπήκαν στη διαδικασία να παρακολουθήσουν την υπόθεση αυτή. Συγκεκριμένα, όποιος ήθελε χρησιμοποιούσε την ονομασία «φέτα» ανεξέλεγκτα, χωρίς κανέναν απολύτως περιορισμό και φυσικά παραπλανούσε τους καταναλωτές.<br />Αυτές, όμως, οι πρακτικές με την εμπορική συμφωνία που έγινε τελειώνουν. Συνεπώς, ειδικά για τη φέτα, οι ισχυρισμοί περί μη κατοχύρωσης των ελληνικών δικαιωμάτων είναι παντελώς αστήριχτοι. <br />Κλείνοντας, με δυο λόγια θα ήθελα να πω ότι πετύχαμε, πρώτον, στο δικό μας γήπεδο πλήρη κατοχύρωση χωρίς καμμία παραχώρηση και, δεύτερον, στην Ευρωπαϊκή Ένωση να υπάρχει μόνο ελληνική φέτα. Κανένας από τους Καναδούς παραγωγούς δεν έχει δικαίωμα να πουλήσει το προϊόν του σε έδαφος  της Ευρωπαϊκής Ένωσης παρά μόνο ως λευκό τυρί και όχι ως φέτα, και μάλιστα χωρίς κανένα σύμβολο, όνομα ή αναφορά που να παραπέμπει στην Ελλάδα.<br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα δύο μαθητές και μαθήτριες και τρεις εκπαιδευτικοί - συνοδοί τους από το 2ο Γυμνάσιο Συκεών Θεσσαλονίκης. <br />Η Βουλή σάς καλωσορίζει και σας ευχόμαστε καλή πρόοδο.<br /><br />Μας βλέπετε σήμερα λίγους εδώ, γιατί κάθε Δευτέρα έχουμε κοινοβουλευτικό έλεγχο. Κατά τη διαδικασία αυτή παρίστανται οι ελέγχοντες Βουλευτές, οι επερωτώντες, και ο Υπουργός ο οποίος απαντά, καθώς και οι Κοινοβουλευτικοί Εκπρόσωποι.<br />Τον λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ κ. Αποστόλου.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Κύριε Πρόεδρε, θεωρούμε απαράδεκτη την απουσία του Υπουργού Αγροτικής Ανάπτυξης και Τροφίμων από τη σημερινή συζήτηση. Αυτό είναι άλλο ένα δείγμα της αδυναμίας του να υπερασπιστεί τον αγροτικό χώρο. <br />Κύριε Υπουργέ, η αναστάτωση που έχει φέρει η Κυβέρνησή σας με τις πολιτικές που εφαρμόζει για τους αγρότες έχει ραγίσει την κοινωνική συνοχή της περιφέρειας. Δεν βγαίνουν στους δρόμους οι αγρότες γιατί έτσι τους αρέσει. Βλέπουν κάθε χρόνο τη ζωή τους να γίνεται δυσκολότερη και γι’ αυτό αντιδρούν. <br />Και εσείς με τη δική σας στάση χειροτερεύετε τα πράγματα. Αυτό κάνατε και στο πρόβλημα που συζητάμε. Είστε συνυπεύθυνοι το δικό σας Υπουργείο και το Υπουργείο Αγροτικής Ανάπτυξης και Τροφίμων.<br />Ένα δεδομένο του αγροτικού μας χώρου που δεν έχει προσεχθεί, όχι μόνο από τη δική σας Κυβέρνηση αλλά και από τις προηγούμενες, είναι ότι έχει ένα μεγάλο εύρος στη δυνατότητα να παράγει προϊόντα αυξημένης ζήτησης στην παγκόσμια αγορά -τα αναφέρατε εσείς προηγουμένως ονομαστικά, εγώ θα σταθώ ιδιαίτερα στη φέτα- και εκεί δυστυχώς δεν γίνεται τίποτα, όχι μόνο από πλευράς διάθεσης αλλά και ιδιαίτερα από πλευράς παραγωγής, για να μπορέσει να ανταποκριθεί στις μεγάλες δυνατότητες που υπάρχουν. <br />Θα πάρω, βεβαίως, ως παράδειγμα τη φέτα. Οι ρυθμοί παραγωγής  του αιγοπρόβειου γάλακτος -το ξέρει ιδιαίτερα η ηγεσία του Υπουργείου Αγροτικής Ανάπτυξης- δείχνουν πτώση κατά πενήντα χιλιάδες τόνους το χρόνο. <br />Τι κάνατε, όμως, όσον αφορά τις εξαγωγές; Είπατε προηγουμένως ότι η φέτα αποτελεί τη ναυαρχίδα των εξαγωγών. Όμως, εσείς με τις συμπεριφορές σας υπονομεύετε αυτήν τη δυνατότητα. <br />Ας δούμε, λοιπόν, τι μας είπατε στην απάντησή σας. Μας είπατε ότι προστατέψατε τη φέτα, αφού στο πλαίσιο των εμπορικών διαπραγματεύσεων της Ευρωπαϊκής Επιτροπής με τον Καναδά, καταφέραμε να του δοθεί η δυνατότητα χρήσης του ονόματος «φέτα» στα λευκά τυριά που μέχρι σήμερα έχει παραγωγή. Αυτές οι εγκαταστάσεις, αυτές οι βιομηχανίες, δηλαδή, που παράγουν σήμερα φέτα, θα συνεχίσουν. <br />Ξέρετε ποια είναι σήμερα η παραγωγή της φέτας του Καναδά, του λευκού τυριού που θέλει να το ονομάζει ως «φέτα»; Είναι πολλαπλάσια της παραγωγής που έχει σήμερα η χώρα μας. <br />Μας είπατε ότι αναγκάστηκε ο Καναδάς να σεβαστεί την απόφαση της Ευρωπαϊκής Επιτροπής για ένα προϊόν το οποίο θα διακινείται εκτός της Ευρωζώνης. Εκεί, λοιπόν, αντιλαμβάνεσθε τι δυνατότητες υπάρχουν γι’ αυτές τις μονάδες που μέχρι σήμερα παράγουν στον Καναδά το συγκεκριμένο τυρί. Εσείς, λοιπόν, αυτό το θεωρείτε ως επιτυχία. <br />Δεν έχετε αντιληφθεί, κύριε Υπουργέ –και εκεί είναι το μεγάλο σας λάθος- ότι η ονομασία «φέτα» δεν αφορά τη μορφή ενός συγκεκριμένου προϊόντος. Η ονομασία αφορά ένα διαφορετικό προϊόν, ένα προϊόν που συνδέεται με τη χλωρίδα, το ανάγλυφο και τις κλιματικές συνθήκες-ιδιαιτερότητες της χώρας μας. Και εσείς ήρθατε εδώ να μας πείτε ότι μείνατε ευχαριστημένος από τη σχετική διαπραγμάτευση.<br />Εμείς λέμε ξεκάθαρα ότι η συγκεκριμένη συμφωνία αποτελεί εξοντωτικό χτύπημα για ένα προϊόν που ήδη έχει κατακτήσει ηγεμονεύουσα θέση στην παγκόσμια αγορά. Και τις συνέπειες αυτής της συμφωνίας τις είδαμε αμέσως σε επόμενο χρόνο. Άλλωστε, δεν αμφισβητήσατε την επιστολή του Υπουργού Εμπορίου της Σιγκαπούρης, η οποία στάλθηκε στις 21 Ιανουαρίου 2013 και μέσα από την οποία φαίνεται ξεκάθαρα ότι η Ευρωπαϊκή Επιτροπή έχει κάνει ανάλογη -ανάλογη με αυτή που έχει με τον Καναδά- συμφωνία και με τη Σιγκαπούρη. Και στην επιστολή αυτή είναι ξεκάθαρο ότι η Ευρωπαϊκή Επιτροπή χρησιμοποιεί για μία ακόμη φορά τη φέτα για τα συμφέροντα βορειοδυτικών εταίρων μας, παρά τις διαβεβαιώσεις που έδωσε και ο Υπουργός κ. Χατζηδάκης αλλά και εσείς από τη δική σας πλευρά. <br />Κύριε Υπουργέ, απ’ όλα αυτά φαίνεται ότι η Ευρωπαϊκή Επιτροπή ξεπουλάει τη φέτα. Εμείς, λοιπόν, αναρωτιόμαστε αν κάτι τέτοιο δεν πρόκειται να συμβεί στο μέλλον και με άλλα προϊόντα, ιδιαίτερα όταν φτάνουμε ουσιαστικά στο σημείο να ερωτάται η ελληνική πλευρά εκ των υστέρων. Έχετε τεράστια ευθύνη γιατί πραγματικά έχετε υποστεί μία στρατηγική ήττα με ανυπολόγιστες οικονομικές, κοινωνικές και πολιτιστικές επιπτώσεις για τη χώρα μας. <br />Βέβαια, η συμφωνία Ευρωπαϊκής Ένωσης και Καναδά έχει απλώς μονογραφεί και δεν έχει ακόμη υπογραφεί. <br /><br />Τελειώνω σε ένα λεπτό, κύριε Πρόεδρε. <br />Ξέρετε, κύριε Υπουργέ, ότι το θέμα θα το διαχειριστεί η Επιτροπή της Ευρωπαϊκής Ένωσης και το νέο Ευρωπαϊκό Κοινοβούλιο που θα προκύψει μετά τις εκλογές. Άρα, λοιπόν, υπάρχει μία ελάχιστη πιθανότητα να παρέμβετε πριν ολοκληρωθεί η διαπραγμάτευση. Δεν έχει χαθεί οριστικά η ευκαιρία. Άρα, λοιπόν, έχετε την τελευταία ευκαιρία για να αποδείξετε έστω μία ελάχιστη αποτελεσματικότητα σε έναν χώρο για τον οποίο πραγματικά όλοι έχουμε συμφωνήσει σε αυτήν την Αίθουσα ότι είναι ο μοναδικός που μπορεί να αποτελέσει το εργαλείο για την παραγωγική ανασυγκρότηση της χώρας.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε.<br />Το λόγο έχει η Κοινοβουλευτική Εκπρόσωπος του ΠΑΣΟΚ και Βουλευτής Κέρκυρας κ. Αγγελική Γκερέκου.</speech><speech by="#s57"><from> ΑΝΤΖΕΛΑ ΓΚΕΡΕΚΟΥ</from> Ευχαριστώ, κύριε Πρόεδρε.  <br />Κύριε Υπουργέ, αυτή η επίκαιρη επερώτηση είναι μια εθνική προσπάθεια Βουλευτών διακομματικής τοποθέτησης. Και αυτό έχει πολύ μεγάλη σημασία.<br />Δυστυχώς, δεν γίναμε σοφότεροι από όσα, τουλάχιστον μέχρι τώρα, έχουμε ακούσει σε αυτήν την Αίθουσα. Και επιτρέψτε μου να το πω, γιατί ήμουν πολύ κοντά σε αυτήν την προσπάθεια από την πρώτη στιγμή, ακριβώς γιατί είναι εθνική και διακομματική. <br />Ως Κοινοβουλευτική Εκπρόσωπος θα προσπαθήσω να βάλω ένα πλαίσιο σύμφωνα με αυτά που έχουν ακουστεί και σύμφωνα με αυτά που γνωρίζουμε μέχρι σήμερα. <br />Κύριε Υπουργέ, η όλη συζήτηση για την προστασία της φέτας  στο πλαίσιο διμερών συμφωνιών, όπως αυτή μεταξύ Καναδά και Ευρωπαϊκής Ένωσης, φαντάζομαι ότι θα πρέπει να γίνεται στο εξής πλαίσιο, όπως και εσείς εξάλλου το είπατε: Στην ανάγκη να αξιοποιηθούν συγκριτικά πλεονεκτήματα της οικονομίας μας, της χώρας μας. <br />Όλοι μιλούμε για ανάπτυξη. Μιλήσατε κι εσείς για εξωστρέφεια της οικονομίας, για εξαγωγές, για ενίσχυση του πρωτογενούς τομέα που θα αυξήσει το αγροτικό εισόδημα, θα δημιουργήσει θέσεις εργασίας και θα συγκρατήσει ανθρώπους στην περιφέρεια. <br />Σε αυτούς, λοιπόν, τους στόχους, στα αγροτοδιατροφικά προϊόντα που έχουν αναγνωριστεί ως ΠΟΠ ή ΠΓΕ, όπως η φέτα, έχουμε τεράστια περιθώρια συμβολής. Και εδώ συμφωνούμε όλοι. <br />Η Ελλάδα δεν έχει βιομηχανίες. Η βιομηχανία της, πέρα από το τουριστικό της προϊόν, την τουριστική της οικονομία, βιομηχανία, είναι αυτό που παράγει η ίδια της η φύση, η ίδια της η γη -και αυτό δεν πρέπει να ξεχνάμε- άρα και τα προϊόντα της.<br />Η κατακόρυφη αύξηση ζήτησης της φέτας σε αγορές όπως η Ουκρανία, τα Ηνωμένα Αραβικά Εμιράτα και οι ΗΠΑ, είναι ενδεικτική του γεγονότος ότι έχουμε στα χέρια μας έναν ακόμα ανεκμετάλλευτο θησαυρό. Υπάρχει διεθνής ζήτηση η οποία μπορεί να είναι και πέντε φορές μεγαλύτερη από την ποσότητα που εξάγεται σήμερα, αρκεί να δημιουργήσουμε εμείς εδώ τις προϋποθέσεις. <br />Αυτόν, λοιπόν, τον θησαυρό πρέπει να τον περιφρουρήσουμε. Φανταστείτε πόσες θέσεις εργασίας μπορούμε να δημιουργήσουμε σε αυτές που ήδη έχουμε, που μπορούμε να τις τριπλασιάσουμε τουλάχιστον. <br />Η ίδια η παραγωγική διαδικασία της φέτας και άλλων προϊόντων ΠΟΠ μπορεί να τροφοδοτήσει αγροτουριστικές δραστηριότητες. Ακόμη, ως εμβληματικό προϊόν της ελληνικής διατροφής μπορεί να αποτελέσει μια ατμομηχανή του γαστρονομικού τουρισμού, πέραν όλων των άλλων. <br />Τι κάνουμε, λοιπόν, για την προστασία των ΠΟΠ και ειδικά της φέτας που συζητάμε αυτήν τη στιγμή; Πώς διαχειριζόμαστε τις επιθετικές κινήσεις των ανταγωνιστών μας; Η Ιταλία γιατί δεν δέχθηκε να μπει στη λίστα η παρμεζάνα; Η Γαλλία γιατί δεν δέχθηκε να μπει στη λίστα το ροκφόρ; Φαντάζομαι όχι για λόγους εσωστρέφειας. Είναι γνωστό ότι και η γειτονική Τουρκία και ο οικονομικός κολοσσός που λέγεται Κίνα προσπαθούν να κατοχυρώσουν για λογαριασμό τους το όνομα «φέτα», ώστε να μπορούν να την παράγουν και να τη διαθέτουν στις διεθνείς αγορές.<br />Από ό,τι γνωρίζω αυτές οι ενέργειες, βέβαια, τουλάχιστον προς το παρόν, έχουν μπλοκαριστεί νομικά. Υπενθυμίζω ότι στις διαπραγματεύσεις μεταξύ Ευρωπαϊκής Ένωσης και Κίνας για τη σύναψη Συμφωνίας Προστασίας Γεωγραφικών Ενδείξεων και στην προτεινόμενη κοινοτική σύντομη λίστα ονομασιών έχει συμπεριληφθεί και το «ΠΟΠ φέτα». <br />Είναι, επομένως, σαφές ότι χρειάζεται μια επιθετική στρατηγική προώθησης και πάνω απ’ όλα προστασίας της φέτας σε μεγάλες αγορές, αλλά και σε χώρες με έντονο το ομογενειακό στοιχείο, όπου η φέτα έχει ήδη δυναμική παρουσία. Και οι προβλέψεις διμερών συμφωνιών, όπως αυτή μεταξύ Ευρωπαϊκής Ένωσης και Καναδά για την ΠΟΠ και το «ΠΟΠ φέτα», αναμφίβολα επηρεάζουν την εθνική στρατηγική προώθησης και προστασίας του προϊόντος. <br />Παράλληλα, βεβαίως, ήδη έχει ακουστεί ότι υπάρχει εδώ και το αίτημα από πλευράς Σιγκαπούρης. Υπήρξε πριν από ένα χρόνο και ακόμα συζητείται. Και αυτοί διεκδικούν βεβαίως. <br />Άρα, στην ουσία, ανοίγουμε τον ασκό του Αιόλου και για άλλες χώρες και για άλλα ΠΟΠ προϊόντα. Και περί αυτού κυρίως πρόκειται. <br />Ποια είναι, λοιπόν, τα επιχειρήματα που ακούστηκαν και εδώ από εσάς -και οφείλω να πω ότι δεν έχουν αλλάξει από τότε που τοποθετηθήκατε στην επιτροπή, δηλαδή πραγματικά, δεν γίναμε σοφότεροι, όπως είπα και προηγουμένως με όλα αυτά που έχουν μεσολαβήσει, με τις παραβάσεις που έχουν γίνει από τους συναδέλφους και από όλους εδώ- που προβάλλετε ως θετικά; <br />Πρώτον, θα σταματήσει, όπως λέτε, η χρήση όλων εκείνων των παραπλανητικών συμβόλων στις συσκευασίες των λευκών τυριών καναδικής προέλευσης  που αποκαλούνται «φέτα». <br />Επίσης, καθίσταται υποχρεωτική η ευδιάκριτη αναγραφή της προέλευσης του γάλακτος ως καναδικού. <br />Τρίτον, διπλασιάζετε από το 4% στο 8% το ποσοστό των τυριών που  μπορούν να εισαχθούν αδασμολόγητα από την Ευρωπαϊκή Ένωση στον Καναδά, δίνοντας έτσι τη δυνατότητα να εξάγουμε περισσότερη ελληνική φέτα. <br />Και πώς θα εξάγουμε περισσότερη ελληνική φέτα αν δεν έχουμε πολιτικές, πραγματικά, προώθησης και κινητροποίησης για να παράξουμε περισσότερη ελληνική φέτα; <br />Περί αυτού πρόκειται, λοιπόν, το θέμα μας όσον αφορά τη φέτα στην Ελλάδα.     <br />Ποια είναι, όμως, τα προβλήματα που δεν επιλύει αυτή η συμφωνία και δεν ακούστηκαν, κύριε Υπουργέ;<br />Πρώτα απ’ όλα, διατηρείται το δικαίωμα των υφιστάμενων παραγωγών να κάνουν χρήση του όρου «φέτα» στην καναδική αγορά. Η χρήση διευκρινίσεων ότι πρόκειται για απομίμηση φέτας, «τύπου φέτας», ότι προσιδιάζουν σε φέτα κ.λπ., αφορά μόνο τους νέους παραγωγούς. Επίσης, είναι πολύ σημαντικό η χρήση του όρου «φέτα» να εξακολουθήσει να γίνεται και σε τυριά που παράγονται, κυρίως, από αγελαδινό γάλα. <br />Ακαθόριστο παραμένει, επίσης, εάν θα υπάρξει και ποια θα είναι η μεταβατική περίοδος κατά την οποία θα αποσυρθούν τα καναδικά λευκά τυριά, που μας λέτε ότι έχουμε πετύχει, με παραπλανητικές σημάνσεις. <br />Ήδη από τα παραπάνω προκύπτουν μια σειρά από ερωτήματα: Δεν εξακολουθεί να υπάρχει κίνδυνος παραπλάνησης του καταναλωτή από τυριά «τύπου φέτα», δεδομένου ότι ο όρος «φέτα» μπορεί να έχει προβεβλημένη αναφορά στη συσκευασία, υποβαθμίζοντας αντίστοιχα τη λέξη «τύπου», όπως και σε πολλά άλλα προϊόντα που γνωρίζουμε; <br />Μπορεί η χρήση του όρου «φέτα» αυτή καθεαυτήν να αναπαραχθεί από τους υφιστάμενους εγχώριους παραγωγούς; Δεν είναι εύλογο, τουλάχιστον, να αναπαραχθεί ο χαρακτηρισμός του «λευκού τυριού», που προέρχεται, κυρίως, από αγελαδινό γάλα ως φέτα; Δεν καταλαβαίνω, γιατί τόσο μεγάλη επιθυμία και σχεδόν επιβολή; Γιατί, λοιπόν, δεν χρησιμοποιείται ο όρος «λευκό τυρί», αλλά πάμε στον όρο «φέτα» σώνει και καλά από την καναδική αγορά; <br /><br />Παρακαλώ πολύ για την ανοχή σας, κύριε Πρόεδρε. <br />Μέχρι πότε θα μπορούν να χρησιμοποιούνται σύμβολα  που παραπληροφορούν τον καταναλωτή στον Καναδά για την ελληνικότητα ενός προϊόντος που δεν έχει καμμία σχέση με την ελληνική φέτα; Θα διασφαλίσει η καναδική κυβέρνηση την τήρηση των όρων της συμφωνίας σε όλες τις επαρχίες της χώρας, οι οποίες, κύριε Υπουργέ –σημειωτέον- έχουν διοικητική αυτοτέλεια και ενίοτε διαφοροποιούμενο νομικό πλαίσιο; Πώς θα προστατευτεί αυτό; Τελικά, υπάρχει περιθώριο πολιτικής διαπραγμάτευσης ή απλώς σήμερα συζητάμε και αναμένουμε μόνο τις νομικές διατυπώσεις; <br />Θα σας κάνω την εξής ερώτηση σε σχέση με το βέτο, που θέλουμε να εξαντλήσουμε όλα τα περιθώρια, για να μπορέσουμε ως χώρα να σώσουμε την εθνική μας αξιοπρέπεια αυτήν τη στιγμή τουλάχιστον όσον αφορά το συγκεκριμένο προϊόν:  <br />Κύριε Υπουργέ, δεν είναι υπερβολική η ανησυχία όλων όσων εκτιμούν ότι αυτή η συμφωνία μπορεί να αποτελέσει πρόκριμα για το περιεχόμενο άλλων σχετικών συμφωνιών, εγείροντας αντίστοιχες διεκδικήσεις από άλλες χώρες; Θα  ανοίξει ο ασκός του Αιόλου και για άλλες χώρες και για άλλα προϊόντα. <br />Επομένως φαίνεται ότι έχουμε μπει σε μία διαδικασία που απαιτεί, κύριε Υπουργέ, από την πλευρά μας υψηλή εγρήγορση, συντονισμένες κινήσεις με τους Ευρωπαίους εταίρους μας, για να πετύχουμε την πλήρη  προστασία της φέτας στο πολυμερές εμπορικό σύστημα και γενικότερα των προστατευόμενων προϊόντων μας. <br /><br />Τελειώνω. <br />Πρώτα απ’ όλα, πρέπει να χρησιμοποιηθεί από την ελληνική πλευρά η διαδικασία άσκησης βέτο. Τι θα κάνετε σε σχέση με αυτό; Έχετε τη βούληση; Έχουμε το περιθώριο; Πιστεύω ότι το έχουμε. Και πρέπει να φανεί ότι το έχουμε. Πρέπει εμείς ως χώρα αυτήν τη στιγμή να μπορέσουμε να το βάλουμε στο τραπέζι. <br />Τελειώνοντας λέω ότι αυτή η κίνηση έχει έναν υψίστης σημασίας συμβολικό χαρακτήρα, για να δώσουμε ένα μήνυμα, ότι «ναι, στην Ελλάδα ο πρωτογενής τομέας και η δημιουργική Κυβέρνηση είναι στην προτεραιότητα των πολιτικών μας». Αν αυτό δεν συμβεί, δεν θα δοθεί το σωστό μήνυμα προς τους αγρότες μας, προς τους ανθρώπους της υπαίθρου και στους νέους αγρότες που θέλουμε να προσελκύσουμε, για να μπορέσουμε να στηρίξουμε την οικονομία μας στον πρωτογενή τομέα, σε συνδυασμό με τον τουρισμό μας. <br />Ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Και εμείς ευχαριστούμε. <br />Κύριοι συνάδελφοι, παρακαλώ πάρα πολύ όσο είναι δυνατόν να μην ξεφεύγουμε από τον χρόνο που προβλέπεται από τον Κανονισμό. <br />Τον λόγο έχει η Κοινοβουλευτική Εκπρόσωπος των Ανεξαρτήτων Ελλήνων κ. Μακρή. <br />Ορίστε, κυρία συνάδελφε, έχετε τον λόγο.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Θλίψη και οργή είναι τα συναισθήματα που εύλογα γεννιούνται σε κάθε  Έλληνα τόσο για την αποτυχία της συγκυβέρνησής σας να διαφυλάξει το αυτονόητο, όσο και για τη διαπίστωση ότι οι κυβερνώντες, υποτιμώντας τη νοημοσύνη του, προσπαθούν να τον πείσουν ότι δεν κατάλαβε καλά, προσπαθούν να τον πείσουν ότι δεν κατάλαβε πως χάσατε τη μάχη της διαπραγμάτευσης  για την ελληνικότητα της φέτας. <br />Ωστόσο και καταλαβαίνουμε και καθυστερημένοι δεν είμαστε. Καθυστερημένες φαίνεται να είναι οι αντιδράσεις σας. Καθυστερημένα αποδεικνύονται τα πολιτικά αλλά και τα διαπραγματευτικά σας αντανακλαστικά. Ο ελληνικός λαός φημίζεται για την οξύτητα του πνεύματός του, αλλά και για την αντίληψη της αναποτελεσματικότητας πολλών εκ των κυβερνήσεών του, οι οποίες έχουν μέχρι σήμερα φανεί πολλές φορές κατώτερες των περιστάσεων. <br />Κατώτερη των περιστάσεων φαίνεται, βέβαια, να είναι και η σημερινή Κυβέρνηση, η οποία εμφανίζεται ανίκανη να προστατέψει ουσιαστικά την ονομασία προέλευσης και τον γεωγραφικό προσδιορισμό του τυριού που ονομάζεται «φέτα». <br />Δεν είναι η πρώτη φορά που από την πολιτική ανικανότητα των κυβερνήσεών σας διακυβεύονται χιλιάδες θέσεις εργασίας και τίθεται σε κίνδυνο το σύνολο του κτηνοτροφικού κλάδου της χώρας. <br />Θυμίζουμε ότι η αντιληπτική οξύτητα του πολιτικού προσωπικού και η διαπραγματευτική ικανότητα των Υπουργών των κομμάτων σας είχαν οδηγήσει στη διαγραφή της φέτας από τα προϊόντα με προστατευμένη ονομασία προέλευσης από τον κανονισμό 1070/1999. <br />Οι κυβερνήσεις της Μεταπολίτευσης δεν μπορούσαν να υπερασπιστούν ούτε το αυταπόδεικτο και τα λάθη τους είχαν οδηγήσει στην καταστροφική για την εθνική οικονομία απόφαση του Ευρωπαϊκού Δικαστηρίου στις 16 Μαρτίου του 1999. <br />Ευτυχώς, βέβαια, για την Ελλάδα οι συντονισμένες ενέργειες της Δημόσιας Διοίκησης αφύπνισαν την πολιτική ηγεσία και απέφεραν τον κανονισμό 1829 της 14ης Οκτωβρίου 2002 για την τροποποίηση του παραρτήματος του κανονισμού 1107/1996 αναφορικά με την ονομασία «φέτα», Κανονισμό που μαζί με την απόφαση του Ευρωπαϊκού Δικαστηρίου της 25ης Οκτωβρίου του 2005, το οποίο συνδίκασε τις υποθέσεις C465/02 και C466/02 βάσει των οποίων απορρίφθηκαν οι προσφυγές της Δανίας και της Γερμανίας και διατηρήθηκε η προστατευόμενη ονομασία προέλευσης της φέτας. Αποτελούσαν όπλα της κυβέρνησης για την προστασία της.<br />Είχατε, λοιπόν, το νομοθετικό πλαίσιο για να πείσετε εύκολα την Ευρωπαϊκή Επιτροπή να πιέσει τον Καναδά στην απαγόρευση του όρου «φέτα» για το λευκό τυρί του, αλλά δεν το κάνατε. Και το ερώτημα είναι, γιατί;<br />Μην ισχυριστείτε -όπως σπεύσατε στην ειδική συνεδρίαση της Επιτροπής Παραγωγής και Εμπορίου- ότι ο Καναδάς δεν δέχεται όρους προστασίας γεωγραφικών προσδιορισμών και προστατευόμενες ονομασίες προέλευσης. Δεν σας πιστεύουμε, καθώς σας διαψεύδουν τα ίδια τα έγγραφα της Ευρωπαϊκής Επιτροπής, η οποία σε εμπιστευτικό έγγραφό της αναφέρει ότι οι γεωγραφικοί προσδιορισμοί δεν είναι άγνωστοι στον Καναδά, καθώς τους έχει ήδη αποδεχθεί στη συμφωνία του με την Ευρωπαϊκή Ένωση για το κρασί, αλλά και τα οινοπνευματώδη ποτά. <br />Σας καταθέτουμε από τη 15 Οκτωβρίου 2012 έγγραφο με θέμα «European Union Canada Comprehensive Economic and Trade Agreement-state of play», το οποίο ενώ η επιτροπή το χαρακτήριζε εμπιστευτικό, οι Καναδοι το αναρτούσαν σε ιστοσελίδες του ηλεκτρονικού τους τύπου.<br /><br />Τελικά, μπορούσαμε να πετύχουμε προστασία του γεωγραφικού προσδιορισμού της φέτας, ναι ή όχι;<br />Τη στιγμή που υπάρχει προηγούμενο που θα μπορούσε να χρησιμοποιηθεί υπέρ μας, το ερώτημα που τίθεται είναι ποιος μας λέει ψέματα. Εσείς ή οι γραφειοκράτες της επιτροπής; Ίσως ισχυριστείτε ότι η επιτροπή δεν μπορούσε να εξασφαλίσει την ελληνικότητα της φέτας. Σας θυμίζουμε, όμως, ότι το έκανε σε συμφωνίες της με τις τρίτες χώρες. Παράδειγμα αυτού αποτελεί η συμφωνία μεταξύ της Ευρωπαϊκής Ένωσης και της Δημοκρατίας της Μολδαβίας, σχετικά με την προστασία των γεωγραφικών ενδείξεων γεωργικών προϊόντων αλλά και τροφίμων. Λεπτομέρειες υπάρχουν στην επίσημη εφημερίδα της Ευρωπαϊκής Ένωσης στο φύλλο με αριθμό L010 της 15ης Ιανουαρίου του 2013. <br />Άρα ένα συμπέρασμα μένει: Η Ευρωπαϊκή Επιτροπή δεν είχε θέσει σε πρώτη προτεραιότητα τη διασφάλιση της ονομασίας προέλευσης των γεωργικών προϊόντων, μεταξύ των οποίων η φέτα αλλά και οι ελιές Καλαμών. Προτεραιότητα της επιτροπής φαίνεται ότι ήταν η αναγνώριση από τον Καναδά λίστας προδιαγραφών για τα αυτοκίνητα, γεγονός που θα ωφελήσει τις ευρωπαϊκές εξαγωγές αυτοκινήτων στον Καναδά. Διαβάζουμε για του λόγου το αληθές από τη σχετική ιστοσελίδα της επιτροπής τα κύρια οφέλη της συμφωνίας. Καταθέτω για τα Πρακτικά σχετική εκτύπωση.<br /><br />Επομένως η Ευρωπαϊκή Επιτροπή, ο εταίρος σας, δηλαδή, της τρόικας, που μαζί, υποτίθεται, ότι σώζετε τη χώρα μας, έθεσε σαν προτεραιότητα την εξασφάλιση των συμφερόντων των κρατών-μελών του Βορρά φροντίζοντας για τις εξαγωγές τους και έβαλε σε δεύτερη μοίρα αγροτικά προϊόντα του Νότου. <br />Βέβαια, δεν μας εκπλήσσει αυτή η συμπεριφορά. Για τους ίδιους λόγους δεν είναι που κατέστρεψε την ελληνική οικονομία; Για να σώσει τις τράπεζες των κρατών του Βορρά, για να σωθεί το ευρώ και η Ευρωζώνη, όπως δηλώνουν οι ίδιοι. Να τους χαίρεστε τους εταίρους σας!<br />Τέλος, δεν θα άξιζε ούτε στη συγκυβέρνησή σας να ισχυριστείτε, όπως πράξατε ήδη στη συνεδρίαση της Επιτροπής Παραγωγής και Εμπορίου, ότι ο Καναδάς θα πουλούσε σε τρίτες χώρες ούτως ή άλλως τυρί με το όνομα «φέτα» και εσείς πετύχατε να μην το πουλά στην Ευρωπαϊκή Ένωση.<br /><br /> Πιστεύουμε ότι καταλαβαίνετε ότι αν αποδεχθείτε τη συμφωνία στο Συμβούλιο της Ευρώπης -κύριε Πρόεδρε, ένα λεπτό μόνο- και στο Ευρωπαϊκό Κοινοβούλιο και τη φέρετε στην ελληνική Βουλή για κύρωση, θα έχετε δημιουργήσει τετελεσμένο προκειμένου κι άλλες χώρες να κάνουν εμπόριο λευκού τυριού και να το ονομάζουν «φέτα», βάζοντας επάνω την Ακρόπολη, τσολιάδες ή ακόμα και την ελληνική σημαία και γράφοντας με αδιάκριτα γράμματα ότι δεν είναι ελληνικό προϊόν. Το μόνο που πετύχατε είναι να μη μας πουλά ο Καναδάς τυρί που θα το ονομάζει «φέτα» και θα το τοποθετεί στα ράφια των ελληνικών καταστημάτων τροφίμων.<br />Σας καλούμε, λοιπόν, να φέρετε το θέμα στο Συμβούλιο της Ευρώπης, όσο έχουμε ακόμα την Προεδρία και να πιέσετε να αλλάξει η συμφωνία, προκειμένου να διασφαλίσετε την ελληνικότητα των ελληνικών προϊόντων. Μη χάσετε και αυτήν την ευκαιρία. Έχουμε τη δυνατότητα να πετύχουμε το ελάχιστο, μέσω της πολυδιαφημιζόμενης Προεδρίας, για την οποία οι δοκιμαζόμενοι σήμερα Έλληνες φορολογούμενοι πληρώνουν. <br />Κύριε Υπουργέ, η Προεδρία δεν υπάρχει μόνο για να κάνει «φιέστες» ο κ. Σαμαράς και ο κ. Βενιζέλος, ούτε για να σπαταλώνται άδικα χρήματα σε ταξιδάκια Υπουργών και συμβούλων τους. Εκμεταλλευτείτε την για το κοινό καλό και όχι για επικοινωνιακούς λόγους εντυπωσιασμού. Εάν δεν μπορείτε να το κάνετε εσείς, φοβούμενοι ότι θα στεναχωρήσετε τους εταίρους σας, την τρόικα ή τους εντολείς σας στη Γερμανία ή εάν ακόμη φοβάστε ότι δεν μπορείτε, ελάτε να σας δείξουμε εμείς τις βασικές αρχές της διαπραγμάτευσης. Ξυπνήστε, πριν μας αλώσουν ακόμη και την ελληνικότητα της σημαίας μας.<br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.<br />Τον λόγο έχει ο Κοινοβουλευτικός Εκπρόσωπος της Χρυσής Αυγής κ. Κωνσταντίνος Μπαρμπαρούσης.</speech><speech by="#s194"><from> ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</from> Ευχαριστώ, κύριε Πρόεδρε.<br />Για εμάς το θέμα της εν λόγω συμφωνίας δεν είναι απλά θέμα λανθασμένης πολιτικής επιλογής αλλά κρύβονται συμφέροντα από πίσω, διότι στα γραφεία των Βρυξελλών και του Στρασβούργου δεν υπάρχει καθόλου διαφάνεια, υπάρχει πολύ μεγάλη διαφθορά. Ξέρουμε όλοι ότι στη χώρα μας έπεσαν πάρα πολύ χοντρές μίζες. Τα πραγματικά όμως κολοσσιαία ποσά πέφτουν στο Στρασβούργο. <br />Τώρα που παίρνουμε και εμείς πληροφορίες για το Ευρωκοινοβούλιο και τα καμώματα των λόρδων των Βρυξελλών, μαθαίνουμε ότι οι πολυεθνικές πλησιάζουν τους γραφειοκράτες της Ευρωπαϊκής Ένωσης και τους εξαγοράζουν με τεράστια ποσά, προκειμένου να εξυπηρετήσουν τα εμπορικά τους συμφέροντα. Να μην πιστεύει, επομένως, ο κόσμος ότι υπάρχει μια καθαρή και έντιμη Ευρωπαϊκή Ένωση. Εκεί γίνεται το μεγάλο ξεπούλημα, μακριά από τα αδιάκριτα βλέμματα των Ευρωπαίων πολιτών που δεν μαθαίνουν τι γίνεται. <br />Θεωρούμε δεδομένο ότι κάποιοι πήραν πολλά χρήματα και ξεπουλούν τώρα ένα γνήσιο ελληνικότατο προϊόν, τη φέτα.  Ο αγροτικός πληθυσμός, η Κεντρική Ένωση Επιμελητηρίων -και όχι μόνο- βοούν για την επικύρωση της οικονομικής και εμπορικής συμφωνίας μεταξύ ενωμένης Ευρώπης και Καναδά, με την οποία τίθεται σε αμφιβολία ο θεσμός του μονοπωλίου χρήσης ονομασιών ορισμένων Προϊόντων Ονομασίας Προέλευσης και Γεωγραφικής Ένδειξης, τα οποία αποτελούν στοιχεία της ελληνικής παράδοσης. <br />Πρόκειται για μια απόφαση που θίγει τόσο το εμπόριο της φέτας όσο και άλλων προϊόντων, όπως, παραδείγματος χάριν, τις ελιές Καλαμών. Με τη συμφωνία αυτή ουσιαστικά εκχωρείτε τα ονόματα των ελληνικών προϊόντων θίγοντας τα ελληνικά συμφέροντα. Ενώ, λοιπόν, η χώρα μας κατάφερε μετά από πολυετή και σκληρότατο αγώνα να κατοχυρώσει τη φέτα ως προϊόν Προστατευμένης Ονομασίας Προέλευσης που μπορεί να παράγεται αποκλειστικά και μόνο στην Ελλάδα, εσείς με τη συμφωνία αυτή επιτρέπετε στον Καναδά να παραπλανά το παγκόσμιο καταναλωτικό κοινό, πουλώντας προϊόντα φέτας συνοδευόμενα με τις εκφράσεις «τύπος», «είδος» και «απομίμηση», οι οποίες θα είναι γραμμένες με τόσο μικρά στοιχεία που δεν θα τα προσέχει κανείς. Δηλαδή, θα είναι πάνω στη συσκευασία με μεγάλα, κεφαλαία γράμματα η λέξη «ΦΕΤΑ» και με μικρά γράμματα θα αναγράφεται «τύπου φέτας». <br />Αυτά τα προϊόντα ούτε καν θα παράγονται από αιγοπρόβειο γάλα, καθιστώντας έτσι εν δυνάμει οποιοδήποτε άσπρο τυρί σε φέτα, κάτι το οποίο δεν ισχύει, εφόσον ξέρουμε ότι η φέτα παράγεται από αιγοπρόβειο γάλα και μόνο και μάλιστα από αιγοπρόβατα ελευθέρας βοσκής και όχι σταβλισμένα, όπως επίσης και από κάποιες παραδοσιακές φυλές ελληνικών και μόνο αιγοπροβάτων που δεν έχουν καμμιά σχέση με τις άλλες φυλές, όπως, παραδείγματος χάριν, τις γαλλικές, τις γερμανικές και τις ισπανικές. <br />Εγώ ο ίδιος ήμουν παραγωγός και είμαι πολύ περήφανος γι’ αυτό. Έφτιαχνα φέτα, οι γονείς μου ακόμα διατηρούν αιγοπρόβατα και συνεχίζουν να παράγουν φέτα. Ξέρω πολύ καλά ότι φέτα με φέτα έχει μεγάλη διαφορά. Είναι η μέρα με τη νύχτα. Άλλο φέτα και άλλο λευκό τυρί. Αντί, λοιπόν, να προστατεύσετε και να εκμεταλλευτείτε αυτό το μοναδικής διατροφικής αξίας γέννημα της ελληνικής φύσης, εσείς χωρίς να ντρέπεστε αδιαφορείτε για τη μοίρα των Ελλήνων κτηνοτρόφων της ηπειρωτικής Ελλάδος και της Λέσβου και δεν τους προστατεύετε από τις διάφορες «μαϊμούδες» που θα κυκλοφορούν σε μια τεράστια παγκόσμια αγορά των επτά δισεκατομμυρίων καταναλωτών. Για μία ακόμα φορά φανήκατε ανίκανοι και «λίγοι» να προστατεύσετε τα ελληνικά συμφέροντα και πιο συγκεκριμένα τους Έλληνες κτηνοτρόφους. <br />Για να ξέρετε, σας λέω ότι οι Έλληνες παραγωγοί για το ίδιο θέμα με την Τουρκία προσέφυγαν στα τουρκικά δικαστήρια και κέρδισαν την υπόθεση, όμως εσείς, μετά τη συμφωνία που κάνατε με την Ενωμένη Ευρώπη, στερείτε από τους Έλληνες παραγωγούς το δικαίωμα να προσφύγουν στο Ευρωπαϊκό Δικαστήριο. <br />Επιτέλους, θέλουμε μια συγκεκριμένη απάντηση γι’ αυτήν την εθνική προδοσία. Ποιος είναι υπεύθυνος; Εσείς, κύριε Υπουργέ, ή ο κ. Τσαυτάρης ή μήπως και οι δύο; Μέχρι τώρα έχουμε το φαινόμενο ο ένας να αποδίδει τις ευθύνες στον άλλο. Περιμένουμε μια σαφή απάντηση και ο υπεύθυνος ή οι υπεύθυνοι το λιγότερο που έχουν να κάνουν είναι να παραιτηθούν και να πάνε στα σπίτια τους.<br />Αυτό που συμβαίνει με εσάς τους κυβερνώντες εδώ στην Ελλάδα είναι «άνω ποταμών». Ενώ η χώρα μας βρίσκεται σε βαθιά ύφεση και η ανεργία «καλπάζει», ενώ είχαμε τα περιθώρια να κατακλύσουμε την παγκόσμια αγορά με φέτα που κατ’ εκτίμηση θα έφτανε τους εξακόσιους χιλιάδες τόνους ετησίως, εσείς ανοίξατε την «κερκόπορτα», επιτρέποντας την κυκλοφορία προϊόντων «μαϊμού» φέτας. Βάζουμε τα χέρια μας και βγάζουμε τα μάτια μας μόνοι μας, κύριοι.<br />Όσο για σας, κύριοι της Αξιωματικής Αντιπολίτευσης και της Αριστεράς γενικότερα που τόσο «σκίζεστε και κόπτεσθε» για την επονομασία της φέτας, θα ήταν καλό να ενδιαφερθείτε στο ελάχιστο και για την ονομασία της Μακεδονίας μας, για την οποία δεν σας βλέπουμε να αντιδράτε και τόσο πολύ.<br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Θωμάς Ψύρρας.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κύριε Πρόεδρε.<br />Από τη στιγμή που η φέτα κατοχυρώθηκε ως ΠΟΠ, άρχισαν οι δικαστικοί αγώνες με χώρες που παρήγαγαν μεγάλες ποσότητες άσπρου τυριού. Το 2005 η Ελλάδα δικαιώθηκε, όμως στη διεθνή αγορά δεν μπορεί να προστατεύσει το προϊόν της. Τα ράφια σε Ηνωμένες Πολιτείες και Αυστραλία κατακλύζονται από ξένα άσπρα τυριά που ουσιαστικά πλήττουν το ελληνικό προϊόν. <br />Στις διαπραγματεύσεις της Ευρωπαϊκής Ένωσης με τρίτες χώρες στο πλαίσιο της συμφωνίας ελεύθερου εμπορίου τέθηκε το ζήτημα της φέτας με τη Σιγκαπούρη και προϊόντων ΠΟΠ εν συνεχεία με το Βιετνάμ, την Ιαπωνία και τη Νότια Κορέα. Στην εμπορική συμφωνία με τον Καναδά οι Κεντροευρωπαίοι έκαναν παραχωρήσεις προς τους Καναδούς στον γεωργικό τομέα προκειμένου να αποσπάσουν παραχωρήσεις σε δικά τους προϊόντα, εκεί που είχαν συμφέρον. Εκεί έγινε το «παζάρι». Τελικά το καναδέζικο τυρί δεν μπορεί να έλθει ως φέτα στην αγορά της Ευρωπαϊκής Ένωσης, αλλά οι Καναδοί κατοχυρώνουν το δικαίωμα όσοι μέχρι σήμερα παρήγαγαν λευκό τυρί και το πουλούσαν σαν ελληνική φέτα με ελληνικά σύμβολα, να μη χρησιμοποιούν το χαρακτηρισμό «ελληνική» ή ελληνικά σύμβολα και υποχρεώνονται να αναγράφουν τη χώρα προέλευσης. Όσοι Καναδοί μπουν από εδώ και πέρα στον χώρο της παραγωγής, το λευκό τυρί τους θα ονομάζεται «τύπου φέτα» με τους προσδιορισμούς «kind», «type», «style», «imitation» κ.λπ.. <br />Οι Ηνωμένες Πολιτείες, όμως, δυσανασχετούν με τους ευρωπαϊκούς περιορισμούς στα μεταλλαγμένα και πάνω σ’ αυτήν τη βάση εκβιάζουν και δεν αναγνωρίζουν τους γεωγραφικούς προσδιορισμούς της Ευρωπαϊκής Ένωσης. Έτσι, η φέτα στις επικείμενες διαπραγματεύσεις με τις ΗΠΑ αντιμετωπίζει τον κίνδυνο «νόμιμης» αντιγραφής από χώρες εκτός Ευρωπαϊκής Ένωσης.<br />Στη Σύνοδο του Παγκόσμιου Οργανισμού Εμπορίου στην Ινδονησία η ελληνική παρουσία ήταν αναιμική, όπως είπε και ο κύριος Υπουργός. Στην ομιλία του ο κύριος Υπουργός δεν ανέφερε καν τη λέξη «φέτα». Απλώς έθεσε το ζήτημα αναγνώρισης των ΠΟΠ στην Ολομέλεια. <br />Κύριε Υπουργέ, θα θέλαμε να μας δίνατε πληροφορίες για τις επαφές που έγιναν σε διμερές επίπεδο στο πλαίσιο της Ολομέλειας.<br />Επομένως η Ελλάδα κινδυνεύει αυτό που κέρδισε σε ευρωπαϊκό επίπεδο να το χάσει σε διεθνές. Είμαστε, βέβαια, στη μέση μιας διαπραγμάτευσης, γι’ αυτό πρέπει τώρα, στο πλαίσιο της Ελληνικής Προεδρίας, να ασκηθεί μία πολιτική με στόχους να μην αλλοιωθεί η απόφαση του Ευρωπαϊκού Δικαστηρίου για τη φέτα, να επεκταθεί η κατοχύρωσή της μέσω σύναψης πολυμερών και διμερών συμφωνιών, να συγκροτηθεί ελεγκτικός μηχανισμός για εντοπισμό τυριών που διακινούνται ως δήθεν φέτα και να συσταθεί διεπαγγελματική οργάνωση που να χειρίζεται τα αντίστοιχα θέματα.<br />Κύριοι συνάδελφοι, στη σημερινή συζήτηση δεν έλειψαν οι υπερβολές. Εκείνο που δεν συζητήθηκε είναι η ουσία του προβλήματος. Μιλάμε για ελληνική φέτα. Σύμφωνα με τον ορισμό, πρέπει να παράγεται από γάλα πρόβειο ή μείγμα με γίδινο από φυλές παραδοσιακά εκτρεφόμενες και η διατροφή τους να βασίζεται στην ντόπια χλωρίδα.<br />Εμείς μιλάμε γι’ αυτήν τη φέτα; Γιατί πολύ συχνά αυτό που εμείς παράγουμε τυρί είναι. Φέτα είναι; Θα θέσω μια σειρά από υπονομευτικά ερωτήματα. Τα πρόβατα και τα κατσίκια ανήκουν σε εγχώριες φυλές ή εισάγουμε ζώα από το εξωτερικό, πρόβατα Λακόν κ.λπ.; Εισάγουμε γάλα από τις γειτονικές χώρες, κυρίως από τα Βαλκάνια, ναι ή όχι; Εισάγουμε ναι ή όχι ζωοτροφές; Εισάγουμε καλλιέργειες για την τυροκόμιση; <br />Ας απαντήσουμε με το χέρι στην καρδιά: Για ποια παραδοσιακά τυριά μιλάμε; Πού ακριβώς έγκειται η ιδιαιτερότητά τους; Ή μήπως μπορούν να παραχθούν σε οποιοδήποτε μέρος του κόσμου, οπότε ανοίγουμε τον ασκό του Αιόλου; <br />Αν θέλουμε, λοιπόν, κύριοι συνάδελφοι, αύριο να μη βρεθούμε μπροστά σε καταστάσεις ανεξέλεγκτες και στην ευρωπαϊκή αγορά –και το τονίζω- πρέπει να μπούμε σε δρόμο μεταρρύθμισης της κτηνοτροφίας. Χρειάζεται να εφαρμόσουμε οριζόντια μέτρα σε όλη την επικράτεια, να σχεδιάσουμε την ανάπτυξη και τα παραδοτέα ανάλογα με την περιοχή. Τα ντόπια προϊόντα έχουν τη δυνατότητα να είναι υψηλής ποιότητας. Όμως αυτό δεν αποδεικνύεται σήμερα. <br />Το σύστημα πρέπει να αρχίσει να λειτουργεί από την αρχή σε νέες βάσεις. Οι παραγωγοί να προστατεύσουν τους εαυτούς τους και να προσαρμοστούν στα νέα δεδομένα. Οι μεταποιητές και οι έμποροι να προσαρμοστούν στις νέες απαιτήσεις. Οι επιστήμονες να αναπτύξουν και να εγκαταστήσουν συστήματα ποιότητας και υγιεινής από το στάβλο μέχρι το τραπέζι. <br />Η λειτουργία του συστήματος βεβαίως της κτηνοτροφίας είναι πολυδιάστατη. Απαιτεί διαρκή διάχυση τεχνολογίας και τεχνογνωσίας, υπηρεσίες υποστήριξης, τεχνική υποδομή στην ενδοχώρα, εφαρμογή συστημάτων διαχείρισης των φυσικών πόρων, διαχείριση των προϊόντων που παράγονται. <br />Χρειάζεται να υπάρξουν αδειοδοτήσεις «one stop shop», έτσι ώστε να μπορεί ο κτηνοτρόφος να παίρνει πληροφορίες από ένα μόνο γραφείο. Χρειάζεται εκπόνηση σχεδίων για σταβλικές εγκαταστάσεις από διεπιστημονική ομάδα σε συνεργασία με τον κτηνοτρόφο και χωρίς δεσμευτική εφαρμογή. Χρειάζεται εφαρμογή σύγχρονων μεθόδων αναπαραγωγής, όπως μεταφορά εμβρύων, in vitro γονιμοποίηση, προμήθεια φυλοπροσδιορισμένου σπέρματος. Χρειάζεται να δημιουργήσουμε πυρήνες καθαρών φυλών για τη διάθεση γενετικού υλικού. <br />Όταν, λοιπόν, δημιουργήσουμε πολυφυτικούς λειμώνες, όταν αυξήσουμε την παραγωγή χονδροειδών ζωοτροφών και δημητριακών, όταν βελτιώσουμε και διαχειριστούμε τους βοσκότοπους, τότε να είμαστε βέβαιοι ότι η φέτα και τα άλλα μας προϊόντα δεν θα κινδυνεύουν, γιατί θα έχουμε διατηρήσει τα ιδιαίτερα χαρακτηριστικά των προϊόντων μας, θα μπορούμε να αναδείξουμε πειστικά την ποιότητα της ελληνικής φέτας, να αναδείξουμε τον βιολογικό της χαρακτήρα και τότε η φέτα ουσιαστικά θα είναι αυτοπροστατευμένη. <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Μωραΐτης. <br />ΝΙΚΟΛΑΟΣ ΜΩΡΑΪΤΗΣ: Ευχαριστώ, κύριε Πρόεδρε.<br />Ξεκινώντας, θέλουμε να χαιρετίσουμε τους χιλιάδες μικρομεσαίους αγρότες που βγαίνουν με τα τρακτέρ στους δρόμους, δίνοντας ακόμα μια σκληρή μάχη ενάντια στην αντιαγροτική πολιτική της Ευρωπαϊκής Ένωσης, των ελληνικών κυβερνήσεων και των μονοπωλίων. <br />Οι μικροί και μεσαίοι αγρότες, οι κτηνοτρόφοι, μάχονται για την επιβίωσή τους, αντιστέκονται στη φορολογική επιδρομή που εξαπέλυσε εναντίον τους η συγκυβέρνηση της Νέας Δημοκρατίας και του ΠΑΣΟΚ, η οποία τους οδηγεί γρηγορότερα στο ξεκλήρισμα. Παλεύουν να κρατήσουν τα σπίτια τους, τα χωράφια τους, το βιος τους που επιχειρούν να αρπάξουν η εφορία και η τράπεζα. Αντιδρούν στην επίθεση χαρατσώματος που αποδεκατίζει το πενιχρό εισόδημά τους. Αγωνίζονται για να μπορούν να καλλιεργούν τη γη τους και να εκτρέφουν τα ζώα τους, εξασφαλίζοντας εισόδημα για αξιοπρεπή ζωή. <br />Το ΚΚΕ στέκεται και τώρα, όπως και πάντα, στο πλευρό της αγωνιζόμενης μικρομεσαίας αγροτιάς. Στηρίζει τα δίκαια ζωτικά αιτήματα του αγώνα της. Η κοινή πάλη, η συμμαχία με την εργατική τάξη θα δώσει δύναμη και προοπτική σ’ αυτόν τον αγώνα. Καλούμε τους αγρότες να σκεφτούν τις θέσεις και τη στάση των άλλων κομμάτων και να βγάλουν συμπεράσματα. <br />Η συγκυβέρνηση Νέας Δημοκρατίας και ΠΑΣΟΚ φορτώνει καθημερινά και νέα βάρη στις πλάτες της φτωχής και μεσαίας αγροτιάς, για να τους ξεπαστρέψει μια ώρα αρχύτερα. Στον ίδιο τορό στήριξης της πολιτικής ξεκληρίσματος της μικρομεσαίας αγροτιάς κινούνται και τα άλλα κόμματα του ευρωμονόδρομου και ο ΣΥΡΙΖΑ, που στα λόγια εμφανίζεται ότι τάχα ενδιαφέρεται για τα μεγάλα αγροτικά προβλήματα και συμπάσχει με τα βάσανα των φτωχών αγροτών, αλλά στην πραγματικότητα βρίσκεται στη μεριά των εκμεταλλευτών των αντιπάλων τους. Λέει ότι στηρίζει τις αγροτικές κινητοποιήσεις, αλλά επί της ουσίας επιχειρεί να τις αποπροσανατολίσει, να τις υπονομεύσει. Και το είδαμε κι εδώ σήμερα, κύριοι όλων των κομμάτων, που δεν βρήκατε μια κουβέντα να πείτε για την αγωνιζόμενη αγροτιά.<br />Επίσης, θέλουμε να καταγγείλουμε, κύριε Υπουργέ, την επιχείρηση τρομοκράτησης των αγωνιζόμενων αγροτών, την απρόκλητη επίθεση των ΜΑΤ στα μπλόκα της Νίκαιας, στο μπλόκο Μαραθιάς στην Ηλεία. Και ζητάμε τώρα άμεσα να αφεθούν ελεύθεροι ο γραμματέας της Ομοσπονδίας Αγροτικών Συλλόγων Ηλείας, ο Δημοτικός Σύμβουλος Πύργου με τη Λαϊκή Συσπείρωση και ο Περιφερειακός Σύμβουλος Δυτικής Ελλάδας με τη Λαϊκή Συσπείρωση.<br />Δεν πρόκειται, κύριοι, να κάμψετε το αγωνιστικό φρόνημα της αγωνιζόμενης φτωχής αγροτιάς, γιατί ο αγώνας της είναι για το δίκιο, είναι αγώνας επιβίωσης, δεν τους σταματούν και δεν τους σταμάτησαν τα «αγροτοδικεία» που στήσατε σε όλη τη χώρα.<br />Όλα αυτά που ανέφερα δεν είναι άσχετα με το θέμα της φέτας, του ελληνικού τυριού, που τα χαρακτηριστικά του το κάνουν περιζήτητο και γι’ αυτό οι επιχειρηματικοί όμιλοι το βάζουν στο στόχαστρο, αφού εγγυάται κερδοφορία εκατοντάδων εκατομμυρίων. Δεν θα αναφέρω τι σημαίνει η φέτα και τι ξεχωριστό έχει. Το έχουν κάνει οι προηγούμενοι ομιλητές.<br />Δεν μπορώ όμως να αποφύγω τον πειρασμό να πω ότι η επερώτηση των Βουλευτών περιγράφει ακριβώς τη ζούγκλα του καπιταλιστικού συστήματος, την κυριαρχία των επιχειρηματικών συμφερόντων και τη στήριξη που έχουν από τις κυβερνήσεις, και την κοροϊδία της σημερινής συγκυβέρνησης, για να υποστηρίξουν συγκεκριμένα επιχειρηματικά συμφέροντα, που έχουν μονάδες –Έλληνες– και στον Καναδά και στα Βαλκάνια, υπονομεύοντας έναν ολόκληρο κλάδο, αυτόν την κτηνοτροφίας, που έχει τόσο ανάγκη η χώρα, για να αναπτύξει και να καλύψει τις σύγχρονες διατροφικές λαϊκές ανάγκες, με υψηλής διατροφικής αξίας προϊόντα, όπως είναι τα ζωοκομικά. Μπρος στο κέρδος του καπιταλιστή, καταστρέφετε παραγωγικές δυνατότητες της χώρας.<br />Ωστόσο, δεν μπορούμε να αποφύγουμε να μην αναδείξουμε τις αυταπάτες που καλλιεργούν τα άλλα κόμματα, ότι δήθεν μέσα στην Ευρωπαϊκή Ένωση μπορεί να υπάρχουν λύσεις. Όχι. Γιατί αυτήν τη στιγμή δεν είναι μόνο η Κοινή Αγροτική Πολιτική, είναι και η Κοινή Εμπορική Πολιτική, που κάθε χώρα την παραδίδει στην Ευρωπαϊκή Ένωση, αφού η ίδια η Ευρωπαϊκή Ένωση, αυτή η λυκοσυμμαχία, υπηρετεί τα συμφέροντα των μεγάλων μονοπωλιακών ομίλων.<br />Λύση και ανάπτυξη που συμφέρει το λαό και τη χώρα είναι η αποδέσμευση από την Ευρωπαϊκή Ένωση και ο σχεδιασμός φιλολαϊκής οικονομίας, με εργατική, με λαϊκή εξουσία. Έτσι θα εξυπηρετούνται οι ανάγκες και θα διασφαλίζεται η λαϊκή ευημερία.<br />Μήπως η έκθεση του ΟΟΣΑ, αυτού του ιμπεριαλιστικού οργανισμού, που τον έπιασε ο πόνος για τις στρεβλώσεις που δήθεν κρατούν την ελληνική αγορά ακριβή -και αναφέρεται σε νομοθετικούς περιορισμούς που κρατάνε ψηλά τις τιμές- δεν είναι παρά μόνο το άλλοθι, για να πάρουν μια σειρά μέτρα η συγκυβέρνηση, μέτρα αγριότητας και φτώχειας για το λαό, ώστε να διασφαλίσει νέα προνόμια στο μονοπωλιακό κεφάλαιο που αφορά το γάλα, το ψωμί, το λάδι και τα φάρμακα;<br />Θα ήθελα, κλείνοντας, να πω ότι τα βάσανα των φτωχών αγροτών δεν έχουν τέλος. Αναφέρομαι στο μεγάλο σκάνδαλο, που δεν είπε κανείς σας κουβέντα, για το ΟΣΔΕ, για τη φωτογραφική διάταξη, ώστε ένας συγκεκριμένος να πάρει τα δικαιώματα και την αμοιβή των δηλώσεων και τον έλεγχο του ΟΣΔΕ, επιβαρύνοντας τους αγρότες, διαλύοντας τον ΟΠΕΚΕΠΕ. Δηλαδή, με ένα σμπάρο, να έχουμε δυο τρυγόνια. Απολύετε μαζικά από τον ΟΠΕΚΕΠΕ εκατοντάδες εργαζόμενους, όπως απαιτεί η τρόικα, και η συγκυβέρνηση ταυτόχρονα χαρατσώνει τους αγρότες.<br />Θα ήθελα καταλήγοντας, κύριε Υπουργέ, να αναφέρω ότι αυτή η πολιτική σας ανοίγει την όρεξη σε κάποια αρπακτικά –και αναφέρομαι στην ΠΑΣΕΓΕΣ, στις ενώσεις- που απαιτούν σήμερα από τους αγρότες να υπογράψουν δηλώσεις για εξουσιοδοτήσεις, έτσι ώστε να μπορούν να μπαίνουν στους λογαριασμούς και να αρπάζουν ποσά ακόμη και μετά το θάνατό τους. <br />Βέβαια, αυτό το καταγγείλαμε και στον Υπουργό Αγροτικής Ανάπτυξης, το καταγγέλλουμε και σε εσάς. Παρ’ ότι η Κυβέρνηση λέει ότι αυτό είναι παράνομο, δεν κάνετε απολύτως τίποτα. Απεναντίας, σιγοντάρετε αυτά τα αρπακτικά που συνεχίζουν να ξετινάζουν τους λογαριασμούς των αγροτών χωρίς να επεμβαίνει και ο εισαγγελέας.<br /><br />Καταθέτουμε στα Πρακτικά αυτές τις απαράδεκτες δηλώσεις που ζητούν να υπογράψουν οι αγρότες και ζητάμε να πάρει θέση η Κυβέρνηση τώρα, να δοθούν και στον κύριο Υπουργό για να απαντήσει στη δευτερολογία του.<br /><br />Από τη μεριά μας καλούμε τους φτωχομεσαίους αγρότες να μην υπογράψουν αυτήν την απαράδεκτη δήλωση.</speech><speech by="#s175"><from>ΠΡΟΕΔΡΕΥΩΝ</from> Κύριοι συνάδελφοι, τελειώσαμε με τις πρωτολογίες και εισερχόμαστε στο στάδιο των δευτερολογιών. Θα παρακαλέσω πάρα πολύ, όπως είπα και προηγουμένως, στις δευτερολογίες τουλάχιστον να τηρήσουμε το χρόνο.<br />Τον λόγο έχει ο κ. Κασαπίδης.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κύριε Πρόεδρε.<br />Κύριε Υπουργέ, περισσότερο ανήσυχος είμαι μετά την ομιλία σας και μετά την ομιλία του αγαπητού συναδέλφου, του Λευτέρη Αυγενάκη.<br />Θεωρώ ότι δεν σας έχουν πληροφορήσει σωστά. Θεωρώ ότι δεν αντιλαμβάνεστε το μέγεθος του ζητήματος που θα προκύψει για τη χώρα. Θεωρώ ότι δεν έχει γίνει αισθητό –ούτε καν το έχετε συζητήσει μέσα σε κάποιο Υπουργικό Συμβούλιο- ούτε το πρόβλημα που πρόκειται να δημιουργηθεί ούτε και η προοπτική που απεμπολούμε.<br />Θα ξεκινήσω με το πρόβλημα. Εφόσον τεθεί σε εφαρμογή αυτή η συμφωνία από το 2015 και μετά και καταρτιστούν οι τρίτες χώρες –κατ’ αρχάς μέσω του Καναδά ή και της Αμερικής μελλοντικά ή και άλλων τρίτων χωρών- που κάνουν τώρα αυτήν την παραγωγή της «κάλπικης» φέτας, αυτές θα αποθρασυνθούν κυριολεκτικά με το που θα δουν να επικυρώνουμε εμείς αυτήν τη συμφωνία και η αγορά των τετρακοσίων χιλιάδων τόνων στις τρίτες χώρες –μεταξύ αυτών και ο Καναδάς, η Αυστραλία, η Αμερική και άλλες τρίτες χώρες, Ρωσία, Κίνα- θα είναι μια ουτοπία για την Ελλάδα. <br />Επίσης, μέσω της πίεσης που ασκείται, όπως σας προανέφερα και κατέθεσα το έγγραφο του Έλληνα προξένου στη Νέα Υόρκη, που λέει ότι υπάρχει διεθνής κίνηση πολυεθνικών εναντίον της προστασίας των ΠΟΠ προϊόντων στη φέτα, αν –ο μη γένοιτο- φτάσουμε και σε αυτό, τότε κυριολεκτικά θα ξεκληριστούν οι κτηνοτρόφοι. Όμως και η απλή επικύρωση της συμφωνίας να γίνει, για τις τρίτες χώρες αυτομάτως τα μηνύματα που θα πάρουν οι επιχειρηματίες στην αγορά, θα είναι ότι υπάρχει φέτα διεθνώς και η τιμή του γάλακτος είναι όσο και στη Βουλγαρία.<br />Ξέρετε ποια είναι η τιμή του αιγοπρόβειου γάλακτος σήμερα στην Ελλάδα; Είναι περίπου στο 1 ευρώ. Είναι το πιο ακριβό γάλα στον κόσμο το πρόβειο, γιατί είναι το ποιοτικότερο, βασίζεται στη μοναδική χλωρίδα και στις αυτόχθονες φυλές, αλλά έχει και το πιο περιζήτητο τυρί στον κόσμο. Αυτό δεν έγινε κατανοητό!<br />Αγαπητέ φίλε Λευτέρη, δεν κατανοήσατε στην Κυβέρνηση ότι αυτήν τη στιγμή κυριολεκτικά το «αεροπλανοφόρο» φέτα –που είναι μία και είναι ελληνική, δεν είναι η ελληνική φέτα, η φέτα είναι μια, είναι ελληνική, η γνήσια φέτα είναι ελληνική- αυτό το «αεροπλανοφόρο» έχει ελληνική σημαία και εμείς βάζουμε τώρα τη σημαία του Καναδά, βάλαμε και τη σημαία της Σιγκαπούρης, επίκεινται και άλλες. Θα γίνει μια πολυεθνική! Αυτό θέλουμε; Αυτό σίγουρα δεν το θέλουμε και δεν το θέλετε ούτε εσείς –και το πιστεύω- το θέλουν όμως οι μεγάλες πολυεθνικές. <br />Ποιες είναι; Αυτές που εδρεύουν στον Καναδά, στις οποίες επικυρώνετε τη χρήση του όρου της «φέτας» ευθέως. Αυτό είναι στην πρώτη παράγραφο. Είναι η «SAPUTO», η μεγαλύτερη βιομηχανία γαλακτοκομικών προϊόντων συνεταιριστική στον Καναδά, η δωδέκατη μεγαλύτερη στον κόσμο, με σαράντα επτά εργοστάσια σε όλο τον κόσμο. Είναι η «PARMALAT», η μεγάλη πολυεθνική της Ιταλίας, που έχει αγοράσει μια γαλακτοβιομηχανία καναδέζικη που έχει δικαίωμα χρήσης του όρου «φέτα» και εξάγει σε όλο τον κόσμο. Είναι η «AGROPUR», μια συνεταιριστική εταιρεία με τριάμισι χιλιάδες μέλη αγρότες. Είναι η «KRAFT», η μεγαλύτερη πολυεθνική τροφίμων στον κόσμο με έδρα στην Αμερική και έχει έδρα στον Καναδά και έχει δικαίωμα παραγωγής φέτας. Είναι η «ARLA», η δεύτερη μεγαλύτερη στον κόσμο, η δανέζική, που έχει κατακλύσει όλο τον κόσμο με φέτα και το 1999 παρήγαγε εκατόν σαράντα χιλιάδες τόνους φέτας ετησίως.<br />Σε αυτές, λοιπόν, δίνετε τον όρο «φέτα» ευθέως και δεν τρέχει τίποτα; Και λέτε ότι κερδίζει η Ελλάδα και χάνει ο Καναδάς; Από πού προκύπτει αυτό; <br />Είναι αδιανόητο να φανταστώ ότι αυτή η Κυβέρνηση μπορεί να επικυρώσει αυτήν τη συμφωνία. Δεν μπορώ να το χωνέψω, κύριε Πρόεδρε. Απορώ πώς ανέχονται συνάδελφοι από την Κρήτη, να δίνει η ελληνική Κυβέρνηση τον όρο «φέτα» στον Καναδά και να μην ανοίγουμε το φάκελο να μπει και η Κρήτη μέσα ή να μπει και η Κεφαλλονιά. Η Κεφαλλονιά, η Κρήτη και οι Κυκλάδες, είναι οι μητροπόλεις της τυροκόμησης στη Μεσόγειο και για λόγους σκοπιμότητας δεν μπήκαν τότε στο φάκελο και τώρα αντί να ανοίγουμε αυτόν το φάκελο, δίνουμε το όνομα στον Καναδά!<br />Και τι κάνουμε; Νομιμοποιούμε την παρανομία που κάνει ο Καναδάς. Αυτό λέμε ότι κατοχυρώνει το ελληνικό ΠΟΠ στον Καναδά; Μάλιστα τους δίνουμε το δικαίωμα και τη νομιμοποίηση να λένε και «καναδέζικη» φέτα. Δηλαδή, να λέμε εμείς ότι έχουμε την ελληνική, ενώ αυτήν τη στιγμή η φέτα είναι μία και είναι μόνο ελληνική. Αν βάλουμε και το πρόθεμα, τον προσδιορισμό «καναδέζικη» ή «ελληνική», χάσαμε το παιχνίδι. Σπάσαμε το μονοπώλιο. Βάλαμε τον Καναδά, βάλαμε τις πολυεθνικές. <br />Κύριε Υπουργέ, σας συμπαθώ, σας αγαπώ αλλά αν το κάνετε αυτό, εξυπηρετείτε τα συμφέροντά τους. Όποιος το κάνει. Ξέρετε πού εξάγει ο Καναδάς; Σε είκοσι πέντε χώρες. Το λέει το Προξενείο μας στην Οτάβα. <br /> <br />Δώστε μου ένα λεπτό ακόμα, κύριε Πρόεδρε, γιατί είναι σημαντικά στοιχεία και δεν νομίζω να έρθει ξανά η ευκαιρία.</speech><speech by="#s175"><from>ΠΡΟΕΔΡΕΥΩΝ</from> Όχι, δεν σας επιτρέπω. Σας έδωσα παραπάνω χρόνο. Ήταν πέντε λεπτά κανονικά κι έβαλα έξι εκ παραδρομής. Στα έξι θα τελειώσετε.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Θα αναφέρω παραδείγματα τρίτων χωρών που εισάγουν φέτα κάλπικη από άλλες χώρες. Η Αυστραλία, εισάγει από τη Δανία, από την Περσία, από την Τασμανία. Τι θα ακολουθήσει, δηλαδή, μετά τον Καναδά. Τα Ηνωμένα Αραβικά Εμιράτα εισάγουν από τη Γαλλία, τη Δανία, την Κύπρο, την Αμερική, τον Καναδά, την Αίγυπτο, από τη Σαουδική Αραβία. Η Σαουδική Αραβία εισάγει από τριάντα μία χώρες, εκ των οποίων οι είκοσι τέσσερις είναι εταιρείες εκτός Σαουδικής Αραβίας, επτά είναι εταιρείες της Σαουδικής Αραβίας.. <br /> <br />Τελειώνω, κύριε Πρόεδρε, σε μισό λεπτό. <br />Καταλαβαίνετε, λοιπόν, τι προηγούμενο θα δημιουργηθεί αν επικυρώσετε αυτήν τη συμφωνία. <br />Κλείνοντας, κύριε Πρόεδρε, καταθέτω τις υπογραφές εκατό συναδέλφων από όλα τα κόμματα που διαφωνούμε με την επικύρωση αυτής της συμφωνίας. Το 1/3 της Βουλής διαφωνεί με αυτήν την επικείμενη συμφωνία. <br /> <br />Καταθέτω τη διαφωνία της Κεντρικής Ένωσης Επιμελητηρίων Ελλάδος με την εκχώρηση του ονόματος. <br /></speech><speech by="#s175"><from>ΠΡΟΕΔΡΕΥΩΝ</from> Παρακαλώ τελειώνετε, κύριε συνάδελφε.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Τελειώνω, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Μα, δεν τελειώνετε.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Καταθέτω και στοιχεία για μία καναδέζικη εταιρεία, η οποία παράγει τυρί με την ονομασία «Μακεδονική Φέτα». Μάλιστα, η ίδια εταιρεία έχει κλέψει και την ονομασία του τζατζικιού και του γιαουρτιού. <br /> <br />Σε αυτές τις εταιρείες, λοιπόν, σε αυτές τις πολυεθνικές, εμείς δίνουμε σήμερα –ελπίζω να μη γίνει ποτέ- τη ναυαρχίδα του παγκόσμιου στόλου των τυροκομικών προϊόντων και θα επακολουθήσουν τα χειρότερα.</speech><speech by="#s175"><from>ΠΡΟΕΔΡΕΥΩΝ</from> Έγινε απολύτως κατανοητό το περιεχόμενο της ομιλίας σας αλλά θα παρακαλέσω να εφαρμόζετε τον Κανονισμό σε αυτήν την Αίθουσα. <br />Παρακαλώ πάρα πολύ τελειώνετε.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Τελειώνω. <br />Εύχομαι, κύριε Υπουργέ, να σας φωτίσει ο Θεός. <br />Κύριε Πρόεδρε κι εσείς συμβάλλετε με τις δικές σας δυνάμεις, τις νομικές δυνάμεις. Μην ανέχεστε αυτήν την αδικία εις βάρος της πατρίδας μας. <br /></speech><speech by="#s175"><from>ΠΡΟΕΔΡΕΥΩΝ</from> Το λόγο έχει ο κ. Χρήστος Αηδόνης, Βουλευτής Δράμας για τρία λεπτά.</speech><speech by="#s4"><from> ΧΡΗΣΤΟΣ ΑΗΔΟΝΗΣ</from> Ευχαριστώ, κύριε Πρόεδρε. <br />Θα κρατήσω μία φράση του κ. Κασαπίδη «σπάτε το μονοπώλιο». Αυτό βγαίνει σήμερα. Είναι πάρα πολύ απλό. Δεν χρειάζεται μεγάλη άσκηση λογικής για να το κατανοήσει κάποιος. <br />Σε όλον τον κόσμο, λοιπόν, είναι πιστοποιημένη η ελληνική φέτα και εσείς δίνετε τη δυνατότητα μέσα από μια εμπορική συμφωνία της Ευρωπαϊκής Ένωσης με τον Καναδά, να υπάρχει και η καναδική φέτα. Αυτό κάνετε. <br />Στο ερώτημα που σας έχω θέσει κι εγώ αλλά και η κ. Γκερέκου, αν θα ασκήσετε βέτο στο δικαίωμα που έχει η Ελλάδα, ήδη έχετε απαντήσει, κύριε Υπουργέ. Θριαμβολογήσατε εδώ και μας κάνατε πραγματικά τεράστιες ασκήσεις λογικής. Εγώ κάποια στιγμή άρχισα να αναρωτιέμαι αν ζω σ’ αυτόν τον κόσμο ή κάπου αλλού. Όμως, ποτέ δεν υπήρξα υπνοβάτης. <br />Στην πραγματικότητα κινήθηκα και δεν υπήρξα ποτέ λαϊκιστής, όπως υπήρξε προσέγγιση συναδέλφου για αυτούς οι οποίοι καταθέτουν μια αγωνία για ένα τεράστιο πλεονέκτημα που έχει η χώρα και το οποίο σήμερα το απεμπολεί. <br />Σε ό,τι αφορά τις δικές μου ασκήσεις λογικής, θέλω να καταθέσω δύο επιχειρήματα. Εξακόσιες χιλιάδες τόνοι, είναι η παραγωγή φέτας αυτήν τη στιγμή στην παγκόσμια αγορά –αύριο μπορεί να είναι ένα εκατομμύριο διακόσιες χιλιάδες, δεν ξέρω τι μπορεί να γίνει- και η Ελλάδα γι’ αυτό το θέμα θέλει να ασκήσει βέτο. Το ροκφόρ της Γαλλίας έχει είκοσι χιλιάδες τόνους παραγωγής. Η Γαλλία άσκησε βέτο. Εκείνοι είναι ηλίθιοι και εμείς είμαστε οι έξυπνοι; <br />Μπορείτε να μου το εξηγήσετε με τη δική σας άσκηση λογικής αυτό το πράγμα; Πώς είναι δυνατόν αυτή η χώρα, όταν έχει έναν υποδεέστερο ετήσιο όγκο παραγωγής, όταν ανοίγει η κουβέντα των εμπορικών συμφωνιών με τον Καναδά να λέει ότι «αυτό δεν θα μου το ακουμπήσετε, αυτό ανήκει σε εμένα και στο λαό μου»; <br />Εσείς ποιοι είστε; Πώς έχετε το δικαίωμα, λοιπόν, να το χαρίζετε; Δεν μπορώ να καταλάβω, αυτός ο μεγάλος Υπουργός Αγροτικής Οικονομίας και Ανάπτυξης πού στην ευχή είναι, πού κρύβεται. Συνεχίζει την παράδοση των Υπουργών που κοιμούνταν στα συμβούλια; <br />Υπάρχει μια τεράστια ευκαιρία στη χώρα και δεν μπορεί κανείς να τη χαρίσει και αυτό δεν είναι λαϊκισμός. Μπροστά μας, υπάρχει μια βιομηχανία που μπορεί να δημιουργήσει αύριο το πρωί, αν υπάρχει σωστή οργάνωση και σχέδιο, εκατόν πενήντα χιλιάδες θέσεις εργασίας εντός της διετίας, όταν ξέρουμε ότι η ελληνική οικονομία μπορεί να δημιουργήσει μόνο πενήντα χιλιάδες θέσεις εργασίας με τους ρυθμούς που τρέχει σήμερα, σε μια Ελλάδα που έχει ξεπεράσει το ενάμισι εκατομμύριο ανέργους –δεν ξέρω πόσοι είναι οι πραγματικοί άνεργοι, η στατιστική αυτό λέει- και σε αυτήν την Ελλάδα, λοιπόν, αυτά τα δικαιώματα δεν μπορείτε εσείς να τα χαρίσετε. <br />Κλείνω, για να μην υπερβώ το χρόνο γιατί, κύριε Πρόεδρε, προηγουμένως όντως δείξατε ανοχή. <br />Το δεύτερο κομμάτι που έχει να κάνει με τη λογική είναι το εξής: Εγώ δεν μπορώ να καταλάβω, ο Καναδάς που έρχεται να ζητήσει στις διαπραγματεύσεις μια εμπορική συμφωνία, είναι εκείνος ο οποίος βάλλει κατά των συμφερόντων του; Τι λέτε; Πού τα λέτε αυτά και σε ποιους; Αλλάξτε γρήγορα επιχειρήματα και στάση!</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Κύριε Υπουργέ, έχετε το λόγο για δέκα λεπτά. Παρακαλώ να τηρήσετε και εσείς το χρόνο, όπως και ο αμέσως προηγούμενος συνάδελφος.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, κυρίες και κύριοι συνάδελφοι, σέβομαι απόλυτα την αγωνία όλων των συναδέλφων για ένα θέμα τόσο σημαντικό για την ελληνική οικονομία, για την κτηνοτροφία και τις εξαγωγές. Μου δημιουργεί όμως θλίψη και οργή η προσπάθεια παραπληροφόρησης και κινδυνολογίας εκ μέρους κάποιων όχι όλων φυσικά των ομιλητών. <br />Θέλω να ξεκαθαρίσω μερικά πράγματα, γιατί νομίζω ότι παρ’ ότι ήμουν συγκεκριμένος και με στοιχεία, μερικοί συνάδελφοι δεν αντιλαμβάνονται κάποια πράγματα. <br />Πρώτον, δυστυχώς, η Ελλάδα σήμερα δεν έχει μονοπώλιο των ΠΟΠ και των ΠΓΕ εκτός Ευρωπαϊκής Ένωσης. Πόσες φορές θέλετε να το πω; Το είπε και ένας εκ των Κοινοβουλευτικών Εκπροσώπων. Η Ελλάδα, έχει κατοχυρώσει αυτά τα ονόματα μόνο εντός της Ευρωπαϊκής Ένωσης. Εκτός Ευρωπαϊκής Ένωσης, όποιος θέλει πουλάει ό,τι θέλει και το λέει «φέτα». Αυτό δεν είναι παράνομο, γιατί δεν υπάρχει καμμία παγκόσμια συμφωνία που να το απαγορεύει. Δεν έχουμε προστασία εκτός Ευρωπαϊκής Ένωσης. <br />Δεν έχουμε και κάτι άλλο, κυρίες και κύριοι συνάδελφοι. Δεν έχουμε εξαγωγές εκτός Ευρωπαϊκής Ένωσης. Μόνο 15% της ελληνικής φέτας εξάγεται. Αν, λοιπόν, σήμερα, κυρίες και κύριοι συνάδελφοι, όπως είπατε κάποιοι «βγάλτε τη φέτα», είναι καλύτερο το σημερινό καθεστώς, ρωτάω γιατί δεν πουλάμε εξακόσιες χιλιάδες τόνους φέτα; Γιατί έχουμε μόνο 15% της παραγωγής; <br />Υπάρχουν πολλές απαντήσεις. Μία απάντηση μπορεί να έχει να κάνει με τη γεωργική πολιτική. Μια άλλη απάντηση, όμως, έχει να κάνει δεδομένα, κυρίες και κύριοι συνάδελφοι, με το γεγονός ότι η προστασία του ονόματος «φέτα» δεν έχει επιτευχθεί σε παγκόσμιο επίπεδο. Και είναι θετικό για τη χώρα μας, να κατοχυρώσουμε στις περισσότερες αγορές την προστασία του ονόματος. <br />Κράτησα δύο λέξεις από τους συναδέλφους. Ο κ. Μουτσινάς είπε να γίνουμε πιο επιθετικοί. Συμφωνώ. Η κ. Γκερέκου είπε ότι είναι θησαυρός η φέτα. Συμφωνώ. Πώς το αξιοποιούμε, λοιπόν; Κλεισμένοι στην ελληνική αγορά ή βγαίνοντας στις αγορές; <br />Για να βγεις, λοιπόν, στις αγορές, πρέπει να έχεις διμερείς συμφωνίες να σου κατοχυρώνουν το όνομα, όπως έχουμε με την Τουρκία, τη Μολδαβία, την Ουκρανία, τη Γεωργία, την Αρμενία, χώρες που αναφέρθηκαν. Τώρα επιδιώκουμε συμφωνία με τον Καναδά, τη Σιγκαπούρη, αύριο με τις Ηνωμένες Πολιτείες. <br />Πράγματι, μιλήσατε για πολυεθνικές. Το δέχομαι. Νομίζετε ότι η Ελλάδα διαπραγματεύεται σε ένα εύκολο διεθνές περιβάλλον; <br />Νομίζετε ότι εκτός Ελλάδος έχουμε μόνο φίλους που τους ενδιαφέρουν μόνο τα δικά μας συμφέροντα και τίποτα άλλο; Ή μάλλον δίνουμε μια διαρκή μάχη; Και να σας θυμίσω ότι η Νέα Δημοκρατία ήταν το κόμμα το οποίο κατοχύρωσε τη φέτα το 2006 στην Ευρωπαϊκή Ένωση, μια που θέλετε να μιλήσουμε και λίγο πιο πολιτικά. <br />Τι καταφέραμε με τη συμφωνία; Κρατάμε τα κεκτημένα μας εντός Ευρωπαϊκής Ένωσης και κερδίζουμε παραχωρήσεις στο δικό τους γήπεδο. Η πιο σημαντική παραχώρηση, κυρίες και κύριοι συνάδελφοι, που το αγνοήσατε πολλοί στις δευτερολογίες σας, είναι ότι επί της αρχής, ο Καναδάς δέχεται επισήμως ότι το όνομα «φέτα» είναι ελληνικό προστατευόμενο ΠΟΠ. <br />Μπορεί να μη συμφωνείτε ακριβώς με την εφαρμογή, μπορεί να έχετε διαφωνίες με τις μεταβατικές διατάξεις αλλά εσείς που εκφράσατε την αγωνία για το προηγούμενο που δημιουργείται, πρέπει να δείτε την αρχή και στην αρχή η Ελλάδα πέτυχε αυτό που ήθελε να πετύχει.<br />Σε τρίτες χώρες ήδη μπορούν να εξάγουν όλοι με το όνομα «φέτα». Και αναφέρατε πριν, κύριε Κασαπίδη, πολλά παραδείγματα, πώς άλλοι πουλάνε φέτα σε ξένες αγορές. Περιγράψατε το πρόβλημα. Να συζητήσουμε, όμως, ποια είναι η λύση. Η λύση είναι οι διμερείς συμφωνίες της Ευρωπαϊκής Ένωσης. <br />Είπε ο κ. Αυγενάκης ότι οι Καναδοί αντιδρούν. Οι Καναδοί παραγωγοί γάλακτος και τυριού αντιδρούν και πιέζουν την κυβέρνησή τους. Γιατί, άραγε; Μήπως, γιατί με αυτήν τη συμφωνία, η Ευρώπη διπλασιάζει την ποσότητα τυριών που μπορούμε να εξάγουμε αδασμολόγητα; Μήπως, το 1,5% μόνο των ελληνικών εξαγωγών φέτας που έχουμε στον Καναδά, θα αυξηθεί ως αποτέλεσμα αυτής της συμφωνίας και το βλέπουν αυτό οι Καναδοί παραγωγοί και αντιδρούν; <br />Στα οινοπνευματώδη –επειδή αναφέρθηκε πριν- ο Καναδάς, πράγματι, γνωρίζει την έννοια των ΠΟΠ. Γιατί; Διότι, έχει υπογράψει συμφωνία η Ευρωπαϊκή Ένωση, όπως τώρα υπογράφει συμφωνία για τα αγροτικά προϊόντα, που δεν υπήρχε. Και σας θυμίζω ότι στον Παγκόσμιο Οργανισμό Εμπορίου, τα οινοπνευματώδη προστατεύονται. Όταν η Ευρωπαϊκή Ένωση το 2008 επιδίωξε στον Παγκόσμιο Οργανισμό Εμπορίου να κατοχυρώσει τα ΠΟΠ, αντέδρασαν πάρα πολλές χώρες και στον ΠΟΕ χρειάζεται ομοφωνία. Και μία από τις χώρες που αντέδρασε και τελικά δέχθηκε τις ευρωπαϊκές θέσεις, ήταν ο Καναδάς.<br />Ως προς το θέμα της Σιγκαπούρης. Ναι, υπάρχουν αντιδράσεις μέσα στην Σιγκαπούρη. Υπήρχε μια δημόσια διαβούλευση και οι παραγωγοί και οι εισαγωγείς στη Σιγκαπούρη  διαφωνούν. Η Ελλάδα, όμως, και η Ευρωπαϊκή Ένωση, έχει θέσει ως απαραίτητο συστατικό της συμφωνίας με τη Σιγκαμπούρη να συμπεριληφθεί η φέτα.<br />Με ρωτήσατε για διμερείς επαφές στην Ινδονησία. Μια από τις πρώτες επαφές που έκανα, ήταν με τον ομόλογό μου της Σιγκαπούρης και τόνισα ότι η Ελλάδα δεν θα δεχθεί μια συμφωνία Ευρωπαϊκής Ένωσης-Σιγκαπούρης, εάν δεν προστατευθεί πλήρως η ελληνική φέτα. <br />Μιλήσαμε μόνο για τις συμφωνίες Καναδά και Σιγκαπούρης και δεν μιλήσαμε γενικότερα για την προσπάθεια αύξησης των ελληνικών εξαγωγών. Τονίζω -και είπα πριν- ότι στο 2013 αυξήθηκαν κατά 8% οι εξαγωγές ελληνικών τυριών και κατά περίπου 4% συνολικά οι ελληνικές εξαγωγές. <br />Ο Οργανισμός Προώθησης Εμπορίου έκανε δεκαοχτώ δράσεις το 2013. Συμμετείχε στις μεγάλες κλαδικές εκθέσεις, όπως στην Anuga, την Gulfood στη Γερμανία, τη Γαλλία, στα Ηνωμένα Αραβικά Εμιράτα.<br />Προχώρησε σε ειδικές προωθητικές ενέργειες, έκανε ειδικές εκδηλώσεις για τη φέτα. Και το 2014 προγραμματίζει είκοσι τέτοιες εκδηλώσεις και ειδικά στη SIAL τον Σεπτέμβριο στο Παρίσι, που είναι η μεγαλύτερη έκθεση του κλάδου στην Ευρώπη. Θα υπάρχει και ειδική επίδειξη πάνω στα ελληνικά τυριά.<br />Επιπλέον, ο ΟΠΕ είναι στη διάθεση των ελληνικών επιχειρήσεων, των ελληνικών συνεταιρισμών για τη δημιουργία και υλοποίηση προωθητικών ενεργειών σε σούπερ μάρκετ και πολυκαταστήματα του εξωτερικού για να κερδίσουμε τη μάχη στο ράφι.<br />Κατατέθηκε σήμερα το νομοσχέδιο για τη δημιουργία της ελληνικής εταιρείας επενδύσεων και εξωτερικού εμπορίου που θα συζητήσουμε τις αμέσως προσεχείς μέρες στην αρμόδια επιτροπή. Στόχος είναι, η ενίσχυση με ανθρώπινο δυναμικό του Οργανισμού Προώθησης Εξαγωγών. Στόχος μας είναι, η επίτευξη συνεργειών μεταξύ επενδύσεων και εξαγωγών. Η στόχευση στα προϊόντα και στις αγορές που η Ελλάδα έχει συγκριτικό πλεονέκτημα, δεδομένα αυτό αναφέρεται και στη φέτα. Και τέλος η καλύτερη συνεργασία με την αγορά, με τον ιδιωτικό τομέα, με τους συνεταιρισμούς. <br />Τρίτον, το ελληνικό σήμα. Το Υπουργείο Ανάπτυξης, προχωρεί στην κατοχύρωση του ελληνικού σήματος το οποίο θα είναι προαιρετικό. Αλλά, αναγνωρίζεται από την αγορά και ελπίζουμε να αναγνωριστεί και από την αγορά στο εξωτερικό. Και είναι κάτι το οποίο η Ελλάδα θα προσπαθήσει να διαφημίσει διεθνώς. Διότι, η μάχη στο ράφι δεν επιτυγχάνεται μόνο με διεθνείς συμφωνίες. Οι καταναλωτές είναι απαιτητικοί και στην Ελλάδα και στο εξωτερικό και πρέπει διαρκώς να κερδίζουμε τη μάχη στο ράφι.<br />Τέταρτον, η εθνική στρατηγική για τις εξαγωγές. Προχωράνε τα είκοσι πέντε βήματα βελτίωσης του ρυθμιστικού πλαισίου, με συγκεκριμένους στόχους. 20% μείωση του κόστους και 50% μείωση του χρόνου που απαιτείται για την εξαγωγή ελληνικών προϊόντων.<br />Πέμπτον, για τη ρευστότητα. Ο διπλασιασμός των ανά επιχείρηση προβλέψεων από τον Οργανισμό Ασφάλισης Εξαγωγικών Πιστώσεων για την ενίσχυση των εξαγωγών. Η επίτευξη συμφωνίας με την Ευρωπαϊκή Τράπεζα Επενδύσεων, η οποία θα έχει 1,5 δισεκατομμύριο ευρώ επίπτωση στην οικονομία, με εξαγωγικές πιστώσεις. <br />Ειδικά για τη φέτα, το Υπουργείο Αγροτικής Ανάπτυξης έχει προχωρήσει σε δύο προγράμματα συνολικού προϋπολογισμού 6,5 εκατομμυρίων ευρώ για την αγορά της Ευρωπαϊκής Ένωσης και 5 εκατομμυρίων ευρώ για την αγορά των ΗΠΑ.<br />Επιπροσθέτως, εγκρίθηκε πρόσφατα ένα πρόγραμμα προώθησης προϊόντων που θα περιλαμβάνει και τη φέτα, αξίας 5,1 εκατομμυρίων ευρώ, το οποίο θα στοχεύει την αγορά των ΗΠΑ, μια πολύ κρίσιμη αγορά για τα ελληνικά προϊόντα. <br />Αναφέρθηκε εδώ για τις διεπαγγελματικές οργανώσεις και σας θυμίζω ότι σύμφωνα με την ΚΥΑ 2133 του Αυγούστου 2013, είναι πλέον δυνατή η σύσταση διεπαγγελματικών οργανώσεων, που θα συμβάλλουν αποφασιστικά στην ενίσχυση των ελληνικών εξαγωγών. <br />Σχετικά με τη διεύρυνση του φακέλου ενός προϊόντος ΠΟΠ, που αναφέρθηκε από κάποιους συναδέλφους, το σχετικό αίτημα δεν υποβάλλεται από το Υπουργείο αλλά από τους ίδιους τους παραγωγούς, οι οποίοι έχουν τη δυνατότητα να υποβάλουν αίτημα για να αυξηθεί ο χωρικός ορισμός ενός προϊόντος ΠΟΠ. Αν υπάρχει ένας τέτοιος φάκελος αναμένουμε να κατατεθεί στο Υπουργείο.<br />Κυρίες και κύριοι συνάδελφοι, η προώθηση των ελληνικών εξαγωγών δεν είναι μία θεωρία. Απαιτεί δύσκολες μάχες και μπορεί να μην είναι όλοι ευχαριστημένοι με αυτές τις μάχες. Οι Καναδοί παραγωγοί δεν είναι ευχαριστημένοι με αυτές τις μάχες και θα ήθελαν με κάθε ευκαιρία να υπαναχωρήσει η Ελλάδα, θα ήθελαν η Ελλάδα να αποσύρει τη φέτα, να μην την αναγνωρίσουμε ως ΠΟΠ, ώστε να παραμείνει ασύδοτη η διεθνής αγορά, για να συνεχίσει η Ελλάδα να έχει μόνο ένα μικρό κομμάτι της παγκόσμιας πίτας, όπως έχει σήμερα.<br />Κυρίες και κύριοι συνάδελφοι, συμφωνήσαμε όλοι σε αυτήν την Αίθουσα ότι η Ελλάδα σήμερα δεν έχει το κομμάτι της αγοράς που της αναλογεί. Πώς, λοιπόν, θα αυξηθεί η αγορά; Ανοίγοντας αγορές, ενισχύοντας αγορές, αναγνωρίζοντας την ιδιαιτερότητα, το συγκριτικό πλεονέκτημα των ελληνικών προϊόντων στο εξωτερικό. Ακριβώς αυτό επιδιώκει η Ευρωπαϊκή Ένωση στο πλαίσιο της Κοινής Εμπορικής Πολιτικής. Αυτό στηρίζουμε και εμείς ως Κυβέρνηση.<br />Σας ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε και εμείς, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας: «Πρωτοβάθμιο Εθνικό Δίκτυο Υγείας , αλλαγή σκοπού ΕΟΠΥΥ και λοιπές διατάξεις».<br />Το λόγο έχει ο κ. Μουτσινάς, για έξι λεπτά.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Κύριε Υπουργέ, σας άκουσα με προσοχή. Περίμενα να διαφοροποιήσετε το λόγο σας με βάση αυτά που κατατέθηκαν και είχαν και λογική και επιχειρήματα. <br />Εγώ θα σας ρωτήσω ευθέως. Γιατί αφού αυτή η συμφωνία ήταν τόσο καλή, δεν τη φέρατε στο φως της επικαιρότητας στη Βουλή και στην κοινωνία αλλά έμενε κρυφή –δεν έχει ακόμα μεταφραστεί- και εμείς τη βρήκαμε τυχαία από ένα δημοσίευμα της «ΝΑΥΤΕΜΠΟΡΙΚΗΣ» που έλεγε για την απειλή της φέτας από αυτήν τη συμφωνία με τον Καναδά; Έχω εδώ το κείμενο, το οποίο κατέθεσε και ο κ. Κασαπίδης.<br />Επομένως, κάτι σάπιο υπάρχει στο βασίλειο της Δανιμαρκίας, κύριε Υπουργέ! Δεν είναι καθαρά τα πράγματα και δεν θέλετε να αποκαλυφθούν αυτά στο φως της ημέρας. Έχετε ευθύνη και εσείς και η Επίτροπός μας και όλοι αυτοί που ενεπλάκησαν και εμπλέκονται με τον ένα ή με τον άλλο τρόπο σε αυτήν τη συμφωνία. <br />Είναι ώρα, λοιπόν να μιλήσουμε καθαρά και να ανατρέψουμε αυτήν τη συμφωνία, διότι δεν συμφέρει κανέναν στη χώρα μας και κυρίως τους παραγωγούς. Δεν προάγει τα συμφέροντα της χώρας μας στο εξωτερικό, τουναντίον, παραχωρεί αυτά τα συμφέροντα σε αλλότριους χώρους. <br />Έγινε σαφές και από την ομιλία του κ. Κασαπίδη, όπως και της κ. Γκερέκου, ότι εξυπηρετούνταν πολύ μεγάλες πολυεθνικές εταιρείες. Εσείς έχετε εμπειρία από την εργασία σας στον Καναδά και εγώ θα απαιτούσα από εσάς, με την εμπειρία που έχετε ως στέλεχος σε τέτοιες επιχειρήσεις, να μπορείτε πολύ ασφαλέστερα να προασπίσετε τα εθνικά συμφέροντα στο εξωτερικό. Όμως  νομίζω τελικά ότι καμμιά φορά, εμείς οι τεχνοκράτες ταυτιζόμαστε περισσότερο με τη δουλειά μας παρά με την ουσία της πολιτικής που έχουμε να ασκήσουμε.<br />Είστε πολιτικός εδώ, εκ των πραγμάτων, άσχετα αν είστε αιρετός και πρέπει να προασπίσετε αυτά τα συμφέροντα. Δεν το κάνετε όμως. Αυτό είναι το ένα. <br />Δεύτερον, εγώ, κύριε Υπουργέ, σε αντίθεση με τη λογική της Κυβέρνησης, διάβασα το αφήγημα του Πρωθυπουργού του Καναδά, του κ. Χάρπερ, κάποια σημειώματα που μας είχαν δώσει και θα διαβάσω ορισμένες από τις διαπιστώσεις του. Μου έκανε μεγάλη εντύπωση ότι αυτός ο συντηρητικός κεντροδεξιός άνθρωπος, είχε αναπτύξει τον τρόπο που αντιμετωπίζει η χώρα του την κρίση, που δεν έχει έρθει ακόμα στον Καναδά, προκαταβολικά και στο δημόσιο τομέα, στη λειτουργία του αλλά και στην παραγωγή και στην οικονομία. Για να μπορέσει, λέει, να αντιμετωπίσει τη μετά από δέκα χρόνια κρίση που θα εισέλθει και στη χώρα του, θέλει να ενισχύσει το εμπόριο των εξωτερικών συναλλαγών. Γι’ αυτό έρχεται και κάνει αυτές τις συμφωνίες, και το ομολογεί εδώ, από την Πρεσβεία της Ελλάδος στην Οττάβα. Ο κύριος Πρωθυπουργός του Καναδά τόνισε κατ’ αρχάς, ότι η συμφωνία με την ΕΕ είναι ένα βήμα προς τη μεγαλύτερη και πιο φιλόδοξη εμπορική συμφωνία στην ιστορία του Καναδά, που θα προσφέρει χιλιάδες νέες θέσεις εργασίας στους Καναδούς και ενάμισι δισεκατομμύριο νέους πελάτες για τις καναδικές επιχειρήσεις. <br />Θα σας διαβάσω και μια άλλη παράγραφο. Σημειώνω ότι οι Καναδοί υπουργοί, έχουν επιδοθεί σε φρενήρη προβολή της CETA και των πλεονεκτημάτων της ανά την καναδική επικράτεια, με έμφαση στο γεγονός ότι πρόκειται για τη σημαντικότερη μετά την NAFTA συμφωνία που έχει υπογράψει ο Καναδάς. <br />Κατά συνέπεια, πολύ ορθά πράττει ο Καναδάς αλλά δεν πράττουμε ορθά εμείς, κύριε Αυγενάκη. Πρέπει ειλικρινά να σκεφτούμε σοβαρά. Είστε άνθρωπος της παραγωγής, της αυτοδιοίκησης και ξέρω πολύ καλά τη δράση και τις θέσεις σας. Μην προασπίζετε μια πολιτική θέση μόνο και μόνο από κομματικό καθήκον. Μην το κάνετε. Εγώ δεν το έκανα ποτέ στην ζωή μου και είμαι περήφανος γι’ αυτό. Έχω συγκρουστεί και δεν με λυπεί που συγκρούομαι. Με στεναχωρεί που συγκρούομαι με φίλους μου καμμία φορά. Οι φίλοι είναι φίλοι αλλά φιλτάτη η αλήθεια, όπως λένε. Και πρέπει να το κάνετε, γιατί εσείς είστε και Κρητικός και έχετε αυτόν το χαρακτήρα. <br />Κύριε Υπουργέ, αυτήν τη στιγμή οι αγρότες και οι κτηνοτρόφοι βρίσκονται στο δρόμο. Και δεν βρίσκονται τυχαία επειδή έχουν διάθεση να βγουν στο δρόμο. Είναι νοικοκυραίοι και αυτοί και θέλουν να προασπίσουν τα νοικοκυριά τους. Κανένας δεν βγαίνει έτσι στο δρόμο, σας διαβεβαιώνω. Είμαι γεωπόνος, είμαι τριάντα πέντε χρόνια στην παραγωγή, είμαι κοντά στον ιδρώτα και στο μόχθο αυτών των ανθρώπων και ξέρω πολύ καλά πώς αισθάνονται και πώς ζουν. Και δεν λέω μεγάλα λόγια, κύριε συνάδελφε, αλλά πράττω περισσότερα έργα. <br />Θέλω να σας πω, κύριε Υπουργέ, ότι η Ελλάδα έχει μεγάλες δυνατότητες. Έχω μπει μπροστάρης σε πολλά πράγματα. Είμαι από αυτούς που δημιούργησαν την ανθαγορά στην Αθήνα σαν Γραμματέας της Κοινοπραξίας Ανθοκομικών Συνεταιρισμών Ελλάδος. Στο Βόλο, σαν υπάλληλος της Αγροτικής Τράπεζας, σαν γεωπόνος, βοήθησα να γίνει μια ομάδα παραγωγών –κατ’ αρχάς δέκα ατόμων και μετά περισσότερων- για τη γαρδένια του Πηλίου, που ήταν χαμένη και πήγαινε στους γύφτους. Η γαρδένια σήμερα εξάγει εκατομμύρια φυτά στο εξωτερικό και φέρνει εκατομμύρια μέσα στη χώρα, με μια μικρή ομάδα παραγωγών. <br />Αυτό είναι που πρέπει να φτιάξουμε, κύριε Υπουργέ, σήμερα. Και εκεί θα ήθελα να μιλήσω. Να μη σταθούμε μόνο σε αυτό που λέει ο κ. Χαρακόπουλος, ότι αυτή η ντιρεκτίβα του ΟΟΣΑ δεν είναι πλάκες του Μωυσή. Ούτε το μνημόνιο είναι πλάκες του Μωυσή. Επιτέλους, δεν μπορούν να μας επιβάλλουν άλλοι τις διαθέσεις τους, πρέπει να φτιάξουμε εμείς το κοινωνικό συμβόλαιο, το δικό μας μνημόνιο με το λαό και να προασπίσουμε τα συμφέροντα της κοινωνίας και των παραγωγών. Εκεί πρέπει μαζί να συνεργαστούμε. Γι’ αυτό και εγώ και άλλοι από τη Νέα Δημοκρατία, στη συζήτηση για το αγροτικό νομοσχέδιο αλλά και ο κ. Κουκουλόπουλος και η κ. Πατριανάκου, είχαμε προτείνει -και συμφώνησα- να γίνει μια επιτροπή, για να συγκροτήσουμε, να επεξεργαστούμε και να παρουσιάσουμε ένα εθνικό σχέδιο αγροτικής ανάπτυξης. Είναι πραγματικά επίκαιρο να δούμε όλα αυτά τα ζητήματα και να συζητήσουμε πιο σοβαρά. Μέχρι τότε, όμως, θα ήθελα να μπλοκάρουμε τη CETA, να ασκήσουμε βέτο, να μην προχωρήσει αυτή η συμφωνία και αν έχει θετικά στοιχεία, να τα υπηρετήσουμε και αν δεν έχει, όπως στη φέτα, να τα αρνηθούμε. <br />Ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Κύριε Υπουργέ, έχετε δικαίωμα τριτολογίας για πέντε λεπτά. Ορίστε, έχετε το λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κυρίες και κύριοι συνάδελφοι, άκουσα έναν εκ των ομιλητών να λέει ότι δεν είπα κάτι καινούργιο στην Ολομέλεια αλλά τα ίδια που είπα στην επιτροπή. Εγώ το θεωρώ θετικό αυτό, γιατί δείχνει μια συνέπεια, μια σταθερότητα. Η συμφωνία δεν έχει αλλάξει από τον προηγούμενο μήνα. Άρα και η θέση της Κυβέρνησης φυσικά δεν μπορεί να αλλάξει. <br />Θέλω να απαντήσω σε τρία πράγματα που αναφέρθηκαν στην τριτολογία του κυρίου Κοινοβουλευτικού Εκπροσώπου. <br />Πρώτον, σε αυτό που είπε σχετικά με τη συμφωνία, δηλαδή να έρθει στο φως της ημέρας. Δεν υπάρχει τελικό κείμενο. Τελικό κείμενο θα υπάρχει το 2015, θα πάει στο Ευρωπαϊκό Κοινοβούλιο, θα ψηφιστεί από το Ευρωπαϊκό Κοινοβούλιο, θα πάει στα κράτη-μέλη, θα ψηφιστεί από τα κράτη-μέλη.<br />Ακόμα δεν έχει καθαρογραφεί το τελικό κείμενο. Υπάρχει μόνο μία συμφωνία πολιτικών αρχών, αυτή που βρήκατε στο ίντερνετ, είναι κείμενο της Ευρωπαϊκής Επιτροπής και μπορείτε να το βρείτε. <br />Θεωρώ ότι μετά από αυτήν την τρίωρη σχεδόν συνομιλία ακούστηκαν πολλά σημαντικά πράγματα για την ελληνική φέτα, αλλά δεν μπόρεσαν να πείσουν την Κυβέρνηση οι επερωτώντες Βουλευτές ότι θα ήμασταν καλύτερα χωρίς τη συμφωνία απ’ ό,τι είμαστε με τη συμφωνία. Χωρίς τη συμφωνία, η ελληνική φέτα δεν αποτελεί ελληνικό μονοπώλιο, παραμένει κατοχυρωμένη στα κλειστά σύνορα της Ευρώπης και αυτό είναι πρόβλημα και αποδεικνύεται από το γεγονός ότι δεν εξάγουμε, εξάγουμε μόνο 15%. <br />Η απάντηση, λοιπόν, σε αυτό είναι να επιμείνουμε στον Παγκόσμιο Οργανισμό Εμπορίου, που επιμένουμε. Αυτό μπορεί να πάρει άλλα είκοσι με τριάντα χρόνια περίπου. Φαντάζομαι ότι μέχρι τότε όμως μπορούμε να αποφασίσουμε το εξής: Ή ότι θα πάει χαμένη μία γενιά Ελλήνων κτηνοτρόφων που δεν θα εξάγουν για άλλα τριάντα χρόνια ή ότι θα κάνουμε διμερείς συμφωνίες, που θα μας δώσουν συγκριτικά πλεονεκτήματα σε άλλες αγορές. <br />Κύριε συνάδελφε, διαβάσατε μια ομιλία του Καναδού Πρωθυπουργού, που έδειχνε την αγωνία του να υπερασπιστεί τη CETA -εγώ έτσι το διαβάζω- μια αγωνία, γιατί ο Καναδάς έκανε αρκετές υποχωρήσεις για να γίνει αυτή η συμφωνία. Ένας από τους κλάδους που είναι δεδομένο σε όλους τους αναλυτές στην Ευρώπη, στην Αμερική, στον Καναδά, ότι ο Καναδάς υποχώρησε σημαντικότατα, ήταν στο θέμα του γάλακτος και των τυριών, ανοίγοντας την αγορά του στα ευρωπαϊκά προϊόντα. Κι η Ελλάδα, έχοντας πάνω από το 10% των ευρωπαϊκών προϊόντων που θα προστατευθούν, ενώ είμαστε ένα από τα είκοσι επτά μέλη -αυτό δείχνει και τη σπουδαία κληρονομιά που έχουμε- είμαστε κερδισμένοι από αυτήν τη συμφωνία. <br />Κυρίες και κύριοι συνάδελφοι, ξέρετε από πού θα κριθεί αυτή η συμφωνία στην πράξη τελικά; Όταν σε δέκα χρόνια, εδώ στη Βουλή, γίνει μια επίκαιρη ερώτηση για τη φέτα και συγκρίνουμε τι εξάγουμε σήμερα με το τι θα εξάγουμε σε δέκα χρόνια.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Και τις τιμές.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Και τις τιμές, συμφωνώ απόλυτα. Γι’ αυτό είπα πριν ότι το 2013, που αυξήθηκαν 3,5% οι εξαγωγές τυριού, αυξήθηκαν και 4,5% οι τιμές του. Είναι θετικό να αυξάνονται, γιατί μέχρι στιγμής βλέπουμε αύξηση και τιμών και ποσοτήτων στις ελληνικές εξαγωγές τυριού. Θα κριθούμε, λοιπόν, στην πράξη, αν σε δέκα χρόνια θα έχουμε περισσότερες ελληνικές εξαγωγές. <br />Εγώ, από αυτήν τη συμφωνία θεωρώ ότι ο Έλληνας παραγωγός κατοχυρώνει το όνομά του, οι Καναδοί δέχονται ότι η φέτα είναι ελληνικό προστατευμένο προϊόν και ανοίγει μια αγορά με περισσότερες αδασμολόγητες ελληνικές εξαγωγές, η οποία μόνο καλό μπορεί να κάνει στον Έλληνα παραγωγό.<br />Ευχαριστώ πολύ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ. <br />Το λόγο έχει ο κ. Μουτσινάς για την τριτολογία του.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Για ένα λεπτό μόνο, κύριε Πρόεδρε.<br />Κύριε Υπουργέ, θα συμφωνούσα απόλυτα μαζί σας, αν δεν μπορούσε ο Καναδάς να χρησιμοποιήσει τον όρο «φέτα». Απόλυτα! Η φέτα όμως είναι ελληνική, δεν μπορούμε να τη δώσουμε σε κανέναν. <br />Αν θέλετε, να σας πω πρακτικά τι πρέπει να κάνουμε. Πρώτον, να προσβάλουμε στα δικαστήρια άμεσα οποιονδήποτε χρησιμοποιεί το όνομα «φέτα» στον κόσμο, έχοντας ένα άλλοθι ότι εμείς προσβάλλουμε και δεν νομιμοποιούμε. <br />Δεύτερον, πάμε στον ΠΟΕ και όποτε κριθεί να το πιέσουμε αλλά να έχουμε εθνική πολιτική. Όταν μου λέτε εσείς ο ίδιος ότι πήγατε πέντε άτομα γιατί δεν είχαμε λεφτά να στείλουμε ανθρώπους στον ΠΟΕ, αυτό σημαίνει τελικά ότι δεν έχουμε στόχους. Αν, λοιπόν, λυπούμαστε το καρφί, χάνουμε το πέταλο. Εκεί φτάσαμε σήμερα.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κι αν χάσουμε;</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Και θα σας πω και το εξής, κύριε Υπουργέ. Επειδή είμαι γεωπόνος και έχω δημιουργήσει πολλές τέτοιες δράσεις -πρακτικές δράσεις όμως, διότι είμαι πρακτικός άνθρωπος, δεν μπορώ να σταθώ στη θεωρία- θεωρώ ότι αν έχουμε παραγωγή, -σας διαβεβαιώ γι’ αυτό, επειδή έκανα συνεργασίες και με την Ολλανδία, μιας και είχα επιχείρηση- αν υπάρχει παραγωγή και ποιοτικό προϊόν, θα φύγει.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Έχουμε παραγωγή.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Θέλει όμως μια στοιχειώδη οργάνωση, δομική, διεπαγγελματική οργάνωση, για να τα στηρίξουμε όλα αυτά.<br />Αυτό που πρέπει να κάνουμε, είναι να αποτρέψουμε τον Καναδά και τη Σιγκαπούρη και οποιονδήποτε από τη χρήση του όρου «φέτα», να προσβάλουμε νομικά αυτούς που τον χρησιμοποιούν, να έχουμε καλή συνεργασία και να τους πούμε «Ελάτε στην Ελλάδα να κάνετε επενδύσεις και να παράγετε φέτα κι είμαστε μαζί σας». Σε αυτήν τη λογική εμείς είμαστε θετικοί. Σε όλα τα άλλα διαφωνούμε. <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Κηρύσσεται περαιωμένη  η συζήτηση επί της υπ’ αριθμόν 17/17/22-1-2014 επίκαιρης επερώτησης των Βουλευτών της Κοινοβουλευτικής Ομάδας των Ανεξάρτητων Δημοκρατικών Βουλευτών προς τους Υπουργούς Αγροτικής Ανάπτυξης και Τροφίμων, Εξωτερικών, Οικονομικών, Ανάπτυξης και Ανταγωνιστικότητας και Τουρισμού, σχετικά με τη φέτα.<br />Κυρίες και κύριοι συνάδελφοι, σας έχουν διανεμηθεί τα Πρακτικά της Τετάρτης 11 Δεκεμβρίου 2013 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s175"><from>ΠΡΟΕΔΡΕΥΩΝ</from> Συνεπώς τα Πρακτικά της Τετάρτης 11 Δεκεμβρίου 2013 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 22.20΄ λύεται η συνεδρίαση για αύριο ημέρα Τρίτη 4 Φεβρουαρίου 2014 και ώρα 18.00΄, με αντικείμενο εργασιών του Σώματος: α κοινοβουλευτικό έλεγχο, συζήτηση αναφορών και ερωτήσεων και β νομοθετική εργασία, σύμφωνα με την ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
