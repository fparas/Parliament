<akomaNtoso><br />  <debate name="Conference"><br />    <meta><br />      <references source="#">  <TLCPerson id="s75" href="ontology/person/greek-parliament.sayit.mysociety.org/75" showAs="Δριβελέγκας Ιωάννης"/><TLCPerson id="s263" href="ontology/person/greek-parliament.sayit.mysociety.org/263" showAs="Στρατούλης Δημήτριος"/><TLCPerson id="s115" href="ontology/person/greek-parliament.sayit.mysociety.org/115" showAs="Κεγκέρογλου Βασίλειος"/><TLCPerson id="s113" href="ontology/person/greek-parliament.sayit.mysociety.org/113" showAs="Κατσώτης Χρήστος"/><TLCPerson id="s254" href="ontology/person/greek-parliament.sayit.mysociety.org/254" showAs="Σκρέκας Κωνσταντίνος"/><TLCPerson id="s275" href="ontology/person/greek-parliament.sayit.mysociety.org/275" showAs="Τραγάκης Ιωάννης"/><TLCPerson id="s44" href="ontology/person/greek-parliament.sayit.mysociety.org/44" showAs="Γελαλής Δημήτρης"/><TLCPerson id="s295" href="ontology/person/greek-parliament.sayit.mysociety.org/295" showAs="Χριστογιάννης Δημήτριος"/><TLCPerson id="s245" href="ontology/person/greek-parliament.sayit.mysociety.org/245" showAs="Σαλτούρος Δημήτριος"/><TLCPerson id="s289" href="ontology/person/greek-parliament.sayit.mysociety.org/289" showAs="Χαλβατζής Σπυρίδων"/><TLCPerson id="s125" href="ontology/person/greek-parliament.sayit.mysociety.org/125" showAs="Μαρία Κόλλια-Τσαρουχά"/><TLCPerson id="s179" href="ontology/person/greek-parliament.sayit.mysociety.org/179" showAs="Ματθαιόπουλος Αρτέμιος"/><TLCPerson id="s213" href="ontology/person/greek-parliament.sayit.mysociety.org/213" showAs="Ξηροτύρη Αικατερινάρη"/><TLCPerson id="s209" href="ontology/person/greek-parliament.sayit.mysociety.org/209" showAs="Νταβρής Γεώργιος"/><TLCPerson id="s88" href="ontology/person/greek-parliament.sayit.mysociety.org/88" showAs="Κακλαμάνης Νικήτας"/><TLCPerson id="s132" href="ontology/person/greek-parliament.sayit.mysociety.org/132" showAs="Κουβέλης Φώτιος"/><TLCPerson id="s155" href="ontology/person/greek-parliament.sayit.mysociety.org/155" showAs="Κωνσταντοπούλου Ζωή"/><TLCPerson id="s276" href="ontology/person/greek-parliament.sayit.mysociety.org/276" showAs="Τριαντάφυλλος Κωνσταντίνος"/><TLCPerson id="s51" href="ontology/person/greek-parliament.sayit.mysociety.org/51" showAs="Γεωργιάδης Σπυρίδων"/><TLCPerson id="s286" href="ontology/person/greek-parliament.sayit.mysociety.org/286" showAs="Φούντα Νίκη"/><TLCPerson id="s160" href="ontology/person/greek-parliament.sayit.mysociety.org/160" showAs="Λαφαζάνης Παναγιώτης"/><TLCPerson id="s297" href="ontology/person/greek-parliament.sayit.mysociety.org/297" showAs="Μαρίνα Χρυσοβελώνη"/><TLCPerson id="s19" href="ontology/person/greek-parliament.sayit.mysociety.org/19" showAs="Αρβανίτης Αβράμης"/><TLCPerson id="s283" href="ontology/person/greek-parliament.sayit.mysociety.org/283" showAs="Τσούκαλης Νικόλαος"/></references><br />    </meta><br />    <preface> <docTitle>Συνεδρίαση της βουλης των Ελληνων :  21-10-2014</docTitle></preface><br />    <debateBody>  <speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Παρακαλείται ο κύριος Γραμματέας να ανακοινώσει τις αναφορές προς το Σώμα. <br /> Οι Βουλευτές Τρικάλων κ. ΠΑΝΑΓΙΩΤΑ ΔΡΙΤΣΕΛΗ, Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, Λαρίσης κ. ΗΡΩ ΔΙΩΤΗ και Λαρίσης κ. ΔΗΜΗΤΡΗΣ ΓΕΛΑΛΗΣ κατέθεσαν αναφορά με την οποία ο Σύλλογος Φίλων Σιδηροδρόμων Τρικάλων  εκφράζει τη διαμαρτυρία του για την ελλιπή σιδηροδρομική διασύνδεση της δυτικής Θεσσαλίας με την υπόλοιπη Θεσσαλία και παραθέτει σειρά προτάσεων για τη βελτίωση της υφιστάμενης κατάστασης. <br />Υγείας<br />1916 Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Σύλλογος Δευτεροβάθμιας Εκπαίδευσης Βοηθών Νοσηλευτών Νομού Λέσβου παραθέτει τις προτάσεις του επιδιώκοντας να συμβάλλουν στον περιορισμό του κατακερματισμού των εκπαιδευτικών βαθμίδων στον κλάδο των νοσηλευτών.<br />Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων<br />1917 Η Βουλευτής Β΄ Θεσσαλονίκης κ. ΑΙΚΑΤΕΡΙΝΗ ΜΑΡΚΟΥ κατέθεσε αναφορά με την οποία η Πανελλαδική Φιλοζωική και η Περιβαλλοντική Ομοσπονδία και η Πανελλαδική Συντονιστική Επιτροπή Ζωοφιλικών Σωματείων παραθέτουν τις προτάσεις τους για τα ελλείματα της ποινικής νομοθεσίας σε σχέση με την προστασία των ζώων και προτείνουν την τροποποίησή της.<br />Παιδείας και Θρησκευμάτων<br />1918 Η Βουλευτής Μαγνησίας κ. ΖΩΗ  ΜΑΚΡΗ κατέθεσε αναφορά με την οποία ο Σύλλογος Τριτέκνων του Ν. Μαγνησίας «Η ΑΡΓΩ» επισημαίνει την αναγκαιότητα επίσπευσης των διαδικασιών για τις μετεγγραφές των τρίτεκνων πρωτοετών φοιτητών.<br />Υποδομών, Μεταφορών και Δικτύων<br />1919 Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Πρόεδρος του Επιμελητηρίου Λασιθίου αιτείται την υπαγωγή των εταιρειών ενοικίασης αυτοκινήτων και τουριστικών οχημάτων στις διατάξεις της υπ΄ αριθμόν Α-18382/1905/8-8.13  απόφασης, προκειμένου να ενισχυθεί η εύρυθμη λειτουργία των επιχειρήσεων του κλάδου τους.<br />Εργασίας, Κοινωνικής Ασφάλισης και Πρόνοιας<br />1920 Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία ο Πανελλήνιος Σύλλογος Εργαζομένων τέως Οργανισμού Εργατικής Κατοικίας στον ΟΑΕΔ εκφράζει τη διαμαρτυρία του για τις δυσλειτουργίες του πληροφορικού συστήματος του ΟΑΕΔ που είχε ως αποτέλεσμα τον αποκλεισμό των επιχειρήσεων και των ανέργων από τα ανακοινωθέντα προγράμματα.<br />Υγείας, Παιδείας και Θρησκευμάτων, Δημόσιας Τάξης και Προστασίας του Πολίτη <br />1921 Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία ο Προϊστάμενος της Διεύθυνσης Υγειονομικού Ελέγχου και Περιβαλλοντικής Υγιεινής επισημαίνει την λειτουργία χώρου λατρείας χωρίς άδεια σε ισόγειο πολυκατοικίας στον Δήμο Αθηναίων και την χωρίς αποτέλεσμα, προσπάθεια διενέργειας υγειονομικού ελέγχου στο χώρο αυτό.<br />Παιδείας και Θρησκευμάτων, Εσωτερικών<br />1922 Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία οι γονείς μαθητών των χωριών Πέντε Βρυσών και Πολυδενδρίου Θεσσαλονίκης αιτούνται την επίλυση των προβλημάτων μεταφοράς των παιδιών στα σχολεία τους.<br />Παιδείας και Θρησκευμάτων<br />1923 Η Βουλευτής Μαγνησίας κ. ΖΩΗ  ΜΑΚΡΗ κατέθεσε αναφορά με την οποία ο Δήμος Αλοννήσου του Νομού Μαγνησίας εκφράζει τη δυσαρέσκεια του για την έλλειψη καθηγητή με ειδικότητα ΠΕ09 οικονομολόγου, στο Γυμνάσιο-Λύκειο Αλοννήσου και αιτείται την άμεση κάλυψη της προκειμένου να διασφαλιστεί η ομαλή λειτουργία του σχολείου.<br />Υγείας<br />1924 Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Σύλλογος Εργαζομένων του Γενικού Νοσοκομείου Σάμου εκφράζει τον προβληματισμό και την ανησυχία του για τη δεινή κατάσταση στην οποία έχουν περιέλθει οι φορείς υγείας στο ακριτικό Νησί της Σάμου και επισημαίνει την ανάγκη λήψης άμεσων μέτρων για την αντιμετώπιση των προβλημάτων στις παρεχόμενες υπηρεσίες υγείας.<br />Παιδείας και Θρησκευμάτων, Εσωτερικών<br />1925 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο Νομικός Σύμβουλος της Περιφερειακής Ενότητας Ημαθίας εκφράζει την αντίθεση του, για τα υψηλά όρια που θέτει η ΚΥΑ/24001/2013 στην ελάχιστη χιλιομετρική διαδρομή για την οποία δικαιούνται δωρεάν μεταφορά οι μαθητές και καλεί τους υπευθύνους να προβούν στις δέουσες αλλαγές.<br />Περιβάλλοντος, Ενέργειας και Κλιματικής Αλλαγής, Ανάπτυξης και Ανταγωνιστικότητας<br />1926 Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία κ. Χαράλαμπος Παπαδόπουλος καλεί τις αρμόδιες αρχές να αναλάβουν πρωτοβουλίες προκειμένου να αυξηθεί ο κρατικός προϋπολογισμός του προγράμματος «εξοικονόμηση κατ’ οίκον» στο Νομό Δράμας. <br />Παιδείας και Θρησκευμάτων<br />1927 Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης Λήμνου επισημαίνει τις ελλείψεις εκπαιδευτικών στα σχολεία της Λήμνου και αιτείται την άμεση κάλυψη των κενών θέσεων.<br />Περιβάλλοντος, Ενέργειας και Κλιματικής Αλλαγής <br />1928 Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία το Συνδικάτο Εργαζομένων Εθνικού Κέντρου Βιώσιμης και Αειφόρου Ανάπτυξης εκφράζει τη διαμαρτυρία του για την υποβάθμιση του Ινστιτούτου Γεωλογικών και Μεταλλευτικών Ερευνών και τη συρρίκνωση του προσωπικού του επισημαίνοντας την ανάγκη επίλυσης των προβλημάτων και στήριξης των ερευνητικών έργων από την πολιτική ηγεσία.<br />Οικονομικών, Εργασίας, Κοινωνικής Ασφάλισης και Πρόνοιας<br />1929 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Γεωργία Ταρνάρη εκφράζει τη διαμαρτυρία της για την αντισυνταγματικότητα της κατάργησης της καταβολής των συντάξεων στις άγαμες ή διαζευγμένες θυγατέρες των Ελλήνων αξιωματικών και αιτείται την άμεση αποκατάσταση του δικαιώματος σύνταξης.<br />Παιδείας και Θρησκευμάτων<br />1930 Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Σύλλογος Γονέων και Κηδεμόνων του Δημοτικού Σχολείου Βαρείας Λέσβου επισημαίνει τις ελλείψεις του σχολείου και αιτείται την επίλυση των προβλημάτων τους.<br />Εργασίας, Κοινωνικής Ασφάλισης και Πρόνοιας<br />1931 Οι Βουλευτές Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία το Εργατοϋπαλληλικό Κέντρο Αρκαδίας καταγγέλλει την απουσία λήψεις μέτρων για την υγεία και την ασφάλεια στο ορυχείο της Μεγαλούπολης.<br />Υγείας<br />1932 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Νικόλαος Μάντης επισημαίνει την ανάγκη για τη σύσταση ΝΠΔΔ Ψυχολόγων με σκοπό την αυτοοργάνωση του κλάδου και την προστασία της δημόσιας υγείας και αιτείται την άμεση αντιμετώπιση των χρονιζόντων ζητημάτων του εν λόγω τομέα.<br />Εργασίας, Κοινωνικής Ασφάλισης και Πρόνοιας<br />1933 Ο Βουλευτής Ιωαννίνων κ. ΧΡΗΣΤΟΣ ΜΑΝΤΑΣ κατέθεσε αναφορά με την οποία η Ένωση Φοροτεχνικών Ελεύθερων Επαγγελματιών Ιωαννίνων  εκφράζει τη διαμαρτυρία της για την προβληματική λειτουργία του διαδικτυακού τόπου του ΟΑΕΔ, την ημέρα υποβολής αιτήσεων στο νέο πρόγραμμα επιχορήγησης επιχειρήσεων για την πρόσληψη ανέργων.<br />Εθνικής Άμυνας<br />1934 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών  εκφράζει τη δυσαρέσκειά της για τη διακριτική μεταχείριση που υφίστανται οι Έλληνες στρατιωτικοί έναντι των δημοσίων και αστυνομικών υπαλλήλων, με το ζήτημα της άδειας ανατροφής τέκνου στην περίπτωση που ο/η σύζυγος δεν εργάζεται.<br />Παιδείας και Θρησκευμάτων<br />1935 Η Βουλευτής Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ κατέθεσε αναφορά με την οποία η κ. Βερονίκη Δαλακούρα κα η κ. Ευτυχία Μπράμου εκφράζουν την διαμαρτυρία τους για την μην απόσπασή τους στα σχολεία δεύτερης ευκαιρίας, παρά το γεγονός ότι έχουν τα απαιτούμενα προσόντα.<br />Παιδείας και Θρησκευμάτων<br />1936 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Αισθητικών Αποφοίτων ΤΕΙ Εκπαιδευτικών Ελλάδας καταγγέλλει τις προσλήψεις στα ΙΕΚ Γλυφάδας και Ρόδου ως μη αξιοκρατικές.<br />Υγείας<br />1937 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Λεωνίδας Μαλιαγρός εκφράζει τη διαμαρτυρία του για τη μη ενημέρωση του καταναλωτικού κοινού σχετικά με την αλλαγή στο ωράριο εφημερίας των φαρμακείων.<br />Εθνικής Άμυνας, Οικονομικών <br />1938 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε δημοσίευμα εφημερίδας το οποίο αναφέρεται στις διαφοροποιήσεις που υπάρχουν στο εφάπαξ βοήθημα των εθελοντών μακράς διάρκειας<br />Υγείας<br />1939 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε δημοσίευμα εφημερίδας το οποίο αναφέρεται στην ραγδαία αύξηση του ποσοστού θανάτων από καρκίνο στον Βόλο.<br />Ανάπτυξης και Ανταγωνιστικότητας<br />1940 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επιμελητήριο Αχαΐας παραθέτει συμπληρωματικές θεματικές ενότητες, οι οποίες θα πρέπει να συμπεριληφθούν στο νομοσχέδιο για την οριστική ρύθμιση των κόκκινων δανείων, καθώς και των οφειλών προς το δημόσιο, τα ασφαλιστικά ταμεία και τους πιστωτές.<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης<br />1941 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε περίπτωση παιδόφιλου λέκτορα πανεπιστημίου, ο οποίος συνεχίζει κανονικά την εργασία του.<br />Οικονομικών, Εργασίας, Κοινωνικής Ασφάλισης και Πρόνοιας<br />1942 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Ομοσπονδία Επαγγελματιών και Εμπόρων Νομού Θεσσαλονίκης αιτείται τη συμπερίληψη στο νομοσχέδιο που προωθείται και αφορά τη ρύθμιση των ληξιπρόθεσμων οφειλών προς το δημόσιο και τα ασφαλιστικά ταμεία, της διαγραφής των προστίμων και των προσαυξήσεων που μεγαλώνουν το χρέος.<br />Παιδείας και Θρησκευμάτων<br />1943 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος  καλεί τις αρμόδιες αρχές να συνεργαστούν προκειμένου να προσδιοριστούν και να εφαρμοστούν τα ακριβή κριτήρια μετεγγραφής των πολυτέκνων στην τριτοβάθμια εκπαίδευση, προκειμένου να αποφευχθούν οι «μαϊμού» πολύτεκνοι.<br />Εργασίας, Κοινωνικής Ασφάλισης και Πρόνοιας<br />1944 Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία το Επιμελητήριο Ηρακλείου εκφράζει την αντίθεσή του στην πρόθεση της Διοίκησης του ΙΚΑ να αναστείλει την λειτουργία του υποκαταστήματος ΙΚΑ-ΕΤΑΜ Ηρακλείου στην οδό Αγ. Μηνά.<br />Παιδείας και Θρησκευμάτων<br />1945 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Δήμητρα Μεσσήνη παραθέτει τα βασικά σημεία της πρότασης της ΕΟΔΑΦ για το νέο νόμο ειδικής αγωγής και καλεί τις αρμόδιες αρχές σε υπεύθυνη τοποθέτησή τους.<br />Υγείας<br />1946 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ιατρικών Επισκεπτών - Φαρμακευτικών και συναφών Επαγγελμάτων - Κλάδων, μέλος της ΓΣΕΕ καλεί τις αρμόδιες αρχές να υπερασπιστούν το αυτόνομο και αυτοδιοίκητο των επικουρικών ταμείων της.<br />Παιδείας και Θρησκευμάτων<br />1947 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Εκπαιδευτικών Τεχνολογικής Εκπαίδευσης ΤΕ01.19 Κομμωτικής διαμαρτύρονται για τις διαβλητές προσλήψεις εκπαιδευτικών κομμωτικής και παραθέτουν τις προτάσεις τους.<br />Παιδείας και Θρησκευμάτων<br />1948 Ο Βουλευτής Ευβοίας κ. ΣΥΜΕΩΝ  ΚΕΔΙΚΟΓΛΟΥ κατέθεσε αναφορά με την οποία οι εκπρόσωποι Γονέων του Ειδικού Γυμνασίου και του Ειδικού Επαγγελματικού Λυκείου Χαλκίδας και ο πρόεδρος Γονέων και Κηδεμόνων του Εργαστηρίου Ειδικής Επαγγελματικής Εκπαίδευσης και Κατάρτισης του Νομού Ευβοίας αιτούνται την περαιτέρω στελέχωση των σχολικών μονάδων ειδικής αγωγής για την πλήρη και εύρυθμη λειτουργία τους και την εφαρμογή του προγράμματος.<br />Εργασίας, Κοινωνικής Ασφάλισης και Πρόνοιας<br />1949 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Δασοπόνων Ελλάδας Δημοσίων Υπαλλήλων  εκφράζει τη διαμαρτυρία της για την άδικη μεταχείριση των υπαλλήλων Τεχνολογικής Εκπαίδευσης  στο δημόσιο τομέα.<br />Παιδείας και Θρησκευμάτων<br />1950 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Πανελλήνιος Σύλλογος Εκπαιδευτικών Κομμωτικής Μονίμων -Αναπληρωτών ΤΕ01.19 - ΔΕ01.17 ενίσταται για τον τρόπο πρόσληψης των εκπαιδευτών κομμωτών στα δημόσια ΙΕΚ ειδικής αγωγής παραθέτοντας τα προβλήματα του κλάδου και προτείνοντας λύσεις.<br />Αγροτικής Ανάπτυξης και Τροφίμων<br />1951 Η Βουλευτής Μαγνησίας κ. ΖΩΗ  ΜΑΚΡΗ κατέθεσε αναφορά με την οποία ο Αγροτικός Συνεταιρισμός Σκοπέλου αιτείται την κατ’ εξαίρεση επιδότηση από το πρόγραμμα «Αλέξανδρος Μπαλτατζής» προκειμένου να καλυφθούν τα έξοδα μεταστέγασης του παλιού εργοστασίου του αγροτικού συνεταιρισμού σε νέες εγκαταστάσεις για την οικονομική ανάπτυξη του Νησιού της Σκοπέλου.<br />Οικονομικών, Υποδομών, Μεταφορών και Δικτύων<br />1952 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξαρτήτων Δημοκρατικών Βουλευτών αιτείται την άμεση ακύρωση των δρομολογούμενων αποκρατικοποιήσεων των περιφερειακών κρατικών αερολιμένων προς υπεράσπιση της δημόσιας περιουσίας του ελληνικού κράτους. <br />Δημόσιας Τάξης και Προστασίας του Πολίτη <br />1953 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράνομη διακίνηση μεταναστών στο λιμάνι της Πάτρας.<br />Παιδείας και Θρησκευμάτων<br />1954 Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία ο Σύλλογος Γονέων και Κηδεμόνων του 8ου Δημοτικού Σχολείου Πετρούπολης επισημαίνει τις ελλείψεις εκπαιδευτικών και την ανεπάρκεια των χώρων για τη φιλοξενία των μαθητών και αιτείται την εξεύρεση λύσης, αλλά και την επαναλειτουργία του 11ου Δημοτικού Σχολείου Πετρούπολης.<br />Παιδείας και Θρησκευμάτων<br />1955 Η Βουλευτής Κεφαλληνίας κ. ΑΦΡΟΔΙΤΗ ΘΕΟΠΕΦΤΑΤΟΥ κατέθεσε αναφορά με την οποία το ολοήμερο Ειδικό Δημοτικό Σχολείο Περατάτων Νομού Κεφαλληνίας επισημαίνει την άμεση ανάγκη για την τοποθέτηση δύο νέων αιθουσών ΠΡΟΚΑΤ στο χώρο του σχολείου.<br />Παιδείας και Θρησκευμάτων<br />1956 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις δυσκολίες μεταφοράς των μαθητών στα σχολεία τους, στην ευρύτερη περιοχή της δυτικής Αχαΐας.<br />Οικονομικών, Επικρατείας<br />1957 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανοικτή επιστολή εκπροσώπων των τοπικών φορέων της Αχαΐας για την κατάργηση του ενιαίου φόρου ιδιοκτητών ακινήτων.<br />Οικονομικών <br />1958 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε παραλήψεις του ΕΝΦΙΑ.<br />Δημόσιας Τάξης και Προστασίας του Πολίτη <br />1959 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ελλιπή σήμανση της Πάτρας.<br />Εσωτερικών, Ανάπτυξης και Ανταγωνιστικότητας<br />1960 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αυθαιρεσίες κατοίκων με αποτέλεσμα την επιβάρυνση του Δήμου Πατρέων της ΔΕΥΑΠ και της ΔΕΗ.<br />Οικονομικών, Δημόσιας Τάξης και Προστασίας του Πολίτη, Εσωτερικών<br />1961 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον παράνομο πλουτισμό εγκληματικών κυκλωμάτων, τα οποία δίνουν τη δυνατότητα απόκτησης της πράσινης κάρτας στους αλλοδαπούς μέσω των ¨λευκών¨ γάμων.<br />Υγείας<br />1962 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Βοηθών Νοσηλευτών Δευτεροβάθμιας Εκπαίδευσης Δημοσίου 6ης Υγειονομικής Περιφέρειας Πελοποννήσου-Ιονίων Νήσων και Δυτικής Ελλάδας αιτείται την ισοβάθμιση των πτυχίων των εργαζομένων στα δημόσια νοσηλευτικά ιδρύματα με αυτά της τριτοβάθμιας εκπαίδευσης.<br />Εθνικής Άμυνας<br />1963 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών αιτείται την επαναφορά των μισθών και των επιδομάτων στη μισθολογική τάξη.<br />Παιδείας και Θρησκευμάτων<br />1964 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Ομοσπονδία για τα Δικαιώματα του Αυτιστικού Φάσματος εκφράζει τη διαμαρτυρία του για το νέο νόμο ειδικής αγωγής που θεσμοθετεί το Εκπαιδευτικό μέλλον των παιδιών και όχι οι οικογένειές τους. <br />Παιδείας και Θρησκευμάτων<br />1965 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ιρία Καμπούκου εκφράζει τη διαμαρτυρία της για το νέο νόμο ειδικής αγωγής που στερεί το δικαίωμα απόφασης για το μέλλον των παιδιών, από το ίδιο και την οικογένειά του και το εκχωρεί στα κρατικά και κομματικά στελέχη.<br />Παιδείας και Θρησκευμάτων<br />1966 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών αιτείται την απόσυρση της τροπολογίας με αριθμό 1869/227/29-9-2014, η οποία καταργεί την δυνατότητα μεταφοράς θέσεων φοίτησης των μόνιμα υπηρετούντων στις Ένοπλες Δυνάμεις σε ΑΕΙ και ΤΕΙ των πόλεων, στις οποίες και υπηρετούν.<br />Υποδομών, Μεταφορών και Δικτύων<br />1967 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εταιρεία Θεσσαλικών Μελετών παραθέτει τις εξελίξεις στα υδροηλεκτρικά έργα και αιτείται τη δημοσίευση των Σχεδίων Διαχείρισης Θεσσαλίας και Στερεάς Ελλάδος.<br />Παιδείας και Θρησκευμάτων<br />1968 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γιάννης Σταυρόπουλος παραθέτει τα βασικά σημεία της πρότασης της ΕΟΔΑΦ για το νέο νόμο ειδικής αγωγής και καλεί τις αρμόδιες αρχές σε υπεύθυνη τοποθέτησή τους.<br />Οικονομικών <br />1969 Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία αιτείται την άμεση αποζημίωση των επιχειρήσεων που υπέστησαν ζημιές από την πλημμύρα που προκλήθηκε στους Δήμους Καλαμπάκας και Πύλης του Νομού Τρικάλων. <br />Παιδείας και Θρησκευμάτων, Πολιτισμού και Αθλητισμού<br />1970 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτείται την επίλυση των προβλημάτων για την απόκτηση πτυχίου ειδικότητας σε μαθητές των ΕΠΑΛ.<br />Παιδείας και Θρησκευμάτων<br />1971 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ειρήνη Καλλέργη παραθέτει τις προτάσεις της Εθνικής Ομοσπονδίας Αυτισμού  σχετικά με το νομοσχέδιο ειδικής εκπαίδευσης  και αιτείται την κατάρτιση νέου νομοσχεδίου που θα λαμβάνει υπόψη τις εν λόγω προτάσεις.<br />Δημόσιας Τάξης και Προστασίας του Πολίτη, Παιδείας και Θρησκευμάτων<br />1972 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται τη μη κατάργηση της μεταφοράς θέσεων φοίτησης δημοσίων υπαλλήλων, μονίμων υπηρετούντων στις Ένοπλες Δυνάμεις και στα Σώματα Ασφαλείας.<br />Εργασίας, Κοινωνικής Ασφάλισης και Πρόνοιας, Επικρατείας<br />1973 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Εργατοϋπαλλήλων Χημικής Βιομηχανίας Ελλάδος αιτείται την επίλυση του προβλήματος των εργαζομένων σε εταιρείες οι οποίες, παρά το γεγονός ότι έχουν κλείσει, δεν κοινοποιούν την απόλυση στους εργαζομένους τους.<br />Ανάπτυξης και Ανταγωνιστικότητας<br />1974 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία η Ένωση Μικροπωλητών Λαϊκών Αγορών, Ειδών Ένδυσης, Υπόδησης και Οικιακής Χρήσης, Περιφερειακής Ενότητας Μαγνησίας «Γόρδιος Δεσμός» παραθέτει τις προτάσεις της εν όψει του ν. 4264/2014 άρθρο 14 παράγραφος 7, περί ανανέωσης των επαγγελματικών αδειών των λαϊκών αγορών και των αρνητικών παρεπόμενων λόγω της παρατεταμένης κρίσης. <br />Δικαιοσύνης, Διαφάνειας και Ανθρωπίνων Δικαιωμάτων, Εξωτερικών<br />1975 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία κ. Νικόλαος Κολλάρος διαμαρτύρεται για την καταπάτηση των ανθρωπίνων δικαιωμάτων του.<br />Υποδομών, Μεταφορών και Δικτύων, Εσωτερικών<br />1976 Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμος Ηρακλείου Κρήτης αιτείται την άμεση χορήγηση κωδικών πρόσβασης για το ηλεκτρονικό σύστημα διαχείρισης των τροχονομικών παραβάσεων, προκειμένου να επιταχυνθεί η διαδικασία είσπραξης από τις οικονομικές υπηρεσίες του δήμου.<br />Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων <br />1977 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θέμης Μαγκανάς καταγγέλλει τις προσπάθειες εταιρειών να ασκήσουν τον πλήρη έλεγχο επί της κατασκευής και διαχείρισης όλων των έργων υποδομής, υδατικών πόρων και ενέργειας που λαμβάνει χώρα στην Κρήτη.<br />Παιδείας και Θρησκευμάτων<br />1978 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Λειτουργών Τεχνικής-Επαγγελματικής Εκπαίδευσης Ηρακλείου καλεί τις αρμόδιες αρχές να επιληφθούν των προβλημάτων που προέκυψαν από τις εγγραφές αποφοίτων ΕΠΑΛ και ΓΕΛ στα ΕΠΑΛ.<br />Παιδείας και Θρησκευμάτων<br />1979 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο σύλλογος αναπληρωτών-νηπιαγωγών, δασκάλων με μεταπτυχιακές-διδακτορικές σπουδές στην Ειδική Αγωγή/Σχολική ψυχολογία αιτείται την άμεση ανακοίνωση των προγραμματισμένων προσλήψεων σε πρώτη φάση για τους νηπιαγωγούς ειδικής αγωγής ΠΕ60.50 στο πρόγραμμα εξειδικευμένης εκπαιδευτικής υποστήριξης.<br />στον Υφυπουργό στον Πρωθυπουργό, Υποδομών, Μεταφορών και Δικτύων<br />1980 Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία οι κάτοικοι των οικισμών Σκαλτσοτιανίκων και Λούτσας Δήμου Ανατολικής Μάνης εκφράζουν τη διαμαρτυρία τους για τη μη λήψη ψηφιακού σήματος από τους εκπεμπόμενους τηλεοπτικούς σταθμούς πανελλήνιας εμβέλειας, λόγω της μορφολογίας του εδάφους και αιτούνται την επίλυση του προβλήματος.<br />Ανάπτυξης και Ανταγωνιστικότητας<br />1981 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία η Ένωση Μικροπωλητών Λαϊκών Αγορών, Ειδών Ένδυσης, Υπόδησης και Οικιακής Χρήσης, Περιφερειακής Ενότητας Μαγνησίας Γόρδιος Δεσμός αιτείται την αναστολή, για ένα χρόνο, της εφαρμογής των διαδικασιών ανανέωσης των επαγγελματικών αδειών λαϊκών αγορών, όπως αυτές προβλέπονται από το άρθρο 14 παράγραφος 7 του ν. 4264/2014, εν όψει της λήξης της τελευταίας παράτασης.<br />Υγείας<br />1982 Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Πρόεδρος της Δημοτικής Κοινότητας Έμπωνα του Δήμου Ρόδου εκφράζει τη διαμαρτυρία του για τη δυσμενή λειτουργία του Κέντρου Υγείας και του Σταθμού ΕΚΑΒ στην περιοχή της Δημοτικής Ενότητας Αταβύρου και αιτείται τη στελέχωσή τους με το απαραίτητο προσωπικό.<br />Οικονομικών, Εργασίας, Κοινωνικής Ασφάλισης και Πρόνοιας, Επικρατείας<br />1983 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία κ. Γεώργιος Καρύδης επισημαίνει την ανάγκη διαχωρισμού των ημερομηνιών καταβολής των συντάξεων σε περισσότερες της μιας ημέρες. <br />Παιδείας και Θρησκευμάτων, Εσωτερικών, Οικονομικών, Υποδομών, Μεταφορών και Δικτύων<br />1984 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο Διευθυντής του Γενικού Λυκείου Πλατεός Ημαθίας εκφράζει τη δυσαρέσκειά του για τα προβλήματα που προκύπτουν από την εφαρμογή της ΚΥΑ 24001/11-6-2013  «Μεταφορά μαθητών δημοσίων σχολείων από τις περιφέρειες» και αιτείται την επίλυσή τους μέσω των απαραίτητων νομοτεχνικών παρεμβάσεων.<br />Παιδείας και Θρησκευμάτων, Πολιτισμού και Αθλητισμού<br />1985 Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία οι Σεβασμιότατοι Μητροπολίτες, Ζακύνθου και Δωδώνης αιτούνται την χρηματοδότηση των έργων αποκατάστασης της ιστορικής Μονής Στροφάδων Νήσων.<br />Παιδείας και Θρησκευμάτων<br />1986 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Πληροφορικών Ελλάδος παραθέτει τις προτάσεις της στην Ένωση Χημικών για την επικείμενη κοινή συνάντηση των επιστημονικών ενώσεων πληροφορικής, μαθηματικών και φυσικών. <br />Υγείας<br />1987 Ο Βουλευτής Ρεθύμνης κ. ΑΝΔΡΕΑΣ ΞΑΝΘΟΣ κατέθεσε αναφορά με την οποία οι γιατροί του Ακτινολογικού Τμήματος του Γενικού Νοσοκομείου Ρεθύμνου αιτούνται την άμεση επίλυση των λειτουργικών προβλημάτων του αξονικού τομογράφου στο Νοσοκομείο Ρεθύμνου.<br />Οικονομικών <br />1988 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων Νομού Θεσσαλονίκης παραθέτει τις παρατηρήσεις της αναφορικά με τη ρύθμιση ληξιπρόθεσμων οφειλών προς το δημόσιο και τα ασφαλιστικά ταμεία.<br />Παιδείας και Θρησκευμάτων<br />1989 Ο Βουλευτής Α΄ Θεσσαλονίκης κ. ΑΝΑΣΤΑΣΙΟΣ ΚΟΥΡΑΚΗΣ κατέθεσε αναφορά με την οποία ο κ. Νικόλαος Αλέτρας ενημερώνει με ιεραρχική προσφυγή την Περιφερειακή Διευθύντρια Εκπαίδευσης Δυτικής Μακεδονίας για καταγγελία από μέρος του σε βάρος των μελών του ΠΥΣΔΕ Γρεβενών.<br />Εθνικής Άμυνας<br />1990 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών αιτείται την εφαρμογή της δικαστικής απόφασης υπ΄αριθμ.2193/2014 και την επαναφορά των μισθών των στρατιωτικών στα επίπεδα της 31-7-2014.<br />Εργασίας, Κοινωνικής Ασφάλισης και Πρόνοιας<br />1991 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία η Ένωση Γονέων, Κηδεμόνων και Φίλων του ¨Σικιαριδείου¨ Ιδρύματος αιτείται την επαναλειτουργία του ¨Σικιαριδείου¨ Ιδρύματος και των ειδικών ημερήσιων προγραμμάτων του και τη συνέχιση της οικονομικής στήριξης από την πολιτεία.<br />Εργασίας, Κοινωνικής Ασφάλισης και Πρόνοιας<br />1992 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ζαχαρίας Κωνσταντακάκης αιτείται να ληφθούν τα προσήκοντα νομικά μέτρα ώστε να διασφαλιστεί η βιωσιμότητα και η περιουσία του ταμείου τους  για να συνεχίσει να καταβάλλει τις συντάξεις τους.<br />Παιδείας και Θρησκευμάτων<br />1993 Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο Σύλλογος Γονέων και Κηδεμόνων του Δημοτικού Σχολείου και Νηπιαγωγείου Στύρων καταγγέλλει την απουσία δεύτερου εκπαιδευτικού στο 2/θέσιο Δημοτικό Σχολείο Στύρων και αιτείται την έγκαιρη τοποθέτησή του για την ομαλή λειτουργία του σχολείου.<br />Αγροτικής Ανάπτυξης και Τροφίμων<br />1994 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Αγροτικός Συνεταιρισμός Σκοπέλου αιτείται την κατ’ εξαίρεση επιδότηση από το πρόγραμμα ¨Αλέξανδρος Μπαλτατζής¨ στο πλαίσιο του ΕΣΠΑ, προκειμένου να καλυφθούν τα έξοδα μεταστέγασης του παλιού εργοστασίου του αγροτικού συνεταιρισμού σε νέες εγκαταστάσεις για την οικονομική ανάπτυξη του Νησιού της Σκοπέλου.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στη με αριθμό 417/24-06-2014 ερώτηση των Βουλευτών κυρίων Βαμβακά Ευγενίας , Αγαθοπούλου Ειρήνης-Ελένης, Αυλωνίτου Ελένης, Βαρεμένου Γεωργίου, Γεωργοπούλου-Σαλτάρη Ευσταθίας , Γαϊτάνη Ιωάννας, Διακάκη Μαρίας, Δερμιτζάκη Κωνσταντίνου, Διαμαντόπουλου Ευάγγελου, Διώτη Ηρώς, Κατριβάνου Βασιλικής, Κούβελα Φωτεινής, Κουρουμπλή Παναγιώτη, Κριτσωτάκη Μιχαήλ, Κυριακάκη Βασίλειου, Μεϊκόπουλου Αλέξανδρου, Μητρόπουλου Αλέξιου, Μιχαλάκη Νικόλαου, Μιχελογιαννάκη Ιωάννου, Μπόλαρη Μαρίας, Ξανθού Ανδρέα, Παναγούλη Ευστάθιου , Πάντζα Γεωργίου, Πετράκου Αθανάσιου, Σταθά Ιωάννου, Στρατούλη Δημητρίου, Τριανταφύλλου Μαρίας, Χαραλαμπίδου Δέσποινας, Χατζησοφιά Άννας, Καφαντάρη Χαρούλας , Βαλαβάνη Όλγας-Νάντιας, Δρίτσα Θεόδωρου δόθηκε με το υπ’ αριθμ. 5259/1-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />�<br />2. Στη με αριθμό 703/02-07-2014 ερώτηση του Βουλευτή κ. Καράογλου Θεόδωρου δόθηκε με το υπ’ αριθμ. ΓΚΕ 1120341 ΕΞ 2014τ.263/1-9-2014 έγγραφο από τον Υπουργό Οικονομικών η ακόλουθη απάντηση:<br />�<br />3. Στη με αριθμό 1202/18-07-2014 ερώτηση του Βουλευτή κ. Ψύρρα Θωμά δόθηκε με το υπ’ αριθμ. ΓΚΕ 1120345ΕΞ 2014/423,511/1-9-2014 έγγραφο από τον Υπουργό Οικονομικών η ακόλουθη απάντηση:<br />�<br />4. Στη με αριθμό 1344/23-07-2014 ερώτηση του Βουλευτή κ. Κακλαμάνη Νικήτα δόθηκε με το υπ’ αριθμ. 5455/1-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />�<br />5. Στη με αριθμό 1388/24-07-2014 ερώτηση της Βουλευτού κ. Ξηροτύρη - Αικατερινάρη Ασημίνας δόθηκε με το υπ’ αριθμ. 5466/1-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />�<br />6. Στη με αριθμό 1672/04-08-2014 ερώτηση του Βουλευτή κ. Κοντογιάννη Γεωργίου δόθηκε με το υπ’ αριθμ. 42682/1-9-2014 έγγραφο από τον Υπουργό Ανάπτυξης και Ανταγωνιστικότητας η ακόλουθη απάντηση:<br />�<br />7. Στη με αριθμό 1731/06-08-2014 ερώτηση του Βουλευτή κ. Νικολόπουλου Νικόλαου δόθηκε με το υπ’ αριθμ. 5547/1-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />�<br />8. Στη με αριθμό 1791/08-08-2014 ερώτηση των Βουλευτών κυρίων Στρατούλη Δημήτριου, Μπάρκα Κωνσταντίνου, Τσουκαλά Δημήτριου, Χαραλαμπίδου Δέσποινας, Καραγιαννίδη Χρήστου, Σταθά Ιωάννου, Μπόλαρη Μαρίας δόθηκε με το υπ’ αριθμ. Φ.10035/16928/791/1-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, σας ανακοινώνω ότι με την υπ’ αριθμ. 10056/6717 από 21 Οκτωβρίου 2014 απόφαση του Προέδρου της Βουλής, συγκροτήθηκαν οι προβλεπόμενες από τα άρθρα 31 και 32 του Κανονισμού της Βουλής, Διαρκείς Επιτροπές.<br />Η σχετική απόφαση καταχωρίζεται στα Πρακτικά και έχει ως εξής:<br /></speech><speech by="#s75"><from>ΠΡΟΕΔΡΕΥΩΝ</from> Εισερχόμεθα στη συζήτηση των <br />ΑΝΑΦΟΡΩΝ ΚΑΙ ΕΡΩΤΗΣΕΩΝ<br />Θα συζητηθεί η πρώτη με αριθμό 1576/31-7-2014 ερώτηση του Βουλευτή B΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κρατική επιχορήγηση και τη διαδικασία καταβολής της, στους προνοιακούς φορείς που στηρίζουν τα άτομα με αναπηρία.<br />Θα απαντήσει ο Υφυπουργός κ. Βασίλειος Κεγκέρογλου.<br />Έχετε τον λόγο, κύριε συνάδελφε, για δυο λεπτά.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Σας ευχαριστώ πολύ, κύριε Πρόεδρε.<br />Κύριε Υπουργέ, γνωρίζετε πάρα πολύ καλά ότι έχουμε τα νομικά πρόσωπα ιδιωτικού δικαίου, τα οποία παρέχουν εκπαίδευση, φροντίδα και αποκατάσταση στα άτομα με αναπηρίες.<br />Επίσης, γνωρίζετε πάρα πολύ καλά, γιατί έχετε και προσωπικά την πολιτική αρμοδιότητα για αυτά, ότι από το 2012, η πολιτική τους εποπτεία και το κομμάτι της πρόνοιας έχει περάσει στο δικό σας Υπουργείο. <br />Υπάρχουν πέντε σοβαρά προβλήματα. Τα λέω μονολεκτικά: <br />Το πρώτο είναι ότι έχει μειωθεί η ετήσια κρατική επιχορήγησή τους από την εποχή της υπογραφής των μνημονίων, από το 2010, από 24.000.000 ευρώ το χρόνο, σε 10.000.000 ευρώ το 2014. <br />Το δεύτερο πρόβλημα είναι ότι μετά το 2012, που η πρόνοια πέρασε στο Υπουργείο Εργασίας, δεν έχει ακόμα λυθεί με νομοθετική ρύθμιση ο τρόπος που μεταφέρονται στις αρμόδιες περιφέρειες της χώρας, που με τη σειρά τους θα πρέπει να δίνουν αυτήν την επιχορήγηση στα νομικά πρόσωπα ιδιωτικού δικαίου πρόνοιας, με αποτέλεσμα να γίνονται μεγάλες καθυστερήσεις, να μένουν απλήρωτοι οι εργαζόμενοι.<br />Το τρίτο πρόβλημα, κύριε Υπουργέ, όπως γνωρίζετε –το είπα και πριν-, είναι ότι εξαιτίας αυτής της κατάστασης, έχουμε το φαινόμενο ακόμα και εννιά μήνες να είναι απλήρωτοι οι εργαζόμενοι σε αυτές τις δομές ή να αποκλείονται ή λόγω καθυστέρησης να έχουμε και απολύσεις των εργαζομένων και κλείσιμο τέτοιων ιδρυμάτων νομικών προσώπων ιδιωτικού δικαίου πρόνοιας, με πολύ αρνητικές συνέπειες για τα άτομα με αναπηρία και τις οικογένειές τους.<br />Το τέταρτο πρόβλημα είναι ότι υπάρχει μεγάλη καθυστέρηση από τον ΕΟΠΥΥ και τα ασφαλιστικά ταμεία στην καταβολή των νοσηλείων για τα ΑΜΕΑ στους φορείς πρόνοιας. <br />Το πέμπτο πρόβλημα, κύριε Υπουργέ, είναι ότι προχθές οι εργαζόμενοι σε αυτά τα ιδρύματα πρόνοιας και στην ειδική αγωγή είχαν απεργιακή κινητοποίηση. Είχατε δεσμευτεί ότι στις 16 του μήνα -δύο μέρες μετά, την προηγούμενη Πέμπτη νομίζω- θα τους δεχόσασταν. Όμως, το ραντεβού ακυρώθηκε, χωρίς ανανέωση και έτσι ένας ολόκληρος κόσμος που εργάζεται σε αυτά τα ιδρύματα είναι σε ανησυχία.<br />Το τελευταίο που θέλω να σας ρωτήσω με αφορμή την ερώτηση, κύριε Υπουργέ -γιατί γνωρίζω ότι το ξέρετε καλά, έχετε κάνει και κάποιους χειρισμούς, και καλό είναι να ενημερωθεί η Βουλή- σχετίζεται με το «Σικιαρίδειο Ίδρυμα», που είναι από τα πιο μεγάλα, τα πιο ιστορικά ιδρύματα του χώρου. <br /><br /> Τελειώνω, κύριε Πρόεδρε, σε δευτερόλεπτα.<br /> Εκεί είχαμε δύο προβλήματα, αφ’ ενός μεν ότι κάποιος από την οικογένεια του κ. Σικιαρίδη σας ζητούσε να αλλάξετε τον πετυχημένο, πραγματικά, με αναγνώριση από όλες τις πτέρυγες, Πρόεδρο του Νομικού Προσώπου Ιδιωτικού Δικαίου του «Σικιαριδείου», τον κ. Αργυρόπουλο. Και το δεύτερο πρόβλημα, είναι ότι είχατε πει ότι με κάποια νομοθετική ρύθμιση θα λυνόταν και το θέμα της μη παρέμβασης της συγκεκριμένης οικογένειας στη σύνθεση του Διοικητικού Συμβουλίου του «Σικιαριδείου» Ιδρύματος, για να μη δημιουργούνται προσκόμματα στη λειτουργία του ή και απειλές για την αναστολή της λειτουργίας του.<br />Το ερώτημα είναι, πώς σκέφτεστε να αντιμετωπίσετε αυτά τα έξι προβλήματα που ανέφερα πριν, κύριε Υπουργέ;<br />Ευχαριστώ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κύριε Στρατούλη. <br />Τον λόγο έχει για τρία λεπτά ο Υφυπουργός Εργασίας, Κοινωνικής Ασφάλισης και Πρόνοιας κ. Βασίλης Κεγκέρογλου. <br />Ορίστε, κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε. <br />Κύριε συνάδελφε, ουσιαστικά θέτετε όλο το θέμα των προνοιακών ιδρυμάτων ιδιωτικού δικαίου μη κερδοσκοπικού χαρακτήρα που διαδραματίζουν σημαντικό ρόλο στη στήριξη των ατόμων με αναπηρία και ευρύτερα των ανθρώπων που έχουν ανάγκη υποστήριξης, των αδύναμων δηλαδή ατόμων. <br />Θα πρέπει να πούμε ότι το κομμάτι που αφορά το συνολικό προϋπολογισμό, όπως ήταν το 2009, το 2010 κ.λπ., αφορούσε όχι μόνο την πρόνοια και την κοινωνική φροντίδα -για την οποία σήμερα αρμόδιο είναι το Υπουργείο Εργασίας- αλλά και το ιατρικό κομμάτι. Άρα ο συνολικός προϋπολογισμός, αφορούσε και το κομμάτι παροχής υγείας, το οποίο σήμερα δεν περιλαμβάνεται στον προϋπολογισμό, ο οποίος προβλέπεται για τη στήριξη αυτών των δομών. <br />Σήμερα αυτές οι δομές, χρηματοδοτούνται είτε από το ποσό των 10.000.000 από τον κρατικό προϋπολογισμό για τη στήριξή τους μέσω περιφερειών είτε από τα νοσήλια τα οποία ο ΕΟΠΥΥ, οφείλει να καταβάλλει ανάλογα με αυτά τα οποία παρέχονται στα άτομα με αναπηρία που είναι ενταγμένα και τα δικαιούνται στη διαδικασία της θεραπείας είτε από ιδιωτικούς πόρους των σωματείων ή των κληροδοτημάτων, ανάλογα με την περίπτωση. Διότι υπάρχουν πολλές περιπτώσεις αυτών των ιδρυμάτων. <br />Και έρχομαι τώρα στο τι έχει γίνει. Τα μισά από τα 10.000.000, έχουν ήδη πάει στις περιφέρειες και πρέπει να έχουν αποδοθεί στην ολότητά τους, πλην ίσως περιπτώσεων οι οποίες δεν είχαν τα απαιτούμενα δικαιολογητικά. Και υπάρχουν τέτοιες περιπτώσεις είτε λόγω οφειλών στο ΙΚΑ είτε λόγω άλλων προβλημάτων. Όμως, πιστεύω ότι τα περισσότερα έχουν ξεπεραστεί. <br />Η δεύτερη δόση που αφορά το δεύτερο εξάμηνο έχει ετοιμαστεί και αυτή, ούτως ώστε να καταβληθεί και θα είναι το τελευταίο εξάμηνο που υπάρχει καθυστέρηση, γιατί αντιμετωπίστηκε ουσιαστικά το θέμα της γραφειοκρατίας στην έκδοση αυτών των αποφάσεων. Αυτό έγινε με τους εξής τρόπους. Μεταφέραμε την ευθύνη για τη σύνταξη της ειδικής έκθεσης που απαιτείται στην ίδια την περιφέρεια και μεταφέραμε την απόφαση του γενικού γραμματέα που χρειάζεται για την κατανομή των ποσών στην ίδια την περιφέρεια. Επομένως, αυτή η διαδικασία θα γίνεται πλέον μέσα σε δύο βήματα αλλά και με άλλο ένα, που θα είναι η εκταμίευση. Έτσι, δεν θα υπάρχει χρονοτριβή. <br /><br />Τελειώνω, κύριε Πρόεδρε. <br />Όμως, δεν είναι μόνο αυτά τα ποσά τα οποία διατίθενται στα ιδρύματα ή και στους φορείς πρωτοβάθμιας, γιατί μιλάμε για πρωτοβάθμια και δευτεροβάθμια κοινωνική φροντίδα. Έχουμε και τα ποσά που διατίθενται σε κλίνες, σε γηροκομεία και σε άλλους θεσμούς για απόρους. Πρόκειται, δηλαδή, για την κάλυψη των εξόδων των απόρων που δεν είναι ασφαλισμένοι και τα οποία δεν καταβάλλει ο ΕΟΠΥΥ και αυτό είναι ένα σημαντικό ποσό. <br />Επίσης, χρηματοδοτούνται οι φορείς και με βάση κάποιες προγραμματικές συμβάσεις που έχουν συναφθεί στο παρελθόν και συνεχίζονται. Πρόκειται για φορείς οι οποίοι είχαν αναλάβει συγκεκριμένες υποχρεώσεις απέναντι στο κράτος, όπως, για παράδειγμα, συγκεκριμένο αριθμό παιδιών ή συγκεκριμένο αριθμό ατόμων που θα είναι ενταγμένα μέσα σ’ αυτές τις μονάδες. <br />Στη δευτερολογία μου, κύριε συνάδελφε, θα αναφερθώ και στα υπόλοιπα θέματα που θίξατε και τα οποία έχουν βάση. <br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε συνάδελφε, έχετε τον λόγο για τρία λεπτά.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Σας ευχαριστώ, κύριε Πρόεδρε. <br />Κύριε Υπουργέ, η αλήθεια είναι ότι το 30% των εσόδων των νομικών προσώπων ιδιωτικού δικαίου μη κερδοσκοπικού χαρακτήρα και καλύπτουν ανάγκες πρόνοιας, εκπαίδευσης, φροντίδας και αποκατάστασης των ατόμων με αναπηρία και κυρίως νέων παιδιών με αναπηρία, καλύπτεται από την κρατική επιχορήγηση. Το υπόλοιπο, καλύπτεται από τα νοσήλια που δίνουν τα ασφαλιστικά ταμεία στους φορείς ή στα ίδια τα ΑΜΕΑ ή στους γονείς τους κα το τρίτο είναι από ευρωπαϊκά προγράμματα, όταν αυτά υπάρχουν, ή από ιδιωτικές χορηγίες. Αυτό που πρέπει να επιδιώκεται κάθε φορά, είναι να μην επιβαρύνονται οικονομικά τα ίδια τα άτομα με αναπηρία ή οι οικογένειές τους. <br />Άκουσα με προσοχή, κύριε Υπουργέ, αυτό που είπατε, σχετικά με το ότι η κρατική επιχορήγηση για το πρώτο εξάμηνο έχει ήδη δοθεί. Πράγματι είναι έτσι και το γνωρίζουμε. Οι περισσότερες περιφέρειες το έχουν δώσει. Όμως, περιμέναμε τη δόση του δεύτερου εξαμήνου. <br />Μένω στη δέσμευσή σας ότι είναι θέμα ημερών για την εκταμίευση της δεύτερης δόσης της επιχορήγησης. Θα το παρακολουθήσουμε όμως, γιατί έχουν ανησυχία οι εργαζόμενοι και είχαν πρόσφατα απεργία και γι’ αυτόν τον λόγο.<br />Θεωρούμε ότι δεν φτάνει το ποσό της ετήσιας κρατικής χρηματοδότησης, δηλαδή τα 10.000.000 ευρώ. Όντως ήταν και για υγεία, όντως υπήρχαν και τα 24.000.000 αλλά υπάρχει το πρόβλημα, κύριε Υπουργέ, ότι καθυστερούν πάρα πολύ και τα νοσήλια από τον ΕΟΠΥΥ και τα άλλα ασφαλιστικά ταμεία και πρέπει να βρεθούν τρόποι και από το Υπουργείο και από εσάς που έχετε την εποπτεία, ώστε να είναι σε πολύ πιο σύντομο διάστημα η κατάθεση -ας πούμε- των νοσηλίων από τον ΕΟΠΥΥ και τα άλλα ασφαλιστικά ταμεία και στα ίδια τα άτομα με αναπηρία και στους φορείς πρόνοιας, οι οποίοι αλλιώς δεν μπορούν να ανταποκριθούν στις υποχρεώσεις τους. <br />Επίσης, κύριε Υπουργέ, αφού όπως είπατε και εσείς και επιμένουμε και εμείς να συντομεύσει η χορήγηση και της δεύτερης δόσης, θα παρακολουθήσουμε αυτό για το οποίο δεσμευθήκατε, ότι δηλαδή θα λυθεί το γραφειοκρατικό πρόβλημα και απευθείας τα κονδύλια θα πηγαίνουν στις περιφέρειες και θα τα δίνουν οι ίδιες. Θέλω να μου πείτε -γιατί οι ίδιοι οι ενδιαφερόμενοι λένε ότι χρειάζεται νομοθετική ρύθμιση- εάν σκέφτεστε να το λύσετε με νομοθετική ρύθμιση ή με απλή υπουργική απόφαση και τι σημασία έχει αυτό, γιατί βλέπω ότι ζητάνε με νομοθετική ρύθμιση για να λυθεί το γραφειοκρατικό πρόβλημα.<br />Το πέμπτο, κύριε Υπουργέ, το οποίο εμείς θεωρούμε αυτονόητο -και πρέπει να αυξηθεί το κονδύλι- είναι ότι δεν φτάνουν 10.000.000 ευρώ ετησίως στις παρούσες συνθήκες και στη μεγάλη αδυναμία που έχουν έρθει αυτά τα κέντρα πρόνοιας των ατόμων με αναπηρία για να μην κλείνουν. Άρα, πρέπει πολύ έγκαιρα να διασφαλιστεί για το 2015 η χρηματοδότησή τους και να είναι αυξημένη.<br />Επίσης, κύριε Υπουργέ, θεωρώ αυτονόητο -και περιμένω να μου το πείτε στη δευτερολογία- ότι δεν ήταν εκδικητική η ακύρωση του ραντεβού επειδή έκαναν εικοσιτετράωρη απεργία και ότι το ραντεβού που ακυρώθηκε στις 16 Οκτωβρίου με δική σας πρωτοβουλία -και νομίζω με δική σας δέσμευση εδώ μέσα στο Κοινοβούλιο και σε εμένα που σας ρωτάω- να γίνει αυτή η συνάντηση με την ομοσπονδία των εργαζομένων στην ειδική αγωγή και στα κέντρα πρόνοιας τις επόμενες ημέρες.<br />Ακόμη, περιμένω επειδή το ξέρετε και το γνωρίζετε πολύ καλά και εσείς και εγώ και πολλοί Βουλευτές -βλέπω εδώ την Άννα Χατζησοφιά- για το ζήτημα του «Σικιαριδείου» -και επειδή σας έκανα πολύ συγκεκριμένα ερωτήματα πριν-, να μου δώσετε και μία απάντηση για να ηρεμήσουν οι γονείς των ατόμων με αναπηρία που εκπαιδεύονται εκεί, αλλά και οι είκοσι δύο εργαζόμενοι που απέμειναν στο «Σικιαρίδειο». <br />Σας ευχαριστώ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο για τρία λεπτά.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε συνάδελφε, είναι του δευτέρου εξαμήνου 4.700.000 ο προϋπολογισμός για τις περιφέρειες. Έχουν ήδη ετοιμαστεί οι ειδικές εκθέσεις για να έρθουν σε μένα για υπογραφή και στη συνέχεια για εκταμίευση για τις Περιφέρειες Αττικής, Ηπείρου και Δυτικής Ελλάδας και ετοιμάζονται και οι υπόλοιπες. Επομένως, πράγματι, είναι θέμα των ημερών η προώθησή τους.<br />Να πω ότι υπάρχει και μία δυνατότητα από το αποθεματικό επιπλέον χρηματοδότησης και το κάνουμε πυροσβεστικά στις περιπτώσεις που έχουμε οξύτατο πρόβλημα. Περίπου 1.000.000 διατέθηκε αυτό το διάστημα. Δεν αρκούν ποτέ τα χρήματα, ιδιαίτερα όταν έχουμε να κάνουμε με την πρωτοβάθμια και τη δευτεροβάθμια φροντίδα ατόμων με αναπηρία. <br />Σε αυτό νομίζω ότι θα συμφωνήσουμε πως δεν αρκούν τα χρήματα. Πάντα υπάρχει περιθώριο βελτίωσης της ποιότητας και βεβαίως εξάλειψης των προβλημάτων, τα οποία όμως δεν είναι μόνο λόγω του ότι μέχρι το 30% έχει μειωθεί, είναι και γιατί σε πολλές περιπτώσεις, δεν υπήρξε η καλύτερη διαχείριση των πραγμάτων. Δηλαδή υπάρχουν κληροδοτήματα που έχουν περιουσία, η οποία δεν αξιοποιήθηκε με τον καλύτερο τρόπο. Θα μου πείτε ότι μπορεί να αντιγράφουν και το κράτος σε αυτό αλλά είναι μία πραγματικότητα. Δυστυχώς, δεν αξιοποιούν με τον καλύτερο τρόπο, δεν διαχειρίζονται με τον καλύτερο τρόπο τα πράγματα. <br />Όμως σε κάθε περίπτωση, θα πρέπει να σας πω ότι η Βουλή ψήφισε με το ν. 4262 τα άρθρα 54 και 55, τα οποία προβλέπουν και την εξυγίανση των φορέων με την επιπλέον χρηματοδότηση με ένα 20%, εφόσον υπάρχει ζήτημα με βάση βέβαια ένα σχέδιο εξυγίανσης, το οποίο θα καταθέτουν. Αυτό δεν είναι υποχρεωτικό, είναι στην περίπτωση που υπάρχει ακίνητη περιουσία που θα είναι η ΕΤΑΔ, η εταιρεία του ελληνικού δημοσίου, να επιβλέπει τη διαχείρισή της, προκειμένου να έχουμε καλύτερες αποδόσεις ή και ορισμένες άλλες υποχρεώσεις. Αυτό είναι μία δυνατότητα που δίνουμε. Σε πολλές περιπτώσεις έχουμε ήδη, πριν να βγει ακόμα η ΚΥΑ, αιτήματα για ένταξη σε αυτό το σχέδιο εξυγίανσης. <br />Για το «Σικιαρίδειο», στο οποίο αναφερθήκατε, υπάρχει θέμα. Δεν μπορεί για κανένα κληροδότημα και για κανένα ίδρυμα αυτός ο οποίος προτείνει άτομα, χωρίς να λήγει η θητεία τους, κάθε μέρα που ξυπνά να καταλαβαίνει ότι χρειάζεται να προτείνει άλλα. Αυτό δεν μπορεί να γίνει. Πιστεύω ότι και οι νομικοί αυτήν τη γνωμοδότηση έχουν δώσει μέχρι τώρα. Θα πρέπει δηλαδή να εκτίουν όλη τη θητεία και αυτός ο οποίος μπορεί να ζητήσει παραιτήσεις, είναι αυτός που μπορεί να ελέγχει τη διαχείριση και αυτός που έχει την εποπτεία και που για τη συγκεκριμένη περίπτωση είναι ο Υπουργός Εργασίας και ο Υπουργός Παιδείας.<br />Έχω προτείνει συγκεκριμένη λύση. Δεν θα ήθελα να την αναλύσω εδώ. Πιστεύω ότι θα προχωρήσει, ούτως ώστε να μην έχουμε τέτοια προσκόμματα, διότι το συγκεκριμένο, όπως και όλα τα άλλα, κάνουν πάρα πολύ καλή δουλειά. <br />Για το ραντεβού που είπατε και που ακυρώθηκε εσείς φταίτε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Γιατί;</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Γιατί είχατε καταθέσει αίτηση ονομαστικής ψηφοφορίας για δύο άρθρα και ήταν εκείνη την ώρα, δυστυχώς. Έτσι, ακυρώθηκε το ραντεβού.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Να το κάνετε σε λίγες ημέρες.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ναι, θα το κάνουμε –θα σας ειδοποιήσω- την επόμενη εβδομάδα.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ωραία.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ήταν, όμως, λόγω κοινοβουλευτικής υποχρέωσης. Δεν ήταν λόγω ασυνέπειας για άλλο λόγο, προφανώς. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Η δεύτερη με αριθμό 1175/17-7-2014 ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τις offshore εταιρείες δεν συζητείται λόγω κωλύματος του Υπουργού και διαγράφεται. <br />Θα συζητηθεί τώρα η τρίτη με αριθμό 1208/18-7-2014 ερώτηση του Βουλευτή Β΄ Αθηνών του Κομμουνιστικού Κόμματος Ελλάδος κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διαθεσιμότητα των εργαζομένων στα ασφαλιστικά ταμεία. <br />Στην ερώτηση του κυρίου συναδέλφου θα απαντήσει ο Υφυπουργός κ. Κεγκέρογλου. <br />Τον λόγο έχει ο συνάδελφος κ. Κατσώτης για δύο λεπτά.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε. <br />Κύριε Υπουργέ, η ερώτηση είναι αυτή που ειπώθηκε. Αφορά δηλαδή τη διαθεσιμότητα των εργαζομένων στα ασφαλιστικά ταμεία, που τέθηκε με σειρά αποφάσεων του Υπουργείου Εργασίας. Αφορά, βέβαια, όχι μόνο εργαζόμενους του ΙΚΑ αλλά και του ΟΑΕΕ, του ΕΤΕΑ, του ΟΓΑ, του ΟΑΕΔ, οργανισμούς που εποπτεύονται από το Υπουργείο Εργασίας.<br />Είναι γνωστό ότι το Υπουργείο, μετά από σύσκεψη στις 28-5-2013, έστειλε έγγραφο στο Υπουργείο Διοικητικής Μεταρρύθμισης και στην ανακοίνωση, ζητούσε να συμπεριληφθεί και το Υπουργείο Εργασίας για την πρόσληψη τέτοιων εργαζομένων για τις ανάγκες του Υπουργείου. Και εκείνοι τις καταγράφουν ότι είναι πολλές σε σχέση με τις συντάξεις οι οποίες καθυστερούν δύο-τρία ή και τέσσερα χρόνια, ιδιαίτερα οι επικουρικές αλλά υπάρχουν και άλλες τέτοιες καθυστερήσεις στην εξυπηρέτηση των ασφαλισμένων, των συνταξιούχων και για άλλες παροχές. <br />Όμως το Υπουργείο Διοικητικής Μεταρρύθμισης, είναι γνωστό ότι με την υπ’ αριθμόν 11/2014 ανακοίνωση εξαίρεσε το Υπουργείο Εργασίας -αναφερόταν μόνο σε τρία Υπουργεία- με αποτέλεσμα να μην υπάρξουν εργαζόμενοι οι οποίοι θα προσληφθούν στο Υπουργείο Εργασίας. <br />Οι θέσεις που προκηρύχθηκαν είναι πεντακόσιες πενήντα. Οι ενδιαφερόμενοι, βέβαια, ήταν πάρα πολλοί -περίπου τρεις χιλιάδες- με αποτέλεσμα, βέβαια, να μείνουν δυόμισι χιλιάδες απ’ έξω, οι οποίοι και θα απολυθούν το επόμενο διάστημα. <br />Η ερώτηση είναι, τι σκοπεύει να κάνει το Υπουργείο, εάν πράγματι δηλαδή υπάρχουν ανάγκες –που υπάρχουν- όπως το ίδιο έχει ήδη πει με την επιστολή του αυτή και πως θα προσπαθήσει να καλύψει αυτές τις ανάγκες με το προσωπικό που έχει βγει σε διαθεσιμότητα. Είναι πεντακόσιοι πενήντα οκτώ υπάλληλοι του Υπουργείου Εργασίας, οι οποίοι περιμένουν ανά πάσα στιγμή μία πρωτοβουλία του Υπουργείου Εργασίας, προκειμένου να γυρίσουν στη δουλειά τους και να μην τη χάσουν, να μην απολυθούν.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο για τρία λεπτά.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε συνάδελφε, εν πολλοίς αυτά τα οποία αναφέρετε, για να στοιχειοθετήσετε την ερώτησή σας, είναι η πραγματικότητα. <br />Δεν εντάχθηκε το Υπουργείο Εργασίας ως φορέας υποδοχής, με αποτέλεσμα οι πεντακόσιοι πενήντα εργαζόμενοι οι οποίοι είχαν τεθεί σε διαθεσιμότητα να κάνουν αιτήσεις σε άλλους φορείς. Όπως ξέρετε, έχουν βγει προσωρινά αποτελέσματα, δεν έχουν βγει τα οριστικά. Όσοι επιλεγούν από αυτούς τους εργαζόμενους, θα πάνε σε άλλους φορείς. <br />Το ζήτημα της υποστελέχωσης έχει βάση. Βεβαίως εάν είχε ολοκληρωθεί η διαδικασία που κάνουμε για την ψηφιοποίηση του ασφαλιστικού βίου, θα μπορούσε κανείς να πει ότι δεν χρειαζόταν αυτό το διάστημα προσωπικό. Όμως αυτό δεν έχει ολοκληρωθεί. Έχουμε την πρώτη φάση, που ολοκληρώνεται μέχρι το τέλος του χρόνου και αφορά την ψηφιοποίηση από το 1994 και μετά. Τον επόμενο χρόνο, θα έχουμε και την ψηφιοποίηση του υπόλοιπου διαστήματος, ούτως ώστε να μη χρειάζεται για τη συγκεκριμένη διαδικασία, τη συνταξιοδοτική, το ανθρώπινο δυναμικό -αναφέρατε δύο παραδείγματα για το ΕΤΕΑ και το ΤΕΑΥΕΚ- και να μπορεί να διατεθεί σε άλλες υπηρεσίες. Άρα είναι πραγματικότητα και η ανάγκη συμπλήρωσης, όπως είναι και σε πολλές υπηρεσίες του δημοσίου.<br />Βεβαίως το αίτημα στο οποίο αναφέρεστε, το οποίο έχει κατατεθεί το 2014 κι όχι το 2013 –μάλλον έχετε κάνει λάθος στην ημερομηνία- συνεχίζει να είναι αίτημα του Υπουργείου Εργασίας, γιατί ακριβώς έχουμε περιπτώσεις, που ακόμα και τέσσερα χρόνια χρειάζονται για την έκδοση της πράξης συνταξιοδότησης. Θα μπορούσε να συμπληρώσει, δηλαδή, κανείς και άλλα ταμεία σε αυτά τα οποία αναφέρατε αλλά δεν είναι από μόνο του το Υπουργείο που μπορεί να πάρει αποφάσεις για το συγκεκριμένο θέμα.<br />Επομένως, με τον προγραμματισμό στη στελέχωση του δυναμικού, το Υπουργείο θα επιμείνει και έχει επιμείνει για την ανάγκη στελέχωσης και μέσω της κανονικής διαδικασίας. Βέβαια καλύτερα θα ήταν να δουλέψουν και οι άνθρωποι οι οποίοι γνωρίζουν το αντικείμενο και έχουν ήδη εργαστεί στα ασφαλιστικά ταμεία.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε.<br />Κύριε συνάδελφε, έχετε τον λόγο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε.<br />Είναι γνωστό ότι το ΚΚΕ διαφωνεί ριζικά με την πολιτική αυτή που ακολούθησε η Κυβέρνηση στο δημόσιο τομέα με τις διαθεσιμότητες, τις απολύσεις και όλα αυτά που, αν θέλετε, δημιουργούν αδιέξοδα, αβεβαιότητες, ανασφάλειες, οργή, αγανάκτηση σε έναν κόσμο ο οποίος είχε έναν προγραμματισμό για την ίδια τη ζωή του.<br />Αυτή βέβαια η ερώτηση, αναφέρεται σε αυτούς τους υπαλλήλους του Υπουργείου Εργασίας που έχουν να κάνουν με παροχές τέτοιες, με ασφαλισμένους, με συντάξεις, με εφάπαξ και άλλα τέτοια που, αν θέλετε, λειτουργούν σε βάρος χιλιάδων ανθρώπων και δεν νομίζω ότι το Υπουργείο Εργασίας πρέπει να ολιγωρήσει. Είναι ενιαία η Κυβέρνηση. Το Υπουργείο Διοικητικής Μεταρρύθμισης δεν μπορεί να αρνείται ή να μην παίρνει υπ’ όψιν το αίτημα του Υπουργείου Εργασίας για τις ανάγκες που έχει και αφορούν, όπως είπα, τόσους χιλιάδες ανθρώπους. <br />Πιστεύουμε ότι επειδή δεν έχουν βγει ακόμη οι οριστικοί πίνακες για τους εργαζόμενους, μπορεί να υπάρχει μια παρέμβαση, έτσι ώστε να δικαιωθούν αυτοί οι εργαζόμενοι, αφού έχουν μια τέτοια πείρα στους ασφαλιστικούς οργανισμούς. Είναι πολύ δύσκολο ο άλλος να πάει σε ένα ταμείο και να βγάζει συντάξεις, ενώ προέρχεται από μία άλλη υπηρεσία του δημοσίου. Και ενώ λέμε ότι θα πρέπει να υπάρχει μια τέτοια μετακίνηση, προκειμένου να βοηθάει την υπηρεσία και να λειτουργεί πιο αποτελεσματικά και αποδοτικά, φαίνεται εδώ ότι θα πάνε άλλοι υπάλληλοι οι οποίοι θα πρέπει να εκπαιδευτούν, να καταρτιστούν για μια περίοδο, προκειμένου να ανταποκριθούν στο καινούργιο πόστο που θα τους ανατεθεί και αυτό θα είναι η απονομή των συντάξεων.<br />Πιστεύουμε ότι υπάρχει περιθώριο, το Υπουργείο Εργασίας να συνεννοηθεί με το Υπουργείο Διοικητικής Μεταρρύθμισης -δεν νομίζω ότι είναι και τόσο δύσκολο αυτό- και να απαιτήσει την κάλυψη των αναγκών του Υπουργείου. Είναι γνωστό, κύριε Υπουργέ, ότι υπάρχουν περιπτώσεις, ακόμα και μονογονεϊκής οικογένειας -μου έλεγαν σήμερα όλοι αυτοί- που έχουν μειώσει σε ακραίες περιπτώσεις την κατανάλωση νερού για τα παιδιά τους, γιατί δεν έχουν να πληρώσουν.<br />Αυτή η κατάσταση με τη διαθεσιμότητα, την αβεβαιότητα και την ανασφάλεια, έχει οδηγήσει αυτούς τους εργαζόμενους σε πλήρη αβεβαιότητα, ανασφάλεια και ανέχεια. <br />Πιστεύουμε ότι το Υπουργείο μπορεί -και πρέπει- να επανέλθει άμεσα, ζητώντας από το Υπουργείο Διοικητικής Μεταρρύθμισης να καλυφθούν οι ανάγκες, έτσι ώστε οι ασφαλισμένοι να μην περιμένουν δύο, τρία και τέσσερα χρόνια για την απονομή της σύνταξης. Επίσης, εκείνοι οι οποίοι δικαιούνται εφάπαξ, να μην περιμένουν τόσο πολύ για να πάρουν κάτι το οποίο είναι δικό τους και το έχουν πληρώσει, ώστε να έχουν τη δυνατότητα να ανταποκριθούν στις ανάγκες που έχουν δημιουργηθεί όλη αυτήν την περίοδο. <br />Πιστεύω ότι σαν αρμόδιος στο Υπουργείο μπορείτε να επανέλθετε και να απαιτήσετε αυτό το αίτημα από το Υπουργείο Διοικητικής Μεταρρύθμισης, ώστε να καλυφθούν αυτές οι ανάγκες με το προσωπικό αυτό.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός για τρία λεπτά.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Επιβεβαιώνω αυτά που είπα στην πρωτολογία μου -κι ανέφερε και ο κύριος συνάδελφος- για τις ανάγκες οι οποίες υπάρχουν. Επίσης, επιβεβαιώνω, πως με σχετικό έγγραφο ζητήσαμε να είναι φορέας υποδοχής και το Υπουργείο Εργασίας. Είναι θέμα που μπορεί να επανέλθει και θα το συζητήσω με τον αρμόδιο Υπουργό. Δεν γνωρίζω τι άλλες διαδικασίες θα υπάρξουν από την πλευρά του Υπουργείου Διοικητικής Μεταρρύθμισης. Είναι ένα θέμα, πάντως, που έχει ως χαρακτηριστικό την πλευρά της κοινωνικής ευαισθησίας, που αφορά δηλαδή την εργασία των ανθρώπων που τέθηκαν στη διαθεσιμότητα. Έχει, όμως, και το χαρακτηριστικό της ανάγκης, όσον αφορά δηλαδή στις καθυστερήσεις που υπάρχουν στους φορείς αυτούς, οι οποίοι εκδίδουν πράξεις που αφορούν ανθρώπους οι οποίοι αντιμετωπίζουν πρόβλημα, λόγω του μεγάλου χρονικού διαστήματος που χρειάζεται σε ορισμένες περιπτώσεις προκειμένου να εκδοθεί η σύνταξη. <br />Επομένως, συμφωνώ πως είναι ένα θέμα το οποίο χρειάζεται περαιτέρω μέριμνα. Η ανάγκη στελέχωσης των υπηρεσιών, μέχρι και όταν τα συστήματα επιτρέψουν γρηγορότερες διαδικασίες με τον ίδιο αριθμό εργαζομένων, είναι δεδομένη. Σε αυτό δεσμεύομαι να κινηθούμε, πάντα όμως σε συνεργασία με τον Υπουργό, ο οποίος είναι αρμόδιος για τα ασφαλιστικά ταμεία.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε.<br />Ο Βουλευτής Αχαΐας κ. Γεώργιος Παπανδρέου ζητεί άδεια απουσίας του στο εξωτερικό στις 20 και 21 Οκτωβρίου. <br />Η Βουλή εγκρίνει;</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια.<br />Ολοκληρώθηκε η συζήτηση των αναφορών και ερωτήσεων.</speech><speech by="#s75"><from>ΠΡΟΕΔΡΕΥΩΝ</from> Εισερχόμεθα στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />ΑΠΟΦΑΣΕΙΣ ΒΟΥΛΗΣ<br />ΟΙΚΟΝΟΜΙΚΗ ΔΙΑΧΕΙΡΙΣΗ ΒΟΥΛΗΣ<br />α. Μόνη συζήτηση και έγκριση του απολογισμού δαπανών της Βουλής, οικονομικού έτους 2013.<br />β. Μόνη συζήτηση και ψήφιση του σχεδίου προϋπολογισμού δαπανών της Βουλής, οικονομικού έτους 2015.<br />Σύμφωνα με το άρθρο 97 του Κανονισμού της Βουλής, οι εισηγητές και οι ειδικοί αγορητές θα μιλήσουν για δεκαπέντε λεπτά, οι Κοινοβουλευτικοί Εκπρόσωποι για δώδεκα λεπτά και οι συνάδελφοι που τυχόν εγγραφούν στον κατάλογο των ομιλητών για επτά λεπτά.<br />Πριν δώσω τον λόγο στον εισηγητή της Πλειοψηφίας κ. Κωνσταντίνο Σκρέκα, θα ήθελα να σας γνωστοποιήσω ότι για τη συζήτηση του προϋπολογισμού της Βουλής, ορίζεται ως ειδικός αγορητής του ΠΑΣΟΚ ο κ. Δημήτριος Σαλτούρος.<br />Επίσης, εκ μέρους των Ανεξάρτητων Ελλήνων, ορίζεται ως ειδική αγορήτρια η κ. Μαρία Κόλλια-Τσαρουχά και ως Κοινοβουλευτική Εκπρόσωπος η Βουλευτής κ. Μαρίνα Χρυσοβελώνη. <br />Εκ μέρους της Χρυσής Αυγής, ορίζεται ως ειδικός αγορητής ο κ. Αρτέμιος Ματθαιόπουλος και ως Κοινοβουλευτικός Εκπρόσωπος ο Βουλευτής Αχαΐας κ. Μιχαήλ Αρβανίτης. <br />Εκ μέρους των Ανεξαρτήτων Δημοκρατικών Βουλευτών, ορίζεται ως ειδικός αγορητής ο Βουλευτής Αχαΐας κ. Γεώργιος Νταβρής και ως Κοινοβουλευτική Εκπρόσωπος η Βουλευτής Κοζάνης κ. Ραχήλ Μακρή.<br />Τον λόγο έχει ο εισηγητής της Πλειοψηφίας κ. Κωνσταντίνος Σκρέκας.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Ευχαριστώ, κύριε Πρόεδρε.<br />Κυρίες και κύριοι Βουλευτές, το 2009, ο προϋπολογισμός της Βουλής ανερχόταν σε 222.140.000 ευρώ. Ο προϋπολογισμός του 2015 που συζητάμε σήμερα, προβλέπει συνολικές δαπάνες αξίας 139.922.000 ευρώ. Αυτό αποτελεί μία ελάττωση σε απόλυτους αριθμούς κατά 82.518.000 ευρώ που αντιστοιχεί σε μία ποσοστιαία μείωση κατά 37,01% τα χρόνια μεταξύ 2009 και 2015. Είναι ίσως η μεγαλύτερη ποσοστιαία μείωση σε δαπάνες που έχει επιτευχθεί σε δημόσιο φορέα τα χρόνια της κρίσης. <br />Επειδή, όπως θα είδατε, το μεγαλύτερο μέρος των δαπανών της Βουλής, αποτελείται από τις αμοιβές των εργαζομένων στη Βουλή, καθώς και τις αποζημιώσεις των Βουλευτών, η αναφερόμενη μείωση στις δαπάνες της Βουλής προέρχεται κατ’ αντιστοιχία από τις μειώσεις στις προαναφερόμενες αποδοχές.<br />Πράγματι, οι αποζημιώσεις των Βουλευτών καθώς και οι αποδοχές των συνεργατών τους, μειώθηκαν δραστικά σε επίπεδο άνω του 37%, δίνοντας το παράδειγμα γι’ αυτό που αναγκαστικά και εξ αφορμής της κρίσης συνέβη, μεταξύ άλλων, στη χώρα μας σε επίπεδο δαπανών του κράτους.<br />Επίσης, θα πρέπει να σημειώσω ότι μία από τις πρώτες νομοθετικές ρυθμίσεις που εμείς, οι Βουλευτές που προκύψαμε από τις βουλευτικές εκλογές του Ιουνίου του 2012, ψηφίσαμε, ήταν η κατάργηση της βουλευτικής σύνταξης. Έτσι, οι νεοεκλεγέντες Βουλευτές θα πρέπει να συνεχίσουν να πληρώνουν το προ βουλευτικής εκλογής επαγγελματικό τους ταμείο από το οποίο και θα πάρουν σύνταξη, όταν θα συμπληρώσουν τα απαραίτητα χρόνια ασφάλισης και την ηλικία συνταξιοδότησης. <br />Σε ό,τι αφορά το ρυθμό μείωσης καθέτως, το 2010, οι προβλεπόμενες δαπάνες μειώθηκαν κατά 1,75% σε σχέση με το 2009. Το 2011, οι δαπάνες της ελληνικής Βουλής μειώθηκαν κατά 9,29% σε σχέση με το 2010. Αντίστοιχα, το 2012, η μείωση ήταν 13,65% σε σχέση με το 2011. Το 2013, συνεχίστηκε η προσπάθεια περιορισμού των δαπανών και έτσι ο προϋπολογισμός της Βουλής ήταν περαιτέρω μειωμένος κατά 13% σε σχέση με το 2012. <br />Φέτος, το 2014, η προσαρμογή δεν σταμάτησε. Αντίθετα, η ανάγκη για μείωση των εξόδων οδήγησε σε μειωμένο προϋπολογισμό και φέτος, το 2014, κατά 4,61% και το ίδιο συμβαίνει και το 2015, όπου οι προϋπολογιζόμενες δαπάνες της Βουλής θα είναι μειωμένες κατά 1.976.000 ευρώ. <br />Μάλιστα, αν εξαιρέσουμε την πρόβλεψη για αύξηση κατά 1.000.000 ευρώ των αποθεματικών της Βουλής, τότε η μείωση είναι περίπου 3.000.000 ευρώ ή αλλιώς 2,09% σε σχέση με το 2014. <br />Από πού προέρχεται, όμως, αυτή η μείωση; Κατ’ αρχάς, πρέπει να αναφέρω ότι ο προϋπολογισμός της Βουλής, περιλαμβάνει δαπάνες σχετιζόμενες με τις βουλευτικές αποζημιώσεις, τις αποδοχές του προσωπικού, τις προμήθειες για αναγκαία υλικά λειτουργίας των υπηρεσιών, τη συντήρηση, επισκευή και ανακαίνιση των κτηρίων της Βουλής, όπως επίσης και πιστώσεις που προορίζονται για να προβάλλουν το έργο της Βουλής και να συμβάλλουν έτσι στην προώθηση εθνικών, κοινωνικών και πολιτιστικών σκοπών. <br />Οι δαπάνες του προϋπολογισμού της Βουλής, χωρίζονται σε τέσσερις μεγάλες βασικές κατηγορίες. <br />Η κατηγορία α΄, περιλαμβάνει πιστώσεις για μισθοδοσία του πολιτικού προσωπικού, τις αποζημιώσεις των Βουλευτών, τις δαπάνες υπηρεσιών κοινής ωφέλειας, τηλεφωνικά έξοδα, ταχυδρομικά, μισθώματα, έξοδα δημοσίων και διεθνών σχέσεων, συντηρήσεις, ανακαινίσεις και άλλα.<br />Η συνολική δαπάνη της κατηγορίας αυτής που είναι και το μεγαλύτερο ποσοστό της συνολικής δαπάνης των εξόδων της Βουλής, υπολογίζεται στα 128.972.000 ευρώ το 2015, από 132.559.000 ευρώ το 2014, επιτυγχάνοντας έτσι μία μείωση της τάξης των 2.587.000 ευρώ. <br />Η δεύτερη μεγάλη βασική κατηγορία, περιλαμβάνει πιστώσεις για προμήθεια εξοπλισμού αναλώσιμων υλικών, όπως γραφική ύλη, βιβλία, περιοδικά, έντυπα μηχανογράφησης, πιστώσεις για συντηρήσεις και επισκευές ηλεκτρικών εγκαταστάσεων, εγκαταστάσεων θέρμανσης, ύδρευσης, προμήθεια καυσίμων για θέρμανση και για κίνηση, όπως επίσης και πιστώσεις για πάγιο εξοπλισμό και λοιπές προμήθειες. <br />Η εκτιμώμενη δαπάνη για αυτήν τη δεύτερη γενική κατηγορία, ανέρχεται σε 5.179.000 ευρώ για το 2015, έναντι ποσού 4.427.000 ευρώ το 2014, καταγράφοντας μία αύξηση της τάξης των 751.000 ευρώ. Πού οφείλεται, όμως, αυτή η αύξηση σε αυτήν τη δεύτερη κατηγορία; Οφείλεται στην προγραμματισμένη αγορά νέου εξοπλισμού συστήματος εκτύπωσης και βιβλιοδεσίας για τις ανάγκες εκσυγχρονισμού της Τυπογραφικής Μονάδας της Βουλής. Αυτή η αγορά, έχει σαν συνέπεια την αύξηση της πίστωσης στον επιμέρους λογαριασμό με κωδικό ΚΑ1729 και με περιγραφή «προμήθεια κάθε είδους μηχανικού και λοιπού εξοπλισμού» κατά 1.739.000 ευρώ. <br />Έχουμε, λοιπόν, στη δεύτερη κατηγορία στον υπολογαριασμό ΚΑ1729, μία δαπάνη 1.739.000 ευρώ. Για ποιον λόγο, όμως, η δεύτερη κατηγορία αυξάνεται μόνο 750.000 ευρώ; Γιατί στους δεκαέξι από τους δεκαοκτώ επιμέρους κωδικούς πιστώσεων της συγκεκριμένης κατηγορίας, έχουμε μείωση στον προϋπολογισμό και έτσι περιορίζεται η αύξηση όχι στο 1.730.000 ευρώ στη γενική κατηγορία αλλά μόλις στα 751.000 ευρώ. <br />Η τρίτη κατηγορία, περιλαμβάνει τη συνεισφορά της Βουλής σε οργανισμούς κοινωνικής ασφάλισης, τις επιχορηγήσεις σε νομικά πρόσωπα ιδιωτικού δικαίου, τις εισφορές της Βουλής σε διεθνείς πολιτικούς οργανισμούς και την οικονομική υποστήριξη των τέκνων των πεσόντων, των αξιωματικών των Ενόπλων Δυνάμεων, της Ελληνικής Αστυνομίας και του Πυροσβεστικού Σώματος, που έχασαν τη ζωή τους κατά την εκτέλεση των καθηκόντων τους. <br /><br />Σε αυτήν την κατηγορία, η συνολική δαπάνη προϋπολογίζεται σε 4.271.000 ευρώ έναντι 4.330.000 το 2014, μειωμένη κατά περίπου 60.000 ευρώ. <br />Τέλος, η τέταρτη κατηγορία, περιλαμβάνει το αποθεματικό της Βουλής, που για το 2015 προϋπολογίζεται σε 1.500.000 ευρώ έναντι 500.000 ευρώ το 2014. <br />Πρέπει επίσης να τονισθεί το γεγονός ότι πέρα από τις συνεχόμενες μειώσεις τα τελευταία πέντε χρόνια της κρίσης στα έξοδα τα οποία έχει η Βουλή, αυτή λειτουργεί με προσωπικό κατά 25% μειωμένο, σε σχέση με το οριζόμενο στο οργανόγραμμά της.<br />Και σε αυτό το σημείο, κυρίες και κύριοι συνάδελφοι, αξίζει και πρέπει να εκφράσουμε το σεβασμό μας αλλά θα ήθελα και να ευχαριστήσω προσωπικά ως Βουλευτής, το πολιτικό προσωπικό της Βουλής, τους άμεσους συνεργάτες μας, που ανταποκρίνονται επάξια στο υπερπολλαπλάσιο έργο που καλούνται να επιτελέσουν τα χρόνια της κρίσης, με πέραν του 55% μειωμένες αποδοχές και κατά τετρακόσια πενήντα επτά άτομα λιγότερα, σε σύνολο χιλίων οκτακοσίων πενήντα δύο ατόμων που προβλέπονται στο οργανόγραμμα του ελληνικού Κοινοβουλίου. <br />Είναι αλήθεια -και πρέπει να το τονίσουμε αυτό- ότι χωρίς τη σημαντική συμβολή και την προσπάθεια που καταβάλλουν οι εργαζόμενοι στο ελληνικό Κοινοβούλιο -που πάρα πολλές φορές στοχοποιούνται αναιτίως- δεν θα ήταν δυνατή η παραγωγή τόσο μεγάλου νομοθετικού έργου που ήταν αναγκαίο σε αυτήν την κρίσιμη για τη χώρα περίοδο. <br />Επίσης, κυρίες και κύριοι συνάδελφοι, είναι πολύ σημαντικό σε ό,τι αφορά τον απολογισμό της Βουλής για το έτος 2013 να αναδειχθεί και κάτι επιπλέον, το οποίο δεν είναι ευρέως γνωστό: Το γεγονός ότι όλοι οι προϋπολογισμοί της Βουλής, τα τελευταία πέντε χρόνια τουλάχιστον, τηρούνται απαρέγκλιτα. Και όχι μόνο τηρούνται απαρέγκλιτα, δηλαδή οι δαπάνες όταν υλοποιούνται στο σύνολό τους δεν ξεπερνούν ποτέ τα προϋπολογισθέντα ποσά, αλλά σχεδόν σε όλα τα χρόνια της κρίσης το αποτέλεσμα του ισολογισμού της Βουλής είναι πλεονασματικό. <br />Αυτό, κυρίες και κύριοι Βουλευτές, σημαίνει ότι κάθε χρόνο η Βουλή επιστρέφει στον κρατικό προϋπολογισμό χρήματα τα οποία ενώ είχαν προϋπολογισθεί να δαπανηθούν, λόγω της ορθής διαχείρισης αλλά και προσεκτικής αξιοποίησης των διαθέσιμων χρημάτων αυτά πλεονάζουν.<br />Συγκεκριμένα, το 2010 δαπανήθηκαν 20,4 εκατομμύρια ευρώ λιγότερα από τα προϋπολογισθέντα. Το 2011, σχεδόν 22 εκατομμύρια ευρώ λιγότερα από αυτά τα οποία είχαν εκτιμηθεί ότι θα δαπανηθούν. Το 2012 17,7 εκατομμύρια λιγότερα και το 2013 οι τελικές δαπάνες της Βουλής ήταν μειωμένες κατά 10,4 εκατομμύρια ευρώ σε σχέση με τον προϋπολογισμό, μία μείωση δηλαδή της τάξης του 7%.<br />Δηλαδή, κυρίες και κύριοι συνάδελφοι, η Βουλή από το 2010 μέχρι το 2013 επέστρεψε στον κρατικό προϋπολογισμό 70,5 εκατομμύρια ευρώ, χρήματα που, επαναλαμβάνω, είχαν εγκριθεί να δαπανηθούν, θα μπορούσαν να είχαν δαπανηθεί, αλλά δεν ξοδεύτηκαν. Η δε αθροιστική μείωση, σε απόλυτους αριθμούς, των δαπανών της Βουλής από το 2010 μέχρι το 2014 είναι περίπου 300 εκατομμύρια ευρώ.<br />Αν όλος ο στενός κι ευρύτερος δημόσιος τομέας, οι Οργανισμοί Τοπικής Αυτοδιοίκησης, οι ΔΕΚΟ, κυρίες και κύριοι συνάδελφοι, λειτουργούσαν κατά τον τρόπο που προανέφερα και με τη διαφάνεια και τη διαύγεια που λειτουργεί η Βουλή, τότε είμαι βέβαιος ότι πολύ γρήγορα η Ελλάδα θα ήταν η χώρα που όλοι οραματιζόμαστε ότι πρέπει να γίνει. <br />Με κεντρικό, λοιπόν, άξονα τη διαφάνεια και τη διαύγεια και με βασική αρχή το σεβασμό στη διαχείριση του δημοσίου χρήματος, αλλά ταυτόχρονα χωρίς εκπτώσεις στην ποιότητα του έργου που παράγει σήμερα η Βουλή, κάτω από την αυστηρή παρακολούθηση αλλά και την καθοδήγηση του σημερινού Προέδρου της Βουλής κ. Μεϊμαράκη, έχει συνταχθεί ο φετινός προϋπολογισμός, που αφορά το 2015.<br />Σας ζητώ, λοιπόν, κυρίες και κύριοι συνάδελφοι, από όλα τα κόμματα και από όλες τις παρατάξεις, αφού συζητήσουμε σήμερα εδώ προσεκτικά τα όποια θέματα χρειάζονται τυχόν περαιτέρω εξηγήσεις να υπερψηφίσουμε όλοι μαζί τον προϋπολογισμό της Βουλής των Ελλήνων και να μην αφήσουμε αυτός να γίνει αντικείμενο κομματικής προπαγάνδας ή εκμετάλλευσης από διάφορα ενδογενή ή εξωγενή κέντρα που επιδιώκουν την υποβάθμιση της χώρας και τη ζημιά στη δημοκρατία και στο έθνος μας.<br />Σας ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Εμείς σας ευχαριστούμε, κύριε συνάδελφε. <br />Τον λόγο έχει ο εισηγητής του ΣΥΡΙΖΑ κ. Δημήτριος Γελαλής.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ευχαριστώ, κύριε Πρόεδρε.<br />Ο προϋπολογισμός της Βουλής σε σχέση με το 2009, δηλαδή την εποχή που άρχισε η οικονομική κρίση, έχει μειωθεί κατά 37,1%.<br />Όπως είχαμε τονίσει, όμως, και τα προηγούμενα χρόνια, η μείωση αυτή επικεντρώνεται -και επικεντρώθηκε- κυρίως σε μειώσεις μισθών και λιγότερο στην περικοπή άλλων δαπανών. Είναι μία παγιωμένη τακτική, την οποία ακολουθεί η Κυβέρνηση, με την οποία εμείς διαφωνούμε κάθετα. <br /> <br />Στο πεδίο των περικοπών μειώθηκαν και οι βουλευτικές παροχές από το 2009 μέχρι σήμερα κατά 35%, συμμετέχοντας και εμείς σε αυτήν τη συλλογική προσπάθεια. <br />Σε μεγάλο βαθμό, βέβαια, έχουν περιοριστεί φέτος και οι δαπάνες, οι οποίες τα προηγούμενα χρόνια ήταν προκλητικές. <br />Ο προϋπολογισμός του 2015 θα είναι μειωμένος κατά περίπου 2 εκατομμύρια και θα φτάσει περίπου τα 140 εκατομμύρια σε σχέση με το 2014, το οποίο έχει μία μείωση της τάξης του 1,39%.<br />Παρά τη δημοσιονομική στενότητα φαίνεται ότι το 2015 η Βουλή θα απορροφήσει και θα διαχειριστεί περισσότερα χρήματα απ’ ό,τι τελικά θα ξοδέψει. Αυτή η δυνατότητα δεν είναι, βέβαια, δεδομένη για τις δημόσιες υπηρεσίες, τα νοσοκομειακά ιδρύματα, τους δήμους, τους οργανισμούς, οι οποίοι δεν έχουν τη δυνατότητα να καλύψουν ούτε βασικές ανάγκες για τη λειτουργία τους. <br />Για αυτά τα ποσά, τα οποία ανέφερες πριν, αγαπητέ συνάδελφε, ότι επιστρέφονται στο Γενικό Λογιστήριο του Κράτους –που πραγματικά επιστρέφονται- θα πρέπει να γίνεται καλύτερη προετοιμασία, ούτως ώστε να μην διογκώνονται οι προϋπολογισμοί. <br />Η Βουλή πρέπει να συμβάλλει περισσότερο στην εξοικονόμηση πόρων, με στόχο την ανάκτηση της εμπιστοσύνης της κοινωνίας, της λειτουργίας του Κοινοβουλίου, αλλά και στην αλλαγή η οποία υπάρχει, δυστυχώς, στην κοινωνία περί προνομιούχων. Και σε αυτήν την κατηγορία, βέβαια, είναι και οι υπάλληλοι της Βουλής και οι Βουλευτές. <br />Απόδειξη αυτής της πρακτικής: Η προϋπολογιζόμενη δαπάνη ύψους 1,7 εκατομμυρίου για αγορά του συστήματος εκτύπωσης και βιβλιοδεσίας για την τυπογραφική μονάδα της Βουλής. Η ανάγκη να υπάρχει εκσυγχρονισμένη εκτυπωτική μονάδα υπάρχει. Ζητήσαμε, όμως, στοιχεία για το ύψος της δαπάνης. Μας απάντησαν ότι δεν είναι προγραμματισμένο, ότι είναι πιθανόν να μην γίνει και η δαπάνη. Άρα, δηλαδή, αυτά τα οποία έλεγα πριν, ισχύουν. <br />Δεύτερον, η αύξηση του έκτακτου αποθεματικού της Βουλής κατά 1,5 εκατομμύριο, σύμφωνα με τον προϋπολογισμό, κρίνεται αναγκαία για να αντιμετωπιστούν έκτακτες ανάγκες, που βέβαια δεν κατονομάζονται. Μήπως, εκεί μέσα έχουμε εκλογές για το 2015;</speech><speech by="#s295"><from> ΔΗΜΗΤΡΙΟΣ ΧΡΙΣΤΟΓΙΑΝΝΗΣ</from> Το 2016.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Το 2015, αγαπητέ συνάδελφε. <br />Το 2015 σχεδόν όλοι οι κωδικοί εξόδων είναι μειωμένοι σε σχέση με τον προηγούμενο χρόνο. Ο προϋπολογισμός της Βουλής του 2014, όμως, είχε επιβαρυνθεί με δαπάνες ύψους περίπου 1.112.000 λόγω της ανάληψης της Προεδρίας της Ευρωπαϊκής Ένωσης από τη χώρα μας. Οι δαπάνες αυτές ήταν κατανεμημένες σε διάφορους κωδικούς. Παρά το γεγονός ότι ο φετινός προϋπολογισμός δεν βαρύνεται με τέτοιες δαπάνες, βλέπουμε ότι έχουμε μία μείωση της τάξης των 819.000 ευρώ. <br />Βλέπουμε, επομένως, ότι οι δαπάνες για έξοδα εκδηλώσεων στον κωδικό 844 και για λοιπές ειδικές αμοιβές –κωδικός 899- παραμένουν αυξημένες σε σχέση με το 2013, δηλαδή σε σχέση με τη χρονιά πριν την Προεδρία. <br />Αυξημένες είναι και οι δαπάνες για ταξίδια μελών του Κοινοβουλίου, 770.000 ευρώ. Ιδιαίτερα υψηλή είναι και η δαπάνη για λοιπές αμοιβές, 1.100.000 ευρώ. <br />Περαιτέρω μείωση προβλέπεται για τις βουλευτικές αποζημιώσεις, επειδή η βουλευτική αποζημίωση για τους Ευρωβουλευτές θα καταβάλλεται πλέον από το Ευρωπαϊκό Κοινοβούλιο. <br />Πολλά χρήματα, όμως, εξακολουθεί να δαπανά η Βουλή για μισθώσεις κτηρίων εκτός Βουλής. Η προϋπολογισθείσα δαπάνη για το 2015 είναι 3,8 εκατομμύρια ευρώ, τη στιγμή που αφ’ ενός δεν αξιοποιούνται κρατικά κτήρια, αφ’ ετέρου και εντός Βουλής υπάρχουν διαθέσιμοι χώροι. Είναι τα γραφεία των πρώην Πρωθυπουργών και πρώην Προέδρων της Βουλής, οι οποίοι στο σύνολο τους δεν είναι εκλεγμένοι και επομένως, δεν έρχονται, για να τα χρησιμοποιήσουν. <br />Τα λέγαμε, βέβαια, αυτά και πέρυσι, τα λέμε και φέτος. <br />Σε αυτήν την κατηγορία, βέβαια, για τον ίδιο λόγο δίνονται σε αυτούς και αυτοκίνητα και -εκτός από τα γραφεία- υπάλληλοι κλπ.. <br />Επομένως, όλα αυτά ανεβάζουν και το κοστολόγιο του προϋπολογισμού της Βουλής. <br />Οι συνδρομές για περιοδικά και εφημερίδες μειώθηκαν κατά 100.000 ευρώ, γεγονός που αποδεικνύει αυτά τα οποία λέγαμε πέρυσι, ότι 2.300 ευρώ την ημέρα για δαπάνες τέτοιου είδους είναι ένα υπερβολικό ποσό. Φέτος μειώθηκαν. <br />Στην περυσινή συζήτηση είχαμε πει ότι η Βουλή μέσω του προϋπολογισμού πρέπει να στηρίζει δομές που συνδράμουν ευπαθείς ομάδες. Δεν τα λέγαμε, βέβαια, για να χαϊδεύουμε αυτιά. Στη σημερινή εποχή, στην Ελλάδα της οικονομικής κρίσης και της ανέχειας, στην εποχή που ο ελληνικός λαός υποφέρει, πολλά κοινωφελή ιδρύματα στερούνται και τους πλέον απαραίτητους πόρους. Πρέπει να επαναπροσδιορίσουμε για τα χρόνια της οικονομικής κρίσης τις επιχορηγήσεις και να μην δίνονται στα ίδια ιδρύματα κάθε χρόνο. <br />Κατά την άποψή μας πρέπει άμεσα να χρηματοδοτηθούν δομές όπως είναι το «Χαμόγελο του Παιδιού», τα Παιδικά Χωριά SOS και άλλα ιδρύματα, στα οποία αφήνουν οι οικογένειες –σε αυτό το σημείο φτάσαμε πλέον- τα παιδιά επειδή ακριβώς δεν μπορούν να τα συντηρήσουν. Εμείς ως ΣΥΡΙΖΑ έχουμε κάνει ένα ταμείο αλληλεγγύης, όπου συνδράμουμε σε αυτήν την κατεύθυνση με ένα ποσοστό της τάξης του 20%. <br />Ας δούμε τον απολογισμό του 2013. Ο προϋπολογισμός του 2014 ενσωμάτωνε σωρευτικά από το 2009 ποσοστιαία μείωση 36,12%. Το ποσό που χορηγήθηκε στη Βουλή από τον κρατικό προϋπολογισμό για το 2013 διαμορφώθηκε στα 148.674.000 ευρώ. Από το ποσό αυτό επιστράφηκαν στο Γενικό Λογιστήριο του Κράτους 10.342.000 ευρώ και από τα αδιάθετα υπόλοιπα 5.000.000 ευρώ για αποθεματικό στην Υπηρεσία Διάθεσης Ευρωπαϊκών και Λαϊκών Πιστώσεων. Θα πρέπει, βέβαια, να γίνει μια συζήτηση στην επόμενη επιτροπή, για να δούμε το θέμα αναλυτικότερα. <br />Στο μεσοπρόθεσμο πλαίσιο, βέβαια, αποφασίστηκε ο προϋπολογισμός της Βουλής να ενταχθεί σε αυτόν της γενικής Κυβέρνησης. Έτσι, με μια απόφαση που δημοσιεύτηκε στο ΦΕΚ 2658/2012 και αφορά την απογραφή του προσωπικού της Βουλής, έχει καταργηθεί ουσιαστικά το αυτοδιοίκητο της Βουλής, λες και δεν είναι ικανά τα Όργανα της Βουλής να τακτοποιήσουν τα του οίκου τους. <br />Είναι μια διαδρομή θεσμικής ανατροπής, θα έλεγα. Στο τέλος αυτής της διαδρομής, ο κάθε Υπουργός Οικονομικών πλέον θα λαμβάνει τις αποφάσεις και όχι ο Πρόεδρος της Βουλής. Έτσι, τίθεται θέμα παραβίασης του άρθρου 65 του Συντάγματος για το αυτοδιοίκητο της Βουλής. <br />Βέβαια, αυτό σε καμμία περίπτωση δεν σημαίνει ότι θα πρέπει να κάνουμε σπατάλες. Αντίθετα, θα πρέπει να αντιμετωπίσουμε τα θέματα των δαπανών με κοινωνική ευαισθησία και με έναν εξορθολογισμό. Ένας τέτοιος εξορθολογισμός θα προϋπέθετε τη θέσπιση συγκεκριμένων, σταθερών και διάφανων κανόνων για τις διαδικασίες του έργου και των υπηρεσιών προς τη Βουλή των Ελλήνων, με μια καθαρή περιγραφή και των καθηκόντων αλλά και του αποτελέσματος. <br />Σε σχέση με τα ποσά που είχαν προϋπολογιστεί για το 2013: Ανά κωδικό έγιναν μεγάλες μεταβολές, με μεταφορές πιστώσεων από κωδικό σε κωδικό, αλλά και μειώσεις κατά την εκτέλεση, γεγονός που αποδεικνύει την προχειρότητα στο σχεδιασμό του προϋπολογισμού. <br />Σε σχέση με τον προηγούμενο χρόνο -το 2013- ήταν μειωμένος κατά 13% ή κατά ένα ποσό της τάξης των 22,2 εκατομμυρίων ευρώ. Ο κύριος όγκος, όμως -το επαναλαμβάνω- αυτών των περικοπών προήλθε από τους εργαζόμενους. Το 2013 οι περικοπές προήλθαν από μειώσεις μισθών των τακτικών και αορίστου χρόνου πολιτικών υπαλλήλων. Πολύ μεγάλες, βέβαια, ήταν κατά την εκτέλεση του προϋπολογισμού και οι περικοπές στις πρόσθετες και παρεπόμενες παροχές πολιτικών υπαλλήλων, στρατιωτικών και οργάνων της Ελληνικής Αστυνομίας. <br />Το 2013 η Βουλή μοίρασε επιχορηγήσεις συνολικού ποσού πάνω από 9 εκατομμύρια ευρώ. Για άλλη μια χρονιά, όμως, στην ιστοσελίδα της Βουλής -η οποία κόστισε 1 εκατομμύριο, αν θυμάμαι καλά- δεν βρήκαμε όλα τα νομικά πρόσωπα που επιχορηγούνται. Θυμίζουμε, βέβαια, ότι για λόγους διαφάνειας είχαμε πει τότε ότι η Βουλή έχει αναλάβει αυτήν την υποχρέωση, να αναρτά μέσα σε πέντε ημέρες αυτά τα στοιχεία. Και βέβαια, ζητάμε τα στοιχεία όχι για να τα πάρουμε από την υπηρεσία της Βουλής –αυτό είναι δεδομένο- αλλά γιατί θα πρέπει να υπάρχει διαφάνεια, να μην ακούμε κουβέντες, αλλά και να έχει άμεση ενημέρωση και ο ίδιος ο ελληνικός λαός. <br />Εντύπωση, βέβαια, μας προξένησε και η επιχορήγηση ποσού 4,2 εκατομμυρίων, που δεν είχε προϋπολογιστεί, αλλά πραγματοποιήθηκε μέσα στο 2013. <br />Ολοκληρώνοντας, να πούμε ότι παρά τα κάποια θετικά στοιχεία τα οποία περιέχει ο προϋπολογισμός, οι βασικές μειώσεις για το 2013 προέρχονται από μειώσεις μισθοδοσίας, στις οποίες, βέβαια, είμαστε και αντίθετοι. Γι’ αυτό είμαστε και αντίθετοι και στη λογική να ψηφίσουμε έναν τέτοιο προϋπολογισμό. Θέλουμε πρώτα απ’ όλα, και οι υπάλληλοι της Βουλής αλλά και η ίδια η Βουλή να είναι σε ένα άλλο επίπεδο. Και αυτό εξαρτάται και από αυτά τα οικονομικά στοιχεία, αλλά και από την ίδια τη λειτουργία της Βουλής.<br />Ευχαριστώ πολύ.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει ο ειδικός αγορητής του ΠΑΣΟΚ ο κ. Σαλτούρος για δεκαπέντε λεπτά.</speech><speech by="#s245"><from> ΔΗΜΗΤΡΙΟΣ ΣΑΛΤΟΥΡΟΣ</from> Κυρίες και κύριοι συνάδελφοι, η εξέλιξη των προϋπολογισμών της Βουλής των τελευταίων ετών και ακόμη περισσότερο η εκτέλεσή τους, καταδεικνύουν ότι το ελληνικό Κοινοβούλιο ως Οργανισμός πρωτοστατεί στην προσπάθεια της χώρας για εξοικονόμηση πόρων και προσαρμογή στα νέα δεδομένα. Η δραστική περικοπή των δαπανών του Κοινοβουλίου, ειδικά την τελευταία κρίσιμη πενταετία, έχει διττή σημασία: Αφ’ ενός τη σταθεροποίηση των δαπανών αυτών σε ετήσια βάση, βάσει και του Μεσοπροθέσμου Πλαισίου Δημοσιονομικής Πολιτικής σε ένα ποσό μειωμένο κατά 80 και πλέον εκατομμύρια ευρώ –δηλαδή, μείωση της τάξης του 40% περίπου- και την ανάλογη ανακούφιση του κρατικού προϋπολογισμού. Αφ’ ετέρου –και αυτό είναι το πιο σημαντικό- πιστοποιείται και καταδεικνύεται ότι ο κορυφαίος θεσμός έκφρασης της λαϊκής κυριαρχίας διατηρεί ακέραιο και άθικτο τον συνεκτικό δεσμό της με την ελληνική κοινωνία, με τον ελληνικό λαό. Όχι μόνο συμμετέχει, όχι μόνο συμπορεύεται αλλά ηγείται αυτής της προσπάθειας.<br />Έχω επισημάνει και πέρυσι και πρόπερσι, έχοντας την τιμή να είμαι ο ειδικός αγορητής του ΠΑΣΟΚ, τους κινδύνους που μπορεί να ενέχει η μείωση αυτή, αν φτάσει σε σημείο να απειλεί την εύρυθμη και ουσιαστική λειτουργία της Βουλής. Επίσης, έχουμε επισημάνει τους κινδύνους που ενέχει η περαιτέρω μείωση της βουλευτικής αποζημίωσης. Τότε είχα τονίσει ότι μου προξενεί ιδιαίτερη εντύπωση ότι κάποιοι συνάδελφοι εξακολουθούν να θέτουν ανάλογα ζητήματα, τη στιγμή που η ίδια η πρακτική έχει αποδείξει σε όλους ότι αυτή κινείται πλέον σε οριακά επίπεδα για κάποιον, βέβαια, που δεν θέλει να είναι απλά ένας υψηλόμισθος δημόσιος υπάλληλος, για κάποιον που δεν θέλει απλά να βιοπορίζεται μέσω της βουλευτικής του ιδιότητας, αλλά για κάποιον που θέλει να στέκεται πραγματικά στο ύψος των περιστάσεων που η ιδιότητα αυτή απαιτεί και επιβάλλει. <br />Επιγραμματικά θα αναφέρω τον κίνδυνο στέρησης της δυνατότητας διαρκούς, άμεσης και ουσιαστικής επαφής με την τοπική κοινωνία, ιδιαίτερα για τους Βουλευτές της περιφέρειας, και τη δυνατότητα διατήρησης των απαραίτητων δομών, όπως είναι η ύπαρξη, στελέχωση και διατήρηση γραφείου, οι οποίες επίσης πρωταρχικά εξυπηρετούν την ανάδειξη των προβλημάτων των τοπικών κοινωνιών μέσω της άμεσης επαφής, αλλά και την οργανωμένη και αποτελεσματική προσπάθεια επίλυσής τους. <br />Επίσης, θα αναφέρω τον κίνδυνο να καταστεί η Βουλή -σε μικρό, μάλιστα, χρονικό διάστημα- μία μικρή λέσχη πλουσίων, στερώντας πλήρως τη δυνατότητα σε ανθρώπους της καθημερινής βιοπάλης, είτε να ανταπεξέλθουν στις απαιτήσεις του έργου τους είτε να εκλεγούν. <br />Θα αναφέρω τον κίνδυνο να μετατραπεί η βουλευτική δραστηριότητα από εικοσιτετράωρη βιωματική επαφή και εκπροσώπηση του λαού, σε ωρομίσθια εργασία ενός υπαλλήλου, διεκπεραιωτή. <br />Εν κατακλείδι, θα αναφέρω τον κίνδυνο να επέλθει ουσιώδης διάσταση μεταξύ της δράσης του Κοινοβουλίου και των απαιτήσεων της κοινωνίας, ανοίγοντας το δρόμο σε όσους επιβουλεύονται τη δημοκρατία, οι οποίοι είναι και οι μόνοι που έχουν άμεσο συμφέρον απαξίωσης των κοινοβουλευτικών θεσμών, πράγμα που ήδη μάλιστα στην πράξη και πολύ συνειδητά επιχειρούν.<br />Από εκεί και πέρα, και μόνο η απλή ανάγνωση του προϋπολογισμού αλλά και του απολογισμού, αρκεί για να καταλάβει κανείς ότι η χρήση των προβλεπόμενων πιστώσεων γίνεται, προφανώς, με φειδώ και υπευθυνότητα. Και μόνο το γεγονός ότι για ακόμη μία χρονιά -παρά τις διόλου ευκαταφρόνητες περικοπές- οι τελικώς πραγματοποιηθείσες δαπάνες υπολείπονται κατά ενός σεβαστού ποσού των δαπανών που είχαν προβλεφθεί, αποτελεί επιβεβαίωση μιας πολύ συνειδητής και μεγάλης προσπάθειας. Αυτή η προσπάθεια καλό θα είναι να αναδεικνύεται από όλους και να απαντώνται άμεσα τα όποια επετειακά πυροτεχνήματα έχουν σκοπό να την υποβαθμίσουν και να την απαξιώσουν. <br />Ανακάλυψαν, παραδείγματος χάριν, κάποιοι φέτος, μία αύξηση στις προβλέψεις πιστώσεων του κωδικού 1729 «Προμήθεια κάθε είδους μηχανικού και λοιπού εξοπλισμού». Δεν ήταν και δύσκολο να την ανακαλύψουν. Αναφέρεται όχι μόνο στον προϋπολογισμό, αλλά και στην εισηγητική έκθεση του Προέδρου. Αυτό, όμως, που όσοι κόπτονται θα έπρεπε να ανακαλύψουν και να τοποθετηθούν πολύ συγκεκριμένα, θα ήταν αν τελικά αυτή η δαπάνη είναι απαραίτητη ή όχι. Αν όντως, δηλαδή, είναι απαραίτητη η προγραμματισμένη αγορά συστήματος εκτύπωσης και βιβλιοδεσίας για τις ανάγκες εκσυγχρονισμού της τυπογραφικής μονάδας της Βουλής. Αυτή θα ήταν μια καλή υπηρεσία προς τον τόπο. Προφανώς, όμως, επειδή η αγορά αυτή είναι απαραίτητη, δεν γίνεται καμμία αναφορά στην ουσία. Εντυπώσεις, λαϊκισμός και πάμε παρακάτω, πάμε στο επόμενο χτύπημα. <br />Παρενθετικά αξίζει να αναφερθεί σχετικά ότι ο κωδικός 843, «Εκδόσεις, εκτυπώσεις, βιβλιοδεσία», είναι μειωμένος κατά 120.000 ευρώ, σε σχέση με το 2014. Δηλαδή, από τις 170.000 πέφτουμε στις 50.000. Η μείωση αυτή προέρχεται, μεταξύ άλλων -σύμφωνα και με την εισηγητική έκθεση- από την κάλυψη των εκδοτικών αναγκών της Βουλής με ίδια μέσα. <br />Όπως αντιλαμβάνεστε, κυρίες και κύριοι συνάδελφοι, η εξοικονόμηση αυτή δεν είναι άσχετη με την αυξημένη δαπάνη του κωδικού 1729, για αγορά, δηλαδή, συστήματος εκτύπωσης και βιβλιοδεσίας. Δηλαδή, η δαπάνη αγοράς του συστήματος θα αποσβεστεί μεσοπρόθεσμα και μόνο από την εξοικονόμηση πόρων, πέραν, δηλαδή, από την προσφερόμενη κάλυψη των αναγκών της Βουλής.<br />Με αυτό το παράδειγμα, κυρίες και κύριοι συνάδελφοι, θέλω να καταδείξω ότι το Κοινοβούλιο βάλλεται, συχνά αδίκως, με κάθε αφορμή, αλλά χωρίς αιτία, τη στιγμή μάλιστα που στις δεκαετίες της ύπαρξης του, από τη Μεταπολίτευση, τουλάχιστον και μετά, αποτελεί θεσμό που ουδέποτε αμφισβητήθηκε ως προς τη λειτουργία του, με τη στενή έννοια, δηλαδή ως προς τη διοικητική του -όχι την πολιτική του- λειτουργία.<br />Εδώ, όμως, φτάνουμε και στην ουσία της υπόθεσης. Όσο η πολιτική λειτουργία του Κοινοβουλίου θα υποβαθμίζεται, τόσο και ο Οργανισμός που λέγεται Εθνικό Κοινοβούλιο θα βάλλεται. Όσο ο Έλληνας Βουλευτής θα συκοφαντείται, τόσο θα απαξιώνεται γενικότερα ο θεσμός. Όσο κάποιοι -μεταξύ των οποίων και ένα κομμάτι ημών των ιδίων- θα λοιδορούν αβασάνιστα και ανέξοδα το θεσμό, τόσο θα μεγαλώνει ο κίνδυνος κλονισμού του κοινοβουλευτισμού. <br />Όσο η πολιτική ρητορική θα βρίσκεται στο επίπεδο των μαντριών και των κουμπαράδων, τόσο περισσότερο θα υποσκάπτεται η δημοκρατική σταθερότητα. Διότι ίσως -το έχουμε τονίσει πολλές φορές και θα εξακολουθήσω σε κάθε ευκαιρία να το επαναλαμβάνω- ο μεγαλύτερος εχθρός της πατρίδας μας είναι ο λαϊκισμός, όχι μόνο γιατί μπορεί να ακυρώσει τις μέχρι τώρα θυσίες του ελληνικού λαού, όχι μόνο γιατί μπορεί να οδηγήσει στην οικονομική καταστροφή μαζικής κλίμακας, αλλά κυρίως γιατί μπορεί να πλήξει καίρια τα δημοκρατικά κεκτημένα τα οποία σε αυτόν τον τόπο κερδήθηκαν με πολύ κόπο, πολλές θυσίες και πολύ αίμα.<br />Ευχαριστώ, κύριε Πρόεδρε.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Να παρακαλέσω τους ειδικούς αγορητές των άλλων κομμάτων να προηγηθεί ο κ. Χαλβατζής για πέντε λεπτά, γιατί έχει ανειλημμένη υποχρέωση στην επιτροπή του «πόθεν έσχες» της Βουλής.<br />Ορίστε, κύριε Χαλβατζή, έχετε τον λόγο.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Ευχαριστώ, κύριε Πρόεδρε.<br />Πράγματι συνεδριάζει η επιτροπή του «πόθεν έσχες» και πρέπει να είμαστε ταυτόχρονα και εκεί.<br />Κύριε Πρόεδρε, σχετικά με το θέμα που συζητάμε σήμερα, εμείς ως κόμμα έχουμε μια συνολική θέση για τους εκλεγμένους. Πολλές φορές μιλήσαμε αναλυτικά για αυτό, για τον τρόπο εκλογής, για την ανακλητότητα και πολλά άλλα που δεν είναι της στιγμής να αναπτυχθούν.<br />Σήμερα αυτό που βλέπουμε γενικότερα, συνολικά στην ελληνική κοινωνία, είναι ότι οι ακολουθούμενες πολιτικές οδηγούν στη συρρίκνωση δικαιωμάτων και κατακτήσεων των εργαζομένων, αλλά και στις δραστικές περικοπές των εισοδημάτων τους. Και πολλές φορές αυτές οι περικοπές είναι οριζόντιες. <br />Συστηματικά προωθείται η λογική του ανταγωνισμού ανάμεσα στους εργαζόμενους του ιδιωτικού και του δημόσιου τομέα. Αυτή η λογική λειτουργεί τελικά σε βάρος όλων των εργαζόμενων και του ιδιωτικού και του δημόσιου τομέα. Άλλωστε, αυτές τις ημέρες πολλά είναι τα δημοσιεύματα που δίνουν μια συγκεκριμένη γραμμή για να κόψουν, να περικόψουν, να συρρικνώσουν ακόμα περισσότερο τους μισθούς των εργαζομένων.<br />Το Κομμουνιστικό Κόμμα Ελλάδας είναι ριζικά αντίθετο με αυτήν τη λογική. Είναι αντίθετο με την πολιτική πρακτική και την αντιπαλεύει καθημερινά σε όλα τα επίπεδα. <br />Σήμερα, βλέπουμε συγκεκριμένα και τον απολογισμό του 2013 και τον προϋπολογισμό της Βουλής για το 2015. Είναι φανερό ότι και ο απολογισμός του 2013 και ο προϋπολογισμός του 2015 δεν θα μπορούσε να κινηθεί έξω από το πλαίσιο στο οποίο κινείται ο κρατικός προϋπολογισμός. Και, φυσικά, δεν βρίσκεται έξω από τη γενικότερη οικονομική κατάσταση. Υπάρχουν στον προϋπολογισμό κονδύλια, δαπάνες που κρίνονται -και είναι- απαραίτητες, όπως επισκευές, συντηρήσεις μηχανημάτων, άλλες υποδομές, αποθεματικό κ.λπ.. <br />Το Κομμουνιστικό Κόμμα Ελλάδας είναι κατηγορηματικά αντίθετο με τη γενικότερη οικονομική και δημοσιονομική πολιτική και είναι γνωστό ότι καταψηφίζει όλους τους κρατικούς προϋπολογισμούς γιατί κινούνται σε αντιλαϊκή κατεύθυνση, προϋπολογισμούς που έφεραν όλες οι προηγούμενες κυβερνήσεις, είτε μονοκομματικές του ΠΑΣΟΚ, μονοκομματικές της Νέας Δημοκρατίας είτε των τρικομματικών ή δικομματικών κυβερνήσεων, όπως της σημερινής συγκυβέρνησης.<br />Η αλήθεια, η πραγματικότητα δείχνει ότι οι μέχρι σήμερα προϋπολογισμοί του κράτους ρίχνουν σταθερά και αταλάντευτα τα βάρη της κρίσης στις πλάτες της εργατικής τάξης και των λαϊκών στρωμάτων, ενώ ταυτόχρονα όλοι οι προϋπολογισμοί -και στην περίοδο της βαθιάς καπιταλιστικής οικονομικής κρίσης- δίνουν όλο και περισσότερα προνόμια, κίνητρα, φοροαπαλλαγές, φοροελαφρύνσεις, αλλά και ζεστό χρήμα, στα μονοπώλια, στους μεγάλους επιχειρηματικούς ομίλους, στις τράπεζες, στους βιομήχανους.<br />Πολλές φορές και μέσα από τις εισηγητικές τοποθετήσεις και εκθέσεις φαίνεται ότι η στήριξη του μεγάλου κεφαλαίου, η εξασφάλιση, η διασφάλιση της κερδοφορίας του βρίσκεται στην πρώτη γραμμή.<br />Θέλουμε, τέλος, να σημειώσουμε ότι το Κομμουνιστικό Κόμμα Ελλάδας σε ανύποπτο χρόνο και πολύ πριν από την καπιταλιστική οικονομική κρίση είχε προτείνει μια σειρά από μέτρα. Μιλούσαμε τότε για τη μείωση των βουλευτικών αποζημιώσεων. Έχει ήδη πραγματοποιηθεί σε ένα βαθμό. Μιλούσαμε για την κατάργηση των αμοιβών των Βουλευτών για τη συμμετοχή τους στις συνεδριάσεις των μονίμων επιτροπών της Βουλής. Μιλήσαμε πρώτοι για την κατάργηση της βουλευτικής σύνταξης και τη συνταξιοδότηση των Βουλευτών από το ασφαλιστικό ταμείο που ήταν ασφαλισμένοι πριν γίνουν Βουλευτές. Βεβαίως και σωστά, έχει καταργηθεί η σύνταξη για τους επόμενους Βουλευτές.<br />Απ’ αυτές τις προτάσεις μας έγιναν κάποιες δεκτές στην πράξη από ανάγκη και όχι γιατί υπήρχε κάποια καλή πρόθεση προηγουμένως.<br />Με βάση όλα τα παραπάνω, κύριε Πρόεδρε, εμείς θα δώσουμε αρνητική ψήφο στον απολογισμό του 2013 και τον προϋπολογισμό της Βουλής του 2015. <br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει η ειδική αγορήτρια των Ανεξαρτήτων Ελλήνων και Αντιπρόεδρος της Βουλής κ. Μαρία Κόλλια-Τσαρουχά για δεκαπέντε λεπτά.</speech><speech by="#s125"><from> ΜΑΡΙΑ ΚΟΛΛΙΑ-ΤΣΑΡΟΥΧΑ</from> Κύριε Πρόεδρε, κυρίες και κύριοι συνάδελφοι, σύμφωνα με τη συζήτηση που διημείφθη στην επιτροπή, απ’ όσα κατέθεσαν οι συνάδελφοι εισηγητές και ειδικοί αγορητές, αλλά και απ’ όσα οι πολίτες πληροφορήθηκαν από τα χθεσινά δημοσιεύματα, από όσα δηλαδή επέλεξαν να παρουσιάσουν ως πρωτεύοντα και σημαντικά τα μέσα μαζικής ενημέρωσης έχοντας ως σημείο αναφοράς το 2009 και τον προϋπολογισμό εκείνου του έτους, ύψους 222 εκατομμυρίων ευρώ, ο νέος προϋπολογισμός της Βουλής για το έτος 2015 αγγίζει τα 140 εκατομμύρια ευρώ.<br />Η ανάλυση που μας έκανε ο εισηγητής της Συμπολίτευσης θεωρώ ότι ήταν πάρα πολύ διεξοδική. Και οι άλλοι συνάδελφοι, όπως είπα, μας έδωσαν σημαντικά στοιχεία και με αυτά που βάζετε στην ανάλυση που μας έχετε δώσει φαίνεται η προσπάθεια που κάνει το ελληνικό Κοινοβούλιο με τη δική σας Προεδρία, κύριε Πρόεδρε της Βουλής, κύριε Μεϊμαράκη, και με τους προηγούμενους Προέδρους από το 2009 και εδώ μέσα στο πλαίσιο της κρίσης να εμφανίσει μειώσεις που είναι πραγματικές, παρ’ όλο που δυστυχώς τα μέσα μαζικής ενημέρωσης στοχευμένα δεν αναδεικνύουν την πραγματικότητα, αλλά, όπως είναι γνωστό σε όλους μας, πιάνονται από κάποιες καταστάσεις και προσπαθούν να απαξιώσουν εντελώς την παρουσία των Βουλευτών και γενικότερα του ελληνικού Κοινοβουλίου στο πολιτικό γίγνεσθαι της χώρας μας. Οπωσδήποτε οι τελικές δαπάνες την τελευταία πενταετία απέχουν μακράν από τα όσα είχαν προϋπολογιστεί, αγγίζοντας ή και προσπερνώντας σε διαφορά το μείον 10% και αυτό πρέπει να το τονίσουμε και να δώσουμε τα εύσημα σε αυτούς που έχουν συντάξει και καταρτίσει και αυτόν τον προϋπολογισμό.<br />Παρακολουθούμε με προσοχή τη φετινή εκτέλεση του προϋπολογισμού του Κοινοβουλίου και το ύψος των τελικών δαπανών του, για να διαπιστώσουμε αν τελικά θα αγγίξουν το μειωμένο κατά 2 εκατομμύρια ευρώ προϋπολογισμό του 2015 σε σχέση με τον προϋπολογισμό του προηγούμενου έτους. <br />Ως Κοινοβούλιο, κυρίες και κύριοι συνάδελφοι, επιβάλλεται να στείλουμε ένα μήνυμα συνετής διαχείρισης, επιστρέφοντας, όπως το κάνουμε -όπως ειπώθηκε και το λέω κι εγώ- ένα μέρος των πόρων που μας διατέθηκαν από τους σκληρά δοκιμαζόμενους φορολογούμενους συμπολίτες μας, που μας κρίνουν ιδιαίτερα αυστηρά, όπως επιβάλλουν οι συνθήκες και η σημερινή τραγική πραγματικότητα.<br />Κατά την άποψη των Ανεξαρτήτων Ελλήνων και μέσα από αυτήν την ψήφιση του προϋπολογισμού, κυρίες και κύριοι συνάδελφοι της Βουλής, θα πρέπει να στείλουμε το ισχυρό μήνυμα με πολλαπλούς αποδέκτες. Κύρια, σε επίπεδο κοινωνίας, αλλά και στους δανειστές μας, που παρακολουθούν και ελέγχουν κάθε επιλογή μας, μιας και όπως γνωρίζουμε οι δεσμεύσεις που έχουν αναληφθεί από την συγκυβέρνηση είναι συγκεκριμένες και προσδιορίζονται επακριβώς.<br />Για εμάς, τους Ανεξάρτητους Έλληνες, η αγωνία είναι το ελληνικό Κοινοβούλιο να συνεχίσει να παραμένει η τρίτη συνταγματική εξουσία, δηλαδή η νομοθετική εργασία και η νομοθετική εξουσία και προφανώς αυτό προϋποθέτει έξοδα, δαπάνες, για τις οποίες εμείς θα μπορούσαμε να συμφωνήσουμε και βέβαια να μην είναι πρώτο το οποίο να μειώνει τις δαπάνες του, όπως το κάνει ήδη όπως είπαμε, κάτι που αντίστοιχα δεν κάνουν άλλα Υπουργεία και άλλοι οργανισμοί, όπως ΔΕΚΟ και όλα αυτά τα οποία γνωρίζουμε από την καθημερινότητα.<br />Θα πρέπει να είναι ο προϋπολογισμός της Βουλής συνεπής και αντίστοιχος με το πνεύμα της εποχής, αλλά και από την άλλη είναι ιδιαίτερα σημαντικό οι όποιες περικοπές σε καμμία περίπτωση να μη σηματοδοτούν ή και να σημάνουν εκπτώσεις στη λειτουργία του ελληνικού Κοινοβουλίου.<br />Στο σημείο αυτό, θα ήθελα κι εγώ αναφερθώ στους υπαλλήλους της Βουλής, σε αυτούς που εργάζονται αόκνως, προσπαθώντας να υπηρετήσουν τις εργασίες και τις υπηρεσίες της Βουλής, προφανώς σε όφελος της Κοινοβουλευτικής Δημοκρατίας και του ελληνικού λαού.<br />Εμείς, οι Ανεξάρτητοι Έλληνες, αποκλεισμένοι τις περισσότερες φορές ή και περιθωριοποιημένοι από αυτούς που έχουν τη δυνατότητα να διαμορφώσουν την κοινή γνώμη, δηλαδή αυτούς που ορίζουν την πληροφόρηση και τις προτεραιότητες σύμφωνα με τα συμφέροντά τους, έχοντας τη Βουλή ουσιαστικά ως το μόνο μέσο για να μεταφέρουμε στην κοινωνία όσα πρεσβεύουμε και για όσα αγωνιζόμαστε, είμαστε κατηγορηματικά αντίθετοι σε οποιαδήποτε μείωση -και το επαναλαμβάνω, μείωση- που έχει σχέση με τη λειτουργία της Βουλής και με ό,τι αυτό συνεπάγεται για τη λειτουργία του δημοκρατικού πολιτεύματος στη χώρα. <br />Πιστεύω ότι θα πρέπει να ενισχυθεί -κάτι που το έκανα πρόταση και ενημερώνω την Ολομέλεια γι’ αυτό- όσο μπορεί περισσότερο και το κανάλι της Βουλής, που ξέρω ότι με πολύ μεγάλες προσπάθειες και προσωπικές του Προέδρου κ. Μεϊμαράκη, και προφανώς και άλλων προηγούμενων Προέδρων, έχει κρατηθεί.<br />Είναι θετικό, μέσα στα αρνητικά της «Digea», τα οποία έχουν στηλιτευθεί επανειλημμένα από συναδέλφους στο ελληνικό Κοινοβούλιο και όχι μόνο, ότι φθάνει σε πάρα πολλές περιοχές ήδη της χώρας μας η εκπομπή του Καναλιού της Βουλής, παρακολουθούν όλο και περισσότεροι Έλληνες και Ελληνίδες και προφανώς και στη δική μου περιοχή και αυτό με χαροποιεί.<br />Θα πρότεινα, κύριε Πρόεδρε -και επειδή σίγουρα θα υπάρξει παραφιλολογία και όχι υγιής ανάλυση των στοιχείων του προϋπολογισμού- να γίνουν εκπομπές, να δώσετε εντολή στο κανάλι της Βουλής, για να υπάρχουν διεξοδικές συζητήσεις και αναλύσεις από υπεύθυνους συνεργάτες σας και συνεργάτες μας και ίσως και από Βουλευτές εισηγητές για θέματα που έχουν να κάνουν με την καλύτερη ενημέρωση των συμπολιτών μας και να μην αφήνουμε μόνο τα γνωστά μέσα ενημέρωσης, που, όπως είπα προηγουμένως, περνούν έτσι όπως θέλουν αυτά που θέλουν.<br />Όλοι εμείς, λοιπόν, θα πρέπει να αναζητήσουμε ένα πεδίο συνεννόησης και συναίνεσης και αυτό οικοδομείται καθημερινά με τις πράξεις και τις συμπεριφορές μας. Δεν είναι δυνατόν το αδιέξοδο ορισμένων να παρουσιάζεται ως αδιέξοδο της χώρας αλλά και της κοινωνίας γενικότερα. Σαφέστατα, χρειάζεται μείωση δαπανών, αλλά συγχρόνως είναι απαραίτητος και ο εξορθολογισμός τους.<br /> Δεν έπρεπε, κυρίες και κύριοι συνάδελφοι, να μας έρθει η κρίση για να πειστούμε ότι το χρήμα είναι δημόσιο, είναι χρήμα του ελληνικού λαού και να ενεργοποιηθούμε ανάλογα σε ό,τι αφορά το σεβασμό και τη λελογισμένη χρήση τους. Ίσως όλα αυτά που βιώνουμε ξεκινούν και από το γεγονός ότι ορισμένοι θέλουν υποβαθμισμένο το ελληνικό Κοινοβούλιο, προκειμένου να συμπλέει ή και να επικυρώνει όλα εκείνα που τους βολεύουν και τους εξυπηρετούν. Εμείς, λοιπόν, δεν πρέπει να το επιτρέψουμε. <br />Μια παρένθεση και μια αναφορά στο Ίδρυμα της Βουλής θα ήθελα να κάνω. Το γνωρίζω εδώ και πολλά χρόνια. Γνωρίζω ότι κάνει σπουδαίες προσπάθειες. Ήδη έχουν μειωθεί και αυτού τα έξοδα. <br />Εγώ θα ήθελα ως Κοινοβούλιο να σταματήσουμε εδώ. Πιστεύω ότι η περαιτέρω μείωση θα πλήξει και τη λειτουργία του και την προσφορά του. Να μη μειωθεί άλλο η παρουσία του στο πολιτικό και πολιτιστικό γίγνεσθαι. Να κάνουμε ό,τι μπορούμε και ακόμα περισσότερα για την προβολή της κοινοβουλευτικής μας ιστορίας, κάτι που λείπει από τις γνώσεις της εκπαίδευσης και από τις γνώσεις της νεολαίας μας, ώστε να είμαστε παρόντες και με τον τρόπο αυτό, όχι μόνο στη νομοθετική μας εργασία αλλά κυρίως στην προαγωγή και παραγωγή πολιτισμού και ενημέρωσης των συμπολιτών μας και ειδικά της νεολαίας. <br />Θα μου επιτρέψετε, κυρίες και κύριοι συνάδελφοι, απαντώντας στο ερώτημα γιατί η κοινωνία μας έχει την πλάτη γυρισμένη στους Βουλευτές, στο πολιτικό σύστημα εν γένει και στο Κοινοβούλιο και κυρίως στα πρόσωπα που το απαρτίζουν αλλά και στις ευθύνες μας που πηγάζουν απ’ αυτή, να τονίσω το σημαντικότερο. Είναι η αποκατάσταση της ειλικρίνειας αλλά και της αξιοπιστίας που είναι το θεμέλιο κάθε σχέσης. Όταν ο λόγος και οι πράξεις μας δεν έχουν αποδέκτες μόνο τους πολίτες και τις πραγματικές τους ανάγκες, αλλά τις βουλές της εκάστοτε ηγεσίας, επιβάλλεται να διαμορφώσουμε ένα νέο πλαίσιο εξουσίας με θεσμικά αντίβαρα. Να ξεκινήσει ένας ουσιαστικός διάλογος, προκειμένου να ενισχυθεί και να διασφαλιστεί θεσμικά το πολιτικό μας σύστημα και ιδιαίτερα ο Βουλευτής. <br />Όλα αυτά ξεκινούν με την ουσιαστική αναβάθμιση του Κοινοβουλίου, με την πραγματική λειτουργία της κοινοβουλευτικής Αντιπολίτευσης αλλά και την πλήρη αυτονομία του Βουλευτή. Αν αυτό θα ξεκινήσει από τον εκλογικό νόμο, τον τρόπο εκλογής Βουλευτών, τις κοινές λίστες προκειμένου να απεξαρτηθεί ο εκλεγμένος Βουλευτής, είναι για εμάς καλοδεχούμενα. Μέσα απ’ αυτές τις περιστάσεις, όσο και αν δεν έχουν διαμορφωθεί οι συνθήκες εκείνες των ευρύτερων συναινέσεων, επιβάλλεται να υποστηριχθεί ο δημόσιος διάλογος που έχει ξεκινήσει, ώστε να αντιμετωπιστεί ουσιωδώς το ευρύτερο φαινόμενο της υποβάθμισης του Κοινοβουλίου.<br />Ποιος από εμάς, κυρίες και κύριοι συνάδελφοι, δεν έχει αντιληφθεί το χάσμα που αναπτύσσεται μεταξύ πολίτη και Κοινοβουλίου; Θα ήθελα να τονίσω ότι αυτό το πολιτικό σύστημα της χώρας, το πρωθυπουργικό και διπολικό, θα πρέπει να κλείσει το συντομότερο δυνατό τον κύκλο του. <br />Οι περίοδοι εκείνες που ο κάθε πολιτικός Αρχηγός, μη σεβόμενος ακόμα και τα κομματικά του όργανα, διέγραφε Βουλευτές που διαφωνούσαν θα πρέπει να εκλείψουν δια παντός. <br />Στην επικείμενη αναθεώρηση του Συντάγματος μας δίνεται μια τελευταία ευκαιρία να θωρακίσουμε το πολιτικό μας σύστημα και επιτέλους το Κοινοβούλιο να έχει τη δύναμη να σταθεί ανάχωμα στα όποια διευθυντήρια, στη γραφειοκρατία της Ευρωπαϊκής Ένωσης, στην κάθε τρόικα, σε κάθε παρασύστημα που βολεύεται. <br />Βουλευτές όμηροι εκάστοτε κομματικής ηγεσίας και έρμαιο των συνθηκών δεν ανήκουν στην Ελλάδα που η μεγάλη πλειοψηφία της κοινωνίας μας απαιτεί. <br />Σας ευχαριστώ, κυρίες και κύριοι συνάδελφοι.<br /><br />Προφανώς, για να καταγραφεί στα Πρακτικά, δίνουμε λευκή ψήφο δηλώνοντας και την ανοχή μας στις προσπάθειες που κάνει το Προεδρείο και όλοι οι παράγοντες της Βουλής για τη μείωση των δαπανών. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο ειδικός αγορητής του Λαϊκού Συνδέσμου- Χρυσή Αυγή ο κ. Ματθαιόπουλος.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Θα αποδείξω με συγκεκριμένα στοιχεία το μέγεθος της αγυρτείας της παρούσας συγκυβέρνησης, το θράσος και την υποκρισία ορισμένων, οι οποίοι πέντε χρόνια μετά από απρόσκοπτη επιβολή αυστηρών, αιματηρών, μνημονιακών μέτρων ζητούν την υπερψήφιση ενός προϋπολογισμού της Βουλής σαν αυτόν που συζητάμε σήμερα. <br />Θα επικαλεστώ συγκεκριμένα στοιχεία για να απαντήσω σε όσους επικαλούνται άλλα δικά τους, σαν αυτά που διαβάσαμε στο προσχέδιο του νόμου, στα οποία υποτίθεται ότι αποτυπώνεται αυτή η περίφημη οικονομική ανάκαμψη της χώρας, η οποία σαφώς επηρεάζει και την προσαρμογή σε επίπεδο Βουλής. Από την άλλη, δικαιολογεί εν μέρει την βίαιη δημοσιονομική προσαρμογή που έζησαν οι Έλληνες από την αρχή του μνημονίου το 2009 μέχρι σήμερα.<br />Θα ήθελα όμως, πριν σχολιάσω τα ζητήματα αυτά τα οποία είναι εξόχως σημαντικά, να σχολιάσω και κάποια άλλα τρέχουσας πολιτικής -και όχι μόνο- επικαιρότητας και να ξεκαθαρίσω τις συνθήκες υπό τις οποίες διενεργείται η συγκεκριμένη συζήτηση στον ελληνικό λαό, στον οποίον και απευθύνομαι. <br />Αναγκάζομαι για πολλοστή φορά να μιλάω σε μια Βουλή αντισυνταγματική, η οποία λειτουργεί με μειωμένο από τον οριζόμενο από το Σύνταγμα των Ελλήνων αριθμό Βουλευτών, σε μία Βουλή από την οποία δεν ακούστηκε μισή λέξη καταδίκης για το αίσχος που έζησε σήμερα ο κυπριακός ελληνισμός με μία ακόμη πράξη τουρκικής εισβολής στο οικόπεδο 3 της Κυπριακής ΑΟΖ παραβιάζοντας για πολλοστή φορά τα εθνικά κυριαρχικά δικαιώματα του κυπριακού ελληνισμού, της Ελλάδος, μία Βουλή, η οποία δεν καταδίκασε την πράξη αυτή και δυστυχώς παρέμεινε πιστή σε αυτό που έλεγε κάποτε ο Εθνάρχης –όπως τον αποκαλείτε- «η Κύπρος κείται μακράν» διότι οι Κύπριοι ζητώντας κάποια προστατευτικά μέτρα για να αποφύγουμε τα χειρότερα, ζητώντας τη συνδρομή της χώρας, το Υπουργείο Εξωτερικών δεν έχει απαντήσει ακόμη.<br />Όμως, απευθύνομαι σε μία Κυβέρνηση, η οποία παρά τις διαβεβαιώσεις της κατάφερε να καταντήσει η τρίτη πιο μισητή Κυβέρνηση στον κόσμο σύμφωνα με διεθνή στοιχεία που έχουμε διαβάσει στη δημοσιότητα, μία Κυβέρνηση η οποία κονταροχτυπιέται με άλλα μεγάλα θηρία, μεγαθήρια παγκόσμιου βεληνεκούς της πολιτικής σκακιέρας, με κράτη όπως το Πακιστάν και τη Βουλγαρία, μία Κυβέρνηση η οποία έχει εκθέσει τη χώρα σε πιθανότητα χρεοκοπίας σε τέταρτη κατά σειρά θέση καθιστώντας την Ελλάδα οικονομικά δυσχερέστερη από άλλα μεγαθήρια, κράτη όπως το Ιράκ και η Τυνησία, σε μία Κυβέρνηση η οποία έχει εκτοξεύσει το χρέος στο 180% του ΑΕΠ, το οποίο μεταφράζεται σε περίπου 317 δισεκατομμύρια ευρώ. <br />Αλλά πάνω απ’ όλα, πέρα από όλους εσάς, το πολιτικό συνταγματικό τόξο –όπως αποκαλείσθε- απευθύνομαι και στον Πρωθυπουργό της χώρας, το πολιτικό ανδρείκελο εκείνο το οποίο μόλις μετά τη δημοσιοποίηση του κατάπτυστου πορίσματος Ντογιάκου έλαβε τα συγχαρητήρια από τον εντολοδότη του, τον Πρόεδρο της Αμερικανικής Εβραϊκής Επιτροπής, τον Ντέιβιντ Χάρις, ο οποίος για δεύτερη ή τρίτη φορά έδωσε τα συγχαρητήριά του για το θάρρος του διότι με τέτοιους αντισυνταγματικούς τρόπους αντιμετώπισε τη Χρυσή Αυγή.<br />Φυσικά, το τι σημαίνει θάρρος Σαμαρά το έχει αντιληφθεί όλος ο ελληνικός λαός, ο οποίος έφθασε μέχρι του σημείου να βλέπει μία κολοβή Βουλή όπου η μισή Κοινοβουλευτική Ομάδα του κόμματος είναι προφυλακισμένη με κριτήριο ενοχής την ιδεολογία. Κάποιοι εδώ πέρα επικαλούνται ακόμη μετά από όσα έχουν βγει στη δημοσιότητα…</speech><speech by="#s75"><from>ΠΡΟΕΔΡΕΥΩΝ</from> Σας παρακαλώ, κύριε Ματθαιόπουλε, να είστε συγκρατημένος με τις εκφράσεις σας. Δεν μιλάνε για τον Πρωθυπουργό της χώρας με τέτοιες εκφράσεις.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Κύριε Πρόεδρε, διαγράψτε ό,τι επιθυμείτε. Εγώ έχω το δικαίωμα να κάνω την κριτική στον άνθρωπο, ο οποίος έλεγε ότι όταν θα γυρίσει στην Ελλάδα θα ξεριζώσει τη Χρυσή Αυγή. Το θάρρος του μεταφράστηκε σε μία ξεκάθαρη πολιτική σκευωρία, η οποία μέσα από παραδικαστικά κυκλώματα έχει φυλακίσει εν ενεργεία Βουλευτές, στους οποίους το Προεδρείο –και χαίρομαι που είναι παρών στη συζήτηση ο Πρόεδρος της Βουλής- δεν δίνει καν τη δυνατότητα όχι μόνο να μιλήσουν αλλά -όπως έχουν το δικαίωμα και το καθήκον- να ψηφίζουν για κρίσιμα νομοσχέδια, όπως είχαμε την προηγούμενη εβδομάδα για την παροχή ψήφου εμπιστοσύνης στην Κυβέρνηση.<br />Απευθύνομαι σε μία συγκυβέρνηση, η οποία ευαγγελίζεται την έξοδο από τα μνημόνια, ευαγγελίζεται το τέλος της κρίσης και μόλις μία ημέρα πριν μάθαμε ότι παραχωρείται ένα ακόμη δημόσιο έργο στο «Μπομπολαΐικο», στον εθνικό εργολάβο για να κτίσει νέους σταθμούς διοδίων για να απομυζήσει το ελάχιστο εισόδημα του ελληνικού λαού. <br />Κλείνω το σχόλιο αυτό σε ό,τι αφορά την οικονομία γενικότερα για να έλθω στα του νομοσχεδίου. Κάποιοι λένε ότι με τα μνημόνια τελειώσαμε. Τους είχα πει από αυτό εδώ το Βήμα –και δυστυχώς επαληθεύομαι- ότι μπορεί να μην έχουμε ένα νέο μνημόνιο με την ίδια ονομασία, όμως θα έχουμε τα ίδια αιματηρά μέτρα με κάποια άλλη ονομασία ή κάποιο χαρακτηρισμό. Έτσι, δυστυχώς, -επαναλαμβάνω- έγινε. <br />Αυτή εδώ η Αίθουσα, αυτή εδώ η Βουλή ξέρει πολύ καλά να φροντίζει τα παιδιά της και αυτό αποδεικνύεται από τον προϋπολογισμό. Δεν θα γίνω επικριτικός για κάποια εξειδικευμένα σημεία του προϋπολογισμού της Βουλής, ο οποίος σε πολλά –πράγματι- σημεία είναι ορθός και έχει μία σωστή κατεύθυνση. Όμως είμαι επικριτικός στη φιλοσοφία που επικαλείστε κάποιοι, λέγοντας ότι ακριβώς επειδή είναι μειωμένος, πρέπει και να τον υπερψηφίσουμε. <br />Αυτό το επιχείρημα είναι κατ’ αρχάς λάθος, διότι αν συζητούσαμε σήμερα τον προϋπολογισμό του κράτους και όχι της Βουλής και είχαμε μειώσεις σε κάποια πεδία, τι θα μας λέγατε; Ότι επειδή το μέγεθος της καταστροφής δεν είναι μεγαλύτερο και είναι ελαφρώς μικρότερο, θα πρέπει να νομιμοποιήσουμε το γεγονός ότι χρόνο με το χρόνο υπερφορολογείτε τον Έλληνα πολίτη; <br />Επιπλέον, δεν είναι μειωμένος ο προϋπολογισμός. Όσοι και όσες επικαλείστε το θέμα αυτό κάνετε πολύ μεγάλο λάθος διότι η μείωση είναι ξεκάθαρα λογιστική και όχι πραγματική. Τι σημαίνει αυτό για να καταλαβαίνει και ο κόσμος που μας παρακολουθεί; Ότι όποιος κατέχει τις απαραίτητες και απαιτούμενες λογιστικές γνώσεις μπορεί κυριολεκτικά να παρουσιάσει μία ζημιογόνα επιχείρηση κερδοφόρα και το αντίθετο.<br />Έτσι, λοιπόν, ο προϋπολογισμός της Βουλής, καίτοι παρουσιάζεται μειωμένος κατά κάτι λιγότερο -αν δεν κάνω λάθος- από 2 εκατομμύρια ευρώ, στην ουσία παραμένει ίδιος με την προηγούμενη χρονιά.<br />Κι έρχομαι στα σημεία εκείνα που αποδεικνύεται ότι πράγματι ο προϋπολογισμός αυτός παραμένει ίδιος, διότι η φιλοσοφία η δική σας παραμένει ίδια, δηλαδή να βασανίζετε τον ελληνικό λαό με τα μνημόνια αλλά να μην θίγετε τα δικά σας προνόμια, τα βουλευτικά προνόμια, τα οποία μόνο η Χρυσή Αυγή έχει καταγγείλει. Θα επανέλθω στη συζήτηση αυτή στο τέλος της ομιλίας μου. <br />Ερχόμαστε στο πρώτο ζητούμενο. Έχουμε μειώσεις σε μισθούς και συντάξεις για το προσωπικό της Βουλής, όχι όμως για τους Βουλευτές, διότι οι μεικτές αποζημιώσεις μηνιαίως για κάθε Βουλευτή ανέρχονται περίπου στις 8.200 ευρώ. Όταν μιλάμε για τις καθαρές αποδοχές, μετά από τις κρατήσεις και ούτω καθεξής, το ποσό αυτό ανέρχεται περίπου στις 6.500 ευρώ. <br />Βέβαια, ο κάθε Έλληνας μας παρακολουθεί τη στιγμή αυτή και καταλαβαίνει ότι ο κάθε Έλληνας Βουλευτής πληρώνεται περίπου 8.500 ευρώ το μήνα, ενώ ο ίδιος ακούει από εσάς τα επιχειρήματα ότι θα πρέπει να είναι ευχαριστημένος με το γεγονός ότι θα ζει με 300 ή με 400 ευρώ ή άλλες φορές με δανεικά. Τι εικόνα παρουσιάζει, λοιπόν, αυτό εδώ το Κοινοβούλιο στον ελληνικό λαό, ο οποίος πέντε χρόνια μετά από το μνημόνιο, κυριολεκτικά, έχει ξεπεράσει τα όρια της καταστροφής; <br />Δεν είναι μόνο το ύψος της αποζημίωσης που προκαλεί οργή στον ελληνικό λαό, είναι και το ποσό που φορολογείται. Διότι από αυτό εδώ το Βήμα είχαμε επαναλάβει κάτι, το οποίο δημιούργησε αντιδράσεις κυρίως στους κόλπους της Νέα Δημοκρατίας, ότι από τις 8.500 περίπου ευρώ το μήνα, το 68% του ποσού αυτού παραμένει αφορολόγητο. Δηλαδή για το ίδιο εισόδημα ανάμεσα σε έναν Βουλευτή και έναν επιχειρηματία, έναν ιδιώτη ή έναν ελεύθερο επαγγελματία, ο Βουλευτής θα πληρώσει πολύ μικρότερο ΦΠΑ στην εφορία, ενώ ο Έλληνας φορολογούμενος θα πληρώσει δεκαπλάσιο, εικοσαπλάσιο, εκατονταπλάσιο. Όταν, όμως, βρεθεί στη θέση να μην μπορέσει να πληρώσει στην εφορία 100-200 ευρώ, με νομοθετήματα που εσείς θεσπίσατε από αυτήν εδώ τη Βουλή, θα μπορεί η εφορία ή η τράπεζα να προβαίνει σε κατασχέσεις της περιουσίας του.<br />Λέτε, επίσης, ότι οι μειώσεις αυτές έχουν γίνει σε όλους τους τομείς: στα έξοδα κίνησης, τα επιδόματα, οι τίτλοι των οποίων πολλές φορές προκαλούν απορία για το τι θέλει να εννοήσει ο νομοθέτης. Πιστεύω ότι ο Κοινοβουλευτικός Εκπρόσωπος στη συζήτηση θα αναφερθεί στα ζητήματα αυτά. <br />Η μείωση αυτή που έλεγα, λοιπόν, αρχικώς, είναι λογιστική, διότι τα περίπου 2 εκατομμύρια ευρώ που εμφανίζονται ως μείωση στον Προϋπολογισμό της Βουλής έχουν να κάνουν με τις δαπάνες της Ελληνικής Προεδρίας, τις οποίες δεν καταβάλλει πλέον το ελληνικό Κοινοβούλιο, και με κάποιες αποζημιώσεις που έπαιρναν οι Ευρωβουλευτές –αν θυμάμαι καλά ήταν έξι τον αριθμό πέρσι- οι οποίοι επιθυμούν πλέον να πληρώνονται από το Ευρωπαϊκό και όχι από το ελληνικό Κοινοβούλιο. <br />Με λίγα λόγια, δεν έχετε κανέναν απολύτως λόγο να πανηγυρίζετε και να επικαλείστε την υποτιθέμενη μείωση στον προϋπολογισμό της Βουλής, θέλοντας έτσι να κοροϊδέψετε κάποιον εύπιστο άνθρωπο, ο οποίος λέει: «Ορίστε, εφόσον η Κυβέρνηση έχει καταλάβει ότι βρισκόμαστε σε ένα κρίσιμο οικονομικά σημείο, τουλάχιστον για τον εαυτό της παίρνει τα απαραίτητα μέτρα για να δείξει ότι συμμορφώνεται σε αυτή τη δημοσιονομική πολιτική που έχει επιβάλει σε εμάς τους ίδιους». <br />Εις ό,τι αφορά τα βουλευτικά προνόμια, η Χρυσή Αυγή, ήταν η πρώτη και η μοναδική που τα κατήγγειλε. Και από αυτό εδώ το Βήμα θέλω να καταγγείλω όσους με δόλο ή μη λένε ότι η Χρυσή Αυγή άλλα καταγγέλλει και άλλα κάνει. Και επειδή θέλω να είμαι πάντοτε ξεκάθαρος και να μιλάω συγκεκριμένα, θα αναφερθώ σε μία τουλάχιστον συγκεκριμένη περίπτωση, αυτή όπου Βουλευτές του κόμματός μας αναγκάστηκαν να πάρουν άτοκα δάνεια από το αντίστοιχο Τμήμα της Βουλής. Ένας εξ αυτών ήμουν κι εγώ, αλλά όχι επειδή το όνομά μου βρισκόταν πρώτο στις λίστες Λαγκάρντ επειδή είχα κλέψει το ελληνικό δημόσιο και δεν με πείραξε το Υπουργείο Οικονομικών ή η ελληνική δικαιοσύνη, όχι επειδή έχω μετοχές ή τζογάρω τα χρήματά μου, τα χρήματα του ελληνικού λαού, σε διάφορα ευαγή τραπεζικά ιδρύματα όπως η «BLACK ROCK» και άλλα, αλλά διότι τη βουλευτική μου αποζημίωση εδώ και δυόμισι τρία χρόνια που είμαι Βουλευτής την έκανα τρόφιμα για να μπορεί ο Έλληνας πολίτης να περνάει τη μέρα του, διότι με την πολιτική που του έχετε επιβάλει δεν μπορεί να αντεπεξέλθει. Και για τον λόγο του ότι μου επιβλήθηκε εγγύηση πενήντα χιλιάδων ευρώ μετά από μία ξεκάθαρα πολιτική σκευωρία, εξαιτίας της οποίας τόσο εγώ όσο και οι υπόλοιποι υπόδικοι Βουλευτές και οι προφυλακισμένοι Βουλευτές του κόμματος δεν μπορούν να αντεπεξέλθουν οικονομικά, διότι παρευρίσκονται προφυλακισμένοι για το γεγονός ότι είναι Βουλευτές της Χρυσής Αυγής και όχι μέλη εγκληματικής οργάνωσης. <br />Τα προνόμια του κόμματος είναι οι παράνομες προφυλακίσεις, είναι η κατάλυση του Συντάγματος που δεν τους δίνει τη δυνατότητα το Προεδρείο, η Βουλή αυτή, να συμμετέχουν, όντας εν ενεργεία Βουλευτές, σε σημαντικές ή μη κοινοβουλευτικές διαδικασίες. <br />Εμείς βλέπετε δεν είμαστε ούτε γόνοι πολιτικών τζακιών, ούτε κλέφτες ούτε λαμόγια για να έχουμε στην άκρη εκατομμύρια ευρώ σε καταθέσεις για να μπορούμε να πληρώνουμε το οτιδήποτε. Όπως και να έχει όμως, είμαστε τίμιοι, ξεκάθαροι, διότι μπήκαμε με ένα σύνθημα. Κι αν κάποιοι θέλουν να μας διώξουν από τη Βουλή έτσι θα φύγουμε, αν και δεν πρόκειται να γίνει ποτέ αυτό. Τα χρήματα του ελληνικού λαού επιστρέφουν στον ελληνικό λαό. Η Χρυσή Αυγή τα βουλευτικά προνόμια τα μετατρέπει σε κοινωνικό έργο για να απαλύνει τον πόνο των Ελλήνων πολιτών, οι οποίοι υπερφορολογούνται από την τωρινή μνημονιακή συγκυβέρνηση. <br />Εννοείται ότι για τους λόγους που προανέφερα καταψηφίζουμε στο σύνολό του τον προϋπολογισμό της Βουλής. Καλούμε, επιτέλους, αυτήν τη συγκυβέρνηση εάν πράγματι πιστεύει στα όσα λέει, ότι δηλαδή ελέω μνημονίου πρέπει να έχουμε μια βίαιη αναπροσαρμογή σε δημοσιονομικό επίπεδο, να κάνει την προσαρμογή αυτή στα δικά της εισοδήματα, στους δικούς της μισθούς, στα δικά της προνόμια και έπειτα θα έχει το ηθικό δικαίωμα να βάζει χέρι στην τσέπη του ελληνικού λαού. Μέχρι τότε, εφόσον δεν το κάνετε, είστε και υπόλογοι, αλλά και υποκριτές. <br />Ευχαριστώ πολύ. <br /></speech><speech by="#s75"><from>ΠΡΟΕΔΡΕΥΩΝ</from> Τον λόγο έχει η ειδική αγορήτρια της Δημοκρατικής Αριστεράς κ. Ασημίνα Ξηροτύρη-Αικατερινάρη για δεκαπέντε λεπτά.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, συζητάμε σήμερα τον προϋπολογισμό των δαπανών της Βουλής για το 2015 και τον απολογισμό εξόδων για το οικονομικό έτος 2013. <br />Η συζήτηση, όπως είναι φυσικό, δεν μπορεί να μείνει μόνο σε ένα τυπικό, δημοσιονομικού χαρακτήρα έλεγχο και προσέγγιση των θεμάτων. Η συζήτηση μας σήμερα είναι αφορμή και για μια ουσιαστική γόνιμη συζήτηση και προβληματισμό, κυρίως γύρω από τα θέματα του ύψους και του είδους της βουλευτικής αποζημίωσης, των άλλων αποζημιώσεων και προνομίων των Βουλευτών, προκειμένου να επιτελέσουν το κοινοβουλευτικό τους έργο και έλεγχο, όπως επίσης και των αποζημιώσεων του πολύ αξιόλογου ανθρώπινου δυναμικού της Βουλής και βέβαια, των απαραίτητων δαπανών για τα μέσα, τις υπηρεσίες και τον εξοπλισμό με τρόπο ώστε και το έργο και η λειτουργία του ελληνικού Κοινοβουλίου μέσω όλων αυτών των συνιστωσών να γίνεται με άρτιο και υποδειγματικό τρόπο, όπως όλοι θα θέλαμε να γίνεται. <br />Ταυτόχρονα, όμως, μιλάμε και για έναν προϋπολογισμό οικονομικό, προϊόν εξορθολογισμού, αφού αφορά σε μια ακόμη χρονιά βαθιάς οικονομικής και κοινωνικής κρίσης για τη χώρα με περικοπές πάνω από 45% στους μισθούς και τις συντάξεις, με ακόμη μεγαλύτερες περικοπές στον ιδιωτικό τομέα, την απόγνωση ενάμισι εκατομμυρίου ανέργων, την καταιγίδα της υπερφορολόγησης και την πλήρη άπνοια της ρευστότητας. <br />Παράλληλα, είναι αναγκαίο να αναδειχθεί σε αυτήν τη συζήτηση η πολιτική προσέγγιση που κάνει το κάθε κόμμα στα θέματα της θωράκισης των θεσμών του πολιτικού μας συστήματος και ειδικότερα, του κύρους και της αξιοπιστίας του ελληνικού Κοινοβουλίου και ημών των ιδίων των Βουλευτών στα μάτια των πολιτών. <br />Σε αυτήν τη συγκυρία, λοιπόν, συνάδελφοι, πρέπει με νηφαλιότητα να δούμε τα πράγματα, να δούμε τα δικά μας θέματα και να συζητήσουμε επί της ουσίας. <br />Η Δημοκρατική Αριστερά έχει την πεποίθηση ότι απαιτείται μια σειρά παρεμβάσεων και αλλαγών στον τρόπο λειτουργίας του πολιτικού συστήματος και μια σειρά μέτρων θωράκισης του θεσμικού μας πλαισίου, ώστε να ανακτήσει το κύρος και την αξιοπιστία του. Είναι ανάγκη να ενισχυθεί ο ρόλος του Κοινοβουλίου, αλλά σε πολλά άλλα θέματα ουσιαστικά. Και δεν εξαρτάται αυτό μόνο από τις αποζημιώσεις και τα λοιπά οικονομικά θέματα λειτουργίας του Κοινοβουλίου. Χρειάζεται η χρυσή τομή, ώστε το Κοινοβούλιο να έχει κάθε δυνατότητα ελέγχου και διαμόρφωσης πολιτικής ενάντια στις στάσεις αυτονόμησης και συγκεντροποίησης της εκτελεστικής εξουσίας. <br />Σε κάθε προϋπολογισμό, όμως, όπως και σήμερα, πρέπει να συζητήσουμε και για τη μείωση του λειτουργικού κόστους της δημοκρατίας. Η διαχείριση των συγκεκριμένων δημόσιων πόρων πρέπει να διέπεται από τους κανόνες της διαφάνειας και της λογοδοσίας. <br />Ποικίλα προνόμια του πολιτικού προσωπικού, είτε θεσμικά είτε οικονομικά, πρέπει να τα επανεξετάσουμε και πολλά από αυτά να τα καταργήσουμε, ενώ η ευθύνη και η λογοδοσία των πολιτικών προσώπων πρέπει να γίνει η μέγιστη δυνατή. <br />Η Δημοκρατική Αριστερά για τον λόγο αυτό έχει προτείνει την ψήφιση νέου νόμου, που θα ρυθμίζει τα της δημόσιας και ιδιωτικής χρηματοδότησης των πολιτικών κομμάτων και των Βουλευτών και των υποψηφίων Βουλευτών. Πρόσφατα θεσμοθετήθηκαν ρυθμίσεις για το πολιτικό χρήμα, δηλαδή τη δημόσια και ιδιωτική χρηματοδότηση των πολιτικών κομμάτων, δεν ήταν, όμως, πλήρεις και γενναίες. <br />Με τις προτάσεις που έχουμε καταθέσει και θα επανακαταθέσουμε άμεσα με νέα επερώτησή μας, επιδιώκουμε ως κόμμα την αποκατάσταση της αξιοπιστίας του πολιτικού συστήματος, τη διασφάλιση της αυτονομίας της πολιτικής και της ισότητας των ευκαιριών μεταξύ των κομμάτων και των υποψηφίων, την ενίσχυση της διαφάνειας και την έγκαιρη ενημέρωση του κοινού, αλλά και τη μείωση του κόστους του πολιτικού συστήματος στη δύσκολη οικονομική συγκυρία που διανύει η χώρα.<br />Αναλυτικότερα προτείνουμε: Μείωση της κρατικής χρηματοδότησης και σύνδεση του συνολικού ύψους της με τις δημοσιονομικές δυνατότητες της χώρας, αυστηροποίηση των απαγορεύσεων χρηματοδότησης που σχετίζονται με χρηματοδοτήσεις από επιχειρήσεις εντός και εκτός Ελλάδας. Προτείνουμε, επίσης, την εξατομίκευση της ευθύνης για τη διαχείριση των οικονομικών των κομμάτων με διορισμό από κάθε πολιτικό κόμμα ενός υπεύθυνου των οικονομικών του. Θα είναι υποχρέωση όλων των κομμάτων, είτε δικαιούνται χρηματοδότηση είτε όχι, να γνωστοποιούν τις πηγές και τη χρήση των οικονομικών τους πόρων.<br />Επιπλέον, προτείνουμε τη διασφάλιση του ουσιαστικού ελέγχου των οικονομικών των κομμάτων, που θεωρούμε ότι δεν είναι πλήρης και των Βουλευτών από ανεξάρτητο θεσμικό όργανο με συμμετοχή ορκωτών λογιστών, χωρίς τη συμμετοχή των πολιτικών προσώπων. <br />Προτείνουμε την κατάργηση της βουλευτικής σύνταξης όταν υπάρχει σύνταξη και από άλλον φορέα και μια σειρά άλλων μέτρων.<br />Μετά από αυτήν την εισαγωγή, κύριοι συνάδελφοι, θα έρθω στο ειδικότερο θέμα του προϋπολογισμού των δαπανών της Βουλής για το 2015. Κατ’ αρχάς, όπως είπα και στην Επιτροπή για τον Προϋπολογισμό, οι δαπάνες που αφορούν στη λειτουργία του Κοινοβουλίου αναλύονται πολύ καλά και κινούνται σε ένα ικανοποιητικό επίπεδο. Παρουσιάζουν μία περαιτέρω μικρή μείωση σε σχέση με το 2014, ενώ πρέπει να υπογραμμίσουμε ότι η συνολική ποσοστιαία μεταβολή σε σχέση με το 2009 είναι –37,01% για το 2015. Δηλαδή από 218.000.000 ευρώ προϋπολογισμό του 2009, τα προϋπολογιζόμενα μέχρι το 2015 είναι 139.000.000 ευρώ. Σημειώνεται πράγματι μία σημαντική μείωση και μετά από ένα, όπως είπα, ικανοποιητικό εξορθολογισμό των δαπανών. <br />Είναι ένας σωστά δομημένος προϋπολογισμός που ακολουθεί τα πρότυπα των προϋπολογισμών που πρέπει να έχουν οι δημόσιες υπηρεσίες, οι ΔΕΚΟ και οι άλλοι φορείς. Και εδώ θέλουμε πράγματι να επαινέσουμε και την προσπάθεια του Προέδρου της Βουλής, αλλά και των αρμόδιων υπηρεσιών και κυρίως των υπαλλήλων στη σύνταξη αυτού του προϋπολογισμού.<br />Όμως, εμείς στεκόμαστε, όπως κάναμε και στον προϋπολογισμό του 2014, στο να καταδείξουμε στην πράξη ότι οι Βουλευτές ζουν στη σκληρή πραγματικότητα του Έλληνα πολίτη και αγωνίζονται προς όλες τις κατευθύνσεις, μειώνοντας και τις δικές τους απολαβές, για να αποκατασταθεί αυτή η αξιοπιστία και το κύρος των Βουλευτών. Αυτό δεν είναι ζήτημα μικρής σημασίας. <br />Οι μειώσεις που έγιναν μέχρι σήμερα και ιδιαίτερα της κύριας βουλευτικής αποζημίωσης είναι μεν σημαντικές, περί το 35% ή 37%, αλλά έχουν περιθώριο να μειωθούν περισσότερο για να συμβαδίζουν με τις ποσοστιαίες τουλάχιστον μεταβολές αυτών που έχουν υποστεί οι μισθωτοί και οι συνταξιούχοι. <br />Ειδικότερα, θέλουμε να συμπληρώσουμε ότι οι Βουλευτές έχουν μια ειδική, ευνοϊκή φορολόγηση σε σχέση με τους πολίτες, οι οποίοι ήδη από το 2014 έχουν γονατίσει από την υπερφορολόγηση.<br />Γι’ αυτό -αν μη τι άλλο- η αποζημίωση, παραδείγματος χάριν, για τα έξοδα οργάνωσης γραφείου που είναι αρκετά σημαντική και αφορολόγητη θα πρέπει να μειωθεί, να μην μοιράζεται ισόποσα, αλλά να ληφθούν υπ’ όψιν οι πρόσθετες επιβαρύνσεις των Βουλευτών της περιφέρειας. Εν πάση περιπτώσει, το συζητήσαμε αυτό και στην επιτροπή, μπορεί να ξεκινήσουμε τη συζήτηση για μια αντιμετώπιση του θέματος με τη διαδικασία των εσόδων-εξόδων. Πρέπει να λάβουμε υπ’ όψιν το γεγονός ότι το έμψυχο δυναμικό- δηλαδή οι συνεργάτες μας που στηρίζουν τη λειτουργία των γραφείων- είναι πολύ σημαντικό. Έχουμε μέχρι πέντε συνεργάτες και το ανθρώπινο δυναμικό των γραφείων είναι κυρίως το μεγαλύτερο έξοδο που επιβαρύνει τη Βουλή και όχι εμάς. <br />Έχουμε θέσει επανειλημμένα το θέμα της κατάργησης της βουλευτικής αποζημίωσης για τη συμμετοχή στις επιτροπές. Βεβαίως έχει μειωθεί η αποζημίωση πάρα πολύ, αλλά για εμάς είναι θέμα αρχής. Δεν χρειάζεται για το Βουλευτή, για τη βασική του δουλειά και το βασικό του καθήκον που είναι η συμμετοχή του στις επιτροπές, προκειμένου μετά να έρθει προετοιμασμένος στην Ολομέλεια και να διατυπώσει τις τελικές του θέσεις, να υπάρχει θέμα αποζημίωσης ή κινήτρων. Γι’ αυτό και εμείς τα δύο τελευταία χρόνια δεν παίρνουμε αυτές τις αποδοχές και τις κατανέμουμε άμεσα σε κοινωφελή ιδρύματα. <br />Όσον αφορά στο δεύτερο σκέλος του προϋπολογισμού για τις λειτουργικές δαπάνες, όπως είπα και προηγουμένως, διαπιστώνουμε πράγματι ότι εδώ καταγράφονται σωστά τα ζητήματα. Δεν μπορούν αυτές να συμπιεστούν περισσότερο, διότι υπάρχει κίνδυνος πράγματι για την εύρυθμη και αποδοτική λειτουργία του Κοινοβουλίου. <br />Παράλληλα, θέλουμε να τονίσουμε ότι το Κοινοβούλιο έχει έναν ουσιαστικό εκπαιδευτικό και πολιτιστικό χαρακτήρα. Και παρ’ όλο που μειώνονται αυτά τα έξοδα θεωρούμε ότι πρέπει να διαφυλάξει αυτό το χαρακτήρα του και δεν πρέπει να τον διακινδυνεύσουμε με περαιτέρω μειώσεις. Γιατί έτσι πράγματι συνδέεται το Κοινοβούλιο με τους Έλληνες πολίτες, τα νέα παιδιά, τους μαθητές σε όλες αυτές τις εκδηλώσεις του. <br />Αναλυτικότερα, επί των πιστώσεων του προϋπολογισμού του 2015 σε επιμέρους κατηγορίες, θα ήθελα να πω τα εξής: Σχετικά με τις πληρωμές για υπηρεσίες –κυρίως το πρώτο μέρος, τον κωδικό 0121- τις βουλευτικές αποζημιώσεις και τα λοιπά προνόμια στους Βουλευτές: Όπως ήδη ανέφερα, η βουλευτική αποζημίωση έχει μια σταδιακή, σημαντική μείωση από το 2010, η οποία έφτασε το 2014 –όπως και το σύνολο των δαπανών της Βουλής- σε μια ποσοστιαία μεταβολή άνω του -37%.<br />Όπως είχαμε επισημάνει και πέρυσι και επισημαίνουμε και σήμερα, η βουλευτική αποζημίωση θα μπορούσε να συμπιεστεί ακόμα περισσότερο, ακολουθώντας τα επίπεδα των ποσοστών μεταβολής των αποδοχών των μισθωτών της χώρας. <br />Όσον αφορά στα θέματα των αποζημιώσεων θεωρούμε –όπως είπα- ότι δεν πρέπει να καταβάλεται η αποζημίωση για τη συμμετοχή των Βουλευτών στις επιτροπές. Προβλέπεται στο 1,42 εκατομμύρια ευρώ για το 2015. Δεν χρειάζονται κίνητρα για τη συμμετοχή στις επιτροπές, αλλά είναι υποχρέωση του Βουλευτή η ουσιαστική συμμετοχή στις επιτροπές για να επιτελέσει το κοινοβουλευτικό του έργο. <br />Επίσης, οι δαπάνες για τα επιδόματα οργάνωσης των γραφείων των Βουλευτών, που ανέρχονται στα 6,5 εκατομμύρια περίπου, θα μπορούσαν να συμπιεστούν μέσω ενός γενναίου εξορθολογισμού που θα λαμβάνει υπ’ όψιν κυρίως τις ανάγκες των Βουλευτών της περιφέρειας και όχι να δίδονται ισόποσα στους τριακόσιους. <br />Άλλωστε, όπως είπα, έχουμε και την ουσιαστική στήριξη από τους πέντε συνεργάτες και σε μία περίοδο υπερφορολόγησης των πολιτών θα πρέπει να αντιμετωπίσουμε αυτά τα επιδόματα, εάν θέλουμε, με τη διαδικασία των εσόδων-εξόδων. Αυτό είναι ένα θέμα, το οποίο –όπως είπε και ο κύριος Πρόεδρος της Βουλής στη συζήτηση στην επιτροπή- χρειάζεται τη συζήτηση όλων των κομμάτων, προκειμένου να δούμε και κάποιες δυσκολίες που έχει, ενδεχομένως και συνταγματικές. <br />Στις δαπάνες των χρηματοδοτικών μισθώσεων των αυτοκινήτων, που ανέρχονται στα 3,27 εκατομμύρια ευρώ έγινε μια σημαντική μείωση της τάξεως των 530.000 ευρώ, με σχετική απόφαση του Προέδρου για τα μισθώματα. <br />Εμείς θεωρούμε ότι και ο αριθμός των αυτοκινήτων μπορεί να μειωθεί, ιδιαίτερα για τους Βουλευτές του κέντρου της Αθήνας, που έχουν ιδιόκτητα ένα ή δύο αυτοκίνητα. <br />Οι αμοιβές των υπαλλήλων –τακτικών και ορισμένου χρόνου- από το 2010 είχαν μειωθεί σημαντικά. Από πέρυσι ακολουθούν το ενιαίο μισθολόγιο. Επέρχεται έτσι περαιτέρω μείωση περίπου 750.000 ευρώ, ενώ έχουν από την άλλη πλευρά τις αναγκαίες προσαυξήσεις, που ακολουθούν τη μισθολογική εξέλιξη των υπαλλήλων. <br />Υπήρξε και μια δραστική μείωση του αριθμού των υπαλλήλων της Βουλής. Θεωρώ ότι το έργο που επιτελούν αυτήν τη στιγμή πραγματικά είναι πολύ αξιόλογο και χρειάζεται πολύ μεγάλη προσπάθεια για να τα βγάλουν πέρα. <br />Όσον αφορά την αντιμισθία των συνεργατών των Βουλευτών, πρόκειται για ένα σημαντικό ποσό της τάξεως των 12 εκατομμυρίων ευρώ. Αν σε αυτό προσθέσουμε εδώ και μια αντιστοιχία από τα ποσά των νυκτερινών και των εκτός έδρας κίνησης, πλησιάζουμε τα 15 εκατομμύρια ευρώ. Θεωρούμε ότι και εδώ απαιτείται περαιτέρω εξορθολογισμός, ακόμη και το ενδεχόμενο της μείωσης του αριθμού των συνεργατών. <br />Όσον αφορά τα μισθώματα των κτηρίων, έχει γίνει πράγματι περαιτέρω μείωση των μισθωμάτων κατά 600.000 ευρώ περίπου. Περαιτέρω μείωση στα μισθώματα των κτηρίων των ιδιωτών δεν φαίνεται εφικτή. Μάλλον και εδώ θα πρέπει να μιλήσουμε για μια ολοκληρωμένη προσέγγιση στο μεγάλο θέμα της αξιοποίησης των δημόσιων κτηρίων και για τις ανάγκες του Κοινοβουλίου.<br /><br />Τελειώνω σε μισό λεπτό, κύριε Πρόεδρε. <br />Όσον αφορά τις προμήθειες, φαίνεται ότι οι δαπάνες έχουν εξορθολογιστεί και κατανεμηθεί σωστά. Σε πολλές περιπτώσεις υπάρχει περαιτέρω μείωση. Υπάρχει, βέβαια και η αισιόδοξη, αλλά δαπανηρή πρόβλεψη προμήθειας ενός συστήματος εκτύπωσης και βιβλιοδεσίας για τον εκσυγχρονισμό της τυπογραφικής μονάδας της Βουλής. <br />Αγαπητοί συνάδελφοι, όπως καταλαβαίνετε, για όλους αυτούς τους λόγους που προανέφερα, εμείς θα ψηφίσουμε «παρών» στον προϋπολογισμό των δαπανών της Βουλής για το 2015. <br />Εκτιμώντας από τη μία πλευρά τη σημαντική προσπάθεια για τη μείωση και τον εξορθολογισμό των δαπανών, αλλά έχοντας από την άλλη πλευρά τις προτάσεις μας για περαιτέρω έστω και μικρές μειώσεις που έχουν ευρύτερα και θεσμικό χαρακτήρα, πιστεύουμε ότι χρειάζεται μία συντεταγμένη συζήτηση και απόφαση όλων των κομμάτων. <br />Όσον αφορά τον απολογισμό εξόδων για το οικονομικό έτος 2013, εκεί φαίνεται πράγματι ότι ο προϋπολογισμός έχει εκτελεστεί σωστά και κατά τις δεσμεύσεις που αυτός έθετε και επεστράφησαν και 10 εκατομμύρια ευρώ στο Γενικό Λογιστήριο του Κράτους. Συγκεκριμένα, το σύνολο των πιστώσεων, όπως είχαν αρχικά προϋπολογιστεί, ήταν 148,75 εκατομμύρια και οι πιστώσεις, όπως τελικά διαμορφώθηκαν και δαπανήθηκαν, ανήλθαν στα 138,33 εκατομμύρια ευρώ. Υπήρξε δηλαδή και περίσσεια χρημάτων που δεν ξοδεύτηκαν.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, παρακαλώ, κυρία συνάδελφε.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Γίνεται, όπως είπαμε, ένας ουσιαστικός απολογισμός των δαπανών και γι’ αυτό θα εγκρίνουμε τον απολογισμό του 2013. <br />Τελειώνοντας, θέλω να πω δυο κουβέντες για το Ίδρυμα της Βουλής των Ελλήνων για τον Κοινοβουλευτισμό και τη Δημοκρατία επ’ ευκαιρία του απολογισμού και του προϋπολογισμού του που συζητήσαμε στην επιτροπή. <br />Το Ίδρυμα της Βουλής των Ελλήνων από το 2003 που ιδρύθηκε με τις δραστηριότητές του επιδιώκει να καταστεί ένας δίαυλος επικοινωνίας της Βουλής των Ελλήνων με την κοινωνία μέσω της παραγωγής και της προσφοράς έργων και διοργάνωσης δράσεων υψηλού επιπέδου στο χώρο των κοινοβουλευτικών και των δημοκρατικών θεσμών. Θεωρώ ότι το έργο που έχει επιδείξει είναι πολύ σημαντικό και ότι η προσφορά του και ο ρόλος του είναι απαραίτητα. <br />Όμως, θέλω να τονίσω την ανάγκη να έρθει το ίδρυμα πιο κοντά στην κοινωνία, στην περιφέρεια της χώρας με προσφορά του έργου και των μέσων του, όχι μόνο εδώ, αλλά και εκεί που το έχουν ίσως περισσότερη ανάγκη για την ενίσχυση του κοινοβουλευτισμού και κυρίως της δημοκρατίας μας. <br />Ευχαριστώ. <br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα δύο φοιτητές του Πολιτικού Τμήματος της Νομικής Σχολής Αθηνών. <br />Η Βουλή τούς καλωσορίζει. <br /> <br />Τον λόγο έχει ο συνάδελφος ειδικός αγορητής των Ανεξάρτητων Δημοκρατικών Βουλευτών κ. Νταβρής.</speech><speech by="#s209"><from> ΓΕΩΡΓΙΟΣ ΝΤΑΒΡΗΣ</from> Κύριε Πρόεδρε, αγαπητοί συνάδελφοι, αγαπητοί επισκέπτες, ήρθαμε απόψε να συζητήσουμε για άλλη μία φορά για έναν προϋπολογισμό για τον οποίο νομίζω ότι η Κυβέρνηση δεν έχει κανένα φόβο ότι δεν θα περάσει.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δεν είναι θέμα της Κυβέρνησης ο προϋπολογισμός της Βουλής. Είναι θέμα της Βουλής.</speech><speech by="#s209"><from> ΓΕΩΡΓΙΟΣ ΝΤΑΒΡΗΣ</from> Αφήστε με, κύριε Πρόεδρε.<br />Εγώ ως νέος Βουλευτής και ως απλός πολίτης δεν έχω καταλάβει πως όλοι αυτοί οι προϋπολογισμοί μετά το 1974 -και όχι μόνο ο προϋπολογισμός της Βουλής, αλλά και οι προϋπολογισμοί του κράτους που γίνονται μάλιστα κατά έναν ανορθόδοξο τρόπο, δηλαδή πρώτα γίνεται ο προϋπολογισμός και μετά ο απολογισμός- συντάσσονται σωστά, επιβλέπονται σωστά, αποτιμώνται ή τον Φεβρουάριο ή, όπως γίνεται εδώ, μία ημέρα πριν και η χώρα έφτασε στην κρίση.<br />Αυτό δεν συνάδει με τη λογική. Κάτι άλλο συμβαίνει. Προσπάθησα, λοιπόν, με οδηγό την απλή λογική, να δω τι φταίει. Άκουσα τον Βουλευτή και εισηγητή της Νέας Δημοκρατίας να λέει –και σωστά, βέβαια- ότι κόψαμε τον προϋπολογισμό περίπου κατά 40% από αυτό που ήταν το 2009. Σωστά. Άρα, μπορούμε και λειτουργούμε και με λιγότερα.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Και με καλή παραγωγή.</speech><speech by="#s209"><from> ΓΕΩΡΓΙΟΣ ΝΤΑΒΡΗΣ</from> Νομίζω ότι έτσι συνέβαινε και αλλού, και στα άλλα Υπουργεία και στις άλλες υπηρεσίες που συντάσσεται ο προϋπολογισμός. Τι γίνεται όμως; Κάπου φεύγει το δημόσιο χρήμα. Εδώ, όταν κάνουμε απολογισμούς, κάποιοι δεν λένε όλη την αλήθεια. Οι σοφιστείες ξέρετε, κύριε Γεωργιάδη, είναι χειρότερες από το ψέμα.<br />Εδώ, λοιπόν, τίθεται ένα μεγάλο πρόβλημα. Για να γίνω πιο κατανοητός θα πω το εξής, μιας και άκουσα και την κ. Ξηροτύρη. Το πρόβλημα είναι αν θα παίρνουμε στις επιτροπές 400 ευρώ, 300, 200, 50, 70 ή καθόλου ή το να αναβαθμιστούν οι επιτροπές της Βουλής;<br />Αν ο προϋπολογισμός προέβλεπε 15 εκατομμύρια για την πληρωμή μας στις Επιτροπές ή -κατά την εισήγηση της κ. Ξηροτύρη- που είναι ορθή- καθόλου, οι επιτροπές της Βουλής θα έκαναν ελλιπή δουλειά, διότι στον ύψιστο βαθμό θα πηγαίναμε να εξετάσουμε τον Υπουργό Άμυνας, τον κ. Τσοχατζόπουλο και κάποιος θα έλεγε «Εγώ δεν βλέπω λογαριασμούς, βλέπω αριθμούς τηλεφώνων», είτε πληρωνόμαστε είτε δεν πληρωνόμαστε.<br />Το πρόβλημα, λοιπόν, δεν είναι τα χρήματα, αλλά τι προϊόν παράγεται από αυτό. Η Βουλή πρέπει να είναι ο ναός της δημοκρατίας και εκεί να λέγονται αλήθειες. Είπα στον Πρόεδρο της Δημοκρατίας ότι η κρίση δεν έφερε πρόβλημα στη δημοκρατία, αλλά η μη λειτουργία της δημοκρατίας, του Κοινοβουλίου και των επιτροπών, παρόλο που δούλευαν με 200 ή -για καλύτερο επικοινωνιακό προϊόν- με 50 δισεκατομμύρια, όχι με 100. <br />Πρέπει να την αναβαθμίσουμε θεσμικά και να θέσουμε απαγορεύσεις δια της συντριπτικής ποινής ή να αποβάλλεται όποιος λέει ψέματα ή όποιος πηγαίνει στην επιτροπή, γιατί είτε έχουμε προϋπολογισμούς 600 εκατομμυρίων είτε 50 εκατομμυρίων, όπως λένε άλλοι, το προϊόν διακυβέρνησης του τόπου, το θεάρεστο έργο, η μέγιστη αποστολή δεν θα υλοποιείται. <br />Το θέμα, λοιπόν, δεν είναι τι γράφουμε στους προϋπολογισμούς ή σε ποια κουτάκια τα γράφουμε. Το θέμα είναι ότι δεν σεβόμαστε το δημόσιο χρήμα. Χθες στην Ιαπωνία δύο Υπουργοί παραιτήθηκαν για κακή χρήση, όχι για κατάχρηση δημοσίου χρήματος.<br />Ποια είναι η εισήγηση, για να τελειώνουμε με τον προϋπολογισμό; Εάν η οποιαδήποτε μελλοντική Βουλή -στην οποία δεν θα είμαι εγώ ούτε και ο κ. Κακλαμάνης- δεν έχει «πέναλτι» στον Κανονισμό για όποιον Βουλευτή ή Υπουργό ψεύδεται στον κοινοβουλευτικό έλεγχο και αν δεν αναβαθμιστεί η επιτροπή, θα ξανάρθουν κι άλλες κρίσεις, είτε είναι ο προϋπολογισμός 600.000.000 ευρώ είτε 50.000.000 ευρώ. <br />Το θέμα, λοιπόν, είναι ότι εδώ λέγονται ψέματα και σοφιστείες. Δεν υπάρχει σεβασμός του δημοσίου χρήματος. Για όποιον κάνει καλή χρήση έπρεπε ο νόμος να είναι δρακόντειος και για όποιον «τρώει» να είναι συντριπτικός. Η λύση, λοιπόν, δεν είναι στα κουτάκια και τα νούμερα. Η λύση, για να υλοποιούνται ορθά οι προϋπολογισμοί, να βγει η χώρα από την κρίση και να αναβαθμιστεί το Κοινοβούλιο, δεν είναι στα νούμερα. <br />Θα πρέπει να ψηφιστεί νόμος, ώστε όποιος τρώει ένα ευρώ να λογοδοτεί σκληρά. Τότε οι προϋπολογισμοί ας είναι εκατό. Θα βρει τρόπο το δημόσιο χρήμα να παράξει το έργο του. Έτσι και ο προϋπολογισμός που θα έρθει μεθαύριο θα βρει τρόπο, άσχετα αν πρώτα φτιαχτεί ο δρόμος και μετά το νοσοκομείο. Δεν μας πειράζει. Όταν όμως δεν θα υπάρχουν οι «ποντικοί» να τα φάνε, μια χαρά θα γίνουν τα πράγματα. <br />Και ο κόσμος έξω δεν θα διαμαρτύρεται, γιατί η Βουλή υπάρχει για να υπηρετεί το λαό. Αυτός είναι ο ύψιστος ρόλος της. Για το γεγονός ότι φθάσαμε να έχουμε αυτή την κρίση δεν φταίει ο λαός. Κάποιοι προηγούμενοι εμού κι εγώ μαζί ως πολίτης και οι παλιότεροι εδώ μέσα κάτι δεν κάναμε καλά. Τι δεν κάναμε καλά; Δεν γράψαμε καλά τα κουτάκια; Για όνομα του Θεού! Αντίκειται στη λογική. Εγώ δεν το πιστεύω αυτό και επιτρέψτε μου να έχω αυτή την προσωπική γνώμη. <br />Η πρότασή μου, λοιπόν, θα μπορούσε να είναι, κύριε Πρόεδρε του Κοινοβουλίου, κύριε Μεϊμαράκη, «ναι», αλλά επειδή δεν υπάρχει αυτή η φιλοσοφία θα είναι «όχι». Και για να ξεκαθαρίσω και να τελειώνω με αυτό το θέμα, για το Ίδρυμα της Βουλής θα πω «ναι», για να δείξω ότι για εμένα δεν είναι το πρόβλημα τα κουτιά. Κάνατε καλή δουλειά αριθμητικά, αλλά και με αυτή τη δουλειά πάλι δεν σώζεται το παιχνίδι. <br />Η φιλοσοφία πρέπει να αλλάξει. Οι προϋπολογισμοί, τόσο της Βουλής, όσο και του κράτους και των υπηρεσιών πρέπει να έχουν έναν γνώμονα: Να μην φεύγει κανένα ευρώ και να πηγαίνει στις τσέπες των «ποντικών» ή, όπως έλεγε ο κ. Καραμανλής, των «νταβατζήδων», τους οποίους και η Αντιπολίτευση βέβαια δεν ονομάζει. <br />Πάμε τώρα στην παρούσα κατάσταση. Θα τον περάσουμε αυτόν τον προϋπολογισμό και θα έρθει και ο άλλος προϋπολογισμός και θα περάσει, γιατί έτσι δείχνουν οι αριθμοί και με αυτό τον τρόπο λειτουργούμε. Τι κάνουμε; Έχουμε σκεφτεί πού είναι η χώρα; Λέγονται αλήθειες; Έχουμε γράψει με καθαρά γράμματα αυτούς τους μηχανισμούς που μας απαγορεύουν να υλοποιούμε σωστά τους προϋπολογισμούς; Όχι. Κρίση γενικώς. Έβρεξε κρίση από τον ουρανό. <br />Μήπως απαιτείται να πάμε σε μία κατάσταση λήθης, γιατί μπροστά έχουμε «φωτιές» -χωρίς να θέλω να κινδυνολογήσω- με την Τουρκία, την Κύπρο, με Αλβανίες, Ρωσίες και τα λοιπά; <br />Αγαπητέ Πρόεδρε, κύριε Κακλαμάνη, γίνονται αυτά στην Κύπρο -και 200 ευρώ να μην έπαιρνα- κι εγώ περίμενα από χθες να συγκληθεί εκτάκτως η Επιτροπή Εξωτερικών και Άμυνας, για να ενημερωθώ και να πω την άποψή μου, είτε μηδέν πάρω είτε πληρώσω είκοσι είτε τριακόσια πάρω. Δεν βγαίνει! Νιώθω λοιπόν αδύναμος να προσφέρω στην πατρίδα μου. Αυτό ήθελα να πω πριν. <br />Το δεύτερο θέμα είναι το χρέος. Ακούγονται ψέματα και από την Κυβέρνηση και από την Αντιπολίτευση. Η Αντιπολίτευση μιλά για απόσυρση, κατάψυξη, επιμήκυνση και τα λοιπά. Η Κυβέρνηση λέει ότι βγαίνουν οι αριθμοί, αλλά κάθε φορά κάτι δεν βγαίνει. Θα κάτσουμε να συζητήσουμε; Θα σταματήσουμε το «σκυλοφάγωμα»; Θα κάτσουμε όλοι μαζί να τα πούμε, να αναβαθμίσουμε τη Βουλή, να δούμε ποιοι κάνουν και ποιοι δεν κάνουν, για να μπορεί και ο κόσμος έξω να τρώει και να αισθάνεται ασφαλής;<br />Τρίτο τεράστιο θέμα: Η κοινωνική αλλοίωση και τα εθνικά θέματα γενικώς. Αν διπλασιαστούν οι μισθοί, αν έρθει, παραδείγματος χάρη, η Αντιπολίτευση και φθάσει το μισθό στα 1.000 ευρώ, αν χτυπήσει ο κ. Σταθάκης το ραβδί και γίνουν οι μισθοί όπως πριν, τι θα κάνουμε με την κοινωνική αλλοίωση; Αν έρθουν μέσα άλλα πέντε ή δύο εκατομμύρια ξένοι, τι θα κάνουμε; Θα μας σώσουν οι μισθοί; Προσωπικά πιστεύω πως όχι.<br />Υπάρχει, λοιπόν, μία βάση η οποία απαιτεί συναίνεση, συνεννόηση, χαμηλούς τόνους. Γιατί; Διότι η χώρα είναι σε κίνδυνο. Δεν σώζεται με έναν καλό προϋπολογισμό. Με αλήθειες σώζεται η χώρα. Αν δεν πούμε αλήθειες, νομίζω ότι θα χαθούμε.<br />Αγαπητοί συνάδελφοι, δεν θέλω να ψέξω κανέναν. Δεν το δικαιούμαι, εξάλλου. Θέλω -και όσο μου δίνεται η ευκαιρία να μιλώ από αυτή τη Βουλή, γιατί βλέπω ότι η χώρα είναι σε κίνδυνο- να λέω και να επαναλαμβάνω ότι πρέπει να σταματήσει ο «σκυλοκαβγάς». Ας γίνουν εκλογές από προχθές! Δεν με ενδιαφέρει. Ας γίνουν το Μάρτη, ας γίνουν οποτεδήποτε. Όποτε και να γίνουν και όποιος και να κυβερνήσει, τα ίδια τρία προβλήματα θα έχει να λύσει: Πρώτον, να αναβαθμίσει τη δημοκρατία, δεύτερον, να βρει άμεση λύση στο χρέος χωρίς να λέμε ψέματα και, τρίτον, να απαγορεύσει την κοινωνική αλλοίωση και να αντιμετωπίσει τα εθνικά θέματα. Αυτά δεν γίνονται με διεκδίκηση της κυβερνησιμότητας, με το ποιος δηλαδή θα κάθεται στο cockpit, όπως λέω εγώ, στη θέση του κυβερνήτη, ενώ το σκάφος πάει να τρακάρει. Το σκάφος, που είναι η Ελλάδα, πρέπει να βγει από τη δίνη και πρέπει να πούμε αλήθειες.<br />Θέλω να σας ευχαριστήσω. Εγώ κατέθεσα την άποψή μου και πιστεύω ότι η λύση είναι στη συνεννόηση, είναι έξω από τους αριθμούς και είναι στο να υπάρξει μια νομοθετική ρύθμιση στον Κανονισμό της Βουλής, όποιος λέει ψέματα να εξοβελίζεται, να αναβαθμιστούν οι επιτροπές και η Βουλή και μέχρι να γίνει αυτό, να δούμε πού θα βρούμε τα λεφτά, πώς θα σώσουμε την κοινωνία από τη διάρρηξη και πώς θα αντιμετωπίσουμε τα εθνικά θέματα.<br />Σας ευχαριστώ πάρα πολύ που με ακούσατε.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο Α΄ Αντιπρόεδρος της Βουλής κ. Τραγάκης.</speech><speech by="#s275"><from> ΙΩΑΝΝΗΣ ΤΡΑΓΑΚΗΣ</from> Κυρίες και κύριοι συνάδελφοι, σήμερα συζητάμε και ψηφίζουμε το σχέδιο προϋπολογισμού δαπανών της Βουλής για το οικονομικό έτος 2015 και τον απολογισμό δαπανών της Βουλής για το οικονομικό έτος 2013, σύμφωνα, βέβαια, με το άρθρο 120 του Κανονισμού της Βουλής.<br />Στον προϋπολογισμό, όπως είναι γνωστό, περιλαμβάνονται οι δαπάνες, που έχουν σχέση με την αντιμετώπιση των αναγκών της Βουλής και τη λειτουργία των υπηρεσιών της. Περιλαμβάνονται πιστώσεις για τις βουλευτικές αποζημιώσεις, τις αποδοχές του προσωπικού, τις προμήθειες για τα αναγκαία υλικά λειτουργίας των υπηρεσιών, τη συντήρηση και επισκευή των κτηρίων της, όπως επίσης και πιστώσεις που προορίζονται για να προβάλλουν το έργο της Βουλής και να συμβάλλουν στην προώθηση των εθνικών, κοινωνικών και πολιτιστικών σκοπών.<br />Επιτρέψτε μου να πω ότι ο προϋπολογισμός της Βουλής είναι κάτι παραπάνω από νούμερα και λογιστικές απεικονίσεις. Ο προϋπολογισμός της Βουλής διευρύνει και αναβαθμίζει τη λειτουργία του Κοινοβουλίου, ενισχύει το ρόλο του Βουλευτή και πάνω απ’ όλα, κατοχυρώνει το κοινοβουλευτικό μας σύστημα.<br />Διαχρονικά, οι προϋπολογισμοί της Βουλής διακρίνονται από δημοσιονομική αυστηρότητα και πειθαρχία. Τα τελευταία χρόνια επιτυγχάνουν να καλύπτουν το ευρύτατο φάσμα των λειτουργιών του Κοινοβουλίου και παράλληλα καταφέρνουν να επιστρέφουν ένα σημαντικό μέρος των χρημάτων στον κρατικό προϋπολογισμό.<br />Κυρίες και κύριοι συνάδελφοι, η σημερινή συζήτηση διεξάγεται σε ένα κρίσιμο, κομβικό σημείο για το μέλλον του τόπου. Η πατρίδα μας βρίσκεται στην τελευταία καμπή της επώδυνης πορείας για έξοδο από τη μεγαλύτερη μεταπολεμική οικονομική κρίση. Κρίνονται μείζονος σημασίας ζητήματα, που αφορούν την επιστροφή της χώρας στην κανονικότητα, την ανάπτυξη και την αναβάθμιση των θεσμών του δημοκρατικού μας πολιτεύματος.<br />Μέσα σ’ αυτό το πλαίσιο, ο προϋπολογισμός της Βουλής για το έτος 2015 καταρτίστηκε λαμβάνοντας υπ’ όψιν του δύο βασικά δεδομένα: Πρώτον να μειωθούν ακόμα περισσότερο οι δαπάνες της Βουλής συμβάλλοντας στην εθνική προσπάθεια συγκράτησης των εθνικών δαπανών και, δεύτερον, να βελτιωθεί έτι περαιτέρω η λειτουργία και η υποδομή της Βουλής και του Βουλευτή. Ο εκπρόσωπος του έθνους πρέπει να λειτουργεί πραγματικά σαν εκπρόσωπος του λαού. <br />Έτσι, λοιπόν, με τον προτεινόμενο προϋπολογισμό για το έτος 2015 επέρχονται περικοπές συνολικού ποσού περίπου 2.000.000 ευρώ. Το ποσοστό μείωσης είναι 1,39% σε σχέση με τον Προϋπολογισμό του 2014. <br />Βέβαια, θα ήθελα να τονίσω ότι στον προϋπολογισμό του 2014 είχαμε προβλέψει και τα έξοδα για τη λειτουργία της Προεδρίας στο κοινοβουλευτικό σκέλος της Προεδρίας μας. Κατά γενική ομολογία όλων των συμμετεχόντων είχαμε μία πολύ επιτυχημένη και μία πολύ λιτή Προεδρία. Ενώ είχε προϋπολογιστεί δαπάνη 1.090.000 ευρώ, τελικά καταφέραμε και δαπανήσαμε περίπου 578.000 ευρώ, ήτοι μείωση 45%, που είναι μία πολύ σημαντική μείωση, αν αναλογιστούμε ότι η προηγούμενη προεδρία, η λιθουανική προεδρία, είχε κοστίσει παραπάνω από 70 εκατομμύρια ευρώ και για τα δύο μέρη το κοινοβουλευτικό και το κυβερνητικό.<br />Αυτό ήταν μία παρένθεση, για να σημειώσω ότι ο φετινός προϋπολογισμός είναι μειωμένος κατά 6.853.000 ευρώ, με ποσοστό μείωσης 4,61% σε σχέση με το 2013. Όλοι οι προϋπολογισμοί της Βουλής την τελευταία πενταετία, από το ξέσπασμα της οικονομικής κρίσης και μετά, βαίνουν μειούμενοι. Ο δε προϋπολογισμός του 2015 παρουσιάζει ποσοστιαία μεταβολή σε σχέση με τον προϋπολογισμό του 2009 της τάξης του μείον 37%. Δηλαδή, από τα 222.140.000 ευρώ που ήταν ο προϋπολογισμός του 2009, για φέτος ο προϋπολογισμός του 2015 είναι 139.922.000 ευρώ. Είναι μία ποσοστιαία μείωση –κρατηθείτε, παρακαλώ- της τάξης του 37%.<br />Έτσι, η Βουλή για μία ακόμα φορά δίνει το παράδειγμα της περιστολής των δαπανών, συμμετέχοντας στη μεγάλη προσπάθεια που καταβάλλεται απ’ όλους τους Έλληνες, με στόχο την έξοδο από την κρίση. <br />Αξίζει να σημειωθεί, επίσης, κάτι που δεν τονίστηκε, ότι δηλαδή ο φέτος ο προϋπολογισμός του 2015 υπερκαλύπτει το στόχο του Μεσοπρόθεσμου Πλαισίου Δημοσιονομικής Στρατηγικής για το έτος 2015 κατά 1.078.000 ευρώ. Αυτό είναι, επίσης, πολύ σημαντικό.<br />Κυρίες και κύριοι συνάδελφοι, η Βουλή των Ελλήνων με τον Προϋπολογισμό της καταφέρνει να αναβαθμίσει τις λειτουργίες της, χωρίς να αυξήσει τις προβλεπόμενες πιστώσεις, αλλά επιτυγχάνοντας μείωση αυτών των πιστώσεων. Βεβαίως, θεωρώ ότι καλύπτει τις ανάγκες για την επάρκεια που πρέπει να έχει το Κοινοβούλιο, ώστε να μπορέσει να λειτουργήσει η δημοκρατία.<br />Θα ήθελα να τονίσω κάτι το οποίο δεν είναι ευρέως γνωστό και αφορά το κτήριο-κόσμημα της οδού Λένορμαν 218. Κύριοι Πρόεδροι, μιλώ για τη «Βιβλιοθήκη Πόλης», το πρώην δημόσιο καπνεργοστάσιο. Έχουμε παρακολουθήσει από παλιά πώς ξεκίνησε από το 1989, πώς ολοκληρώθηκε η διαδικασία απόκτησής του το 2000, πώς άρχισαν οι εργασίες και πώς ολοκληρώθηκαν. <br />Θα πω κάτι, που το εννοώ. Όσοι συνάδελφοι δεν έχετε επισκεφθεί τη «Βιβλιοθήκη Πόλης» στην οδό Λένορμαν 218, να την επισκεφτείτε. Θα ήθελα να σας πω ότι εκεί έχει δημιουργηθεί ένα σημείο αναφοράς για την Αθήνα και ιδιαίτερα για την ευρύτερη περιοχή της Λένορμαν. Στους χώρους της έχει εγκατασταθεί μέρος της Βιβλιοθήκης της Βουλής και μεταφέρθηκαν εκεί οι πλούσιες συλλογές της Μπενάκειου Βιβλιοθήκης. <br />Εκεί στεγάζεται, επίσης, το Τμήμα Εκδόσεων της Βουλής, το Τμήμα Μικροφωτογράφισης της Βουλής και Ηλεκτρονικής Αποθήκευσης της Βιβλιοθήκης της Βουλής, το Τμήμα Συντήρησης Έργων Τέχνης και Εντύπων –κάτι το οποίο νομίζω ότι δεν το γνωρίζουν οι περισσότεροι συνάδελφοι- και η μοναδική συλλογή στην Ελλάδα εφημερίδων και περιοδικών της Βιβλιοθήκης.<br />Επίσης, στεγάζονται και δύο αναγνωστήρια για τους χρήστες των μικροταινιών και του υπολοίπου έντυπου υλικού, που γίνονται καθημερινά κυψέλες και δέκτες ανθρώπων, οι οποίοι θέλουν να λάβουν τα φώτα από τη Βιβλιοθήκη της Βουλής.<br />Εδώ υπάρχει και μια πρόθεση δημιουργίας ενός Μουσείου Καπνού, με την αξιοποίηση του υπάρχοντος μηχανολογικού εξοπλισμού, ώστε να αναδειχθεί το καπνεργοστάσιο ως μνημείο της νεότερης βιομηχανικής κληρονομιάς.<br />Κλείνοντας, θα ήθελα να ευχαριστήσω και εγώ όλους τους υπαλλήλους της Βουλής, από το Γενικό Γραμματέα -ο οποίος δεν είναι υπάλληλος, βέβαια- και όλους τους Γενικούς Διευθυντάς και υπαλλήλους της Βουλής, για τη συμπαράσταση που δείχνουν και για τη βοήθεια που προσφέρουν στους Βουλευτές. Γιατί το λέω αυτό; Το λέω γιατί όταν τα φώτα εδώ κλείνουν και όταν οι Βουλευτές δεν είναι εδώ, οι υπάλληλοι της Βουλής κάθονται τέσσερις και πέντε ώρες αργότερα κι αυτό πρέπει να το αναγνωρίζουμε όλοι και πρέπει να το τονίζουμε όλοι, γιατί πραγματικά η προσφορά τους είναι πολύ μεγάλη. <br />Επίσης, θα ήθελα να ευχαριστήσω και τη φρουρά της Βουλής, διότι και αυτή επιτελεί ένα σπουδαίο έργο σε ώρες και συνθήκες, οι οποίες είναι πάρα πολύ δύσκολες. <br />Με αυτά τα λόγια και με αυτές τις σκέψεις, ψηφίζω βέβαια τον προϋπολογισμό της Βουλής για το 2015.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κ. Τραγάκη.<br />Τον λόγο έχει ο πρώην Πρόεδρος της Βουλής, ο κ. Κακλαμάνης.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρίες και κύριοι Βουλευτές, δεν φιλοδοξώ να είμαι μάντης κακών ούτε ρόλο Κασσάνδρας διεκδικώ, αλλά δεν μου αρέσει ο ρόλος του επιμηθέως. Και τα χρόνια αυτά όλο και περισσότεροι γίνονται ή «επιμηθείς» ή προφήτες αυτοεπιβεβαιούμενων προφητειών. <br />Κυρίες και κύριοι Βουλευτές, αυτές οι ημέρες είναι ιδιαίτερα κρίσιμες. Πιστεύω ότι όλες και όλοι θα παρακολουθείτε τι συμβαίνει στην περιοχή μας, με πρωτοστατούντα αυτόν τον κακό γείτονα με τον οποίο πρέπει να συνυπάρξουμε, αλλά, όπως λέει ο λαός μας, «όποιος φυλάει τα ρούχα του έχει τα μισά».<br />Αυτή τη στιγμή η Κύπρος υφίσταται, ουσιαστικά, μια απόπειρα νέας εισβολής, με το πειρατικό όνομα «Μπαρμπαρόσα». Με δύο πολεμικά πλοία, ο κακός γείτονας δείχνει τα δόντια του ενοχλημένος, γιατί παρ’ όλα τα δύσκολα που έχει αντιμετωπίσει με την κρίση η χώρας μας, αυτή τη στιγμή συμμετέχουμε σε συνεργασίες Κύπρος-Ελλάδα-Αίγυπτος, Κύπρος-Ελλάδα-Ισραήλ. Την ίδια ώρα γίνονται, με την έγκριση της Κυπριακής Δημοκρατίας, ναυτικά γυμνάσια του στόλου Ρωσίας και Ισραήλ. <br />Αμέσως μετά τις εκδηλώσεις της Εθνικής μας Εορτής, ο Υπουργός Εξωτερικών και Αντιπρόεδρος της Κυβέρνησης και ο Πρωθυπουργός, στη συνέχεια, θα βρίσκονται στην Κύπρο. Είμαστε αυτήν την ώρα σε κατάσταση εγρήγορσης και θα έπρεπε ο ελληνικός λαός από αυτό το Βήμα να δέχεται ανάλογα μηνύματα.<br />Αυτήν την ώρα θα πρέπει να δείξουμε, όπως έχει συμβεί πολλές φορές στο παρελθόν –και αυτό χαρακτηρίζει την πορεία του λαού μας και του έθνους μας- ότι εκεί που πάει να σκύψει αυτός ο λαός, ξανασηκώνεται και προχωρεί. Και πιστεύω ότι σήμερα είχαμε ένα δείγμα. Θα ήθελα να κάνω μία εύφημη μνεία σ’ αυτό που άκουσα σήμερα από τον Αρχηγό της Αξιωματικής Αντιπολίτευσης. Είπε ακριβώς ό,τι είπε η Κυβέρνηση, δηλαδή ότι όλα τα κόμματα καταδικάζουμε αυτήν την απόπειρα εισβολής ουσιαστικά στην Κύπρο. <br /><br />Το λεγόμενο «κυπριακό πρόβλημα» δεν είναι ένα οποιοδήποτε διεθνές πρόβλημα. Είναι ένα πρόβλημα εισβολής και κατοχής σε μια ανεξάρτητη χώρα, σε μια δημοκρατία, μέλος του Οργανισμού Ηνωμένων Εθνών. Και εμείς, έχοντας αυτήν την ειδικότερη σχέση που χάνεται στους αιώνες, έχουμε καθήκον να σταθούμε δίπλα στην Κυπριακή Δημοκρατία. Αυτό προϋποθέτει ότι εμείς θα είμαστε σε θέση να σταθούμε όρθιοι. Όμως, πολλά από αυτά που άκουσα πιο πριν, με αφορμή τη συζήτηση του προϋπολογισμού, νομίζω ότι δεν συμβάλλουν σ’ αυτή την κατεύθυνση. <br />Είναι ανάγκη, όπως σωστά είπε η κ. Κόλλια, όταν το Κοινοβούλιο είναι ουσιαστικά σε απομόνωση από αυτούς που έχουν τη δυνατότητα να παρεμβάλλονται ανάμεσα στο Κοινοβούλιο και την κοινή γνώμη που διαμορφώνουν, εμείς να αξιοποιήσουμε τις δυνατότητες και πάνω απ’ όλα το κύρος αυτού του θεσμού, που όσο βάλλεται, τόσο ενδυναμώνεται στη συνείδηση ενός λαού που πιστεύει στη δημοκρατία. <br />Μάλιστα, αν βοηθήσουμε αυτό το λαό περισσότερο, τότε θα καταλάβει ποιοι είναι οι πραγματικοί εχθροί της δημοκρατίας που συνήθως κόπτονται για το λαό, κόπτονται για τα προβλήματα και κυρίως βάλλουν κατά της αξιοπιστίας αυτού του θεσμού και όλα αυτά, βέβαια, αξιοποιώντας τη συμπεριφορά προσώπων και αντιπροσώπων του λαού σ’ αυτή την Αίθουσα, αλλά και προσώπων που ασκούν ή άσκησαν την εκτελεστική εξουσία. <br />Κυρίες και κύριοι Βουλευτές, ήρθα στο Βήμα για να πω ότι ψηφίζω αυτόν τον προϋπολογισμό, όπως ψήφιζα και μέχρι πριν τέσσερα, πέντε χρόνια. Όλοι οι προϋπολογισμοί της Βουλής ψηφίζονταν ομοφώνως ή διατυπώνονταν επιφυλάξεις για κάποια σημεία και δεν είναι, όπως είπε κάποιος συνάδελφος πριν, υπόθεση της Κυβέρνησης που, όπως βλέπετε, απουσιάζει -και καλώς!- διότι δεν είναι θέμα δικό της. <br />Κατά δε το Σύνταγμα, ο προϋπολογισμός της Βουλής, όπως καταρτίζεται και ψηφίζεται από το Κοινοβούλιο, έτσι και ενσωματώνεται στο γενικό προϋπολογισμό του κράτους. Και είναι μια απόδειξη για κάθε πολίτη που ακούει όλα αυτά τα περίεργα, ακόμα και από αυτό το Βήμα -τα οποία δίνουν την εικόνα μιας ιδιοτέλειας των πλείστων τουλάχιστον εδώ- ότι αυτή η χρήση του προνομίου από το Κοινοβούλιο με την εκάστοτε σύνθεσή του δεν έχει αξιοποιηθεί, όπως πολλοί φαντάζονται, από τον Πρόεδρο του Σώματος –ο οποίος έχει την ευθύνη να εισηγηθεί τον προϋπολογισμό- για τους περισσότερους. <br />Πολλοί λίγοι βεβαίως ασκούν ιδιοτελώς και τα καθήκοντά τους ενδεχομένως, όταν στέλνονται εδώ από το λαό και όταν, βέβαια, κι ο λαός δεν τους αξιώνει, κυρία Κόλλια, να απευθύνονται στο λαό από αυτό το Βήμα και όχι από μεσάζοντες διαμόρφωσης της κοινής γνώμης. <br />Αυτό είναι όμως υπόθεση δική μας. Εάν την τιμή που μας κάνει ο λαός την εναποθέτουμε, αντί πινακίου φακής, ορισμένων δευτερολέπτων τηλεθέασης στα πόδια του οποιαδήποτε υπαλλήλου αυτών των μεσαζόντων, μεσαζόντων -ορισμένων τουλάχιστον- και για άλλα, πέραν της διαμόρφωσης της κοινής γνώμης, τότε πρέπει να κάνουμε την αυτοκριτική μας. <br />Ήρθα στο Βήμα για έναν και μοναδικό λόγο, εκτός από αυτόν που ήταν η αρχή της ομιλίας μου. Διαβάζω σε έναν ιστότοπο, στο iefimerida, έναν υπότιτλο: ««Χρυσή» πληρώσαμε την πρόταση Κακλαμάνη». Αναφέρεται στη δαπάνη που προβλέπει ο προϋπολογισμός προκειμένου η επιτροπή -με το ν. 4065/2012 που ψηφίστηκε ομοφώνως από την προηγούμενη Βουλή- να ελέγξει αναδρομικώς όχι απλώς το «πόθεν έσχες» -στο «πόθεν έσχες» εγώ δεν ξέρω κανέναν απατεώνα να γράφει το προϊόν της απάτης του- αλλά και την περιουσιακή κατάσταση και τον τρόπο ακόμη διαβίωσης -αυτό επιτάσσει ο νόμος- όσων διετέλεσαν Πρωθυπουργοί, Υπουργοί και Αρχηγοί κομμάτων και των οικογενειών τους και όχι κρατικών στελεχών, όπως λέει εδώ ο συντάκτης του κειμένου. Προφανώς δεν το γνωρίζει, δεν έχει δει το νόμο. <br />Αυτή τη στιγμή συνεδριάζει η επιτροπή αυτή, έπειτα από δυόμισι χρόνια ουσιαστικής απραξίας, όχι με ευθύνη των μελών της αλλά με ευθύνη του Προέδρου της, που δεν έχει δώσει σε κανένα από τα μέλη της -τρεις ανώτατους δικαστές, δεκατέσσερις εκπροσώπους των κομμάτων, δύο καθηγητές των πανεπιστημίων- τη δυνατότητα να ασκήσουν αυτόν το ρόλο τους, αλλά θα λάβουν γνώση κάποιων εκθέσεων των ορκωτών λογιστών, που φυσικά αποφαίνονται με βάση ό,τι ο κάθε ελεγχόμενος προσκόμισε. Ούτε άνοιγμα λογαριασμών έγινε ούτε ορισμός πραγματογνωμόνων ούτε στοιχεία συγκεντρώθηκαν. Κανένας απολύτως έλεγχος και καμμία προσπάθεια δεν έγινε. <br />Κυρίες και κύριοι Βουλευτές, αυτή την ώρα δεν έχουν κανένα πρόβλημα ούτε το πολιτικό μας σύστημα, ούτε η προεδρευομένη δημοκρατία ούτε η διάκριση των εξουσιών ούτε ο θεσμός της λαϊκής κυριαρχίας. Πρόβλημα έχει το φαύλο και αντιδημοκρατικό κομματικό μας σύστημα, όπου είναι οι Αρχηγοί μακριά από το λαό. Γι’ αυτό το κενό ανάμεσα στα κόμματα, με αυτή την εικόνα που έχουν, και το λαό κατέλαβαν αυτά τα συμφέροντα. Αυτή είναι η αλήθεια. <br />Πρέπει, λοιπόν, να δώσουμε στο λαό το δείγμα γραφής ότι και αυτά που απ’ αυτό το Βήμα πολλές φορές είτε ειλικρινώς είτε επιπολαίως εκτοξεύονται, ιδού, ελέγχονται και όσα πρόσωπα τυχόν δεν άσκησαν τα καθήκοντά τους ευόρκως, αλλά ιδιοτελώς, θα αντιμετωπίσουν ό,τι ο νόμος προβλέπει. <br />Αυτό ζητώ, λοιπόν, και θεωρώ ότι είναι ζήτημα καθήκοντος, η παράβαση του οποίου δεν έχει μόνο ηθικές κυρώσεις για τα μέλη της επιτροπής κυρίως και τον Πρόεδρό της, ο οποίος έχει οριστεί από τον κύριο Πρωθυπουργό και δεν ορίστηκε ένας νομικός ή ένας έμπειρος για τα θέματα αυτά από τους τριακόσιους Βουλευτές ή έστω από τους Βουλευτές της Πλειοψηφίας. <br />Κυρίες και κύριοι Βουλευτές, ζητώ συγγνώμη, διότι αισθάνομαι και αγωνία, όπως πιστεύω και εσείς, για την πορεία αυτής της χώρας και για το τι θα κάνουμε. Θέλω να ελπίζω ότι αυτό που άκουσα από τον κ. Τσίπρα σήμερα θα έχει συνέχεια, όχι μόνο από τον κ. Τσίπρα, αλλά και από τον Πρωθυπουργό και από όλους τους Αρχηγούς των κομμάτων, αφού έτσι είναι το κομματικό σύστημα: «Ενός ανδρός αρχή» σε κάθε χώρα. <br />Πρέπει να αναλάβουν τις ευθύνες τους. Η χώρα πρέπει να βγει και από την κρίση αυτή, αλλά κυρίως να μπορεί να σταθεί όρθια, για οποιοδήποτε ενδεχόμενο στο εξωτερικό της μέτωπο. <br />Ευχαριστώ. <br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε Πρόεδρε. <br />Τον λόγο έχει ζητήσει ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης.</speech><speech by="#s132"><from> ΦΩΤΙΟΣ-ΦΑΝΟΥΡΙΟΣ ΚΟΥΒΕΛΗΣ</from> Κύριε Πρόεδρε και κύριοι συνάδελφοι, αν ζήτησα τον λόγο, το κάνω για ένα και μόνο ζήτημα: Ότι πράγματι η νομοθετική ρύθμιση του 2012 αναφορικά με τον αναδρομικό έλεγχο της περιουσιακής κατάστασης όλων εκείνων που διετέλεσαν Πρωθυπουργοί, Αρχηγοί κομμάτων, Υπουργοί, Υφυπουργοί, Αναπληρωτές Υπουργοί είναι απόλυτα ορθή και ο έλεγχος αυτός πρέπει να προχωρήσει γρήγορα. Διότι τον οφείλει το πολιτικό σύστημα αυτόν τον έλεγχο. Τον οφείλουμε όλοι, υπηρετώντας τη διαφάνεια. <br />Διότι ο ελληνικός λαός, πράγματι -πολλές φορές αδίκως- έχει καταστήσει όλους εκείνους που ασχολούνται με την πολιτική συνώνυμο της διαφθοράς και της παρανομίας. Και θέλω να πιστεύω ότι αυτή η ορθή νομοθετική ρύθμιση, η οποία υπήρξε, πρέπει να υλοποιηθεί και πρέπει ταχύτατα να προχωρήσει, προκειμένου, με έναν τρόπο εξαιρετικά δημόσιο, τα αποτελέσματα του ελέγχου, κύριε Πρόεδρε της Βουλής, να παραδοθούν στην κρίση της ελληνικής κοινωνίας. <br />Επαναλαμβάνω ότι είναι οφειλόμενη πράξη…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ενδεχομένως και της δικαιοσύνης.</speech><speech by="#s132"><from> ΦΩΤΙΟΣ-ΦΑΝΟΥΡΙΟΣ ΚΟΥΒΕΛΗΣ</from> Και της δικαιοσύνης, στο βαθμό, κύριε Πρόεδρε, κύριε Κακλαμάνη, που προκύπτουν ζητήματα που πρέπει να τεθούν στο δικαστικό έλεγχο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ασφαλώς. Γι’ αυτό είπα «ενδεχομένως».</speech><speech by="#s132"><from> ΦΩΤΙΟΣ-ΦΑΝΟΥΡΙΟΣ ΚΟΥΒΕΛΗΣ</from> Το δεύτερο ζήτημα, κύριε Πρόεδρε, είναι πως η πολιτική ζωή του τόπου ταράσσεται. Η πολιτική ζωή του τόπου είναι εγκλωβισμένη σε μία πόλωση και σε μία αντιπαράθεση, η οποία δεν υπηρετεί την αντιμετώπιση των προβλημάτων που απασχολούν αυτή τη χώρα. Το λέω με δεδομένη τη διαφορά, τη σεβαστή στο πλαίσιο του δημοκρατικού διαλόγου, που μπορεί να υπάρχει ανάμεσα στα κόμματα και ανάμεσα στις πολιτικές δυνάμεις. <br />Για παράδειγμα, αυτήν την ώρα οφείλουμε να δούμε με εξαιρετική ενάργεια, σαφήνεια, όσο και εγρήγορση τι συμβαίνει στην Κύπρο και πρέπει –νομίζω- και από το Βήμα αυτό ο καθένας και η καθεμιά χωριστά και ολόκληρη η Βουλή να αξιώσουμε να αντιμετωπιστεί και να αποκρουστεί η παράνομη –στη βάση και του διεθνούς δικαίου- συμπεριφορά της Τουρκίας. Και οφείλει η Ευρωπαϊκή Ένωση, πολύ δε περισσότερο, όταν η Κύπρος είναι ένα κράτος-μέλος της Ευρωπαϊκής Ένωσης, οφείλει ο Οργανισμός Ηνωμένων Εθνών να αποκρούουν, με τον θεσμικό τρόπο που αυτά τα όργανα και αυτά τα Σώματα γνωρίζουν, αυτά τα οποία απαράδεκτα σε βάρος της εθνικής κυριαρχίας της Κύπρου πράττει η Τουρκία. <br />Σας ευχαριστώ. <br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε και εμείς, κύριε Πρόεδρε. <br />Εκφράζετε, βέβαια, και όλο το Προεδρείο, κύριε Πρόεδρε. Όλοι έχουμε την επιθυμία να ολοκληρωθεί αυτός ο έλεγχος το συντομότερο δυνατόν και ολοκληρώνεται, όπως φαίνεται, με τον καλύτερο δυνατό τρόπο. Άρα, όλων επιθυμία είναι αυτή, και του Προεδρείου αλλά και όλων των Βουλευτών. Κανένας δεν αντέδρασε. <br />Ευχαριστούμε πάρα πολύ.<br />Τον λόγο έχει η κ. Ζωή Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Η συζήτηση αυτή συνήθως –αποχώρησε ο Πρόεδρος της Βουλής, αλλά φαντάζομαι ότι θα επανέλθει- ή τουλάχιστον κατά την εμπειρία αυτής της κοινοβουλευτικής περιόδου προγραμματίζεται σε ημέρα και ώρα που συνεδριάζουν άλλες επιτροπές. <br />Το 2012 και το 2013 είχε προγραμματιστεί την ώρα που υπήρχαν σοβαρότατες συνεδριάσεις και της Επιτροπής Θεσμών και Διαφάνειας για τη Λίστα Λαγκάρντ και άλλων επιτροπών. <br />Έτσι, σε μένα για πρώτη φορά δίνεται η δυνατότητα να τοποθετηθώ στα ζητήματα που αφορούν τη λειτουργία του Κοινοβουλίου και που παραδοσιακά αποτελούν αντικείμενο της συζήτησης για τον προϋπολογισμό, τουλάχιστον τα τελευταία χρόνια.<br /><br />Ξεκινώ από το πρώτο, που φαντάζομαι ότι θα αποσπάσει την προσοχή και των Βουλευτών του ΠΑΣΟΚ που φαίνεται ότι έχουν άλλη ενασχόληση αυτήν τη στιγμή και συζητούν περί άλλων.<br />Κύριε Πρόεδρε, φαντάζομαι ότι θα κάνετε κάποια στιγμή στην πορεία τη δέουσα παρατήρηση.</speech><speech by="#s275"><from>ΠΡΟΕΔΡΕΥΩΝ</from> Παρακαλώ, κύριοι συνάδελφοι, να προσέχετε την ομιλούσα στο Βήμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν χρειάζεται να προσέχουν την ομιλήτρια, αλλά χρειάζεται να μην μιλούν επιδεικτικά και μεγαλοφώνως, ώστε να δημιουργούν αυτόν το θόρυβο και αυτήν την οχληρή κατάσταση.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Να μας κάνετε μήνυση!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Τριαντάφυλλε, 139 εκατομμύρια ευρώ είναι ο προϋπολογισμός της Βουλής. Έχετε σίγουρα λόγο και εσείς σε αυτόν, διότι κατά την Προεδρία και στη διάρκεια της COSAC ανακοινώθηκε ότι παρατέθηκε ένα γεύμα από εσάς. Φαντάζομαι ότι αυτό έγινε με χρήματα που διατέθηκαν από τον προϋπολογισμό της Βουλής για την Προεδρία και φαντάζομαι ότι θα θελήσετε ενδεχομένως να εξηγήσετε πώς γίνονται τέτοιου τύπου ανακοινώσεις παράθεσης γευμάτων.<br />Ο προϋπολογισμός της Βουλής, λοιπόν, είναι 139 εκατομμύρια ευρώ για έναν χρόνο, για να μιλήσουμε με αριθμούς. Τα καθαρά κέρδη του πρώτου εξαμήνου του ΟΠΑΠ είναι 616,2 εκατομμύρια ευρώ. Δηλαδή, τα καθαρά κέρδη του ΟΠΑΠ είναι τετραπλάσια και πλέον από τα χρήματα που διατίθενται για τη λειτουργία του Κοινοβουλίου, του θεσμικού δηλαδή πυλώνα της δημοκρατίας.<br />Αυτό δεν είναι τυχαίο, διότι αποτελεί κεντρική κυβερνητική επιλογή των μνημονιακών κυβερνήσεων να συρρικνώνουν τη δημοκρατία -όχι τον προϋπολογισμό του Κοινοβουλίου- την ίδια ώρα που παραδίδονται στα συμφέροντα και στη διαπλοκή. Θυμίζω ότι το 33% του ΟΠΑΠ πωλήθηκε από το ΤΑΙΠΕΔ, δηλαδή από τις μνημονιακές κυβερνήσεις, σε σύμπραξη συμφερόντων Μελισσανίδη στην εταιρεία «Emma Delta» και πλέον δεν ανήκει ή τουλάχιστον όσο επιζεί αυτή η δικαιοπραξία δεν φέρεται να ανήκει στο ελληνικό δημόσιο.<br />Η ελληνική Κυβέρνηση, λοιπόν, του μνημονίου πρέπει να δώσει μια εξήγηση: Γιατί πώλησε, και μάλιστα χαριστικότατα, το 33% ενός τόσο κερδοφόρου οργανισμού, όπως ο ΟΠΑΠ, που φέρνει 616,2 εκατομμύρια ευρώ κέρδη σε ένα εξάμηνο, στο πρώτο εξάμηνο του 2014, την ίδια ώρα που εμφανίζεται αναγκασμένη να συρρικνώνει τις δαπάνες του Κοινοβουλίου και πρώτα απ’ όλα τους μισθούς των υπαλλήλων, χάριν εξοικονόμησης; Πρέπει να δοθεί μια εξήγηση και η εξήγηση αυτή να είναι πειστική, διότι οι αριθμοί μιλούν από μόνοι τους και εκθέτουν την Κυβέρνηση της Νέας Δημοκρατίας και του ΠΑΣΟΚ.<br />Έρχομαι στο δεύτερο ζήτημα τώρα. Έκανα μια αναφορά, θα την κάνω και γενικότερα. Δαπανώνται και διατίθενται πάρα πολλά χρήματα σε δημόσιες σχέσεις, οι οποίες καταλήγουν προσωπικές δημόσιες σχέσεις διαφόρων επιτελών του Κοινοβουλίου, κυβερνητικής προέλευσης.<br />Αυτό δεν μπορεί να συνεχίζεται, την ίδια ώρα που -ξαναλέω- περικόπτονται ζωτικά κονδύλια για τη λειτουργία της δημοκρατίας. Υπάρχει μία αναντιστοιχία, την οποία πρέπει να εξηγήσετε. <br />Όταν, δε, εξεταζόταν η υπόθεση της λίστας Λαγκάρντ –απ’ ό,τι βλέπω αποχώρησε από την Αίθουσα ο κ. Γεωργιάδης, ο οποίος παρέμεινε μέλος αυτής της επιτροπής, αν και είχε σύγκρουση συμφερόντων- παρέστη ανάγκη να εξετάσουμε μάρτυρες στο εξωτερικό και μάλιστα πολύ ουσιώδεις μάρτυρες, όπως ήταν ο κ. Σάμπι Μιονί. Τότε, λοιπόν, έγινε τεράστια επικοινωνιακή εκστρατεία από πλευράς συγκεκριμένων μελών της συγκυβέρνησης, για να μην εξεταστεί ο συγκεκριμένος μάρτυρας -ο οποίος αποκάλυψε διαπλοκή της συγκυβέρνησης και σχέσεις, ακόμη και του κ. Σαμαρά με τον ίδιο και με άλλα συμφέροντα- γιατί θα ξοδεύονταν χρήματα εάν μετέβαιναν μέλη της Επιτροπής στο Ισραήλ για την εξέταση αυτή. Γνωρίζει το πανελλήνιο ότι ένα εισιτήριο μετ’ επιστροφής δεν κοστίζει παραπάνω από 300 ευρώ. Τα κονδύλια, λοιπόν, που δαπανήθηκαν εκείνο το έτος -που ειδικώς ο κ. Γεωργιάδης «διερρήγνυε τα ιμάτια του», προκειμένου να μην γίνει αυτή η εξέταση μάρτυρα- για μετακινήσεις στο εσωτερικό και στο εξωτερικό είναι 2.406.200 ευρώ. <br />Αυτά τα λέω διότι προδήλως υπάρχει μία λαϊκιστικής διάθεσης απεύθυνση στην ανάγκη εξοικονόμησης, την ίδια ώρα που η Κυβέρνηση και οι επιτελείς της είναι αφειδείς απέναντι στη διαπλοκή, στα συμφέροντα και στις ανάγκες δημοσίων σχέσεων και την ίδια ώρα που η δημοκρατία πλήττεται στον πυρήνα της. Το ότι επιχειρείται με οικονομικά, ποσοτικά κριτήρια να αναπτυχθούν επιχειρήματα συρρίκνωσης της δημοκρατίας, δεν είναι η πρώτη φορά που το βιώνουμε. Το βιώσαμε με το χουντικής κοπής διάγγελμα του κ. Κεδίκογλου, όταν η Κυβέρνηση Σαμαρά έριξε το μαύρο στην ΕΡΤ. <br />  <br />Δύο λεπτά θα χρειαστώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Είναι πολλά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα κάνω χρήση και της δευτερολογίας μου, αφού είναι πολλά.</speech><speech by="#s275"><from>ΠΡΟΕΔΡΕΥΩΝ</from> Αν σας δώσω εγώ το δικαίωμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πείτε μου αν θα μου δώσετε το δικαίωμα.</speech><speech by="#s275"><from>ΠΡΟΕΔΡΕΥΩΝ</from> Συνεχίστε, παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τότε, λοιπόν, ο κ. Κεδίκογλου απευθυνόμενος στον ελληνικό λαό είπε ότι του κάνει και εξοικονόμηση κλείνοντας την ΕΡΤ. <br />Σήμερα, με τις πομπές της ΝΕΡΙΤ και των υπευθύνων της, εκ των οποίων και ο κ. Φορτσάκης που έχει και άλλο «καπέλο» τις τελευταίες μέρες, του Πρυτάνεως του Πανεπιστημίου Αθηνών, αποκαλύπτεται ότι, όχι μόνο εξοικονόμηση δεν έγινε, αλλά έγινε τεράστια διασπάθιση δημοσίου χρήματος και ότι οι ενέργειες αυτές τελικά δεν γίνονται, βέβαια, για εξοικονόμηση, αλλά γίνονται για τη συρρίκνωση της δημοκρατίας. <br />Επιγραμματικότατα, και κύριε Πρόεδρε απευθύνομαι και σε σας: Τι γίνεται με το κανάλι της Βουλής; Έχει ενημερωθεί το Σώμα για το γεγονός ότι από το μαύρο της ΕΡΤ και εντεύθεν το κανάλι της Βουλής δεν μεταδίδεται σε όλη την επικράτεια; Αυτό είναι επιτρεπτό; Είναι νοητό; <br />Δεύτερον και κυρίως: Εγώ περίμενα ότι ο κ. Κακλαμάνης θα έθετε αυτά τα ζητήματα. Στη συζήτηση αυτή θα μιλήσουμε για την «εργαλειοποίηση» του Κοινοβουλίου, για την κατά σύστημα παράκαμψή του, για τις τροπολογίες που έρχονται ως ορυμαγδός, άσχετες και τελικά συγκαλυπτικές και ευθυνών και σχέσεων διαφθοράς και διαπλοκής, για τις κεκαλυμμένες ρυθμίσεις αμνήστευσης, για τα επιτηδευμένα, εκβιαστικά κατεπείγοντα νομοσχέδια, για τον ηθελημένο προγραμματισμό επιτροπών ταυτόχρονα με την Ολομέλεια και βέβαια, για την εργαλειοποίηση του Προέδρου της Δημοκρατίας προς έκδοση πράξεων νομοθετικού περιεχομένου που παρακάμπτουν τη Βουλή, αλλά και για το ανοιγοκλείσιμο της Βουλής σύμφωνα με τα κυβερνητικά συμφέροντα;<br /></speech><speech by="#s275"><from>ΠΡΟΕΔΡΕΥΩΝ</from> Παρακαλώ. Ολοκληρώσατε. Μια λέξη μόνο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κλείνω λέγοντας το εξής: Σε όλη αυτήν την κοινοβουλευτική περίοδο έχουν καταγραφεί -και είναι προς ψόγο της συγκυβέρνησης- άκρως αντικοινοβουλευτικές συμπεριφορές Προέδρων και Αντιπροέδρων προερχομένων από τη συγκυβέρνηση, με αλλοίωση Πρακτικών συνεδριάσεων, με υβριστικές και συκοφαντικές συμπεριφορές και βέβαια με κλείσιμο…<br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώσατε, κυρία συνάδελφε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Βεβαίως, ολοκληρώνω.</speech><speech by="#s275"><from>ΠΡΟΕΔΡΕΥΩΝ</from> Κλείσατε και τη δευτερολογία σας, αφού τη ζητήσατε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …και βέβαια, με κλείσιμο του μικροφώνου και πρακτικές φίμωσης των ομιλούντων. Όλα αυτά…</speech><speech by="#s275"><from>ΠΡΟΕΔΡΕΥΩΝ</from> Ωραία. Ολοκληρώσατε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, σας θυμίζω ότι επί ενάμισι λεπτό περίμενα να τελειώσει μία μηδέποτε τερματισθείσα μεγαλόφωνη συζήτηση των Βουλευτών του ΠΑΣΟΚ.</speech><speech by="#s275"><from>ΠΡΟΕΔΡΕΥΩΝ</from> Μα, τι λέτε τώρα; Τα δέκα δευτερόλεπτα; Ολοκληρώσατε. Παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Επιτρέψτε μου να ολοκληρώσω. Δεν χρειάζεται να αφήνετε να χτυπά μ’ αυτό τον τρόπο το κουδούνι.</speech><speech by="#s275"><from>ΠΡΟΕΔΡΕΥΩΝ</from> Μα, αφού χτυπάει, τι να κάνουμε; Αφού ολοκληρώσατε, χτυπάει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μπορείτε να το διακόψετε, όπως κάνετε σ’ όλους τους κυβερνητικούς ομιλητές.</speech><speech by="#s275"><from>ΠΡΟΕΔΡΕΥΩΝ</from> Το κάνω εγώ αυτό;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Το κάνουν κατά σύστημα…</speech><speech by="#s275"><from>ΠΡΟΕΔΡΕΥΩΝ</from> Ακούστε. Απευθύνατε πολλές αιχμές εναντίον του Προεδρείου. Θα ήθελα να σας παρακαλέσω άλλη φορά να είστε προσεκτική και συγκεκριμένη, διότι το να απευθύνεστε…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είμαι πολύ συγκεκριμένη, κύριε Τραγάκη.</speech><speech by="#s275"><from>ΠΡΟΕΔΡΕΥΩΝ</from> …προς το Προεδρείο αορίστως δεν λέει τίποτα. Έχετε δεκαπέντε δευτερόλεπτα για να ολοκληρώσετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είμαι πολύ συγκεκριμένη και για να μην ανησυχείτε ότι αναφέρομαι σε σας, διευκρινίζω ότι έχω καταθέσει και εγγράφως όλα αυτά τα συγκεκριμένα στον Πρόεδρο της Βουλής από μηνών ή και ετών, χωρίς να έχει γίνει τίποτε εντεύθεν. Κατά τα λοιπά, παρακαλώ τουλάχιστον σ’ αυτή την Αίθουσα να μην προσποιούμαστε ότι δεν καταλαβαίνουμε.<br />Ευχαριστώ.<br /></speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, θα ήθελα τον λόγο επί προσωπικού.</speech><speech by="#s275"><from>ΠΡΟΕΔΡΕΥΩΝ</from> Ένα λεπτό, γιατί πολλά προσωπικά έγιναν, γιατί η κυρία συνάδελφος πράγματι απευθύνθηκε προσωπικά προς Βουλευτές. <br />Έχετε τον λόγο, κύριε Γεωργιάδη, για να διευκρινίσετε πού έγκειται το προσωπικό θέμα σας.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε.<br />Αν και η συζήτηση κυλούσε ομαλά και σε πολιτισμένο κλίμα, η κυρία συνάδελφος επέλεξε να αναφερθεί ονομαστικά σε εμένα, αναφερόμενη σε μία απόφαση της τότε επιτροπής για τη διερεύνηση τυχόν ποινικών ευθυνών για τη λίστα Λαγκάρντ. Αναφέρθηκε σ’ ένα ταξίδι που έκανε η Βουλή με ορισμένα από τα μέλη της Επιτροπής στο Ισραήλ για να εξετάσουν ως ουσιώδη μάρτυρα τον κ. Σάμπι Μιονί. Πράγματι, είχα εκφράσει και δημοσίως και μέσα στην επιτροπή τη διαφωνία μου γι’ αυτό το ταξίδι, λέγοντας ότι δεν πρόκειται να προσφέρει τίποτα και ότι θα είναι χαμένα λεφτά για το ελληνικό κράτος και το ελληνικό Κοινοβούλιο, όπερ και εγένετο, διότι απολύτως τίποτα δεν προσεφέρθη στο ελληνικό κράτος απ’ αυτό το ταξίδι.<br />Όμως είναι φυσιολογικό η κ. Κωνσταντοπούλου να μην έχει πολύ καλή σχέση με τα νούμερα. Απλώς θα φέρω ένα παράδειγμα, κύριε Πρόεδρε, απ’ αυτά που είπε προηγουμένως.<br />Κυρία συνάδελφε, αναφερθήκατε στον ΟΠΑΠ. Τι συμβαίνει με τον ΟΠΑΠ; Ο ΟΠΑΠ είχε 600.000.000 κέρδη, την εποχή που το ελληνικό δημόσιο ήταν μέτοχος κατά 34% και έπαιρνε από τον ΟΠΑΠ το φόρο που παίρνει απ’ όλες τις επιχειρήσεις, τουτέστιν στο σύνολο ως μέτοχος του 34% και ως κράτος που παίρνει το φόρο, πήρε περίπου 150.000.000. Δώσαμε τον ΟΠΑΠ στην εταιρεία που είπε η κ. Κωνσταντοπούλου, αλλά ξέχασε να πει ότι αλλάξαμε και το νόμο του υπολογισμού του φόρου. Ο φόρος από φέτος δεν είναι όπως ήταν πέρσι με τα 600.000.000, αλλά είναι φόρος επί του τζίρου και όχι επί των κερδών. Μόνο ο φόρος επί του τζίρου που βάλαμε είναι 200.000.000, δηλαδή είναι περισσότερα λεφτά απ’ όσα έπαιρνε το ελληνικό δημόσιο ως μέτοχος του ΟΠΑΠ. <br />Κυρία Κωνσταντοπούλου, καταλαβαίνω ότι αυτά είναι δύσκολα μαθηματικά για σας,…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πολύ. Τα καταφέρατε περίφημα.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> … αλλά αυτή είναι και η διαφορά μας. Εμείς καταλαβαίνουμε από αριθμούς, γι’ αυτό διασφαλίζουμε την παραμονή της χώρας στο ευρώ.</speech><speech by="#s275"><from>ΠΡΟΕΔΡΕΥΩΝ</from> Ωραία. Δεν υπάρχει, λοιπόν, προσωπικό.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Πρόεδρε, θα ήθελα τον λόγο.</speech><speech by="#s275"><from>ΠΡΟΕΔΡΕΥΩΝ</from> Εσείς, κύριε Τριαντάφυλλε, νομίζετε ότι υπάρχει προσωπικό; Δεν το νομίζω.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Πρόεδρε, αν πιστεύετε ότι δεν υπάρχει προσωπικό μετά απ’ όσα αναφέρθηκαν από την κυρία συνάδελφο για το πρόσωπό μου, θα καθίσω αμέσως κάτω.</speech><speech by="#s275"><from>ΠΡΟΕΔΡΕΥΩΝ</from> Θα μπορούσα να απαντήσω κι εγώ σ’ αυτό, αλλά σας δίνω τον λόγο για το προσωπικό σας θέμα.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Υποθέτω ότι θα απαντήσετε κι εσείς.<br />Κατ’ αρχάς, κυρίες και κύριοι Βουλευτές, ακούσαμε κάτι το οποίο είναι απολύτως συκοφαντικό.<br />Προφανώς, δεν είναι η πρώτη φορά που η Βουλευτής του ΣΥΡΙΖΑ, καλυπτόμενη από το σύνολο της Κοινοβουλευτικής Ομάδας του ΣΥΡΙΖΑ, συκοφαντεί κάποιον εντός της Αιθούσης. Δεν είναι η πρώτη φορά που χυδαιολογεί κατά συγκεκριμένου προσώπου εντός της Αιθούσης και δεν είναι η πρώτη φορά που, δυστυχώς, υπερβαίνει τα εσκαμμένα, χωρίς –ξαναλέω- η Κοινοβουλευτική Ομάδα του ΣΥΡΙΖΑ και ο παριστάμενος Κοινοβουλευτικός Εκπρόσωπος του ΣΥΡΙΖΑ, ο οποίος συνομιλεί, να παίρνουν θέση. Κι εγώ επιτρέπω να συνομιλεί, γιατί αυτό είναι η δημοκρατία εντός του Κοινοβουλίου: Όποιος θέλει να ακούει την άποψη του άλλου, όποιος θέλει να μην την ακούει. <br />Η αυταρέσκεια, η αλαζονεία και η αυταρχικότητα που προσωποποιείται στο πρόσωπο της κ. Κωνσταντοπούλου, είναι αυτό το οποίο επιβάλλει ουσιαστικά την απόλυτη σιωπή, που κυρίως προκύπτει από τη συνεχή ποινικοποίηση οποιασδήποτε διαφορετικής άποψης. Είναι άποψη αυτή της κ. Κωνσταντοπούλου, που συνεχώς σκανδαλολογεί, λοιδορεί το κοινοβουλευτικό μας πολίτευμα. Είναι άποψη αυτή, που την ταυτίζει με τη Χρυσή Αυγή. Είναι άποψη αυτή που, δυστυχώς, γίνεται ανεκτή από την Κοινοβουλευτική Ομάδα του ΣΥΡΙΖΑ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θα ήθελα τον λόγο!</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ήρθε εδώ μέσα και τι είπε; Είπε ότι με χρήματα της Βουλής άλλος συνάδελφος, δηλαδή εγώ, παρέθεσα γεύμα σε Βουλευτές. Ουδέν ψευδότερο! Κι αν δεν ανακαλέσει, απαιτώ από τον Κοινοβουλευτικό Εκπρόσωπο του ΣΥΡΙΖΑ να ψάξει στη Βουλή και να ζητήσει εκ μέρους της συγγνώμη. Να ζητήσει εκ μέρους της συγγνώμη! <br />Εμ, ήταν 8.00΄ η ώρα η διαδικασία της COSAC, που θα έπρεπε να είναι η Αξιωματική Αντιπολίτευση εκεί και ήρθε η εκπρόσωπός σας στις 11.30΄ το μεσημέρι -11.30΄ το μεσημέρι παρουσιάστηκε η κυρία Κωνσταντοπούλου αντί για τις 08.00΄- εμ δεν κατάλαβε τι γινόταν εκεί, εμ σε κάθε της τοποθέτηση εξέθετε τη χώρα, εμ στη ψηφοφορία που ψήφιζε το Ελληνικό Κοινοβούλιο παρενέβαινε και έβαζε επιφυλάξεις, με αποτέλεσμα να γελούν όλοι οι Ευρωπαίοι Βουλευτές και να παρεμβαίνουν οι συνάδελφοι από την Κύπρο, προκειμένου να στηρίξουν την Ελληνική Προεδρία, εμ γίνονται όλα αυτά και ταυτόχρονα την ώρα που γευματίζουν όλοι οι Βουλευτές που ήρθαν στην Αθήνα, εκείνη την ώρα, στο ίδιο μέρος, στο ίδιο σημείο, σε ξεχωριστό τραπέζι –σε ξεχωριστό τραπέζι!- μαζευόμασταν οι νέοι Βουλευτές της COSAC. Αυτό, λοιπόν, η κ. Κωνσταντοπούλου το παρουσιάζει ως γεύμα προσωπικό, δικό μου, που ήταν πρωτοβουλία της Ελληνικής Προεδρίας. <br />Απαιτώ, κύριε Λαφαζάνη, από εσάς που έχετε κομματική, κοινοβουλευτική δεοντολογία, εκ μέρους της Κοινοβουλευτικής σας Ομάδας να την επαναφέρετε στην τάξη. Και αν δεν το πράξει η ίδια και δεν ζητήσει συγγνώμη, τουλάχιστον εσείς εκ μέρους της Κοινοβουλευτικής Ομάδας να αποδείξετε στην πράξη πως εννοείτε και την δημοκρατία και τη δεοντολογία. <br />Σας ευχαριστώ πολύ. <br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θα μπορούσα να έχω τον λόγο επί προσωπικού;</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Όχι, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Καθίστε κάτω, παρακαλώ. Κυρία Κωνσταντοπούλου, καθίστε κάτω.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Τα ακούσαμε όλα!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ζητώ τον λόγο επί προσωπικού.</speech><speech by="#s275"><from>ΠΡΟΕΔΡΕΥΩΝ</from> Καθίστε κάτω, κυρία Κωνσταντοπούλου και θα μου ζητήσετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γιατί να καθίσω;</speech><speech by="#s275"><from>ΠΡΟΕΔΡΕΥΩΝ</from> Γιατί θέλω να διευκρινίσω κάτι, ως Προεδρείο. Καθίστε κάτω. Όχι όρθια.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γιατί;</speech><speech by="#s275"><from>ΠΡΟΕΔΡΕΥΩΝ</from> Δεν υπάρχουν όρθιοι Βουλευτές όταν μιλάει το Προεδρείο. Καθίστε κάτω, παρακαλώ. Εάν δεν καθίσετε κάτω, θα σας ανακαλέσω στην τάξη, κάτι που δεν το θέλω καθόλου. <br />Θα ήθελα να σας παρακαλέσω να καθίσετε κάτω, να μου ζητήσετε τον λόγο, αφού εγώ δώσω τις διευκρινήσεις που οφείλω να δώσω και το γνωρίζετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εγώ θα καθίσω κάτω. Σας ζητώ τον λόγο και ελπίζω να μου τον δώσετε.</speech><speech by="#s275"><from>ΠΡΟΕΔΡΕΥΩΝ</from> Ναι, θα σας τον δώσω. Ξέρω ότι υπάρχει προσωπικό, το οποίο δημιουργήθηκε για μια φράση, η οποία δεν έπρεπε να λεχθεί. <br />Κύριε Τριαντάφυλλε, στο 99% της ομιλίας σας είχατε δίκιο και θα το διευκρινίσω εγώ. Τη φράση, όμως, αυτή για την ταύτιση πρέπει να την πάρετε πίσω, πρώτος εσείς, για να πάρει και η κ. Κωνσταντοπούλου αυτά τα οποία είπε, αφού θα ήθελα να δώσω εγώ τις απαραίτητες διευκρινίσεις.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Διαφωνείτε, κύριε Πρόεδρε; Αν διαφωνείτε, θα το πάρω πίσω.</speech><speech by="#s275"><from>ΠΡΟΕΔΡΕΥΩΝ</from> Δεν θέλω να ακούγονται αυτά εδώ μέσα.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Αν διαφωνείτε, θα το πάρω πίσω.</speech><speech by="#s275"><from>ΠΡΟΕΔΡΕΥΩΝ</from> Δεν θέλω να ακούγονται αυτά εδώ μέσα.<br />Για αποκατάσταση της αληθείας, όμως, σε ό,τι αφορά γι’ αυτό το οποίο «κατηγορήθηκε» ο κ. Τριαντάφυλλος, κανονικά έπρεπε να τον επαινέσουμε. Και για να σας δώσω το δείγμα γιατί έπρεπε να τον επαινέσουμε, θα σας πω το εξής:<br />Στην Ιταλική Προεδρία που παρευρισκόμουν στην COSAC, θεώρησαν μία από τις πιο επιτυχημένες ενέργειες της Ελληνικής Προεδρίας τη συνάντηση των νέων Βουλευτών. Και οι Ιταλοί δεσμεύτηκαν να το συνεχίσουν σαν μια πάρα πολύ καλή ενέργεια. Σε αυτό το σημείο συγχαίρουμε τον κ. Τριαντάφυλλο. <br />Πράγματι, το γεύμα που υποτίθεται ότι έδωσε, ήταν σε ένα τραπέζι ξεχωριστό. Μάλιστα, παρευρέθησαν αρκετοί νέοι Βουλευτές απ’ όλες τις χώρες. Κι εγώ, επειδή ήμουν παρών και προήδρευα, βέβαια, του είπα «συγχαρητήρια», γιατί δεν περίμενα ποτέ να έρθουν νέοι Βουλευτές γι’ αυτό το θέμα στην συνάντηση την οποία κάνατε. Αυτή είναι η πραγματικότητα ως προς αυτό το θέμα. <br />Καθίστε.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Απ’ όλες τις χώρες εξηγήστε.</speech><speech by="#s275"><from>ΠΡΟΕΔΡΕΥΩΝ</from> Ασφαλώς, απ’ όλες τις χώρες.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Νέοι βουλευτές από άλλες χώρες.</speech><speech by="#s275"><from>ΠΡΟΕΔΡΕΥΩΝ</from> Αυτό εξυπακούεται. Αφού ήταν COSAC. Από ποιες χώρες θα ήταν; <br />Θα ήθελα, όμως, πράγματι, να το κλείσουμε εδώ το θέμα, αφού δώσω τον λόγο στην κ. Κωνσταντοπούλου να απαντήσει σ’ αυτό το προσωπικό που πράγματι δημιουργείται. Και θα ήθελα να το κλείσουμε αυτό το θέμα. <br />Κυρία Κωνσταντοπούλου, θα μου πείτε σε δυο λεπτά σε τι συνίσταται το προσωπικό σας;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Νομίζω ότι αναγνωρίσατε πως υπάρχει προσωπικό και θα μπω κατ’ ευθείαν στην ουσία, για να μην τρώμε χρόνο. <br />Όσα είπε ο κύριος Τριαντάφυλλος είναι στη γραμμή που χάραξε την επομένη της δολοφονίας Φύσσα ο εκπληκτικός νους που συμβουλεύει τον Πρωθυπουργό κ. Χρύσανθος Λαζαρίδης.</speech><speech by="#s275"><from>ΠΡΟΕΔΡΕΥΩΝ</from> Με συγχωρείτε. Αναγνωρίζετε τώρα τι λέτε; Σας παρακαλώ. Τι θέμα είναι αυτό τώρα;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα με αφήσετε…</speech><speech by="#s275"><from>ΠΡΟΕΔΡΕΥΩΝ</from> Μα, τι είναι αυτά που λέτε τώρα; Παρακαλώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γιατί με διακόπτετε; Μου δώσατε τον λόγο;</speech><speech by="#s275"><from>ΠΡΟΕΔΡΕΥΩΝ</from> Με συγχωρείτε, τι να μην σας διακόπτω. Δεν μπορεί ο καθένας...</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αναγνωρίσατε μόνος σας ότι υπάρχει προσωπικό;</speech><speech by="#s275"><from>ΠΡΟΕΔΡΕΥΩΝ</from> Γι’ αυτό το θέμα να απαντήσετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κάνατε τέτοιου είδους διακοπή στον κ. Γεωργιάδη ή στον κ. Τριαντάφυλλο;</speech><speech by="#s275"><from>ΠΡΟΕΔΡΕΥΩΝ</from> Να απαντήσετε για το θέμα που ανέφερε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κάνατε τέτοιου είδους διακοπή στον κ. Γεωργιάδη ή στον κ. Τριαντάφυλλο; Δε θα κάνετε και σε μένα αν θέλετε να εφαρμόζετε την ισότητα όλων ενώπιον του Κοινοβουλίου.</speech><speech by="#s275"><from>ΠΡΟΕΔΡΕΥΩΝ</from> Ακούστε. Και την ισότητα εφαρμόζω…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τον κ. Γεωργιάδη δεν τον διακόψατε, τον κ. Τριαντάφυλλο δεν το διακόψετε, εμένα γιατί με διακόπτετε;</speech><speech by="#s275"><from>ΠΡΟΕΔΡΕΥΩΝ</from> Θα σας πω γιατί.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δε θέλω να μου πείτε. Θέλω να μου δώσετε τα δυο λεπτά.</speech><speech by="#s275"><from>ΠΡΟΕΔΡΕΥΩΝ</from> Οφείλετε να ακούσετε θέλετε, δε θέλετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα ήθελα να μου δώσετε τα δυο λεπτά…</speech><speech by="#s275"><from>ΠΡΟΕΔΡΕΥΩΝ</from> Το Προεδρείο εφαρμόζει τον Κανονισμό. Και όταν υπάρχουν λέξεις ή προτάσεις ή και ύβρεις οι οποίες αναφέρονται είτε στον Πρωθυπουργό είτε σε οποιονδήποτε άλλο Αρχηγό κόμματος εν απουσία του, το Προεδρείο οφείλει να επαναφέρει στην τάξη τον ομιλούντα. Διαβάστε παρακαλώ τον Κανονισμό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αστειεύεστε, κύριε Πρόεδρε!</speech><speech by="#s275"><from>ΠΡΟΕΔΡΕΥΩΝ</from> Εγώ αστειεύομαι;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αστειεύεστε!</speech><speech by="#s275"><from>ΠΡΟΕΔΡΕΥΩΝ</from> Εδώ δεν λέμε αστεία, κυρία Κωνσταντοπούλου. Σας παρακαλώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δε θα κρίνουμε τον κ. Λαζαρίδη, διότι για τον κύριο Πρωθυπουργό είναι…</speech><speech by="#s275"><from>ΠΡΟΕΔΡΕΥΩΝ</from> Σας παρακαλώ. Να αναφερθείτε στο θέμα στο οποίο αναφέρθηκε ο κ. Τριαντάφυλλος.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ακούστε. Πρακτικές λογοκρισίας εφάρμοζαν άλλα καθεστώτα. Και ο κ. Χρύσανθος Λαζαρίδης αν είναι ο αντ’ αυτού και στον οποίον αντανακλούν οι κρίσεις για τον Πρωθυπουργό, τις οποίες δεν μπορείτε να λογοκρίνετε ούτε να διαγράφετε με συγχωρείτε πάρα πολύ…</speech><speech by="#s275"><from>ΠΡΟΕΔΡΕΥΩΝ</from> Δεν μπορώ να πω τίποτα για σας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πώς;</speech><speech by="#s275"><from>ΠΡΟΕΔΡΕΥΩΝ</from> Ειλικρινά σας μιλάω, δεν μπορώ να πω τίποτα για σας! Μπορείτε να λέτε ό,τι θέλετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ωραία. Θα μου δώσετε τα δύο λεπτά μου;</speech><speech by="#s275"><from>ΠΡΟΕΔΡΕΥΩΝ</from> Ό,τι θέλετε πείτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ό,τι θέλετε πείτε. Δηλαδή, βγήκατε εκτός πραγματικότητας πια.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ.<br />Τα όσα είπε ο κ. Τριαντάφυλλος έχουν χαραχθεί ως γραμμή της συγκυβέρνησης αυτής από την επομένη της δολοφονίας Φύσσα. Ήταν η παρέμβαση που έκανε ο κ. Χρύσανθος Λαζαρίδης στην εκπομπή του “MEGA”, ενώ υπήρχε εκπρόσωπος της Νέας Δημοκρατίας και της Κυβέρνησης, ο κ. Μουσουρούλης. Ο κ. Λαζαρίδης παρενέβη στην εκπομπή ακριβώς για να πει αυτά που είπε πριν από λίγο ο κ. Τριαντάφυλλος. Αυτό και μόνο αρκεί για να αντιληφθεί ο καθένας τι υλοποιεί κάνοντας τέτοιου είδους αήθεις αναφορές.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, πρέπει να απαντήσω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εν σχέσει, δε, με όσα αναφέρθηκαν για την COSAC, κύριε Πρόεδρε, εγώ σας άκουσα με τα αυτιά μου -έχει καταγραφεί και μαγνητοσκοπηθεί- να ανακοινώνετε κάτι που δεν ήταν καταγεγραμμένο ούτε στο πρόγραμμα ούτε, βέβαια, είχε ειδοποιηθεί κανένας από την Αξιωματική Αντιπολίτευση, αφού και για την Προεδρία εξαιρέσατε εντελώς την Αξιωματική Αντιπολίτευση. Ακούστηκε, δηλαδή, να ανακοινώνετε ότι ο κ. Τριαντάφυλλος παραθέτει γεύμα.<br />Εάν δεν έγινε αυτό, αν δεν το ανακοινώσατε, δηλαδή, υπάρχουν μαγνητοσκοπημένα τα Πρακτικά και η συνεδρίαση της COSAC για να δούμε ποιος διαστρεβλώνει την αλήθεια και ποιος λέει ψέματα. <br />Επειδή, όμως, υπάρχουν μαγνητοσκοπημένα και επειδή αυτά που άκουσα, δεν απαντούν στο ποιος κάνει δημόσιες σχέσεις με κονδύλια που εκταμιεύονται για τη λειτουργία της Βουλής, νομίζω ότι όλοι οι χαρακτηρισμοί και οι περαιτέρω αναφορές επιστρέφουν σε εκείνους που τις εκτόξευσαν.</speech><speech by="#s275"><from>ΠΡΟΕΔΡΕΥΩΝ</from> Τώρα εγώ δεν μπορώ να πω τίποτα για σας. Ας κρίνει…</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, θα ήθελα τον λόγο.</speech><speech by="#s275"><from>ΠΡΟΕΔΡΕΥΩΝ</from> Εσείς τι θέλετε πάλι;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Για τη Νέα Δημοκρατία, ακούστηκαν φοβερά πράγματα.</speech><speech by="#s275"><from>ΠΡΟΕΔΡΕΥΩΝ</from> Άμα αρχίσουμε τώρα…</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Μα, με συγχωρείτε, εδώ μίλησε για χάραξη γραμμής. Δεν θα απαντήσω;</speech><speech by="#s275"><from>ΠΡΟΕΔΡΕΥΩΝ</from> Έχετε τον λόγο, κύριε Γεωργιάδη, για ένα λεπτό. <br />Δηλαδή, με συγχωρείτε τώρα -δεν βάζω τον χρόνο…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, με συγχωρείτε, αλλά αυτό το θέαμα για τα κανάλια κάποτε πρέπει να σταματήσει στη Βουλή των Ελλήνων!</speech><speech by="#s275"><from>ΠΡΟΕΔΡΕΥΩΝ</from> Όχι με ευθύνη του Προεδρείου, κύριε Πρόεδρε. Αυτά που συμβαίνουν είναι πρωτόγνωρα!</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δεν φταίτε εσείς. Η Βουλή έχει τριακόσιους, δεν έχει δέκα θορυβούντες.</speech><speech by="#s275"><from>ΠΡΟΕΔΡΕΥΩΝ</from> Πρωτόγνωρα είναι αυτά που συμβαίνουν. Σαράντα χρόνια είμαστε εμείς εδώ και ποτέ σε μια συζήτηση προϋπολογισμού της Βουλής δεν έχουν γίνει αυτά που λέγονται εδώ σήμερα. Τα καταδικάζω.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δέκα άνθρωποι μπορούν να παίζουν θέατρο εδώ μέσα.</speech><speech by="#s275"><from>ΠΡΟΕΔΡΕΥΩΝ</from> Ορίστε, κύριε Γεωργιάδη, έχετε ένα λεπτό.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, αυτό που ζήσαμε είναι παντελώς πρωτοφανές. <br />Η κ. Κωνσταντοπούλου από του Βήματος της Βουλής είπε μια προφανή συκοφαντία που καταλάβαμε όλοι και που σε κάποιον που άκουγε από την τηλεόραση και που δεν ήξερε όλα αυτά που είπατε προηγουμένως, θα νόμιζε ότι ο κ. Τριαντάφυλλος πήρε λεφτά της Βουλής, έβγαλε έξω κάποιους φίλους του Βουλευτές κι έκανε κάποιου είδους συνομωσία. <br />Όπως απεδείχθη στη συνέχεια, αυτή ήταν μια διαδικασία στο πλαίσιο της Ελληνικής Προεδρίας για τους νέους Βουλευτές των κοινοβουλίων των υπολοίπων ευρωπαϊκών κρατών. Δηλαδή, εξετέλεσε μια υποχρέωσή του στην πραγματικότητα. Κι ενώ αυτό έγινε παγκοίνως γνωστό, αντί η κ. Κωνσταντοπούλου να πει «εντάξει, δεν είχα την πλήρη ενημέρωση, δεν ήθελα να προσβάλλω ή να συκοφαντήσω», τι κάνει; Εμπλέκει ξαφνικά τον Πρωθυπουργό, τον κ. Λαζαρίδη και δεν ξέρω εγώ ποιον άλλον σε μια νέα συνωμοσιολογία. <br />Κύριε Πρόεδρε, εν πάση περιπτώσει, έχει το δίκιο του ο κ. Τριαντάφυλλος. Ο λαϊκισμός και η δημαγωγία καταστρέφουν τη δημοκρατία μας. Και αυτή είναι η δική σας στάση, κυρία Κωνσταντοπούλου, να βρίσκετε πίσω από τον καθένα μας έναν απατεώνα, έναν κλέφτη, έναν που προσδοκάτε να κλείσετε φυλακή. Κάποια στιγμή θα πρέπει το ίδιο το κόμμα να σας θέσει κάποια όρια, γιατί αυτό καταστρέφει…</speech><speech by="#s275"><from>ΠΡΟΕΔΡΕΥΩΝ</from> Τον λόγο έχει η κ. Φούντα.</speech><speech by="#s286"><from> ΝΙΚΗ ΦΟΥΝΤΑ</from> Η κ. Φούντα έχει τον λόγο, αλλά η κ. Φούντα έχει μείνει άφωνη. Πραγματικά. <br />Ήρθα να κάνω μια ομιλία και συγκεκριμένα να μιλήσω για την ανάγκη αποκατάστασης της κλονισμένης αξιοπιστίας του πολιτικού συστήματος και θεωρώ ότι τελικά έχουμε φτάσει σε ένα σημείο όπου το μοναδικό μέλημά μας μέσα σε αυτήν την Αίθουσα είναι να βγάλουμε ο ένας το μάτι του άλλου. Είναι απίστευτο! Μιλάμε χωρίς πολιτικά επιχειρήματα, δεν μιλάμε για την ουσία και πραγματικά δεν τιμούμε τον λόγο, αν μη τι άλλο, που ήρθαμε εδώ σήμερα. Σήμερα ήρθαμε για να μιλήσουμε για τον προϋπολογισμό της Βουλής, και τη Βουλή ως θεσμό, και γίνονται αυτά τα πράγματα; Είναι πράγματα ανεπίτρεπτα αυτά! Και αν δεν ήταν τόσο σημαντική η συζήτηση, εγώ θα είχα φύγει.<br />Προσπαθώντας να κάνω την ομιλία την οποία είχα προγραμματίσει, θα ήθελα να πω ότι η συζήτηση αναφορικά με την ανεξαρτησία της αντιπροσώπευσης και τους τρόπους χρηματοδότησης του πολιτικού προσωπικού, για το κόστος, δηλαδή, της δημοκρατίας μας, είναι πιο επίκαιρη από ποτέ, μιας και η χάρη μας –για να το πω έτσι πολύ υποτιμητικά- έχει φτάσει στον εισαγγελέα. Αυτά είναι -όπως είπα και πριν- πράγματα ανεπίτρεπτα για τη δημοκρατία μας. Η ίδια συζήτηση έγινε και πολύ πρόσφατα με αφορμή το νομοσχέδιο για τη χρηματοδότηση των κομμάτων. <br />Η συζήτηση σήμερα για την οικονομική διαχείριση της Βουλής, συνιστά μια ευκαιρία για να συνεχιστεί αυτή η συζήτηση. Είναι μια συζήτηση που πρέπει να έχει, όπως είπα, ουσία και να μας αφορά όλους. Διότι όπως συμβαίνει με τους πόρους των κομμάτων, έτσι και τα προνόμια των Βουλευτών είναι ένα θέμα για το οποίο η διαφάνεια και η ενημέρωση δεν υπήρξε πρώτιστη μέριμνα του πολιτικού συστήματος –ηθελημένα και όχι ακούσια- και κάποια στιγμή κάποιοι πρέπει να αναλάβουν ευθύνες γι’ αυτό.<br />Η συντριπτική, λοιπόν, πλειονότητα όσων βρίσκονται έξω από αυτήν την Αίθουσα -κι επίσης πρέπει να ξέρουμε και να ακούμε τι λέει ο κόσμος εκεί έξω- θεωρούν ότι έχουν υποστεί μια προκλητική παραπληροφόρηση αναφορικά με το ποια είναι αναλυτικά τα προνόμια του Έλληνα Βουλευτή ή ακόμα για το πόσο ευνοημένος είναι ο εργαζόμενος της Βουλής σε σχέση με το μέσο υπάλληλο.<br />Ισχύει αυτό, όμως, στο σύνολό του πια; Όχι. Ισχύει πλέον ότι δεν είναι πληροφορημένος αρκετά ο κόσμος στην εποχή της υπερπληροφόρησης; Όχι. Είναι αλήθεια, όμως, ότι σε μια περίοδο που ολόκληρες ομάδες εργαζόμενων, για να μην αναφερθώ σε ολόκληρες τάξεις –στη μεσαία τάξη, ας πούμε- έχουν υποστεί δραστικές περικοπές, οι Βουλευτές διατήρησαν διακριτικά το δικαίωμα να λειτουργούν ενίοτε –κάποιες φορές δηλαδή- αμιγώς συντεχνιακά.<br />Αυτό έχει σαν αποτέλεσμα να ενισχύονται και να γίνονται ακόμα μεγαλύτερες οι φωνές της αντιπολίτευσης, να το πω έτσι, του αντιπολιτεύεσθε, αλλά και οι αντικοινοβουλευτικές φωνές. <br />Δυστυχώς η λεπτή γραμμή ισορροπίας ανάμεσα στη διασφάλιση της αναγκαίας ανεξαρτησίας, του αξιοπρεπούς επιπέδου διαβίωσης των Βουλευτών και των καταχρηστικών προνομίων, δεν είναι δυνατόν να βρεθεί σε μία χώρα που χειμάζεται –όχι, δηλαδή, σε κανονικές συνθήκες ζωής- και σε ένα πολιτικό σύστημα που είναι κατώτερο των προσδοκιών. Το έγραψα αυτό, φυσικά, πριν γίνει αυτή η σκηνή σήμερα. Τέτοιες σκηνές, δυστυχώς, είναι σχεδόν καθημερινό φαινόμενο. <br />Μετά, δηλαδή, και τις γενναίες περικοπές που έχουν γίνει τα τελευταία χρόνια στον προϋπολογισμό της Βουλής και τον πραγματικό εξορθολογισμό του προϋπολογισμού της, αυτό που γίνεται σήμερα μόνο λαϊκισμός μπορεί να είναι. <br />Είναι θετικές οι περαιτέρω περικοπές σε σχέση με τον προϋπολογισμό του 2014 και η περαιτέρω μείωση του προϋπολογισμού του 2015 κατά 2 εκατομμύρια ευρώ σχεδόν, πράγμα όχι μικρό.<br />Ωστόσο -κι εγώ ήρθα εδώ για να καταθέσω τις αντιρρήσεις μου- πεποίθησή μας είναι ότι οι βουλευτικές αποζημιώσεις θα μπορούσαν να είναι περαιτέρω μειωμένες. Προσωπική μου μόνο άποψη είναι ότι ο Βουλευτής θα έπρεπε να έχει έναν αξιοπρεπή μεσαίο μισθό και από κει και πέρα τα πάντα να είναι σε επίπεδο εσόδων – εξόδων, σε επίπεδο που να μπορεί να αξιολογήσει, δηλαδή, και να δείξει με διαφανή τρόπο τα έξοδά του και τις δαπάνες του στον λαό. <br />Οι Βουλευτές της Δημοκρατικής Αριστεράς έχουν αποδείξει εμπράκτως ότι θέλουν και επιθυμούν να υπάρχει και διαφάνεια και πραγματική αποζημίωση προς τους Βουλευτές, δίνοντας κάθε μήνα τα χρήματά τους από τις επιτροπές σε ιδρύματα. Θεωρούμε ότι οι επιτροπές δεν είναι κάτι παραπάνω, κάτι επιπλέον των υποχρεώσεων που πρέπει να έχουν οι Βουλευτές. Όμως, ποιος έχει πει σε αυτήν την Αίθουσα ότι η αμοιβή για τις επιτροπές έχει μειωθεί στο 1/6 των χρημάτων που δίνονταν πριν από κάποια χρόνια; <br />Όταν, λοιπόν, ωριμάσουμε ως Κοινοβούλιο, θα μπορέσουμε να συζητήσουμε, επιτέλους, για το αν πρέπει να χρηματοδοτούνται οι επιτροπές. Εμείς λέμε ότι δεν πρέπει. <br />Ένα ακόμα σημείο. Θα πρέπει να δίνονται πειστικές, ουσιαστικά, απαντήσεις για τα ζητήματα τα οποία μπορεί να προκαλούν το κοινό αίσθημα. Υπάρχει μία συζήτηση σε έντυπα, με αφορμή την κατάθεση του προϋπολογισμού του 2015, για κονδύλια που δεν δικαιολογούνται. Για παράδειγμα έχει σχολιαστεί επικριτικά η προμήθεια νέου εξοπλισμού συστήματος εκτύπωσης και βιβλιοδεσίας, που ανέρχεται σχεδόν στο ποσό του 1.740.000 ευρώ ή ακόμα ότι υπάρχει αυτή η πολύ μεγάλη κριτική για το ακριβό κανάλι της Βουλής. <br />Εδώ να πω ότι προσωπικά θεωρώ πως το κανάλι της Βουλής είναι καινοτομία. Είναι κάτι που πρέπει να υπάρχει στην ελληνική πραγματικότητα και είναι ένα μέσο από το οποίο ο πολίτης μπορεί ουσιαστικά να ενημερώνεται. Όμως, γιατί πρέπει να είναι τόσο ακριβό; Κι αν είναι τόσο ακριβό για συγκεκριμένους λόγους, γιατί αυτοί δεν κοινοποιούνται και στον Έλληνα πολίτη και στους Έλληνες Βουλευτές;<br />Αυτά, λοιπόν, τα μικρά παραδείγματα δεν αποτελούν κριτική, την οποία αναγκαστικά υιοθετούμε. Πιστεύουμε ότι πρέπει να αλλάξουν. Θα έπρεπε να υπάρξει μία ανοιχτή συζήτηση, πιο στοιχειοθετημένη, ώστε να μην καταγράφονται μελανά σημεία στις διαχειριστικές επιλογές. <br /> <br /> Θα ολοκληρώσω σε λίγο, κύριε Πρόεδρε. Ένα λεπτό, αν μου επιτρέπετε.</speech><speech by="#s275"><from>ΠΡΟΕΔΡΕΥΩΝ</from> Βεβαίως, κυρία συνάδελφε.</speech><speech by="#s286"><from> ΝΙΚΗ ΦΟΥΝΤΑ</from> Προσωπικά πιστεύω –και το λέω με κάθε ευκαιρία- ότι σειρά αλλαγών θα μπορούσε εξαρχής να είχε λειτουργήσει αποτρεπτικά στην υποβάθμιση του κοινοβουλευτικού θεσμού. <br />Δεν είναι μόνο, λοιπόν, το περιορισμένο δημοσιονομικό πλαίσιο της περιόδου που πρέπει να επιβάλλει αλλαγές, αλλά κυρίως η ανάγκη –όπως είπα-αποκατάστασης της κλονισμένης αξιοπιστίας του κοινοβουλευτικού θεσμού και συστήματος. Δεν υπήρξαν αντανακλαστικά και βούληση, προκειμένου να γίνουν αποδεκτά άμεσα από τους Βουλευτές θέματα που παρέμεναν ταμπού. <br />Ταμπού, λοιπόν, είναι η κατάργηση της βουλευτικής σύνταξης, η συνταξιοδότηση των Βουλευτών μόνο από τον ασφαλιστικό τους φορέα και εφόσον θεμελιώσουν συνταξιοδοτικό δικαίωμα ή και η κωδικοποίηση του δαιδαλώδους νομικού καθεστώτος των διατάξεων για τη φορολόγηση της βουλευτικής αποζημίωσης. <br />Εγώ προσκαλώ, παρακαλώ, προκαλώ τον Πρόεδρο της Βουλής σε μια τέτοια συζήτηση, για να μιλήσουμε γι’ αυτά τα πράγματα, για να ακούσει ο κόσμος τις θέσεις μας. <br />Άρα παραμένει ζητούμενο η μεγαλύτερη διαφάνεια. Όλα τα στοιχεία, αναφορικά με τον προϋπολογισμό της Βουλής και με το πολιτικό σύστημα, θα έπρεπε να είναι άμεσα προσβάσιμα. Απαιτείται, επιπλέον, μεγαλύτερη σαφήνεια στο πού αναφέρονται οι κωδικοί και τι δαπάνες περιλαμβάνονται πραγματικά. <br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε.</speech><speech by="#s286"><from> ΝΙΚΗ ΦΟΥΝΤΑ</from> Θέλω να ολοκληρώσω, λέγοντας ότι η ψήφιση του προϋπολογισμού της Βουλής δεν είναι ένα διαδικαστικό θέμα, όπως αυτό εμφανίζεται. Δεν αφορά τη διαχειριστική λειτουργία της Βουλής ούτε την καθημερινότητα των Βουλευτών. Είναι ένα ζήτημα δημοκρατίας και έτσι θα έπρεπε να το αντιμετωπίζουμε. <br />Ευχαριστώ. <br /></speech><speech by="#s275"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Λαφαζάνης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ευχαριστώ, κύριε Πρόεδρε. <br />Συνηθίζεται στη συζήτηση για τον προϋπολογισμό και τον απολογισμό εσόδων και δαπανών της Βουλής -τα έσοδα της, βεβαίως, προέρχονται από το Υπουργείο Οικονομικών- να γίνεται και μια ευρύτερη ανασκόπηση, μια συζήτηση, μια εκτίμηση για τη λειτουργία της ίδιας της Βουλής και την παρουσία μας εδώ. <br />Νομίζω ότι πρέπει να βάλουμε το δάχτυλο επί τον τύπον των ήλων, να μιλήσουμε με ειλικρίνεια και να πούμε αλήθειες. Διότι καλά είναι τα λόγια για το κύρος της Βουλής, για το κύρος των Βουλευτών, αλλά πρέπει να δίνουμε εμείς πρώτοι, με τις λειτουργίες μας σε αυτή την Αίθουσα, το παράδειγμα στην ελληνική κοινωνία. Παράδειγμα δημοκρατικής λειτουργίας, παράδειγμα σεβασμού του Κανονισμού και του Συντάγματος, παράδειγμα αποδοτικότητας στην προσπάθειά μας, παράδειγμα, με δυο λόγια, που πρέπει να μιμείται και να ακολουθεί όλο το δημόσιο στον τρόπο που δουλεύει αλλά και όλη η κοινωνία. <br />Σας ρωτώ, κυρίες και κύριοι συνάδελφοι, εκπέμπει η σημερινή Βουλή, εδώ και πάρα πολύ καιρό, όπως λειτουργεί, αυτό το μήνυμα προς την κοινωνία μας; Λυπάμαι πάρα πολύ, αλλά τουλάχιστον απ’ όσο έχω θητεύσει σε αυτήν την Αίθουσα, αλλά και απ’ όσο ξέρω -γιατί παρακολουθώ την ελληνική Βουλή από τα νεανικά μου χρόνια, από τα εφηβικά μου σχεδόν χρόνια, από τότε, βεβαίως, που η Βουλή άρχισε να ξαναλειτουργεί μετά την πτώση της δικτατορίας- δεν υπάρχει πιο υποβαθμισμένη, μέχρι εκμηδενίσεως, Βουλή. Πρόκειται για μια Βουλή η οποία λειτουργεί τόσο αντιδημοκρατικά και τόσο απωθητικά προς ό,τι πρέπει να κάνει το δημόσιο και η κοινωνία. <br />Επειδή όλοι έχουμε ζήσει τα αρνητικά, τα νοσηρά φαινόμενα, νομίζω ότι είναι χρήσιμο να τα επαναλάβουμε και σε αυτήν τη συζήτηση, διότι το θέμα δεν είναι μόνο ο αριθμητικός απολογισμός των οικονομικών δεδομένων, αλλά και ο πολιτικός απολογισμός μαζί με τα οικονομικά δεδομένα, δηλαδή ποιος είναι, σε τι κατεύθυνση και σε ποιον προσανατολισμό λειτουργεί. Και νομίζω ότι αυτά πρέπει να τα πούμε με το όνομά τους. <br />Τι Βουλή έχουμε, κυρίες και κύριοι συνάδελφοι; Έχουμε μια Βουλή η οποία έχει κάνει σχεδόν κανόνα τα επείγοντα και κατεπείγοντα νομοσχέδια. Αυτά προβλέπονται, βεβαίως, στον Κανονισμό. Ως εξαίρεση, όμως, όχι ως κανόνας και όχι ως προσπάθεια της Κυβέρνησης να νομοθετεί μακριά από την κοινωνία, μακριά από τα φώτα της δημοσιότητας, μακριά από τον έλεγχο, μακριά από τη δυνατότητα των Βουλευτών να γνωρίζουν το αντικείμενο πάνω στο οποίο θα νομοθετήσουν.<br />Έχουμε, επίσης, μια Βουλή η οποία έχει κάνει περίπου κανόνα τις πράξεις νομοθετικού περιεχομένου και τις πράξεις Υπουργικού Συμβουλίου. Απαράδεκτο! Κι αυτό προβλέπεται βεβαίως, αλλά πάλι ως εξαίρεση, ως εντελώς έκτακτη κατάσταση. <br />Εδώ φτάσαμε συνηθισμένες νομοθετικές διαδικασίες να περνάνε με πράξεις νομοθετικού περιεχομένου και με πράξεις Υπουργικού Συμβουλίου, για να μην υφίσταται ο κοινοβουλευτικός, ο δημόσιος και ο κοινωνικός έλεγχος. Φτάσαμε δε στο σημείο να υπάρχουν πράξεις νομοθετικού περιεχομένου, οι οποίες να μην έρχονται ούτε καν για κύρωση μετά στη Βουλή! Αντιλαμβάνεστε, δηλαδή, ότι έχουμε έκτακτη νομοθεσία, η οποία ούτε καν επικυρώνεται με τυπικές διαδικασίες από την κοινοβουλευτική αντιπροσωπεία. <br />Πυκνώνουν και έχουν γίνει κανόνας, επίσης, ιδιαίτερα το τελευταίο διάστημα, οι τροπολογίες «αεροπλανικού» τύπου. Μιλάμε για τροπολογίες άσχετες με το περιεχόμενο των νομοσχεδίων, πράγμα που ρητά απαγορεύει το Σύνταγμα. <br />Μιλάμε, επίσης, για τροπολογίες απολύτως εκπρόθεσμες και αναφέρομαι στις τροπολογίες που έρχονται με πρωτοβουλία της Κυβέρνησης, με υπογραφές Υπουργών. Ακόμα φτάσαμε στο σημείο συχνά-πυκνά να έχουμε εκπρόθεσμες τροπολογίες μιας μέρας! Δηλαδή, να έρχεται ο Υπουργός, να καταθέτει την τροπολογία το πρωί και το μεσημέρι να ψηφίζεται χωρίς να ξέρει κανείς τίποτα, χωρίς να υπάρχει καμμιά δημοσιοποίηση. Σκοτεινές περιπτώσεις και φαύλες ψηφίζονται με αυτόν τον τρόπο.<br />Επικαλούνται, βεβαίως, ότι υπάρχει εσπευσμένο, για να ψηφισθούν οι τροπολογίες, αλλά, όπως καταλαβαίνετε, δεν ισχύει αυτό. Αποδεικνύεται από το περιεχόμενο των τροπολογιών ότι δεν υπάρχει τίποτα το έκτακτο για να καλυφθεί. Το μόνο έκτακτο που υπάρχει είναι να καλυφθούν συμφέροντα, τα οποία η τροπολογία καλύπτει και στηρίζει. <br />Και φτάσαμε στο σημείο να ανακαλυφθεί μέσα σε αυτήν την Αίθουσα και ένας άλλος τρόπος νομοθέτησης, περίεργος, ο οποίος –υποτίθεται- έδινε τη δυνατότητα στους Βουλευτές να αναλαμβάνουν νομοθετικές πρωτοβουλίες, δηλαδή πρωτοβουλίες να φέρνουν οι ίδιες τροπολογίες, και ο οποίος χρησιμοποιήθηκε όλο και περισσότερο τελευταία, για να γίνεται εξαπάτηση της Βουλής και να περνάνε από την πίσω πόρτα νομοθετικές ρυθμίσεις χωρίς κανέναν απολύτως έλεγχο. Σε συνεννόηση ορισμένοι Υπουργοί με ορισμένους Βουλευτές από κάτω καταθέτουν μια ωραία τροπολογία –συνεχίζεται αυτό το φαινόμενο- αυτή η τροπολογία παραμένει εκτός ύλης σε όλη τη διάρκεια της συζήτησης, ούτε αυτοί που την καταθέτουν δεν κάνουν τον κόπο να έρθουν στο Βήμα να εξηγήσουν τι κατέθεσαν και γιατί είναι σωστό για να ψηφισθεί, και προς το τέλος της συζήτησης, ακόμα και την τελευταία ώρα, την τελευταία στιγμή, έρχεται ο αρμόδιος Υπουργός και με γαλαντομία λέει «κάνω δεκτή την τροπολογία». <br />Αυτό, βεβαίως, επιβραβεύει τους Βουλευτές και την πρωτοβουλία τους, επιβραβεύει, δηλαδή, μια λειτουργία η οποία λέει ότι «να, δίνουμε και τη δυνατότητα στους Βουλευτές με τροπολογίες να νομοθετούν». Δεν δίνεται, όμως, έτσι η δυνατότητα στους Βουλευτές να νομοθετούν. Δίνεται η δυνατότητα και η ευχέρεια στην Κυβέρνηση να περνά από το παράθυρο, στο σκοτάδι τροπολογίες, να νομοθετεί χωρίς να υπάρχει κανένα έρεισμα για τέτοιου είδους διαδικασίες ούτε στον Κανονισμό ούτε στο Σύνταγμα και βεβαίως κανένα έρεισμα ούτε στο πνεύμα του Κανονισμού και του Συντάγματος. <br />Σας λέω ότι είναι ωραίο να συζητάμε για τα οικονομικά. Θα συνεχιστεί αυτό το πράγμα με τη Βουλή; Και θα το ονομάζουμε αυτό δημοκρατία; Και θα λέμε ύστερα να στηρίξουμε το κύρος της Βουλής με τέτοιου είδους διαδικασίες; <br />Ξέρετε ότι όταν αρχίζει κανείς τον κακό δρόμο, μπορεί να τον ακολουθούν και οι μετέπειτα. Και ξέρετε τι γίνεται συνήθως; Επικαλούνται τους προηγούμενους. Λένε, «μα κι εσείς δεν τα κάνατε; Κι εσείς τα κάνατε και πολύ χειρότερα. Άρα λίγα είναι αυτά που κάνουμε εμείς». Και μετά αρχίζει ο συναγωνισμός για το ποιος κάνει τα λιγότερα. Γιατί το έχουμε δει αυτό το παιχνίδι και αυτό το θέαμα. <br />Αντιλαμβάνεστε, λοιπόν, ότι δεν μπορεί να λειτουργεί η Βουλή και η δημοκρατία με αυτόν τον τρόπο. Και εδώ πρέπει να αναλάβουν όλοι τις ευθύνες τους, στο μερίδιο που αναλογεί στον καθένα. Και βεβαίως, εδώ πρέπει να βγει ένα συμπέρασμα από την πλευρά των Κοινοβουλευτικών Εκπροσώπων των κυβερνητικών κομμάτων. Θα συνεχίσουμε αυτό το βιολί, έστω για το λίγο διάστημα που απομένει σε αυτήν την Κυβέρνηση; <br />Θα πω και κάτι, το οποίο νομίζω ότι έχει μια ειδική σημασία. Προβλέπονται κυρώσεις, όταν γίνονται νομοθετικές ρυθμίσεις με αυτόν τον απαράδεκτο τρόπο, κατά πλήρη και κατάφωρη παραβίαση του Κανονισμού και του Συντάγματος; Υπάρχει κύρωση ή η Βουλή ψηφίζει και αθωώνει τον εαυτό της; Και μπορεί είτε το Προεδρείο είτε η Κυβέρνηση να επικαλείται την πλειοψηφία και να λέει: «η πλειοψηφία, τι να κάνουμε;».</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Με την άδεια του Προεδρείου, μου επιτρέπετε μια διακοπή;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ευχαρίστως.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, μπορώ να πάρω τον λόγο;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μη ρωτάτε τον κύριο Πρόεδρο, εμένα να ρωτάτε. Γιατί εγώ είμαι ο ομιλητής, δεν είναι ο κύριος Πρόεδρος.</speech><speech by="#s275"><from>ΠΡΟΕΔΡΕΥΩΝ</from> Αν δεν δώσει άδεια το Προεδρείο, δεν γίνεται διακοπή, κύριε Λαφαζάνη. <br />Εσείς είπατε ναι.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εγώ διακόπτομαι.</speech><speech by="#s275"><from>ΠΡΟΕΔΡΕΥΩΝ</from> Κύριε Κακλαμάνη, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Με έχετε πολλές φορές ακούσει να καταδικάζω αυτές τις πρακτικές.<br /> Και πρέπει να σας θυμίσω ότι το Σύνταγμα δεν προβλέπει. Αντίθετα, λέει ότι όπως ψηφίζεται σε μία επιτροπή ένα νομοσχέδιο, έτσι σε μία συνεδρίαση συζητείται και ψηφίζεται στην Ολομέλεια. <br />Το ερώτημα, λοιπόν, που τίθεται –και γι’ αυτό σας διέκοψα- είναι, εάν αυτή είναι η πρακτική της Κυβερνήσεως ή ορισμένων Υπουργών –διότι συμβαίνει και αυτό, προχθές έφερε τροπολογία ο κ. Μητσοτάκης, αύριο είναι το νομοσχέδιο. Αλλά για μένα το πρόβλημα -και ξέρετε ότι με ειλικρίνεια σάς το βάζω κάθε φορά- είναι ότι το 1965…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αφήστε, κύριε Πρόεδρε. Θα πάρετε τον λόγο μετά. Γιατί νομίζω ότι το πάτε αλλού το πράγμα.</speech><speech by="#s275"><from>ΠΡΟΕΔΡΕΥΩΝ</from> Κύριε Λαφαζάνη, σας έχω κρατήσει τον χρόνο σας, αλλά...</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ολοκληρώνω.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εδώ αφανίζεται η Βουλή.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Με συγχωρείτε. Σας ερωτώ. Εγώ γνωρίζω ότι η Αντιπολίτευση δεν αποτελεί…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Πάλι η Αντιπολίτευση;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μα φυσικά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, κύριε Κακλαμάνη. Αυτά θα τα πείτε στη δευτερολογία σας.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μπορώ να ολοκληρώσω μία φορά;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αφήστε με να μιλήσω.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Μου είπατε ότι μπορώ να σας διακόψω.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Καταλαβαίνω ότι θέλετε να πείτε πολλά πράγματα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Όχι. Θέλω να πω απλώς…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Έχετε δικαίωμα, αλλά όχι τώρα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αλλά δεν θέλετε να με ακούσετε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μα τι να μου πείτε τώρα; Να μου πείτε για την Αντιπολίτευση. Γιατί είναι ευγενής;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Θέλω να πω μόνο ότι η Βουλή δεν αποτελείται μόνο –στις δημοκρατικές χώρες- από πλειοψηφία. Η μειοψηφία δεν ανέχεται. Αν δεν θέλει απλώς να επικαλείται, ουσιαστικά να επιβραβεύει τέτοιες πρακτικές, αποχωρεί. Δεν κάνει ονομαστικές ψηφοφορίες, για να λέει «ρίξτε την Κυβέρνηση». <br />Αυτά είναι απλά πράγματα…</speech><speech by="#s275"><from>ΠΡΟΕΔΡΕΥΩΝ</from> Κύριε Πρόεδρε, η παρέμβασή σας ολοκληρώθηκε. <br />Ξαναβάζω τον χρόνο σας, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μάλιστα, κύριε Κακλαμάνη. Δηλαδή, αυτό το οποίο προτείνετε είναι να αποχωρήσουμε και αυτό θα είναι το φάρμακο για να αντιμετωπιστούν τα προβλήματα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Λαφαζάνη…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μην ξαναπάρετε τον λόγο, σας παρακαλώ! Θα πάρετε τον λόγο μετά.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Θα εξηγήσετε στο λαό γιατί αποχωρείτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δηλαδή, να αποχωρήσουμε, εξηγώντας στον λαό γιατί αποχωρούμε. Και νομίζετε ότι έτσι θα διορθωθεί;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ναι! Και ο λαός θα καταδικάσει την Κυβέρνηση.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, έχετε δίκιο!</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αλλά, εσείς προτιμάτε να συμμετέχετε σε αυτό.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει! Δηλαδή, θα μας τιμωρήσετε γιατί συμμετέχουμε στη Βουλή; Και επομένως πρέπει να συνεχίσετε αυτή την κατάσταση, γιατί συμμετέχουμε; Σας παρακαλώ!</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Όχι, κύριε Λαφαζάνη. Νομίζετε ότι σας ωφελεί αυτό το θέαμα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, κύριε Κακλαμάνη!</speech><speech by="#s275"><from>ΠΡΟΕΔΡΕΥΩΝ</from> Κύριε Πρόεδρε…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Έτσι νόμιζαν και το ’65. Αλλά ζημιώθηκαν όλοι τότε. Έτσι νόμιζαν!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, κύριε Κακλαμάνη, έχετε δίκιο!</speech><speech by="#s275"><from>ΠΡΟΕΔΡΕΥΩΝ</from> Κύριε Πρόεδρε, παρακαλώ! <br />Ορίστε, κύριε Λαφαζάνη, έχετε τον λόγο για ενάμισι λεπτό.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Έλεγα, λοιπόν, ότι θα πρέπει να προβλέπονται και κυρώσεις. Δεν μπορεί να γίνονται τέτοιου είδους αυθαιρεσίες, χωρίς να υπάρχει καμμιά επίπτωση και μια περιστασιακή κοινοβουλευτική πλειοψηφία να αναγορεύεται εδώ σε γενικό δερβέναγα, που γράφει στα παλιά της τα παπούτσια και τον Κανονισμό και το Σύνταγμα, χωρίς να υφίσταται καμμία συνέπεια. Με συγχωρείτε πάρα πολύ, αυτό πρέπει να το σκεφτούμε πάρα πολύ σοβαρά.<br />Τελειώνω, λέγοντας μερικά λόγια για το θέμα του προϋπολογισμού, αν και ο εισηγητής μας κάλυψε πλήρως το θέμα και νομίζω ότι το κάλυψε με απόλυτη επάρκεια. Θα ήθελα, όμως, να κάνω μερικές παρατηρήσεις που νομίζω ότι έχουν μια σημασία.<br /> Αυτό που βλέπω –και το βλέπω με έκπληξη κάθε χρόνο- είναι αυτά τα οποία αφορούν το προσωπικό της Βουλής. Εδώ στο προσωπικό της Βουλής βλέπουμε ότι οι μόνιμοι είναι πεντακόσιοι ενενήντα ένας σε συνολικό αριθμό χιλίων τριακοσίων ενενήντα τριών. Πού θα πάμε, αγαπητοί συνάδελφοι και συναδέλφισσες; Δηλαδή, μέσα στην ίδια τη Βουλή πάμε να καταργήσουμε το μόνιμο προσωπικό; <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Είναι μετακλητοί, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Με συγχωρείτε, δεν μιλάμε για τους μετακλητούς. Μιλάμε ότι πεντακόσιοι ενενήντα ένας είναι οι μόνιμοι. Ιδιωτικού δικαίου είναι εξακόσιοι πέντε και οι μετακλητοί είναι εκατόν είκοσι πέντε. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Είναι και οι επιστημονικοί συνεργάτες.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εδώ λείπουν, βεβαίως, και αυτοί οι οποίοι είναι ορισμένου χρόνου. Δεν έχουμε εδώ και τους ορισμένου χρόνου ιδιωτικού δικαίου. Πόσοι είναι ορισμένου χρόνου; Δεν διευκρινίζεται. <br />Έχουμε, επίσης, και αυτούς οι οποίοι λειτουργούν μέσα στη Βουλή ως εκπαιδευόμενοι είτε γιατί είναι σε δημόσιες σχολές είτε γιατί κάνουν επαγγελματική εκπαίδευση. Και αυτό δεν το γνωρίζουμε. <br />Ποια είναι η τάση; Η τάση είναι το μόνιμο προσωπικό να εξαφανιστεί σε λίγο από τη Βουλή. Αυτή είναι μια διαδικασία και η υποκατάσταση να είναι πλήρης.<br /><br />Εντάξει, κύριε Πρόεδρε, τελειώνω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Στην Αντιπολίτευση για λόγους παιδαγωγικούς είναι το κουδούνι.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ναι, είναι το κουδούνι.</speech><speech by="#s275"><from>ΠΡΟΕΔΡΕΥΩΝ</from> Για όλους είναι, κύριε Λαφαζάνη, όταν υπερβαίνουν το χρόνο τους, απαντώντας στην κυρία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κοιτάξτε, εδώ έγινε μία διακοπή, κύριε Πρόεδρε. Θα το λάβετε υπ’ όψιν σας;</speech><speech by="#s275"><from>ΠΡΟΕΔΡΕΥΩΝ</from> Είχα σταματήσει το χρόνο σας τελείως.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αναγκάστηκα να απαντήσω. Τελειώνω, σας λέω. Δεν σπαταλάω τον χρόνο.<br />Σε λίγο, λοιπόν, δεν θα υπάρχει μόνιμο προσωπικό και η υποκατάσταση του μόνιμου προσωπικού είτε με αορίστου χρόνου είτε με συμβάσεις ορισμένου χρόνου είτε με εκπαιδευόμενους είναι μία τάση η οποία είναι αρνητικότατη. <br />Και επίσης, ένα άλλο φαινόμενο. Έχουμε υπηρεσία καθαριότητας. Καθαρίζεται η Βουλή και οι άλλες εγκαταστάσεις που έχει. Γιατί χρησιμοποιεί η Βουλή εργολάβους για αυτό το πράγμα; Εάν έχουμε ανάγκη για τη λειτουργία της Βουλής και των άλλων δραστηριοτήτων της από καθαρισμό, πρέπει οι καθαρίστριες που θα απασχολούμε να είναι τουλάχιστον με σύμβαση αορίστου χρόνου, για να μην πω ένα μόνιμο προσωπικό. <br />Γιατί παίρνουμε τους εργολάβους; Ξέρουμε, ελέγχουμε κάθε φορά εάν αυτοί οι εργολάβοι πληρώνουν κανονικά τις καθαρίστριες που δουλεύουν;<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Το ελέγχουμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Να μην είμαστε απόλυτα σίγουροι, γιατί ξέρετε ότι οι καταγγελίες σε αυτές τις περιπτώσεις γίνονται στο αυτί. Δεν γίνονται δημόσια, γιατί φοβάται η εργαζόμενη να κάνει την καταγγελία δημόσια, γιατί ξέρει ότι την άλλη ημέρα θα είναι στον δρόμο. Πολλές φορές, ξέρετε, επειδή λειτουργούν ως λόμπι αυτοί οι εργολάβοι, αν μία καθαρίστρια καταγγείλει τον εργολάβο για την καθυστέρηση της πληρωμής ή και για την αδυναμία πληρωμής, δεν την παίρνει και κανένας άλλος, γράφεται στην black list. <br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Είναι πολλά αυτά που θέλω να πω, αλλά τελειώνω, κύριε Πρόεδρε.<br />Επίσης, υπάρχει και ένα θέμα το οποίο αφορά τους εργαζόμενους στο εστιατόριο, στα καφενεία που προσφέρουν πολύ καλές υπηρεσίες στην Αίθουσα και στους επισκέπτες της Βουλής. Και εδώ υπάρχει ανάθεση. Ιδιώτες προσφέρουν αυτές τις υπηρεσίες και παλιότερα είχαν εμφανιστεί φαινόμενα, τα οποία ήταν αρνητικά. Οι ιδιώτες έφευγαν και άφηναν τους εργαζόμενους απλήρωτους. Και εδώ πρέπει να υπάρχει μία ειδική εποπτεία της Βουλής σε όσους αναθέτει υπηρεσίες για το αν πληρώνουν κανονικά τους εργαζόμενους, αν τηρούν την εργασιακή νομοθεσία, αν υπάρχουν απλήρωτες υπερωρίες κ.λπ..<br />Τέλος, κύριε Πρόεδρε, θέλω να ευχαριστήσω θερμά και ειλικρινά από την πλευρά του ΣΥΡΙΖΑ, όπως και οι άλλοι συνάδελφοι που μίλησαν προηγουμένως, όλους τους εργαζόμενους στη Βουλή, ανεξαρτήτως εργασιακής σχέσης, για τις εξαιρετικές υπηρεσίες που προσφέρουν στη λειτουργία αυτής της Βουλής. Και τις προσφέρουν πραγματικά με κουράγιο, με θέρμη και με αγάπη στο να λειτουργήσει η Βουλή με όσο το δυνατόν σωστότερο τρόπο. Τους αξίζουν, λοιπόν, συγχαρητήρια από όλες τις πλευρές της Αίθουσας –και νομίζω ότι εδόθησαν εδώ τα συγχαρητήρια- γιατί είναι στήριγμα γι’ αυτήν τη Βουλή και δεν αξίζουν οι εργαζόμενοι της Βουλής, όπως βεβαίως και όλοι οι εργαζόμενοι στον δημόσιο και στον ιδιωτικό τομέα, αυτήν την άθλια μνημονιακή μεταχείριση.<br />Ευχαριστώ.<br /></speech><speech by="#s275"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Νέας Δημοκρατίας, ο κ. Γεωργιάδης.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε.<br />Κατ’ αρχάς, να ξεκινήσω την ομιλία μου, δίνοντας συγχαρητήρια στον Πρόεδρο της Βουλής. Είναι ειλικρινή, διότι, όπως διαπιστώσαμε από τη συζήτηση της Ολομέλειας μέχρι τώρα, ουσιαστικές αντιρρήσεις επί του προϋπολογισμού αυτού καθαυτού δεν έχουν ακουστεί από κανένα κόμμα. Νομίζω, κύριε Πρόεδρε, ότι αυτό είναι ένα πολύ μεγάλο βήμα προς τα εμπρός, γιατί έχουμε ζήσει σε αυτήν τη Βουλή να κατατίθενται προϋπολογισμοί κατά το παρελθόν, να προκαλούν αυτοί οι προϋπολογισμοί την κοινή γνώμη και να έχουμε σωρεία δημοσιευμάτων ή τηλεοπτικών εκπομπών που προσπαθούσαν να πλήξουν ή που έπληξαν καίρια, ενδεχομένως και λόγω δικών μας συμπεριφορών, το κύρος του Κοινοβουλίου. Τώρα έχουμε μία διαδικασία, η οποία αφήνει και τον πλέον κακόπιστο χωρίς να μπορεί να ασκήσει την παραμικρή επί της ουσίας κριτική για την προσπάθεια την οποία έχετε καταβάλει. <br />Άρα ο προϋπολογισμός αυτός καθαυτός και κυρίως –αυτό θέλω να ακουστεί- η εξαιρετικά μεγάλη μείωση του προϋπολογισμού της Βουλής εν μέσω κρίσης φθάνει το 40%. Εάν όλο το ελληνικό δημόσιο μπορούσε να ακολουθήσει το ρυθμό περιστολής των δαπανών που επέτυχε το ελληνικό Κοινοβούλιο, το μείον 40%, η χώρα θα είχε εξέλθει της κρίσεως νωρίτερα. Και παρά τα όσα έχουν ακουστεί τα τελευταία χρόνια εναντίον του Κοινοβουλίου, οι παλαιότεροι εξ ημών ήταν εδώ μέσα, όταν μαζευόταν ο κόσμος απέξω και ζητούσε ως αίτημα «να καεί, να καεί» -δεν λέω τη φράση- «η Βουλή», αλλά βλέπουμε τώρα ότι σήμερα που συζητούμε τον προϋπολογισμό τέτοιου είδους διαδηλώσεις και συνθήματα πλέον δεν ακούγονται. Ασφαλώς, κύριε Πρόεδρε, για το ότι δεν ακούγονται, ένα μεγάλο μερίδιο αυτής της επιτυχίας ανήκει σε εσάς προσωπικά γι’ αυτό το οποίο έχετε πετύχει.<br />Θα μου επιτρέψετε, όμως, κυρίες και κύριοι συνάδελφοι, μια και πριν στο Βήμα ήταν ο Κοινοβουλευτικός Εκπρόσωπος του ΣΥΡΙΖΑ, ο οποίος έθεσε ένα γενικότερο ζήτημα απολογισμού λειτουργίας του Κοινοβουλίου, να δώσω ορισμένες απαντήσεις γι’ αυτά τα οποία ακούστηκαν.<br />Αγαπητέ κύριε Λαφαζάνη, πρέπει να σας πω ότι αυτά που θα σας πω είναι τελείως καλόπιστα, γιατί πιστεύω ότι και η δική σας κριτική ήταν καλόπιστη. <br />Πρώτα από όλα, η χώρα είναι σε μια έκτακτη συνθήκη. Δεν ξέρω αν το έχουμε ακούσει ή το έχουμε αντιληφθεί, αλλά το 2010 η χώρα χρεοκόπησε και από το 2010 –συγκεκριμένα από τις 6 Μαΐου του 2010- προσπαθούν διαδοχικές κυβερνήσεις να κρατήσουν αυτήν τη χώρα όρθια στη ζώνη του ευρώ. Ξέρω ότι αυτό αποτελεί ουσιώδη διαφωνία για εσάς, αλλά αυτό προσπαθούμε να κάνουμε και ασφαλώς σε αυτές τις έκτακτες συνθήκες που διανύει η χώρα, την περίοδο δηλαδή που η Ελλάδα έγινε το πρώτο διεθνές θέμα σε όλα τα δελτία ειδήσεων είναι πολύ λογικό να υποθέσει κανείς ότι και το Κοινοβούλιο, το οποίο αποτελεί τον πυρήνα της δημοκρατικής λειτουργίας του πολιτεύματος, χρησιμοποιεί και έκτακτες διαδικασίες, προβλεπόμενες από το Σύνταγμα, απολύτως νόμιμες, που πράγματι δεν πρέπει να χρησιμοποιούνται κατά κόρον. Πότε, όμως, πρέπει να χρησιμοποιούνται και γιατί έχουν προβλεφθεί; Για εκείνη την περίοδο που έχεις να αντιμετωπίσεις έκτακτες συνθήκες. Μα, συνθήκες περισσότερο έκτακτες από αυτές που αντιμετωπίσαμε τα τελευταία χρόνια κανένας δεν μπορεί να πει ότι δεν είναι αληθινή ή έκτακτη ανάγκη. Άρα αυτό το οποίο έχει συμβεί -και όσο η χώρα επιστρέφει στην κανονικότητα, αυτό θα συμβαίνει ολοένα και λιγότερο και θα επιστρέφει και το Κοινοβούλιο, όπως και η υπόλοιπη χώρα, στην κανονικότητα- είναι να μπορούμε να ακολουθούμε και τις συνήθεις κοινοβουλευτικές διαδικασίες.<br />Θα ήθελα, όμως, κύριε Λαφαζάνη, να σας δώσω ένα παράδειγμα για το πώς ακριβώς λειτουργούν οι έκτακτες συνθήκες σε μια διαδικασία και θα χρησιμοποιήσω ως παράδειγμα την πρόσφατη επιτυχία σας την προχθεσινή στην εσωκομματική διαδικασία του ΣΥΡΙΖΑ. Εγώ, πραγματικά το λέω, ήταν μια μεγάλη προσωπική σας και του ρεύματος που εκπροσωπείτε, επιτυχία. Καταφέρατε να μην ψηφιστεί μεν αυτό το οποίο προτείνατε και το οποίο, αν κατάλαβα καλά, συνοψίζεται σε τέσσερα πράγματα, στη δημόσια ιδιοκτησία και τον κοινωνικό έλεγχο των τραπεζών, στην ανατροπή των ιδιωτικοποιήσεων και στην κατάργηση του ΤΑΙΠΕΔ, στην επανάκτηση των δημοσίων επιχειρήσεων στρατηγικής σημασίας και στην προοδευτική αλλαγή της φορολόγησης εις όφελος φτωχότερων στρωμάτων. Αυτές είναι σε σύνοψη οι προτάσεις που κατέθεσε ο Παναγιώτης Λαφαζάνης προχθές στην Κεντρική Επιτροπή του ΣΥΡΙΖΑ και οι οποίες καταψηφίστηκαν. Καταψηφίστηκε η δημόσια ιδιοκτησία και ο κοινωνικός έλεγχος των τραπεζών, καταψηφίστηκε η ανατροπή των ιδιωτικοποιήσεων και η κατάργηση του ΤΑΙΠΕΔ, καταψηφίστηκε η επανάκτηση των δημοσίων επιχειρήσεων στρατηγικής σημασίας, καταψηφίστηκαν αυτά τα οποία προτείνατε.<br />Προσέξτε, όμως, κάτι. Μια λεπτομέρεια εδώ για τη διαδικασία, γιατί ξέρω ότι σας αρέσει η διαδικασία. Το αποτέλεσμα στην εσωκομματική σας διαδικασία ήταν 76-61. Ναι, αλλά υπήρχαν και τριάντα αποχές και λευκά. Μετρήσανε; Πάντα τα μετράτε εσείς στις δικές σας διαδικασίες τα λευκά και τις αποχές. Πάντα. Στις δικές σας διαδικασίες τα λευκά και οι αποχές μετράνε πάντα. Γιατί δεν μέτρησαν τα λευκά και οι αποχές στη συγκεκριμένη διαδικασία; Γιατί αρνήθηκαν στον ΣΥΡΙΖΑ να μετρήσουν τα λευκά και τις αποχές; Ακούστε γιατί. Γιατί αν μετρούσαν τα λευκά και τις αποχές τότε, ο αριθμός 76 που πήρε η προεδρική πλειοψηφία θα ήταν λιγότερος του αθροίσματος του εξήντα ενός και των τριάντα λευκών και αποχών και άρα το μήνυμα που θα έβγαινε έξω είναι ότι ο κ. Αλέξης Τσίπρας έχει χάσει τον έλεγχο του ΣΥΡΙΖΑ.<br />Για να προσπεράσει ο ΣΥΡΙΖΑ τώρα την αλλαγή του πολιτικού μηνύματος που θα δημιουργούσε αυτό το αποτέλεσμα της διαδικασίας στις αγορές, στην κοινωνία, στα κόμματα, στα κανάλια, ο κ. Τσίπρας και η Κεντρική Επιτροπή σας αποφάσισαν να καταπατήσουν τη δική σας διαδικασία. Γιατί; Γιατί αλλιώς τα λέει κάποιος όταν είναι έξω από τον χορό και αλλιώς όταν μπαίνει να χορέψει. <br />Ο κ. Τσίπρας και ο ΣΥΡΙΖΑ εδώ λένε με θρησκευτική ευλάβεια η διαδικασία, αλλά όταν παραδείγματος χάριν έχοντας ζήσει την άλλη Κεντρική Επιτροπή σας τότε για τις υποψηφιότητες στην Ευρωβουλή, πάλι εκεί η εσωκομματική σας διαδικασία παραβιάστηκε γιατί δεν έβγαιναν οι εσωκομματικοί συσχετισμοί, όπως ήθελε ο κ. Τσίπρας. Τι δηλοί αυτό; Ότι και οι δικές σας ενστάσεις επί της διαδικασίας είναι καθαρά υποκριτικές. Είναι ενστάσεις επί της διαδικασίας, όσο σας βολεύει η διαδικασία. Όταν δεν σας βολεύει η διαδικασία, πάει περίπατο.<br />Και ακούστε τώρα και το πιο μεγάλο παράδειγμα, να επιστρέψουμε στα του Κοινοβουλίου. Ακούσαμε, κυρίες και κύριοι συνάδελφοι, τον κ. Λαφαζάνη, που μας έκανε ένα δριμύ μάθημα κοινοβουλευτικού ήθους με την έννοια του Κανονισμού, με το γράμμα του Συντάγματος και του νόμου. Μάλιστα! Μα, εδώ μιλάμε για ένα κόμμα που δηλώνει ότι στην διαδικασία εκλογής Προέδρου της Δημοκρατίας δεν ψηφίζει κανέναν. Όποιον και αν προταθεί, από όποιον και αν προταθεί, ακόμα και αν συμφωνεί με αυτόν ως πρόσωπο.<br />Πού το Σύνταγμα λέει ότι έχετε αυτό το δικαίωμα; Το Σύνταγμα προτείνει την αυξημένη πλειοψηφία στην εκλογή του Προέδρου της Δημοκρατίας για ένα και μόνο λόγο: για να εξασφαλίζει ότι το πρόσωπο του Προέδρου της Δημοκρατίας θα είναι πρόσωπο ευρύτερης κοινής αποδοχής. Πουθενά, ουδαμού δεν λέει το Σύνταγμα ότι μπήκε η προεδρική πλειοψηφία για να προκαλείτε πρόωρες εκλογές. <br />Προσέξτε, κυρίες και κύριοι συνάδελφοι, ο κ. Λαφαζάνης ενοχλείται από το έλασσον, το αν δηλαδή ένα νομοσχέδιο θα περάσει τη διαδικασία του επείγοντος, αλλά δεν τον ενοχλεί καθόλου το μείζον, ότι τη διαδικασία του Προέδρου της Δημοκρατίας που είναι η μεγαλύτερη κοινοβουλευτική διαδικασία, ο ίδιος ο ΣΥΡΙΖΑ την καταπατά, όπως και τον Κανονισμό της Βουλής, το Σύνταγμα, το πνεύμα του Συντάγματος, τα πάντα. Γιατί δεν τον ενοχλεί; Γιατί εκεί τον βολεύει. Γι’ αυτό δεν τον ενοχλεί. <br />Άρα η αγάπη σας, την οποία παρουσιάσατε προηγουμένως εις τον Κανονισμό της Βουλής και εις το Σύνταγμα, είναι πάλι μόνο όσο σας βολεύει. Εκεί που δεν σας βολεύει, δεν σας ενδιαφέρει καθόλου ούτε το πνεύμα του Συντάγματος ούτε ο Κανονισμός της Βουλής ούτε οτιδήποτε άλλο. Όλα πάνε με το συμφέρον σας. <br />Ακούστε και κάτι ακόμα, κύριε Λαφαζάνη. Αυτό αφορά και εσάς προσωπικά, παρ’ όλο που σας αναγνωρίζω ως καθαρό ιδεολογικό αντίπαλο και σας σέβομαι ως τέτοιον. Έχουμε προφανώς διαφορά, εσείς θέλετε να πάτε στη δραχμή, εγώ θέλω να μείνω στο ευρώ. Εντάξει. Έχετε φτάσει στο εξήντα ένα, είστε περίπου πενήντα –πενήντα τώρα στον ΣΥΡΙΖΑ, σιγά-σιγά θα τους γυρίζετε.<br /> Όμως, ακούστε. Πόσο βολεύουν το κοινοβουλευτικό ήθος και την κοινοβουλευτική διαδικασία εκφράσεις όπως «είστε χούντα», «είστε δικτατορία», «έχετε καταπατήσει κάθε έννοια δημοκρατικότητας»; Δεν θα αναφέρω τα προηγούμενα που ζήσαμε προ ολίγων λεπτών, γιατί αυτά τα προσπερνώ -εννοώ τις συκοφαντίες και τις ψευδολογίες. <br />Πόσο αυτά συνάδουν με τον Κανονισμό της Βουλής και προβάλλουν το κοινοβουλευτικό έργο ή την κοινοβουλευτική διαδικασία; Το ακριβώς ανάποδο. Την πλήττουν θανάσιμα. Και ποιοι είμαστε τώρα η κοινοβουλευτική χούντα; <br />Προσέξτε, κυρίες και κύριοι συνάδελφοι, -το λέει και ο κ. Λαφαζάνης και προσωπικά ο ίδιος μάς έχει αποκαλέσει πολλές φορές έτσι- ποιοι είμαστε εμείς η κοινοβουλευτική χούντα. Είμαστε αυτοί, που εμένα που είμαι ο Κοινοβουλευτικός Εκπρόσωπος του κόμματος της Πλειοψηφίας του Κοινοβουλίου μπορεί να με απειλεί ένας τρομοκράτης από τις φυλακές ότι θέλει να με εκτελέσουν και να με κρεμάσουν ανάποδα εις το Σύνταγμα και να διαμαρτύρεται γιατί δεν μπόρεσε να πάρει τηλέφωνο για να μιλήσει στο πολυτεχνείο για τις προοπτικές του ενόπλου αγώνα. Και εμείς αυτό το ανεχόμαστε! Και καλά κάνουμε γιατί εμείς είμαστε όντως δημοκρατία! Πόσο μεγάλη χούντα είμαστε! Τρομερή χούντα! Φαντάζομαι ότι όσοι έχουν ζήσει πραγματικές χούντες καταλαβαίνουν ποια είναι η διαφορά, γιατί εδώ τελικά έχουν χάσει και το νόημά τους οι λέξεις. Άρα αυτού του είδους οι δικές σας συμπεριφορές, κύριε Λαφαζάνη, προωθούν την κοινοβουλευτική διαδικασία σε αυτόν τον απολογισμό; Προφανώς και όχι.<br />Άρα συμβαίνει κάτι πολύ συγκεκριμένο. Συμβαίνει να έχουμε δυστυχώς και σε αυτήν την Αίθουσα κάτι που υπάρχει πλέριο μέσα στην κοινωνία μας. Υπάρχει μία μεγάλη υποκρισία. <br />Ποια είναι τώρα η ουσία; Η ουσία, κυρίες και κύριοι, είναι ότι το Κοινοβούλιό μας, όπως και η χώρα, έχει κάνει πολύ μεγάλη πρόοδο τα τελευταία δύο χρόνια και πρέπει όλοι οι Βουλευτές εν σώματι ανεξαρτήτως κόμματος να βγούμε στην κοινωνία και να εξηγήσουμε ορισμένα βασικά πράγματα, να προασπίσουμε τον θεσμό του Κοινοβουλίου και τον θεσμό του Βουλευτού, ο οποίος πρέπει να το αναγνωρίσουμε ότι τα περασμένα χρόνια δέχτηκε τη μεγαλύτερη φθορά και τη μεγαλύτερη κριτική των τελευταίων δεκαετιών. <br />Πρέπει να βγούμε και να πούμε στους πολίτες με θάρρος -όσο και αν μας κατηγορούν- τον βουλευτικό μισθό. Εγώ ήμουν Βουλευτής προ της κρίσεως. Εσείς, κύριε Σκρέκα, δεν είχατε αυτήν την τύχη. Εγώ έχω ζήσει τη Βουλή αυτή προ της κρίσεως. Ξέρω πόσα λεφτά έχουμε κόψει από τον εαυτό μας. Πάνω από το 50% με τον φόρο. Πλησιάζει το 60%. Θα σας πω και το εξής για να ακουστεί. Όπως ήταν υπερβολή προς τα πάνω αυτό που γινόταν προ της κρίσεως, έχει φτάσει η υπερβολή προς τα κάτω, κύριε Πρόεδρε, τώρα. <br />Μίλαγα με ένα Βουλευτή της Αντιπολιτεύσεως σε ένα από τα ταξίδια που κάνω με τον ΟΑΣΕ, που παλιά πριν εκλεγεί ασκούσε δριμεία κριτική στους βουλευτικούς μισθούς. Και μου λέει «δεν βγαίνω». «Μα, εσύ έλεγες ότι παίρνουμε πολλά». Και λέει «δεν είχα καταλάβει πόσα είναι τα έξοδα του Βουλευτού». <br /><br />Ολοκληρώνω, κύριε Πρόεδρε. <br />Έχει έρθει η ώρα, λοιπόν, όσο η χώρα, κύριε Πρόεδρε, επιστρέφει στην κανονικότητα, να βγούμε μόνοι μας και να υπερασπιστούμε στην κοινωνία το θεσμό του Κοινοβουλίου, ο οποίος εν μέσω κρίσεως -όσο και αν αυτό δεν φέρνει τηλεθέαση στα κανάλια και δεν το λένε- έκανε στον εαυτό του ποσοστιαία τη μεγαλύτερη μείωση αποζημίωσης, τη μεγαλύτερη μείωση αποδοχών από οποιοδήποτε άλλο κλάδο του δημοσίου.<br />Η Βουλή υπερέχει στο διπλάσιο από οποιονδήποτε άλλο κλάδο στη μείωση. Εμείς κάναμε στους εαυτούς μας τη μεγαλύτερη μείωση από οποιαδήποτε μείωση ψηφίσαμε για τους πολίτες. Και καλά κάναμε, γιατί έτσι έπρεπε. <br />Πρέπει να βγούμε και να πούμε ότι η βουλευτική σύνταξη, για την οποία τόσα ακούγονται -δεν αφορά εμένα, αλλά αφορά άλλους πρώην συναδέλφους- είναι 70% κάτω μέσα στην κρίση. <br />Πρέπει να πούμε ότι εμείς είμαστε οι Βουλευτές που παραιτηθήκαμε -όσοι ήμασταν οι παλαιότεροι- από αναδρομικά. Ο καθένας μας παραιτήθηκε από περισσότερα από 150.000 ευρώ αναδρομικά. Αναδρομικά που άλλοι κλάδοι της ελληνικής κοινωνίας διεκδίκησαν δικαστικώς και τα πήραν ή τα παίρνουν. Όπως κι εμείς θα μπορούσαμε να πάμε στο δικαστήριο και να ζητήσουμε να πάρουμε αναδρομικά, όπως έκαναν άλλοι κλάδοι της ελληνικής κοινωνίας. Δεν τους αναφέρω γιατί δεν θέλω να κινητοποιήσω κάποιου είδους κοινωνικό αυτοματισμό. Όμως, ο πολύς κόσμος πρέπει να ξέρει ότι οι μόνοι που παραιτήθηκαν εγγράφως από το δικαίωμα τους να διεκδικήσουν αναδρομικά είμαστε οι Βουλευτές του ελληνικού Κοινοβουλίου αυτής της περιόδου της κρίσεως. <br />Και αυτά δεν πρέπει να τα λέμε μεμψίμοιρα. Πρέπει να τα λέμε με θάρρος και να είναι πράξη υπερηφάνειας για εμάς. Γιατί τα κάναμε για να αναγνωρίσουμε εμείς πρώτοι ότι αυτήν την εποχή που η χώρα μπήκε στη στενωπό της χρεοκοπίας και που έπρεπε να ψηφίσουμε επώδυνες θυσίες για όλους τους συμπολίτες μας, ναι, εμείς μπήκαμε πρώτοι σε αυτήν την οδό των θυσιών, όσο και αν αυτό είναι αντιδημοφιλές να λέγεται. Γιατί όλοι εσείς που έχετε εκλεγεί, ξέρετε τι θα πει να είσαι Βουλευτής, και τι θα πει να κάνεις προεκλογική εκστρατεία, και τι θα πει να εκτελείς καλά τα καθήκοντά σου, και αν πράγματι αυτές οι θυσίες ήταν θυσίες, ειδικά για τους Βουλευτές της επαρχίας, πάρα πολύ μεγάλες. <br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώστε.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ολοκληρώνω, κύριε Πρόεδρε.<br />Εάν αυτά τα πούμε με θάρρος, ειδικά τώρα που η κοινωνία αρχίζει ξανά να ακούει, γιατί επιστρέφουμε στην κανονικότητα, μόνο οφέλη θα έχει η δημοκρατία μας και το Κοινοβούλιό μας από αυτήν την υπεράσπισή εν σώματι και ομοθύμως όλων μας του Κοινοβουλίου, που είναι ο πιο ιερός χώρος της δημοκρατίας. <br />Σας ευχαριστώ πολύ. <br /></speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε.<br />Τον λόγο έχει ο Κοινοβουλευτικός Εκπρόσωπος του ΠΑΣΟΚ, ο κ. Τριαντάφυλλος.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ πολύ, κύριε Πρόεδρε, <br />Κύριε Πρόεδρε, κυρίες και κύριοι Βουλευτές, συζητούμε σήμερα τον </speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ε, εντάξει τώρα.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κάνει τη μεγάλη προσπάθεια η Βουλή των Ελλήνων και με αυτόν τον τρόπο συμβάλλει στην τεράστια προσπάθεια που κάνει η χώρα.</speech><speech by="#s275"><from>ΠΡΟΕΔΡΕΥΩΝ</from> Θα διαβάσει τα Πρακτικά μετά, κύριε Τριαντάφυλλε. Έφυγε ο κ. Λαφαζάνης. Προχωρήστε εσείς.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ναι.<br />Λέω όμως το εξής. Σε αυτή την πολύ δύσκολη συγκυρία που ακούμε εδώ μέσα τα συγχαρητήρια προς το προσωπικό της Βουλής, το σύνολο του οποίου θέλω να πω ότι είναι και καταρτισμένο και αξιέπαινο στη δουλειά που κάνει, έρχονται κάποιοι και ουσιαστικά τους «κλείνουν το μάτι» και λένε: «Εμείς καταψηφίζουμε, γιατί γίνονται περαιτέρω περικοπές στις δαπάνες του προσωπικού». <br />Κυρίες και κύριοι Βουλευτές της Αξιωματικής Αντιπολίτευσης, αυτό που θα απαιτούσε το προσωπικό, εάν μιλούσε για λίγο εδώ μέσα, θα ήταν αξιοπρέπεια, θα ήταν σεβασμός. Εγώ προσωπικά που είμαι από τους Βουλευτές που παρίσταμαι στις περισσότερες συνεδριάσεις της Ολομέλειας και ίσως και σε πάρα πολλές συνεδριάσεις κοινοβουλευτικές, ξέρετε πόσες φορές έχω ακούσει από Βουλευτές του κόμματός σας να καταφέρονται με τρόπο προσβλητικό για μέλη του προσωπικού, αποκαλώντας τους πολλές φορές ακόμα και «υπαλλήλους του καθεστώτος»; <br />Ζητήσατε εσείς, ως κόμμα, σήμερα που καταθέτετε την πρόταση σας και λέτε ότι δεν θα πρέπει να γίνουν περικοπές, ένα δημόσιο συγγνώμη; Γιατί κάποιες φορές μέσα στο Κοινοβούλιο από το Βήμα τούτο ή από άλλο βήμα πολλές φορές παραφερόμαστε. Είναι λογικό αυτό. Ζητήσατε, όμως, ένα συγγνώμη από αυτούς τους ανθρώπους που αυτήν τη στιγμή εκπροσωπούν το σύνολο των υπαλλήλων της Βουλής για όσα κατά καιρούς και ειδικά τα τελευταία δυόμισι χρόνια έχουν ακούσει από συναδέλφους σας και άλλα μέλη του ΣΥΡΙΖΑ; <br />Εγώ εκτιμώ ότι το πρώτο και το κύριο για έναν εργαζόμενο –δεν χρειάζεται να πω παραδείγματα- είναι η αξιοπρέπεια και ο σεβασμός. Κι αυτό δεν έχει να κάνει με το πόσα χρήματα παίρνει ή δεν παίρνει.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Πείτε παραδείγματα. Αλίμονο! Ντροπή!</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Δεν χρειάζεται να πω παραδείγματα. <br />Η αξιοπρέπεια για τον εργαζόμενο είναι το πρώτο και το κύριο ζήτημα. Το εργασιακό του περιβάλλον πρέπει να του διασφαλίζει ότι κανείς σε καμμία περίπτωση δεν θα τον προσβάλλει. Είναι απαράδεκτο από ένα κόμμα, το οποίο θέλει να λέει ότι είναι στην Αριστερά, να προβαίνουν στελέχη του –προσφάτως, την προηγούμενη βδομάδα είχαμε το τελευταίο περιστατικό μέσα σε αυτήν την Αίθουσα- σε τέτοιες προσβλητικές εκφράσεις για το προσωπικό που κάθε φορά κάνει το καθήκον του μέσα στη Βουλή. <br />Άλλο ζήτημα. Είδα με τα ίδια μου τα μάτια την τρομερή δουλειά που γίνεται από το Ίδρυμα της Βουλής. <br />Κύριε Γενικέ, είστε παρών. Είδα τη Βουλή των Εφήβων, η οποία είναι η μοναδική ευκαιρία που έχει η δημοκρατία μας να περάσει τα στοιχειώδη μηνύματα που έχει ανάγκη η νέα γενιά προκειμένου να μπορέσει να μπει σε ένα δημοκρατικό πλαίσιο, να αντιμετωπίσει τις προκλήσεις που πλέον είναι πάρα πολλές, είναι πλειοψηφία μέσα στο σχολικό περιβάλλον και στο περιβάλλον της νεότητας. <br />Αυτό, το οποίο πρέπει να κάνουμε εδώ είναι να ενισχύσουμε αυτήν την πολύ μεγάλη προσπάθεια που κάνετε εσείς. Και την προσπάθεια αυτή την κάνετε εσείς με πολύ κόπο, με πολύ λίγα χρήματα, με περίσσευμα από τους ανθρώπους που εργάζονται εκεί και ιδεών και φαντασίας και πολλές φορές τεράστιας υπομονής. Θεωρώ ότι σε αυτό το κομμάτι η Βουλή των Ελλήνων έχει ακόμη πάρα πολλά πράγματα να κάνει.<br />Νομίζω ότι εκεί, κύριε Πρόεδρε της Βουλής, πρέπει να δοθεί το βάρος μας, διότι εκεί είναι η ελπίδα μας για τη δημοκρατία, να μπορέσουμε να ενισχύσουμε την παρουσία του Κοινοβουλίου και στο διαδίκτυο και στα σχολεία σε μια συνεχή δράση, ούτως ώστε να περάσουμε, όσο το δυνατόν περισσότερο, το μήνυμα ότι η δημοκρατία μπορεί να μην είναι το τελειότερο, αλλά είναι σίγουρα το πολίτευμα εκείνο που έχει τα λιγότερα ελαττώματα. <br />Νομίζω, κυρίες και κύριοι Βουλευτές, ένα από τα σημαντικότερα γεγονότα της χρονιάς που περνάει είναι ουσιαστικά η κατοχύρωση του προγράμματος «ΔΙΑΥΓΕΙΑ» στη Βουλή, η κατοχύρωση της κοινοβουλευτικής διαφάνειας. Ούτε 1 ευρώ δεν ξοδεύεται χωρίς να υπάρχει δημοσιοποιημένη η συγκεκριμένη δαπάνη. Με αυτόν τον τρόπο κατοχυρώνουμε ότι όλα τα χρήματα που προορίζονται για τη λειτουργία της δημοκρατίας έχουν την απαραίτητη δημοσιότητα. Και με αυτόν τον τρόπο, πετυχαίνουμε να αποκαταστήσουμε ένα είδος εμπιστοσύνης, εμπιστοσύνη που όμως δεν μπορεί να επανέλθει απλά μόνο μέσα από τη δημοσιότητα, μόνο μέσα από την ανάγκη που υπάρχει στον κόσμο να γνωρίζει πού πηγαίνουν τα χρήματα ενός προϋπολογισμού, ιδιαιτέρως της Βουλής, ιδιαιτέρως όταν αυτό έχει να κάνει με Βουλευτές, εκπροσώπους του, ιδιαιτέρως στη σημερινή εποχή, αλλά εμπιστοσύνη που έχει ανάγκη από τομές, οι οποίες πρέπει να έρθουν σε όλα τα επίπεδα στο πολιτικό σύστημα και κυρίως, από μια μεγάλη ανάλογη της κρίσης που περνάει η ελληνική κοινωνία συνταγματική αναθεώρηση που να θέτει όλα τα ζητήματα, όχι με έναν τρόπο λαϊκίστικο, πρόσκαιρο ή συγκυριακό, αλλά με έναν τρόπο, ο οποίος να είναι συγκεκριμένος, να κοιτάζει στο μέλλον και στην Ελλάδα που ξεπερνάει την κρίση. Διότι όπως έχω πει πολλές φορές μέσα σε αυτήν την Αίθουσα, τα θεσμικά ελλείμματα ήταν εκείνα που δημιούργησαν την κρίση εμπιστοσύνης, την πολιτική κρίση. Κυρίως, τα θεσμικά ελλείμματα δημιούργησαν σε πολλές περιπτώσεις και περιστάσεις τα οικονομικά μας ελλείμματα. <br />Είναι εκείνα, λοιπόν, τα θεσμικά ελλείματα που πρέπει να θεραπευθούν με μια μεγάλη συνταγματική αναθεώρηση που πρέπει να ξεκινήσει πριν από τις εθνικές εκλογές. Και σε αυτήν τη μεγάλη συνταγματική αναθεώρηση πρέπει να τεθούν τα κομβικά ζητήματα στα οποία πιστεύω ότι υπάρχει εθνική συναίνεση, όχι για λόγους λαϊκισμού ή για λόγους αίματος που αναζητούν ορισμένοι –ή και πολλοί- μέσα στην ελληνική κοινωνία, αλλά για λόγους αξιοπιστίας και αποκατάστασης της εμπιστοσύνης μεταξύ πολιτών και πολιτικών. Αυτό είναι το κυρίαρχο. Αν θέλετε να κάνουμε και μία αναδρομή, αυτό είναι, το οποίο ουσιαστικά είναι απαραίτητο, μία πραγματικά μεγάλη συνταγματική μεταρρύθμιση. <br />Είπε ο κ. Λαφαζάνης στην ομιλία του ότι αυτή η Βουλή έχει υποβαθμισμένη κοινοβουλευτική παρουσία. Πραγματικά, εγώ θα συνηγορήσω για πάρα πολλούς λόγους που δεν θα τους αναλύσω εδώ. Θα ήθελα, όμως, κάθε φορά που ερχόμαστε στο Βήμα και κάνουμε μια διαπίστωση να προβαίνουμε και στην ανάλογη –αν θέλετε- αυτοκριτική μας.<br />Κάθε φορά να λέμε ότι ναι, οι δυνατότητες που έχουμε, που έχει ο κάθε ομιλητής, είναι συγκεκριμένες, ίσως είναι και πεπερασμένες, ίσως είναι και κάτι το οποίο μας ξεπερνά. <br />Αυτό το οποίο, όμως, είναι σημαντικό να ακούσει ο πολίτης είναι αυτό το οποίο απαιτεί η κοινή λογική, η οποία υπάρχει ακόμα στην ελληνική κοινωνία και στην οποία πρέπει να απευθυνόμαστε, προκειμένου να ξεπεράσουμε την πολιτική της απόγνωσης, της απελπισίας, της οργής, του θυμού και να πάμε στην πολιτική της προοπτικής και της ελπίδας, της ελπίδας που μπορεί να αναβιώσει στα ελληνικά νοικοκυριά, στους νέους ανέργους, στους ανθρώπους οι οποίοι σήμερα βιώνουν την κρισιμότερη κατάσταση.<br />Είναι ελπίδα, όμως, που κάθε φορά που ακούω κενές κουβέντες συνεχώς αντιμετωπίζει προβλήματα και σιγοσβήνει. Είναι ελπίδα που δεν μπορεί να βρεθεί από μία Αντιπολίτευση, η οποία το μόνο που λανσάρει προς τα έξω είναι μία συνεχή κατασυκοφάντηση των αντιπάλων, σκανδαλολογία χωρίς ουσία, μία λογική υποβάθμισης και ισοπέδωσης και γενίκευσης, προκειμένου να μπορέσουμε να ισοπεδώσουμε τους αντιπάλους μας για να περάσουμε από πάνω.<br />Κύριε Λαφαζάνη, εγώ περίμενα -και περίμενα μέχρι το τέλος της σημερινής σας τοποθέτησης- ότι ακούγοντας αυτά τα οποία διατύπωσα εγώ, με τρόπο ξεκάθαρο και τα οποία επιβεβαιώθηκαν από το Προεδρείο -ο Πρόεδρος με ενημέρωσε τώρα, όταν ανέβηκα στο Βήμα, ότι θα αναγνωστούν και τα Πρακτικά- και μετά τη «στροφή» που έκανε και η Βουλευτής σας, η οποία ουσιαστικά έριξε την ευθύνη στον Πρόεδρο ότι ανακοίνωσε άλλο από αυτό που συνέβη τελικά, να πείτε ότι η αρχική τοποθέτηση της Βουλευτού του ΣΥΡΙΖΑ ήταν εκτός ορίων, όταν εκείνη κατηγόρησε προσωπικά Βουλευτή ότι παρέθεσε γεύμα με τα χρήματα της Βουλής και όταν στο τέλος η ίδια ομολόγησε ότι άλλο άκουσε, δεν πήγε να δει και δεν μπόρεσε τελικά να το διαπιστώσει και τελικά άλλος φταίει και όχι αυτή που το εκστόμισε από εδώ.<br />Κύριε Λαφαζάνη, εγώ περίμενα γι’ αυτό που είπατε εσείς ότι εδώ έχουμε υποβαθμισμένο Κοινοβούλιο, τουλάχιστον εσείς να διασώσετε σήμερα την τιμή του Κοινοβουλίου. Γιατί κάθε φορά που κυλιέται κάποιος στη λάσπη, δεν κυλιέται μόνο αυτός, αυτός είναι εκπρόσωπος ενός πολιτικού συστήματος, ίσως και ενός πολιτικού κόμματος. Και είμαι σίγουρος, γιατί εγώ δυόμισι χρόνια εδώ μέσα παρακολουθώ και τις δικές σας τοποθετήσεις, οι οποίες είναι καθαρά πολιτικές. <br />Μπορεί εγώ να διαφωνώ κάθετα μαζί σας, γιατί θεωρώ ότι η διεθνής πραγματικότητα στην οποία είμαστε σήμερα, μας επιτρέπει συγκεκριμένα πράγματα που μπορούμε να κάνουμε και όχι άλλα που θα θέλαμε να κάνουμε, αλλά δεν μπορούμε να τα κάνουμε. <br />Όμως, κύριε Λαφαζάνη, το ελάχιστο που μπορούμε να κάνουμε είναι να διαφυλάξουμε εδώ μέσα την τιμή και την υπόληψη του πολιτικού συστήματος. Και αυτό δεν είναι μόνο ζήτημα κοινοβουλευτικής Πλειοψηφίας. Είναι ζήτημα κυρίως της κοινοβουλευτικής Μειοψηφίας.<br />Σας ευχαριστώ πολύ.<br /></speech><speech by="#s275"><from>ΠΡΟΕΔΡΕΥΩΝ</from> Κι εμείς σας ευχαριστούμε. <br />Τον λόγο έχει η Κοινοβουλευτική Εκπρόσωπος των Ανεξαρτήτων Ελλήνων κ. Μαρίνα Χρυσοβελώνη.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Κύριε Πρόεδρε, κυρίες και κύριοι συνάδελφοι, η συζήτηση για τα οικονομικά της Βουλής, επί των οποίων τοποθετήθηκε αναλυτικά η συνάδελφος και Αντιπρόεδρος της Βουλής κ. Κόλλια, δεν είναι μόνο θέμα αριθμών. Είναι εκ των πραγμάτων κυρίως θέμα πολιτικών εντυπώσεων και το τι ακριβώς εισπράττουν οι πολίτες από τη στάση των πολιτικών, στην περίπτωσή μας, των Βουλευτών και του πώς αντιμετωπίζουμε εμείς τα θέματα διαφάνειας των οικονομικών μας. <br />Δεν θα μείνω στη συζήτηση για την ανάλυση των κονδυλίων και των διαφόρων μεγεθών του προϋπολογισμού της Βουλής για το 2015. Αυτή η συζήτηση άλλωστε έχει γίνει και θεωρώ ότι δεν υπάρχει κανένας απολύτως λόγος να επαναλαμβάνεται, ούτε ασφαλώς υπάρχει κανένας απολύτως λόγος συγχαρητηρίων για όσα θετικά πλην, όμως, αυτονόητα υπό τις συνθήκες της ακραίας οικονομικής κρίσης την οποία βιώνει η χώρα μας, ενώ βεβαίως η αναγνώριση του ουσιαστικού και πολύ σημαντικού έργου το οποίο επιτελούν και θα επιτελούν οι εργαζόμενοι στη Βουλή παρίσταται δεδομένη από την πλευρά των Ανεξάρτητων Ελλήνων.<br />Εγώ θα μείνω, όμως, και θα επιμείνω λίγο στο ζήτημα του ελέγχου των οικονομικών. Είχαμε, για παράδειγμα, σήμερα το απόγευμα τη συνεδρίαση της Επιτροπής «πόθεν έσχες» της Βουλής. Το ζήτημα λειτουργίας της επιτροπής αυτής βέβαια αφορά μόνο περιφερειακά, θα έλεγα, τον προϋπολογισμό της Βουλής, όμως θεωρώ ότι είναι ένα θέμα πάρα πολύ σημαντικό.<br />Είναι εξαιρετικά σημαντικό, γιατί δίνει μια εικόνα στους Έλληνες πολίτες για το πώς εννοεί η ίδια η Βουλή τη διαφάνεια στους ελέγχους. <br />Όπως γνωρίζετε, στον προϋπολογισμό μας προβλέπονται κονδύλια σχεδόν 1,4 εκατομμυρίων το 2014 και 1,1 εκατομμυρίων το 2015 για την πληρωμή των εξωτερικών ελεγκτών «πόθεν έσχες», τους οποίους προσλαμβάνει η αρμόδια επιτροπή. Αυτοί οι ορκωτοί λογιστές ανέλαβαν -μεταξύ άλλων- και τον αναδρομικό έλεγχο των πολιτικών προσώπων που διετέλεσαν Πρωθυπουργοί, Υπουργοί ή Αρχηγοί κοινοβουλευτικών κομμάτων κατά την περίοδο 1974-2012. <br />Μιλάμε, δηλαδή, ακριβώς για το αντικείμενο της σημερινής συνεδρίασης της Επιτροπής «πόθεν έσχες», στην οποία συμμετείχα εκπροσωπώντας τους Ανεξάρτητους Έλληνες. Αυτά τα οποία λέω τώρα στην Ολομέλεια, τα δήλωσα και πριν από λίγο στην αρμόδια επιτροπή και στον πρόεδρό της κ. Καλαντζή. Επιβεβαιώθηκαν όμως και από τα όσα είπε πριν από λίγη ώρα ο πρώην Πρόεδρος της Βουλής κ. Κακλαμάνης. <br />Νιώθω όμως την υποχρέωση να τα επαναλάβω, για να γνωρίζουν οι πολίτες τι ακριβώς συμβαίνει με τον έλεγχο των πολιτικών και τον ρόλο τον οποίο καλείται να παίξει η Βουλή στο συγκεκριμένο θέμα. <br />Πρώτα από όλα θα ήθελα να επαναλάβω πως οι Ανεξάρτητοι Έλληνες είναι αναφανδόν –δεν υπάρχει καμμία αμφιβολία επ’ αυτού- υπέρ του αναδρομικού ελέγχου, όπως βεβαίως και κάθε οικονομικού ελέγχου των «πόθεν έσχες» των πολιτικών. Γι’ αυτό, λοιπόν, και στηρίζουμε την ουσιαστική εφαρμογή του νόμου Κακλαμάνη, ιδιαίτερα για εκείνους οι οποίοι άσκησαν κυβερνητικά καθήκοντα και όχι μόνο. <br />Το λέω αυτό, γιατί άκουγα σήμερα το πρωί σε διάφορα κανάλια παρατηρήσεις δημοσιογράφων του τύπου ότι η Βουλή πληρώνει 800.000 ευρώ μόνο για τον αναδρομικό έλεγχο των «πόθεν έσχες». Το ποσό όντως ακούγεται μεγάλο, όμως για τους Ανεξάρτητους Έλληνες ο εν λόγω έλεγχος δεν είναι απλά σκόπιμος. Θα έλεγα ότι είναι απόλυτα απαραίτητος για να ξεκαθαρίσουν –έστω και μετά από μερικά χρόνια- τα χλωρά από τα ξερά και να μην καίγονται δίκαιοι και άδικοι πολιτικοί, όλοι μαζί, στα μάτια της κοινής γνώμης. <br />Το ξεκαθάρισμα αυτό είναι απαραίτητο, αλλά με μία αυτονόητη προϋπόθεση: Να γίνεται ουσιαστικά και σε καμμία περίπτωση προσχηματικά, όπως συμβαίνει τώρα. Δηλαδή, να γίνεται ο έλεγχος κατά τέτοιον τρόπο, ώστε να μην είναι μόνο τυπικά σωστός, αλλά και να φαίνεται η ορθότητα αυτή στους πολίτες, οι οποίοι μας ακούν και μας κρίνουν καθημερινά. <br />Θα σας πω κάτι από την εμπειρία μου ως μέλος της Επιτροπής «πόθεν έσχες», το οποίο θέλω να ακουστεί από όλους, εντός και εκτός της Βουλής. Το λέω δημόσια, όχι βεβαίως σαν μομφή προς τον πρόεδρο της επιτροπής, κ. Καλαντζή, γιατί δεν είναι. Άλλωστε, ο Προεδρεύων κ. Καλαντζής δεν έχει φυσικά την παραμικρή εμπλοκή σε κάτι ποινικά επιλήψιμο. Όμως ο κάθε Βουλευτής κρίνεται πολιτικά αποκλειστικά και μόνο από τις πράξεις του, για την αξιοπιστία του και τη σοβαρότητά του ως άτομο. Κρίνεται επίσης ως δημόσιο πρόσωπο για τις πολιτικές που εφαρμόζει εκ μέρους του κόμματος το οποίο εκπροσωπεί. <br />Σαφώς ο κ. Καλαντζής είναι ένας πάρα πολύ συμπαθής συνάδελφος. Όμως, είναι δεδομένο ότι δεν λειτουργεί μόνος του. Εκφράζει τη Νέα Δημοκρατία και λειτουργεί ως κορυφαίο κοινοβουλευτικό στέλεχος της Συμπολίτευσης, γι’ αυτό άλλωστε και προεδρεύει ως Αντιπρόεδρος της Βουλής της Επιτροπής «πόθεν έσχες».<br />Άκουγα, λοιπόν, σήμερα στην τηλεόραση και συγκεκριμένα την εκπομπή της κ. Τσαπανίδου, τον κοινοβουλευτικό συντάκτη του «STAR» τον κ. Αντωνόπουλο, ο οποίος έδινε το ρεπορτάζ για τον προϋπολογισμό τον οποίο συζητούμε σήμερα, αυτήν τη στιγμή, αλλά και για την Επιτροπή «πόθεν έσχες», η οποία όπως σας είπα προηγουμένως συνεδρίασε σήμερα στις 18.00΄ εδώ στη Βουλή. <br />Μιλώντας, λοιπόν, οι δημοσιογράφοι για τα θέματα που επρόκειτο να συζητηθούν στη Βουλή είπαν ότι αφορούν τον αναδρομικό έλεγχο είκοσι έξι πολιτικών προσώπων, εκ των οποίων δύο υποθέσεις είναι οι σοβαρές, όπως είπαν χαρακτηριστικά. Μάλιστα, ο κ. Αντωνόπουλος είπε ότι γνωρίζει τα ονόματα των πολιτικών αυτών αλλά για ευνόητους λόγους δεν ήθελε να τα πει στον αέρα.<br />Κάνοντας ζάπινγκ στα κανάλια, προσπάθησα και εγώ να ενημερωθώ για το τι ακριβώς συμβαίνει, μιας και τα μέλη της επιτροπής δεν είχαμε ενημερωθεί, εφόσον δεν μας είχαν διανείμει ούτε καν την ημερήσια διάταξη. <br />Εδώ, λοιπόν, θα διευκρινίσω ότι αν και μέλος της επιτροπής –και το επαναλαμβάνω- μέχρι σήμερα το μεσημέρι δεν είχα ενημερωθεί τόσο εγώ όσο και τα υπόλοιπα μέλη για την ημερήσια διάταξη της συνεδρίασης. Για να το πω απλά, την ώρα που διάφοροι δημοσιογράφοι από τηλεοράσεως δήλωναν προς πάσα κατεύθυνση πως γνωρίζουν κάποια από τα είκοσι πέντε ονόματα των ελεγχομένων πολιτικών –ορισμένοι μάλιστα έκαναν και πολύ συγκεκριμένες αναφορές- εγώ ως μέλος της αρμόδιας επιτροπής δεν είχα πληροφορηθεί επισήμως απολύτως τίποτα. Απλώς, ειπώθηκε σε εμένα –προφορικά και όχι με κάποιο έγγραφο- ότι την Τρίτη το απόγευμα θα συνεδριάσει η επιτροπή με θέμα, όπως προανέφερα, τον αναδρομικό έλεγχο του «πόθεν έσχες». Ήταν απολύτως άγνωστο το ποιες και το πόσες υποθέσεις θα εξεταστούν. Αυτά, προφανώς, τα ήξεραν μόνο οι δημοσιογράφοι και όχι τα μέλη της επιτροπής. <br />Κύριε Πρόεδρε και αγαπητοί συνάδελφοι, όλα αυτά τα λέω για να καταδείξω ότι τελικά η ίδια η Βουλή εκτίθεται ορισμένες φορές από τέτοιες ομολογουμένως περίεργες πρακτικές. Δεν μας εκθέτουν οι δημοσιογράφοι, οι οποίοι στο κάτω-κάτω κάνουν τη δουλειά τους, ούτε βέβαια μερικοί αφελείς που αρέσκονται στο να αφήνουν να διαρρέουν διάφορες πληροφορίες στα μέσα μαζικής ενημέρωσης. Μας εκθέτει τελικά η ίδια η πρακτική, την οποία ακολουθεί η Βουλή έναντι των Βουλευτών. <br />Το χειρότερο, όμως, κυρίες και κύριοι συνάδελφοι, είναι ότι καλούμαστε -έστω με αυτόν τον σοβαρό τρόπο- να εξετάσουμε ταυτόχρονα ως επιτροπή αναδρομικά είκοσι πέντε υποθέσεις πολιτικών, δηλαδή ελέγχων «πόθεν έσχες» για πολιτικά πρόσωπα. <br />Αυτή ακριβώς η πρακτική είναι εκείνη που έδωσε το δικαίωμα στη δημοσιογράφο που προανέφερα –και αναφέρομαι στην κ. Τσαπανίδου- να πει σήμερα πως όταν μιλούμε για οικονομικούς ελέγχους της Βουλής, όλα γίνονται με τέτοιον τρόπο, ώστε τα πάντα να καταλήγουν και να μπαίνουν στο αρχείο. Αυτή είναι η πρακτική που οδηγεί σε ειρωνικά σχόλια, σε γέλια και σε απαξίωση των ελέγχων που δήθεν κοστίζουν πανάκριβα και είναι δήθεν άσκοποι, όπως συνηθίζεται να εμφανίζονται. <br />Όλοι μας, επομένως, με πρώτο –θα έλεγα- το Προεδρείο της Βουλής, οφείλουμε να μη δίνουμε τέτοια δικαιώματα στα μέσα μαζικής ενημέρωσης, ιδιαίτερα όταν γίνεται κουβέντα για τα οικονομικά της Βουλής και των Βουλευτών. Διαφορετικά, θεωρώ ότι η απαξίωση δεν θα αφορά μόνο τον Πρόεδρο της Επιτροπής «πόθεν έσχες» ή οποιονδήποτε Βουλευτή, ο οποίος αποδέχεται τέτοιες πρακτικές. Η απαξίωση αυτή θεωρώ ότι θα αγγίξει όλους μας και θα αμαυρώσει όχι μόνο το Κοινοβούλιο ως πολιτικό θεσμό αλλά και τη δημοκρατία μας ως πολίτευμα. <br />Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Εμείς σας ευχαριστούμε. <br />Τον λόγο έχει ο Κοινοβουλευτικός Εκπρόσωπος της Χρυσής Αυγής κ. Αρβανίτης.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ευχαριστώ, κύριε Πρόεδρε. <br />Ήδη ο ειδικός αγορητής μας ανεφέρθη εκτενώς και εναργώς επί του προϋπολογισμού για το 2015. <br />Εγώ θα ήθελα να πω ότι όσον αφορά τα προϋπολογισθέντα κονδύλια για τους υπαλλήλους της Βουλής, είναι πανθομολογούμενον ότι κανείς δεν μπορεί να αμφισβητήσει την επάρκειά τους, την προθυμία τους να εξυπηρετήσουν τους Βουλευτάς, ως επίσης και αυτό για το οποίο εγώ έχω εξαιρετική αδυναμία, την παροιμιώδη ευγένειά τους. Κατά ταύτα, πιστεύω ότι δεν κάνω άλλη κριτική πάνω στο ζήτημα αυτών των κονδυλίων. <br />Επίσης, συντασσόμεθα με τα κονδύλια τα οποία αφορούν εις τας επισκευάς και τη συντήρηση γενικώς της Βουλής. Ιδιαίτερα, ο θόλος εδώ οπωσδήποτε χρειάζεται επισκευή, γιατί οσημέραι καθίσταται επικίνδυνος, από ό,τι επληροφορήθην και από τον αξιότιμο Γραμματέα της Βουλής προχθές. <br />Βεβαίως, όπως και οι λοιποί προλαλήσαντες, θα αναφερθώ και εγώ στο Κυπριακό, κάτι το οποίο μας καίει. Δεν θα πω ξύλινες κουβέντες για όρους που όχι μόνο δεν αντιλαμβανόμεθα την έννοιά τους, αλλά που εις την πράξη δεν τηρούμε, όπως φερ’ ειπείν ο όρος «δημοκρατία».<br />Για τι είναι οι ελληνικές φρεγάτες, ήθελα να ήξερα; Για να μετέχουν στις ασκήσεις του ΝΑΤΟ ή μήπως για να μετέχουν με άλλες αμερικανικές ή ευρωπαϊκές φρεγάτες σε αποστολές στον Περσικό Κόλπο; Γι’ αυτόν τον σκοπό είναι οι ελληνικές φρεγάτες;<br />Δεν είναι η πρώτη φορά που εξευτελίζεται η εθνική μας περηφάνεια. Ο Τούρκος άρπαγας είναι αμετανόητος και άλλοι μιλούν για ελληνοτουρκική φιλία ή άλλοι για διαπραγματεύσεις με τους Τούρκους, ενώ η ιστορία αλλά και το παρόν έχουν διδάξει ότι δεν μπορείς να κάνεις με τον άρπαγα διαπραγματεύσεις. <br />Μπήκε στα οικόπεδα της Κύπρου ανενόχλητος ο «Μπαρμπαρός». Τι εννοεί «Μπαρμπαρός»; Μπαρμπαρόσα ή βάρβαρος; Ναι, ο βάρβαρος Τούρκος με συνοδεία φρεγάτας και άλλων συνοδευτικών σκαφών. Εζητήθη συνδρομή της ελληνικής Κυβερνήσεως που όφειλε να την παράσχει και αυτή η συνδρομή δεν εδόθη. <br />Αυτή είναι η εθνική μας υπερηφάνεια. Αρχίσαμε από τα Ίμια. Στη Μαδρίτη ο Πρωθυπουργός της γνωστής καταγωγής είχε πει ότι έχουν ζωτικά δικαιώματα στο Αιγαίο. Έτσι είχε πει και άνοιξε ο ασκός του Αιόλου, πήραν φόρα οι Τούρκοι, προχωρήσαμε και προχωρούμε. Έχουμε νωπά ακόμα τα λόγια τού τότε πρωθυπουργού πως «η Κύπρος κείται μακράν» και εγγύς βεβαίως της Τουρκίας. Το ένα είναι αυτό.<br />Το άλλο είναι οι δηλώσεις που έκανε ο Δαβίδ Χάρις, ο οποίος διά των δηλώσεών του συνεχάρη τον κύριο Πρωθυπουργό, διότι πράγματι ασκεί, όπως είπε, μία ηθική εξουσία. Δεν καταλαβαίνω βέβαια τι σημαίνει «ηθική εξουσία». Αναφερόταν στις φυλακίσεις και εις τις φιμώσεις και εις τις κατ’ οίκον κρατήσεις των Βουλευτών της Χρυσής Αυγής.<br />Ειπώθηκαν πολλά. Κατά κανόνα, οι πλείστοι εκ των προλαλησάντων υπερέβησαν τα εσκαμμένα. Και όταν, κύριε Πρόεδρε –όπως έχει διδάξει η ιστορία και η εμπειρία- υπερβείς τα εσκαμμένα, τότε κινδυνεύεις να βρεθείς σε ναρκοπέδιο. Όμως πού είναι η αυτοκριτική, όπως είπε ο Πρόεδρος κ. Κακλαμάνης; Για να ασκηθεί αυτοκριτική, πρώτον, χρειάζεται αυτογνωσία και, δεύτερον, ευσυνειδησία, παράγοντες που σπανίζουν. Όμως, περισσεύει η υποκρισία. Οι πάντες υποκρίνονται και βάζουν προκάλυμμα τη δημοκρατία.<br />Εγώ ρωτώ ευθέως: Τι είναι δημοκρατία; Να σας πω εγώ τι είναι; Αυτό που δεν γίνεται. Δημοκρατία σημαίνει αξιοκρατία, σημαίνει δικαιοκρατία, σημαίνει ελευθερία του λόγου, σημαίνει δημοψήφισμα! Ετόλμησε ποτέ κάποιος εκ της Κυβερνήσεως να ψελλίσει τη λέξη «δημοψήφισμα»;<br />Μιλάτε για διάκριση εξουσιών. Υπάρχει διάκριση εξουσιών, όταν νομοθετεί η εκτελεστική εξουσία υποσκελίσασα και υποσκελούσα συνεχώς τη νομοθετική εξουσία; Υπάρχει διάκριση, όταν η εκτελεστική εξουσία παρεμβαίνει απροκαλύπτως εις τη δικαστική εξουσία; Αυτό είναι δημοκρατία; <br />Ειπώθηκε ότι απαξιώνονται οι κοινοβουλευτικοί θεσμοί. Και εμείς ρωτάμε: Ποιος απαξιώνει τους κοινοβουλευτικούς θεσμούς; Οι ίδιοι που τους επικαλούνται. Και αν ρωτήσετε τον λαό, θα μιλήσει με τα χειρότερα λόγια. Δεν φταίνε οι κοινοβουλευτικοί θεσμοί, όχι. Φταίνε αυτοί που υποκρίνονται, διαρρηγνύουν τα ιμάτιά τους και λένε «ναι, προσβάλλουν πολύ τους θεσμούς» αυτοί οι ίδιοι. Όταν ο Δένδιας δεν δεχόταν κοινοβουλευτικό έλεγχο από νόμιμο κοινοβουλευτικό κόμμα, τι έκανε; Δεν προσέβαλε τους θεσμούς; Αυτό είναι το ερώτημα.<br />Ή θα μου πείτε ότι υπήρχε κατηγορία; Κι εμένα με κατηγορούν ότι είμαι πλαστογράφος, φερ’ ειπείν, και υπάρχει μήνυση. Αυτό σημαίνει ότι είμαι πλαστογράφος; <br />Και το είχα πει χαρακτηριστικά στον προεδρεύοντα τότε κ. Δραγασάκη: «Αν για εσάς πουν ότι είστε κίναιδος, πρέπει εγώ να το πιστέψω και να διαδίδω ότι είστε κίναιδος;». Αυτό κάνετε και για εμάς. Συνεχώς και μονοπωλιακά μιλάτε για εγκληματική οργάνωση!<br />Ποιος σας έδωσε το δικαίωμα να αποφασίζετε εις θέσιν δικαστού; Ποιος; Αυτός που έδωσε το δικαίωμα στις ειδικές ανακρίτριες, ήδη με τας διατάξεις τους, ενώ είχαν υποχρέωση μόνο συλλογής αποδεικτικού υλικού, να μας λένε εγκληματική οργάνωση. Και ουδείς, ούτε ο Υπουργός Δικαιοσύνης ούτε κανένας άλλος δεν τις παρατήρησε. Όχι!<br />Συνέταξαν, όπως συνέταξαν, το λεγόμενο αποδεικτικό υλικό και φθάσαμε στο σημείο να γίνει πρόταση από τον εισαγγελέα Ντογιάκο -που λέγεται κι έχει ομολογηθεί ότι είναι στενός φίλος του Πρωθυπουργού- μεγέθους επτακοσίων σελίδων. <br />Προσέξτε. Το Σώμα πρέπει να το ακούσει αυτό. Είναι κάτι όχι πρωτόγνωρο αλλά φρικτό. Θα σας αναφέρω μόνο μίαν παράγραφον από το σκεπτικό της εισαγγελικής προτάσεως. Ελληνικά γνωρίζουμε όλοι και ξέρετε τινές εξ υμών την αδυναμία μου στην ακρίβεια των όρων και την έννοια των όρων. Οι δε νομικοί –λυπούμαι που λείπει ο κύριος Πρόεδρος της Βουλής- γνωρίζουν ακόμη καλύτερα.<br />Λέει, λοιπόν, ο κ. Ντογιάκος: «Από το περιεχόμενο όλων των ευρημάτων» –ευρημάτων!- «και των αποδεικτικών στοιχείων της δικογραφίας» –αποδεικτικών, όχι υπαρχουσών και αποχρωσών ενδείξεων- «και παρά τους επίμονους ισχυρισμούς ορισμένων κατηγορουμένων περί του αντιθέτου» –ημών δηλαδή και θα ακούσετε γιατί- «αποδεικνύεται» -Ντογιάκος!- «χωρίς καμμία απολύτως αμφιβολία» –συμπληρώνει και αυτό για να δείξει πόσο ισχυρά είναι η απόδειξις, κατά την κρίση του- «η παράνομη κατοχή όπλων και πυρομαχικών από το συγκεκριμένο πολιτικό κόμμα και από μέλη του, ανεξάρτητα από το γεγονός» –προσέξτε το, κύριοι- «ότι, παρά τις εκτεταμένες και επίμονες έρευνες, δεν κατέστη εφικτό να εντοπιστεί από τις αρμόδιες αρχές ασφαλείας και να κατασχεθεί μεγάλος αριθμός όπλων, όπως τουλάχιστον είχε καταγγελθεί ότι υπήρχε». <br />Αυτή είναι μία παράγραφος του σκεπτικού της ιδίας ακριβώς χροιάς που διακατέχει όλη την εξ επτακοσίων σελίδων αποτελουμένη εισαγγελική πρόταση. Και σας ερωτώ: Πού ευρισκόμεθα; Υπάρχει δικαιοκρατία; Πώς τολμούν, λοιπόν, πολλοί και χρησιμοποιούν τον όρο «δημοκρατία»; <br />Σας είπα τι είναι δημοκρατία. Δημοκρατία είναι αξιοκρατία και δικαιοκρατία πάνω απ’ όλα και ελευθερία του λόγου. Δεν υπάρχει τίποτα από αυτά. Μην τολμάτε, λοιπόν, να χρησιμοποιείτε τη λέξη αυτή. Κάνετε κατάχρηση. Εκατό φορές την άκουσα. Ειπώθηκαν διακόσιες πενήντα λέξεις και οι διακόσιες ήταν η λέξη «δημοκρατία», για να κρύψουμε τις πομπές μας, το έγκλημά μας που εσείς οι ίδιοι -όχι όλοι, αλλά οι πλείστοι εξ υμών- θίγετε τον θεσμόν και τον έχετε απαξιώσει στον λαό. <br />Πηγαίνετε μία βόλτα να ακούσετε τι λέει ο λαός για το Κοινοβούλιο και το πώς ενεργεί το Κοινοβούλιο. Εγώ πηγαίνω, παρά το γεγονός ότι έχω φιμωθεί- έτσι με το φίμωτρο- αλλά μου λένε, ακούω και καταλαβαίνω τι γίνεται. <br />Κι ερωτώ τώρα: Αυτό είναι δικονομική παράκρουση του κ. Ντογιάκου, κύριε Πρόεδρε; Ακούσατε τι λέει; Λέει ότι υπάρχουν αποδεικτικά στοιχεία, αλλά δεν βρήκαν τίποτα. Ώπα! Κι επαναλαμβάνω ότι ακριβώς αυτό το πνεύμα διακατέχει όλας τας παραγράφους που αφορούν εις την χαλκευμένη και παράνομον αυτή κατηγορία της προτάσεως Ντογιάκου. Εκεί καταντήσαμε! Είναι ντροπή!<br />Κι εμείς πρώτοι, ανεξαρτήτως αν ανήκουμε στο άλφα ή βήτα κόμμα, έπρεπε να το ψέξουμε αυτό. Όλοι σας, όμως, έχετε ενστερνιστεί, για ευνόητους λόγους πολιτικής σκοπιμότητας, το γεγονός ότι η Χρυσή Αυγή είναι κάτι επικίνδυνο που εμποδίζει τη συλλογή ψήφων και πρέπει να φύγει από το Κοινοβούλιο. Κι όχι μόνο αυτό. Η Χρυσή Αυγή πέραν των άλλων, είναι αυτή η οποία μάχεται για τα εθνικά μας συμφέροντα, τα ήθη μας, τα έθιμά μας, τις αξίες, τις αρχές, τα ιδεώδη, τα ιδανικά, τα ιερά και τα όσια. Πού είναι όλα αυτά; Πού υπάρχουν;<br />Έλεγε ο γνωστής καταγωγής Σημίτης ότι έχουμε προοπτικές και οράματα. Να οι προοπτικές και τα οράματα! Τα βλέπουμε τώρα μπροστά μας! Τα ήξερε, γι’ αυτό μας εβύθισε εκεί που μας εβύθισε.<br />Μήπως είναι λογικός στραγγαλισμός; Ας το ξαναδιαβάσω. Πιστεύω πως ο κύριος Πρόεδρος το άκουσε αυτό. Είναι εκπληκτικό αυτό του Ντογιάκου!<br />Πέραν αυτού, ηκούσθη ότι ο Υπουργός Εξωτερικών θα πάει στην Κύπρο και θα ακολουθήσει ο κύριος Πρωθυπουργός. Τι θα πάνε να κάνουν εκεί; Να πολεμήσουν; Δεν το αντιλαμβάνομαι. Αντί να στείλουν φρεγάτα, θα πάνε εκεί επίσκεψη. Μήπως δεν έχουμε συνειδητοποιήσει τι γίνεται;<br />Δημοψήφισμα για κρίσιμα εθνικά θέματα, αρχής γενομένης από την είσοδο στο ευρώ και άλλα επίσης, όπως είναι το σκοπιανό, όπως είναι και άλλα κρισιμότατα εθνικά θέματα, δεν έχουμε. Ποτέ δεν έγινε στα σαράντα αυτά χρόνια δημοψήφισμα και ρωτάμε γιατί, όταν το δημοψήφισμα είναι η πεμπτουσία της δημοκρατίας. Αλλιώς, πώς κρατεί ο δήμος με την κυβερνώσα συμπαράταξη νομοθετούσα; Διότι στην ουσία νομοθετεί η εκτελεστική εξουσία. Έτσι κρατεί ο δήμος;<br />Ας πάτε μία βόλτα στα χωριά και στις πόλεις να δείτε τι γνώμη έχουν και για τη λειτουργία του Κοινοβουλίου, αλλά κυρίως για τις υποκριτικές θέσεις που παίρνουν ορισμένοι, τα ψεύδη και τις συκοφαντίες.<br />Επίσης, δεν μπορώ να στερήσω τα εύσημα από τα αισχρά μέσα ενημερώσεως, τα λεγόμενα μέσα ενημερώσεως! Πάλι έρχομαι στον πρώην Πρόεδρο Κακλαμάνη, που ανεφέρθη σε αυτά. Πράγματι και αυτά έχουν απαξιώσει τους Βουλευτές, τη λειτουργία του Κοινοβουλίου με τον τρόπο με τον οποίο λειτουργούν οι «μαρκουτσοφόροι» και κάτι άλλα αγράμματα παιδάκια, αλλά καλοπληρωμένα, όπου ακούω σε δέκα φράσεις έντεκα λάθη. Δεν ξέρουν να μιλήσουν σωστά τα ελληνικά. Αυτά είναι τα ουσιώδη προβλήματα.<br /><br />Δεν θα ήθελα να επεκταθώ περισσότερο, κύριε Πρόεδρε, αλλά θα μου επιτρέψετε, με όλον τον σεβασμό στο λειτούργημά σας και στο πρόσωπό σας παρόντος και του Προέδρου της Βουλής- να πω το εξής και να μην παρεξηγηθώ. Θα πω ακριβώς ό,τι λέει ο Ντογιάκος για μας και αυτό θα αποτελέσει, υποτίθεται, κατευθυντήριο γραμμή για το Συμβούλιο Εφετών. <br />Όμως, επαναλαμβάνω πως πιστεύω μέσα μου -δεν ξέρω πώς και γιατί- ότι θα υπάρξουν εφέτες που πιστεύουν στον όρκο τους, θα τον τηρήσουν σαν άντρες και θα σηκώσουν ψηλά τα κεφάλια, έστω και η μειοψηφία από το πενταμελές εφετείο και θα πουν «όχι, δεν στέκει ούτε νομικά ούτε λογικά ούτε ηθικά η κατηγορία».<br />Λέει, λοιπόν, αυτά που ακούσατε και πιστεύω να ακούσατε καλά τις λέξεις. Θα πω εγώ τώρα -κάνω μία δήλωση- ότι από το περιεχόμενο διασταυρωμένων πληροφοριών-καταγγελιών και αποδεικτικών στοιχείων –δεν το λέει ο Ντογιάκος το λέω εγώ, ο Μιχάλης Αρβανίτης- παρά τους επίμονους ισχυρισμούς του καταγγελλομένου Ντογιάκου περί του αντιθέτου, αποδεικνύεται από τις πληροφορίες και τις καταγγελίες ότι ο εισαγγελέας Ντογιάκος είναι χρήστης ναρκωτικών και πουλάει σκληρές παραισθησιογόνες ουσίες στις ανακρίτριες και αλλού, ανεξάρτητα από το γεγονός ότι, παρά τις εκτεταμένες και επίμονες έρευνες, δεν κατέστη εφικτό να εντοπισθούν τα ναρκωτικά από τις αρμόδιες αρχές και να κατασχεθεί μεγάλος όγκος ναρκωτικών, όπως τουλάχιστον έχει καταγγελθεί ότι υπήρχε.<br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώσατε, κύριε συνάδελφε.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Δεν μπορώ να το πω αυτό, όταν λέει για εμένα ο Ντογιάκος αυτά; Ντροπή του!</speech><speech by="#s275"><from>ΠΡΟΕΔΡΕΥΩΝ</from> Ολοκληρώσατε.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ντροπή του! Ατιμάζει την έδρα του!</speech><speech by="#s275"><from>ΠΡΟΕΔΡΕΥΩΝ</from> Ολοκληρώσατε.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Πιστεύω ότι οι άλλοι δικαστές δεν θα ακολουθήσουν αυτό τον ολισθηρό, αυτό τον δρόμο της καταισχύνης και ανηθικότητος. Τίποτε άλλο.</speech><speech by="#s275"><from>ΠΡΟΕΔΡΕΥΩΝ</from> Ο κ. Τσούκαλης έχει τον λόγο.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ πολύ, κύριε Πρόεδρε.<br />Κυρίες και κύριοι συνάδελφοι, η σημερινή διαδικασία είναι μία ειδική διαδικασία και θα έπρεπε να έχει και ιδιαίτερα χαρακτηριστικά, μία ιδιαίτερη συζήτηση. Τρία πράγματα διαφοροποιούν τη σημερινή συζήτηση από όλες τις άλλες συζητήσεις που γίνονται σ’ αυτήν την Αίθουσα. Το πρώτο είναι ότι αποτελεί μία εσωτερική διαδικασία, μία διαδικασία ουσιαστικής θεσμικής ενδοσκόπησης και θεσμικής αυτογνωσίας. Είναι μία διαδικασία στην οποία δεν συμμετέχει η εκτελεστική εξουσία. Τα διπλανά έδρανα των Υπουργών είναι άδεια. <br />Επίσης, κάνουμε μία εσωτερική συζήτηση για τη λειτουργία του κορυφαίου πολιτειακού θεσμού. Οι τοποθετήσεις των Κοινοβουλευτικών Εκπροσώπων δεν ακολούθησαν την τοποθέτηση του Προέδρου της Βουλής, όπως γίνεται με όλες τις άλλες διαδικασίες. Αυτό σημαίνει ότι υποχρέωσή μας σ’ αυτήν τη συζήτηση και σε κάθε τέτοια συζήτηση είναι να προσδιορίζουμε τα όρια της διάκρισης των εξουσιών, τα όρια λειτουργίας του Κοινοβουλίου, με συγκεκριμένο τρόπο και να τα θωρακίζουμε από την εγγενή διαχρονική θέληση και προσπάθεια της εκτελεστικής τους εξουσίας ουσιαστικά να ακολουθεί τη μέθοδο της εισπήδησης, του ελέγχου και της χειραγώγησης του Κοινοβουλίου. Αυτό είναι το περιεχόμενο της συγκεκριμένης διαδικασίας.<br />Η δεύτερη ιδιαιτερότητα είναι η ακόλουθη. Το Κοινοβούλιό μας –και γενικότερα τα κοινοβούλια- είναι ο μοναδικός πολιτειακός θεσμός ο οποίος έχει απόλυτη δημοσιότητα. Δεν κρύβεται τίποτα, είτε από τη διαδικασία των επιτροπών είτε από τη συζήτηση σ’ αυτήν εδώ την Αίθουσα, σε αντίθεση με τις άλλες δύο εξουσίες οι οποίες εκμεταλλεύονται την αδιαφάνεια και λειτουργούν με τους δικούς τους ιδιαίτερους τρόπους. Μάλιστα, είναι και πιο ευάλωτες, αν θέλετε, στην κρίση των πολιτών ακριβώς λόγω της έλλειψης δημοσιότητας. <br />Αυτή η δημοσιότητα, λοιπόν, είναι και το αδύναμο σημείο αυτής εδώ της εξουσίας, του θεσμού του Κοινοβουλίου. Αυτός ο θεσμός είναι ευάλωτος, γιατί ουσιαστικά διαμορφώνει το εκάστοτε πολιτικό στερεότυπο και την εικόνα του πολιτικού συστήματος στους πολίτες. Για παράδειγμα, οι πολίτες δηλώνουν απέχθεια για το πολιτικό σύστημα και ουσιαστικά φέρνουν στο μυαλό τους τη λειτουργία του Κοινοβουλίου, την ποιότητα των διαδικασιών και της λειτουργίας του, όπως και τη συμπεριφορά των Βουλευτών. Αυτό βιώνουμε το τελευταίο διάστημα. <br />Βεβαίως, θα έπρεπε μέσα απ’ όλη αυτή τη συζήτηση να βρούμε τρόπους θωράκισης και αυτοπροστασίας αυτού του θεσμού αυτήν την περίοδο της κρίσης, με το ιδιαίτερο δεδομένο ότι πλέον έχει αναπτυχθεί μία αντικοινοβουλευτική αντίληψη και με την παρουσία κομμάτων και μορφωμάτων που ουσιαστικά αμφισβητούν τη λειτουργία και την ύπαρξή του. Ξέρετε ότι κάθε φορά που μία κοινωνία αυταρχικοποιείται και επικρατούν αυταρχικά καθεστώτα, ο πρώτος θεσμός ο οποίος πλήττεται και στοχοποιείται είναι το Κοινοβούλιο. Όλοι οι άλλοι θεσμοί, η δικαστική και η εκτελεστική εξουσία, ενυπάρχουν και στα αυταρχικά καθεστώτα. Το μόνο που δεν υπάρχει είναι το Κοινοβούλιο.<br />Όλα αυτά τα λέω γιατί σε μία περίοδο κρίσης δοκιμάζεται έντονα κυρίως ο κοινοβουλευτισμός, με την κορυφαία έκφρασή του που είναι το Κοινοβούλιο και θα έπρεπε αυτόν τον θεσμό να τον προστατεύουμε ιδιαίτερα. <br />Όμως, θα πρέπει να θέτουμε τα πράγματα στη σωστή τους βάση. Για παράδειγμα, δεν είναι η πρώτη φορά που το Κοινοβούλιο λειτουργεί με τέτοιες συνθήκες εκτάκτων αναγκών ή εξυπηρέτησης ιδιαίτερων συμφερόντων, κ.λπ.. Αυτό γίνεται γιατί πρώτα απ’ όλα στεγανοποιούνται οι Κοινοβουλευτικές Ομάδες και αντιστοιχούνται κάθε φορά με την εκτελεστική εξουσία –ή ως Αντιπολίτευση απέναντι στην εκτελεστική εξουσία- και ουσιαστικά είναι πειθήνια όργανα αυτής. Όταν η εκτελεστική εξουσία έχει ως χαρακτηριστικό στοιχείο την πλήρη εφαρμογή του πελατειακού συστήματος, εκ των πραγμάτων παρασύρονται οι Κοινοβουλευτικές Ομάδες και οι Βουλευτές σ’ αυτήν την τακτική.<br />Θέλω να πω, παρ’ όλο που δεν έχω την εμπειρία που έχουν παλαιότεροι, ότι περιπτώσεις αδιαφάνειας, περιπτώσεις «φωτογραφικών» διατάξεων εξυπηρέτησης συντεχνιών, οικονομικών συμφερόντων, υπήρχαν πάντα στη Βουλή. <br />Αυτό το Κοινοβούλιο δεν έχει περάσει τις καλύτερες στιγμές του, όταν παραδείγματος χάριν, πριν από κάποια χρόνια, απλώς παρακολουθώντας την πολιτική πραγματικότητα, ακούγαμε μονίμως Βουλευτές να απολογούνται στις τοπικές κοινωνίες και να λένε «Ξέρετε, μας τη φέρανε νύκτα τη συγκεκριμένη διάταξη και δεν ξέραμε τι ψηφίζουμε» ή «βλέπαμε να έρχονται «φωτογραφικές» διατάξεις στις τέσσερις η ώρα τα ξημερώματα. Αυτά είναι στοιχεία τα οποία ουσιαστικά υπονομεύουν τον ίδιο τον θεσμό κι αυτό γίνεται από εμάς, από τα ίδια τα μέλη του Κοινοβουλίου. Αυτό, λοιπόν, το οποίο πρέπει να συζητήσουμε πάρα πολύ σοβαρά είναι η ποιότητα του έργου. <br />Αυτό το οποίο έχω διαπιστώσει είναι ότι τους πολίτες δεν τους πολυαπασχολεί το κόστος, ο προϋπολογισμός της Βουλής. Έχουν καταλάβει –πιστέψτε με ότι το έχουν καταλάβει- και κατανοούν ότι το 0,35% ή το 0,25% επί του προϋπολογισμού, που αυτή τη στιγμή είναι ο προϋπολογισμός της Βουλής, είναι ανεπαίσθητο ως χρηματοδοτικό κόστος της δημοκρατίας. Αυτό που τους αφορά είναι η ποιότητα. Δηλαδή θα δέχονταν ακόμα και διπλάσιο προϋπολογισμό, με την προϋπόθεση ότι αυτό εδώ το Κοινοβούλιο, σε αυτήν την πάρα πολύ δύσκολη περίοδο για τη χώρα, στέκεται στο ύψος των περιστάσεων, ότι δηλαδή επιτελεί τον ρόλο, ουσιαστικά, του εθνικού συντονιστή του χώρου αυτού που πραγματικά ευνοεί συνθήκες εθνικού διαλόγου, εθνικής συνεννόησης. Αυτός είναι ο χώρος που μπορεί να αναπτυχθεί με τον πλέον παραγωγικό τρόπο αυτός ο διάλογος. Δεν μπορεί να γίνει ούτε πίσω από τις κλειστές πόρτες ενός πρωθυπουργικού γραφείου όταν ο Πρωθυπουργός συναντάται με έναν άλλο πρόεδρο κόμματος. Ο δημόσιος διάλογος γίνεται εδώ. <br />Με αυτήν την έννοια εμείς, ως Δημοκρατική Αριστερά, επιμένουμε και λέμε, κύριε Πρόεδρε, ότι η Κυβέρνηση δεν προσφέρει τις καλύτερες υπηρεσίες αυτήν την περίοδο στον θεσμό αυτό. Όταν, παραδείγματος χάριν, παρακολουθούμε συστηματικά το τι συμβαίνει στα άλλα εθνικά κοινοβούλια της Ευρώπης και κυρίως στις χώρες εκείνες που αυτήν τη στιγμή βρίσκονται σε πρόγραμμα, πώς δηλαδή λειτουργούν οι αντίστοιχοι πρωθυπουργοί εκεί, τα κόμματα, πραγματικά αισθανόμαστε μια απέραντη θλίψη. <br />Παραδείγματος χάριν, ο Πρωθυπουργός της Πορτογαλίας, ο κ. Σοάρες, κάθε εβδομάδα παίρνει το ντοσιέ του υπό μάλης, προσέρχεται στο Κοινοβούλιο και κάνει ανοικτό ντιμπέιτ με όλους τους Αρχηγούς των κομμάτων. Το ίδιο συμβαίνει και στην Ιρλανδία. Ακόμα και η πανίσχυρη κ. Μέρκελ δεν μπορεί να διανοηθεί ότι θα αποφασίσει κάτι για κάποια άλλη χώρα ή για τη χώρα της, χωρίς να το θέσει στο εθνικό, ομοσπονδιακό της κοινοβούλιο. Το ίδιο συμβαίνει με όλες τις χώρες της Ευρώπης. <br />Σε εμάς, γιατί αυτή η δυσανεξία απέναντι στο Κοινοβούλιο, τόσο του κυρίου Πρωθυπουργού όσο και των Υπουργών, κύριε Πρόεδρε -και το γνωρίζετε πάρα πολύ καλά- και κυρίως αυτών που δεν είναι κοινοβουλευτικοί; Το έχω αναφέρει και άλλη φορά από αυτό εδώ το Βήμα, ότι όλα αυτά τα δύο χρόνια, κυρίως, που έχουμε μια καλύτερη αντίληψη για τον τρόπο λειτουργίας, αντιλαμβανόμαστε Υπουργούς -κυρίως του Υπουργείου Οικονομικών- και ειδικά Υπουργούς που δεν είναι μέλη του Κοινοβουλίου, να θεωρούν την κοινοβουλευτική διαδικασία ως ένα πρόσθετο γραφειοκρατικό βάρος και στη λογική του «πώς θα μπορέσουμε να παρακάμψουμε τη διαδικασία της Βουλής», δηλαδή κατά πόσο μπορούμε να παρακάμψουμε τη διαδικασία της διαβούλευσης στις επιτροπές ή, αν μπορέσουμε, να κάνουμε μια διαδικασία έκτακτη, ούτως ώστε να μπορέσουμε να τελειώσουμε μια ώρα αρχύτερα.<br />Αυτά είναι στοιχεία τα οποία, δυστυχώς, έχουν κυριαρχήσει στο ελληνικό Κοινοβούλιο τα τελευταία χρόνια. Δεν είναι ο προϋπολογισμός. Είναι όμως, κυρίες και κύριοι συνάδελφοι, οι συμπεριφορές και πολλών από εμάς που με τον δημόσιο λόγο μας κάνουμε ό,τι μπορούμε για να απαξιώσουμε τον θεσμό. Είναι πρόσφατες, άλλωστε, δηλώσεις συναδέλφων σε μέσα μαζικής ενημέρωσης που διαμαρτύρονται για το ύψος του μισθού τους και για το κατά πόσον επαρκεί για να μπορέσουν να κάνουν το άλφα ή το βήτα, ουσιαστικά προσκολλημένοι σε ένα σύστημα και σε συνθήκες προ του 2009, όταν ο Βουλευτής, δυστυχώς, ήταν ο διαμεσολαβητής ή, αν θέλετε, ο ιμάντας μεταφοράς κάποιων συμφερόντων προς την κεντρική εξουσία. <br />Κυρίες και κύριοι συνάδελφοι, η προάσπιση του θεσμού είναι υποχρέωση όλων. Εάν ο θεσμός του Κοινοβουλίου πληγεί και ακολουθήσει την πορεία της ελληνικής οικονομίας, τότε πλέον θα αναφερόμαστε και θα συζητάμε για άλλου είδους δεινά για τη χώρα, όχι μόνο για τα οικονομικά αλλά ακόμα και για εθνικά. <br /><br />Τελειώνω, κύριε Πρόεδρε. <br />Γνωρίζετε ποια είναι η κατάσταση στον περίγυρό μας, γνωρίζετε ποια είναι η κατάσταση στην Ανατολική Μεσόγειο. Γνωρίζουμε πάρα πολύ καλά το τι συμβαίνει στην Κύπρο. Όλα αυτά θα τα αντιμετωπίσουμε με ένα, δυστυχώς, απαξιωμένο Κοινοβούλιο, με ένα απαξιωμένο πολιτικό σύστημα. <br />Και θέλω να τελειώσω κάνοντας ειδική αναφορά στους υπαλλήλους της Βουλής. Το ποιος τα τελευταία χρόνια έχει συμπαρασταθεί επί της ουσίας στους υπαλλήλους αυτού εδώ του χώρου, με ποιες προϋποθέσεις και αν είναι πραγματικά ειλικρινής αυτή η συμπαράσταση, το γνωρίζουν καλύτερα από εμάς οι ίδιοι οι υπάλληλοι. <br />Αυτό το οποίο πρέπει να γίνει κατανοητό είναι ότι αυτός εδώ ο χώρος έχει συντελεστές, προκειμένου να λειτουργήσει ποιοτικά και αποτελεσματικά. Και οι συντελεστές αυτοί δεν είναι μόνο οι Βουλευτές. Συντελεστές είναι οι ίδιοι οι υπάλληλοι οι οποίοι, δυστυχώς, αποτελούν τον εύκολο επικοινωνιακό στόχο ειδικά αυτήν την περίοδο, όπου ο λαϊκισμός έχει κυριαρχήσει απ’ άκρου εις άκρον. Έχουν γίνει πολλά και η διαφάνεια έχει επικρατήσει παντού, κύριε Πρόεδρε, κάτι που είναι ευνοϊκό, είναι καλό για το Κοινοβούλιο, ενώ συγχρόνως είναι και το αδύναμο σημείο. Και επ’ αυτού, θα πρέπει να είμαστε ιδιαίτερα προσεκτικοί. <br />Σας ευχαριστώ πολύ. <br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε. <br />Τον λόγο έχει ο Πρόεδρος της Βουλής κ. Ευάγγελος Μεϊμαράκης. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Ευχαριστώ πολύ, κύριε Πρόεδρε. <br />Κυρίες και κύριοι συνάδελφοι, φτάσαμε στο τέλος αυτής της συζήτησης για την ψήφιση-έγκριση του προϋπολογισμού του 2015 και του απολογισμού του 2013 της Βουλής των Ελλήνων. <br />Θεωρώ ότι ήταν μια συζήτηση πολύ εποικοδομητική και παραγωγική. Στο σημείο αυτό, πρέπει να πω ότι δεν εισηγείται ο Πρόεδρος της Βουλής τον προϋπολογισμό, αλλά οι εισηγητές και τον συζητάμε στην επιτροπή. Γι’ αυτό είναι και μια ειδική διαδικασία, όπως ανέφερε προηγουμένως και ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης. <br />Κατ’ αρχάς θα ήθελα να σας πω ότι ακούγοντας τους εισηγητές, διαπίστωσα ότι τα δύο κόμματα που στηρίζουν την Κυβέρνηση και αποτελούν την Πλειοψηφία, ψηφίζουν τον προϋπολογισμό. Από εκεί και πέρα, άκουσα ότι κάποια κόμματα ψηφίζουν «κατά», «λευκό», «παρών». <br />Παρά το γεγονός ότι δεν θέλω να αντιδικώ με τα κόμματα και με τους εκλεκτούς εισηγητές –άλλωστε, δεν είναι αυτός ο ρόλος του Προέδρου και είδατε ότι αυτά τα δυόμισι χρόνια προσπάθησα πάντα να λειτουργώ όσο το δυνατόν πιο συνθετικά και πιο συναινετικά- αλλά επειδή αφορά τη Βουλή και επειδή πιστεύω ότι πρέπει να είμαι ξεκάθαρος, επιτρέψτε μου να σας πω ότι δεν εξηγήθηκε επαρκώς και εγώ δεν άκουσα και δεν κατάλαβα γιατί κάποια κόμματα ψηφίζουν «όχι» ή «παρών». <br />Δεν αναφέρθηκε κανείς στο θέμα του προϋπολογισμού, για να δικαιολογήσει το «όχι» το οποίο ψηφίζει. Τώρα, εάν ψηφίζει «όχι» γιατί οι Τούρκοι μπήκαν στην Κύπρο και η Ελλάδα ακόμα δεν έχει πάρει απόφαση, εάν ψηφίζει «όχι» γιατί το «πόθεν έσχες» δεν έχει προχωρήσει όπως θα έπρεπε να προχωρήσει, εάν ψηφίζει «όχι» διότι δεν προσλάβαμε νέο προσωπικό, τι να πω; Εγώ πιστεύω ότι έπρεπε να μας πείτε μπράβο που δεν προχωρήσαμε σε προσλήψεις, έπρεπε να μας πείτε μπράβο που μπορούμε και τα καταφέρνουμε με το προσωπικό που υπάρχει, έπρεπε να καταλάβετε και να ξέρετε ότι υπάρχουν οι μετακλητοί και οι επιστημονικοί συνεργάτες, που επειδή είμαστε επτά κόμματα μαζί με τους Ανεξάρτητους Δημοκρατικούς Βουλευτές και οκτώ μαζί με τους υπολοίπους, αυξομειώνονται οι πίνακες αυτοί. Κατά συνέπεια, καταλαβαίνετε ότι αυτή είναι μία Βουλή όπου πρώτη φορά συμβαίνουν κάποια τέτοια ζητήματα, τα οποία και αντιμετωπίσαμε. <br />Εγώ, κυρίες και κύριοι συνάδελφοι, ερωτώ ευθέως τα κόμματα: Εκτελέσαμε σωστά τον προϋπολογισμό του 2013, του 2012; Υπάρχει κάτι το οποίο εσείς βλέπετε ότι δεν εκτελέστηκε σωστά; Με απόφαση δική μας από το 2013 και μετά δεν δημοσιεύονται όλες οι δαπάνες στη «ΔΙΑΥΓΕΙΑ»; Υπάρχει κάτι πιο δημοκρατικό, που απαιτείται από τον Έλληνα πολίτη, ώστε να γνωρίζει επακριβώς πώς διαχειρίζεσαι το δημόσιο χρήμα;<br />Καταθέσαμε τον προϋπολογισμό του 2014, τον συζητήσαμε αναλυτικά στην επιτροπή. Γιατί τον καταψηφίζετε; Επιτέλους, να εξηγηθούμε κιόλας! <br />Να αποδεχθώ, λοιπόν, ότι για κομματικούς λόγους, ακόμα και στα θέματα που απαιτείται συνεννόηση και συναίνεση, αυτή δεν μπορεί να υπάρξει. Δεν μπορώ να το εξηγήσω διαφορετικά, κυρίες και κύριοι συνάδελφοι. Πείτε μου τι ακριβώς θέλετε, να το διορθώσουμε στον προϋπολογισμό. Ο προϋπολογισμός είναι της Βουλής, δεν είναι ούτε ενός Υπουργείου ούτε του Προέδρου της Βουλής ούτε του διακομματικού Προεδρείου. <br />Εάν, κύριοι συνάδελφοι, διαφωνείτε σε συγκεκριμένα κονδύλια και σε συγκεκριμένα ζητήματα, εδώ είμαστε να το συζητήσουμε, να το διορθώσουμε, αλλά και, εν πάση περιπτώσει, δεν μπορεί να καταψηφίζεται συνολικά ο προϋπολογισμός. Ας πείτε «εκφράζουμε τη διαφωνία μας με τον τάδε κωδικό». Άρα, κύριοι συνάδελφοι, δεν θέλετε να πετύχουμε τη συνεννόηση και τη συναίνεση και τη σύνθεση και δεν θέλετε να στείλουμε ένα μήνυμα ότι ακόμα και αυτές τις δύσκολες ώρες μπορούμε να συναινούμε. <br />Εγώ σας ερωτώ: Ο προϋπολογισμός φταίει εάν υπάρχουν πράξεις νομοθετικού περιεχομένου; Αυτό θα συζητήσουμε σήμερα, επειδή ξεφύγαμε; Ο απολογισμός και ο προϋπολογισμός φταίνε για το ότι έρχονται τροπολογίες διαφορετικές ώρες από Βουλευτές και η Κυβέρνηση δεν τις κάνει δεκτές; <br />Άρα επιτρέψτε μου να σας πω ότι παρότι υπήρξαν οι εκφράσεις των κομμάτων για αρνητική ψήφο ή για λευκή ψήφο, εγώ πιστεύω ότι όλοι αποδέχεστε πως ο προϋπολογισμός είναι σωστός, ότι εκτελέστηκε σωστά το 2013, ότι υπάρχει διαύγεια και διαφάνεια και για λόγους, οι οποίοι είναι αντιληπτοί, δεν μπορείτε να ψηφίσετε θετικά. Δεν μπορείτε να πείτε «ναι», ούτε σε αυτήν την ώρα ούτε σε αυτό το θέμα. <br />Εγώ, λοιπόν, κλείνοντας το θέμα του προϋπολογισμού -και αφού σας ευχαριστήσω πολύ και για έναν πολιτισμένο διάλογο που είχαμε, παρά τις εντάσεις που υπήρξαν σε άλλα θέματα της επικαιρότητας και όχι του προϋπολογισμού- θέλω να αναφερθώ σε δύο-τρία ζητήματα τα οποία ετέθησαν και να σας εξηγήσω ότι η Βουλή εξακολουθεί και λειτουργεί ευλαβικά με τον Κανονισμό, το Σύνταγμα και τους νόμους. Και εάν υπάρχει μία διαφορετική άποψη, αντίληψη και πρόταση, παρακαλώ να κατατεθεί στην Επιτροπή Κανονισμού, να τη συζητήσουμε και να αποφασίσουμε εντέλει. Και όσον αφορά τους βασικούς κανόνες, όπως είναι ο κανόνας της πλειοψηφίας, ο κανόνας της δεδηλωμένης, ο κανόνας που λέει ότι η Κυβέρνηση πρέπει να υλοποιήσει το πρόγραμμά της, για να κριθεί εάν υλοποιεί το πρόγραμμά της –γιατί εδώ την κατακρίνουμε γιατί το υλοποιεί κι όχι γιατί δεν το υλοποιεί- εάν υπάρχει μία άλλη πρόταση που βάζει άλλους κανόνες, μπορούμε να τη συζητήσουμε στην Επιτροπή Κανονισμού.<br />Όμως, για να εξηγούμεθα, εδώ εφαρμόζουμε πλήρως τον Κανονισμό. Εάν η πλειοψηφία της Βουλής απορρίψει μία τροπολογία ή εάν η πλειοψηφία της Βουλής απορρίψει ένα άρθρο νομοσχεδίου ή αποφασίσει διαφορετικά και το Προεδρείο πει ότι «παρ’ ότι αποφάσισε διαφορετικά, εμείς προχωράμε στη συζήτηση», τότε πράγματι έχουμε ζήτημα λειτουργίας της Βουλής. Εάν όμως κατατίθεται ένα κατεπείγον νομοσχέδιο, με βάση τον Κανονισμό η Κυβέρνηση έχει το δικαίωμα και την υποχρέωση να αιτιολογήσει γιατί αυτό είναι κατεπείγον και η πλειοψηφία της επιτροπής, όπως λέει ο Κανονισμός, συμφωνεί ή όχι και έτσι έρχεται στην Ολομέλεια ως κατεπείγον. <br />Άρα λειτουργούμε σύμφωνα με τον Κανονισμό.<br />Ίσως θα μπορούσα να συμφωνήσω ότι πολλές φορές γίνεται μια κατάχρηση σε αυτά τα ζητήματα. Και όμως αυτό -θα μου επιτρέψετε να σας πω- είναι θέμα που πρέπει να το συζητήσετε με την Κυβέρνηση.<br />Είπατε: «Έχουμε μια Βουλή» -το είδα και στα Πρακτικά, γιατί σας παρακολούθησα πολύ προσεκτικά, ακόμη και τους συναδέλφους που, όταν μιλούσαν, δεν ήμουν μέσα στην Αίθουσα- «η οποία περνάει τις πράξεις νομοθετικού περιεχομένου». «Έχουμε μια Βουλή η οποία δέχεται το κατεπείγον.» «Έχουμε μια Βουλή…».<br />Όχι, δεν έχουμε μια Βουλή!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ποιος τα κάνει αυτά;<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Προσέξτε, όμως, επαναλαμβάνω ότι η εκτελεστική εξουσία έχει τη νομοθετική πρωτοβουλία και από εκεί και πέρα η Βουλή διά της πλειοψηφίας της…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δύο είναι αυτοί που έχουν την ευθύνη: Η εκτελεστική εξουσία και το Προεδρείο. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Ε, όχι! Ένα-ένα, κύριε Λαφαζάνη. Επιτρέψτε μου. Διότι καλά είναι τα μαθήματα δημοκρατίας αλλά να γίνονται κιόλας με βάση τον Κανονισμό ο οποίος υπάρχει. <br />Εγώ, λοιπόν, αναγνωρίζοντας το ήθος σας και ξέροντας ότι αυτά τα λέτε καλοπροαίρετα και ότι τα λέτε για να λειτουργήσουμε πολύ καλύτερα...</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Την πραγματικότητα λέω. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Πρέπει να σας πω ότι και ο ίδιος ο Πρωθυπουργός δεν είναι πολύ ευτυχισμένος όταν αναγκάζεται να φέρνει κατεπείγοντα νομοσχέδια. Κατανοώ και τον ρόλο της Κυβέρνησης. Ούτε η Κυβέρνηση είναι ενθουσιασμένη, όταν είναι αναγκασμένη να φέρει κατεπείγοντα. Ίσα-ίσα που θέλει να τα συζητήσουμε και θέλει να τα κουβεντιάσουμε και δεν έχει και τίποτα το ιδιαίτερο, κατά τη γνώμη μου, να φοβηθεί.<br />Από εκεί και πέρα, όμως, ζούμε σε ένα μεταβατικό στάδιο μιας έκτακτης συνθήκης και περίπτωσης. Πόσο θα διαρκέσει αυτή; Όσο πρέπει. Όσο χρειάζεται αυτή τη στιγμή, για να μπορέσουμε να υλοποιήσουμε ένα πρόγραμμα, στο οποίο συμφώνησαν οι πολιτικές δυνάμεις.<br />Συμφώνησαν, δηλαδή, ότι πρέπει να υλοποιηθεί ένα πρόγραμμα και ότι για να μείνουμε στο ευρώ, πρέπει να βρούμε αυτές τις λύσεις. Και σας πληροφορώ ότι αυτό έγινε με πολλή δυσκολία και από τα δύο κόμματα που συγκυβερνούν και στην αρχή και από το τρίτο. Γιατί είχαμε πάρα πολλές αντιθέσεις, ιδιαίτερα στις εκλογές του 2012. Καταφέραμε, όμως, αυτές τις αντιθέσεις για λόγους εθνικού συμφέροντος να τις βάλουμε στην άκρη και να βρούμε πώς η χώρα θα κρατηθεί όρθια με ένα συγκεκριμένο πρόγραμμα, στο οποίο εσείς διαφωνείτε. Δικαίωμά σας είναι, αλλά και δικαίωμα δικό μας να προχωρούμε στην υλοποίηση αυτού του προγράμματος.<br />Ξέρετε, εδώ έχουμε μια έμμεση Κοινοβουλευτική Δημοκρατία. Δεν έχουμε άμεση Δημοκρατία. Δεν είναι δυνατόν για κάθε ζήτημα, το οποίο θα προκύπτει, να έχουμε νέες εκλογές ή να έχουμε δημοψήφισμα! Είπαμε στον λαό ποιο είναι το πρόγραμμα. Αποφάσισε ο λαός. Οι πολιτικές δυνάμεις, ακριβώς για να προχωρήσει αυτό το πρόγραμμα και η χώρα να μείνει στο ευρώ, έβαλαν στην άκρη τα δικά τους. Οι δε Αρχηγοί έβαλαν και τα προσωπικά τους, επιτρέψτε μου να σας πω. Και εντούτοις προσπαθούμε, παρ’ ότι έχουμε τις αντιθέσεις μας, παρ’ ότι έχουμε τις διαφορετικές ιστορικές ερμηνείες και αναφορές, να συμβάλουμε και οι δύο. <br />Από εκεί και πέρα, όμως, πρέπει να σας πω ότι η Βουλή, κατά τη γνώμη μου, λειτουργεί σύμφωνα με τον Κανονισμό και ρίχνουμε νερό στο μύλο εκείνων οι οποίοι με λαϊκίστικο και ακραίο, πολλές φορές, τρόπο δρουν, χρησιμοποιώντας τα δικά μας επιχειρήματα –των Βουλευτών εννοώ- για να μπορέσουν να πλήξουν τον κοινοβουλευτισμό και είμαι σίγουρος ότι κάτι τέτοιο δεν το θέλετε. <br />Και είμαι και σίγουρος ότι εν τη ρύμη του λόγου σας μας είπατε πως όλα αυτά που γίνονται σήμερα είναι πολύ κακά και ότι θα τα κάνουν και οι επόμενοι, χρησιμοποιώντας τον όρο «Μα, αφού τα έκαναν οι προηγούμενοι!».</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν σας είπα αυτό.<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Περίπου. Διαβάστε τα Πρακτικά. Είμαι σίγουρος ότι άλλο θέλατε να πείτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ξέρετε ότι ως Πρόεδρος εσείς πρέπει να είστε πάνω από κομματικές αντιπαραθέσεις…<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Είμαι. Όταν είμαι στην Έδρα, είμαι «πάνω»…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> ...και ότι αυτήν τη στιγμή απ’ αυτό το Βήμα πρώτος εσείς έπρεπε να στηλιτεύσετε τις παραβιάσεις του Κανονισμού, τις παραβιάσεις του Συντάγματος και όλα αυτά τα οποία γίνονται και που δεν αφορούν εμάς.<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Εάν υπάρχουν παραβιάσεις. <br />Γιατί προσπαθώ, κύριε Λαφαζάνη -και φαίνεται ότι δεν με καταλαβαίνετε- να σας εξηγήσω ότι δεν υπάρχουν παραβιάσεις τέτοιου τύπου, τις οποίες λέτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Λέτε ότι μπορεί να βρεθεί αύριο μία κυβέρνηση και να πει «Ξέρετε τι έκανε η προηγούμενη; Ε, τι να κάνω κι εγώ;»<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Όχι, εσείς το είπατε, ότι θα έρθουν οι επόμενοι και θα πουν «Μα, αφού τα έκαναν οι προηγούμενοι». Δηλαδή μας προδιαθέτετε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Σας φαίνεται παράξενο αυτό; Μην το χρησιμοποιείτε εν είδει κομματικής προπαγάνδας. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Κύριε Λαφαζάνη, κατ’ αρχάς, σας επαναλαμβάνω ότι ως Πρόεδρος της Βουλής…</speech><speech by="#s275"><from>ΠΡΟΕΔΡΕΥΩΝ</from> Κύριε Λαφαζάνη, μη διακόπτετε!<br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Όχι, Πρόεδρε, να με διακόπτει, γιατί καλοπροαίρετα με διακόπτει.</speech><speech by="#s275"><from>ΠΡΟΕΔΡΕΥΩΝ</from> Γι’ αυτό τον άφησα να τα πει. <br />ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ : Ούτε έχουμε να χωρίσουμε τίποτα. <br />Αισθάνομαι την ανάγκη ξανά να σας πω, δηλαδή να επαναλάβω, ότι όταν βρίσκομαι στο Προεδρείο, είμαι πράγματι υπεράνω κομμάτων και προσπαθώ να ασκήσω τα καθήκοντά μου σύμφωνα με τον Κανονισμό και ότι δεν αισθάνομαι εκείνη την ώρα ούτε ότι είμαι κομματικός ούτε ότι πρέπει κατ’ ανάγκην, εάν υπάρχει λάθος κυβερνητικό, να το στηρίξω ή να μην το στηλιτεύσω. <br />Όμως σας επαναλαμβάνω, κύριε Λαφαζάνη -γιατί το έχετε πει πάρα πολλές φορές- ότι ο Πρόεδρος της Βουλής είναι και μέλος ενός πολιτικού κόμματος, έχει μια σαφή γραμμή, έχει μια σαφή ιδεολογία. Το ζητούμενο είναι εάν αυτή με επηρεάζει στην άσκηση των καθηκόντων μου ή εάν αυτοτελώς ασκώ τα καθήκοντά μου, αλλά ταυτόχρονα, όπως κι ο δικός σας Αντιπρόεδρος, έχω το δικαίωμα να εκφράζω άποψη και είμαι ο κυρίαρχος πάντα ομιλητής. Εδώ, στην πρόταση εμπιστοσύνης ο Αντιπρόεδρός σας ήταν ο εισηγητής. Τι θα πει αυτό; Θα πει ότι όταν ασκεί τα καθήκοντά του, εκφράζεται κομματικά; <br />Σας παρακαλώ, λοιπόν, πολύ να μου επιτρέπετε να είμαι ενεργός πολίτης, ενεργός Βουλευτής. Μου έχετε κάνει την τιμή να προεδρεύω στο Σώμα, σύμφωνα με τον Κανονισμό, τον οποίο κατά πλειοψηφία πάντα ορίζουμε. Και προσπαθώ, ειλικρινά σας το λέω, να ξεφεύγω από αυτά τα ζητήματα όταν κάθομαι στην Έδρα. Έχετε δει ότι και η συμπεριφορά μου είναι τέτοια που σε όλη τη διάρκεια αυτών των δυόμισι ετών προσπαθώ να μη δημιουργώ αντιδικίες, να μη δημιουργώ προσωπικά, να συνθέτω και να τα συζητάμε καλοπροαίρετα, ώστε να μπορούμε να βρίσκουμε λύσεις.<br />Και, εν πάση περιπτώσει, με κανέναν τρόπο δεν δέχομαι τέτοιου είδους μομφές, γι’ αυτό ακριβώς και αισθάνομαι την ανάγκη να απαντήσω. Διότι όταν λέτε παρουσία μου ότι γίνονται αυτά, δεν πρέπει να απαντήσω; Γιατί διαφορετικά μετά θα βγείτε να πείτε «Του τα είπαμε και δεν απάντησε τίποτα, σαν να τα αποδέχεται». Όχι, κύριε εκπρόσωπε. Εγώ, λοιπόν, σας απαντώ ότι αισθάνομαι ότι εφαρμόζω τον Κανονισμό. Σας απαντώ και σας εξηγώ πώς όλα αυτά γίνονται. <br />Να σας πω και κάτι ακόμα; Έχουν αλλάξει, δυστυχώς, πάρα πολύ τα πράγματα. Και επειδή αναφέρθηκε προηγουμένως ο κ. Τσούκαλης στα άλλα κοινοβούλια, πρέπει να σας πω ότι σε όλες τις δημοκρατίες, σε όλα τα κοινοβούλια η εκτελεστική εξουσία έχει «πάρει κεφάλι» σε σχέση με τη νομοθετική εξουσία. Είναι ένα ζητούμενο αυτό πλέον στις σύγχρονες δημοκρατίες. Κι αυτό διότι αλλάζουν με μεγάλη ταχύτητα οι καταστάσεις, απαιτούνται αποφάσεις που πρέπει να ληφθούν εκείνη την ώρα. Είκοσι επτά κοινοβούλια δεν προλαβαίνουν να τα συζητήσουν μέσα σε μία ώρα, όμως μια απόφαση πρέπει να ληφθεί. Και γι’ αυτό πολλές φορές βλέπετε ότι τα κοινοβούλια έχουν περιοριστεί σε έναν επικυρωτικό ρόλο που ούτε εμείς τον θέλουμε. Και πρέπει να συνδυάσουμε την ταχύτητα του χρόνου λήψης απόφασης με τη δημοκρατική διαδικασία διαλόγου που πρέπει να υπάρχει στα εθνικά κοινοβούλια, για να μπορέσουμε πράγματι να συμβάλουμε με τον καλύτερο δυνατό τρόπο κι εμείς στην καλύτερη δυνατή λήψη απόφασης.<br />Βλέπετε ότι και σε μεγάλες χώρες με παράδοση δημοκρατική, όπως είναι και η Ελλάδα με τέτοια παράδοση, πάρα πολλές φορές η εκτελεστική εξουσία λαμβάνει αποφάσεις, γιατί εκείνη την ώρα πρέπει να τις λάβει, γιατί περνάμε συνολικά ως Ευρώπη και ως παγκόσμια πλέον κοινότητα μια κρίση που απαιτεί τέτοιου είδους αποφάσεις. Πιστεύω ότι σε αυτά ανταποκρίνεται το ελληνικό Κοινοβούλιο.<br />Να σας πω, κυρίες και κύριοι συνάδελφοι, ότι το 2012 όταν εισήλθαμε εδώ και ξεκίνησε αυτή η Βουλή, που ήταν ένα προϊόν ψήφου αγανάκτησης και τιμωρίας συνολικά του πολιτικού συστήματος και δεν ήταν μόνο κάποιων κομμάτων που ήθελαν η χώρα να προχωρήσει με το ευρώ ή με οτιδήποτε άλλο, ήταν πολύ αμφίβολο αν θα καταφέρναμε να πετύχουμε να συνεννοούμεθα, να έχουμε έναν διάλογο μέσα από την ένταση η οποία υπήρχε και μέσα από την ένταση την οποία είχαν δημιουργήσει οι δύο εκλογές. <br />Κι όμως, τελικά σήμερα έχουμε φτάσει στο τέλος του 2014, έχουν πράγματι προχωρήσει πάρα πολλά με τις κοινοβουλευτικές διαδικασίες. Μπορεί να υπάρχουν ενστάσεις ή να έγιναν και καταχρήσεις σε ορισμένα ζητήματα, αλλά εγώ πιστεύω ότι η κρίση δεν άγγιξε το δημοκρατικό διάλογο και τα δημοκρατικά δικαιώματα τα οποία έχουμε. Μπορέσαμε, συζητήσαμε ελεύθερα και σε κάποιους άλλους που μας λένε τι είναι δημοκρατία απαντήσαμε εμπράκτως ότι δημοκρατία είναι να μπορούν να μιλάνε με τον ίδιο χρόνο, όπως όλα τα κόμματα, μέσα στο ελληνικό Κοινοβούλιο. Και τους απαντήσαμε εμπράκτως ότι κανείς δεν διώκεται για την ιδεολογία του. Άλλο για τις πράξεις του, εάν αυτές εμπίπτουν στον Ποινικό Κώδικα ή όχι, που είναι θέμα δικαιοσύνης.<br />Άρα εδώ τα δύο αυτά χρόνια, με όλες αυτές τις δύσκολες συνθήκες που περάσαμε, εγώ πιστεύω ότι διδάξαμε δημοκρατία. Υπήρξαν βέβαια και οι περιπτώσεις που είχαμε εντάσεις. Άνθρωποι είμαστε, δεν είμαστε ρομπότ. Δεν είναι ακαδημία η Βουλή, όπως έλεγε και ο Πρόεδρος κ. Κακλαμάνης. Βεβαίως και πολλές φορές θα εκνευριστούμε, είμαστε πολλές ώρες.<br />Κλείνοντας, κύριε Πρόεδρε, θέλω να τονίσω ότι σήμερα αισθάνομαι ικανοποιημένος όσον αφορά τον προϋπολογισμό και τον απολογισμό διότι, παρ’ ότι υπάρχουν και αρνητικές ψήφοι κομμάτων, εντούτοις και για τη διαφάνεια και για τη διαύγεια και για τον τρόπο διαχείρισης, η άποψη και η γνώμη όλων είναι θετική. <br />Δεύτερον, θέλω να τονίσω ότι ακούστηκαν από όλους τα εύσημα προς τους υπαλλήλους της Βουλής. Διότι πράγματι πάρα πολλές φορές -και τώρα που θα κλείσουμε, κυρίες και κύριοι συνάδελφοι, και θα ολοκληρώσουμε τη συνεδρίαση- είναι πολλοί οι υπάλληλοι που θα μείνουν δύο και τρεις ώρες για να τελειώσουν με τα Πρακτικά και με όλα εκείνα τα οποία οφείλουν, με πραγματική αυτοθυσία και με τις περικοπές τις οποίες υπέστησαν. Δεν είναι προνομιούχοι και χαίρομαι γιατί αυτό αναγνωρίζεται απ’ όλους τους συναδέλφους της Βουλής και από όλο το Προεδρείο.<br />Θέλω ιδιαίτερα να ευχαριστήσω και τον Γενικό Γραμματέα της Βουλής, τους Γενικούς Διευθυντές, με τους οποίους συνεργαζόμαστε σε τακτά χρονικά διαστήματα και, βεβαίως, και το Σύλλογο των Υπαλλήλων της Βουλής. <br />Με αυτές τις σκέψεις, σας ευχαριστώ πάρα πολύ για τη σημερινή πολιτισμένη συζήτηση.<br /></speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, κηρύσσεται περαιωμένη η συζήτηση επί του απολογισμού δαπανών της Βουλής για το οικονομικό έτος 2013 και επί του σχεδίου προϋπολογισμού δαπανών της Βουλής για το οικονομικό έτος 2015.<br />Ερωτάται το Σώμα: Γίνεται δεκτός ο απολογισμός δαπανών της Βουλής για το οικονομικό έτος 2013 κατ’ έξοδα, αποτελέσματα από τη χρήση του και στο σύνολο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτός, δεκτός.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Κατά πλειοψηφία.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Παρών.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Κατά πλειοψηφία.</speech><speech by="#s275"><from>ΠΡΟΕΔΡΕΥΩΝ</from> Συνεπώς ο απολογισμός δαπανών της Βουλής για το οικονομικό έτος 2013 κατ’ έξοδα, αποτελέσματα από τη χρήση του και στο σύνολο έγινε δεκτός σε μία και μόνη συζήτηση κατά πλειοψηφία και έχει ως εξής:<br /></speech><speech by="#s275"><from>ΠΡΟΕΔΡΕΥΩΝ</from> Ερωτάται το Σώμα: Γίνεται δεκτός ο προϋπολογισμός δαπανών της Βουλής για το οικονομικό έτος 2015 κατ’ έξοδα, αποτελέσματα από τη χρήση του και στο σύνολο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτός, δεκτός.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Κατά πλειοψηφία.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Παρών.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Κατά πλειοψηφία.</speech><speech by="#s275"><from>ΠΡΟΕΔΡΕΥΩΝ</from> Συνεπώς ο προϋπολογισμός δαπανών της Βουλής για το οικονομικό έτος 2015 κατ’ έξοδα, αποτελέσματα από τη χρήση του και στο σύνολο, έγινε δεκτός σε μία και μόνη συζήτηση κατά πλειοψηφία και έχει ως εξής:<br /></speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, παρακαλώ να εξουσιοδοτήσετε το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s275"><from>ΠΡΟΕΔΡΕΥΩΝ</from> Το Σώμα παρέσχε τη ζητηθείσα εξουσιοδότηση.<br />Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 23.11΄ λύεται η συνεδρίαση για αύριο, ημέρα Τετάρτη 22 Οκτωβρίου 2014 και ώρα 10.00΄ με αντικείμενο εργασιών του Σώματος νομοθετική εργασία: α μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 , προσαρμογή της εθνικής νομοθεσίας στις διατάξεις της Οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων Εισαγωγικού Διαγωνισμού Ε.Σ.Δ.Δ.Α. και άλλες διατάξεις» και β συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43Α και 83 του Κανονισμού της Βουλής, για αιτήσεις άρσης της ασυλίας Βουλευτών, σύμφωνα με την ειδική ημερήσια διάταξη που έχει διανεμηθεί.<br />Ο</speech></debateBody><br />  </debate><br /></akomaNtoso>
