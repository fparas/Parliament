<akomaNtoso><br />  <debate name="Conference"><br />    <meta><br />      <references source="#">  <TLCPerson id="s75" href="ontology/person/greek-parliament.sayit.mysociety.org/75" showAs="Δριβελέγκας Ιωάννης"/><TLCPerson id="s54" href="ontology/person/greek-parliament.sayit.mysociety.org/54" showAs="Γιαννακάκη Μαρία"/><TLCPerson id="s170" href="ontology/person/greek-parliament.sayit.mysociety.org/170" showAs="Μανιάτης Ιωάννης"/><TLCPerson id="s224" href="ontology/person/greek-parliament.sayit.mysociety.org/224" showAs="Πάντζας Γεώργιος"/><TLCPerson id="s14" href="ontology/person/greek-parliament.sayit.mysociety.org/14" showAs="Ανδριανός Ιωάννης"/><TLCPerson id="s128" href="ontology/person/greek-parliament.sayit.mysociety.org/128" showAs="Κοντογεώργος Κωνσταντίνος"/><TLCPerson id="s160" href="ontology/person/greek-parliament.sayit.mysociety.org/160" showAs="Λαφαζάνης Παναγιώτης"/><TLCPerson id="s188" href="ontology/person/greek-parliament.sayit.mysociety.org/188" showAs="Μιχελάκης Ιωάννης"/><TLCPerson id="s243" href="ontology/person/greek-parliament.sayit.mysociety.org/243" showAs="Σοφία Σακοράφα"/><TLCPerson id="s211" href="ontology/person/greek-parliament.sayit.mysociety.org/211" showAs="Ντόλιος Γεώργιος"/><TLCPerson id="s138" href="ontology/person/greek-parliament.sayit.mysociety.org/138" showAs="Κουντουρά Έλενα"/><TLCPerson id="s82" href="ontology/person/greek-parliament.sayit.mysociety.org/82" showAs="Ζησιμόπουλος Πολύβιος"/><TLCPerson id="s11" href="ontology/person/greek-parliament.sayit.mysociety.org/11" showAs="Αναγνωστάκης Δημήτριος"/><TLCPerson id="s275" href="ontology/person/greek-parliament.sayit.mysociety.org/275" showAs="Τραγάκης Ιωάννης"/><TLCPerson id="s159" href="ontology/person/greek-parliament.sayit.mysociety.org/159" showAs="Λαμπρούλης Γεώργιος"/><TLCPerson id="s140" href="ontology/person/greek-parliament.sayit.mysociety.org/140" showAs="Κουράκος Ιωάννης"/><TLCPerson id="s274" href="ontology/person/greek-parliament.sayit.mysociety.org/274" showAs="Τζαμτζής Ιορδάνης"/><TLCPerson id="s31" href="ontology/person/greek-parliament.sayit.mysociety.org/31" showAs="Βιρβιδάκης Κυριάκος"/><TLCPerson id="s55" href="ontology/person/greek-parliament.sayit.mysociety.org/55" showAs="Γιαταγάνα Χρυσούλα"/><TLCPerson id="s269" href="ontology/person/greek-parliament.sayit.mysociety.org/269" showAs="Ταμήλος Μιχαήλ"/><TLCPerson id="s227" href="ontology/person/greek-parliament.sayit.mysociety.org/227" showAs="Παπακώστα Σιδηροπούλου"/><TLCPerson id="s43" href="ontology/person/greek-parliament.sayit.mysociety.org/43" showAs="Γάκης Δημήτριος"/><TLCPerson id="s33" href="ontology/person/greek-parliament.sayit.mysociety.org/33" showAs="Βλαχογιάννης Ηλίας"/><TLCPerson id="s184" href="ontology/person/greek-parliament.sayit.mysociety.org/184" showAs="Μητρόπουλος Αλέξιος"/><TLCPerson id="s285" href="ontology/person/greek-parliament.sayit.mysociety.org/285" showAs="Υψηλάντης Βασίλειος"/><TLCPerson id="s16" href="ontology/person/greek-parliament.sayit.mysociety.org/16" showAs="Αντωνίου Μαρία"/><TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s134" href="ontology/person/greek-parliament.sayit.mysociety.org/134" showAs="Κουίκ Τέρενς"/><TLCPerson id="s39" href="ontology/person/greek-parliament.sayit.mysociety.org/39" showAs="Βούλτεψη Σοφία"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s19" href="ontology/person/greek-parliament.sayit.mysociety.org/19" showAs="Αρβανίτης Αβράμης"/><TLCPerson id="s300" href="ontology/person/greek-parliament.sayit.mysociety.org/300" showAs="Ψύρρας Θωμάς"/><TLCPerson id="s142" href="ontology/person/greek-parliament.sayit.mysociety.org/142" showAs="Κουτσογιαννακόπουλος Κωνσταντίνος"/><TLCPerson id="s234" href="ontology/person/greek-parliament.sayit.mysociety.org/234" showAs="Παυλόπουλος Προκόπιος"/></references><br />    </meta><br />    <preface> <docTitle>Συνεδρίαση της βουλης των Ελληνων :  07-04-2014</docTitle></preface><br />    <debateBody>  <speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 8 Απριλίου 2014.<br />Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου <br />1. Η με αριθμό 6462/20-2-2014 ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Αγροτικής Ανάπτυξης και Τροφίμων, σχετικά με τον αλιευτικό τουρισμό.<br />2. Η με αριθμό 1248/176/3-9-2014 ερώτηση – αίτηση κατάθεσης εγγράφων του Βουλευτή Κερκύρας του Συνασπισμού Ριζοσπαστικής Αριστεράς κ. Στέφανου Σαμοΐλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις εργατικές κατοικίες στην «Κουλίνα» της Κέρκυρας.<br />3. Η με αριθμό 6519/24-2-2014 ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με την εμβολιαστική πολιτική της Κυβέρνησης.<br />4. Η με αριθμό 6553/25-2-2014 ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την συνεταιριστική Τράπεζα της Αχαΐας.<br />5. Η με αριθμό 6469/21-2-2014 ερώτηση του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον ΥπουργόΥγείας, σχετικά με τη λειτουργία των μονάδων υγείας του Λασιθίου.<br />Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου <br />1. Η με αριθμό 6610/26-2-2014 ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Παιδείας και Θρησκευμάτων, σχετικά με την επαναφορά της Γεωμετρίας σε όλες τις τάξεις της δευτεροβάθμιας εκπαίδευσης και στις πανελλήνιες εξετάσεις.<br />2. Η με αριθμό 3710/12-11-2013 ερώτηση της Βουλευτού Σάμου του Συνασπισμού Ριζοσπαστικής Αριστεράς κ. Αγνής Καλογερή προς τον Υπουργό Υγείας, σχετικά με την ψυχιατρική φροντίδα και μέριμνα από το Δημόσιο Σύστημα Υγείας στον Νομό Σάμου.<br />Κυρίες και κύριοι συνάδελφοι, εισερχόμαστε στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Κυρίες και κύριοι συνάδελφοι, θέλω να ενημερώσω το Σώμα ότι ο Βουλευτής κ. Κωνσταντίνος Τσιάρας με επιστολή του ζητεί άδεια ολιγοήμερης απουσίας στο εξωτερικό από την Τετάρτη 9 Απριλίου 2014 έως και την Πέμπτη 10 Απριλίου 2014, προκειμένου να μεταβεί στην Εσθονία και τη Ρουμανία, συνοδεύοντας τον Υπουργό Εθνικής Άμυνας σε επίσημη κυβερνητική αποστολή. <br />Η Βουλή εγκρίνει;</speech><speech by="#s75"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια. <br />Η πρώτη με αριθμό 768/1-4-2014 επίκαιρη ερώτηση πρώτου κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιτάχυνση των διαδικασιών για την καταβολή των αποζημιώσεων στα νοικοκυριά που επλήγησαν από τις καταστροφικές πλημμύρες στη Ρόδο, δεν συζητείται λόγω κωλύματος του κυρίου Υπουργού και διαγράφεται. <br />Θα συζητηθεί τώρα η τρίτη με αριθμό 754/1-4-2014 επίκαιρη ερώτηση  πρώτου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με τις αρνητικές περιβαλλοντικές συνέπειες της επέκτασης της εταιρείας «Νέα Ελληνικά Ναυπηγεία Α.Ε.» στην περιοχή της Σαλαμίνας.<br />Στην επίκαιρη ερώτηση θα απαντήσει ο Υπουργός κ. Ιωάννης Μανιάτης.<br />Κυρία Γιαννακάκη, έχετε τον λόγο για δύο λεπτά.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ, πολύ κύριε Πρόεδρε. <br />Κύριε Υπουργέ, με την πρόσφατη απόφαση του Υπουργείου Πολιτισμού και Αθλητισμού δίδεται άδεια επέκτασης στην εταιρεία «Νέα Ελληνικά Ναυπηγεία Α.Ε.», προκειμένου να κατασκευαστεί διαλυτήριο πλοίων. Αυτή η συγκεκριμένη ενέργεια όμως αναμένεται να έχει πολύ αρνητικές επιδράσεις, τόσο όσον αφορά τον περιβάλλοντα χώρο, όσο και την υγεία των κατοίκων της Σαλαμίνας. Αυτό προκύπτει από την αρνητική γνωμοδότηση του Περιφερειακού Συμβουλίου Αττικής επί της μελέτης περιβαλλοντικών επιπτώσεων που υπεβλήθη από την ενδιαφερόμενη εταιρεία. <br />Διαλυτήρια πλοίων τα οποία λειτουργούν χωρίς προϋποθέσεις και χωρίς περιβαλλοντολογικές παραμέτρους υπάρχουν αποκλειστικά σε χώρες οι οποίες στερούνται κάθε περιβαλλοντολογικής ευαισθησίας και δεν θα ήθελα να αναφερθώ σε παραδείγματα. Βέβαια, γνωρίζω και θα αναφερθώ εκτενώς στη δευτερολογία μου ότι διαλύσεις πλοίων –βέβαια πολύ μικρότερου τονάζ- γίνονται και σε άλλες χώρες της Ευρώπης, οι οποίες διακρίνονται για την περιβαλλοντολογική τους ευαισθησία, αλλά αυτό γίνεται κάτω από πολύ διαφορετικές προϋποθέσεις. <br />Ειδικότερα, όσον αφορά την περιοχή της Σαλαμίνας, πρόκειται για μία επένδυση η οποία δεν έχει αναπτυξιακό χαρακτήρα, δεν πρόκειται να δημιουργήσει βιώσιμες και ποιοτικές θέσεις εργασίας, οι οποίες θα έχουν μία εσωτερική προστιθέμενη αξία όσον αφορά την οικονομία της περιοχής, ενώ από την άλλη μεριά μία βιώσιμη ανάπτυξη θα στόχευε κυρίως στην ανάδειξη των αρχαιολογικών τόπων του νησιού, ειδικά όταν πρόκειται σε λίγο καιρό να γιορτάσουμε τις δυόμισι χιλιάδες χρόνια από τη Ναυμαχία της Σαλαμίνας και με δεδομένο την υποψηφιότητα της Σαλαμίνας για Πολιτιστική Πρωτεύουσα της Ευρώπης το 2021.<br />Δεδομένου, λοιπόν, ότι οι διαλύσεις πλοίων αυτές καθ’ αυτές πρέπει πάντα να εξετάζονται υπό το φως των περιβαλλοντολογικών όρων, με τους οποίους γίνεται η διάλυση, θα ήθελα να σας θέσω δύο ερωτήματα. Το πρώτο αφορά αν σκοπεύετε να προβείτε στις απαιτούμενες ενέργειες, προκειμένου τα διαλυτήρια πλοίων, τα οποία έχουν σταματήσει να λειτουργούν στην Ελλάδα από τη δεκαετία του 1980, να υπαχθούν και να πληρούν όλους τους περιβαλλοντολογικούς όρους. <br />Από την άλλη μεριά, θα ήθελα να μας ενημερώσετε αν πρόκειται να προβείτε σε διακρατική συμφωνία με την Τουρκία, δεδομένου ότι μπορεί στην Ελλάδα να μην υπάρχουν διαλυτήρια πλοίων, αλλά στην άλλη πλευρά του Αιγαίου –άρα μιλάμε για την ίδια θάλασσα και ας μην κλείνουμε τα μάτια- λειτουργούν στην περιοχή της Αλιάγα και μάλιστα κάτω από όρους και προϋποθέσεις, οι οποίες δεν μας είναι γνωστές και πρόκειται για διαλύσεις πλοίων πολύ μεγάλου τονάζ.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κυρία συνάδελφε.<br />Τον λόγο έχει ο Υπουργός Περιβάλλοντος, Ενέργειας και Κλιματικής Αλλαγής κ. Μανιάτης για τρία λεπτά.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κυρία συνάδελφε, όπως γνωρίζετε, το ζήτημα της ανακύκλωσης των πλοίων είναι ένα θέμα που απασχολεί σε διεθνές επίπεδο την παγκόσμια κοινότητα και μάλιστα φαντάζομαι ότι γνωρίζετε πως η διάλυση των πλοίων γίνεται σε ποσοστό άνω του 90% σε εγκαταστάσεις της Νότιας Ασίας. Σε μικρότερο βαθμό, όπως προαναφέρατε, ανακύκλωση πλοίων διεξάγεται και στην Τουρκία. <br />Το 2012, μάλιστα, η χωρητικότητα των πλοίων που οδηγήθηκαν για ανακύκλωση ήταν εξαιρετικά μεγάλη, έφτασε σε ύψη ρεκόρ και είχαμε χίλια τριακόσια πλοία, εκ των οποίων τα τριακόσια προερχόμενα από χώρες της Ευρωπαϊκής Ένωσης και αντίστοιχος αριθμός υπήρξε και το 2013. <br />Επειδή είναι προφανές ότι πρόκειται για ένα ζήτημα που απασχολεί την παγκόσμια κοινότητα, για να αντιμετωπιστεί το συγκεκριμένο ζήτημα το 2009 συμφωνήθηκε στο Χονγκ Κονγκ η Διεθνής Σύμβαση του Παγκόσμιου Ναυτιλιακού Οργανισμού για την Ασφαλή Περιβαλλοντική και Κατάλληλη Ανακύκλωση των πλοίων, ο οποίος όμως κανονισμός δεν έχει δυστυχώς τεθεί σε ισχύ ακόμη.   <br />Για τον λόγο ακριβώς αυτόν, επειδή υπάρχει η αντίστοιχη καθυστέρηση σε διεθνές επίπεδο, πρόσφατα, τον Νοέμβριο του 2013, σε επίπεδο Ευρωπαϊκής Ένωσης, συμφωνήθηκε ο κανονισμός 1257 για την ανακύκλωση των πλοίων, ο οποίος όμως, όπως επίσης αντιλαμβάνεστε, επειδή ακριβώς συμφωνήθηκε πολύ πρόσφατα, δεν έχει προλάβει να εφαρμοστεί σε καμμία χώρα της Ευρωπαϊκής Ένωσης. Όμως, στοχεύει στην πρόληψη, τη μείωση ή την εξάλειψη των δυσμενών επιπτώσεων στην ανθρώπινη υγεία και το περιβάλλον που προκύπτουν ακριβώς από την ανακύκλωση των πλοίων.<br />Ο νέος κανονισμός, ο οποίος πρέπει να σημειώσω ότι σε μεγάλο βαθμό διαμορφώθηκε με βάση τις ελληνικές θέσεις, αποσκοπεί στην ενσωμάτωση των απαιτήσεων της σύμβασης του Χονγκ Κονγκ στο δίκαιο της Ευρωπαϊκής Ένωσης και την πρώιμη εφαρμογή των απαιτήσεων της σύμβασης αυτής σε ευρωπαϊκό επίπεδο. Μέχρι να τεθεί αυτός ο κανονισμός σε εφαρμογή, εφαρμόζεται ο κανονισμός για τις μεταφορές αποβλήτων και στη χώρα μας που είναι σύμφωνος με τη Σύμβαση της Βασιλείας. <br />Να σημειώσω ότι, για να αδειοδοτηθεί ένα διαλυτήριο πλοίων στην Ελλάδα, απαραίτητη προϋπόθεση αποτελεί η έγκριση περιβαλλοντικών όρων, σύμφωνα με τον ν. 4014/2011. Στις αποφάσεις έγκρισης περιβαλλοντικών όρων της οποιασδήποτε τέτοιας μονάδας καθορίζονται όλα τα μέτρα και οι όροι, ώστε να διασφαλίζεται απολύτως η προστασία του περιβάλλοντος.<br /> Για τη συγκεκριμένη περίπτωση τώρα που αναφέρετε στην επίκαιρη ερώτησή σας, η εταιρεία «Νέα Ελληνικά Ναυπηγεία Α.Ε.» υπέβαλε αίτημα με συνημμένο φάκελο μελέτης περιβαλλοντικών επιπτώσεων για την προσθήκη δραστηριότητας διάλυσης πλοίων στις εγκαταστάσεις στα Αμπελάκια της Σαλαμίνας. Δεδομένου ότι το ναυπηγείο βρίσκεται εντός αρχαιολογικού χώρου, για την προσθήκη της προτεινόμενης νέας δραστηριότητας διάλυσης πλοίων απαιτείται η σύμφωνη γνώμη του Υπουργείου Πολιτισμού. Η μελέτη περιβαλλοντικών επιπτώσεων απορρίφθηκε από το Υπουργείο Πολιτισμού, κατόπιν ομόφωνης γνωμοδότησης του κεντρικού αρχαιολογικού συμβουλίου. Οπότε, η αρμόδια υπηρεσία του Υπουργείου Περιβάλλοντος, Ενέργειας και Κλιματικής Αλλαγής δεν προχώρησε στη σύνταξη σχεδίου απόφασης έγκρισης περιβαλλοντικών όρων.<br />Θα ολοκληρώσω στη δευτερολογία μου, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Η συνάδελφος κ. Γιαννακάκη έχει τον λόγο για τρία λεπτά.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ πολύ, κύριε Πρόεδρε.<br />Απ’ ό,τι καταλαβαίνω παρ’ όλο που δεν ολοκληρώσατε την τοποθέτησή σας και θα κάνετε χρήση της δευτερολογίας σας, όλα συνηγορούν στο ότι δεν πρόκειται να δοθεί άδεια. Υπάρχει δηλαδή και αρνητική γνωμοδότηση του κεντρικού αρχαιολογικού συμβουλίου προς το Υπουργείο Πολιτισμού και Αθλητισμού και  αντίστοιχη αρνητική γνωμοδότηση από την Περιφέρεια Αττικής. <br />Από εκεί και πέρα, λοιπόν, ας δούμε το πρόβλημα στις πραγματικές του διαστάσεις, γιατί πρέπει να παραδεχθούμε ότι στις παράκτιες περιοχές της Ελλάδας, όπως και στις νησιωτικές περιοχές, υπάρχει πλήθος από πλοία, τα οποία έχουν εγκαταλειφθεί και είναι ανενεργά ή ασύμφορα, είτε γιατί οι νηογνώμονες τα κρίνουν ως μη άξια να κυκλοφορούν στις θάλασσες, είτε γιατί οι εταιρείες για διαφόρους λόγους, τους οποίους όλοι φανταζόμαστε, βγάζουν αυτά τα πλοία εκτός παιχνιδιού. <br />Είναι, λοιπόν, ένα πραγματικό πρόβλημα, για το οποίο πρώτοι εμείς, που υποστηρίζουμε ότι ενδιαφερόμαστε για το περιβάλλον, πρέπει να αναζητήσουμε λύση, γιατί από τη μία μεριά όλα αυτά τα ανενεργά πλοία, τα οποία μένουν δεμένα στις προκυμαίες καταλαμβάνουν έναν χώρο χρήσιμο για τα πλοία τα οποία κυκλοφορούν και από την άλλη μεριά, μοιραία, αφού κανείς δεν ασχολείται μαζί τους, κάποια στιγμή βουλιάζουν και είναι μία βόμβα για το περιβάλλον, η οποία βρίσκεται στον βυθό της θάλασσας. <br />Εμείς ως Δημοκρατική Αριστερά πιστεύουμε ότι πρέπει να ρίξουμε το βάρος την ανακύκλωση και όχι στη διάλυση. Γιατί οι λαμαρίνες μετά  τη διάλυση, ναι μεν ανακυκλώνονται, αλλά υπάρχουν πολλά μέρη σε ένα πλοίο, μηχανικά ή σωστικά ή άλλα, τα οποία μεταπωλούνται. Βέβαια πρέπει να παραδεχθούμε ότι σε καιρό ύφεσης στην παγκόσμια οικονομία παρατηρούμε ότι ο αριθμός αυτών των πλοίων, τα οποία έχουν αποσυρθεί, αυξάνει με πολύ σημαντικούς ρυθμούς. Αν λοιπόν ένα πλοίο δεν μπορεί να επισκευαστεί και να ξαναμπεί σε λειτουργία, η διάλυση οφείλουμε να ομολογήσουμε ότι είναι μονόδρομος. <br />Από την άλλη μεριά, υπάρχουν πάρα πολλά πλοία, τα οποία έχουν κατασχεθεί από τις λιμενικές αρχές για διαφόρους λόγους, αλλά είναι τόσο περίπλοκο το νομικό καθεστώς, που δεν μπορεί να προχωρήσει ο πλειστηριασμός και αυτά τα πλοία να μπουν ξανά σε λειτουργία. Θυμίζω, για παράδειγμα, τα καράβια τα οποία βρίσκονται και στην Καλαμάτα και το Κερατσίνι. <br />Μιλήσατε για τον κανονισμό 1257 της Ευρωπαϊκής Ένωσης, ο οποίος ακόμη δεν έχει τεθεί σε ισχύ και δεν έχει γίνει εσωτερικό δίκαιο σε καμμία χώρα της Ευρωπαϊκής Ένωσης.<br />Σας ρωτώ λοιπόν: Πότε σκοπεύουμε αυτόν τον κανόνα να τον εφαρμόσουμε στο εσωτερικό μας δίκαιο; Από εκεί και πέρα, νομίζω –και θα συμφωνήσετε μαζί μου- ότι δεν μπορούμε να προχωρήσουμε σε καμμία συζήτηση, δεν μπορούμε να προχωρήσουμε σε καμμία διαβούλευση αναφορικά με τα διαλυτήρια πλοίων, χωρίς να είναι ο κανονισμός 1257 της Ευρωπαϊκής Ένωσης κομμάτι της εσωτερικής νομοθεσίας. <br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε την κ. Γιαννακάκη.<br />Κύριε Υπουργέ, έχετε τον λόγο για τρία λεπτά.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κύριε Πρόεδρε, δεν θα χρειαστώ ούτε ένα λεπτό.<br />Θα σας διαβάσω από το έγγραφο, το οποίο θα καταθέσω, τη σχετική απάντηση της αρμόδιας Υπηρεσίας: «Σας ενημερώνουμε ότι μέχρι σήμερα δεν έχει υποβληθεί στη Διεύθυνση ΕΑΡΘ, την αρμόδια Υπηρεσία του Υπουργείου Περιβάλλοντος, Ενέργειας και Κλιματικής Αλλαγής, μελέτη περιβαλλοντικών επιπτώσεων για την προαναφερόμενη επέκταση, η οποία ωστόσο δεν αφορούσε τη διάλυση πλοίων, αλλά: α επέκταση των ναυπηγείων με κατασκευή κρηπιδότοιχων και επιχωμάτωση της περιοχής μεταξύ των κρηπιδότοιχων και της ξηράς, β επέκταση του ναυπηγείου στη νοτιοδυτική πλευρά σε νέο οικόπεδο, γ κατασκευή δύο νέων ζευγών σιδηροτροχιών, έτσι ώστε στις νέες εγκαταστάσεις να κατασκευάζονται και να επισκευάζονται σκάφη μήκους έως εκατόν δέκα μέτρα και βάρους μέχρι δύο χιλιάδωντόνων».<br />Νομίζω ότι με το συγκεκριμένο έγγραφο, το οποίο καταθέτω στα Πρακτικά, δίνονται οι απαντήσεις σε όλες τις ερωτήσεις της συναδέλφου.<br />Ευχαριστώ πολύ, κύριε Πρόεδρε. <br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση είκοσι ένας φοιτητές της Νομικής Σχολής Αθηνών, οι οποίοι πραγματοποιούν επίσκεψη στη Βουλή.<br />Η Βουλή τούς καλωσορίζει.<br /><br />Θα ήθελα να σας ενημερώσω ότι αυτήν τη στιγμή παρακολουθείτε τη συζήτηση επικαίρων ερωτήσεων, δηλαδή τον κοινοβουλευτικό έλεγχο, όπου παρίστανται οι Βουλευτές που κάνουν τις ερωτήσεις και οι Υπουργοί που τις απαντούν. Η νομοθετική εργασία θα αρχίσει σε λίγο. Γι’ αυτό βλέπετε μόνον αυτούς τους Βουλευτές. <br />Η τέταρτη με αριθμό 764/1-4-2014 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων των εργαζομένων στον κλάδο του εμπορίου, δεν θα συζητηθεί λόγω κωλύματος του κυρίου Υπουργού και διαγράφεται.<br />Η πρώτη με αριθμό 769/1-4-2014 επίκαιρη ερώτηση δεύτερου κύκλου του Βουλευτή Ημαθίας της Νέας Δημοκρατίας κ. Απόστολου Βεσυρόπουλου προς τους Υπουργούς Εργασίας, Κοινωνικής Ασφάλισης και Πρόνοιας  και Αγροτικής Ανάπτυξης και Τροφίμων, σχετικά με τη μείωση του ασφαλιστικού κόστους των εργατών που μετακαλούνται από τρίτες χώρες για να απασχοληθούν σε εποχικές αγροτικές εργασίες, δεν θα συζητηθεί λόγω κωλύματος του κυρίου Υπουργού και διαγράφεται.<br />Θα συζητηθεί τώρα η δεύτερη με αριθμό 759/1-4-2014 επίκαιρη ερώτηση δεύτερου κύκλου του Βουλευτή  Νομού Αττικής του Συνασπισμού Ριζοσπαστικής Αριστεράς κ. Γεωργίου Πάντζα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ολοκληρωμένη εγκατάσταση διαχείρισης απορριμμάτων Γραμματικού. <br />Θα απαντήσει ο Υπουργός κ. Ιωάννης Μανιάτης. <br />Ορίστε, κύριε Πάντζα, έχετε τον λόγο για δύο λεπτά.</speech><speech by="#s224"><from> ΓΙΩΡΓΟΣ ΠΑΝΤΖΑΣ</from> Ευχαριστώ πολύ, κύριε Πρόεδρε. <br />Κύριε Υπουργέ, αισθάνομαι τυχερός που είστε σήμερα μέσα στη Βουλή για να απαντήσετε. Ειλικρινά, αισθάνομαι πολύ τυχερός.<br />Κύριε Υπουργέ, η Ειδική Υπηρεσία Επιθεωρητών Περιβάλλοντος στην τελική της έκθεση επιβεβαιώνει ότι ο ΧΥΤΑ Γραμματικού εγκυμονεί κινδύνους για τον υδροφόρο ορίζοντα και κατασκευάζεται πάνω σε ρέμα. <br />Επίσης, επιβεβαιώνει ότι κατασκευάζεται κατά παράβαση της νομοθεσίας αλλά και των κριτηρίων χωροθέτησης, γεγονός που καθιστά το έργο εξαιρετικά επικίνδυνο για το περιβάλλον. Συγκεκριμένα, στην πράξη βεβαίωσης παράβασης οι Επιθεωρητές Περιβάλλοντος διαπιστώνουν μεταξύ άλλων ότι υπάρχει ρέμα, το οποίο εκβάλλει στον Ευβοϊκό κόλπο και το οποίο διέρχεται μέσα από τον χώρο όπου κατασκευάζεται ο ΧΥΤΑ, γεγονός το οποίο απαγορεύεται απολύτως από τη νομοθεσία. <br />Επισημαίνουν, επίσης, ότι η κατασκευή ΧΥΤΑ στη συγκεκριμένη θέση εμπίπτει στο βασικό σημείο καταλληλόλητας με ποινή αποκλεισμού της, δηλαδή ότι η θέση θα έπρεπε να απορριφθεί ως ακατάλληλη για την κατασκευή του ΧΥΤΑ.  <br />Η έκθεση αυτή έρχεται έναν μήνα μετά το πόρισμα της Επιτροπής Αναφορών του Ευρωπαϊκού Κοινοβουλίου, κλιμάκιο της οποίας έκανε αυτοψία, με την οποία διαπίστωσε σοβαρούς κινδύνους ρύπανσης του περιβάλλοντος αλλά και πολιτικές σκοπιμότητες, επιμένοντας ότι η καταλληλόλητα του χώρου κρίθηκε αφού είχε προηγηθεί η χωροθέτηση και μάλιστα όχι με επιστημονικά κριτήρια, αλλά με τεχνικές μελέτες. <br />Τα ερωτήματα, κύριε Υπουργέ, είναι τα εξής: <br />Πρώτον, μετά από όλα αυτά θα σταματήσετε κάθε είδους εργασία κατασκευής και ανάδειξης του αναδόχου για τον ΧΥΤΑ Γραμματικού, αναδεικνύοντας και καταλογίζοντας τις ευθύνες της ΕΥΠΕ/ΥΠΕΚΑ, η οποία είναι και η αδειοδοτούσα αρχή για το εν λόγω έργο; <br />Δεύτερον, θα συνεχίσετε την καταστροφική πολιτική των προκατόχων σας -όχι τη δική σας, των προκατόχων σας- εις βάρος του περιβάλλοντος και των κατοίκων της περιοχής και του Λεκανοπεδίου; <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Κύριε Υπουργέ, έχετε τον λόγο για τρία λεπτά.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κύριε συνάδελφε, γνωρίζετε ασφαλώς ότι τα πορίσματα των περιβαλλοντικών επιθεωρήσεων αποτελούν τεχνικές εισηγήσεις που υπογράφονται από την υπηρεσιακή ιεραρχία της Ειδικής Υπηρεσίας Επιθεώρησης Περιβάλλοντος. <br />Τα πορίσματα, ασφαλώς, οφείλουν πάντα να είναι αντικειμενικά και να βασίζονται σε τεχνικής φύσεως διαπιστώσεις, βεβαιωμένες αρμοδίως. Το τονίζω ότι οι διαπιστώσεις πρέπει να βεβαιώνονται από την καθ’ ύλην αρμόδια υπηρεσία κάθε φορά, ειδικά μάλιστα για περιπτώσεις όπως είναι η συγκεκριμένη που συζητούμε τώρα, όπου υπάρχουν αντικρουόμενες υπηρεσιακές εισηγήσεις ή όπου διατυπώνονται αντικρουόμενες επιστημονικές απόψεις. <br />Δυστυχώς, η διαδικασία επιθεώρησης στο έργο κατασκευής του χώρου υγειονομικής ταφής στο Γραμματικό καθυστέρησε και έτσι έχει δοθεί τροφή σε πολιτικές αντιπαραθέσεις, γεγονός που προφανώς δεν εξυπηρετεί το δημόσιο συμφέρον ούτε ως προς την ουσία, δηλαδή την προστασία του περιβάλλοντος, που είναι το αντικείμενο ενδιαφέροντος όλων μας, και ασφαλώς την ορθολογική διαχείριση των απορριμμάτων, αλλά ούτε και ως προς το κύρος της ίδιας της διαδικασίας της επιθεώρησης. <br />Οι υποδομές διαχείρισης αστικών αποβλήτων στην περιοχή του Γραμματικού έχουν σχεδιαστεί έτσι ώστε να εξυπηρετήσουν υπαρκτές και επείγουσες ανάγκες στην αλυσίδα διαχείρισης των αστικών απορριμμάτων των περιοχών της βορειοανατολικής Αττικής, εντασσόμενες σε έναν ευρύτερο, εγκεκριμένο από την πολιτεία περιφερειακό σχεδιασμό. Οι συγκεκριμένες υποδομές είναι απολύτως συμβατές με την κοινοτική νομοθεσία. Μάλιστα, οι υποχρεώσεις αυτές έχουν σε πολύ μεγάλο βαθμό προσδιορίσει τη στοχοθεσία του περιφερειακού σχεδιασμού και τον σχεδιασμό των ολοκληρωμένων εγκαταστάσεων διαχείρισης αποβλήτων της Αττικής. <br />Θέλω να υπενθυμίσω -είμαι βέβαιος ότι το γνωρίζετε- ότι όλες οι διοικητικές πράξεις που αφορούν το επίμαχο έργο, με προεξάρχουσα την περιβαλλοντική αδειοδότηση -και αναφέρομαι στις κοινές υπουργικές αποφάσεις και του 2003 και του 2009- εκτέθηκαν κατ’ επανάληψιν στα Ανώτατα Δικαστικά Σώματα και μέχρι σήμερα υπάρχουν μόνο θετικές αποφάσεις του Συμβουλίου της Επικρατείας για σχετικές προσφυγές. Μάλιστα, το Ανώτατο Ακυρωτικό Δικαστήριο εξέτασε και την ουσία των πράξεων αυτών. <br />Πρέπει να σας πω ότι ήδη έχουμε αρκετές αποφάσεις του Συμβουλίου της Επικρατείας, τις οποίες θα σας αναφέρω. Με την 1151/2007 και την 1953/2007 απορρίφθηκαν οι αιτήσεις ακύρωσης των κοινών υπουργικών αποφάσεων. Με τέσσερις αποφάσεις του Συμβουλίου της Επικρατείας του 2011, την 901, την 902, την 903 και την 904, απορρίφθηκαν οι αιτήσεις ακύρωσης κατά της απόφασης του Γενικού Γραμματέα της Περιφέρειας Αττικής, με την οποία επικαιροποιήθηκε ο περιφερειακός σχεδιασμός της Αττικής. Μάλιστα, η 902/2011 αναφέρεται στην χωροθέτηση πλήρους, ολοκληρωμένης μονάδας επεξεργασίας στην ανατολική Αττική. <br /><br />Κύριε Πρόεδρε, επιτρέψτε μου -στη δευτερολογία μου θα είμαι πολύ πιο σύντομος-, για να κλείσω την απάντηση προς τον συνάδελφο.<br />Έχει ιδιαίτερα σημασία η υπ’ αριθμόν 4357/2011 απόφαση του Συμβουλίου της Επικρατείας, που δεν δέχτηκε τις αιτήσεις ακύρωσης της αντίστοιχης υπουργικής απόφασης. Διαβάζω κατά λέξη τι είπε το Συμβούλιο της Επικρατείας: «Δεν τεκμηριώνεται πλάνη περί τα πράγματα ως προς την ύπαρξη ρεμάτων στον χώρο του έργου κατά την αρχική έγκριση των περιβαλλοντικών όρων αυτού. Με τα δεδομένα αυτά, δεν ανατρέπονται ως προς το ζήτημα των υφιστάμενων στην περιοχή ρεμάτων τα πραγματικά δεδομένα επί των οποίων στηρίχθηκε ο αρχικός σχεδιασμός του έργου ούτε τα όσα κρίθηκαν σχετικά με προηγούμενες αποφάσεις του δικαστηρίου.». <br />Με την 1988/2013 απόφαση του Συμβουλίου της Επικρατείας απορρίφθηκαν αιτήσεις ακύρωσης κατά της προκήρυξης που είχε διατυπώσει ο Ενιαίος Σύνδεσμος Νομαρχίας Αττικής για τη δημοπράτηση της εγκατάστασης Βορειοανατολικής Αττικής. <br />Τέλος, η υπ’ αριθμόν 67/2009 απόφαση του Πρωτοδικείου του Ευρωπαϊκού Δικαστηρίου απέρριψε την προσφυγή της Κοινότητας Γραμματικού, για να ακυρωθεί η απόφαση της Ευρωπαϊκής Επιτροπής με την οποία χρηματοδοτήθηκε το έργο στη θέση Μαύρο Βουνό Γραμματικού.<br />Σε κάθε περίπτωση, -για να ολοκληρώσω-, είναι βέβαιο ότι η τελική έκβαση της υπόθεσης αφορά τις δικαστικές αρχές, από τις οποίες και αναμένουμε την τελική απάντηση.</speech><speech by="#s75"><from>ΠΡΟΕΔΡΕΥΩΝ</from> Έχετε τον λόγο, κύριε συνάδελφε, για τρία λεπτά.</speech><speech by="#s224"><from> ΓΙΩΡΓΟΣ ΠΑΝΤΖΑΣ</from> Ευχαριστώ, κύριε Πρόεδρε.<br />Κύριε Υπουργέ, θα πρέπει να γνωρίζετε ότι είναι η έκτη ή η έβδομη φορά που καταθέτω ερώτηση για το Γραμματικό. Ο λόγος είναι οι αντιρρήσεις που έχουμε στη διαδικασία που ακολουθεί η Κυβέρνηση για τις ΣΔΙΤ στη διαχείριση των απορριμμάτων, αλλά και λόγω των ενστάσεων που έχουμε για την ΟΕΔΑ Γραμματικού, για τη χωροθέτηση, τον σχεδιασμό και την κατασκευή του έργου. <br />Κύριε Υπουργέ, το θέμα είναι συγκεκριμένο. Η χωροθέτηση του ΧΥΤΑ Γραμματικού δεν είναι σύννομη με την περιβαλλοντική νομοθεσία, καθώς έχει βασιστεί σε δήθεν επιστημονικές μελέτες. Έχει βασιστεί στην κυριολεξία σε μελέτες «μαϊμού», με αρκετές ασάφειες και εσφαλμένες εκτιμήσεις όσον αφορά γεωλογικά και υδρογεωλογικά δεδομένα της περιοχής. <br />Αυτό είπαν οι Επιθεωρητές Περιβάλλοντος τώρα πρόσφατα, η Επιτροπή Αναφορών του Ευρωπαϊκού Κοινοβουλίου, καθώς και οι επιστήμονες των Τμημάτων Γεωλογίας και Γεωπεριβάλλοντος του Πανεπιστημίου Αθηνών και Μηχανικής Περιβάλλοντος του Πανεπιστημίου Θράκης. Αυτό έλεγαν και οι γνωμοδοτήσεις του 2003, κύριε Υπουργέ, της Διεύθυνσης Τεχνικών Υπηρεσιών Νοτιοανατολικής Αττικής, η οποία σημείωνε ότι υποτιμάται η ύπαρξη ρεμάτων που απολήγουν στον Ευβοϊκό κόλπο. <br />Γιατί το λέτε, λοιπόν, αυτό; Γιατί αμφισβητείτε αμέσως την Υπηρεσία των Επιθεωρητών και την Επιτροπή Αναφορών, την ίδια ώρα, μάλιστα, που καλύπτετε άλλες περιπτώσεις; Αναφέρομαι στην ΕΥΠΕ, η οποία είναι και η αδειοδοτούσα αρχή, η οποία, ενώ έβαλε τις υπογραφές της, δεν μπήκε ποτέ στον κόπο να διερευνήσει την επάρκεια και την ουσία των μελετών, ως θα όφειλε. Παρ’ όλο που η ίδια αναφέρει και παραδέχεται σε παλαιότερα έγγραφά της την ύπαρξη ρεμάτων -αδειοδοτούσα αρχή!- και η οποία ενώ στο Συμβούλιο της Επικρατείας δήλωσε ότι έχει προβεί σε ουσιαστικό έλεγχο των μελετών, σε ερώτησή μου, κύριε Υπουργέ, ανέφερε ότι δεν έχει κάνει ουσιαστικό έλεγχο των μελετών.<br />Κύριε Υπουργέ, εφόσον ισχύει το πρώτο, σημαίνει ότι η υπηρεσία δεν έκανε σωστά τη δουλειά της. Εφόσον, όμως, ισχύει το δεύτερο, σημαίνει ότι ώθησε το Συμβούλιο της Επικρατείας να βγάλει λάθος απόφαση. Είναι τόσο απλό. Καταθέτω την ερώτησή μου και την απάντηση στα Πρακτικά.<br /><br />Αντί, λοιπόν, να ακυρώσετε το έργο, έρχεστε σήμερα με το νομοσχέδιο που συζητείται αυτήν την ώρα στην επιτροπή για τα υδατορέματα, να διαγράψετε τα μικρά υδατορέματα από την κατηγορία των υδατορεμάτων, όταν η λεκάνη απορροής είναι μικρότερη από χίλια στρέμματα. Δηλαδή, δεν χρειάζεται οριοθέτηση των ρεμάτων, όταν αυτά βρίσκονται σε λεκάνη απορροής κάτω των χιλίων στρεμμάτων. Με άλλα λόγια, μεθοδεύετε την εν καιρώ άρση των σοβαρών εμποδίων που έχει βάλει η έκθεση των Επιθεωρητών Περιβάλλοντος –επαναλαμβάνω- μιας και η βασικότερη από τις έξι παραβάσεις που καταγράφεται είναι η εκτέλεση έργου σε έκταση από την οποία διέρχεται υδατόρεμα χωρίς προηγούμενη οριοθέτηση και άδεια.<br />Δηλαδή, τι κάνετε; Νομοθετείτε για άλλη μια φορά υπέρ των εργολάβων, προκειμένου το έργο να γίνει.<br />Κύριε Υπουργέ, οι Επιθεωρητές Περιβάλλοντος στην πράξη βεβαίωσης -επαναλαμβάνω- παραπέμπουν τον κ. Σγουρό και την ανάδοχο εταιρεία στον εισαγγελέα για παράνομη χωροθέτηση. <br />Είναι καιρός, λοιπόν, να εγκαταλείψετε την εν κρυπτώ πολιτική, μακριά από τον έλεγχο των πολιτών, σε βάρος του περιβάλλοντος και της ποιότητας ζωής προς όφελος εργολαβικών συμφερόντων. Είναι καιρός να αναθεωρήσετε την πολιτική σας στη διαχείριση των απορριμμάτων και να συνταχθείτε με τις ανάγκες της κοινωνίας και όχι των εργολάβων.<br />Σας καλώ, λοιπόν, κύριε Υπουργέ, να επισκεφθείτε το Γραμματικό, το οποίο επισκέφθηκα και εγώ πρόσφατα, γιατί μένω εκεί κοντά, ύστερα, μάλιστα, και από τη χθεσινή νεροποντή, ώστε να διαπιστώσετε ιδίοις όμμασι αυτά που δεν μπορούν να κρυφτούν από νομοσχέδια και πολιτικές αλχημείες.<br />Σας ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για τρία λεπτά.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κύριε Πρόεδρε, θέλω να σημειώσω μόνο ότι το ζήτημα με τα υδατορέματα και τους χειμάρρους ήταν σε δημόσια διαβούλευση -αυτό το νομοσχέδιο, το οποίο συζητείται τώρα στην επιτροπή και τις επόμενες μέρες θα συζητηθεί στην Ολομέλεια- εδώ και πάνω από δέκα μήνες. Άρα δεν έχει καμμία σχέση η διατύπωση των συγκεκριμένων προβλέψεων ούτε με το Γραμματικό ούτε με οποιαδήποτε άλλη περίπτωση. Βεβαίως, δεν είχε εκφραστεί αντίρρηση από κανένα  κόμμα στη διάρκεια της δημόσιας διαβούλευσης.<br />Η δεύτερη παρατήρηση έχει να κάνει με το ότι η καθ’ ύλην αρμόδια υπηρεσία να γνωμοδοτήσει αν είναι υδατορέμα ή χείμαρρος μία συγκεκριμένη φυσική περιοχή δεν είναι καμμία άλλη παρά μόνο η Ειδική Γραμματεία Υδάτων.<br />Θέλω, λοιπόν, να σας ενημερώσω ότι μετά τα τελευταία γεγονότα εγώ απέστειλα σχετικό ερώτημα στην Ειδική Γραμματεία Υδάτων, από την οποία περιμένουμε και τη σχετική γνωμοδότηση.<br />Ευχαριστώ πολύ.</speech><speech by="#s224"><from> ΓΙΩΡΓΟΣ ΠΑΝΤΖΑΣ</from> Κύριε Πρόεδρε, δεν έχω το δικαίωμα να πάρω τον λόγο.</speech><speech by="#s75"><from>ΠΡΟΕΔΡΕΥΩΝ</from> Η τρίτη με αριθμό 755/1-4-2014 επίκαιρη ερώτηση δεύτερου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την ενημέρωση για την πορεία εκκαθάρισης της ΕΡΤ, δεν συζητείται λόγω κωλύματος του κυρίου Υπουργού και διαγράφεται.<br />Ακολουθεί η τέταρτη με αριθμό 765/1-4-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη νέα εγκατάσταση αιολικού πάρκου στα Ακαρνανικά όρη στην κορυφή του όρους Μπούμστου.<br />Θα απαντήσει ο Υπουργός,  κ.  Ιωάννης Μανιάτης.<br />Κύριε συνάδελφε, έχετε τον λόγο για δύο λεπτά.<br />ΝΙΚΟΛΑΟΣ ΜΩΡΑΪΤΗΣ: Ευχαριστώ, κύριε Πρόεδρε.<br />Κύριε Υπουργέ, συνεχίζεται ένα περιβαλλοντολογικό έγκλημα στα Ακαρνανικά όρη του Νομού Αιτωλοακαρνανίας, στα γεωγραφικά όρια του Δήμου Ακτίου Βόνιτσας.<br />Η Ρυθμιστική Αρχή Ενέργειας, κύριε Υπουργέ, ενέκρινε μία ακόμη άδεια για την εγκατάσταση αιολικού πάρκου στα Ακαρνανικά όρη. <br /></speech><speech by="#s75"><from>ΠΡΟΕΔΡΕΥΩΝ</from> Κύριε Πάντζα, σας παρακαλώ. Μπορείτε να μιλήσετε μετά με τον κύριο Υπουργό.<br />ΝΙΚΟΛΑΟΣ ΜΩΡΑΪΤΗΣ: Είναι η δεύτερη άδεια που εγκρίνει η Ρυθμιστική Αρχή Ενέργειας στα Ακαρνανικά όρη, που είναι πραγματικά μία ζώνη ειδικής προστασίας.<br />Κύριε Πρόεδρε, δεν παρακολουθεί ο κύριος Υπουργός.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from>  Σας παρακολουθώ.<br />ΝΙΚΟΛΑΟΣ ΜΩΡΑΪΤΗΣ:  Είναι η δεύτερη άδεια που εγκρίνεται μέσα σε σύντομο χρονικό διάστημα στα συγκεκριμένα όρη. Μιλάμε για μια περιοχή, η οποία τυγχάνει ειδικής προστασίας για την ορνιθοπανίδα, για τα σπάνια ενδημικά φυτά, τα οποία υπάρχουν στην περιοχή, αλλά και για άλλα σπάνια είδη και πηγές που υπάρχουν στον υδροφόρο ορίζοντα της περιοχής. <br />Η εγκατάσταση των αιολικών πάρκων στα Ακαρνανικά όρη θα δώσει, κατά τη γνώμη μας, τη χαριστική βολή στη δοκιμασμένη κτηνοτροφία. Εκεί, σ’ αυτήν την περιοχή υπάρχουν φτωχοί κτηνοτρόφοι που προσπαθούν να επιβιώσουν. Θα εκδιωχθούν βίαια, κακήν-κακώς, για τα συμφέροντα των ιδιωτών επενδυτών.<br />Θεωρούμε ότι αυτή η πολιτική και στα Ακαρνανικά όρη αλλά και σε άλλη περιοχή δημόσια, όπου έχουν εγκατασταθεί φωτοβολταϊκά, είναι στην κατεύθυνση παράδοσης του ό,τι έχει απομείνει στο ιδιωτικό κεφάλαιο.<br />Η γνώμη μας είναι -και αυτό ενδεχομένως θα ισχυρισθείτε- ότι η ανάπτυξη για μια περιοχή που ερημώνει δεν περνά μέσα από τέτοιες επενδύσεις. Απεναντίας, θεωρούμε ότι τέτοιες επενδύσεις καταστρέφουν το περιβάλλον και δημιουργούν, όπως ανέφερα, τεράστια προβλήματα στους κατοίκους της περιοχής. <br />Επίσης, θεωρούμε ότι είναι τεράστιες, εγκληματικές  οι ευθύνες και της συγκυβέρνησης αλλά και των δημοτικών αρχών και της περιφέρειας, που σιώπησαν μπροστά σε αυτό το έγκλημα, που κατά τη γνώμη μας έβαλαν πλάτη για να περάσουν αυτές οι πολιτικές. <br />Είναι, λοιπόν, δίκαια η αγανάκτηση και οι διαμαρτυρίες των κατοίκων της περιοχής. Καλούμε την Κυβέρνηση να σταματήσει αυτό το περιβαλλοντικό έγκλημα και να δώσει την περιοχή αυτή για χρήση και των κτηνοτρόφων αλλά και των κατοίκων της περιοχής. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για τρία λεπτά.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κύριε Πρόεδρε, κύριε συνάδελφε, θέλω να κάνω ένα σχόλιο, πριν απαντήσω στο ερώτημά σας. <br />Φαντάζομαι πως συμφωνούμε όλοι πως οι ανανεώσιμες πηγές ενέργειας αποτελούν το μέλλον του ενεργειακού ισοζυγίου ολόκληρου του πλανήτη. <br />Εάν θέλουμε πραγματικά να αποφύγουμε τις δυσμενέστατες επιπτώσεις της κλιματικής αλλαγής, τότε οι ανανεώσιμες πηγές ενέργειας –μεταξύ των οποίων και τα αιολικά πάρκα- αποτελούν μια διέξοδο για ολόκληρη την παγκόσμια κοινότητα. Είμαι βέβαιος ότι θα ξέρετε πως πριν από λίγες μόλις ημέρες δημοσιεύθηκε η πρόσφατη έκθεση της αρμόδιας επιτροπής του Οργανισμού Ηνωμένων Εθνών, η οποία δείχνει ότι, δυστυχώς, αντί να βαδίζουμε με μια έως ανεκτή αύξηση της παγκόσμιας θερμοκρασίας στην τρέχουσα εκατονταετία της τάξεως των 2 βαθμών Κελσίου, έτσι όπως προχωρά ο πλανήτης σήμερα, βαδίζουμε για αύξηση της θερμοκρασίας κατά 3,8 βαθμούς Κελσίου, δηλαδή σχεδόν διπλάσιο αριθμό βαθμών από ό,τι μπορεί να ανεχθεί ο ίδιος ο πλανήτης. <br />Κατά συνέπεια, η εφαρμογή και επέκταση των ανανεώσιμων πηγών ενέργειας –μεταξύ των οποίων τα αιολικά πάρκα- αποτελεί μια πλανητική διέξοδο. Και ασφαλώς είναι μια διέξοδος και για την Ευρωπαϊκή Ένωση, αλλά και για τη δική μας χώρα. <br />Η δεύτερη παρατήρηση σχετίζεται με αυτό που συνιστά το πλαίσιο μέσα στο οποίο παίρνονται οι αντίστοιχες αποφάσεις. Προφανώς, το πρώτο πλαίσιο, η πρώτη υποδομή με την οποία λαμβάνει κανείς αποφάσεις, είναι ο ευρύτερος ενεργειακός σχεδιασμός. <br />Στον ενεργειακό, λοιπόν, σχεδιασμό της χώρας μας έχουμε προβλέψει μέχρι το 2020 να έχουμε 20% εισαγωγή των ανανεώσιμων πηγών ενέργειας στο ενεργειακό ισοζύγιο. <br />Μάλιστα, επειδή τώρα συζητείται στο επίπεδο του Συμβουλίου Υπουργών Ενέργειας τι θα κάνει η Ευρώπη προκειμένου να απεξαρτηθεί από τα ορυκτά καύσιμα μέχρι το 2030, η πρόταση της Ελλάδας είναι αυτό το 20% του ενεργειακού ισοζυγίου μέχρι το 2030 να γίνει 30%. Φαντάζομαι ότι και εσείς συμφωνείτε ότι μόνο έτσι μπορούμε να προχωρήσουμε.<br />Η δεύτερη παράμετρος με την οποία παίρνονται αποφάσεις για τα αιολικά πάρκα είναι ο χωροταξικός σχεδιασμός των ανανεώσιμων πηγών ενέργειας. Και στο συγκεκριμένο θέμα υπάρχει το ειδικό χωροταξικό πλαίσιο των ανανεώσιμων πηγών ενέργειας, το οποίο προσδιορίζει προδιαγραφές και χωροθετήσεις. <br />Ασφαλώς το τρίτο πλαίσιο είναι η περιβαλλοντική αδειοδότηση. Είμαι βέβαιος ότι γνωρίζετε πως, ανεξάρτητα από τα δύο προηγούμενα στάδια, το κρίσιμο και τελικό στάδιο είναι κατά πόσον οποιαδήποτε επένδυση, είτε ενός φωτοβολταϊκού είτε ενός αιολικού, υπακούει στις περιβαλλοντικές προδιαγραφές που θέτει η εθνική και κοινοτική νομοθεσία. <br />Όπως θα σας πω αμέσως μετά στη δευτερολογία μου, είμαι βέβαιος ότι αυτό το οποίο έχουν κάνει οι υπηρεσίες που έχουν αδειοδοτήσει είναι απολύτως συμβατό με την κοινοτική νομοθεσία. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ευχαριστώ τον κύριο Υπουργό και για την τήρηση του χρόνου. <br />Κύριε Μωραΐτη, έχετε τον λόγο για τρία λεπτά.<br />ΝΙΚΟΛΑΟΣ ΜΩΡΑΪΤΗΣ: Κύριε Υπουργέ, εμείς δεν σας κατηγορήσαμε ότι δεν τηρήσατε τις προβλεπόμενες διαδικασίες.<br />Εμείς κατηγορούμε το αστικό κράτος ότι υπηρετεί με συνέπεια τα συμφέροντα των ιδιωτών. <br />Είπατε ότι πράγματι χρειάζονται ανανεώσιμες πηγές ενέργειας. Εμείς θεωρούμε ότι είναι άναρχος αυτός ο τρόπος και θα πω ποια ακριβώς είναι η θέση μας στο συγκεκριμένο ζήτημα. <br />Κύριε Υπουργέ, είναι προφανές ότι αυτό που συμβαίνει εκεί, αυτή η επένδυση δεν έχει καμμία σχέση με τις λαϊκές ανάγκες, με τις ανάγκες των εργαζόμενων στην περιοχή, των φτωχών αγροτών, των ανέργων, των συνταξιούχων, της νεολαίας. Έχει άμεση σχέση με τα συμφέροντα του μεγάλου κεφαλαίου, που επενδύει και σε αυτόν τον τομέα. <br />Η Κυβέρνηση σε ό,τι αφορά τις ανανεώσιμες πηγές ενέργειας εντάσσεται στο γενικότερο πλαίσιο της Ευρωπαϊκής Ένωσης για πλήρη απελευθέρωση και ιδιωτικοποίηση στον τομέα της ηλεκτρικής ενέργειας. <br />Όσον αφορά το συγκεκριμένο έργο στην περιοχή, θα σας πω ένα παράδειγμα. Στην κορυφογραμμή των Ακαρνανικών υπάρχουν δεκάδες δημόσιες υπηρεσίες. Υπάρχει η Πολιτική Αεροπορία, η Πολεμική Αεροπορία, εγκαταστάσεις του Υπουργείου Εθνικής Άμυνας. Απαίτηση των κατοίκων αλλά και αυτών των υπηρεσιών ήταν να κατασκευαστεί ο δρόμος. Όμως, αυτό δεν έγινε για χρόνια. Όταν ο συγκεκριμένος επενδυτής προσπάθησε να περάσει μέσα από έναν δρόμο σε έναν οικισμό και δεν τα κατάφερε, μέσα σε σύντομο χρονικό διάστημα, σε μια μέρα, δόθηκαν άδειες, καταστράφηκε δάσος και έφθασε ο δρόμος στην κορυφογραμμή. Αν αυτό δεν είναι απόδειξη ότι υπηρετείτε αυτά τα συμφέροντα, τότε τι είναι; <br />Εμείς είμαστε πράγματι υπέρ των ανανεώσιμων πηγών ενέργειας, αλλά θεωρούμε ότι αυτό πρέπει να είναι συνδυασμένο με την ικανοποίηση των λαϊκών αναγκών. Πρέπει να εντάσσεται σε έναν κεντρικό σχεδιασμό και στο πλαίσιο μιας οικονομίας που θα λειτουργεί με γνώμονα τις λαϊκές ανάγκες και όχι το καπιταλιστικό κέρδος. Θεωρούμε ότι μία τέτοια ανάπτυξη, που θα προστατεύει το περιβάλλον και τις λαϊκές ανάγκες, μπορεί να υπάρξει μέσα και από την αιολική ενέργεια η οποία πράγματι πρέπει να αξιοποιηθεί, όμως, σε άλλο πλαίσιο, όπου τα μέσα θα είναι λαϊκή περιουσία και η ενέργεια δεν θα αποτελεί εμπόρευμα. Παρ’ όλα αυτά που λέτε, σήμερα η ενέργεια είναι εμπόρευμα και είναι πραγματικά πανάκριβο εμπόρευμα για τα λαϊκά νοικοκυριά, που βυθίζονται στο σκοτάδι. <br />Κύριε Υπουργέ, και από τα αιολικά πάρκα και από τα φωτοβολταϊκά οι λαϊκές οικογένειες δεν είδαν καμμία μείωση στο ηλεκτρικό ρεύμα. <br />Ιδιαίτερα στον Νομό Αιτωλοακαρνανίας, με τεράστια ευθύνη της συγκυβέρνησης, έχει γεμίσει η αγροτική γη, που μπορούσε πραγματικά να παράγει προϊόντα για τις διατροφικές ανάγκες του λαού μας, με «λαμπογυάλια», όπως τα χαρακτηρίζουν οι αγρότες, τους οποίους σήμερα ρίξατε στα δόντια των τραπεζών και οι οποίοι βρίσκονται σε απόγνωση και σε ολοσχερή καταστροφή. <br />Επομένως για εμάς πρέπει να υπάρχει αυτή η ανάπτυξη που λέτε, αλλά με γνώμονα –και κλείνω με αυτό- τις λαϊκές ανάγκες και όχι τα συμφέροντα των μεγάλων κεφαλαίων που επενδύουν και σε αυτόν τον τομέα.<br /></speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.<br />ΝΙΚΟΛΑΟΣ ΜΩΡΑΪΤΗΣ: Ολοκληρώνω, κύριε Πρόεδρε. <br />Άλλωστε, σήμερα, πριν από λίγη ώρα, στην Επιτροπή Παραγωγής και Εμπορίου συζητήθηκε και το ξεπούλημα του Ανεξάρτητου Διαχειριστή Μεταφοράς Ηλεκτρικής Ενέργειας και καταθέσατε και το νομοσχέδιο για τη ΔΕΗ. Όλα αυτά εντάσσονται σε αυτόν τον σχεδιασμό της πλήρους απελευθέρωσης και στον τομέα της ενέργειας.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s170"><from> ΙΩΑΝΝΗΣ ΜΑΝΙΑΤΗΣ</from> Κύριε συνάδελφε, αντιλαμβάνομαι απολύτως τις ενστάσεις σας για το γεγονός ότι ιδιώτες επενδυτές επενδύουν στα αιολικά πάρκα. Προφανώς, όμως, δεν μπορούν να επενδύσουν στις ανανεώσιμες πηγές ενέργειας μόνο ιδιώτες επενδυτές, αλλά μπορεί να επενδύσει και επενδύει και η ΔΕΗ και οποιοσδήποτε άλλος. <br />Σε κάθε περίπτωση, θέλω να σημειώσω το εξής. Από την επέκταση των ανανεώσιμων πηγών ενέργειας σε επίπεδο Ευρωπαϊκής Ένωσης αναμένεται μέσα στην επόμενη δεκαετία η δημιουργία περίπου τριών εκατομμυρίων νέων θέσεων εργασίας και αντίστοιχα από την ανάληψη δράσεων για την εξοικονόμηση ενέργειας η δημιουργία άλλων δύο εκατομμυρίων θέσεων εργασίας. Αυτό με απλά λόγια σημαίνει ότι ο τομέας της πράσινης ενέργειας, είτε ως προς την παραγωγή είτε προς την εξοικονόμηση ενέργειας, μπορεί να δώσει σε επίπεδο Ευρωπαϊκής Ένωσης περίπου πέντε εκατομμύρια νέες θέσεις εργασίας. Φανταστείτε την αντίστοιχη αναλογία που υπάρχει για τη χώρα μας, αν πραγματικά αξιοποιήσουμε αυτές τις δυνατότητες. <br />Μπορώ να σας διαβεβαιώσω ότι η χώρα μας με τα ερευνητικά ινστιτούτα που έχει, με το Κέντρο Ανανεώσιμων Πηγών Ενέργειας και με τις άλλες επιστημονικές και ερευνητικές υποδομές μπορεί πραγματικά -και το πράττει- να συμμετάσχει στη δημιουργία νέων θέσεων εργασίας. <br />Κατά συνέπεια, οφείλω να σημειώσω πως, επειδή είναι ανοιχτό το τοπίο για επενδύσεις στα αιολικά πάρκα και στα φωτοβολταϊκά πάρκα, έχουν τη  δυνατότητα να επενδύσουν τόσο εταιρείες του δημοσίου όσο και ιδιώτες επενδυτές. Προφανώς σε κανέναν δεν μπορεί να απαγορεύεται η επένδυση στις συγκεκριμένες δράσεις, υπό την προϋπόθεση της τήρησης των αυστηρότερων δυνατών περιβαλλοντικών όρων. <br />Για να έρθω, λοιπόν, ακριβώς στα ζητήματα της προστασίας του φυσικού περιβάλλοντος, πρέπει να σας πω ότι είναι δυνατή η εγκατάσταση σταθμών ανανεώσιμων πηγών ενέργειας σε εθνικά πάρκα, σε προστατευόμενους φυσικούς σχηματισμούς και σε περιοχές οικοανάπτυξης, εάν διασφαλίζεται η διατήρηση του προστατευόμενου αντικειμένου της περιοχής. Άρα είναι δυνατή η δημιουργία αιολικών πάρκων εντός ζωνών ειδικής προστασίας υπό όρους και προϋποθέσεις οι οποίες προσδιορίζονται από την αντίστοιχη περιβαλλοντική αδειοδότηση.<br />Έχουμε ζητήσει σχετική ενημέρωση από την αδειοδοτούσα αρχή. Ωστόσο, από το προοίμιο της απόφασης, με την οποία εγκρίθηκε η περιβαλλοντική αδειοδότηση, προκύπτει ότι έχει λάβει υπ’ όψιν του ο αδειοδοτών τη γνωμοδότηση της «Ελληνικής Ορνιθολογικής Εταιρείας», η οποία είχε τις συγκεκριμένες ενστάσεις.<br />Θέλω επίσης να σημειώσω το εξής: Μία σημαντική παράμετρος στη χωροθέτηση των αιολικών πάρκων είναι αυτό που ονομάζουμε «φέρουσα ικανότητα της ευρύτερης περιοχής». Με τον όρο «φέρουσα ικανότητα» εννοούμε πως στη βάση πολυπαραμετρικών προσεγγίσεων του φυσικού και ανθρωπογενούς περιβάλλοντος της κάθε περιοχής μπορούμε με αντικειμενικό και τεκμηριωμένο επιστημονικά τρόπο να πούμε μέχρι πόσο αντέχει σε συγκεκριμένες εγκαταστάσεις ανανεώσιμων πηγών ενέργειας η συγκεκριμένη περιοχή. <br />Αυτό, λοιπόν, το οποίο έχει λεχθεί είναι ότι στις περιοχές αιολικής καταλληλότητας της ηπειρωτικής χώρας, όπως είναι ο συγκεκριμένος Δήμος Ακτίου και Βόνιτσας δεν μπορεί να υπερβαίνει τη μία ανεμογεννήτρια ανά χίλια πεντακόσια στρέμματα. Αυτή ακριβώς η προδιαγραφή έχει απολύτως εφαρμοστεί.<br />Σε κάθε περίπτωση, σύμφωνα με τα στοιχεία που μου διέθεσε η αρμόδια υπηρεσία, από την απόφαση έγκρισης περιβαλλοντικών όρων της συγκεκριμένης αδειοδότησης προκύπτει ότι το 2011 το Τμήμα Περιβάλλοντος της Νομαρχίας Αιτωλοακαρνανίας, η αντίστοιχη Περιφέρεια και το Δημοτικό Συμβούλιο γνωμοδότησαν θετικά για το έργο.<br />Ευχαριστώ πολύ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε.<br />Συνεχίζουμε με τη δεύτερη με αριθμό 758/1-4-2014 επίκαιρη ερώτηση πρώτου κύκλου της Βουλευτού Β΄ Πειραιώς του Συνασπισμού Ριζοσπαστικής Αριστεράς  κ. Ευγενίας  Βαμβακά προς τον Υπουργό Πολιτισμού και Αθλητισμού, σχετικά με την επέκταση της εταιρείας «Νέα Ελληνικά Ναυπηγεία Α.Ε.» εντός της ζώνης Β΄ προστασίας του κηρυγμένου αρχαιολογικού χώρου της Σαλαμίνας.<br />Θα απαντήσει ο Υφυπουργός κ. Ιωάννης Ανδριανός.<br />Κυρία Βαμβακά, έχετε τον λόγο για δύο λεπτά.<br />ΕΥΓΕΝΙΑ  ΒΑΜΒΑΚΑ: Κύριε Πρόεδρε, κύριε Υφυπουργέ, ο ιστορικός χώρος της Ναυμαχίας της Σαλαμίνας βρίσκεται σε κατάσταση απαξίωσης, με το ιστορικό στενό της Σαλαμίνας, την αρχαία πόλη και τον Τύμβο των Σαλαμινομάχων να μην έχουν αξιοποιηθεί και διατηρηθεί κατά τρόπο ανάλογο της ιστορικής τους σπουδαιότητας.<br />Τον τελευταίο καιρό βλέπουμε μία έντονη προσπάθεια περιβαλλοντικής επιβάρυνσης της Κυνόσουρας στη Σαλαμίνα, που νομοτελειακά οδηγεί στην έντονη περιβαλλοντική υποβάθμιση της περιοχής καθώς και στην προσβολή της ιστορικότητάς της, λόγω της δημιουργίας διαλυτηρίων πλοίων.<br />Το Υπουργείο Πολιτισμού ενέκρινε την προμελέτη επέκτασης της εταιρείας «Νέα Ελληνικά Ναυπηγεία Α.Ε.» στον χερσαίο και ενάλιο χώρο στην Κάτω Πούντα Αμπελακίων, που είναι χαρακτηρισμένος ιστορικός και αρχαιολογικός χώρος στις 3 Φεβρουαρίου του 2014. <br />Η προμελέτη αυτή είχε απορριφθεί με τις αποφάσεις στις 6-4-2011 και 22-5-2013 και την απόφαση 115/2013 του Περιφερειακού Συμβουλίου Αττικής.<br />Και ο ίδιος ο Υπουργός, ο κ. Παναγιωτόπουλος, είχε απορρίψει τη μελέτη με υπουργική απόφαση στις 18-7-2013, λόγω προστασίας του αρχαιολογικού χώρου των Αμπελακίων. Τι άλλαξε από τότε; <br />Παράλληλα -και σε αντίθετη λογική με τις ως άνω αποφάσεις,- με τη δημοσίευση ΦΕΚ αριθμού 68/14-3-2013, η Κυνόσουρα χαρακτηρίζεται από επιβατική σε ναυπηγοεπισκευαστική ζώνη και ορίζονται όροι δόμησης. Μεγάλο μέρος της περιοχής είναι χαρακτηρισμένο ως Α΄ αδόμητη ζώνη, στην οποία δεν επιτρέπεται καμμία δραστηριότητα. Σίγουρα η ναυπηγική δραστηριότητα είναι σημαντική για την οικονομία μας, αλλά όχι μέσα σε αρχαιολογικό χώρο. <br />Και ερωτώ πάνω σ’ αυτά: Πώς δόθηκε η άδεια το 2011 στην εταιρεία «Νέα Ελληνικά Ναυπηγεία Α.Ε.» να δραστηριοποιείται εντός της ζώνης Α΄, προστασίας του κηρυγμένου αρχαιολογικού χώρου της Σαλαμίνας; Πώς εγκρίθηκε η επέκταση των ναυπηγείων της εν λόγω εταιρείας το 2014; Σκοπεύετε να λάβετε μέτρα, ώστε να μεταφερθούν οι ναυπηγοεπισκευαστικές μονάδες της εταιρείας «Νέα Ελληνικά Ναυπηγείο Α.Ε.» σε άλλο χώρο εκτός αρχαιολογικού; Περιμένω την απάντησή σας και θέλω να είναι συγκεκριμένη. <br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για τρία λεπτά.</speech><speech by="#s14"><from> ΙΩΑΝΝΗΣ ΑΝΔΡΙΑΝΟΣ</from> Ευχαριστώ, κύριε Πρόεδρε. <br />Κυρία συνάδελφε, πριν περάσω στην έκθεση των επιμέρους στοιχείων του ιστορικού της ερώτησης που συζητάμε, θέλω να υπογραμμίσω ότι η προστασία της ιστορικής και πολιτισμικής μας κληρονομιάς είναι για το Υπουργείο Πολιτισμού και Αθλητισμού απόλυτη προτεραιότητα την οποία υπηρετούμε με προσήλωση στη νομιμότητα και τη διαφάνεια. <br />Αυτό ισχύει βεβαίως και για το ιστορικό και αρχαιολογικό χώρο της Σαλαμίνας για τον οποίον υπενθυμίζω ότι η καθ’ ύλην αρμόδια ΚΣΤ΄ Εφορεία Προϊστορικών και Κλασικών Αρχαιοτήτων απάντησε θετικά σε αίτημα της Ελληνικής Εθνικής Επιτροπής για την ΟΥΝΕΣΚΟ, για την ένταξη του αρχαιολογικού χώρου του Τύμβου των Σαλαμινομάχων στον κατάλογο παγκόσμιας κληρονομιάς της ΟΥΝΕΣΚΟ. <br />Όσον αφορά το συγκεκριμένο ζήτημα που εγείρετε, το 2011 εγκρίθηκαν από το Κεντρικό Αρχαιολογικό Συμβούλιο, το ΚΑΣ, οι περιβαλλοντικοί όροι λειτουργίας της επιχείρησης «Νέα Ελληνικά Ναυπηγεία Α.Ε.». Δεν εγκρίθηκαν έργα, αλλά μόνο οι περιβαλλοντικοί όροι για τη βελτίωση του συνόλου της ήδη υφιστάμενης εγκατάστασης, με σκοπό τη μείωση των αρνητικών συνεπειών της λειτουργίας του ναυπηγείου στο ιστορικό περιβάλλον της περιοχής. <br />Ομοίως, για την αποδοχή της αιτήσεως θεραπείας το 2014 για εργασίες επέκτασης του προβλήτα και αντικατάστασης σιδηροτροχών ανέλκυσης-καθέλκυσης, σύμφωνα με τον όρο που διατυπώθηκε ως δικλίδα ασφαλείας στη σχετική υπουργική απόφαση, θα πρέπει να προηγηθεί ο σχεδιασμός από την Εφορεία Εναλίων Αρχαιοτήτων, σε συνεργασία με τυχόν άλλους εμπλεκόμενους φορείς, ώστε να γίνει υποβρύχια έρευνα στην περιοχή Κάτω Πούντα της Σαλαμίνας, από τα αποτελέσματα της οποίας θα εξαρτηθεί η περαιτέρω λειτουργία του εν λόγω ναυπηγείου, που θα χρηματοδοτηθεί μάλιστα από την εταιρεία «Νέα Ελληνικά Ναυπηγεία Α.Ε.». <br />Επισημαίνεται εδώ ότι για τη διενέργεια της έρευνας αυτής απαιτούνται, όπως είναι προφανές, ειδικές τεχνικές προδιαγραφές λόγω των εξαιρετικά δύσκολων συνθηκών ρύπανσης των υδάτων, δηλαδή ύπαρξης παχέος στρώματος επιχώσεων κ.λπ., αλλά και μεγάλο χρονικό διάστημα για την εκτέλεσή της. <br />Τέλος, σας ενημερώνω –το είπατε κι εσείς πριν από λίγο- ότι με τη σχετική υπουργική απόφαση της 19ης  Ιουλίου 2013 δεν εγκρίθηκε η μελέτη περιβαλλοντικών επιπτώσεων για την προσθήκη δραστηριότητας διάλυσης πλοίων στην ήδη υφιστάμενη επιχείρηση.</speech><speech by="#s75"><from>ΠΡΟΕΔΡΕΥΩΝ</from> Κυρία συνάδελφε, έχετε τον λόγο για τρία λεπτά.<br />ΕΥΓΕΝΙΑ  ΒΑΜΒΑΚΑ: Κύριε Υπουργέ, σας άκουσα με πολύ μεγάλη προσοχή. Παρατηρούμε, όμως, με τις αποφάσεις σας ότι σταδιακά μετατρέπεται ο ιστορικός και αρχαιολογικός χώρος της Σαλαμίνας σε περιοχή επιχειρηματικών δραστηριοτήτων που ουδεμία σχέση έχουν με τον πολιτισμό. <br />Γνωρίζω πως η έγκριση που δώσατε έγινε υπό τον αυστηρό όρο να γίνει υποθαλάσσια έρευνα για ύπαρξη τυχόν αρχαιοτήτων. Όντως υπάρχουν. Εδώ πρέπει να τονίσουμε ότι θα έπρεπε να είχε γίνει η έρευνα ήδη από το Υπουργείο Πολιτισμού για ένα τόσο σημαντικό θέμα και να μη γίνεται ως όρος επέκτασης επιχειρηματικής δραστηριότητας.<br />Μην ξεχνάμε ότι η βαριά βιομηχανία της Ελλάδας, κύριε Υπουργέ, είναι ο τουρισμός ο οποίος μπορεί να συνδυαστεί με την ανάδειξη του πολιτισμού και ειδικότερα της ναυμαχίας της Σαλαμίνας. Μην ξεχνάμε ότι προσπαθούμε να διεκδικήσουμε ως πολιτιστική πρωτεύουσα τη Σαλαμίνα και τους ευρύτερους δήμους του Πειραιά. Πώς θα γίνει αυτό; Με την απαξίωση του αρχαιολογικού  και ιστορικού χώρου;<br />Αξίζει να σημειωθεί ότι σε κοντινή απόσταση από την περιοχή βρίσκεται υδροβιότοπος ενταγμένος υπό καθεστώς προστασίας με προεδρικό διάταγμα .<br />Σε όλα αυτά πρέπει να απαντήσετε εγγράφως. Πρέπει να προσεχθεί ο αρχαιολογικός χώρος και να μην έχει καμμία σχέση με την επέκταση των διαλυτηρίων πλοίων. Εσείς μπορεί να λέτε ότι έχετε βάλει αυστηρούς όρους, αλλά αυτά δεν γίνονται στην πραγματικότητα. Πρέπει να το κοιτάξετε αυτό. <br />Εδώ έχω όλες τις αποφάσεις και φωτογραφία από εκείνο το σημείο. Θα τα καταθέσω στα Πρακτικά να τα κοιτάξετε και σας παρακαλώ να κινηθείτε ανάλογα. Ο αρχαιολογικός και ιστορικός χώρος της Σαλαμίνας είναι σημαντικός και, εφόσον θέλουμε να διεκδικήσουμε ως πολιτιστική πρωτεύουσα το 2021 τη Σαλαμίνα και όλους τους δήμους του Πειραιά γύρω από αυτήν, πρέπει το προσέξουμε πολύ γιατί  ο τουρισμός και ο πολιτισμός μας είναι βαριά βιομηχανία.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε.<br />Έχετε τον λόγο, κύριε Υπουργέ, για τρία λεπτά.</speech><speech by="#s14"><from> ΙΩΑΝΝΗΣ ΑΝΔΡΙΑΝΟΣ</from> Ευχαριστώ, κύριε Πρόεδρε.<br />Κυρία συνάδελφε, όπως ανέφερα και στην πρωτολογία μου, δεν υφίσταται θέμα προσθήκης και λειτουργίας διαλυτηρίου πλοίων. Αυτό είναι ξεκάθαρο.<br />Από εκεί και πέρα, οι όποιες εργασίες θα γίνουν μόνο ύστερα από τη διενέργεια της υποβρύχιας έρευνας από την αρμόδια Εφορεία Εναλίων Αρχαιοτήτων και μόνο εφόσον δεν επιβαρύνουν το χώρο. <br />Σας αναφέρω, τέλος, ότι πάγιος γνώμονας και στόχος των υπηρεσιών του Υπουργείου Πολιτισμού και Αθλητισμού σχετικά με τη συγκεκριμένη περιοχή είναι η μακροπρόθεσμη παύση και απομάκρυνση όλων των ήδη υφιστάμενων δραστηριοτήτων. <br />Σε αυτήν ακριβώς τη λογική και την κατεύθυνση οι υπηρεσίες του Υπουργείου Πολιτισμού και Αθλητισμού έχουν εγγράφως εκφράσει τη μη σύμφωνη γνώμη τους για τη διενέργεια δραστηριοτήτων όπως εργασίες αμμοβολής από τις ναυπηγοεπισκευαστικές επιχειρήσεις που δραστηριοποιούνται στη συγκεκριμένη περιοχή. <br />Πιστεύω, λοιπόν, ότι η περαιτέρω αρχαιολογική μελέτη θα ενισχύσει την κοινή μας προσπάθεια για την –επαναλαμβάνω- μακροπρόθεσμη και προσεκτική αλλαγή του οικονομικού χαρακτήρα της περιοχής, έτσι ώστε και ο τόπος να αναδειχθεί, όπως του αρμόζει, αλλά και η τοπική κοινωνία να αποφύγει ένα άμεσο πλήγμα στην ήδη δοκιμαζόμενη τοπική οικονομία. <br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και τέσσερις εκπαιδευτικοί- συνοδοί τους από το 1ο Δημοτικό Σχολείο Φιλιππιάδας. <br />Η Βουλή τούς καλωσορίζει. <br /><br />Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Συνέχιση της συζήτησης επί των άρθρων και του συνόλου του σχεδίου νόμου του Υπουργείου Εσωτερικών: «Επείγουσες ρυθμίσεις αρμοδιότητας Υπουργείου Εσωτερικών».<br />Στη συνεδρίαση της Πέμπτης 3 Απριλίου 2014 συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.<br />Από την Κοινοβουλευτική Ομάδα των Ανεξάρτητων Ελλήνων ορίζεται ως ειδική αγορήτρια η Βουλευτής κ. Έλενα Κουντουρά και ως Κοινοβουλευτικός Εκπρόσωπος ο Βουλευτής κ. Τέρενς-Νικόλαος-Σπένσερ Κουίκ για τη συζήτηση του σημερινού νομοσχεδίου. <br />Επίσης, ενημερώνω το Σώμα ότι ο Γραμματέας της Κοινοβουλευτικής Ομάδας της Χρυσής Αυγής κ. Πολύβιος Ζησιμόπουλος ορίζει για τη σημερινή συνεδρίαση της Ολομέλειας ειδικό αγορητή τον ίδιο και Κοινοβουλευτικό Εκπρόσωπο τον Βουλευτή Αχαΐας κ. Μιχαήλ Αρβανίτη. <br />Επίσης, ο Πρόεδρος της Δημοκρατικής Αριστεράς κ. Φώτιος Κουβέλης ορίζει Κοινοβουλευτικό Εκπρόσωπο τον Βουλευτή Λαρίσης κ. Θωμά Ψύρρα. <br />Τον λόγο έχει ο εισηγητής της Νέας Δημοκρατίας κ. Κωνσταντίνος Κοντογεώργος για οκτώ λεπτά.</speech><speech by="#s128"><from> ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</from> Κύριε Πρόεδρε, κύριε Υπουργέ, κυρίες και κύριοι συνάδελφοι, μετά την ψήφιση επί της αρχής του παρόντος σχεδίου νόμου στη συνεδρίαση της Πέμπτης 3 Απριλίου 2014 συνεχίζεται σήμερα η συνεδρίαση επί των άρθρων. <br />Εδώ θα πρέπει να τονίσουμε ότι μετά το διάλογο που προηγήθηκε, αλλά και τις νομοθετικές βελτιώσεις που κατέθεσε ο Υπουργός Εσωτερικών, πιστεύουμε ότι μπορούμε να μιλάμε πλέον για ένα ολοκληρωμένο νομοθέτημα που σε μεγάλο βαθμό λύνει τα χέρια των Οργανισμών Τοπικής Αυτοδιοίκησης. <br />Βεβαίως, θα αναφερθώ εν τάχει στα άρθρα του σχεδίου νόμου και κυρίως σε εκείνα που απασχόλησαν όλες τις πτέρυγες της Βουλής μέσα στο χρόνο που το Προεδρείο μάς έχει δώσει. <br />Στο πρώτο κεφάλαιο και στα άρθρα 1 έως 34 που αφορούν την οργάνωση και τη λειτουργία των Οργανισμών Τοπικής Αυτοδιοίκησης, τα άρθρα 1 έως 3 αναφέρονται σε ρυθμίσεις για την πρώτη σύγκληση του δημοτικού συμβουλίου και την εκλογή προέδρου δημοτικής κοινότητας. <br />Το άρθρο 4 ρυθμίζει τον τρόπο εκλογής του Συμπαραστάτη του Δημότη και της Επιχείρησης. <br />Εδώ θα πρέπει, κύριε Υπουργέ, να γίνει μεγαλύτερη αποσαφήνιση των προβλέψεων του άρθρου, δεδομένου ότι θα πρέπει να υπάρξουν κάποιες τροποποιήσεις από τη μεριά σας, ούτως ώστε να είναι αποτελεσματική η εκλογή σε έναν πολύ σημαντικό θεσμό, όπως είναι ο Συμπαραστάτης του Δημότη και της Επιχείρησης. <br />Το άρθρο 6 προβλέπει τη δυνατότητα παροχής ασύρματης σύνδεσης «ίντερνετ» σε κοινόχρηστους χώρους από τους Οργανισμούς Τοπικής Αυτοδιοίκησης. Αυτή είναι μια καινοτόμος προσπάθεια του Υπουργείου Εσωτερικών. <br />Το άρθρο 7 καταργείται. <br />Τα άρθρα 8 έως 11 διευθετούν θέματα ελέγχου νομιμότητας των αποφάσεων των κοινωφελών οργανισμών και μονομετοχικών ανωνύμων εταιρειών των Οργανισμών Τοπικής Αυτοδιοίκησης και άλλα. <br />Το άρθρο 12 αντικαθίσταται με τις νομοθετικές βελτιώσεις που υπάρχουν. Εδώ θα πρέπει να πούμε ότι το άρθρο 12 δίνει τη δυνατότητα σε υπαλλήλους, σε δημόσιους λειτουργούς που κατέχουν υπαλληλική σχέση και οργανική θέση σε υπηρεσία του δημοσίου και των Οργανισμών Τοπικής Αυτοδιοίκησης Α΄ και Β΄ βαθμού ή και νομικών προσώπων –εκτός από τους υπαλλήλους που έχουν ανειλημμένες υποχρεώσεις- υποχρεωτικής παραμονής στον φορέα που ανήκουν βάσει ειδικών διατάξεων. Μπορούν να διοριστούν, εφόσον επιλεγούν, σύμφωνα με τις ισχύουσες διατάξεις σε άλλη θέση του δημοσίου ή των Οργανισμών Τοπικής Αυτοδιοίκησης Α΄ και Β΄ βαθμού ή νομικών προσώπων, χωρίς να θεωρείται ότι ο διορισμός τους εμπίπτει στους περιορισμούς του άρθρου 11 του ν. 3833/2010, υπό την προϋπόθεση βεβαίως της προγενέστερης ή ταυτόχρονης με το διορισμό τους παραίτηση από τη θέση που κατέχουν. <br />Είναι σαφές και ξεκάθαρο και λύνει σημαντικά θέματα. <br />Τα άρθρα 13 μέχρι 15 διευθετούν θέματα προσωπικού των ΟΤΑ. <br />Στο άρθρο 16 αντικαθίσταται η παράγραφος 1 που αφορά τη μετακίνηση των υπαλλήλων από δήμους ή νομικά πρόσωπα ή ιδρύματα του ιδίου δήμου, σε συνδέσμους στους οποίους συμμετέχει ο δήμος και αντίστροφα. Η μεταξύ των φορέων αυτών διάθεση για την κάλυψη υπηρεσιακών αναγκών για χρονικό διάστημα έως δύο έτη μπορεί να παραταθεί για δύο ακόμη έτη, εφόσον υφίσταται υπηρεσιακή ανάγκη. <br />Εξαιρείται, βεβαίως, από αυτήν τη ρύθμιση το προσωπικό του κλάδου διεκπεραίωσης υποθέσεων πολιτών των ΚΕΠ, το οποίο μπορεί να μετακινείται με την ίδια διαδικασία σε αντίστοιχη υπηρεσία ΚΕΠ εντός του ιδίου δήμου και διέπεται από τις διατάξεις της παραγράφου 19 του άρθρου 12 του ν. 4071/2012. <br />Στην παράγραφο 2 του άρθρου 16 του σχεδίου νόμου απαλείφεται το εδάφιο: «Με την απόφαση μετακίνησης καθορίζεται ο φορέας καταβολής των αποδοχών του προσωπικού που μετακινείται ή διατίθεται». Λύνει ένα σοβαρό πρόβλημα τη στιγμή κατά την οποία όλοι οι Οργανισμοί Τοπικής Αυτοδιοίκησης αντιμετωπίζουν προβλήματα στελέχωσης πολλών υπηρεσιών τους. Δίνει τη δυνατότητα στο δήμαρχο και στους φορείς της τοπικής αυτοδιοίκησης να μεταφέρουν προσωπικό από υπηρεσία σε υπηρεσία, ούτως ώστε να λύνονται σημαντικά προβλήματα κατά τη διάρκεια της λειτουργίας των.<br />Τα άρθρα 17 έως 21 αναφέρονται σε θέματα προσωπικού των Περιφερειακών Ταμείων Ανάπτυξης των Περιφερειών, όπως επίσης στη δυνατότητα  διοικητικής προσφυγής κατά των αποφάσεων των οργάνων των ΟΤΑ και των νομικών τους προσώπων, την ενίσχυση της διαφάνειας με τη δημοσίευση των περιουσιακών στοιχείων των περιφερειαρχών, αντιπεριφερειαρχών και μελών των οικονομικών επιτροπών, όπως επίσης τη δυνατότητα επιχορήγησης φορέων που προωθούν τον πολιτισμό ή τον τουρισμό με βάση τα έσοδα από ιδίους πόρους των Οργανισμών Τοπικής Αυτοδιοίκησης. <br />Το άρθρο 22 αφορά τον Ελεγκτή Νομιμότητας των πράξεων των Οργανισμών Τοπικής Αυτοδιοίκησης. Εδώ πρέπει να πούμε ότι έγινε μια μεγάλη προσπάθεια από πλευράς πολιτικής ηγεσίας του Υπουργείου. Ξεκαθαρίζεται η μεγάλη ανησυχία που υπήρχε για όλους τους υπαλλήλους που υπηρετούσαν στις αποκεντρωμένες υπηρεσίες της αποκεντρωμένης περιφέρειας σε κάθε νομό ότι δεν πρόκειται να μετακινηθούν, αλλά αποτελούν τη βάση του προσωπικού του νέου οργανισμού. Το κάνουμε σαφές αυτό. Παραμένουν στις θέσεις τους, αποτελώντας τη βάση του νέου τμήματος που δημιουργείται για τον έλεγχο της νομιμότητας των πράξεων των ΟΤΑ. <br />Η ρύθμιση είναι σαφής. Πιστεύω ότι λύνει ένα σωρό προβλήματα και στη νησιωτική Ελλάδα με προβλέψεις που είναι σημαντικές. Βεβαίως, πιστεύω, ότι και οι συνάδελφοι που προέρχονται από τη νησιωτική Ελλάδα θα ασχοληθούν περισσότερο με αυτό. Όμως, οι προβλέψεις μετά την αντικατάσταση του άρθρου είναι διευκρινισμένες πλήρως, οπότε δεν γεννάται κανένα πρόβλημα κατά την εφαρμογή του.<br />Το άρθρο 23 καταργεί την ιδιάζουσα δωσιδικία για τους αιρετούς των Οργανισμών Τοπικής Αυτοδιοίκησης. Στο άρθρο αναφέρεται σαφώς πότε τίθενται σε αργία οι αιρετοί των Οργανισμών Τοπικής Αυτοδιοίκησης. <br />Στο άρθρο 24, με το οποίο αντικαθίσταται η παράγραφος 2 του άρθρου 236 του ν. 3852, αφαιρείται η φράση «και υπάρχοντος ο γενικός γραμματέας της αποκεντρωμένης διοίκησης». <br />Το άρθρο 25 αναφέρεται στη δυνατότητα των περιφερειών για επιχορήγηση φιλανθρωπικών ιδρυμάτων, νομικών προσώπων ιδιωτικού δικαίου, που έχουν σκοπό την προστασία των ανηλίκων.<br />Το άρθρο 26 αναφέρεται στα κωλύματα εκλογιμότητας των ΟΤΑ. Προστίθεται παράγραφος η οποία αναφέρει ότι στη ρύθμιση για τα κωλύματα του προηγουμένου εδαφίου δεν υπάγονται οι διευθυντές σχολικών μονάδων πρωτοβάθμιας και δευτεροβάθμιας εκπαίδευσης, καθώς και οι διευθυντές τμημάτων, μονάδων, κλινικών και εργαστηρίων ιατρικής υπηρεσίες του ΕΣΥ. Είναι ένα πρόβλημα που πιστεύω ότι αντιμετωπίζεται και έγινε αποδεκτό με τις νομοτεχνικές βελτιώσεις από τον κύριο Υπουργό. <br /><br /> Όπως επίσης και η παράγραφος του άρθρου 160 του ν. 3852/2010 αντικαθίσταται ακολούθως: «Τον περιφερειάρχη επικουρούν οι αντιπεριφερειάρχες που εκλέγονται άμεσα, καθώς και τρεις έως και έξι επιπλέον αντιπεριφερειάρχες, οι οποίοι ορίζονται με απόφαση του περιφερειάρχη που δημοσιεύεται στην Εφημερίδα της Κυβερνήσεως». Είναι οι λεγόμενοι θεματικοί αντιπεριφερειάρχες. Ανταποκρίνεται η πολιτεία σε ένα πάγιο αίτημα των περιφερειαρχών των περιφερειών που αντιμετωπίζουν πολύ σοβαρά προβλήματα στην οργάνωση και την εποπτεία των υπηρεσιών τους κατά τη διαδικασία της λειτουργίας τους. <br />Τα άρθρα 27 έως 34 διευθετούν θέματα νομικών προσώπων δημοσίου δικαίου των ΟΤΑ και τις υποχρεώσεις των διοικήσεών τους. <br />Στο δεύτερο κεφάλαιο «Οικονομικά Θέματα των ΟΤΑ» τα άρθρα 35 έως 57 προσδιορίζουν το κανονιστικό πλαίσιο οικονομικής διοίκησης και διαχείρισης των ΟΤΑ και των νομικών προσώπων τους με αποτελεσματικότητα, διαφάνεια, ισοσκελισμένους ισολογισμούς. Αλλά και το άρθρο 53, που εδώ θα πρέπει να σταθούμε ιδιαίτερα, αναφέρεται στις ρυθμίσεις οφειλών.<br /><br /> Κύριε Πρόεδρε, δώστε μου μισό λεπτό ακόμη.</speech><speech by="#s75"><from>ΠΡΟΕΔΡΕΥΩΝ</from> Ζητήστε το.</speech><speech by="#s128"><from> ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</from> Ευχαριστώ, κύριε Πρόεδρε. <br />Στο άρθρο 53 που αναφέρεται στις ρυθμίσεις οφειλών, θα παρακαλέσω τον κύριο Υπουργό να αποσαφηνίσει πλήρως τη διαδικασία που προβλέπει το άρθρο και ιδιαίτερα τον τομέα εκείνο για τα όργανα που αποφασίζουν για την ένταξη στις ρυθμίσεις, όπως επίσης και την τελευταία παράγραφο που αναφέρει ότι εξαιρούνται των ρυθμίσεων τα πρόστιμα για τα αυθαίρετα και άλλα που προβλέπουν οι ειδικές διατάξεις και να αποσαφηνιστεί αν προβλέπονται ευνοϊκότερες ρυθμίσεις από άλλον νόμο, οι οποίες θα κατισχύουν του παρόντος νόμου όσον αφορά τις ρυθμίσεις. Είναι η πρόσθεση μιας λέξης «της ευνοϊκότερης ρυθμίσεως». <br />Το τρίτο κεφάλαιο που περιλαμβάνει τα άρθρα 58-61 ρυθμίζει επιμέρους θέματα διοικητικής λειτουργίας των αποκεντρωμένων διοικήσεων που αφορούν την υπηρεσιακή κατάσταση και αναπλήρωση των Γενικών Γραμματέων Αποκεντρωμένης Διοίκησης, τη δυνατότητα συγκρότησης κοινών υπηρεσιακών συμβουλίων και των υπαλλήλων των εποπτευόμενων από αυτές νομικών προσώπων δημοσίου δικαίου σε διευρυμένη χωρική ενότητα, όπως επίσης και τη δυνατότητα σύναψης προγραμματικών συμβάσεων μεταξύ αυτών και των ΟΤΑ για την υποβολή των «Υπηρεσιών μιας Στάσης». <br /><br />Το  τέταρτο κεφάλαιο αφορά τις λοιπές διατάξεις, δηλαδή τα άρθρα 62-80 τα οποία εκσυγχρονίζουν το θεσμικό πλαίσιο παραλαβής των δημοτικών έργων. Ρυθμίζουν θέματα σχετικά με τους διαγωνισμούς πετρελαιοειδών του δημοσίου και των ΟΤΑ. <br />Εδώ θα μου επιτρέψετε να παραμείνω λίγο στο άρθρο 78, με τις διατάξεις του οποίου ρυθμίζεται η παραχώρηση δικαιώματος χρήσης περιπτέρων και κυλικείων εντός κοινοχρήστων χώρων. <br />Αφού λάβουμε υπ’ όψιν μας, κύριε Υπουργέ, τις διατάξεις τόσο του ν. 3919/2011 περί άρσης αδικαιολογήτων περιορισμών στην άσκηση επαγγέλματος, αλλά και τις διατάξεις του τελευταίου πολυνομοσχεδίου που ψηφίσαμε την προηγούμενη Κυριακή, κάνουν πρόταση –και θα συμφωνήσουμε απόλυτα- ότι εδώ, στις δυνατότητες δηλαδή του ποσοστού 30% για τις ειδικές ομάδες που δικαιούνται να εκδηλώσουν ενδιαφέρον γι’ αυτά τα περίπτερα ή τα κυλικεία, θα πρέπει να εντάξουμε και τους αναπήρους πολέμου ή τους αγωνιστές της Κύπρου με τα ίδια κριτήρια και βεβαίως με τα ίδια αυστηρά πληθυσμιακά, οικονομικά, φορολογικά κριτήρια κ.λπ.. <br />Αφού σας ευχαριστήσω για την υπομονή σας και κυρίως το Προεδρείο για την ανοχή του, θα ήθελα τελειώνοντας να πω ότι ιδιαίτερα στο άρθρο 80 που αφορά την εξαίρεση, θα πρέπει να αναφέρεται σαφώς –ιδιαίτερα εξαιτίας του γεγονότος ότι είμαστε σε προεκλογική περίοδο- ότι η εφαρμογή του αρχίζει από τη δημοσίευση του παρόντος νόμου στην Εφημερίδα της Κυβερνήσεως. <br />Σας ευχαριστώ πάρα πολύ. <br /></speech><speech by="#s75"><from>ΠΡΟΕΔΡΕΥΩΝ</from> Τον λόγο έχει η εισηγήτρια του ΣΥΡΙΖΑ κ. Σοφία Σακοράφα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, θα ήθελα τον λόγο για ένα λεπτό.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, θα ήθελα να παρακαλέσω τους κυρίους Υπουργούς το εξής: Στην περίπτωση που κάνετε δεκτή κάποια βουλευτική τροπολογία, θα σας παρακαλούσα να μας το πείτε τώρα και όχι για άλλη μία φορά την τελευταία στιγμή, όταν κλείνει η συζήτηση. Όποια τροπολογία λοιπόν κάνετε δεκτή, θα παρακαλούσα να μας το πείτε τώρα για να εισαχθεί στη συζήτηση, δεδομένου ότι μιλάνε και οι εισηγητές, ώστε να μπορέσουν, αν χρειαστεί, να πουν δυο λόγια και γι’ αυτή.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Κύριε Πρόεδρε, μπορώ να έχω τον λόγο για να απαντήσω στον κ. Λαφαζάνη;</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, θα τηρώ αυστηρά τον Κανονισμό. Θα έχετε τον λόγο αμέσως μετά την κ. Σακοράφα. <br />Κυρία Σακοράφα, έχετε τον λόγο για οκτώ λεπτά. Βεβαίως, κάναμε την αρχή και το πήγαμε στα έντεκα λεπτά. Όμως, όλοι ξέρετε -και ιδιαίτερα εσείς, κυρία Σακοράφα, που είστε και παλαιά συνάδελφος- ότι έχετε δικαίωμα λόγου για οκτώ λεπτά. Εν πάση περιπτώσει, άνοιξε τον δρόμο ο κ. Κοντογεώργος.</speech><speech by="#s243"><from> ΣΟΦΙΑ ΣΑΚΟΡΑΦΑ</from> Ευχαριστώ, κύριε Πρόεδρε. Θα προσπαθήσω να τηρήσω το χρόνο μου. <br />Κυρίες και κύριοι συνάδελφοι, μου δόθηκε η ευκαιρία στις τοποθετήσεις μου και στην επιτροπή, αλλά και προχθές στην Ολομέλεια, να αναπτύξω αρκετά διεξοδικά τις θέσεις μου για την τοπική αυτοδιοίκηση, και ως εκ τούτου, τις πολιτικές μας διαφορές, τόσο στη φιλοσοφία όσο και στην πρακτική εφαρμογή του σχεδίου  για την αναδιοργάνωση του αυτοδιοικητικού χάρτη της χώρας. <br />Στη βάση αυτή, κάναμε πολλές συγκεκριμένες προτάσεις για βελτίωση άρθρων και διατάξεων του νομοσχεδίου. Όμως, θα σταθώ κυρίως στα άρθρα που εκτός του ότι αντανακλούν τη δική σας αντίληψη για το θεσμικό ρόλο και τη λειτουργία της αυτοδιοίκησης, αναδεικνύουν και καταδεικνύουν και τη γενικότερη αντίληψη της Κυβέρνησης, η οποία στο βωμό της άγριας νεοφιλελεύθερης πολιτικής που εφαρμόζει, δεν διστάζει να πλήττει και να ακυρώνει τους ίδιους τους δημοκρατικούς θεσμούς. <br />Στα άρθρα 2 και 3 παρεμβαίνετε νομοθετικά σε διαδικασίες που αφορούν πολιτικές συμπεριφορές και πρακτικές εκλεγμένων εκπροσώπων, επιβάλλετε νομοθετικά διοικητικές συνέπειες σε περίπτωση έκφρασης και στάσης πολιτικής, προσπαθώντας πιθανά να θεραπεύσετε ή να προλάβετε τα αποτελέσματα της πολιτικής σας. Τι σημαίνει, κύριε Υπουργέ, «ανεξαρτητοποίηση», ώστε να προβλέπεται αυτοδίκαιη έκπτωση από το αξίωμα; Δεν υπάρχουν δημοκρατικές διαδικασίες που σε κάθε περίπτωση και αφουγκράζονται και εκφράζουν τις ανησυχίες των ψηφοφόρων και κατ’ επέκταση την πολιτική στάση των εκλεγμένων; Σε καμμία περίπτωση δεν πιστεύουμε ότι αυτές οι διατάξεις υπηρετούν οποιαδήποτε οργανωτική ανάγκη, παρά μόνο πολιτικές σκοπιμότητες. Καταψηφίζουμε τα άρθρα 2 και 3.<br />Αυτή όμως η φιλοσοφία σας εκφράζεται και στο άρθρο 4. Με πρόφαση την αδυναμία της επιλογής του «Συμπαραστάτη του Δημότη» προβλέπετε τον διορισμό του. Παρ’ όλο που διαφωνούμε με το θεσμό έτσι όπως προβλέπεται στον «ΚΑΛΛΙΚΡΑΤΗ», είχαμε καταθέσει πρόταση, ώστε να εξασφαλίζεται η επιλογή του και όχι ο διορισμός, δηλαδή αναγκαία πλειοψηφία στην πρώτη ψηφοφορία τα 2/3, στη δεύτερη τα 3/5, στην τρίτη το 50% συν 1 και την αγνοήσατε. Συνεπώς το καταψηφίζουμε, όπως έχει. <br />Η λογική συνέχεια της πολιτικής σας αντίληψης είναι το άρθρο 16. Πάλι σαν αποτέλεσμα μίας διαρκούς προπαγάνδας περί της λειτουργίας και αναποτελεσματικότητας των θεσμικών διαδικασιών εισάγετε το διευθυντικό δικαίωμα του δημάρχου, δίνοντάς του το δικαίωμα να συμπεριφέρεται σαν διευθυντής και ιδιοκτήτης επιχείρησης. Και το είχατε κάνει τόσο κραυγαλέα που μάλλον κάτω από την πίεση των δικών σας ανθρώπων αναγκαστήκατε το απαράδεκτο «πέντε συν πέντε έτη» να το κάνετε «δύο συν δύο». Απαξιώνει θεσμούς, λειτουργεί πελατειακά και νομιμοποιεί την αυθαιρεσία. Το καταψηφίζουμε.<br />Συμπληρώνετε αυτές τις πολιτικές παρεμβάσεις με τις οικονομικές διατάξεις σε πλήρη εφαρμογή των μνημονιακών δεσμεύσεων, κλείνοντας όποια κενά πιθανώς είχε αφήσει το μεσοπρόθεσμο. <br />Στο άρθρο 21 έντεχνα προβλέπετε την αυτοφορολόγηση, τα δυνητικά τέλη δηλαδή. Το καταψηφίζουμε.<br />Στα άρθρα 41 και 42 δημιουργείτε το πιο ασφυκτικό πλαίσιο εφαρμογής του Παρατηρητηρίου, οδηγώντας σε οικονομική ασφυξία τους δήμους με τόσο άμεσο τρόπο, ώστε και από τους υποστηρικτές της πολιτικής σας να επισημαίνεται ότι είναι πολιτικά ανεφάρμοστα. Τα καταψηφίζουμε.<br />Με το άρθρο 38 πάλι, με ωραίες διατυπώσεις πιστοποιείτε τη σταδιακή έως οριστική αποχώρηση του κράτους από τις συνταγματικές υποχρεώσεις του φορτώνοντας για άλλη μία φορά τα βάρη στους πολίτες μέσα από τη μέθοδο των προγραμματικών συμβάσεων για υπηρεσίες που είναι υποχρεωμένο να παρέχει  το κράτος και δι’ αυτού η τοπική αυτοδιοίκηση. Το καταψηφίζουμε.<br />Συνεχίζετε να αφαιρείτε πόρους, από τους ήδη ελάχιστους που έχετε αφήσει στους Οργανισμούς Τοπικής Αυτοδιοίκησης, με το άρθρο 54 για τη χρηματοδότηση του προγράμματος «ΑΚΣΙΑ». Το καταψηφίζουμε.<br />Με το άρθρο 62 νομιμοποιείτε πλήρως τις απευθείας αναθέσεις χωρίς κανέναν προηγούμενο έλεγχο. Το καταψηφίζουμε.<br />Όπως, επίσης, καταψηφίζουμε και το άρθρο 63, διότι με πρόφαση τον έλεγχο δημιουργείτε ένα γραφειοκρατικό τέρας και εννοώ την Επιτροπή Παραλαβής που δεν θα λειτουργήσει, όπως σας το επισημαίνει και η ίδια η ΚΕΔΕ.<br />Άφησα τελευταίο το άρθρο 45, το οποίο το θεωρούμε από μόνο του την πιο ξεκάθαρη απόδειξη και περιγραφή των στόχων σας. <br />Ανταποδοτικά τέλη –όπως τόνισα και σε προηγούμενη ομιλία μου- είναι η βάση της φιλοσοφίας της τοπικής αυτοδιοίκησης, γιατί αφορούν  συγκεκριμένες, υποχρεωτικές, ελάχιστες υπηρεσίες που παρέχουν οι Οργανισμοί Τοπικής Αυτοδιοίκησης στους πολίτες τους και επιτρέπουν έτσι την άμεση αξιολόγηση της ποιότητας των παρεχόμενων υπηρεσιών αλλά και τον έμμεσο έλεγχο της ποιότητας διαχείρισης των εσόδων του δήμου από την πλευρά των πολιτών. <br />Θα επαναλάβω ότι σε πρώτη φάση η δυνατότητα που δίνεται και η εκχώρηση και ενεχυρίαση αυτών των εσόδων από ανταποδοτικά τέλη αφορά στην απόλυτη εξασφάλιση των κερδών από την ιδιωτικοποίηση των σκουπιδιών, βάζοντας παράλληλα σε άμεσο κίνδυνο απόλυσης όλους όσους μισθοδοτούνται από τα ανταποδοτικά τέλη. Το λέω επιγραμματικά: Και εξασφαλισμένα κέρδη για τους συγκεκριμένους εργολάβους των σκουπιδιών και προοπτικά φτηνό και ειδικευμένο –μάλιστα- εργατικό δυναμικό. Το καταψηφίζουμε.<br />Στο άρθρο 77 είχαμε ζητήσει να προσκομιστούν στοιχεία που συνηγορούν στην ανάγκη αυτής της ρύθμισης, αλλά και απαλλαγής, ώστε να αξιολογηθεί και σε ποιους αφορά και σε τί ποσά αναφέρεται και για ποιον λόγο δεν έχουν εισπραχθεί μέχρι τώρα και γιατί δίνεται αυτή η πάρα πολύ μεγάλη παράταση προσαρμογής. Τίποτα από όλα αυτά δεν έγινε και το καταψηφίζουμε.<br />Για το άρθρο 78, που αφορά τα περίπτερα, είχαμε ζητήσει να αποσυρθεί, γιατί είναι πρόχειρο και πιθανά εγείρει και θέματα αντισυνταγματικότητας. Επιβεβαιωθήκαμε μόνο και μόνο από το πλήθος νομοτεχνικών βελτιώσεων που φέρατε. Το καταψηφίζουμε με αυτό το σκεπτικό, διότι το θεωρούμε πρόχειρο και αποσπασματικό. <br />Λόγω έλλειψης χρόνου και για να μην υπάρχει παρεξήγηση με τη λογική που ανέπτυξα στην επιτροπή και στην Ολομέλεια, δηλώνουμε «ΠΑΡΩΝ» στα άρθρα 8, 12, 17, 20, 22, 26, 49, 52, 53, 71, 72, 73, 75, 76 και 80, διότι βελτιώνουν μεν διατάξεις του «ΚΑΛΛΙΚΡΑΤΗ» ως έχει, αλλά επί της ουσίας δεν λύνουν πολιτικά και πρακτικά ζητήματα. Ψηφίζουμε τα υπόλοιπα, τα οποία επιλύουν τεχνικά ζητήματα. <br />Κλείνοντας, επαναφέρω προτάσεις και τροπολογίες που έχουμε καταθέσει και αφορούν συγκεκριμένες ειδικές ρυθμίσεις. <br />Κατ’ αρχάς, προτείνουμε να προστεθεί στο άρθρο 30 εδάφιο ως εξής: «Αποσπάσεις υπαλλήλων σε φορείς οργανισμών τοπικής αυτοδιοίκησης που έλαβαν χώρα μετά την ισχύ του ν. 3528/2007 και μέχρι την ισχύ του παρόντος, κατ’ εφαρμογή των διατάξεων του άρθρου 64 του ν. 1416/1984 , θεωρούνται ότι πραγματοποιήθηκαν, από την έκδοσή τους, επιτρεπτά, κατά τις διατάξεις αυτές και, εφόσον η νομιμότητά τους δεν πάσχει από άλλη αιτία, επιπλέον δε δεν έχουν ανακληθεί ή ακυρωθεί δικαστικά, παράγουν όλες τις νόμιμες συνέπειες». <br />Λύνει προβλήματα αποσπασμένων που έχουν να πληρωθούν από τον περυσινό Σεπτέμβρη, λόγω ερμηνείας του Ελεγκτικού Συνεδρίου, όπως επισημαίνει και η Διεύθυνση Επιστημονικών Μελετών της Βουλής.  <br />Το καταθέτω τώρα, για να το δουν οι σύμβουλοί σας και πριν τελειώσει η συζήτηση να μας απαντήσετε αν θέλετε να το ρυθμίσετε, ώστε να μην ταλαιπωρούνται οι οικογένειες. <br /><br />Είχαμε καταθέσει, κύριε Υπουργέ, τη με αριθμό 1324 τροπολογία για τη μείωση των παραβόλων στις εκλογές. Την υπενθυμίζω. Στις σημερινές οικονομικές συνθήκες την θεωρώ απόλυτα λογική. <br /><br />Μισό λεπτό ακόμη, κύριε Πρόεδρε. <br />Είχαμε καταθέσει, επίσης, την τροπολογία 1325, που λύνει προβλήματα λειτουργίας και επάρκειας των ΔΕΥΑ χωρίς κόστος. Σας την υπενθυμίζω. Υπάρχει χρόνος να ληφθεί υπ’ όψιν και να λυθούν λειτουργικά προβλήματα. <br />Υπενθυμίζω και την τελευταία τροπολογία 1302, που αφορά το Πρότυπο Εθνικό Νηπιοτροφείο στην Καλλιθέα, ώστε να μπορέσει να συνεχίσει τη λειτουργία του, που είναι τόσο απαραίτητη και σχεδόν μοναδική για το έργο που προσφέρει σε παιδιά θύματα της κρίσης, αλλά και εγκατάλειψης, παραμέλησης ή ενδοοικογενειακής βίας. <br />Ευχαριστώ πολύ, κύριε Πρόεδρε. <br /></speech><speech by="#s75"><from>ΠΡΟΕΔΡΕΥΩΝ</from> Και εμείς σας ευχαριστούμε. <br />Θα παρακαλέσω όλους να τηρούν τον χρόνο, όπως έκανε και η κ. Σακοράφα. Γιατί, βεβαίως,  έχουμε και τους κοινοβουλευτικούς εκπροσώπους και τους αγορητές και τους Υπουργούς και δέκα συναδέλφους που και αυτοί πρέπει να μιλήσουν απόψε, γιατί δεν μίλησαν ούτε στη συζήτηση επί της αρχής και είχαμε κάποιο πρόβλημα. <br />Ορίστε, κύριε Ντόλιο, έχετε τον λόγο για οκτώ λεπτά.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Κύριοι συνάδελφοι, εκ των πραγμάτων η επί των άρθρων συζήτηση θα πρέπει να έχει τεχνικά χαρακτηριστικά. Πρέπει να κατανοήσουμε απολύτως πρώτα τι ψηφίζουμε σε κάθε άρθρο, γιατί πιστεύουμε ότι δεν είναι απολύτως αποσαφηνισμένο και διευκρινισμένο, και, βεβαίως, να κάνουμε –ει δυνατόν- την πληρέστερη δυνατή διατύπωση. <br />Θέλω, λοιπόν, από την αρχή να πω ότι δεν υπάρχουν απαντήσεις σε μία σειρά θεμάτων που τέθηκαν και στην επιτροπή και στην επί της αρχής συζήτηση. Υπάρχουν νομοτεχνικές βελτιώσεις στη συντριπτική τους πλειοψηφία θετικές, τις οποίες, βεβαίως, επικροτούμε. Υπάρχουν, όμως, και κενά, γιατί ακριβώς δεν υπάρχουν απαντήσεις σε μία σειρά ζητημάτων. <br />Να γίνω λοιπόν συγκεκριμένος, επειδή είπα ότι θα είναι τεχνικού χαρακτήρα η συζήτηση, επομένως και η τοποθέτησή μου. <br />Στα άρθρα 1, 2, 3 δεν υπάρχει κανένα θέμα από τη δική μας την πλευρά. <br />Το άρθρο 4 νομίζω ότι δεν μπορούμε να το ψηφίσουμε. Δεν υπάρχει κανένα ενδεχόμενο να κρατήσει τον χαρακτήρα του ο Συμπαραστάτης του Δημότη και της Επιχείρησης, εάν εν τέλει καταλήγει να διορίζεται από τον Γενικό Γραμματέα της Αποκεντρωμένης Διοίκησης, όπως φαίνεται ότι θα συμβεί στη συντριπτική πλειοψηφία των περιπτώσεων. Μια άλλη διατύπωση ίσως θα μπορούσε να συζητηθεί από μέρους μας. <br />Στο άρθρο 5 και στο άρθρο 6 δεν υπάρχει κανένα θέμα.<br />Πολύ θετικό γεγονός είναι ότι αποσύρετε το άρθρο 7.<br />Στο άρθρο 8, θα ήθελα μία διευκρίνιση μόνο από την πολιτική ηγεσία. Δεν με προσέχει και για μία ακόμη φορά φοβάμαι ότι θα μιλήσω και δεν θα έχω στο τέλος τη δυνατότητα να πάρω απαντήσεις, κύριε Υπουργέ.<br />Συμφωνώ με την πεμπτουσία του άρθρου, αλλά θα ήθελα να ξέρω γιατί δεν αφορά και τις πολυμετοχικές ανώνυμες εταιρείες όπου την πλειοψηφία έχουν οι ΟΤΑ. Αυτό δεν το έχω καταλάβει. Να δούμε αν μπορείτε να μας πείτε και πόσες είναι αυτές οι πολυμετοχικές. Έχω τη γνώμη ότι δεν είναι λίγες.<br />Στα άρθρα 9, 10, 11 δεν υπάρχει κανένα θέμα. <br />Όσον αφορά το άρθρο 11, θέλω μόνο μία επιβεβαίωση ότι αλλάζει ο τρόπος έγκρισης αυτού του τύπου των συμβάσεων και δεν αλλάζει η διαδικασία πρόσληψης αυτού του είδους των συμβασιούχων.<br />Στα άρθρα 12, 13 και 14 δεν υπάρχει θέμα.<br />Στο άρθρο 15 ποιες από τις υπηρεσιακές ανάγκες, κύριε Υπουργέ, εξυπηρετεί αυτή η δυνατότητα, να αποσπούνται υπάλληλοι από ένα δήμο σε άλλο δήμο όχι για λόγο συνυπηρέτησης ή όχι λόγω κάποιων εμφανών οικογενειακών αναγκών; Θα θέλαμε κάποιες εξηγήσεις. <br />Όσον αφορά τη μετακίνηση υπαλλήλων των ΟΤΑ, υπάρχουν δύο θετικές βελτιώσεις. Η μία είναι ότι το «5 συν 5» γίνεται «2 συν 2». Αυτή είναι πολύ θετική βελτίωση. Η δεύτερη θετική βελτίωση αφορά τα ΚΕΠ. Δίνεται η δυνατότητα στους δημάρχους να μετακινούν υπαλλήλους μέσα στα όρια του δήμου τους, όχι από δήμο σε δήμο. <br />Στο άρθρο 17, 18, 19 και 20 δεν έχουμε κανένα πρόβλημα. <br />Το άρθρο 21, κύριε Υπουργέ, θα πρέπει να απαλειφθεί. Ίσως δίνουμε τη δυνατότητα, έχοντας στο μυαλό μας κάποια περίπτωση που πιθανόν πρέπει να αντιμετωπιστεί, αλλά η διατύπωση του άρθρου 21 είναι τέτοια που γενικεύει την δυνατότητα να προστρέχουν στους δήμους, στους δημάρχους και στα δημοτικά συμβούλια όλες οι επιχειρήσεις πολιτιστικού και τουριστικού χαρακτήρα και να μπορούν να επιχορηγηθούν πέραν του 1,5% που προβλέπει η πάγια νομοθεσία. Θα πρέπει να αποσυρθεί. Εάν υπάρχει κάποιο συγκεκριμένο θέμα, είναι προτιμότερο να διατυπωθεί με έναν τέτοιο τρόπο ώστε να φωτογραφίζεται, εφόσον βεβαίως δίνονται οι απαραίτητες εξηγήσεις.<br />Στο άρθρο 22, μετά τις νομοτεχνικές βελτιώσεις, συμφωνούμε.<br />Με το άρθρο 23 συμφωνούμε.<br />Στο άρθρο 24 υπάρχει θέμα. Συμφωνούμε με το πρώτο μέρος της ρύθμισης που αφορά τα πλημμελήματα. Νομίζω ότι δεν μπορούμε να συμφωνήσουμε και δεν δόθηκαν οι απαραίτητες εξηγήσεις για το δεύτερο θέμα. <br />Θα θέλαμε, ας πούμε, να μας πείτε πόσος χρόνος χρειάζεται για να υπάρξει ένα αμετάκλητο βούλευμα για παραπομπή σε κακούργημα, και πόσος χρόνος χρειάζεται κατά μέσον όρο κάποιος μέχρι να βγει η πρωτόδικη απόφαση. Θα διαπιστώσουμε, εάν υπάρξουν αυτά τα στοιχεία, για όλους τους δημάρχους, όλους τους αιρετούς οι οποίοι θα παραπεμφθούν για κακούργημα, ότι από την ημέρα που θα ξεκινήσει η διαδικασία μέχρι να βγει η πρωτόδικη απόφαση, θα έχει ολοκληρωθεί όχι μία, αλλά ίσως και δύο θητείες τους.<br />Στο άρθρο 25 και στο άρθρο 26, όπως βελτιώθηκε, συμφωνούμε.<br />Στο άρθρο 27 και 28 δεν έχουμε κανένα πρόβλημα.<br />Στο άρθρο 29 λέμε «ΝΑΙ».<br />Για τις αποσπάσεις υπαλλήλων των ΟΤΑ λέμε «ΝΑΙ».<br />Στο άρθρο 31 και 32 συμφωνούμε.<br />Στο άρθρο 33 εκείνο που έχω να πω, για μία ακόμη φορά, μία πολιτική παρατήρηση, είναι ότι θα πρέπει να επανεκκινήσουμε τη μεταβατική περίοδο, να ξεκινήσουμε ξανά τη μεταβίβαση αρμοδιοτήτων, αυτών τουλάχιστον που δεν έχουν κόστος και είναι η συντριπτική πλειοψηφία από τις διακόσιες που έπρεπε ήδη να είχαν μεταφερθεί.<br />Στην επαναφορά στην υπηρεσία λόγω μη εκλογής λέμε «ΝΑΙ» .<br />Στα άρθρα 35, 36, 37 και 38 συμφωνούμε.<br />Το άρθρο 39 συνδυάζεται και με το άρθρο 51. Αν κατάλαβα καλά, το άρθρο 39 αφορά την ανάληψη υποχρεώσεων και οφειλών των νομικών προσώπων δημοσίου δικαίου των δήμων της πρωτοβάθμιας και δευτεροβάθμιας αυτοδιοίκησης. Εκείνο το οποίο έχω να πω είναι ότι θα ήταν χρήσιμο για όλους μας να μας περιγράψετε το μέγεθος του προβλήματος. Πόσες είναι αυτές οι υποχρεώσεις; Πόσα νομικά πρόσωπα δημοσίου δικαίου αφορούν; Όλες αυτές τις υποχρεώσεις τις μεταφέρουμε στους δήμους με μία διάταξη, χωρίς να ξέρουμε πόσο είναι το μέγεθος αυτού του θέματος. <br />Βεβαίως, δεν χρειάζεται να επαναλάβω ότι δεν θα πρέπει να διαταράσσεται η ομαλή εκτέλεση του προϋπολογισμού των δήμων που φορτώνεται –επιτρέψτε μου το ρήμα αυτό- αυτές τις υποχρεώσεις, γιατί ποτέ πια δεν θα πρέπει να υπάρξουν υπερχρεωμένοι δήμοι. <br />Στο άρθρο 40 επισημαίνεται ότι υπάρχει η δέσμευση του 1,5%. <br />Στα άρθρα 41, 42, 43, 44, συμφωνούμε.<br />Θα ήθελα να σταθώ στο άρθρο 45, κύριε Υπουργέ, λέγοντας ότι χρειαζόμαστε δύο δεσμεύσεις. Η μία δέσμευση είναι ότι αφ’ ενός η μισθοδοσία των υπαλλήλων των υπηρεσιών ανταποδοτικού χαρακτήρα μπαίνει στην άκρη και φυλάσσεται και αφ’ ετέρου η ενεχυρίαση των ανταποδοτικών τελών σε καμμία περίπτωση δεν θα πρέπει να θέτει εν αμφιβόλω την εκτέλεση αυτής της υπηρεσίας από τις γνωστές υπηρεσίες καθαριότητας των δήμων. Αναφέρομαι στο πρώτο στάδιο της διακομιδής απορριμμάτων. <br />Στα άρθρα 46 και 47 συμφωνούμε. <br />Στο άρθρο 48 –όπως αναφέρθηκα- και στο άρθρο 39, οι δήμοι αναλαμβάνουν όλα τα χρέη και τις υποχρεώσεις των ανωνύμων εταιρειών και αυτών που τελούν υπό εκκαθάριση. Συμφωνώ με τις προθεσμίες, θα ήθελα να περιγραφεί το μέγεθος του προβλήματος. Τελικά πόσα είναι τα χρέη από αυτά τα νομικά πρόσωπα –και στην πρώτη και στη δεύτερη περίπτωση- που μεταβιβάζουμε στους δήμους; Φοβάμαι ότι θα πρόκειται για ένα κολοσσιαίο ποσό, το οποίο θα κληθούν οι δήμοι να το πληρώσουν μέσω των ΚΑΠ. Δεν μπορούμε, δηλαδή, να ψηφίζουμε με κλειστά –επιτρέψτε μου- τα μάτια. Πρέπει να ξέρουμε το μέγεθος του θέματος. <br />Στα άρθρα 49, 50, 51, 52 συμφωνούμε. <br />Στο 53 θα ήθελα μία εξήγηση, κύριε Υπουργέ, γιατί αναφέρεστε σε δύο εξαιρέσεις, όσων αφορά τη ρύθμιση των χρεών. Στις εξαιρέσεις για χρέη ληξιπρόθεσμα που δημιουργήθηκαν από την εισφορά σε χρήμα στην περίπτωση της επέκτασης των σχεδίων πόλεως και στην περίπτωση των προστίμων, τα οποία επιβλήθηκαν για αυθαίρετες κατασκευές. Θα έλεγα –και θα πρότεινα μάλιστα- να περιληφθούν στις δυνατότητες ρύθμισης και τα δύο αυτά ζητήματα. Εκτός αν υπάρχει κάποιος ειδικός λόγος που δεν τον ξέρω, νομικού χαρακτήρα, για τον οποίο προβλέφθηκαν αυτές οι εξαιρέσεις. <br />Στο 54, μία πολιτική που δεν αφορά το άρθρο, δεν έχω κανένα θέμα με το συγκεκριμένο άρθρο. Θα ήθελα να πω ότι θα πρέπει να ξαναδούμε τα κριτήρια κατανομής των ΚΑΠ, μετά την εξολόθρευση κυριολεκτικά των δημοσίων επενδύσεων. <br />Στα άρθρα 55, 56, 57 συμφωνούμε. <br />Στο άρθρο 58, μετά τη νομοθετική βελτίωση, συμφωνούμε. <br />Στα άρθρα 59, 60, 61, 62, 63, 64, 65, 66, 67, 68, 69 συμφωνούμε. <br />Το άρθρο 70 υποθέτω πως είναι απολύτως διευκρινισμένο πως αφορά κατάτμηση έργων μόνο για νησιά και όχι σε κάποια άλλη περίπτωση. <br />Στα άρθρα 71, 72, 73, 74, 75, 76 συμφωνούμε. <br />Στο άρθρο 77 περί υπαίθριας διαφήμισης, εδώ, κύριε Υπουργέ –έτσι όπως το διαβάζω εγώ- είναι μνημείο κακής νομοθέτησης.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε σας παρακαλώ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Υπάρχουν κάποιες παράνομες πινακίδες, οι οποίες μπήκαν εδώ και δύο χρόνια. Κάποιοι από αυτούς που έβαλαν παράνομες πινακίδες πλήρωσαν τα πρόστιμα. Τους καταλογίστηκαν και τα πλήρωσαν. Κάποιοι πλήρωσαν ένα μέρος. Έρχεται η διάταξη τώρα και λέει πως αυτοί που δεν πλήρωσαν απαλλάσσονται πλήρως, γιατί υπάρχει οικονομική κρίση. Νομίζω ότι νομιμοποιούμε με τον καλύτερο δυνατό τρόπο την παρανομία. Δεν μπορεί να υπάρχει αυτό το άρθρο. <br />Δεν έχω άλλη αντίρρηση, η αντίρρηση θα επαναλάβω είναι ότι είναι μνημείο κακής νομοθέτησης. Λέει: «Οφειλές από πρόστιμα που έχουν επιβληθεί για τις παραβάσεις της προηγούμενης παραγράφου και δεν έχουν εισπραχθεί μέχρι την έναρξη του ισχύοντος παρόντος νόμου διαγράφονται. Τυχόν καταβληθέντα ποσά δεν επιστρέφονται». Γιατί; Πώς το νομοθετούμε αυτό; Όσοι είναι εντάξει; Νομίζω ότι πρέπει να αποσυρθεί. Δεν είναι καλή η διατύπωση, πρέπει να βρούμε έναν άλλο τρόπο.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, παρακαλώ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Στα άρθρα 78, 79, 80 δεν έχω να προσθέσω κάτι.<br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κ. Ντόλιο.<br />Τον λόγο έχει η ειδική αγορήτρια των Ανεξάρτητων Ελλήνων κ. Έλενα Κουντουρά για οκτώ λεπτά.</speech><speech by="#s138"><from> ΕΛΕΝΑ ΚΟΥΝΤΟΥΡΑ</from> Ευχαριστώ πολύ, κύριε Πρόεδρε.<br />Οι Ανεξάρτητοι Έλληνες οφείλουμε να ξεκαθαρίσουμε τη θέση μας απέναντι στον ελληνικό λαό, την ώρα που ζούμε έναν πολιτικό «σεισμό» που στο επίκεντρό του βρίσκεται η συγκυβέρνηση, μετά τις γνωστές αποκαλύψεις από τη Χρυσή Αυγή για τις μεθοδεύσεις Υπουργών της συγκυβέρνησης για να παρέμβουν στη δικαιοσύνη. Με την απομάκρυνση του κ. Μπαλτάκου η συγκυβέρνηση δείχνει ότι όλα τελείωσαν και ότι τέλος πάντων πάμε παρακάτω. Δεν είναι έτσι. Τα πράγματα είναι πάρα πολύ σοβαρά και θα περιμένουμε να δούμε τις εξελίξεις.<br />Παρ’ όλα αυτά, βλέπουμε ότι ακόμα και στον τρόπο που νομοθετούμε είμαστε πρόχειροι και αποσπασματικοί και oι Υπουργοί φέρνουν ένα νομοσχέδιο το οποίο έχει ογδόντα άρθρα. Ουσιαστικά, τα περισσότερα είναι τροποποιήσεις του ν. 3852/2010, του «ΚΑΛΛΙΚΡΑΤΗ». <br />Στην επιτροπή είχαμε πει ότι με πρωτοβουλία μάλιστα του Υπουργού θα είχε συσταθεί μία υποεπιτροπή, της οποίας θα περιμέναμε τα αποτελέσματα, προκειμένου να κάνουμε τροποποιήσεις, έτσι ώστε να κάνουμε για μία φορά κάτι ολοκληρωμένο και αποτελεσματικό. Πάλι δεν συμβαίνει αυτό. Πάλι έρχονται πρόχειρα, πάλι έρχονται αποσπασματικά. Δυστυχώς δεν υπάρχει καμμία μέριμνα για να σιγουρευτούμε ότι θα έλθει ένα νομοσχέδιο το οποίο θα καλύψει τις ανάγκες της τοπικής αυτοδιοίκησης.<br />Ταυτόχρονα, ενάμιση μήνα πριν τις ευρωεκλογές, έρχεται και ένα άλλο νομοσχέδιο για την εκλογή των μελών του Ευρωπαϊκού Κοινοβουλίου, στο οποίο, όπως πολύ σωστά ο εισηγητής μας κ. Μαριάς διαπίστωσε, υπάρχουν ευρωπαϊκές διατάξεις οι οποίες δεν ακολουθούνται για σκοπιμότητες της συγκυβέρνησης, οι οποίες είναι για να καλύψουν τις δικές τους ανάγκες και όχι τις πραγματικές ανάγκες των εκλογών ή του ελληνικού λαού. <br />Ξεκαθαρίζουμε, λοιπόν, ότι στο συγκεκριμένο νομοσχέδιο δεν θα υπερψηφίσουμε ούτε ένα άρθρο, καταδικάζοντας έτσι τον ευτελισμό της νομοθετικής διαδικασίας από τη Νέα Δημοκρατία και το ΠΑΣΟΚ. Θα πούμε «ΟΧΙ» επί της αρχής αλλά και στα άρθρα, εκτός από τις γραφειοκρατικές διεκπεραιωτικές διατάξεις στις οποίες θα πούμε «ΠΑΡΩΝ». <br />Συγκεκριμένα, λέμε «ΟΧΙ» στα παρακάτω άρθρα: <br />Στο άρθρο 7 για τη θεσμοθέτηση του ρουσφετιού με τις ολιγόμηνες συμβάσεις στους ΟΤΑ λέμε «ΟΧΙ». Πλέον τα δίμηνα στους δήμους γίνονται κανόνας.<br />Το άρθρο 8 είναι για τον περιορισμό του διοικητικού ελέγχου νομιμότητας αποφάσεων επιχειρήσεων των ΟΤΑ. Δεν μπορεί να σταθεί αυτό το επιχείρημα διότι δεν υπάρχει πρόβλημα, αφού οι διοικήσεις των δημοτικών επιχειρήσεων θα ελέγχονται από τη δικαιοσύνη. Αλίμονο αν αφήσουμε τα πράγματα να πάνε εκεί.<br />Το άρθρο 9 είναι για την ανάθεση συμβάσεων εκτός πλαισίου δημοσίου, παραδείγματος χάριν προμηθειών για τις ανώνυμες εταιρείες των ΟΤΑ. Οι κανονισμοί τους περί έργων, υπηρεσιών κ.λπ. αυτονόητα πρέπει να ισχύουν, όχι όμως εκτός ενός συγκεκριμένου πλαισίου. Δεν μπορούμε να μείνουμε σε γενικότητες για διαφάνεια, αντικειμενικότητα κ.λπ., οι οποίες δεν εγγυώνται απολύτως τίποτα. <br />Άρθρο 11. Η απελευθέρωση προσλήψεων σε ανταποδοτικές υπηρεσίες ή σε νομικά πρόσωπα ιδιωτικού δικαίου δήμων δεν πρέπει να γίνεται στην κατεύθυνση των συμβασιούχων, αλλά για τη μόνιμη στελέχωσή τους με τακτικό προσωπικό, αλλιώς διαιωνίζεται πάλι η βιομηχανία των ρουσφετιών.<br />Άρθρο 16. Όχι στο απόλυτο διευθυντικό δικαίωμα του δημάρχου με πολυετείς μετακινήσεις, πρακτικά μετατάξεις του προσωπικού, χωρίς να λαμβάνεται υπ’ όψιν η άποψη του ίδιου του υπαλλήλου. Έτσι καταστρέφονται οικογένειες. <br />Το άρθρο 24 καταργεί την ισονομία μεταξύ των πολιτών. Η θέση σε αργία αιρετών εξαιτίας ποινικών αδικημάτων πάει να γίνει εξαίρεση. Εκεί, επικαλούμενοι τα ατομικά δικαιώματα για τη φήμη των δημάρχων, προσπαθείτε να δημιουργήσετε ένα ιδιότυπο καθεστώς εξαιρέσεων σε σχέση με ό,τι ισχύει παραδείγματος χάριν για τους δημοτικούς υπαλλήλους, να μην τίθενται δηλαδή αυτόματα σε αργία γιατί το μέτρο αυτό θα παραβιάζει δήθεν περισσότερο τα ατομικά τους δικαιώματα απ’ ό,τι εκείνο των απλών υπαλλήλων. Πρόκειται ξεκάθαρα για περίπτωση δύο μέτρων και δύο σταθμών υπέρ των αιρετών που συνιστά ακραία διάκριση γενικότερα σε βάρος των υπαλλήλων του δημοσίου τομέα.<br />Άρθρο 38: Έρχονται οι προγραμματικές συμβάσεις για θέματα πολιτικής προστασίας μεταξύ δήμων και ΜΚΟ. <br />Αυτό γίνεται για να μην έχουν οι ίδιοι οι δήμοι στελεχωμένες υπηρεσίες πολιτικής προστασίας με τακτικό προσωπικό, αλλά να μπαίνουν συμβασιούχοι -δήθεν εθελοντές- από το παράθυρο. Πρόκειται για μια βιοτεχνία ρουσφετιών που θυμίζει έντονα το παλιό πρόγραμμα κοινωφελούς εργασίας που δούλευε πάλι μέσω ΜΚΟ.<br />Στο άρθρο 45 θεσμοθετείται η ιδιωτικοποίηση ανταποδοτικών υπηρεσιών ΤΑΠ -παραδείγματος χάριν, καθαριότητας- με την εκχώρηση ουσιαστικά των αντιστοίχων τελών σε ιδιώτες. Όχι μόνο το καταψηφίζουμε, αλλά καταδικάζουμε και την αγοραία λογική που κρύβεται πίσω απ’ αυτό. <br />Στο άρθρο 61 διευκολύνονται οι προγραμματικές συμβάσεις αποκεντρωμένων διοικητικών με δήμους για την αδειοδότηση μεταναστών. Πρέπει να παραμείνει στο κράτος η αρμοδιότητα αυτή, αφού αφορά στον σκληρό πυρήνα της κρατικής εξουσίας. Όλοι γνωρίζουμε τα έκτροπα που συνέβησαν σε αρκετούς δήμους της χώρας με παράνομες εγγραφές αλλοδαπών σε μητρώα, με αλλοδαπούς που δήλωναν ανύπαρκτες διευθύνσεις κατοικίας ως μόνιμο τόπο διαμονής τους και κανείς δεν τους ήλεγχε από τον δήμο. Αντιθέτως, παρότρυναν μια τέτοια κατάσταση.<br />Στο άρθρο 62 λέμε «ΟΧΙ» γιατί δίνει τη δυνατότητα απευθείας ανάθεσης έργων από τους ίδιους τους περιφερειάρχες. Δυστυχώς, πάτε πάλι να νομιμοποιήσετε μια απαράδεκτη κατάσταση που σήμερα υφίσταται με την απουσία ακόμα κα πρόχειρων διαγωνισμών, αφού χρησιμοποιείτε το τέχνασμα της δήθεν διαπραγμάτευσης με τους ενδιαφερόμενους. Σε πολλές περιφέρειες οι ενδιαφερόμενοι για ένα συγκεκριμένο έργο είναι πάντοτε ο εξής ένας!<br />Στο άρθρο 65 λέμε «ΟΧΙ» γιατί επιτρέπει την υπερτιμολόγηση στην προμήθεια πετρελαιοειδών από τους ΟΤΑ σε τιμές 5% πάνω απ’ αυτές της λιανικής πώλησης. Προς τι αυτή η γαλαντομία; <br />Στο άρθρο 68 λέμε «ΟΧΙ» επειδή οι δήμοι και όχι οι επιχειρήσεις τους θα πρέπει να αποφασίζουν για το τι θα μπαίνει στο κοινό πρόγραμμα προμηθειών και τι θα διενεργείται από το ίδιο το νομικό πρόσωπο.<br />Στο άρθρο 74 λέμε «ΟΧΙ» γιατί στερείτε το δικαίωμα ένστασης σε κάποιους αιρετούς για πρόστιμα που τους επιβλήθηκαν μετά τις εκλογές του 2010. Το ίδιο ακριβώς δικαίωμα, όμως, το δίνετε απλόχερα αναδρομικά από το 2010 σε όσους αποφύγατε να ικανοποιήσετε μέχρι σήμερα με τα πρόστιμα που τους είχαν επιβληθεί. <br />Βλέπουμε ξανά, λοιπόν, τα δυο μέτρα και δυο σταθμά με τη διάκριση μεταξύ υποψηφίων στην παροχή δυνατότητας προσβολής αποφάσεων των επιτροπών ελέγχου δαπανών και εκλογικών παραβιάσεων.<br />Στο άρθρο 78 λέμε το απόλυτο «όχι» γιατί στρέφεται κατά της υπόστασης των περιπτέρων ως κοινωνικών ευεργετημάτων, αφού προσπαθείτε να τα μετατρέψετε σε επιχειρηματικές αλυσίδες. Θέλετε, επομένως, να τα μετατρέψετε από μέσο βιοπορισμού κάποιων αδικημένων συνανθρώπων μας σε μέσο πλουτισμού των λίγων υποτιθέμενων επενδυτών. <br />Αυτή είναι, λοιπόν, η Ελλάδα της ανάπτυξης που θέλετε; Οι περίφημες επενδύσεις θα προκύψουν, άραγε, από το άνοιγμα του κλάδου του περιπτέρου; Είναι να γελάει κανείς με αυτήν τη θεωρία περί ανάπτυξης. Αν περιμένετε να σας έρθουν από τα περίπτερα οι πολυπόθητες επενδύσεις και η ανάπτυξη, τότε πολύ φοβάμαι ότι δεν είστε σε θέση να διοικήσετε ούτε ένα περίπτερο, πόσω μάλλον μια χώρα.<br />Τέλος, κύριε Πρόεδρε, λέμε «ΟΧΙ» στο άρθρο 80, γιατί εδώ προχωράει ουσιαστικά σε προεκλογικά ρουσφέτια. <br />Κάνετε ρουσφετολογικές ρυθμίσεις με σκοπό την ελεύθερη πρόσληψη συμβασιούχων από τους σημερινούς αιρετούς χωρίς περιορισμούς -ειδικά για την ΕΡΤ- για την τρέχουσα προεκλογική περίοδο. Θέλετε, προφανώς, να δώσετε χείρα βοηθείας σε φίλους σας δημάρχους και περιφερειάρχες που δίνουν σήμερα απελπισμένο αγώνα για την πολιτική τους επιβίωση. Είναι, όμως, μια μάταιη προσπάθεια.<br />Γι’ αυτό, λοιπόν, το καταψηφίζουμε στο σύνολό του και στα περισσότερα άρθρα, ενώ στα υπόλοιπα θα πούμε «ΠΑΡΩΝ». <br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε την κ. Κουντουρά που ήταν συνεπής στον χρόνο. <br />Τον λόγο έχει ο κ. Ζησιμόπουλος, ειδικός αγορητής του Λαϊκού Συνδέσμου -Χρυσή Αυγή, για οκτώ λεπτά.</speech><speech by="#s82"><from> ΠΟΛΥΒΙΟΣ ΖΗΣΙΜΟΠΟΥΛΟΣ</from> Ευχαριστώ, κύριε Πρόεδρε.<br />Κατ’ αρχάς, κύριε Υπουργέ, έχουμε τοποθετηθεί πολλές φορές και στην επιτροπή αλλά και στην Ολομέλεια, τόσο επί της αρχής όσο και επί ορισμένων άρθρων. <br />Και επειδή τα πολλά λόγια είναι φτώχεια, εγώ θα ξεκινήσω να τοποθετούμε από τα άρθρα στα οποία είμαστε υπέρ ή ψηφίζουμε «ΠΑΡΩΝ». <br />Ξεκινάμε, λοιπόν, με τις τυπικές αλλαγές που φέρνετε στο Κεφάλαιο Α σε σχέση με την εκλογή προέδρου του δημοτικού συμβουλίου, του προέδρου συμβουλίου δημοτικής κοινότητας, καθώς και τις πιθανότητες ανεξαρτητοποίησης δημοτικού συμβουλίου. Δεν είναι σημαντικές και σε κάθε περίπτωση δεν κρίνονται ως κρίσιμες. Παρ’ όλα αυτά πιστεύουμε ότι υπάρχει μια θετική υπόθεση σε όλα αυτά. Τοποθετούμαστε θετικά σε ό,τι αφορά στα άρθρα 1 έως 3.<br />Επίσης θετική, παρ’ όλα αυτά, είναι η πρόβλεψη για δυνατότητα απόσπασης υπαλλήλων ΟΤΑ Α΄ βαθμού σε άλλον ΟΤΑ -Οργανισμό Τοπικής Αυτοδιοίκησης- χωρίς τους ισχύοντες περιορισμούς με κοινωνικά κριτήρια και μεγαλύτερη διάρκεια απόσπασης. Αναφέρομαι στα άρθρα 15 έως 17. Και σε αυτά είμαστε θετικοί.<br />Τα ημίμετρα που αφορούν, τώρα, την προσπάθεια της γυναίκας του Καίσαρα να δείχνει τίμια, ενώ όλοι ξέρουμε ότι δεν είναι, καλύπτει το άρθρο 19, σύμφωνα με το οποίο οι αιρετοί στη δευτεροβάθμια αυτοδιοίκηση υποβάλλουν ετήσια δήλωση περιουσιακής κατάστασης και τη δημοσιοποιούν με ανάρτηση στην ιστοσελίδα της περιφέρειας. <br />Εδώ ισχύει, κύριε Υπουργέ, ότι από ολότελα, έστω το άρθρο 19. Οπότε κι εδώ είμαστε υπέρ.<br />Η θεσμική πρόβλεψη της επιχορήγησης από τους δήμους φορέων που αναπτύσσουν πολιτιστικού χαρακτήρα δραστηριότητες ή προωθούν τουριστικές δομές, είναι χωρίς νόημα όπως περιγράφεται στα άρθρα 20 - 21. Και αυτό γιατί εμείς θεωρούμε ότι αυτές οι αρμοδιότητες αποτελούν υποχρέωση των δήμων,  δηλαδή τακτικό κι όχι έκτακτο έργο τους. <br />Το ίδιο συμβαίνει και με τις υπόλοιπες κοινωνικές δομές, δηλαδή τα κοινωνικά ιατρεία, παντοπωλεία, παιδικούς και βρεφονηπιακούς σταθμούς, τα οποία πρέπει να επιχορηγούνται από τα δημοτικά τέλη και να αφορούν πάγιες και μόνιμες υπηρεσίες που θα παρέχονται στους Έλληνες, πρωτίστως, δημότες, αφού οι δημότες αυτοί καταβάλλουν και τα αντίστοιχα τέλη μέσω της έμμεσης φορολόγησής τους. <br />Ο τρόπος, λοιπόν, που αντιμετωπίζετε αυτές τις παροχές και για τις οποίες ουδεμία πρόβλεψη υφίσταται, εκτός από τα αποσπασματικά άρθρα 25 και 40 του νομοσχέδιου, αποδεικνύει τα όσα έχουμε πει κατά καιρούς σε ό,τι αφορά το σχέδιο «ΚΑΛΛΙΚΡΑΤΗ». Βέβαια, δεν παύει να έχουν θετικά σημεία. Οπότε στα άρθρα 20, 21, 25 και 40 είμαστε υπέρ. <br />Κρίσιμες, επίσης, θεωρούμε άλλες δύο παρατηρήσεις. Θετική θεωρούμε την πρόβλεψη του άρθρου 24, την αντικατάσταση του άρθρου που έθετε υποχρεωτικά σε αργία τον αιρετό με μόνη της άσκηση δίωξης, ενώ τώρα θα απαιτείται έκδοση πρωτοβάθμιας καταδικαστικής απόφασης για τα κακουργήματα. Με τον τρόπο αυτόν διασφαλίζεται και ο θεσμός και ο έλεγχος της σοβαρότητας της κατηγορίας. Κι εδώ είμαστε υπέρ. <br />Υπέρ είμαστε, επίσης, στο άρθρο 35, που είναι η δεύτερη παρατήρηση και αφορά την υιοθέτηση της διπλογραφικής μεθόδου, που αν και δεν αποτελεί πανάκεια για τους δήμους -αφού ήδη εφαρμόζεται σε πολλούς από αυτούς- αποτελεί το ελάχιστο προαπαιτούμενο για έναν στοιχειώδη έλεγχο των πιστώσεων και των δαπανών. Είναι, άλλωστε, γνωστό ότι οι Οργανισμοί Τοπικής Αυτοδιοίκησης αποτελούν ίσως το σημαντικότερο άντρο διαφθοράς στη σύγχρονη Ελλάδα. Και αυτό δεν δημιουργήθηκε μόνο του, αλλά μετά από χρόνια συναλλαγής με την κεντρική εξουσία. <br />Επομένως οι αυτονόητοι έλεγχοι που τώρα θέλετε να επιβάλλετε, είναι το ελάχιστο που είναι αναμενόμενο μέσα σε ένα τέτοιο σύστημα.<br />Στα υπόλοιπα άρθρα, κύριε Υπουργέ, είμαστε κατά. Και θέλουμε να τονίσουμε ότι αναφορικά με το επίμαχο άρθρο 78, που αφορά τους περιπτεριούχους και τα προνόμια που επί έτη παραχωρούσε η πολιτεία στους αναπήρους και τα θύματα πολέμου και τις οικογένειες τους, η Κυβέρνηση ήδη έχει αρχίσει το ξεπούλημα -το αντιλαμβανόμαστε καθημερινά με τα μέτρα που περνάει- και έχει βαλθεί να εξοντώσει κάθε μικρή και μεσαία επιχείρηση της χώρας μας. <br />Στο στόχαστρο είναι τώρα οι καπνοπώλες καθ’ υπαγόρευση των μεγάλων συμφερόντων. Η λιανική πώληση των καπνικών και ψιλικών ειδών, χωρίς κανέναν περιορισμό, καταργεί κάθε θεσμό πρόνοιας για τους αναξιοπαθούντες πολίτες. Ήδη στο παρελθόν το Νομικό Συμβούλιο του Κράτους και η Επιτροπή Ανταγωνισμού είχαν γνωμοδοτήσει αρνητικά στην κατάργηση των περιορισμών. <br />Η λιανική αγορά των καπνοβιομηχανικών προϊόντων αποτέλεσε τη ραχοκοκαλιά των μικρομεσαίων οικογενειακών επιχειρήσεων, οι οποίες αδιαμφισβήτητα εξυπηρετούσαν και τις ανάγκες του καταναλωτικού κοινού με τα ευέλικτα ωράρια λειτουργίας τους και με τη διασπορά τους. Το ανωτέρω το έχετε πλέον σε αμφισβήτηση. Ήδη φημολογείται ότι ανώνυμη εταιρεία εμφανίζεται σε διάφορα περίπτερα και ιδιοκτήτες αναπήρους, προσφέροντας προκαταβολή όλα τα μισθώματα των επτά ετών για να τοποθετήσει νέα περίπτερα τα οποία θα λειτουργούν σε εικοσιτετράωρη βάση και μόνο με αυτόματους πωλητές, πρακτική που μειώνει τις θέσεις εργασίας και αυξάνει τα ποσοστά φτώχειας και δυστυχίας.<br />Πιστεύω ότι έχουμε γίνει αρκετά σαφείς σε ποια άρθρα είμαστε υπέρ και σε ποια άρθρα είμαστε κατά.<br />Σας ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε τον κ. Ζησιμόπουλο που δεν εξάντλησε τον χρόνο. <br />Τον λόγο έχει τώρα ο κ. Αναγνωστάκης για οκτώ λεπτά.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε.<br />Κύριοι Υπουργοί, κυρίες και κύριοι Βουλευτές, νομίζω ότι εξαντλήσαμε μία προσέγγιση για την τοπική αυτοδιοίκηση Α΄ και Β΄ βαθμού, τόσο στις συνεδριάσεις της επιτροπής όσο και στην πρώτη συνεδρίαση στην Ολομέλεια. Παρ’ όλα αυτά, όμως, είμαι υποχρεωμένος να επισημάνω για ακόμα μία φορά την αδυναμία να παρέμβει, ουσιαστικά, η Κυβέρνηση, η πολιτεία, να φύγει από την ψιλοδιαχείριση και την ψιλοδιευθέτηση και να αντιμετωπίσει σοβαρά οξυμένα προβλήματα που απασχολούν όχι μόνο την τοπική αυτοδιοίκηση ως χώρο, αλλά και τις τοπικές κοινωνίες μέσω των οποίων η τοπική αυτοδιοίκηση πολλές φορές καθορίζει και την πορεία ανάπτυξης, αλλά πολλές φορές ακόμα και την ίδια την καθημερινότητά τους.<br />Θα ακολουθήσω την προτροπή και παρότρυνση του συναδέλφου κ. Ντόλιου, να πάμε όσο μπορούμε πιο τεχνικά σε τοποθετήσεις επί συγκεκριμένων άρθρων.<br />Κύριε Υπουργέ, το άρθρο 4, εάν περάσει όπως ακριβώς το καταθέτει σήμερα η Κυβέρνηση, θα είναι κόλαφος για τη δημοκρατία, θα είναι χαστούκι στο πρόσωπο της τοπικής αυτοδιοίκησης Α’ και Β’ βαθμού. Σας παρακαλώ, εάν δεν έχετε δυνατότητα να φέρετε μια συνθετική πρόταση που πραγματικά να αναβαθμίζει και να κατοχυρώνει στη συνείδηση των πολιτών τον θεσμό του Συμπαραστάτη του Δημότη και της Επιχείρησης -ύστατη έκκληση, παράκληση, αν θέλετε- αποσύρετέ το, όπως κάνατε με το άρθρο 7 προς τιμήν σας. <br />Αντιλαμβάνεστε ότι είναι μείζον ζήτημα, που δεν μπορούμε σε καμμία περίπτωση να αποδεχτούμε.<br />Στο άρθρο 17 κάναμε μια εκτενή προσέγγιση. Δεν θα χάσω χρόνο, γιατί τρέχει πάρα πολύ γρήγορα. Εν πάση περιπτώσει, δηλώνουμε «ΠΑΡΩΝ», παρ’ όλο που στις νομοτεχνικές βελτιώσεις που προτείνατε, θα περιμέναμε μια περαιτέρω βελτίωση και του συγκεκριμένου άρθρου.<br />Στο άρθρο 22 όντως υπήρξαν νομοτεχνικές βελτιώσεις από την πλευρά της πολιτικής ηγεσίας του Υπουργείου Εσωτερικών, οι οποίες, όμως, δεν διευθετούν στο σύνολό τους τα προβλήματα που αντιμετωπίζουν και οι εργαζόμενοι, αλλά περισσότερο οι ίδιες οι υπηρεσίες.<br />Δεν θα καταθέσω στα Πρακτικά ούτε το έγγραφο της Ομοσπονδίας Συλλόγου Εργαζομένων Αποκεντρωμένων Διοικήσεων Ελλάδας ούτε το έγγραφο του Συλλόγου Εργαζομένων Αποκεντρωμένης Διοίκησης Πελοποννήσου, Δυτικής Ελλάδας και Ιονίου ούτε εκείνο των εργαζόμενων στις Αποκεντρωμένες Διοικήσεις της Κρήτης. Γιατί; Διότι όντως υπήρξε μια θετική από την πλευρά σας παρέμβαση σε ό,τι έχει να κάνει με τον χρόνο της απόσπασης. Πέντε συν πέντε, δηλαδή δέκα, το κάνατε τέσσερα, δύο συν τρία.<br />Όμως, υπάρχει μεγάλο πρόβλημα, κύριε Υπουργέ, σε ό,τι αφορά στη στελέχωση αυτών των υπηρεσιών. Επομένως, ναι μεν με τις αποσπάσεις δίνετε μια πρόσκαιρη, θα έλεγα, λύση, αλλά δεν αντιμετωπίζετε οριστικά το θέμα.<br />Στο άρθρο 24 -και απορώ γιατί δεν επανήλθαν οι υπόλοιποι συνάδελφοι, εισηγητές και αγορητές– στην επιτροπή αλλά και στη συζήτηση στην Ολομέλεια επί της αρχής είπαμε, κύριε Υπουργέ, ότι για λόγους συνταγματικής τάξης δεν μπορεί να αντιμετωπίζεται διαφορετικά ο αιρετός από τον δημόσιο υπάλληλο. Δεν μπορεί με την πειθαρχική δίωξη ο δημόσιος υπάλληλος να τίθεται σε αργία και εδώ να έχουμε μια διαφορετικού είδους αντιμετώπιση. Δημιουργεί πρόβλημα. Και βεβαίως σας θυμίζω ότι πάρα πολλοί πλέον δημόσιοι υπάλληλοι αδυνατούν να υπογράψουν, γιατί φοβούνται ότι θα βρεθούν στο εδώλιο του κατηγορουμένου χωρίς να έχουν καμμία προστασία.<br />Ενώ, λοιπόν -το επαναλαμβάνω- είναι προς θετική κατεύθυνση το άρθρο 24, σε καμμία περίπτωση δεν μπορούμε να το στηρίξουμε. Γιατί; Διότι δεν εξισώνει στον ίδιο βαθμό και στο ίδιο επίπεδο και τους δημόσιους υπαλλήλους.<br />Ό,τι δεν αναφέρουμε, κύριε Υπουργέ, σημαίνει ότι συμφωνούμε.<br />Πηγαίνω στο άρθρο 45, που είναι πάρα πολύ σημαντικό, όπως αναφέρθηκε και από προηγούμενους ομιλητές, το οποίο εξισώνω σε βαρύτητα με το άρθρο 4. Τι είναι το άρθρο 45; Στην ουσία εκχωρούνται, ενεχυριάζονται τα ανταποδοτικά τέλη. Και εδώ γεννάται πάλι η απορία -γιατί συγκεκριμένος εισηγητής, ο κ. Ντόλιος, έκανε αναφορά στον κίνδυνο ακόμα και της μισθοδοσίας των υπαλλήλων της καθαριότητας στους δήμους- δεν προστατεύονται.<br />Και αντί να έχουμε μια βελτίωση από την πλευρά σας -θα έλεγα ακόμα και απόσυρση του συγκεκριμένου και να το δούμε με την ησυχία μας και με τη δέουσα προσοχή που αρμόζει μια τέτοιου είδους μεταβολή- στην υποεπιτροπή του «ΚΑΛΛΙΚΡΑΤΗ» επιμένετε και δεν έχετε δυστυχώς απαντήσει.<br />Εδώ, κυρίες και κύριοι Βουλευτές -και σας το επισημαίνω με όσο δυνατότερο τόνο μπορώ να δώσω στη φωνή μου- ανοίγει ο ασκός του Αιόλου. Ας προσέξουμε όλοι τι θα ψηφίσουμε.<br />Όσον αφορά το άρθρο 49, κύριε Υπουργέ, νομίζω ότι ακόμα και στο υπόμνημα της ΚΕΔΕ βλέπετε ότι είναι πολύ υψηλό το 18%. Προτάθηκε για 12%. Θα μπορούσε να γίνει αυτή η διευθέτηση. Δυστυχώς δεν έχουμε κάτι ουσιαστικό από εσάς.<br />Για τα άρθρα 52 και 53, υπάρχουν οι παρατηρήσεις - προτάσεις της ΓΣΕΒΕΕ, τις οποίες θα καταθέσω για τα Πρακτικά, όπως και της Ένωσης Εστιατορίων και Συναφών Επαγγελμάτων της ευρύτερης Νομαρχιακής Περιφέρειας και του λεκανοπεδίου Αττικής που πραγματικά βάζουν το πρόβλημα στη σωστή του διάσταση.<br /><br />Μιλώ, κύριε Πρόεδρε, για τους τρόπους αποπληρωμής οφειλών προς τους δήμους και τη ρύθμιση ληξιπρόθεσμων οφειλών πάλι προς τους δήμους. Ενώ είναι σε μια θετική κατεύθυνση -το ομολογώ αυτό- δεν παίρνετε τη γενναία απόφαση όντως να βοηθήσετε αυτές τις επιχειρήσεις που με βάση την οικονομική κρίση έχουν φτάσει στα όριά τους. Αυτό είναι το πρώτο.<br />Δεύτερον -τονίστηκε και από την πλευρά του εισηγητή του ΠΑΣΟΚ- θα μπορούσε να υπάρξει από την πλευρά της πολιτείας μια συγκεκριμένη μέριμνα και φροντίδα, ώστε αυτοί οι άνθρωποι όντως να έχουν τη δυνατότητα να αποπληρώσουν οφειλές και ληξιπρόθεσμα -και χρέη βεβαίως- και όχι απλά να τους φτιάχνουμε ένα πλαίσιο, στο οποίο, απ’ ό,τι λέει και το υπόμνημα της ΓΣΕΒΕΕ, μάλλον θα είναι αδύνατον να ενταχθούν.<br /><br />Κύριε Πρόεδρε, θα ήθελα την ανοχή σας για ένα λεπτό.<br />Σε ό,τι έχει να κάνει με το Κεφάλαιο Δ΄ για τις περιφέρειες να αναθέτουν πρόχειρους διαγωνισμούς και απευθείας να πηγαίνουν στις αναθέσεις, είπα και στην επιτροπή, το λέω και σήμερα, «ΟΧΙ». Και λέμε «ΟΧΙ» διότι είναι επικίνδυνο. Τουλάχιστον να υπάρχουν αποφάσεις των συλλογικών οργάνων, είτε είναι περιφερειακό είτε είναι δημοτικό συμβούλιο.<br />Στο άρθρο 63, έγινε επισήμανση και την προηγούμενη φορά. Είναι αδιανόητο, κύριε Υπουργέ. Το επισημαίνει και η ΚΕΔΕ. Δυσχεραίνεται η λειτουργία των επιτροπών. Δεν υπάρχουν παντού ΠΕ. Τι να κάνουμε; Και, εν πάση περιπτώσει, και οι ΤΕ και αυτοί μηχανικοί είναι. Σας έχει κατατεθεί υπόμνημα από την ΠΟΜΗΤΕΔΥ και νομίζω ότι ζητούν το αυτονόητο. Σε όλα τα δημοτικά συμβούλια -και καταθέτω την εμπειρία μου, κύριε Υπουργέ- όταν δεν υπήρχε ΠΕ, λέγαμε ΠΕ ή ΤΕ. Μπορούμε εδώ στις επιτροπές να βάλουμε και τους ΤΕ. Νομίζω ότι είναι κάτι που μπορείτε εύκολα να το αντιμετωπίσετε.<br />Πηγαίνω στα άρθρα 72 και 73, που, κύριε Πρόεδρε, κυρίες και κύριοι συνάδελφοι, είναι ναι μεν η δικαίωση των δημοτικών αστυνομικών, αλλά που όμως αμέσως τίθενται σε διαθεσιμότητα. Είναι τα άρθρα 72 και 73 στα οποία δηλώνουμε «ΠΑΡΩΝ».<br />Στο άρθρο 77 υπάρχει μια αδικία σε ό,τι αφορά τα πρόστιμα από τις παράνομες διαφημιστικές πινακίδες. Θα μπορούσαμε να το στηρίξουμε. Δεν θα είχαμε αντίρρηση. Όσοι, όμως, έχουν καταβάλει τα πρόστιμα, αυτοί αντιμετωπίζονται με έναν τρόπο τιμωρητικό από την πλευρά της πολιτείας. Έρχεται, δηλαδή, το 77 και τιμωρεί τους συνεπείς, με ό,τι αυτό συνεπάγεται. Γι’ αυτό και είμαστε αρνητικοί. <br />Τέλος, για το άρθρο 78 είπαμε και στην επιτροπή και στην Ολομέλεια ότι είμαστε αρνητικοί, διότι ενώ δίνεται η δυνατότητα -και πρέπει να επισημάνω το θετικό-…</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Αμέσως, κύριε Πρόεδρε. Είμαι στο τελευταίο άρθρο.<br />Ενώ, λοιπόν, δίνεται η δυνατότητα ιδιαίτερα στους κατόχους περιπτέρων, στα άτομα με αναπηρίες, να μπορούν να τα εκμισθώσουν -είναι μια θετική ρύθμιση όπως και να το κάνουμε- δυστυχώς ενσωματώνεται με μια πλειάδα άλλων αρνητικών ρυθμίσεων και έτσι αντιλαμβάνεστε ότι δεν μπορούμε να το στηρίξουμε.<br />Τέλος, για το άρθρο 80 είμαστε αρνητικοί. Νομίζω ότι ακούστηκε, πρέπει και εγώ να το πω. Δεν μπορεί, είναι αντιδημοκρατικό, είναι αντιδεοντολογικό, μια εβδομάδα πριν να δίνεις τη δυνατότητα στους αιρετούς να πηγαίνουν σε προσλήψεις, ακόμα και γι’ αυτές τις ειδικότητες που περιγράφονται.<br /><br />Κύριε Υπουργέ, είχα πει και στην προηγούμενη διαδικασία, ο χώρος της τοπικής αυτοδιοίκησης είναι ένας χώρος πρόκληση για όλους μας. Ελάτε, όποτε είστε έτοιμοι ως Κυβέρνηση, ως πολιτική ηγεσία του ΥΠΕΣ, να κάνουμε μια σοβαρή συζήτηση, γιατί θέσεις υπάρχουν. Δεν ξέρω αν υπάρχει διάθεση από την πλευρά σας. <br />Σας ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Και εμείς ευχαριστούμε, κύριε συνάδελφε.<br />Τον λόγο έχει ο ειδικός αγορητής του Κομμουνιστικού Κόμματος Ελλάδος κ. Γεώργιος Λαμπρούλης.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Ευχαριστώ, κύριε Πρόεδρε.<br />Αυτό που γίνεται ξεκάθαρο μέσω των ρυθμίσεων, των τροποποιήσεων των άρθρων του συγκεκριμένου νομοσχεδίου που συζητούμε στο νόμο του «ΚΑΛΛΙΚΡΑΤΗ», είναι η περαιτέρω λειτουργία της τοπικής και περιφερειακής διοίκησης, προκειμένου να ανταποκριθεί αποτελεσματικότερα στην προώθηση των ιδιωτικοποιήσεων, στη στήριξη της κερδοφορίας των ιδιωτών, στην ενίσχυση της επιχειρηματικής δράσης των δημοτικών και περιφερειακών αρχών, στην περαιτέρω λειτουργία των υπηρεσιών των ΟΤΑ με ιδιωτικοοικονομικά κριτήρια. <br />Αυτές τις ρυθμίσεις συνειδητά τις βαφτίζετε «βελτιώσεις», πώς λύνονται, για παράδειγμα, τα χέρια δημάρχων και περιφερειαρχών, προκειμένου όμως να κάνετε τι; Να αποπροσανατολίσετε τον λαό, κρύβοντάς του ότι έρχεται νέα θηλιά να προστεθεί στον λαιμό του, νέα οικονομικά βάρη, με τη συμμετοχή και τη συμβολή δήμων και περιφερειών. <br />Αυτούς τους στόχους υπηρέτησαν και πρόκειται να υπηρετήσουν πιο αποτελεσματικά και εξειδικευμένα οι ΟΤΑ Α΄ και Β΄ βαθμού, προκειμένου να προσαρμοστούν στην υλοποίηση της κεντρικής πολιτικής των αναδιαρθρώσεων Ευρωπαϊκής Ένωσης, κυβερνήσεων, συγκυβέρνησης τώρα, έτσι ώστε να εξυπηρετηθούν οι ανάγκες της καπιταλιστικής ανάπτυξης. <br />Αυτή την πολιτική έρχεται να εξυπηρετήσει και το νομοσχέδιο με τα άρθρα του, ανοίγοντας τον δρόμο για εκτεταμένες ιδιωτικοποιήσεις και ενίσχυση της επιχειρηματικότητας κρίσιμων υπηρεσιών των δήμων, όπως της καθαριότητας ή του φωτισμού που περιγράφετε στο άρθρο 45, αλλά και γενικότερα της όποιας υπηρεσίας θεωρείται ανταποδοτικού χαρακτήρα, δράσεις για τον πολιτισμό, για τον αθλητισμό και άλλα. <br />Βέβαια, το έδαφος για να δράσουν οι ιδιώτες είναι αρκετά αποδοτικό, αφού στους δήμους τα ανταποδοτικά τέλη και γενικώς τα τέλη και πρόστιμα είναι όχι απλά αυξημένα, αλλά αποτελούν την κυρίαρχη πηγή εσόδων τους. Εξάλλου στο νόμο «ΚΑΛΛΙΚΡΑΤΗ», ρητά δηλώνετε ότι η τοπική διοίκηση πρέπει να συμβάλει στη βελτίωση του επιχειρηματικού κλίματος και της ανταγωνιστικότητας των επιχειρήσεων. Προς υλοποίηση αυτής της κατεύθυνσης έχουμε τη διευκόλυνση ανάπτυξης της ευελιξίας και αποτελεσματικότητας των ανωνύμων εταιρειών των ΟΤΑ, άρθρο 9, ανάπτυξη δηλαδή πλήρους επιχειρηματικής δράσης σε τομείς και υπηρεσίες, χαρατσώνοντας τον λαό. <br />Προωθεί τη δυνατότητα επιχορηγήσεων, φορέων για πολιτιστικές δράσεις ή δραστηριοποίηση για παράδειγμα στον τουρισμό, με χρηματοδότηση από τι; Από ιδίους πόρους των ΟΤΑ ή θεσπίζοντας ανταποδοτικά τέλη, όπως αναφέρεται μέσω της αυτοφορολόγησης στο άρθρο 21. <br />Ποιος θα ωφεληθεί, ποιος θα χάσει και ποιος θα κερδίσει από αυτήν τη διαδικασία; Για παράδειγμα, όσον αφορά τη χρηματοδότηση φιλανθρωπικών σωματείων νομικών προσώπων ιδιωτικού δικαίου που ασχολούνται, όπως αναφέρεται, με την προστασία των ανηλίκων, στην κατεύθυνση, δηλαδή, της αντιμετώπισης της παραβατικότητας, των προβλημάτων των νέων παιδιών, της ενδοοικογενειακής βίας κ.λπ., όπως αναφέρεται στο άρθρο 25, ποιος θα πληρώσει; Ο ίδιος ο λαός. <br />Έτσι, τα κοινωνικά αποτελέσματα της πολιτικής που ασκείτε, αφ’ ενός παραπέμπονται στην όποια φιλανθρωπία και αποσπασματική αντιμετώπιση, για την οποία οι δήμοι θα πρέπει να βρίσκουν τους αντίστοιχους πόρους, χαρατσώνοντας όμως τον λαό, αφήνοντας βεβαίως έτσι στο απυρόβλητο τις ευθύνες του κράτους για δημιουργία και λειτουργία αντίστοιχων υποδομών, όπως και αντίστοιχων παρεμβάσεων.<br />Με δεδομένη τη συνεχώς μειούμενη κρατική χρηματοδότηση μέσω των ΚΑΠ, που ξεπερνά πλέον το 60% και τα τεράστια προβλήματα που δημιουργούνται από την υποχρηματοδότηση, μετατρέπονται οι δήμοι, πέραν της «φορομπηξίας» που ασκούν και η οποία γενικεύεται, σε φοροκυνηγούς και σε φοροεισπρακτικό μηχανισμό -άρθρα 52, 53- δίνοντας τη δυνατότητα να εκβιάζουν παράλληλα τον λαό μέσω των μεταβιβάσεων.<br />Για παράδειγμα, προβλέπεται μεταβίβαση των χρεών στην εφορία, κατασχέσεις, δεσμεύσεις για χορήγηση φορολογικής ενημερότητας, προκειμένου να εισπράξουν φόρους. <br />Να τι σημαίνει, λοιπόν, αυτοτελής λειτουργία της τοπικής διοίκησης και των υπηρεσιών της: χαράτσια, τέλη, φόροι χωρίς τελειωμό, για κάθε είδους υπηρεσία προς τον λαό, πολιτική με την οποία συμφωνούν οι αιρετοί δήμαρχοι και περιφερειάρχες, η Νέα Δημοκρατία, το ΠΑΣΟΚ, ο ΣΥΡΙΖΑ, η ΔΗΜΑΡ αλλά και οι διάφοροι Ανεξάρτητοι. <br />Υποκρίνονται τους φιλολαϊκούς, την ίδια στιγμή που ζητούν την αυτοτελή λειτουργία της τοπικής διοίκησης και των υπηρεσιών της, δηλαδή τη λειτουργία τους με ιδίους πόρους, που σημαίνει χαράτσια των δημοτών για τα σχολεία , με την επιπλέον επιχορήγηση έως 1,5% στη βάση του τακτικού προϋπολογισμού από τους δήμους ή για ανάδειξη πολιτιστικών και κοινωνικών σκοπών -αναπαλαιώσεις, αξιοποίηση αρχαιοτήτων- όπως αναφέρεται στο άρθρο 75, ή τη σύναψη προγραμματικών συμβάσεων για δράσεις, μέσω συμπράξεων με ιδιώτες, πολιτικής προστασίας, προστασίας περιβάλλοντος, που αφορούν τα δάση, τις παραλίες, τη δασοπυρόσβεση, τη θάλασσα, τις ακτές, σύμφωνα με το άρθρο 38. <br />Έτσι, οι ευθύνες του κράτους και σε τέτοιους τομείς μείζονος σημασίας μεταβιβάζονται στην ευθύνη των δήμων, μεταφέροντας και φορτώνοντας τα βάρη λειτουργίας αυτών των δομών στον λαό, που καλείται να πληρώσει και να ξαναπληρώσει για υπηρεσίες που θα έπρεπε να είναι δωρεάν και με κρατική ευθύνη. <br />Φυσικά, αξιοποιείται η δραστική περικοπή των κρατικών δαπανών, ο περιορισμός του δημόσιου τομέα και η ενίσχυση της επιχειρηματικής δράσης-ανταγωνιστικότητας, όπως λέγεται, της τοπικής ανάπτυξης που πάει χέρι-χέρι με τη μείωση του κόστους εργασίας και τη διεύρυνση της ευελιξίας στην εργασία. <br />Αυτός ο στόχος υπηρετήθηκε πιστά στην τοπική διοίκηση, αφού εφαρμόστηκαν εκτεταμένα οι ελαστικές σχέσεις απασχόλησης, τα τοπικά σύμφωνα απασχόλησης κ.λπ., από όλα τα κόμματα. Έτσι, μέσω της τοπικής διοίκησης, αξιοποιώντας βεβαίως και το θεσμικό πλαίσιο, προωθούνται και επεκτείνονται εργασιακές σχέσεις-«λάστιχο» στις υπηρεσίες των δήμων, όπως τα δίμηνα, τα πεντάμηνα, οι συμβάσεις έργου, οι συμβάσεις ορισμένου χρόνου κ.α., πατώντας πάνω στις τεράστιες ελλείψεις προσωπικού, τις οποίες παραδέχεται η Κυβέρνηση στο άρθρο 16. <br />Παράλληλα, μέσω της τοπικής διοίκησης προωθούνται προγράμματα που θα διοχετεύουν στους εργοδότες φθηνό εργατικό δυναμικό σε συνεργασία με τον ΟΑΕΔ και τις σχολές μαθητείας. Ήδη υπάρχουν δήμοι που έχουν αναπτύξει δικά τους γραφεία απασχόλησης και ενημέρωσης ανέργων σε αυτήν την κατεύθυνση ή που αξιοποιούν προγράμματα στο πλαίσιο της εκπαίδευσης ή της απασχόλησης, την κοινωνική οικονομία. <br />Με τη συμμετοχή της τοπικής διοίκησης και της περιφερειακής διοίκησης δεν είχαμε εργαζόμενους δανεικούς στο Αττικό Νοσοκομείο τώρα τον Ιανουάριο του 2014; Ήταν εργαζόμενοι που προσλήφθηκαν μέσω κοινωφελούς εργασίας. Άλλο ένα παράδειγμα επίσης αποτελεί η άγρια εκμετάλλευση σπουδαστών στο όνομα της πρακτικής άσκησης, κάτι που γίνεται και σε πολλούς δήμους, καθώς και στην Περιφέρεια Αττικής, μέσω του Προγράμματος «ΑΚΣΙΑ», σύμφωνα με το άρθρο 54. <br />Επιχειρείται και προωθείται το μοίρασμα της φτώχειας με τη λεγόμενη «αυτεπιστασία» σε περισσότερους εργαζόμενους για προγράμματα απασχόλησης σε έργα των δήμων, όπως στην καθαριότητα, στην ύδρευση, στους παιδικούς σταθμούς, στις κοινωνικές δομές κ.λπ., με συμβάσεις ορισμένου χρόνου ή διακεκομμένης απασχόλησης. <br />Με αυτόν τον τρόπο και με τη συμμετοχή της τοπικής διοίκησης και των δημοτικών αρχών και με τη σύμφωνη γνώμη της ΚΕΔΕ, η Κυβέρνηση επιδιώκει να αμβλύνει τις συνέπειες της πολιτικής της, που δημιουργεί καθημερινά χιλιάδες ανέργους, προσπαθώντας να καλύψει την εικόνα της κοινωνικής εξαθλίωσης. <br />Βέβαια, προκειμένου να υλοποιείται ή να υλοποιηθεί απαρέγκλιτα από τους ΟΤΑ Α΄ και Β’ βαθμού η άγρια αντιλαϊκή πολιτική, συνοδεύεται και με τη θεσμοθέτηση του ασφυκτικού ελέγχου των ΟΤΑ μέσα από τις αποκεντρωμένες διοικήσεις ως τώρα, αλλά και με την ίδρυση -άρθρο 22- της Αυτοτελούς Υπηρεσίας Εποπτείας των ΟΤΑ και του Ελεγκτή Νομιμότητας. Βεβαίως, η στελέχωση αυτής της δομής θα έχει αρνητικές συνέπειες και στους εργαζόμενους των αποκεντρωμένων διοικήσεων, που δίκαια διαμαρτύρονται και κατέθεσαν αυτή τους τη διαμαρτυρία, αλλά και τις προτάσεις τους, στην επιτροπή φορέων, όταν συνεδριάσαμε στην επιτροπή. <br />Έρχομαι τώρα στο άρθρο 4 για τον Συμπαραστάτη του Δημότη και της Επιχείρησης, του λεγόμενου. Η διαφωνία όλων των κομμάτων, πλην του Κομμουνιστικού Κόμματος Ελλάδος, είναι στον τρόπο επιλογής. Εμείς διαφωνούμε -και το λέμε ξεκάθαρα και το είπαμε από την πρώτη στιγμή που προβλέφθηκε στον «ΚΑΛΛΙΚΡΑΤΗ»- με τον χαρακτήρα, διότι αποτελεί κοροϊδία.<br />Από τον τίτλο και μόνο γίνεται κατανοητό ότι γίνεται προσπάθεια να δημιουργηθεί η αυταπάτη ότι επιχειρήσεις και εργαζόμενοι μπορούν να έχουν κοινό Συμπαραστάτη απέναντι στα διαμετρικά αντίθετα συμφέροντά τους. <br />Επομένως, η βασική αρμοδιότητα του Συμπαραστάτη είναι ο έλεγχος της εφαρμογής των ίδιων των αντιλαϊκών νόμων. Και, βέβαια, είναι προφανές ότι δεν μπορούν να συνδυαστούν στο ίδιο πρόσωπο, στον ίδιο θεσμό η υπεράσπιση των συμφερόντων και του δημότη και του επιχειρηματία, αφού πρόκειται για αντιτιθέμενα συμφέροντα. Συνεπώς οι εργαζόμενοι δεν έχουν να κερδίσουν από αυτόν τον θεσμό τίποτα. <br />Δεύτερον, αυτό που επιδιώκεται, παράλληλα, είναι να βάζουν τους εργαζόμενους μέσω και αυτών των θεσμών ή, αν θέλετε, μέσω αυτού του συγκεκριμένου θεσμού του Συμπαραστάτη, στη λογική της προσωπικής επίλυσης των προβλημάτων μακριά από το σωματείο, το συνδικάτο, τους μαζικούς φορείς, το συνδικαλιστικό ταξικό κίνημα και να τους εγκλωβίζουν με υποσχέσεις ότι θα φροντίσουν στο μέλλον να δώσουν λύσεις. <br />Θα δείτε ότι υπάρχουν περίπου τριάντα δήμοι, οι οποίοι επέλεξαν τον Συμπαραστάτη του Δημότη. Έλυσαν το πρόβλημα, για παράδειγμα, του ότι δεν πληρώνονται οι καθαρίστριες στα σχολεία; Επίσης, εδώ προωθούνται ομαδικές απολύσεις. Οσονούπω θα νομοθετηθούν οι ομαδικές απολύσεις, θα γίνουν νόμος του κράτους στο μέλλον. Ο Συμπαραστάτης τι θα κάνει; Θα υποχρεώσει τον επιχειρηματία να ξαναπροσλάβει τους εργαζόμενους; Άρα, λοιπόν, είναι ένας θεσμός που πέρα από την κοροϊδία τρέφει και αυταπάτες για τους ίδιους τους εργαζόμενους.<br />Και κλείνω με το εξής, κύριε Πρόεδρε. Εδώ δημιουργείται ένα θέμα και απευθύνομαι στον Υπουργό, για να το δει άμεσα. Ενδεχομένως και σήμερα να μπορεί να γίνει αυτή η βελτίωση. Στο άρθρο 30 που προβλέπονται οι αποσπάσεις υπάρχει ένα οξύ πρόβλημα αυτήν τη στιγμή. Είναι εργαζόμενοι των πρώην εφοριών σε νησιά, σε δήμους όπου καταργήθηκαν οι εφορίες. Κάποιοι από τους εργαζόμενους δεν έφυγαν, δεν ακολούθησαν τις εφορίες. Ρυθμίστηκε η απόσπασή τους. Όμως, δεν πληρώνονται εδώ και τρεις μήνες. Είναι, βέβαια, σε εκκρεμότητα η απόσπαση. Είναι «στον αέρα» και συγγνώμη για την έκφραση. Έμειναν αυτοί οι εργαζόμενοι εκεί στους δήμους, παραδείγματος χάριν στα Κύθηρα –σήμερα το έμαθα- και θα πρέπει να εγκαταλείψουν τα Κύθηρα, ενώ η υπηρεσία που προσφέρουν είναι η βοήθεια στον κόσμο εκεί πέρα, αλλά και στα άλλα νησιά και σε άλλες απομακρυσμένες περιοχές στη χώρα μας, ορεινές, που παρέχουν μέσω των ΟΤΑ διευκολύνσεις φορολογικής φύσεως.</speech><speech by="#s275"><from>ΠΡΟΕΔΡΕΥΩΝ</from> Θα το εξετάσει ο κύριος Υπουργός.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Έτσι, λοιπόν, ζητούμε τη νομοθετική παρέμβαση, προκειμένου να επιλυθεί αυτό το ζήτημα με τους εργαζόμενους.</speech><speech by="#s275"><from>ΠΡΟΕΔΡΕΥΩΝ</from> Ωραία, ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και επτά εκπαιδευτικοί από το Γυμνάσιο Γλαύκης Ξάνθης, από το Γυμνάσιο Εχινού Ξάνθης, από το 1ο ΕΠΑΛ Γλαύκης Ξάνθης και από το Γυμνάσιο Γεννησέας Ξάνθης. <br />Η Βουλή τούς καλωσορίζει. <br /><br />Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Ιωάννης Κουράκος.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Κυρίες και κύριοι συνάδελφοι, όσοι έχουν ασχοληθεί με την τοπική αυτοδιοίκηση, κύριε Υπουργέ, αυτό το νομοσχέδιο δεν το θεωρούν μεταρρύθμιση. Αυτό το νομοσχέδιο είναι πασπαρτού για τον «ΚΑΛΛΙΚΡΑΤΗ». Είναι τελείως διαφορετικό πράγμα η μεταρρύθμιση στην τοπική αυτοδιοίκηση και τελείως διαφορετικό αυτό το σχέδιο νόμου.<br />Εν πάση περιπτώσει, για να είμαι σύντομος, θα αναφερθώ στα άρθρα και ιδιαίτερα στο Συμπαραστάτη του Δημότη. Είναι ένας θεσμός που απετέλεσε μία καινοτομία στα πρότυπα των ευρωπαϊκών πόλεων. Ατόνησε στην πράξη. Γιατί; Λόγω του μεγάλου κομματισμού ή των παρατάξεων μέσα στα δημοτικά συμβούλια δεν κατάφεραν να προχωρήσουν στον Συμπαραστάτη του Δημότη. Θα πρέπει, λοιπόν, να ληφθεί η απαιτούμενη μέριμνα, ώστε να αποκομματικοποιείται ο τρόπος  διορισμού του Συμπαραστάτη του Δημότη, προκειμένου να διατηρήσει τα χαρακτηριστικά που είναι αναγκαία.<br />Το γενικό πλαίσιο με το οποίο περιγράφετε τα ελάχιστα στοιχεία που οφείλει να καλύπτει ο υποψήφιος για τη θέση του Συμπαραστάτη του Δημότη σε συνδυασμό με την ελεύθερη επιλογή, από πλευράς Γενικού Γραμματέα, επιτρέπει την ανάπτυξη φαινομένων αδιαφάνειας και αναξιοκρατίας. Κατά συνέπεια το καταψηφίζουμε.<br />Όσον αφορά το διαδίκτυο, είναι πλέον απαραίτητο και θα έπρεπε να έχουμε προχωρήσει, ως κράτος, ως πολιτεία πολύ πιο γρήγορα από αυτό το στάδιο που βρισκόμαστε. Διότι η δωρεάν πρόσβαση στους πολίτες καθίσταται αναγκαία προκειμένου να εξασφαλιστούν ίσες ευκαιρίες σε όλους και ιδιαίτερα στους χώρους της εκπαίδευσης. Παρ’ όλα αυτά δεν αρκεί μια ρύθμιση-εντολή. Είναι προφανές ότι απαιτείται μια σειρά μέτρων και πόρων που θα τεκμηριώσουν την υλοποίηση του μέτρου. <br />Για τις δίμηνες συμβάσεις που τις μετατρέπετε σε τετράμηνες δεν έχουμε λόγους αντίρρησης.<br />Η οικονομική εποπτεία των ΟΤΑ δομείται σε γραφειοκρατικούς θεσμούς και όχι ουσιαστικούς, αφού δεν προβλέπεται κανένα επιστημονικό εργαλείο συγκρισιμότητας με αντίστοιχους φορείς, κατηγορία δαπανών ή ετήσια εξέλιξη. <br />Στο άρθρο 38 αναφέρεται η δυνατότητα σύναψης σύμβασης με ΜΚΟ σε θέματα προστασίας του περιβάλλοντος. Αυτή η δράση ήδη ασκείται σε πολλούς δήμους, αλλά αφήνει περιθώρια αδιαφάνειας, αφού οι ΜΚΟ δεν υπόκεινται σε κανέναν δημόσιο έλεγχο. Σας αναφέρω τη δήλωση του κ. Ρακιντζή ότι οι νέες δομές, ΜΚΟ και ΚΟΙΝΣΕΠ, θα αποτελέσουν τις νέες μορφές δημοτικών επιχειρήσεων, οι οποίες έχουν τα πρωτεία σε αδιαφάνεια και κακοδιαχείριση. Αυτά, λοιπόν, θα πρέπει να τα προσέξετε.<br />Όσον αφορά το άρθρο 39, που κάποιοι συνάδελφοι διαφωνούσαν, δεν μπορώ να καταλάβω. Μία δυσλειτουργία που αφορούσε ένα θέμα που έχουμε θίξει εδώ και δεκαπέντε μήνες που αφορά τη μεταφορά των μαθητών, το συζητάμε;<br />Το άρθρο 44 προβλέπει την απευθείας μίσθωση ακινήτου σε σχολική μονάδα χωρίς να υπάρχει καμμία πρόβλεψη ούτε για το ύψος του τιμήματος ούτε για τις προδιαγραφές. Είναι γεγονός ότι η πολιτεία έχει επιδείξει μία ασυνέπεια, με αποτέλεσμα να υπάρχουν περιοχές που δεν υπάρχουν οι κατάλληλες σχολικές υποδομές. Η λογική της απευθείας ανάθεσης εξυπηρετεί βέβαια το επείγον της κατάστασης, όμως σε κάθε περίπτωση το τίμημα θα πρέπει να ανταποκρίνεται  στο πλαίσιο της δημοσιονομικής εξυγίανσης και θέλει ιδιαίτερη προσοχή.<br />Στο άρθρο 45 προβλέπεται η ενεχυρίαση των ανταποδοτικών τελών των δήμων ανοίγοντας τον ασκό του Αιόλου για το ξεπούλημα της αυτοδιοίκησης σε επιχειρηματικά συμφέροντα. <br />Εδώ θα ήθελα την προσοχή σας, κύριε Υπουργέ.<br />Η υιοθέτηση φιλελεύθερων πολιτικών, κύριε Υπουργέ, δεν μπορεί να γίνεται αλά καρτ. Πρώτα πρέπει να καλύψετε τις προβλεπόμενες από το Σύνταγμα υποχρεώσεις της πολιτείας στους δήμους και μετά θα καταλάβουμε αν υπάρχει ανάγκη δανεισμού ή ενεχυρίασης από τους δήμους.<br />Στο άρθρο 69 προβλέπεται μίσθωση κινητών πραγμάτων των δήμων συμβάλλοντας στον εξορθολογισμό και την αξιοποίηση της δημοτικής περιουσίας.<br />Για τα άρθρα 72 και 73, για τους δημοτικούς αστυνομικούς, ξέρετε την άποψή μας.<br />Στο άρθρο 78, όμως, δεν μπορεί να κλείνουν στην Αθήνα πάνω από διακόσια περίπτερα, μια τόσο μικρή, οικογενειακή επιχείρηση, που αφορά άτομα με αναπηρία. Καταστρέφουμε κάποιες πολύ μικρές επιχειρήσεις που είναι οικογενειακές και θα πρέπει να το προσέξουμε.<br />Τελειώνω με το άρθρο 79. Προβλέπεται μια ακόμη παράταση του ΦΟΣΔΑ στους περιφερειακούς συνδέσμους, αποδεικνύοντας με τον πλέον περίτρανο τρόπο ότι η Κυβέρνηση δείχνει ατολμία και αναποτελεσματικότητα στα σημαντικά ζητήματα. <br />Αυτό είναι σημαντικό ζήτημα, κύριε Υπουργέ. Το θέμα του ΦΟΣΔΑ αποτελεί ένα κρίσιμο ζήτημα με οικονομικές, περιβαλλοντικές και κοινωνικές προεκτάσεις. Η διαχρονική αποτυχία των κυβερνήσεων να δώσουν μια ουσιαστική λύση στο πρόβλημα επιβαρύνει με τεράστιο κόστος τους πολίτες. Άρα, λοιπόν, δεν έχετε το δικαίωμα να μιλάτε για μεταρρυθμίσεις, όταν ένα τόσο σοβαρό θέμα, όπως είναι αυτό, που θα ήταν πραγματική μεταρρύθμιση, το μεταφέρετε στο μέλλον.<br />Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε.<br />Τον λόγο έχει ο συνάδελφος κ. Μανώλης Γλέζος.<br />ΜΑΝΩΛΗΣ ΓΛΕΖΟΣ: Αγαπητοί συνάδελφοι, αγαπητέ Πρόεδρε, αγαπητέ Υπουργέ, για πρώτη φορά βλέπω να υπάρχει μια αυτογνωσία στον τίτλο του νομοσχεδίου που καλούμαστε να ψηφίσουμε. Έως τώρα έχουμε μάθει για το πρωτογενές, παραδείγματος χάριν, πλεόνασμα, που δεν πρόκειται για πρωτογενές αλλά για δημοσιονομικό πλεόνασμα. Εδώ υπάρχει μια αυτογνωσία: «Επείγουσες ρυθμίσεις αρμοδιότητας Υπουργείου Εσωτερικών», όχι Αυτοδιοίκησης. Και αυτή την αυτογνωσία την επιδοκιμάζω από την πλευρά μου για εσάς. <br />Αγαπητοί συνάδελφοι, οι οργανισμοί αυτοδιοίκησης για την εκτελεστική εξουσία αποτελούν κρίκους μεταβίβασης εντολών και αποφάσεων της κεντρικής εξουσίας προς τους οργανισμούς της αυτοδιοίκησης, παραβιάζοντας το Σύνταγμα που αναφέρει ρητά και κατηγορηματικά ότι «θεμέλιο του Συντάγματος είναι η λαϊκή κυριαρχία». . Αυτό εξανεμίζεται με όλο το σύστημα των δήθεν ρυθμίσεων που γίνονται σήμερα.<br />Επιπροσθέτως, αναφέρω το άρθρο 102 παράγραφος 2 του Συντάγματος, που αναφέρει ότι οι οργανισμοί αυτοδιοίκησης απολαμβάνουν της οικονομικής αυτοτέλειας. Έχουν «διοικητική και οικονομική αυτοτέλεια» κατά γράμμα. <br />Αγαπητοί συνάδελφοι, η διάπλαση της εθνικής μας συνείδησης πραγματοποιήθηκε μέσα στα όργανα αυτοδιοίκησης, που για λόγους αδυναμίας η Οθωμανική Αυτοκρατορία δεν μπορούσε να επέμβει και έτσι αναπτύχθηκαν. Δέχομαι αυτόν τον τρόπο που πλάστηκαν οι οργανισμοί αυτοδιοίκησης, αλλά πλάστηκαν. Και εκεί πλάστηκε και η εθνική συνείδηση. Εάν σήμερα εμείς αποτελούμε ένα κράτος με εθνική υπόσταση, αυτό οφείλεται στους οργανισμούς αυτοδιοίκησης. Εκεί πλάστηκε η εθνική συνείδηση, αλλά η έννοια της αυτοδιοίκησης δυστυχώς έχει αναστραφεί. Επειδή ήρθαν οι Βαυαροί εδώ και μας διοίκησαν, κατέστρεψαν ό,τι είχε δημιουργήσει ο ελληνικός λαός όλα αυτά τα χρόνια και αντί για αυτοδιοίκηση, έχουμε ετεροδιοίκηση.<br />Ως φοιτητής του Οικονομικού Πανεπιστημίου Αθηνών μου είχε διαβιβαστεί –είναι παράδοση- από τους προηγούμενους φοιτητές το εξής γεγονός. Ο καθηγητής του Συνταγματικού Δικαίου, ο Τριανταφυλλόπουλος, κάλεσε όλο το έτος –λειτουργούσαν μόνο τα τρία έτη τότε, δεν υπήρχαν τα σημερινά τμήματα του Οικονομικού Πανεπιστημίου- και έθεσε το ερώτημα: «Ποια είναι η διαφορά ανάμεσα στον γάιδαρο και στο αυτοκίνητο;». <br />Ο πρώτος φοιτητής είπε «Το ένα είναι έμψυχο, το άλλο άψυχο». «Απορρίπτεσαι.» Ο επόμενος «Το ένα έχει δέρμα, το άλλο έχει τσίγκο». «Απορρίπτεσαι». «Ο ένας τρώει φαγητό, το άλλο βενζίνη». «Απορρίπτεσαι». Τελικά απέρριψε όλο το έτος. Έξαλλοι οι φοιτητές, διότι έπρεπε να ξαναγυρίσουν στα θρανία του τρίτου έτους, μιας και ήταν βασικό το μάθημά του, τον ρώτησαν «Κύριε καθηγητά, ποια είναι η διαφορά;». Τους απάντησε: «Η διαφορά είναι πολύ απλή, σας την έχω διδάξει και λυπούμαι που δεν την ξέρετε. Ο μεν γάιδαρος είναι αυτοκίνητος, το δε αυτοκίνητο είναι ετεροκίνητο. Αυτή είναι η διαφορά. Και χρόνια ολόκληρα σας διδάσκω πάρα πολύ καλά τι σημαίνει αυτόνομο κράτος, τι σημαίνει αυτοδύναμη κοινωνία, τι σημαίνουν όλα αυτά. Εσείς τα αγνοήσατε και δεν τα λογαριάζετε».<br />Η διοικητική αυτοτέλεια, η οικονομική αυτοδυναμία και η οικονομική αυτοδιαχείριση είναι τα θεμέλια που χαρακτηρίζουν την πρωτογενή εξουσία του λαού και όχι μια δοτή εξουσία. Δυστυχώς τη θέλουν δοτή την εξουσία, αλλά δοτή εξουσία δεν υπάρχει. Η εξουσία ξεκινάει από τον ίδιο τον λαό. Αν θέλουμε, το παραδεχόμαστε, αν δεν θέλουμε, όχι. Η ομηρική εποχή, η κλασική εποχή, λιγότερο στους ελληνιστικούς χρόνους, αλλά η μεγάλη ανάπλαση στην περίοδο της αναγέννησης για την Ελλάδα δείχνει τι σήμαινε η αυτοδιοίκηση. Στην ελεύθερη Ελλάδα, σώζεται στους Κορυσχάδες, το καταπληκτικό «Όλες οι εξουσίες πηγάζουν από τον λαό και ασκούνται από τον ίδιο τον λαό». Αυτό θέλουν να το ξεχάσουμε. <br />Επειδή μας κατηγορείτε πάντοτε για το ότι γκρεμίζουμε και για το ότι δεν χτίζουμε, σας λέω ότι αναμφισβήτητα το καθεστώς της ετεροδιοίκησης θέλουμε να το γκρεμίσουμε και να ανεγείρουμε το καθεστώς της αυτοδιοίκησης, όπου κανένας πια, για να μιλήσω γενικά, όχι απλώς δεν θα αποφασίζει για τον άλλο αλλά οι αποφάσεις θα ξεκινούν από τον ίδιο τον λαό. Ή δίνουμε την εξουσία στον λαό ή δεν του τη δίνουμε. Αυτό είναι το κρίσιμο σημείο, η κόκκινη γραμμή, αυτό είναι το σημείο που διακρίνει τη μία αντίληψη από την άλλη. <br />Αναγνωρίζω ότι υπάρχει ένα χάος αντιλήψεων. Ευελπιστώ όμως, επειδή γνωρίζω την ευαισθησία του Υπουργού της αυτοδιοίκησης και δεν το κρύβω να το πω πως αναγκάζεται να φέρνει νομοσχέδια -ας ελπίσουμε ότι εδώ δεν έχει βάλει το χέρι του ο Μπαλτάκος- αλλά διαπνέεται από ένα πνεύμα συγκεντρωτικής εξουσίας, δοτής εξουσίας. <br />Ας μου επιτραπεί, λοιπόν, να αναφέρω κάτι που ίσως αγνοείτε για την ομηρική εποχή, όπου εφαρμόστηκε για πρώτη φορά η καλύτερη δημοκρατία που έχει υπάρξει. Όταν έμαθε ο Τηλέμαχος ο γιος του Οδυσσέα ότι ήρθε ο Νέστορας στην Πύλο, ο τελευταίος από αυτούς που είχαν καταστρέψει το κράτος της Τροίας, ήθελε να πάει να τον δει και κάλεσε «αγορήν». Σημασία έχει η πρώτη κουβέντα που είπε ο γηραιότερος των Ιθακησίων. Θα το πω στα αρχαία ελληνικά: «Τις ωδ’ ήγειρεν;». Κάλεσε δηλαδή λαϊκή συνέλευση, «αγορήν». Ο κάθε πολίτης είχε το δικαίωμα να συγκαλέσει συνέλευση του δήμου. Τώρα, επί ημικλάστου χάρτου, μετά του δέοντος σεβασμού, θα υποβάλει την αίτησή του και θα τον στείλει στο διάολο ο δήμαρχος, διότι δεν μπορεί ένας πολίτης στη σύγχρονη εποχή να συγκαλέσει λαϊκή συνέλευση. Αυτή είναι η τεράστια διαφορά και ζητώ συγγνώμη, διότι πέρασα τον χρόνο μου κατά είκοσι δευτερόλεπτα.</speech><speech by="#s275"><from>ΠΡΟΕΔΡΕΥΩΝ</from> Ο Υπουργός Εσωτερικών κ. Μιχελάκης έχει τον λόγο, για να κάνει κάποιες νομοτεχνικές βελτιώσεις.<br /></speech><speech by="#s275"><from>ΠΡΟΕΔΡΕΥΩΝ</from> Και για τους δύο είναι το χειροκρότημα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα θέλατε, αλλά δεν είναι.</speech><speech by="#s275"><from>ΠΡΟΕΔΡΕΥΩΝ</from> Ορίστε, έχετε τον λόγο, κύριε Υπουργέ.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Ευχαριστώ, κύριε Πρόεδρε.<br />Θέλω να ενημερώσω το Σώμα για τροπολογίες που έχουν κατατεθεί και τις οποίες αποδεχόμαστε, καθώς και κάποιες νομοθετικές ρυθμίσεις. Αναφέρομαι στην τροπολογία με γενικό αριθμό 1326 και ειδικό 62 του συναδέλφου κ. Λοβέρδου, με την οποία δίνεται η δυνατότητα σε εμπορικές μισθώσεις με εκμισθωτή τους ΟΤΑ να παραταθούν με ευνοϊκούς όρους για εκμισθωτές που είχαν συμφωνηθεί προ κρίσης. Είναι ένα σοβαρό πρόβλημα, το οποίο υπάρχει. <br />Επίσης, θα αναφερθώ στην τροπολογία με γενικό αριθμό 1341 και ειδικό 69 των συναδέλφων κυρίων Ντόλιου και Ρήγα. Οι υπάλληλοι ιδιωτικού δικαίου αορίστου χρόνου, οι οποίοι εκλέγονται και καταλαμβάνουν θέση με αντιμισθία, μπορούν να επιλέγουν μεταξύ της αντιμισθίας της οργανικής τους θέσης ή της αντιμισθίας της θέσης εκλογής τους. <br />Επίσης, θα αναφερθώ στην τροπολογία με γενικό αριθμό 1344 και ειδικό 70 του συναδέλφου κ. Χρίστου Δήμα, με σκοπό την αποφυγή απόλυσης εργαζομένων, τη δυνατότητα που δίνουμε σε δήμους να αποδεχθούν μετοχική συμμετοχή σε ανώνυμη εταιρεία, στην οποία να μετέχει δημοτική ανώνυμη εταιρεία. <br />Ακόμη, για το άρθρο 53 υπάρχει τροπολογία του συναδέλφου του Άρη Σπηλιωτόπουλου, ο οποίος την είχε καταθέσει πριν παραιτηθεί. Υπάρχουν ειδικές ευνοϊκές ρυθμίσεις…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Θα σας απαντήσω, κύριε συνάδελφε.<br />Υπάρχει η τροπολογία του συναδέλφου Άρη Σπηλιωτόπουλου, που είχε κατατεθεί πριν παραιτηθεί, η οποία είναι βελτιωτική σε σχέση με το άρθρο 53 που έχουμε καταθέσει και αφορά τη ρύθμιση ληξιπρόθεσμων οφειλών προς τους δήμους από ιδιώτες. <br />Υπάρχουν πολλές θετικές προτάσεις, τις οποίες παίρνω από την τροπολογία που είχε καταθέσει ο συνάδελφος Άρης Σπηλιωτόπουλος και τις βάζω με μορφή νομοθετικής ρύθμισης, όπως επίσης και αλλαγές σε άλλες νομοθετικές ρυθμίσεις. Είναι αρκετός ο αριθμός. Τις καταθέτω τώρα, για να ενημερωθούν οι συνάδελφοι. <br />Ευχαριστώ πολύ. <br /></speech><speech by="#s275"><from>ΠΡΟΕΔΡΕΥΩΝ</from> Ο συνάδελφος κ. Βιρβιδάκης έχει τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Είστε και εναντίον των ιδεών.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Κύριε Πρόεδρε, τον λόγο παρακαλώ.</speech><speech by="#s275"><from>ΠΡΟΕΔΡΕΥΩΝ</from> Κύριε Υπουργέ, θα σας δώσω τον λόγο αλλά δεν χρειάζεται να απαντάτε.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Ακούστηκαν ανακρίβειες εδώ από τον κ. Λαφαζάνη.</speech><speech by="#s275"><from>ΠΡΟΕΔΡΕΥΩΝ</from> Τις καταθέτετε ο ίδιος σαν νομοτεχνικές βελτιώσεις. Επομένως, δεν τίθεται θέμα.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Λέω, λοιπόν, στο συνάδελφο κ. Λαφάζανη, ο οποίος…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Αν δεν πήρατε τον λόγο και δεν είπατε, τότε εντάξει, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Όχι, δεν έχετε τον λόγο. Όταν θα σας δοθεί ο λόγος, τότε θα μιλήσετε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Κύριε Βιρβιδάκη, έχετε τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Τις ενσωματώσαμε ως νομοτεχνική βελτίωση.</speech><speech by="#s275"><from>ΠΡΟΕΔΡΕΥΩΝ</from> Κύριε Υπουργέ, γιατί απαντάτε; Αφού σας είπα, μην απαντάτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Έχουμε γνώση οι φύλακες. <br />Έχετε τον λόγο, κύριε Βιρβιδάκη.</speech><speech by="#s31"><from> ΚΥΡΙΑΚΟΣ ΒΙΡΒΙΔΑΚΗΣ</from> Το χρόνο, παρακαλώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Σας βάζω τον χρόνο από την αρχή.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Δεν ακούγεται τίποτα απ’ όσα λέει ο κ. Λαφαζάνης. <br />Κύριε Βιρβιδάκη, εσείς ακούγεστε, δεν ακούγεται ο κ. Λαφαζάνης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Καθίστε κάτω, σας παρακαλώ!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s275"><from>ΠΡΟΕΔΡΕΥΩΝ</from> Να διακόψω γιατί; Επειδή κάνει νομοτεχνικές βελτιώσεις; Καθίστε κάτω, παρακαλώ.<br />Έχετε τον λόγο, κύριε Βιρβιδάκη.</speech><speech by="#s31"><from> ΚΥΡΙΑΚΟΣ ΒΙΡΒΙΔΑΚΗΣ</from> Κύριε Πρόεδρε, κυρίες και κύριοι συνάδελφοι, την Πέμπτη, στη συζήτηση επί της αρχής του σχεδίου νόμου του Υπουργείου Εσωτερικών που συζητούμε σήμερα, επιφυλάχθηκα να τοποθετηθώ στα άρθρα και τις τροπολογίες, μετά τη μελέτη των νομοτεχνικών βελτιώσεων που κατατέθηκαν την Πέμπτη. Βέβαια, τώρα έχουν κατατεθεί και άλλες. Θα δω και τις άλλες νομοτεχνικές βελτιώσεις και εάν χρειαστεί, θα επανέλθω. <br />Πριν μπω, όμως, στα άρθρα θα ήθελα να υπενθυμίσω κάποια πράγματα, διότι επαναλαμβάνονται θέματα, τα οποία νομίζω ότι έχουν επιλυθεί. Το συγκεκριμένο σχέδιο νόμου είναι και αίτημα της αυτοδιοίκησης. Δεν ήρθε χωρίς διάλογο με την αυτοδιοίκηση. <br />Την προηγούμενη Πέμπτη, κατέθεσα έγγραφο με το  οποίο απέδειξα ότι ήδη από τον Οκτώβριο του 2013 η Κεντρική Ένωση Δήμων Ελλάδος είχε καταθέσει συγκεκριμένες προτάσεις επί του προσχεδίου. Είχε υπάρξει ένας εκτεταμένος διάλογος μηνών με την αυτοδιοίκηση. Υπάρχουν στο σχέδιο νόμου και προτάσεις που η ίδια η αυτοδιοίκηση ζήτησε από το Υπουργείο Εσωτερικών να νομοθετηθούν.<br />Αυτά για την αποκατάσταση κάποιων θεμάτων. Ας έρθουμε τώρα σε ό, τι αφορά την τροπολογία που έχω καταθέσει για το Δημοτικό Περιφερειακό Θέατρο Κρήτης. Όπως είπα και την προηγούμενη Πέμπτη, δεν μπορεί η ίδια νομοθεσία που διέπει τη λαχαναγορά και το γκαράζ στο Δήμο Χανίων να διέπει τον πολιτισμό.<br />Κύριε Υπουργέ, θα παρακαλούσα να κάνετε δεκτή την τροπολογία -αν νομίζετε ότι θέλει βελτίωση, βεβαίως- για να συνεχίσει να υπάρχει ένας σημαντικός φορέας παραγωγής πολιτισμού με μακρά πορεία και σημαντικές παρουσίες και στο Φεστιβάλ Αθηνών και στο εξωτερικό αλλά και με μία πορεία που ξεκίνησε από τον Αλέξη Μινωτή.<br />Από εκεί και πέρα θέλω ακόμη να τονίσω –και να υπενθυμίσω- ότι σε ερώτηση που είχα καταθέσει πήρα την απάντηση ότι το Υπουργείο μελετά νομοθετική πρωτοβουλία. Εάν για οποιονδήποτε λόγο, η δική μου τροπολογία δεν είναι επαρκής, βεβαίως περιμένουμε μία άλλη τροπολογία, μία άλλη νομοθετική ρύθμιση η οποία θα λύσει το πρόβλημα, διότι διαφορετικά το Δημοτικό Περιφερειακό Θέατρο Κρήτης θα πεθάνει. <br />Σχετικά με το άρθρο 4, θα ήθελα να πω τα εξής: Εκτιμώ ότι ο Συμπαραστάτης του Δημότη δεν πρέπει να επιλέγεται από τον Γενικό Γραμματέα της Αποκεντρωμένης Διοίκησης. Προτείνω -όπως ανέφερα και στην επιτροπή- σε περίπτωση αδυναμίας επιλογής σύμφωνα με τα ισχύοντα να επιλέγεται από Σώμα το οποίο θα αποτελείται από τον εν ενεργεία δήμαρχο, από τον επικεφαλής της μείζονος μειοψηφίας και τους διατελέσαντες δημάρχους, λαμβάνοντας υπ’ όψιν τις αλλαγές στους δήμους που προκλήθηκαν από τον «ΚΑΠΟΔΙΣΤΡΙΑ» και τον «ΚΑΛΛΙΚΡΑΤΗ». Έχω ένα ενδεικτικό κείμενο το οποίο είναι σαφές και το καταθέτω στα Πρακτικά.<br /><br />Σε ό,τι αφορά το άρθρο 7 του σχεδίου νόμου, το οποίο απεσύρθη με τις νομοτεχνικές βελτιώσεις της Πέμπτης, θα ήθελα να πω τα εξής: Πιστεύω ότι το άρθρο θα έπρεπε να εξειδικευθεί αφού -όπως ανέφεραν και άλλοι συνάδελφοι οι οποίοι προέρχονται από την αυτοδιοίκηση και έχουν διατελέσει δήμαρχοι και έχουν ζήσει τα προβλήματα της αυτοδιοίκησης- είναι απαραίτητο για την εύρυθμη λειτουργία των δήμων. <br />Σε αυτό το σημείο, θα καταθέσω στα Πρακτικά ένα ενδεικτικό κείμενο το οποίο αναφέρεται σε συγκεκριμένες ειδικότητες και οι οποίες –θα τις αναγνώσω- είναι ναυαγοσώστες, χειριστές μηχανημάτων, οδηγοί και οι τεχνικές ειδικότητες. <br /><br />Σε ό,τι αφορά το θέμα των ασφαλιστικών εισφορών των δικηγόρων στο οποίο αναφέρθηκα την προηγούμενη Πέμπτη, υπενθυμίζω ότι με τον Κώδικα Δικηγόρων απαγορεύθηκε στον δήμαρχο να ασκεί το επάγγελμά του αλλά δεν προβλέπεται ποιος θα πληρώσει τις ασφαλιστικές εισφορές. Θα πρέπει, λοιπόν, αυτό να λυθεί. Έχω καταθέσει μία τροπολογία στο σχέδιο νόμου του Υπουργείου Εσωτερικών που συζητούμε αύριο για να είναι εμπρόθεσμη και θα αναφερθώ αναλυτικά αύριο.<br />Σχετικά με το άρθρο 80, νομίζω ότι η νομοτεχνική βελτίωση που κατατέθηκε, δημιουργεί ορισμένα προβλήματα αφού –και θέλω να με προσέξετε εδώ- δεν εξαιρούνται -παραδείγματος χάριν- όλοι οι εμπλεκόμενοι με τον πολιτισμό, όπως οι καλλιτεχνικοί διευθυντές και οι ασχολούμενοι με τους δημοτικούς κινηματογράφους, με αποτέλεσμα να δημιουργηθεί πραγματικό έμφραγμα στα θέματα πολιτισμού το καλοκαίρι. Γιατί το λέω εδώ αυτό το θέμα; Υπενθυμίζω ότι είναι η πρώτη φορά που οι δημοτικές εκλογές γίνονται Μάιο και όχι Οκτώβριο ή Νοέμβριο και η «νεκρή περίοδος» -τότε που δεν θα μπορούν να γίνουν οι όποιες προσλήψεις- αφορά τους μήνες Μάιο, Ιούνιο, Ιούλιο και Αύγουστο. <br />Πείτε μου, πώς θα προσλάβει ο δημοτικός κινηματογράφος τον χειριστή της μηχανής και το προσωπικό, εφόσον αυτό είναι καθαρά εποχικό και δεν το έχει κάνει ακόμα; <br />Άρα, δεν θα λειτουργήσει κανένας δημοτικός κινηματογράφος και κάποιες δράσεις του πολιτισμού δεν μπορούν να πραγματοποιηθούν. Είναι η πρώτη φορά που η «νεκρή περίοδος» συμπίπτει με το καλοκαίρι. <br />Στο άρθρο 22, όπως είπε και ο εισηγητής μας, λύνεται το θέμα της μετακίνησης των υπαλλήλων των αποκεντρωμένων διοικήσεων με τη νομοτεχνική βελτίωση. Νομίζω ότι αυτό είναι σαφές. <br />Τώρα, επειδή δεν υπάρχει χρόνος, θα κάνω μία απλή αναφορά σε ό,τι αφορά μία σειρά από άλλα θέματα που σχετίζονται με προβλήματα της αυτοδιοίκησης. Αυτά, βεβαίως, θα εξεταστούν από την αρμόδια υποεπιτροπή που θα βελτιώσει τον «ΚΑΛΛΙΚΡΑΤΗ», στην οποία έχω την τιμή να προεδρεύω. Ορισμένα, όμως, έχουν επείγοντα χαρακτήρα, όπως είναι αυτά που αφορούν τις παραλίες. Φοβάμαι ότι το καλοκαίρι θα βρεθούν οι παραλίες υπό κατάληψη από επιτήδειους. <br />Τελειώνοντας, θα ήθελα να ρωτήσω για ένα σημαντικό θέμα που αφορά την παρέμβαση στη νομοθεσία των ΔΕΥΑ. Το ερώτημά μου είναι αν θα αποτελέσει ιδιαίτερο νομοθέτημα, δηλαδή εάν ο νέος ν.1069 θα αποτελέσει ιδιαίτερο νομοθέτημα ή αν θα είναι και αυτό αντικείμενο της υποεπιτροπής μας. <br />Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Εμείς σας ευχαριστούμε που είσαστε συνεπής στον χρόνο σας.<br />Το λόγο έχει η συνάδελφος κ. Χρυσούλα Γιαταγάνα.</speech><speech by="#s55"><from> ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</from> Κύριε Πρόεδρε, κυρίες και κύριοι συνάδελφοι,  κύριε Υπουργέ, δεν είναι δυνατόν να μην αναφερθώ στο ζήτημα που την προηγούμενη βδομάδα συντάραξε και εξακολουθεί να συνταράσσει το πανελλήνιο. Αναφέρομαι φυσικά στις «δηλώσεις Μπαλτάκου», τόσο στη βιντεοσκόπηση που είδε το φως της δημοσιότητας την προηγούμενη Τετάρτη όσο και στις δηλώσεις του μετά τη δημοσιοποίησή της. <br />Η συνέπειες των δηλώσεων αυτών είναι ολέθριες, ανυπολόγιστες, γιατί μέσα στις τραγικές συνθήκες που ζουν οι Έλληνες, ήρθαν στο φως συνταρακτικά δεδομένα που κλονίζουν συθέμελα τη δημοκρατία, τη συντεταγμένη πολιτεία της χώρας μας. Ακόμα χειρότερα, πλήττουν το κύρος της δικαιοσύνης και κλονίζουν την εμπιστοσύνη του ελληνικού λαού στο θεμελιώδη αυτό θεσμό. <br />Η δικαιοσύνη μέχρι τώρα ήταν το καταφύγιο κάθε αδύναμου και αδικημένου από την κρατική εξουσία. Η παραίτηση του κ. Μπαλτάκου δεν αποκαθιστά, δεν επιλύει το τεράστιο πρόβλημα που έχει ανακύψει. Δεν μπορεί να γιατρέψει πληγές που άνοιξαν. <br />Η Κυβέρνηση, συνεπικουρούμενη από τα μέσα μαζικής ενημέρωσης, υποβαθμίζει αυτά που ήρθαν στην επιφάνεια και προσπαθεί να αλλάξει την ατζέντα αναφερόμενη στο success story, στη διανομή του μερίσματος των 500 ευρώ και στα πολλά-πολλά δώρα που μας φέρνει η κ. Μέρκελ. <br />Είναι, όμως, γεγονός, ότι η χώρα αυτήν τη στιγμή συγκλονίζεται κυριολεκτικά από τις πράξεις, τις επαφές και τα λεγόμενα του κ. Μπαλτάκου, από το ρόλο που έπαιξε τα δύο τελευταία χρόνια. Ο κ. Μπαλτάκος δεν είναι ένα τυχαίο πρόσωπο. Ήταν το δεξί χέρι του Πρωθυπουργού και επί δεκαετίες στενός συνεργάτης του. Ήταν πρόσωπο της απολύτου εμπιστοσύνης του. Ήταν αυτός που παρενέβαινε σε Υπουργούς και Βουλευτές για θέματα κυβερνητικής πολιτικής. <br />Με ανακοινώσεις στα μέσα μαζικής ενημέρωσης και αφορισμούς από τηλεοράσεως, δεν πρόκειται να λυθεί αυτό το ζήτημα. Ο κόσμος αγωνιά για το τι συμβαίνει αυτήν τη στιγμή στο παρασκήνιο της πολιτικής. Ξέρετε τι με ρωτούν και με ξαναρωτούν στη Θεσσαλονίκη; Αν αυτές οι συγκλονιστικές αποκαλύψεις έγιναν γιατί κάποιοι ετοιμάζονται να φέρουν ένα «καινούργιο» Παπαδήμο στη θέση του Πρωθυπουργού ή αν θα γίνουν αμέσως και βουλευτικές εκλογές. <br />Το χειρότερο, όμως, είναι ότι όσοι έχουν κάποια ιδιωτική διαφορά να εκκρεμεί στη δικαιοσύνη, ρωτάνε ποιο πολιτικό πρόσωπο πρέπει να πιάσουν να τους βοηθήσει στα δικαστήρια. Εκεί έχουμε φτάσει. <br />Η Κυβέρνηση, δεν έχει κανένα δικαίωμα να απαξιώνει τις αγωνίες του ελληνικού λαού. Δεν έχει κανένα δικαίωμα να αφήνει εκτεθειμένη τη δικαιοσύνη. Είναι υποχρεωμένη να διεξάγει άμεσα στη Βουλή προ ημερησίας διατάξεως συζήτηση γι’ αυτό το ζήτημα. <br />Ο Πρωθυπουργός της χώρας, οφείλει να προσέλθει σε αυτήν τη συζήτηση και να πει επιτέλους με κάθε ειλικρίνεια στον ελληνικό λαό τι συμβαίνει αυτήν τη στιγμή, ποια είναι η θέση ολόκληρης της Κυβέρνησης μπροστά σε αυτό το τεράστιο σκάνδαλο που έχει δημιουργηθεί και τι μέλλει γενέσθαι, τη στιγμή που από την ίδια την Κυβέρνηση προκλήθηκε αυτό το σκάνδαλο. Ο Πρωθυπουργός της χώρας και σύσσωμη η Κυβέρνηση, οφείλουν να αποκαταστήσουν τη βλάβη που προξένησαν στους θεσμούς της δημοκρατίας και της δικαιοσύνης.<br />Τώρα, επί των άρθρων του υπό συζήτηση νομοσχεδίου, λόγω του περιορισμένου χρόνου που έχω στη διάθεσή μου, θα περιοριστώ στα άρθρα 52 και 53, για τα οποία έχουμε καταθέσει πέντε Βουλευτές την με γενικό αριθμό 1335 και ειδικό αριθμό 64 τροπολογία. <br />Κύριε Υπουργέ, πέντε Βουλευτές έχουμε καταθέσει μία τροπολογία πάνω σε αυτά που είναι σημαντικότατα θέματα. Μας αναφέρατε τροπολογία –απ’ ό,τι βλέπω δεν με ακούει ο κύριος Υπουργός- που κατέθεσε ο κ. Σπηλιωτόπουλος ο οποίος δεν είναι Βουλευτής,. Επομένως, εγώ είμαι υποχρεωμένη, γιατί είναι πολύ σημαντικές οι διατάξεις αυτές, να αναφερθώ στην τροπολογία μας και να παρακαλέσω, κύριοι συνάδελφοι, όλοι να μελετήσετε την τροπολογία που έχουμε καταθέσει, γιατί είναι πάρα πολύ σημαντική για πολλές χιλιάδες Ελλήνων και πολλές χιλιάδες μικρομεσαίων επιχειρήσεων.<br />Επομένως, με την αποδοχή της τροπολογίας που καταθέσαμε, επιτυγχάνεται ο σκοπός της ρύθμισης, δηλαδή τόσο τα έσοδα των ΟΤΑ της χώρας να αυξηθούν αλλά ταυτόχρονα και οι μικρομεσαίες επιχειρήσεις που άντεξαν και λειτουργούν μέχρι σήμερα, να μπορέσουν να ανταποκριθούν με συνέπεια στις υποχρεώσεις τους και να συνεχίσουν να λειτουργούν. Όμως και οι επιχειρήσεις που έκλεισαν -αλλά λόγω των οφειλών τους προς τους ΟΤΑ δεν μπορούν να προβούν και σε τυπική διακοπή δραστηριότητας και κινδυνεύουν από μέτρα αναγκαστικής εκτέλεσης εις βάρος τους- να μπορέσουν να ρυθμίσουν με συνέπεια τα χρέη τους. <br />Ουσιαστικά με τις ρυθμίσεις που προτείνουμε στην τροπολογία μας, θα είναι εφικτή η υλοποίηση της ρύθμισης των οφειλών, γεγονός που θα έχει πολλαπλασιαστικά οφέλη στην ελληνική οικονομία, αφού θα συμβάλει στη βελτίωση των συνθηκών επιχειρηματικότητας για εκατοντάδες χιλιάδες μικρομεσαίων επιχειρήσεων. Έτσι, στο άρθρο 52, ζητάμε το ποσοστό του ετήσιου τέλους που καταβάλλεται για την έκδοση ή ανανέωση αδείας να οριστεί σε 20% αντί του 30% που προβλέπεται στο νομοσχέδιο.<br />Στο άρθρο 53, ζητάμε να γίνουν δεκτές αρκετές αλλαγές. Παρ’ ότι η αιτιολογική έκθεση του νομοσχεδίου αναφέρεται σε μείωση των προστίμων, εντούτοις –όπως είναι διατυπωμένο το άρθρο 53- ουδεμία μνεία κάνει για τα πρόστιμα αλλά αναφέρεται μόνο στην απαλλαγή από προσαυξήσεις εκπρόθεσμης καταβολής. Όμως, τα πρόστιμα σε πολλές περιπτώσεις ανέρχονται σε ποσοστό 200% έως 300% της αρχικής οφειλής. Όπως καταλαβαίνετε, καθίστανται δώρον άδωρον οι ρυθμίσεις που προβλέπονται στο άρθρο αυτό, εάν δεν απαλλάξετε τους οφειλέτες τόσο από τις προσαυξήσεις, όσο και ιδίως από τα πρόστιμα κατά ποσοστό 100% ανεξαρτήτως του τρόπου εξόφλησης, εάν δηλαδή θα γίνει με εφάπαξ καταβολή ή με δόσεις. <br />Συμφωνούμε με την κλιμάκωση των δόσεων σε είκοσι τέσσερις, σαράντα οκτώ, εβδομήντα δύο και εκατό ανάλογα με το συνολικό ποσό της οφειλής. Ζητάμε να περιληφθούν και οι μη ληξιπρόθεσμες οφειλές μέχρι τη δημοσίευση του παρόντος νόμου, ειδάλλως θα χρειαστεί νέα ρύθμιση στο μέλλον. Ζητάμε να απαλειφθούν όλες οι εξαιρέσεις από τη ρύθμιση που προβλέπεται στην παράγραφο 2 του άρθρου 53 και να περιληφθούν στη ρύθμιση, όλες οι οφειλές προς τους δήμους από οποιαδήποτε αιτία.<br />Ζητάμε να απαλειφθεί η υποχρέωση προσκόμισης από τον οφειλέτη όλων των εγγράφων που προβλέπονται στην παράγραφο 3 του άρθρου 53, γιατί μόνο τεράστια γραφειοκρατία προκαλούν και δεν επιλύουν κανένα πρόβλημα. Κυρίως ζητάμε, να μην είναι στη διακριτική ευχέρεια του προϊσταμένου της οικονομικής υπηρεσίας του δήμου η έγκριση ή μη της αίτησης για ρύθμιση.<br />Ζητάμε, επίσης, στην παράγραφο 3 του άρθρου 53, να δίνεται εξάμηνη προθεσμία από τη δημοσίευση του νόμου αντί τετράμηνης στον οφειλέτη για την υποβολή της αίτησης για ρύθμιση.<br /> <br />Τελειώνω, κύριε Πρόεδρε.<br />Ζητάμε, στην παράγραφο 4 του άρθρου 53, η εξόφληση ή η καταβολή της πρώτης δόσης να γίνεται εντός δέκα εργασίμων ημερών από την ημέρα υποβολής της αίτησης για ρύθμιση, αντί των τριών εργασίμων ημερών που προβλέπονται στο νομοσχέδιο.<br />Τέλος, ζητάμε να απαλειφθεί η παράγραφος 12 του άρθρου 53, με την οποία προβλέπεται ότι ποσά που έχουν καταβληθεί μέχρι την υποβολή της αίτησης για υπαγωγή σε ρύθμιση δεν επιστρέφονται ούτε συμψηφίζονται. Φυσικά και πρέπει να προβλεφθεί, ότι ποσά,, τα οποία ήδη έχουν καταβληθεί, συμψηφίζονται. Αλίμονο να χαρίζονται στο δημόσιο ποσά που έχουν καταβληθεί.<br />Θα μου δώσετε, κύριε Πρόεδρε, μισό λεπτό να πω ποια άρθρα ψηφίζω και ποια δεν ψηφίζω;</speech><speech by="#s275"><from>ΠΡΟΕΔΡΕΥΩΝ</from> Θα σας δώσω μία παράταση, την οποία θα κρατήσω από τη δευτερολογία σας, διότι επί τριάμισι λεπτά ασχοληθήκατε με άσχετο θέμα. <br />Ορίστε, κυρία συνάδελφε, συνεχίστε.</speech><speech by="#s55"><from> ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</from> Τι να κάνουμε; Δεν μου κάνετε χάρη. Βουλευτής είμαι, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Με συγχωρείτε. Ξέρετε ότι ειδικά μαζί σας δεν θα ήθελα ποτέ να αντιδικήσω αλλά επειδή είπατε ότι είστε Βουλευτής, βεβαίως και είστε Βουλευτής. Άρα, πρέπει να σέβεστε τον Κανονισμό. Υπερβήκατε το χρόνο, άρα έπρεπε να διακόψετε.<br />Συνεχίστε, όμως, κυρία Γιαταγάνα.</speech><speech by="#s55"><from> ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</from> Λέω, λοιπόν, ότι καταψηφίζω τα άρθρα 2, 3, 4 –ιδίως το 4- το 16, το 21,25,26, το 45 οπωσδήποτε, το 38, το 62, το 63, το 78 για τα περίπτερα, που μαζί με το πολυνομοσχέδιο καταστρέφει ανθρώπους πάμφτωχους και το 79.<br />Λέω «ΝΑΙ» στα άρθρα 5, 6, 17, 18, 25, 26, 35, 39, 50, 51, 52 και 53 εφόσον γίνει δεκτή η τροπολογία, την οποία κατέθεσα.<br />Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι ένας μαθητές και μαθήτριες και τρεις εκπαιδευτικοί-συνοδοί από το 3ο Δημοτικό Σχολείο Ιαλυσού Ρόδου. <br />Η Βουλή τούς καλωσορίζει.<br /><br />Παρόντες στην Αίθουσα είναι και οι Βουλευτές Δωδεκανήσου ο κ. Υψηλάντης και ο κ. Γάκης. <br />Τον λόγο έχει ο συνάδελφος, ο κ. Ταμήλος.</speech><speech by="#s269"><from> ΜΙΧΑΗΛ ΤΑΜΗΛΟΣ</from> Κύριε Πρόεδρε, κύριε Υπουργέ, μπαίνουμε στη συζήτηση των άρθρων. Είπαμε από την αρχή για να μην υπάρχουν παρεξηγήσεις ότι αυτό το νομοσχέδιο δεν διεκδικεί τη ριζική διόρθωση του «ΚΑΛΛΙΚΡΑΤΗ». Έχουμε πει ότι αυτό θα αντιμετωπιστεί στην ειδική επιτροπή, η οποία συνεστήθη με πρόταση του Υπουργού Εσωτερικών, από τη μόνιμη επιτροπή και αυτήν τη στιγμή διορθώνουμε μία σειρά άρθρων, με βάση την εμπειρία των προηγουμένων τριών χρόνων και με βάση τα αιτήματα της Κεντρικής Ένωσης Δήμων Ελλάδος, έτσι ώστε να απλοποιηθεί η διαδικασία, να δώσουμε τη δυνατότητα στους δήμους να εισπράξουν έσοδα, να λύσουν μικρά διοικητικά προβλήματα, καθώς επίσης και να αντιμετωπίσουν και προβλήματα της περιφερειακής αυτοδιοίκησης.<br />Θα μπω, λοιπόν, επί τροχάδην στα άρθρα, στα οποία νομίζω ότι πρέπει να κάνουμε κάποιες διορθώσεις.<br />Σε ό,τι αφορά τα άρθρα 2 και 3, για τα οποία υπάρχει ομοφωνία και αφορούν τις περιπτώσεις των τοπικών κοινοτήτων, ήθελα να κάνω μία πρόταση που νομίζω ότι είναι επίκαιρη και διορθώνει και βελτιώνει τον τρόπο της υποβολής των υποψηφιοτήτων το επόμενο χρονικό διάστημα. Ξέρουμε ότι μέχρι τις 28 Απριλίου πρέπει να κατατεθούν οι υποψηφιότητες για τις δημοτικές εκλογές.<br />Προτείνω ότι το 1/3 των γυναικών, το οποίο είναι προϋπόθεση με βάση τον «ΚΑΛΛΙΚΡΑΤΗ» και σήμερα υπολογίζεται σε κάθε χωριό χωριστά, να υπολογίζεται στο άθροισμα των τοπικών κοινοτήτων και όχι σε μία-μία τοπική κοινότητα.<br />Αυτό θα διευκολύνει τη συγκρότηση των συνδυασμών, δεδομένου ότι υπάρχει δυσκολία να εξευρεθεί οπωσδήποτε σε κάθε τοπική κοινότητα η αναλογία 1/3. Μην ξεχνάμε ότι υπάρχουν εκατοντάδες απομακρυσμένες ορεινές τοπικές κοινότητες, στις οποίες δεν υπάρχει και μεγάλη διάθεση συμμετοχής. <br />Επίσης, σε ό,τι αφορά στον αριθμό του ποσοστού των γυναικών στο 1/3, που αφορά τους δημοτικούς συμβούλους και αυτό θα μπορούσε να υπολογίζεται επί του συνολικού αριθμού των υποψηφίων που υποβάλλει κάθε συνδυασμός. Παραδείγματος χάριν, αν ένας συνδυασμός δεν μπορέσει να συγκεντρώσει το μέγιστο του επιτρεπόμενου αριθμού υποψηφίων, πρέπει να έχει τη δέσμευση το 1/3 να είναι χωριστά στους δημοτικούς συμβούλους και χωριστά στους τοπικούς συμβούλους που υποβάλλει, έτσι ώστε να απλοποιηθεί και ο έλεγχος και η πιθανότητα ακυρότητας κάποιου συνδυασμού και από την άλλη πλευρά να διευκολυνθεί η συμμετοχή στις εκλογές. <br />Όσον αφορά το άρθρο 4, έγινε πολλή συζήτηση. Νομίζω ότι πρέπει να αναλάβει η τοπική αυτοδιοίκηση τις δικές της ευθύνες. Δηλαδή έλεγε ο νόμος ότι πρέπει εντός δύο μηνών σε τρεις διαδοχικές ψηφοφορίες -που μπορεί να γίνουν ακόμα και στην ίδια συνεδρίαση του δημοτικού συμβουλίου- να επιλεγεί ο Συμπαραστάτης του Δημότη. Αυτό ήταν το λάθος που είχε ο προηγούμενος νόμος και πρέπει να το αλλάξουμε. Μέσα σε δύο μήνες, δεν υπάρχει η διάθεση και δεν έχει επέλθει η ανάλογη ηρεμία, προκειμένου να επιλεγεί ο Συμπαραστάτης του Δημότη, ένας άνθρωπος που είναι κοινής αποδοχής από την αυτοδιοίκηση και από την πλειοψηφία και από την αντιπολίτευση. <br />Άρα, λοιπόν, πρώτον, πρέπει να επιμηκυνθεί το χρονικό διάστημα. <br />Πρότεινα, κύριε Υπουργέ, ο χρόνος να γίνει έξι μήνες. Επίσης, πρότεινα ο Συμπαραστάτης του Δημότη να επιλέγεται με διαδοχικές ψηφοφορίες. Εάν στην πρώτη ψηφοφορία προταθεί ο κ. Γλέζος και δεν συγκεντρώσει τα 2/3, στη δεύτερη ψηφοφορία, στην επόμενη συνεδρίαση του δημοτικού συμβουλίου, πρέπει να προταθεί ένα άλλο πρόσωπο με πρόταση τριών δημοτικών συμβούλων. Έτσι, λοιπόν, σε έξι μήνες θα γίνουν πέντε, έξι διαδοχικές συνεδριάσεις. Είναι αδύνατον να μην καταλήξουμε σε ένα πρόσωπο σε πέντε διαδοχικές συνεδριάσεις. Αν -ο μη γένοιτο- μετά από έξι μήνες και πέντε συνεδριάσεις δεν εξευρεθεί Συμπαραστάτης του Δημότη, τότε ο Γενικός Γραμματέας Αποκεντρωμένης Περιφέρειας μεταξύ των υποψηφίων που προτάθηκαν, αλλά δεν ψηφίστηκαν, θα επιλέξει κάποιον που συγκεντρώνει την ανάλογη προϋπηρεσία. <br />Το να γίνει ένα Σώμα, όπως πρότεινε ο κ. Βιρβιδάκης, από πρώην δημάρχους κ.λπ., νομίζω ότι είναι πολύπλοκο να δημιουργηθεί και δεν συνεισφέρει στην παρούσα φάση όπου θέλουμε να απλοποιηθεί η διαδικασία. <br />Στο άρθρο 6 που μιλά για το ασύρματο δίκτυο, αναφέρεται «η παροχή υπηρεσίας δωρεάν ασύρματης πρόσβασης των πολιτών στο διαδίκτυο, μέσω του δικτύου Σύζευξης ή δημοτικού δικτύου ή άλλου παρόχου…». Πρέπει να συμπληρωθεί, έτσι ώστε να καλύψουμε και τις περιπτώσεις αρκετών δήμων που έχουν δημοτικό δίκτυο, για να μπορούν να το χρησιμοποιήσουν χωρίς να παρανομούν. <br />Όσον αφορά το άρθρο 11, έχουμε ζητήσει να εξαιρούνται από την υποχρέωση έγκρισης της επιτροπής του ΠΥΣ 33/2006, όπως ισχύει και οι εργαζόμενοι που προέρχονται από τα προγράμματα του ΟΑΕΔ, δηλαδή τα πεντάμηνα και τα οκτάμηνα, έτσι ώστε να κερδίζουμε χρόνο και να μην ταλαιπωρείται η διοίκηση, προκειμένου να εγκρίνει προγράμματα του ΟΑΕΔ. <br />Το άρθρο 16, νομίζω ότι διορθώθηκε πάρα πολύ σωστά με το «2+2». Άρα, λοιπόν, θεωρώ ότι καλύπτεται αυτή η διαδικασία και διασφαλίζεται η δυνατότητα μετακίνησης υπαλλήλων με βάση την απόφαση του δημάρχου. <br />Σε ό,τι αφορά το άρθρο 24, που σχετίζεται με τις αργίες που επιβάλλονται μετά από δικαστικές αποφάσεις, νομίζω ότι είναι σωστή η διατύπωση και δεν πρέπει να την αλλάξουμε. <br />Ο αγορητής του ΠΑΣΟΚ κ. Ντόλιος έθεσε κάποιες επιφυλάξεις αλλά νομίζω ότι δεν πρέπει να επιμείνει στο άρθρο 24. Πιστεύω ότι πρέπει να το αφήσουμε έτσι. Είναι αδιανόητο, ακόμη και αν έχει παραπεμφθεί κάποιος για κακούργημα ως συνυπεύθυνος επειδή είναι δήμαρχος και δεν φταίει αν έγινε κάτι σε μια άλλη υπηρεσία του δήμου, να μην μπορεί να έχει το δικαίωμα να ασκήσει τα καθήκοντά του, όταν οι διαδικασίες προβλέπουν ότι κανείς δεν είναι ένοχος πριν δικαστεί. Επομένως, νομίζω ότι πρέπει να παραμείνει το άρθρο όπως είναι. <br />Ας μιλήσουμε τώρα για τα υπόλοιπα άρθρα. <br />Στο άρθρο 34, υπάρχει μια προτεινόμενη ρύθμιση, την οποία έκανε αποδεκτή ο κύριος Υπουργός με τις πρόσφατες βελτιώσεις που μας μοιράστηκαν. <br />Στο άρθρο 53, έγινε μία διόρθωση που έχει προταθεί από συναδέλφους Βουλευτές, η οποία, όπως τη διαβάσαμε, μας καλύπτει σε ό,τι αφορά τη διατύπωση.<br />Σε ό,τι αφορά το άρθρο 45, στο οποίο υπήρξε ένα πρόβλημα για την εκχώρηση και την ενεχυρίαση των εσόδων από τα ανταποδοτικά τέλη και επειδή και ο αγορητής της ΔΗΜΑΡ είπε ότι δεν το ψηφίζει, εγώ κάνω μια ενδιάμεση πρόταση: Να επιτρέπεται η εκχώρηση και η ενεχυρίαση των εσόδων από ανταποδοτικά τέλη για την εξασφάλιση κάθε είδους δημοσίων συμβάσεων, ιδίως έργου κ.λπ., έως του ποσοστού 20%, έτσι ώστε να μην μπορεί να ενεχυριάζεται το σύνολο των ανταποδοτικών τελών και να κινδυνεύουν να μείνουν οι πληρωμές των υπαλλήλων ή ακόμη του πετρελαίου για την κίνηση των μηχανημάτων και να τίθεται σε κίνδυνο η λειτουργία της καθαριότητας.<br />Τελειώνω με το άρθρο 76. Έχω κάνει μία παράκληση. Στο συγκεκριμένο άρθρο, αναφέρεται ότι πλέον συμμετέχουν στις εφορευτικές επιτροπές και οι υπάλληλοι του Ελεγκτικού Συνεδρίου. Η διατύπωση, όμως, του άρθρου δεν καλύπτει όλους τους υπαλλήλους. Λέει, δηλαδή, ότι οι υπάλληλοι Α΄, Β΄, Γ΄ και Δ΄ βαθμού του Ελεγκτικού Συνεδρίου συμμετέχουν στις εφορευτικές επιτροπές. Επειδή, όμως, λόγω των πρόσφατων μετακινήσεων από διάφορες υπηρεσίες τα προηγούμενα δύο χρόνια, υπάρχουν υπάλληλοι ΠΕ από άλλες υπηρεσίες που μεταφέρθηκαν εκεί αλλά λόγω μη λειτουργίας των υπηρεσιακών συμβουλίων δεν έχουν καταταχθεί, νομίζω ότι μπορεί να συμπληρωθεί ότι «δικαστικοί υπάλληλοι ΠΕ και Α΄, Β΄, Γ΄, Δ’  βαθμού μπορούν να συμμετέχουν στις εκλογές»<br />Σε ό,τι αφορά το άρθρο 79, είμαστε ικανοποιημένοι που τακτοποιήθηκε ένα θέμα για τους ΦΟΔΣΑ και παρατάθηκε η λειτουργία τους μέχρι το 2015.<br />Παρ’ όλα αυτά και μέχρι τη δευτερολογία μου, εάν υπάρξει κάποια διατύπωση που να βελτιώνει τη συγκρότηση κάποιων άρθρων τα οποία η ΚΕΔΚΕ ζητά, θα είμαι στη διάθεση του Υπουργού να τα διορθώσουμε.<br />Ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε και εμείς.<br />Το λόγο έχει η συνάδελφος κ. Παπακώστα.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Ευχαριστώ πολύ, κύριε Πρόεδρε.<br />Ασφαλώς το συζητούμενο σχέδιο νόμου και κάθε σχέδιο νόμου, κύριοι Βουλευτές, είναι το εργαλείο για να δοθούν απαντήσεις σε υπαρκτά προβλήματα. Σίγουρα, όμως, όταν τη νομοθετική πρωτοβουλία την έχει η Κυβέρνηση, ασφαλώς εμπεριέχει και το ιδεολογικό και πολιτικό στίγμα, τη φιλοσοφία δηλαδή του κόμματος εκείνου το οποίο ναι μεν κυβερνά με την εντολή του ελληνικού λαού, αλλά οφείλει να δώσει και το πολιτικό του στίγμα στις ρυθμίσεις οι οποίες εμπεριέχονται σε αυτήν τη νομοθετική πρωτοβουλία.<br />Εξηγούμαι. Θεωρώ, κύριε Πρόεδρε, κυρίες και κύριοι Βουλευτές, ότι η Νέα Δημοκρατία είναι η παράταξη εκείνη η οποία εμπεριέχει στον πυρήνα της τον άνθρωπο ως υποκείμενο ενδιαφέροντος των πολιτικών της. Η Νέα Δημοκρατία, είναι η παράταξη η οποία πέρα από το φιλελευθερισμό που τη διακρίνει, έχει στον αξιακό και ιδεολογικό της κώδικα τον ουμανισμό. Δηλαδή, δεν μπορεί καμμία πολιτική της, άρα και καμμία ως εκ τούτου νομοθετική πρωτοβουλία, να αντιπαρέρχεται, να υπερβαίνει αυτόν τον κρίσιμο παράγοντα που είναι ο άνθρωπος, ως στοιχείο του πολιτικού μας ενδιαφέροντος.<br />Τι θέλω να πω με αυτό; Θέλω να πω, κυρίες και κύριοι Βουλευτές, ότι έχω καταθέσει δύο τροπολογίες, οι οποίες ακριβώς εμπεριέχουν αυτό το ιδεολογικό και αξιακό στίγμα της παράταξης στην οποία ανήκω. Και αυτό θέλω να το εξηγήσω αναλυτικότερα. <br />Εξηγούμαι. Θεωρώ ότι κάθε θεσμική - νομοθετική πρωτοβουλία οπωσδήποτε παντρεύεται -χωρίς αυτό να είναι μαχητό- με το Σύνταγμα, με τον καταστατικό και  θεμελιώδη χάρτη της χώρας. Υπό την έννοια, λοιπόν, αυτή, θέλω να υπενθυμίσω ότι στο άρθρο 21 του Συντάγματος, είναι βασική πρόνοια του συντακτικού νομοθέτη, όπως είναι και βασική πρόνοια και της δικής μας παράταξης, της Νέας Δημοκρατίας, η προστασία της οικογένειας και των μελών αυτής, αλλά και η προστασία των ευπαθών κοινωνικών ομάδων.<br />Και μάλιστα οφείλω να πω ότι αυτή η προστασία αποτελεί αντικείμενο ειδικής φροντίδας του κράτους. Κρατήστε, κύριοι συνάδελφοι, τη λέξη «ειδική» από την έκφραση «ειδικής φροντίδας του κράτους». Έτσι λέει ο συντακτικός νομοθέτης. <br />Εδώ, λοιπόν, έχουμε ειδικές κατηγορίες πληθυσμού, για τις οποίες πρέπει να υπάρξουν ρυθμίσεις τέτοιες, ώστε το ουμανιστικό αξιακό πλαίσιο -δηλαδή το ότι ο πυρήνας της πολιτικής μας, της Νέας Δημοκρατίας είναι ο άνθρωπος- να τύχει εφαρμογής. <br />Στη συγκεκριμένη περίπτωση, μετά απ’ όλη αυτήν τη δυσχερή οικονομική συγκυρία, η προτεινόμενη από εμένα νομοθετική ρύθμιση, έχει στόχο να απαλύνει τις ήδη πληττόμενες από την κρίση ειδικές κατηγορίες πληθυσμού -όπως είναι για παράδειγμα οι πολύτεκνοι, οι τρίτεκνοι, οι μονογονεϊκές οικογένειες, οι άποροι, τα άτομα με αναπηρία- από μια οικονομική υποχρέωση εξαιτίας της ειδικής φροντίδας που ορίζει με σαφήνεια το Σύνταγμα στο άρθρο 21,  της οποίας πρέπει να τύχουν. Ποια είναι αυτή; Είναι η απαλλαγή ή έστω η μείωση από τα δημοτικά τέλη, κύριε Υπουργέ. <br />Κύριε Κουκουλόπουλε, επιτρέψτε μου. Αν μπορείτε, μην απασχολείτε τον κύριο Υπουργό για να ακούσει αυτό που έχω να πω.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Σας ακούω, κυρία συνάδελφε.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Θέλω, λοιπόν, να ενημερώσω το Σώμα ότι κάποιοι δήμοι της χώρας -αν θέλετε μεμονωμένα, σποραδικά, αυτοβούλως, πάντως αυτό δεν αποτελεί ενιαία προστασία και ενιαία πολιτική σε όλους τους δήμους- εφαρμόζουν την έκπτωση ή την απαλλαγή από τα δημοτικά τέλη στις κατηγορίες στις οποίες αναφέρθηκα προηγουμένως. <br />Προτείνω, λοιπόν, αυτό να αποτελέσει -αφού προβλεφθεί προηγουμένως νομοθετικά- ενιαία προστασία των ευαίσθητων κοινωνικών ομάδων σε όλους τους δήμους της χώρας. Δεν καταλαβαίνω, λοιπόν, για ποιο λόγο να μην τύχουν της δέουσας νομοθετικής πρόβλεψης και άρα ρύθμισης της ειδικής φροντίδας που θέλει ο συντακτικός νομοθέτης γι’ αυτές τις συγκεκριμένες κοινωνικά ευπαθείς ομάδες της ελληνικής κοινωνίας. <br />Κύριε Πρόεδρε, κυρίες και κύριοι Βουλευτές, θέλω να πω και κάτι άλλο. Πριν από την εφαρμογή του ν.4093/2012 η μεταβίβαση της άδειας περιπτέρων προς τις συζύγους και τα προστατευόμενα μέλη της οικογένειας των κατόχων άδειας, ήταν μια διευκόλυνση που δεν παρείχετο αυθαίρετα. Εντάσσεται και «παντρεύεται» με αυτό που είπα, το ενδιαφέρον της Νέας Δημοκρατίας με βάση τον αξιακό της κώδικα προς τον άνθρωπο, ενδιαφέρον το οποίο φρόντισε τότε να εντάξει μέσα στο Σύνταγμα της χώρας και μάλιστα πάλι στο άρθρο 21, όπου εκεί ορίζονται οι ειδικές προστασίες, τις οποίες οφείλουμε να έχουμε υπ’ όψιν μας και να μην τις υπερβαίνουμε ποτέ, όταν νομοθετούμε. <br />Κατά συνέπεια, επικαλούμενη το άρθρο 21 του Συντάγματος και την ειδική προστασία που αυτό εμπεριέχει με περιοριστικό τρόπο αλλά αρκετά σαφή για τις συγκεκριμένες ευπαθείς και ευαίσθητες κοινωνικές ομάδες, δεν καταλαβαίνω γιατί δεν μπορούμε να έχουμε πρόβλεψη με νομοθετική ρύθμιση. Το 30% που φέρατε είναι άλλη ρύθμιση απ’ αυτήν που σας προτείνω εγώ. <br />Αυτό που σας προτείνω εγώ, είναι οι σύζυγοι και τα προστατευόμενα μέλη της οικογένειας των κατόχων άδειας, να μην χάνουν το δικαίωμα κληρονομικής διαδοχής - εκμετάλλευσης περιπτέρου και ως εκ τούτου να οδηγούνται στην ανεργία -αυτό είναι το πρακτικό κομμάτι, αυτή είναι η επίπτωση- καθώς στις περισσότερες των περιπτώσεων, το μοναδικό έσοδο, άρα και εισόδημα της οικογένειας, ήταν αυτό το περίπτερο. <br />Με τη διάταξη αυτή, καταργείται η μεταβίβαση περιπτέρου ως κοινωνικό ευεργέτημα -το υπογραμμίζω, κρατήστε αυτήν τη σημείωση- σε αναξιοπαθούντες συμπολίτες μας, παρ’ ότι δεν έχει δημοσιονομικό κόστος, δεν έχει δημοσιονομική επίπτωση και θα μπορούσε να εξακολουθήσει να υπάρχει ως ένα εργαλείο χρήσιμης κοινωνικής πολιτικής. <br />Επιπλέον, η επαναφορά της μεταβίβασης των αδειών στις οικογένειες των θανόντων αδειούχων περιπτέρων - που είναι ελάχιστοι- σε καμμία περίπτωση δεν σημαίνει τον περιορισμό στο επάγγελμα, καθώς αποτελεί απολύτως δικαιολογημένη και μάλιστα συνταγματική διευκόλυνση. <br />Υπό την έννοια αυτή θεωρώ, ότι επί της αρχής οι ρυθμίσεις του Υπουργείου Εσωτερικών για πρακτικά και για επείγοντα ζητήματα είναι στη σωστή κατεύθυνση.<br /> Όμως, κύριε Πρόεδρε και κυρίες και κύριοι Βουλευτές, εστιάζω την προσοχή μου ακριβώς σε αυτές τις νομοθετικές ρυθμίσεις που κρίνονται εκ των ων ουκ άνευ αναγκαίες και ικανές, ώστε να πληρωθεί και η ιδεολογική και αξιακή μας δέσμευση απέναντι στον άνθρωπο και στα προβλήματά του ως παράταξη αλλά και η επιταγή του συντακτικού νομοθέτη. <br />Σας ευχαριστώ. <br /></speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε για τη συνέπεια στην τήρηση του χρόνου σας.  <br />Ο κ. Τζαμτζής έχει τον λόγο.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, πρώτα από όλα, θα ήθελα να σχολιάσω μόνο ένα σημείο από αυτά που άκουσα τουλάχιστον από τον κ. Γλέζο, ότι για να υπάρχει αυτοδιοίκηση, πρέπει να υπάρχει οικονομική αυτοδυναμία. Αυτή η παράταξη, η Νέα Δημοκρατία, μεταξύ του 2004 και του 2009 τριπλασίασε τους πόρους της νομαρχιακής αυτοδιοίκησης και αύξησε θεαματικά με δυναμικούς πόρους, τα έσοδα της πρωτοβάθμιας αυτοδιοίκησης. Αυτό δεν πρέπει να το ξεχνάμε, γιατί είναι πολύ λίγα χρόνια πίσω.<br />Σήμερα, μέσα στην κρίση, με όλες αυτές τις δυσκολίες που υπάρχουν, πάλι η Κυβέρνηση αυτή έρχεται και πληρώνει τις ληξιπρόθεσμες οφειλές των δήμων. Ξέρετε γιατί; Διότι κάποτε πρέπει να αφήσουμε στην άκρη την υποκρισία και να μιλήσουμε ξεκάθαρα. Υπάρχουν ευθύνες δημοτικών αρχόντων. Παίρνουν χρήματα και βγαίνουν έξω στον πολίτη και του λένε, «δεν παίρνω δεκάρα, γι’ αυτό και χρωστάω». Όμως, η πραγματικότητα είναι ότι παίρνουν χρήματα, τα χρήματα ξοδεύονται και δεν πιάνουν τόπο όπως θα έπρεπε και βεβαίως δεν πληρώνουν τις οφειλές. <br />Σήμερα, λοιπόν, ορθά η Κυβέρνηση καλύπτει, πληρώνει τις ληξιπρόθεσμες οφειλές και έτσι δίνει λύση σε ένα πολύ σημαντικό θέμα. <br />Κύριε Υπουργέ, συμφωνώ με την πρόταση του συναδέλφου, του κ. Ταμήλου, για τον υπολογισμό του 1/3 των γυναικών στο σύνολο του ψηφοδελτίου, ανεξάρτητα εάν είναι στους δημοτικούς συμβούλους ή στους τοπικούς συμβούλους. Είναι τεράστιο το πρόβλημα. Όσοι τουλάχιστον έχουμε φτιάξει ψηφοδέλτιο, το γνωρίζουμε. Έκανα ψηφοδέλτιο το 2010 και γνωρίζω ότι υπάρχει πολύ μεγάλη δυσκολία. <br />Είμαι της άποψης να κατέβουν όσα ψηφοδέλτια θέλουν. Δεν υπάρχει πρόβλημα. Δεν έχουμε να φοβηθούμε τίποτα. Στη δημοκρατία, μπορεί ο καθένας να θέσει υποψηφιότητα. Πιστεύω, όμως, ότι ο υπολογισμός πρέπει να γίνεται στο σύνολο και όχι κατά μόνας σε κάθε τοπικό διαμέρισμα και με διαφορετικό τρόπο στους δημοτικούς συμβούλους σε σχέση με τους τοπικούς συμβούλους. <br />Η τροπολογία την οποία έχετε καταθέσει σχετικά με τα περίπτερα, είναι πράγματι στη σωστή κατεύθυνση και δίνει λύση σε μια σειρά προβλημάτων. <br />Με την εμπειρία μου θέλω να σας επισημάνω μόνο ένα σημείο. <br />Στο άρθρο 3, κύριε Υπουργέ, έχετε στην αρχή τη λέξη «καθορίζεται». Αναφέρει συγκεκριμένα: «Με απόφαση δημοτικού συμβουλίου καθορίζονται οι θέσεις των περιπτέρων». Θα σας παρακαλέσω, να βάλετε τη λέξη «προκαθορίζονται». Και ο λόγος είναι ο εξής: Να μην αλλάζουν θέσεις κατά το δοκούν και κατά τον ενδιαφερόμενο τα περίπτερα. Για παράδειγμα, έρχονται στο δημοτικό συμβούλιο ενώ έχουν καθορισθεί θέσεις, επειδή γνωρίζουν εμένα, γνωρίζουν εσάς κ.λπ. μέσα στο δημοτικό συμβούλιο και αλλάζει η απόφαση και λένε «να το πάρουμε από κει και να το πάμε κάπου αλλού». Είναι πολύ σωστό να προκαθορίζονται τα σημεία και να είναι τουλάχιστον για την πενταετία προκαθορισμένα, ούτως ώστε αυτός ο οποίος θα πάρει περίπτερο, να ξέρει ότι έχει να επιλέξει ανάμεσα σε συγκεκριμένες, προκαθορισμένες θέσεις. <br />Κύριε Υπουργέ, θα σταθώ πολύ σύντομα στο θέμα του «ΚΑΛΛΙΚΡΑΤΗ». Το γνωρίζετε και εσείς ότι έχουν γίνει πάρα πολλές παρεμβάσεις. Ωστόσο, στον «ΚΑΛΛΙΚΡΑΤΗ» υπάρχουν προβλήματα. <br />Μετά από τέσσερα σχεδόν χρόνια λειτουργίας, υπάρχουν προβλήματα στους δήμους. Υπάρχουν κάποιες αβλεψίες, αν θέλετε, ακόμη και παρεμβάσεις. Υπάρχουν δημοτικά διαμερίσματα που πρέπει να μετακινηθούν, για να υπάρχει λειτουργικότητα ακόμη και να γίνει σπάσιμο κάποιων δήμων γιατί υπάρχει πρόβλημα. <br />Το λέω αυτό, διότι πιστεύω ακράδαντα ότι ο δήμος πρέπει να είναι ισχυρός αλλά ταυτόχρονα ο δήμος πρέπει να είναι και λειτουργικός. Αν το μόνο κριτήριο είναι ο δήμος να είναι ισχυρός, τότε η πρότασή μου είναι να πάμε σε ένα σύστημα, όπου ο κάθε νομός είναι ένας δήμος και να τελειώνει η υπόθεση αυτή. Όμως δεν μπορεί να είναι λειτουργικός, δεν μπορεί να είναι ουσιαστικός. <br />Ο δήμος πρέπει να είναι κοντά στον πολίτη και πρέπει να είναι κοντά στα προβλήματα. Έχουν διαπιστωθεί σε πολλές περιπτώσεις αρρυθμίες και σας έχω καταθέσει και συγκεκριμένη πρόταση για την Πέλλα. Εκεί έχουμε πέντε κωμοπόλεις -που έχουν γίνει γύρω τους μία ομάδα κοινοτήτων-, οι οποίες λειτουργούν και έχουν κοινά οικονομικά και κοινωνικά χαρακτηριστικά και μπορούν να λειτουργήσουν. Ο «ΚΑΛΛΙΚΡΑΤΗΣ» λοιπόν, σε κάποιες περιπτώσεις έχει αντιπαρέλθει αυτά τα στοιχεία και έχει ενώσει περιοχές, χωρίς να υπολογίσει ότι με αυτόn τον τρόπο δημιουργεί πρόβλημα. Θα πρέπει να το δείτε. Είναι ένα θέμα πολύ σημαντικό.<br />Ένα δεύτερο θέμα, είναι ο διαχωρισμός κάποιων δημοτικών διαμερισμάτων. Για παράδειγμα, ο Δήμος Πέλλας, σάς έχει καταθέσει πρόταση την οποία έχω υποστηρίξει, έχω καταθέσει συγκεκριμένα έγγραφα και σας έχω κάνει συγκεκριμένη πρόταση. <br />Μιλώ για διαχωρισμό δημοτικού διαμερίσματος, που αποτελείται από δύο κοινότητες μέσα στον ίδιο δήμο και δεν αλλάζει τίποτε, δεν μετακινείται σε άλλον δήμο και δεν ζητάει τίποτε. Ζητάει μέσα στον ίδιο δήμο, επειδή αυτές οι κοινότητες μεγάλωσαν πλέον –κάποτε οι ανάγκες ήταν διαφορετικές και ήταν μικρές οι κοινότητες- να οριστούν κάποια δεδομένα και να μπορούν αυτά να λύνονται με αποφάσεις, ακόμη και του ιδίου του δήμου.<br /> Διότι όντως τώρα που μεγάλωσαν οι δήμοι και υπάρχουν πολλές υποχρεώσεις, ένα τοπικό συμβούλιο ενός τέτοιου διαμερίσματος δεν επαρκεί για να ασχοληθεί με τα προβλήματα. Και ξέρετε ότι πολλοί δεν θέλουν να ασχοληθούν. Τέτοια περίπτωση είναι αυτή του Δημοτικού Διαμερίσματος Εσωβάλτων, που αποτελείται από δύο κοινότητες: τα Εσώβαλτα και το Σταυροδρόμι στην Πέλλα. Ο ίδιος ο δήμος ζητά να χωριστούν, να παραμείνουν μέσα στο Δήμο Πέλλας αλλά να έχουν δύο τοπικά συμβούλια κι όχι ένα. Παρόμοια περίπτωση έχουμε στο Δήμο της Σκύδρας. Είναι η Πετριά, το Πλεύρωμα και το Λουτροχώρι. Πρόκειται για τρεις κοινότητες, οι οποίες μεγάλωσαν και έχουν προβλήματα πολλά. Δεν μπορεί ένα τοπικό συμβούλιο να καλύψει τις ανάγκες αυτών των τριών κοινοτήτων.<br />Ένα τρίτο θέμα το οποίο θέλω να σας θέσω, είναι αυτό των ΚΕΠ. Κύριε Υπουργέ, τα ΚΕΠ υπάρχει ανάγκη να λειτουργούν και τα Σαββατοκύριακα. Μπορούν να λειτουργήσουν τα Σαββατοκύριακα χωρίς προσωπικό.<br /> Εφαρμόσαμε κατά το παρελθόν στο Δήμο της Σκύδρας ένα σύστημα. Έξω από το δήμο υπήρχε ένα κουβούκλιο με έναν ηλεκτρονικό υπολογιστή με οθόνη touch screen. Είχε δοθεί στον κόσμο μία κάρτα, η οποία είχε το όνομα και τον αριθμό μητρώου του πολίτη και μπορούσε ο πολίτης χτυπώντας αυτά τα στοιχεία στον υπολογιστή, να πάρει όποιο έγγραφο μπορούσε να εκδώσει ο δήμος. Δεν λειτούργησε, ξέρετε γιατί; Γιατί δεν ήταν κατοχυρωμένη ακόμη το 1997 η ηλεκτρονική υπογραφή. Σήμερα όμως που όλα αυτά είναι κατοχυρωμένα, μπορεί να λειτουργήσει.<br /><br />Ολοκληρώνω, κύριε Πρόεδρε.<br />Υπάρχουν άνθρωποι οι οποίοι δεν μπορούν να χάσουν ούτε μία ώρα από τη δουλειά τους, καθώς μετακινούνται σε άλλη πόλη, γιατί δουλεύουν στη Θεσσαλονίκη ή την Αθήνα ή οπουδήποτε, ενώ τα δικαιώματά τους είναι σε κάποιο χωριό. Πρέπει να τους δοθεί η δυνατότητα μέσα από τέτοιες διαδικασίες, ηλεκτρονικής πλέον διακυβέρνησης, να μπορούν να λειτουργήσουν, να παίρνουν στοιχεία και το Σαββατοκύριακο ακόμη, χωρίς να υπάρχει προσωπικό και να είναι ανοιχτό το ΚΕΠ. <br />Τέλος, θέλω να σταθώ στο θέμα της κατάργησης του 80% στα τέλη τα οποία επιβάλλει η ΔΕΥΑ. <br />Κύριε Πρόεδρε, κύριε Υπουργέ, ακούστε το εξής. Υπάρχει η δυνατότητα σε μία δημοτική επιχείρηση, για τρία χρόνια να επιβάλλει το κατά 80% αυξημένο τέλος πάνω στα τέλη ύδρευσης-αποχέτευσης. Είναι ανεπίτρεπτο, να δίδεται η δυνατότητα να συνεχίζεται αυτό και μετά την τριετία με απόφαση δημοτικού συμβουλίου.<br /></speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Τελειώνω, κύριε Πρόεδρε.<br />Σήμερα στην επαρχία, υπάρχουν δήμοι οι οποίοι επιβάλλουν τέτοια κόστη στο νερό που -θα σας φανεί πρωτοφανές!- η Αθήνα δεν πληρώνει τέτοιο κόστος στο νερό ούτε στο 1/20. Υπάρχουν δήμοι έξω, που αν το ελέγξετε, θα διαπιστώσετε ότι το νερό είναι πανάκριβο για τον πολίτη, ιδιαίτερα σε αυτήν την περίοδο, που είναι περίοδος κρίσης.<br />Ευχαριστώ.<br /></speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε.<br />Τον λόγο έχει ο συνάδελφος κ. Γάκης.</speech><speech by="#s43"><from> ΔΗΜΗΤΡΗΣ ΓΑΚΗΣ</from> Ευχαριστώ, κύριε Πρόεδρε.<br />Θα είμαι πάρα πολύ σύντομος. Θέλω να κάνω δύο-τρεις επισημάνσεις. Όσον αφορά την προσωπική μου θέση στο άρθρο 38, που αναφέρεται στη δυνατότητα προγραμματικών συμβάσεων με αστικές μη κερδοσκοπικές εταιρείες, έχουμε στη Ρόδο ένα καλό παράδειγμα, την ΕΤΑΙΠΡΟΦΥΚΑ, η οποία έχει συμβάλει πολύ στην προστασία του φυσικού περιβάλλοντος.<br />Όμως, κύριε Υπουργέ, με τη διατύπωση του άρθρου ανοίγετε την υπόθεση σε άλλους ατραπούς, όπου μπορεί να δημιουργηθούν παρατράγουδα που αφορούν στην αντικατάσταση υπηρεσιών και του δήμου και του κράτους και την ανάθεσή τους σε ιδιωτικούς φορείς.<br />Θα ήθελα, για να την ψηφίσω εγώ προσωπικά, αυτή να διατυπωθεί καλύτερα, πιο περιοριστικά και να περιγράφει το παράδειγμα της Ρόδου, που είναι πραγματικά πάρα πολύ πετυχημένο.<br />Ως προς την τροπολογία του συναδέλφου κ. Λοβέρδου, είναι αλήθεια ότι στη Ρόδο, όπου ο δήμος έχει πολύ μεγάλη ακίνητη περιουσία, έχουμε μπλοκάρει ουσιαστικά από την ανανέωση των συμβάσεων, με αποτέλεσμα ο δήμος να μην έχει τη δυνατότητα ανανέωσης των συμβάσεων που έχουν λήξει και ουσιαστικά να μην αναπροσαρμόζονται τα μίσθια και έτσι να χάνονται ίσως κάποιοι πόροι από το δήμο. Θέλει και εκεί μια προσοχή. Μέχρι τώρα, δινόταν αυτή η δυνατότητα ανανέωσης των συμβάσεων σε καταστήματα τουριστικής χρήσεως. Τώρα φαίνεται ότι δίνεται σε όλη την ιδιωτική και δημοτική περιουσία η δυνατότητα να ανανεωθούν αυτές οι συμβάσεις που έχουν συμπληρώσει δωδεκαετία.<br />Νομίζω ότι και η εισηγήτριά μας, η Σοφία Σακοράφα και ο Κοινοβουλευτικός μας Εκπρόσωπος, θα σταθούν θετικά με μία ψήφο «ΠΑΡΩΝ» σε αυτήν την τροπολογία. Εγώ θέλω να αναφέρω ότι το παράδειγμα της Ρόδου θέλει επίλυση και το πρόβλημα αυτό το αντιμετωπίζει σε ένα πολύ μεγάλο βαθμό η τροπολογία του κ. Λοβέρδου.<br />Ήθελα, επίσης, να πω για τα προβλήματα που αντιμετωπίζει το νομοθέτημα του «ΚΑΛΛΙΚΡΑΤΗ». Σας κατέθεσα μία τροπολογία, για να είναι εμπρόθεσμη στο αυριανό νομοσχέδιο, όπου, πέρα από αυτά που είπε ο κ. Τζαμτζής, θέλω να επισημάνω ότι στη Ρόδο, οι δημοτικές ενότητες που καλύπτουν το 96% του πληθυσμού της Ρόδου, κατοχυρώνονται στον πλειοψηφούντα συνδυασμό. Και αν ο πλειοψηφών συνδυασμός προέρχεται από το δεύτερο γύρο και έχει μικρότερο ποσοστό από τον πρώτο του πρώτου γύρου, τότε καταλαβαίνετε ότι υπάρχει μία στρέβλωση της λαϊκής κυριαρχίας και της επιλογής των πολιτών.<br />Με την αυριανή τροπολογία θα το συζητήσουμε αυτό. Νομίζω ότι, επειδή δεν αγγίζει ριζικά ή θεσμικά το νομοθέτημα του «ΚΑΛΛΙΚΡΑΤΗ», μπορεί να υπάρξει μία διορθωτική κίνηση.<br />Ευχαριστώ πολύ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Εμείς σας ευχαριστούμε για την κατανόηση και τον λίγο χρόνο που χρειαστήκατε.<br />Ο κ. Βλαχογιάννης έχει τον λόγο.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι Βουλευτές, θα αρχίσω με έναν σχολιασμό των τελευταίων γεγονότων. Θα απευθύνω και εγώ μία έκκληση να πέσουν οι τόνοι όσο γίνεται περισσότερο, αφού ξεκινήσω με μία διαπίστωση και μία βασική αρχή, ότι ουδείς σε αυτήν την Αίθουσα είναι προδότης και ουδείς είναι υπερπατριώτης. Όλοι αγαπάμε την πατρίδα και γι’ αυτήν παλεύουμε.<br />Κάποιοι που παρουσιάζονται ως «υπερπατριώτες» και κατηγορούν τους άλλους ως προδότες, προσφέρουν αρνητική υπηρεσία στην πατρίδα, γιατί πατριώτης ήταν και ο Ιωαννίδης κατά κάποιους, αλλά είδαμε πού οδήγησε με τον «υπερπατριωτισμό». Πατριώτες ήταν και αυτοί που ήθελαν να πάνε στην Κόκκινη Μηλιά και είδαμε πού οδήγησαν με το ξερίζωμα του ελληνισμού της Μικράς Ασίας με τρεις χιλιάδες χρόνια ιστορία στη γη της Ιωνίας.<br />Επομένως, ας αφήσουμε τις μεγάλες κορώνες και ας αναζητήσουμε άλλους τρόπους να πείσουμε τους ψηφοφόρους μας να μας εμπιστευθούν. Κυρίως, όμως, ας επιδοθούμε σε έναν εποικοδομητικό διάλογο και μία εποικοδομητική σύνθεση των απόψεών μας, για το καλό του τόπου.<br />Κύριε Υπουργέ, αυτά που περιλαμβάνονται στο νομοσχέδιο στη μεγάλη τους πλειοψηφία έχουν θετική προοπτική και κινούνται σε θετική κατεύθυνση. Αυτό το οποίο εγώ καταλογίζω όχι σε σας, αλλά στο Υπουργείο του οποίου ηγείσθε, είναι ότι άργησε να διαπιστώσει τα προβλήματα του «ΚΑΛΛΙΚΡΑΤΗ». Ο «ΚΑΛΛΙΚΡΑΤΗΣ» ήταν ένα νομοθέτημα. Ήταν μία γενναία τομή. Κάποιοι την υποστήριξαν και κάποιοι όχι. Εγώ που ήμουν στο Διοικητικό Συμβούλιο της Ένωσης Νομαρχιακών Αυτοδιοικήσεων Ελλάδος, την υποστήριξα μερικώς, γιατί πίστευα ότι για να επιτύχει μία διοικητική μεταρρύθμιση, πρέπει να έχει τα ανάλογα εργαλεία στη διάθεσή της και κυρίως το χρήμα, το οποίο στην προκειμένη περίπτωση δεν υπήρχε.<br />Επομένως κάναμε μία μεταρρύθμιση, την ονομάσαμε «αυτοδιοικητική», δεν μεταβιβάσαμε τις αρμοδιότητες που έπρεπε στην τοπική αυτοδιοίκηση και της μειώσαμε τους πόρους. Πώς περιμένουμε να επιτύχει; Για να δούμε αν πετυχαίνει ή όχι ένας θεσμός, πρέπει να δοκιμαστεί στο χρόνο, με την προϋπόθεση ότι θα έχει τα απαραίτητα εργαλεία να πετύχει το έργο του. <br />Γι’ αυτό λέω ότι αν είχαμε κάνει την υποεπιτροπή την οποία συστήσατε πολύ εύστοχα για να ασχοληθεί με τα προβλήματα του «ΚΑΛΛΙΚΡΑΤΗ» ενάμιση ή δύο χρόνια πριν και είχαμε τα πορίσματα, θα μπορούσαμε τώρα να προβούμε σε πιο ριζικές τομές στο σύστημα της αυτοδιοίκησης της χώρας που είναι πραγματικά ένα από τα βάθρα της κοινωνίας μας, ένα από τα βάθρα του δημοκρατικού πολιτεύματος και την οποία ακόμα ο πολίτης περιβάλλει με την εμπιστοσύνη του, γιατί είναι η κοντινότερη προς αυτόν αρχή. Εκεί προστρέχει για να λύσει τα καθημερινά του προβλήματα. Επομένως μπορούσαμε και μπορούμε στην πορεία να δούμε κάποιες δυσλειτουργίες. <br />Ξέρετε ότι έχω αντίρρηση για το χωροταξικό του «ΚΑΛΛΙΚΡΑΤΗ». Στο Νομό Τρικάλων –το έχω πει πολλές φορές και το ξαναλέω- δημιουργήθηκαν τέσσερις δήμοι και στην Καρδίτσα έξι. Τα Τρίκαλα είναι μεγαλύτερος νομός από την Καρδίτσα και έχει τα ίδια γεωγραφικά χαρακτηριστικά. Ξέρετε γιατί έγιναν τέσσερις δήμοι; Δεν συμφωνούσαν οι Βουλευτές που εκπροσωπούσαν τότε το κυβερνών κόμμα. Ξεκινά, λοιπόν, ένας δήμος από τα όρια της πόλης των Τρικάλων –για όσους ξέρουν, από τη γέφυρα του Καραβόπορου που περνάμε για να πάμε προς την Πύλη- μέχρι τα όρια της Άρτας. Θέλεις τρεις ώρες, για να πας. Πώς θα μπορέσει αυτός ο δήμος να είναι λειτουργικός; <br />Λέτε να μη θίξουμε το χωροταξικό. Γιατί να μην το θίξουμε; Είναι ταμπού; Να το θίξουμε. Μα, είμαστε εδώ, για να διορθώσουμε τα κακώς κείμενα. Αν κάτι εμφιλοχώρησε λάθος, πρέπει να το διορθώσουμε. Πρέπει να έχουμε τη γενναιότητα να πούμε ότι έγινε λάθος. <br />Όλες οι πτέρυγες θα είναι σύμφωνες, κύριε Υπουργέ, σ’ αυτήν την πρωτοβουλία σας, γιατί έγιναν αδικίες και εμείς δεν είπαμε πως ό,τι κάνουμε το κάνουμε καλά. Κάποιοι άλλοι θα δουν τα λάθη μας μέσα στο χρόνο και θα τα διορθώσουν. Όμως, πρέπει να το τολμήσουμε. Δεν μπορούν να αδικηθούν τέτοιες μεγάλες αυτοδιοικητικές ενότητες με ορεινότητα. Τέσσερα μέτρα χιόνι έχει η Γκρόπα. Για όποιον ξέρει, για να περάσει κανείς την Γκρόπα και να πάει στο Νομό Άρτας ή στα ορεινά της Πίνδου, είναι ήρωας. Πώς ένας δήμος θα μπορέσει να συντηρήσει αυτό το οδικό δίκτυο, όταν του υπολογίζουμε τα έσοδα με τα ίδια περίπου κριτήρια που τα υπολογίζουμε για ένα δήμο της Αττικής;<br />Θέλω να κάνω μία παρένθεση που αφορά στο μεγάλο έγκλημα που έγινε με την κατανομή των κεντρικών αυτοτελών πόρων, από τα οποία η Νομαρχία Αττικής –Υπερνομαρχία τότε- έπαιρνε περίπου όσο όλες οι νομαρχίες της χώρας. Προφανώς για τον εκχιονισμό μεταξύ Γλυφάδας και Καλλιθέας….Γι’ αυτό και έχουν χρήματα για να κάνουν δωρεές σε ομάδες! Έχουν χρήματα να δίνουμε και στην ΑΕΚ! Θα δώσουν –λέει- και στον Παναθηναϊκό! Και άλλοι δήμοι στην περιφέρεια στενάζουν από την οικονομική κακουχία και στενότητα.<br />Κι εμείς δεν τολμάμε να θίξουμε αυτά τα πράγματα. Ν’ αλλάξουμε τον τρόπο κατανομής των ΚΑΠ και η κατανομή να γίνεται αναλογικά και όχι όπως σήμερα. Δηλαδή, εγώ που ψηφίζω στα Τρίκαλα αλλά έβγαλα το αυτοκίνητο στην Αθήνα, θεωρώ άδικο να μη παίρνει τίποτα οδηγός στα Τρίκαλα, αλλά να έχω την απαίτηση να μου κάνει το δρόμο για να πάω στο χωριό, να συντηρεί το υδραγωγείο, το σπίτι μου που θέλω να πάω για δέκα μέρες το χρόνο, να έχω την παιδική χαρά για το παιδί μου, να έχω την πλατεία και ο δήμος να μην εισπράττει τίποτα και να τα παίρνουν οι μάγκες και οι έξυπνοι της Αθήνας! <br />Είναι λάθος, κύριε Υπουργέ. Δεν τολμάμε να συγκρουστούμε, αλλά κάποια στιγμή πρέπει να συγκρουστούμε. Η ελληνική περιφέρεια δικαιούται και αυτή τους πόρους αναλογικά. <br />Αυξήθηκαν με τον «ΚΑΛΛΙΚΡΑΤΗ» τα έσοδα ύδρευσης σε όλες τις πρώην κοινότητες, τις ορεινές. Το είπε ο κ. Τζαμτζής, το είπαν και άλλοι συνάδελφοι. Εκεί το νερό είναι άφθονο. Τα δίκτυα προϋπήρχαν. Για να καλύψουν, προφανώς, ελλείματα οι δήμοι ή για να εξισώσουν τα τέλη με την πόλη, με την έδρα, εξίσωσαν προς τα πάνω όλη την περιφέρεια.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> 300% πάνω.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> 300% πάνω.<br />Και κάποιος που έχει ένα σπίτι και πάει για δέκα μέρες το χρόνο και καταναλώνει τόσο νερό όσο καταναλώνει ο άλλος σε μία ημέρα, πληρώνει πανάκριβα για δύο παροχές που έχει. <br />Πρέπει να τα δούμε αυτά. Δεν πρέπει να αφήσουμε τους δήμους να κάνουν ό,τι θέλουν, εφόσον οι πόροι αυτοί δεν είναι δικοί τους, αλλά του κράτους. Πρέπει να βάλουμε κάποιους κανόνες. Και οι κανόνες αυτοί πρέπει να είναι αντικειμενικοί.<br /><br />Είναι πολύ θετικό ότι φέρνετε, κύριε Υπουργέ, την αύξηση του αριθμού των αντιπεριφερειαρχών. Πρόκειται για μείζον θέμα. Είναι τόσο απομακρυσμένες οι περιφερειακές ενότητες, που δεν αρκούσαν οι τρεις αντιπεριφερειάρχες. Καλά κάνετε. Κι ας δώσετε την εξουσία να αποφασίσουν οι ίδιες οι τοπικές κοινωνίες αν θέλουν τρείς, τέσσερις, πέντε ή έξι αντιπεριφερειάρχες. <br />Πολύ θετική είναι η ρύθμιση για τα θέματα των ληξιπρόθεσμων οφειλών.<br />Επίσης, θετική είναι η ρύθμιση που φέρατε για τα περίπτερα. Όμως, έχω τη γνώμη ότι θα πρέπει να ακολουθούμε ως προς τα χρονικά όρια, τα όρια των εμπορικών μισθώσεων. Εδώ είναι ένα προνόμιο που δίνει κατά κύριο λόγο το κράτος με την ευρύτερη έννοια του όρου. Δεν μπορεί να έχει περισσότερα δικαιώματα ένας που κάνει χρήση ενός δικαιώματος που του παραχωρεί το κράτος δωρεάν, από έναν που πληρώνει για ένα μίσθωμα, δημιουργεί την εμπορική του επιχείρηση και μετά του λέμε, «Όχι, δεν σε προστατεύω εφεξής, φύγε». Πρέπει να το δούμε κάποια στιγμή. Πρέπει να εναρμονίσουμε το χρόνο των εμπορικών μισθώσεων, γιατί κάποια περίπτερα έχουν μεταβληθεί σε μίνι μάρκετ και έχουν χάσει την ουσία, για την οποία τους παραχωρήθηκε αυτό το δικαίωμα. Όταν τα κάνουμε μίνι μάρκετ, τα κάνουμε με εμπορικές μισθώσεις.<br /><br /> Επίσης, είναι θετικό ότι αναγνωρίζεται για πρώτη φορά στους Κυπρίους αγωνιστές ότι είναι θύματα πολέμου. Δηλαδή, αναγνωρίζονταν όλοι οι άλλοι που δεν είχαν πάει ποτέ στο πόλεμο, δεν είχαν ακούσει σφαίρα να βουίζει, και εκείνοι που πολέμησαν δεν τους αναγνώριζαν αυτό το δικαίωμα. <br />Συγχαρητήρια, κύριε Υπουργέ, που αυτό το δικαίωμα το θεσμοθετείτε. <br />Έχει πολλά θετικά αυτό το νομοσχέδιο και γι’ αυτό θα το υπερψηφίσουμε. Πρέπει, όμως, να δούμε και τις άλλες λεπτομέρειες στην πορεία, έτσι ώστε να κάνουμε μία αυτοδιοίκηση που να την εμπιστεύεται ακόμα περισσότερο ο πολίτης και να μην ερχόμαστε να λέμε ότι σε κάποιους δήμους που δημιούργησαν τόσα χρέη, τους τα χαρίζουμε. Είναι λάθος αυτό.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Καμμία νομαρχιακή αυτοδιοίκηση δεν είχε χρέη, κύριε Υπουργέ. Ξέρετε γιατί; Επειδή υπήρχε ένα σύστημα που ελέγχονταν καλά η αυτοδιοίκηση Β΄ βαθμού. Πάρα πολλοί δήμοι Α΄ βαθμού έχουν 50.000.000, 60.000.000, 70.000.000 εκατομμύρια ευρώ χρέη. Πώς τα δημιούργησαν; Και ξαφνικά ερχόμαστε τώρα και τα χαρίζουμε. Δεν ξέρω αν αυτό είναι η σωστότερη λύση. <br />Ευχαριστώ πολύ.<br /></speech><speech by="#s275"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Τον λόγο έχει ο συνάδελφος ο κ. Μητρόπουλος</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Πρόεδρε, σας ευχαριστώ πολύ.<br />Κύριε Υπουργέ, ο Πρόεδρός μας έχει υποβάλει αίτηση για να γίνει συζήτηση προ ημερησίας διατάξεως για το ζήτημα Μπαλτάκου. Πρέπει η Κυβέρνηση να επιταχύνει τη διαδικασία, κυρίως μετά τη σημερινή πρωτοβουλία της αξιοτίμου εισαγγελέως του Αρείου Πάγου, που διαβιβάζοντας το φάκελο στην Εισαγγελία Πρωτοδικών ζητά να διαπιστωθούν τα παρακάτω αδικήματα:<br />Πρώτον, να διαπιστωθεί αν έχει διαπραχθεί η τέλεση αδικήματος της βίας κατά της Κυβέρνησης ή Αρχηγού πολιτικού κόμματος κατά το άρθρο 157 του Ποινικού Κώδικα. Το άρθρο 157 πρώτη φορά ενεργοποιείται στην παράνομη καταγραφή και βιντεοσκόπηση. <br />Δεύτερον, την εντολή, αν στο μέλλον επαναληφθεί από οποιονδήποτε και υπό οποιαδήποτε ιδιότητα η χρήση παρανόμως κτηθέντος οπτικοακουστικού υλικού, να κινηθεί η αυτόφωρη διαδικασία. Αυτό ίσχυε και ισχύει. Ίσχυε η διαδικασία, έστω και αν ο υπαίτιος είναι Βουλευτής. <br />Αφού ισχύει το άρθρο 370 Α΄ και όταν συνομιλούσε ο κ. Μπαλτάκος με τον εκπρόσωπο της εγκληματικής οργάνωσης εν λειτουργία, όπως είπε ο κ. Βενιζέλος, και απαξίωνε δικαστές, συκοφαντούσε την ανωτάτη ηγεσία της δικαιοσύνης, συκοφαντούσε δύο σημαντικούς Υπουργούς, θα μπορούσε και αυτοφώρως να διωχθεί. Και όταν συνεννοούνται οι δυο τους για την αλλοίωση του πολιτεύματος, όταν συνεννοούνταν οι δυο τους για το πώς θα αλλοιωθεί η πολιτική βούληση και πώς θα συρρικνωθεί ο Τσίπρας και ο ΣΥΡΙΖΑ, διαπράττονταν και από τους δύο αυτοφώρως διωκόμενα αδικήματα. Όμως, δεν έγινε τίποτα. Δεν τους μήνυσαν οι Υπουργοί. <br />Και τώρα έρχεται να διαπιστωθεί αν ασκήθηκε βία κατά του Πρωθυπουργού, κατά Αρχηγού κόμματος. Δεν πρέπει να έρθει εδώ στη Βουλή να πει ποιος τη διέπραξε; Δεν πρέπει να έρθει να πει ο Κασιδιάρης, ο εκπρόσωπος εγκληματικής οργάνωσης, όπως είπε χθες ο κ. Βενιζέλος, ποια βία άσκησε, πώς την άσκησε και τι ρόλο έπαιξε εδώ ο κ. Μπαλτάκος; Και έτσι απλώς καταθέτει ως μάρτυρας σε μια υπόθεση. <br />Αυτά τα ζητήματα είναι μείζονα και κυρίως αυτή η θεσμική σκλήρυνση. Και μιλάω περισσότερο όχι ως πολιτικός, αλλά ως άνθρωπος που βασανίστηκε στη Χούντα από μαθητής, αλλά και ως φοιτητής, αλλά και κυρίως επειδή με φοβίζει όλη αυτή η υπόθεση. Τι σημαίνει δεκαετή κάθειρξη κατά οποιουδήποτε διακινεί αυτό το υλικό, όπως δημοσιογράφοι, πολιτικοί, αντίπαλοι; Είναι αυτοί οι οποίοι έκαναν το έγκλημα; Δεν πρέπει να έρθει εδώ η Κυβέρνηση να απαντήσει και να ενημερώσει το Κοινοβούλιο; <br />Παρακαλώ, κύριε Υπουργέ, να αναλάβετε την ευθύνη να μάθει το Κοινοβούλιο το συντομότερο δυνατό ποιος άσκησε βία, τι απήχηση είχε αυτό και να μας πει ο κύριος Πρωθυπουργός και οι Υπουργοί τι ακριβώς συνέβη. <br />Και έρχομαι επί του προκειμένου στα δύο άρθρα, στο άρθρο 157 και στο άρθρο 72. <br />Το άρθρο 157 είναι το άρθρο του Ποινικού Κώδικα. Το ξαναδιαβάζω: Αυτό ζητάει να ανιχνευθεί στην υπόθεση Μπαλτάκου αν κάποιος «με βία ή με απειλή βίας επιβάλλει στη Βουλή ή την Κυβέρνηση ή σε μέλος της την εκτέλεση, παράλειψη ή ανοχή πράξης που ανάγεται στα καθήκοντά τους». Συντελέστηκαν κατά την αξιότιμη κυρία εισαγγελέα αυτά τα αδικήματα στις στιχομυθίες Κασιδιάρη-Μπαλτάκου; Οφείλει η Κυβέρνηση, λοιπόν, να έρθει και να εξηγήσει εδώ σε εμάς. <br />Και έρχομαι τώρα και στο άρθρο 72. Στο άρθρο 72 λέτε αναδρομικώς ότι κάνετε δεκτές τις δικαστικές αποφάσεις που είχαν κερδίσει οι δημοτικοί αστυνομικοί. Τις κάνετε δεκτές στις 22-9-2013 και την επομένη τους βάζετε σε διαθεσιμότητα. Δηλαδή, κάνετε αναδρομή, πάτε πίσω κυρίως στη νομοτεχνική επεξεργασία, δηλαδή στο τι καλούμεθα να νομοθετήσουμε και οι δικοί σας Βουλευτές, αλλά και εμείς. Μας λέτε, δηλαδή, τώρα ότι κερδίσατε προ δεκαμήνου, σας βάζουμε σε διαθεσιμότητα προ εννιαμήνου και στις 25 Μαΐου λήγει η διαθεσιμότητά τους. Τι θα τους κάνετε μετά; Πρόκειται για το άρθρο 72. Σας ερωτώ, γιατί μπορεί να μην κατάλαβα και ως νομικός…</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Το έχουμε αλλάξει σε νομοτεχνική βελτίωση που έχουμε καταθέσει.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from>  Μα, είδα και τη βελτίωση, κύριε Υπουργέ. <br />Και πάω στο άρθρο 80. Θα ήθελα την εξήγηση για το συνεργάτη σας. Το άρθρο 80 είναι το ζήτημα. Προσέξτε! Και θα ήθελα την προσοχή και των αξιότιμων συναδέλφων και της Νέας Δημοκρατίας αλλά και των άλλων κομμάτων. <br />Κύριε Υπουργέ, είχαμε πει στην επιτροπή και σε εσάς αλλά και στον κ. Μητσοτάκη ότι δεν μπορούν να απολυθούν οι σχολικοί φύλακες. <br />Κύριε Υπουργέ, προσέξτε με, σας παρακαλώ. Θα δεχθώ την εξήγησή σας. Σας διάβασα το άρθρο 72, όπως είναι στο corpus που μας δώσατε. <br />Επανέρχομαι, λοιπόν, στο άρθρο 80. Σας είχαμε πει ότι δεν μπορούν να απολυθούν οι σχολικοί φύλακες στις 23 Μαρτίου, διότι τους καταλάμβανε το απαγορευτικό δίμηνο. Βάσει αυτού, για δεκαπέντε, είκοσι χρόνια δεν μπορεί να γίνει καμμία απόλυση και καμμία υπηρεσιακή μεταβολή για το δίμηνο προ των εκλογών. <br />Απολύθηκαν ενώ τους προστάτευε η ρύθμιση του άρθρου 17 του ν. 3870/2010, Τώρα, τι κάνετε σήμερα; <br />Στους σχολικούς φύλακες και τους καθηγητές και άλλες κατηγορίες που απελύθησαν ενώ κατελαμβάνοντο από την προστατευτική ρύθμιση του νόμου που καταργείται, ο νόμος που καταργείται είναι στην αρχή του άρθρου 80, λέτε: «Το άρθρο 17 του ν. 3870/2010 αντικαθίσταται». Ερχόσαστε τώρα, ενώ τους απολύσατε με ρύθμιση που τους προστάτευε που έλεγε ότι «Δύο μήνες προ απαγορεύεται», ερχόσαστε τώρα και λέτε ότι «Δεν ισχύει το δίμηνο, αλλά ισχύει ένας μήνας τώρα». Δηλαδή εάν ίσχυε η σημερινή ρύθμιση, που θα ψηφιστεί σε λίγο, δεν θα απελύοντο. <br /><br />Και όχι μόνο απολύσατε, ενώ μεταγενεστέρως καταργήσατε την προστατευτική ρύθμιση -την καταργήσετε σήμερα- ερχόσαστε και λέτε ότι «Πάντως εντός του μηνός προ εκλογών μπορούμε να προσλαμβάνουμε δέκα κατηγορίες». Είναι μέσα στο άρθρο σας. Και σήμερα, τώρα με τη βελτίωση προ πενταλέπτου προσθέτετε άλλες δύο. <br />Στο δεύτερο δεν έχουμε αντίρρηση –και τον κ. Λαφαζάνη, τον Κοινοβουλευτικό μας Εκπρόσωπο που τον ρώτησα και την κ. Σακοράφα την εισηγήτριά μας- αλλά γιατί απολύσατε με ρύθμιση που τους προστάτευε και ερχόσαστε σήμερα να επικυρώσετε αντισυνταγματική συμπεριφορά, παράνομη συμπεριφορά του άρθρου 80; Και θα ήθελα από εσάς την όποια απάντηση πάνω στην αιτίαση στο άρθρο 80.<br />Σας ευχαριστώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Τον λόγο έχει ο συνάδελφος\ κ. Υψηλάντης.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Σας ευχαριστώ, κύριε Πρόεδρε. <br />Θα ήθελα να αναφερθώ σε ορισμένα άρθρα τα οποία πρέπει να εξηγηθούν πριν ψηφιστούν από την Ολομέλεια. Ασκήθηκε κριτική, η οποία, όμως, μπορεί να περιοριστεί εφόσον ακουστεί και ο αντίλογος και αναφέρομαι στο άρθρο 21 για «Τις επιχορηγήσεις φορέων που αναπτύσσουν πολιτιστικό χαρακτήρα ή προωθούν τουριστικές δομές και συμβάλλουν στην τουριστική ανάπτυξη και την προβολή του δήμου εντός των ορίων του οποίου υπάγονται καθορίζονται με βάση τα έσοδα από τους ίδιους πόρους ή από το τέλος αυτοφορολόγησης, όπως αυτό υφίσταται η σε συνδυασμό και των δύο». <br />Κυρίες και κύριοι συνάδελφοι, υπάρχουν περιοχές όπως η Ρόδος όπου έχουν αναπτυχθεί πρότυπες ενέργειες για την προβολή διεθνώς του τουριστικού μας προϊόντος. Μέσα από ένα διάλογο που είχε αναπτυχθεί με το Υπουργείο Εσωτερικών καταφέραμε να καταληφθεί από το Υπουργείο η ανάγκη  η αυτοφορολόγηση -και όταν λέμε αυτοφορολόγηση εννοούμε ένα δημοτικό φόρο, ο οποίος υπάρχει στα Δωδεκάνησα προκειμένου να μπορεί αυτή η δομή, η οποία έχει αναπτυχθεί και προσφέρει τα μέγιστα στην οικονομία μας και στον τουρισμό της Ρόδου- να διατηρηθεί. <br />Συνεπώς η διάταξη αυτή η οποία ειδικά αναφέρεται σε πόρους από αυτοφορολόγηση, όπως είναι ο «δημοτικός φόρος Δωδεκανήσου», συγκεκριμένα προσδιορίζει κατηγορίες και δεν πρόκειται να ανοιχθεί σε διάφορα άλλα, όπως προβλέπεται από τις άλλες διατάξεις με τον «ΚΑΛΛΙΚΡΑΤΗ» ή από τον «Κώδικα Δήμων», όπως ισχύει σήμερα. <br />Το άρθρο επίσης 38 -που ο ΣΥΡΙΖΑ φοβάται για την επέκτασή του και σε άλλες κατηγορίες να βάλουμε ΜΚΟ μέσα, μην τυχόν και μας προσβάλλουν και δεν μπορέσουν να λειτουργήσουν έτσι από το κράτος οι δομές της πολιτικής προστασίας- είναι ακριβώς όπως ανέφερε και ο κ. Γάκης για συγκεκριμένες πρωτοπόρες τομές που λειτούργησαν, που ο ΣΥΡΙΖΑ  τοπικά λειτουργεί και λέει: «Είμαστε μαζί σας», ενώ μέσα στη Βουλή έρχονται και διαφοροποιούνται. <br />Υπάρχουν, λοιπόν, δομές οι οποίες πρέπει να στηριχθούν. Αυτές τις οποίες και εσείς, κύριοι του ΣΥΡΙΖΑ, τοπικά λέτε ότι  στηρίζετε, ενώ σε κεντρικό επίπεδο διαφοροποιείστε, οι οποίες τις κοινωνίες μας και τις θέλουν και τις στηρίζουν.</speech><speech by="#s43"><from> ΔΗΜΗΤΡΗΣ ΓΑΚΗΣ</from> Δεν θέλουμε το άνοιγμα.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Συνεπώς δεν μπορείτε να είστε δίγλωσσοι, δηλαδή άλλα να λέτε στις τοπικές περιοχές και άλλα να έρχεστε να υποστηρίζετε εδώ. Και είναι καλό και αυτό, όπως το προσδιόρισε ο κύριος Υπουργός, για να φύγουν επιτέλους από το μυαλό σας οι μάγισσες και οι χαρτορίχτρες που επικαλείστε συνέχεια σε αυτήν εδώ την Αίθουσα και εκτός Αιθούσης, δηλαδή η νομοτεχνική βελτίωση που το περιορίζει στις νησιωτικές περιοχές, για να «διασκεδάσει» αυτές τις ανησυχίες σας. Υπάρχουν, λοιπόν, νομοτεχνικές βελτιώσεις. <br />Κύριε Υπουργέ, θεωρώ ότι οι βελτιώσεις που έχετε κάνει στο άρθρο 80, οι οποίες περιλαμβάνουν μία σειρά από επαγγέλματα εποχικά, τα οποία έχουν ανάγκη οι δήμοι και ιδιαίτερα οι τουριστικοί,  καλύπτουν  το αίτημα της Κεντρικής Ένωσης των Δήμων, ιδιαίτερα για τα θέματα των μικρών νησιών. <br />Ελπίζω, διότι υπάρχει αυτό το «άτοπο» πολλές φορές, δηλαδή να έχουμε ανάγκες ιδιαίτερα σε νησιωτικούς δήμους, όπου η τουριστική περίοδος ξεκινά από τώρα και εξαντλείται μέχρι τον Οκτώβριο–Νοέμβριο, και να μην έχουμε ναυαγοσώστες στις παραλίες μας.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Να προσλάβουμε.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Ναι, να υπάρχει η δυνατότητα, διότι δεν μπορούμε πάντα να γίνεται χωρίς νομοθετική ρύθμιση. Συνεπώς έρχεται εδώ πέρα ορθώς ο κύριος Υπουργός  και καλύπτει αυτήν εδώ την τοπική ανάγκη. <br />Κύριε Υπουργέ, μέχρι εδώ καλά. Έχω, όμως, και ένα μεγάλο παράπονο. Είναι ένα παράπονο, το οποίο το απευθύνω…</speech><speech by="#s275"><from>ΠΡΟΕΔΡΕΥΩΝ</from> Να πω και εγώ το δικό μου παράπονο; Όταν μιλάτε από τη θέση σας, απευθύνεστε στο Προεδρείο. Ούτε στους συναδέλφους ούτε στον Υπουργό.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Έχετε απόλυτο δίκιο. Όμως, πρέπει να είμαι προσεκτικός, ιδιαίτερα όταν με διακόπτουν έμπειροι κοινοβουλευτικοί, για να ξέρω πώς θα απαντήσω και πώς θα αντιδράσω.</speech><speech by="#s275"><from>ΠΡΟΕΔΡΕΥΩΝ</from> Έγινε παρατήρηση. Προχωρήστε!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Κύριε Υπουργέ, θεωρώ ότι πρέπει –είτε σήμερα είτε αύριο- στο θέμα του δημοτικού φόρου Δωδεκανήσου  να έχουμε ένα τέλος. Επαναλαμβάνω με όλη τη δραματικότητα, διότι υπάρχει μεγάλο πρόβλημα. Υπάρχουν επαγγελματίες στα Δωδεκάνησα, οι οποίοι δεν μπορούν να έχουν φορολογική ενημερότητα. Χρειάζεται ειδική ρύθμιση για την οποιαδήποτε ρύθμιση του ειδικού φόρου Δωδεκανήσου. Συνεπώς, πρέπει να περιληφθούν τέτοιες  διατάξεις. Είναι προς το συμφέρον. Το έχει ζητήσει ο Δήμος της Ρόδου. Το έχει ζητήσει η Κεντρική Ένωση Δήμων. Δεν χαλάει τίποτα στον προγραμματισμό τον δικό σας. Εάν χαλούσε, θα χαλούσε στον προγραμματισμό των δήμων. <br />Συνεπώς είναι χρήσιμες οι παρατηρήσεις που έχω υποβάλει εγώ προσωπικά και ο συνάδελφος κ. Κόνσολας, καταθέτοντας προχθές στη συζήτηση ένα υπόμνημα αλλά και ο κ.  Γάκης πολλές φορές σε συζητήσεις. Θα πρέπει αυτά τα πράγματα να γίνουν δεκτά. Διότι το μόνο στο οποίο καταλήγει μια τέτοια ρύθμιση θα είναι εις όφελος μιας τοπικής κοινωνίας, όπου λειτουργεί ο ίδιος αυτός ο τοπικός φόρος, αυτή η τοπική φορολόγηση που έχουμε επιβάλει εμείς. <br />Το ίδιο ισχύει για μια προσεκτικότερη διατύπωση όσον αφορά τα τουριστικά ακίνητα του Δήμου Ρόδου. Θα περιμένω και αύριο. Θεωρώ ότι μία βελτίωση που έχουμε καταθέσει στο αυριανό νομοθέτημα θα γίνει δεκτή, προκειμένου να καλύπτονται οι ανάγκες, όπως ανέφερε και ο συνάδελφος κ.  Γάκης, στο θέμα των τουριστικών ακινήτων του Δήμου Ρόδου και όχι μόνο. <br />Με αυτές τις σκέψεις, κύριε Πρόεδρε, δηλώνω ότι θα ψηφίσω το σημερινό νομοσχέδιο και σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Τον λόγο έχει η συνάδελφος κ. Αντωνίου.</speech><speech by="#s16"><from> ΜΑΡΙΑ ΑΝΤΩΝΙΟΥ</from> Ευχαριστώ, κύριε Πρόεδρε.<br />Κύριε Πρόεδρε, κυρίες και κύριοι συνάδελφοι, συζητείται σήμερα το νομοσχέδιο που αφορά στο σύνολό του τους Οργανισμούς Τοπικής Αυτοδιοίκησης. <br />Το νομοσχέδιο αυτό κρίνεται ιδιαίτερα σημαντικό για δύο λόγους. <br />Από τη μια αποκαθιστά αποτελεσματικά δυσχέρειες που αντιμετώπιζαν οι ΟΤΑ και από την άλλη καλύπτει ορισμένα κενά και προβλήματα που αναδείχτηκαν ουσιαστικά με την εφαρμογή του «ΚΑΛΛΙΚΡΑΤΗ». Γνωρίζουμε όλοι πολύ καλά πόσο κρίσιμη για την ελληνική περιφέρεια και για τους πολίτες της είναι η τοπική αυτοδιοίκηση. Πρέπει όλοι εμείς να μεριμνούμε, ούτως ώστε η κεντρική πολιτική εξουσία να στέκεται πάντοτε αρωγός στην αυτοδιοίκηση, στον εκσυγχρονισμό της και στη βελτίωση των υπηρεσιών της προς τους πολίτες. Αυτό κάνει εν πολλοίς το παρόν νομοσχέδιο με τις ακόλουθες ρυθμίσεις, τις οποίες και επισημαίνω.<br />Ένα από τα σημαντικότερα προβλήματα που αντιμετωπίζουν οι ΟΤΑ είναι σήμερα το συνεχώς μειούμενο προσωπικό και η υποστελέχωση, όπως αναφέρουν, τόσο εξαιτίας των συνταξιοδοτήσεων όσο και της έλλειψης νέων προσλήψεων. Το γεγονός αυτό σε συνδυασμό με την ανάθεση περαιτέρω αρμοδιοτήτων στους δήμους καθιστούν το πρόβλημα αυτό ακόμα πιο έντονο.<br /><br /> Για τον λόγο αυτό είναι ιδιαίτερα σημαντική η δυνατότητα που δίνεται στο δήμαρχο, με το άρθρο 16 του νομοσχεδίου, να μετακινεί προσωπικό του δήμου αλλά και των δημοτικών ιδρυμάτων σε όποια υπηρεσία κρίνει αναγκαίο, μετακίνηση που μπορεί να διαρκέσει «5 συν» και παρατείνεται ακόμα για μια πενταετία. <br />Κατά την άποψή μου, θα έπρεπε να εξασφαλίσουμε και το αναγκαίο προσωπικό του ΟΤΑ για την αποτελεσματικότερη αντιμετώπιση των εποχικών και έκτακτων αναγκών, όσον αφορά το δίμηνο. Δεν αρκούν πολλές φορές, σε περιοχές όπως οι δικές μας που έχει χειμώνα, οι δύο μήνες για τον αποχιονισμό. <br />Σήμερα επίσης, κυρίες και κύριοι συνάδελφοι, όπου η απαίτηση για διαφάνεια είναι επιτακτικότερη από ποτέ, εισάγεται ρητή πρόβλεψη με το άρθρο 19, σύμφωνα με την οποία υποχρεούνται και οι αιρετοί στη δευτεροβάθμια αυτοδιοίκηση -περιφερειάρχες και αντιπεριφερειάρχες κ.λπ- να υποβάλουν ετήσια δήλωση περιουσιακής κατάστασης και μάλιστα, να τη δημοσιοποιούν με ανάρτηση στην ιστοσελίδα της περιφέρειας, κατ’ αναλογία με τους αιρετούς στην πρωτοβάθμια αυτοδιοίκηση.<br />Ακόλουθη με το πνεύμα της σημερινής εποχής της τεχνολογίας και του διαδικτύου είναι η καινοτομία που εισάγει το άρθρο 6 και με την οποία οι δήμοι της χώρας αναλαμβάνουν την αρμοδιότητα να παρέχουν σε όλους τους πολίτες δωρεάν πρόσβαση στο διαδίκτυο με τη χρήση ασύρματων ευρυζωνικών υποδομών σε πολυσύχναστους δημόσιους εξωτερικούς χώρους. <br />Ιδιαίτερη αναφορά επιθυμώ να κάνω όσον αφορά την παροχή οικονομικών διευκολύνσεων που προβλέπονται στα άρθρα 52 και 53 σε πολίτες και επιχειρήσεις οι οποίες δυσκολεύονται να ανταποκριθούν στις ληξιπρόθεσμες οφειλές προς τους δήμους. Είναι επιβεβλημένο στη σημερινή περίοδο της οικονομικής κρίσης, όπου η συντριπτική πλειοψηφία των συμπολιτών μας δοκιμάζεται καθημερινά, η πολιτεία να τους προσφέρει διαφόρων ειδών οικονομικές ελαφρύνσεις. <br />Αυτό επιτυγχάνει το φερόμενο νομοσχέδιο, με τη δυνατότητα ρύθμισης ληξιπρόθεσμων οφειλών προς δήμους σε δόσεις οι οποίες μπορούν να φτάσουν έως και τις εκατό, με τη μείωση των προβλεπόμενων προστίμων και τη δυνατότητα για τμηματική καταβολή του τέλους χρήσης κοινοχρήστων χώρων. Με τον τρόπο αυτό δίνουμε ανάσα σε χιλιάδες συμπολίτες μας και επιχειρήσεις αλλά και καθιστούμε ουσιαστικά πιο πιθανή την είσπραξη των οφειλόμενων ποσών προς τους ΟΤΑ.<br />Τέλος, θα ήθελα να αναφερθώ ειδικά στο άρθρο 38 του νομοσχεδίου, με το οποίο προβλέπεται η δυνατότητα σύναψης προγραμματικών συμβάσεων με αστικές μη κερδοσκοπικές εταιρείες αποκλειστικά για δράσεις που έχουν σχέση με την προστασία του περιβάλλοντος, του δασικού πλούτου, τη δασοπυρόσβεση και άλλες δράσεις πολιτικής προστασίας! <br />Όντως, αυτό θα μπορούσε να συμβάλει σημαντικά, κύριε Υπουργέ, ούτως ώστε η αυτοδιοίκηση να βοηθήσει στην καταστολή μεγάλων πυρκαγιών, όπως για παράδειγμα οι πυρκαγιές του 2007. Γιατί τις ζήσαμε στο Γράμμο. Κάηκαν πολλές χιλιάδες στρέμματα και δεν μπορούσε να βοηθήσει άλλη εθελοντική οργάνωση. Δεν υπήρχε αυτή η πρόβλεψη. <br />Θα ήθελα, όμως, να δείτε και να δώσετε τη δυνατότητα στην αυτοδιοίκηση, πέρα από τις προγραμματικές συμβάσεις που προβλέπονται με το άρθρο 100 του προηγούμενου νόμου για μελέτη και εκτέλεση έργων ή παροχή υπηρεσιών, να μπορούν οι δήμοι και οι περιφέρειες να συνάπτουν προγραμματικές συμβάσεις για προμήθεια εξοπλισμού.<br />Παραδείγματος χάριν, για την προμήθεια ιατρικού εξοπλισμού σε νοσοκομείο ή εξοπλισμό σε Αστυνομική Διεύθυνση ή στην Πυροσβεστική ή στο ΕΚΑΒ, για να μπορεί η αυτοδιοίκηση να προσφέρει άμεσα και να επιλύει θέματα τοπικά, που λόγω δυστοκίας ίσως της κεντρικής διοίκησης δεν μπορούν να λυθούν άμεσα. Θέλουμε μία αυτοδιοίκηση πιο ευέλικτη και πιο κοντά στον πολίτη και με το παρόν νομοσχέδιο το καταφέρνουμε.<br />Σας ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Τέρενς Κουίκ.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, πριν από λίγο καιρό -ήμουν κι εγώ παρών, παρ’ όλο που δεν είμαι μέλος της επιτροπής- αποφασίστηκε να συσταθεί ειδική υποεπιτροπή για τον «ΚΑΛΛΙΚΡΑΤΗ». Ο βασικός σκοπός ήταν να εξετάσει η Βουλή μεθοδικά όλες εκείνες τις απαιτούμενες αλλαγές που ισχύουν στο θεσμικό πλαίσιο για τις αποκεντρωμένες διοικήσεις και τους ΟΤΑ, για να μην μπαίνουμε -όπως είπε και η εκπρόσωπός μας κ. Χρυσοβελώνη- κάθε λίγο και λιγάκι σε μία περιπτωσιολογική προσέγγιση της νομοθετικής διαδικασίας και βέβαια, για να μην νιώθουν και οι ίδιοι οι δήμοι λίγο πριν τις εκλογές ότι κάποιος θέλει να τους τραβήξει το χαλί κάτω από το πόδι. <br />Είναι σαφές ότι ο «ΚΑΛΛΙΚΡΑΤΗΣ» ήταν ένα νομοσχέδιο το οποίο έγινε για τις τις μνημονιακές ανάγκες, έγινε πολύ βιαστικά, έγινε στο πόδι και θα έλεγα ότι και εν πολλοίς έγινε και «ετσιθελικά», διότι ο τότε Υπουργός Εσωτερικών κ. Ραγκούσης δεν δέχτηκε πολλές κουβέντες, σε σχέση ακόμα και με χωροταξικές κατανομές. Δεν σας κρύβω ότι στο βάθος του δικού μου του μυαλού –επιτρέψτε μου επειδή είμαστε συνάδελφοι, δημοσιογράφοι έξω από αυτήν την βάσανο της πολιτικής- πήγε η «ντρίπλα» που, ενδεχομένως, θέλετε να κάνετε για το χωροταξικό ανασχηματισμό του «ΚΑΛΛΙΚΡΑΤΗ». Είπατε «μια που δεν μπορώ να το περάσω λόγω ΠΑΣΟΚ, κάτσε μήπως μπορέσω και το περάσω μέσα από την υποεπιτροπή». <br />Τελικά, όμως, είδατε ότι με κάθε διαδικασία πέσατε και πέσαμε -εμείς που ενδιαφερόμασταν να υπάρξει χωροταξικός ανασχηματισμός στα πέντε νησιά- στο μεγάλο «όχι» του ΠΑΣΟΚ. Βέβαια, οφείλω να πω ότι ο κ. Ραγκούσης και το ΠΑΣΟΚ που λέει «όχι» σε άλλες πολύ ευαίσθητες περιοχές της χώρας όπως είναι η Θράκη, με το «όχι» αυτό ρίξανε νερό στο μύλο του προξενείου, διότι μην γελιόμαστε, ο «ΚΑΛΛΙΚΡΑΤΗΣ» δημιούργησε τέρατα στην περιοχή της Θράκης. <br />Όλα αυτά που λέγαμε στην υποεπιτροπή πήγαν «περίπατο» με το παρόν νομοσχέδιο. Μας φέρατε ένα νομοσχέδιο με ογδόντα άρθρα, μας φέρατε στην ουσία τροποποιήσεις του νόμου του κ. Ραγκούση. Συνεπώς έχουμε μία συρραφή διατάξεων που δεν είναι όλες σημαντικές ή άξιες για να μπούμε σε μία ειδικότερη μελέτη. Υπάρχουν, όμως μερικές, περίεργες ρυθμίσεις και εγώ θα βάλω καταρχήν το άρθρο 24 για την θέση σε αργία αιρετών εξαιτίας ποινικών αδικημάτων. <br />Εκεί, επικαλείστε τα ατομικά δικαιώματα και τη φήμη των δημάρχων και προσπαθείτε να δημιουργήσετε ένα ιδιότυπο καθεστώς εξαιρέσεων σε σχέση με το τι ισχύει, παραδείγματος χάριν, για τους δημοτικούς υπαλλήλους, να μην τεθεί, δηλαδή, αυτόματα σε αργία για το μέτρο αυτό, διότι θα παραβιάζει δήθεν περισσότερο τα ατομικά τους δικαιώματα από εκείνα των απλών πολιτών, ξεχνώντας όμως ότι ένας αιρετός, δήμαρχος ή περιφερειάρχης ή αιρετό στέλεχος τοπικής αυτοδιοίκησης έχει τεράστιες ευθύνες και πρέπει να αποδίδει λογαριασμό στη δικαιοσύνη, αποδίδοντας στην ουσία λογαριασμό και στους ψηφοφόρους του και στον ελληνικό λαό. <br />Θέλουμε να ενδυναμώσουμε με νέο επιστημονικό προσωπικό το κομμάτι της έρευνας και της καινοτομίας. Μαζί με τις προσπάθειες που κάνουμε για να ενισχύσουμε το ανθρώπινο δυναμικό, πιστεύω ότι και αυτός ο τομέας θα προχωρήσει. <br />Ως προς τα θέματα της ασφάλισης του ΕΛΓΑ, σας είπα ότι παρά το ότι ο νόμος είναι σχετικά πρόσφατος και δεν έχουμε μεγάλη εμπειρία από την εφαρμογή του, εν τούτοις μάς ξεπερνούν οι εξελίξεις. Σας το εξήγησα και την άλλη φορά και μάλιστα κληθήκαμε να αντιμετωπίσουμε τα θέματα της ακαρπίας γιατί αυτό είναι ένα πρόβλημα που προέκυψε. <br />Υπάρχει μάλιστα μια σχετική τροπολογία που ζητήθηκε από πολλούς Βουλευτές για να αντιμετωπίσουμε το θέμα αυτό. Θα δεχτούμε την τροπολογία αυτή, όμως η τροπολογία δεν αναιρεί τις προσπάθειες που θα κάνουμε για να βελτιώσουμε το νομοθετικό πλαίσιο του ΕΛΓΑ. Χρήζει υποστήριξης και σας είπα γιατί καθυστερήσαμε. <br />Καθυστερήσαμε γιατί με τη νέα ΚΟΑ στο πλαίσιο της νέας ΚΑΠ, δηλαδή στο πλαίσιο της Κοινής Οργάνωσης Αγοράς, πέραν του συμβατικού θεσμού που έκανε ο ΕΛΓΑ, δηλαδή να υποστηρίξει τη σοδειά του γεωργού γιατί αυτό καλείτο να φτιάξει, θα έλθει σήμερα να υποστηρίξει και το εισόδημά του και φυσικά να υποστηρίξει το σύνολο της «αλυσίδας». Θα έχουμε, δηλαδή, σ’ αυτό το πνεύμα να υποστηρίξουμε όλα αυτά τα βήματα, τη σοδειά, το εισόδημα και όλη την «αλυσίδα» παραγωγής γιατί, όπως σας εξήγησα, αν ένας «κρίκος» απ’ αυτήν την «αλυσίδα» καταρρεύσει, τότε ο προηγούμενος και ο επόμενος «κρίκος» δεν μπορούν να λειτουργήσουν. Άρα, είναι ανάγκη να γίνει αυτό και θα γίνει.<br />Θίχτηκαν ορισμένα θέματα στα οποία επίσης υπήρχαν ανακρίβειες. Λέτε, για παράδειγμα, ότι ένας από τους κύριους λόγους που έγινε αυτό το νομοσχέδιο είναι η έλευση του ΕΦΕΤ στο Υπουργείο Αγροτικής Ανάπτυξης και Τροφίμων. Ήταν στο Υπουργείο Υγείας. Έχει κάνει αρκετές μετακινήσεις. Σας δίνει τη δυνατότητα για πρώτη φορά να μπει κάτω από ενιαίο πλαίσιο αυτός ο ελεγκτικός μηχανισμός στο σύνολό του. <br />Σας θυμίζω ιστορικά ότι ο ΕΦΕΤ φτιάχτηκε στο τότε Υπουργείο Βιομηχανίας και αργότερα Υπουργείο Ανάπτυξης και ρύθμισε τα θέματα της παραγωγής τροφίμων μέσω της μεταποιητικής βιομηχανίας των τροφίμων, γι’ αυτό και είχε μόνο χημικούς. Τρόφιμο μ’ αυτήν τη διαδικασία είναι μόνο αυτό που περνάει από το εργοστάσιο. Μα, δεν είναι μόνο αυτά τα τρόφιμα που καταναλώνει ο καταναλωτής. Μία φρέσκια ντομάτα που βγαίνει κατευθείαν στο ράφι και θα πρέπει να καταναλωθεί χωρίς να γίνει σάλτσα, άρα δεν θα περάσει από το εργοστάσιο, δεν έχει προβλήματα προστασίας; Μόνο τα σταφύλια που θα γίνουν κρασιά έχουν ανάγκη προστασίας και ελέγχου; Δεν είναι τα επιτραπέζια σταφύλια; Δεν μπορεί να έχει ένα υπόλειμμα που θα πρέπει να ελεγχθεί για να προστατεύσουμε τον καταναλωτή; Ένα σφάγιο, ένα ζώο που πρέπει να το δει ο κτηνίατρος, αφού θα σφαχτεί στο σφαγείο για να πάει στο κρεοπωλείο, δεν έχει ανάγκη ελέγχου επειδή δεν θα γίνει σαλάμι; Να γιατί λέμε για κάποιες υπηρεσίες του Υπουργείου Αγροτικής Ανάπτυξης. <br />Σας ανέφερα για παράδειγμα το κτηνιατρικό κομμάτι. Ο ΕΦΕΤ δεν έχει κανέναν κτηνίατρο. Λέμε λοιπόν για κάποιους ελέγχους ότι αυτό τον έλεγχο τον κάνει αυτή η υπηρεσία, για κάποιους άλλους τον κάνει ο ΕΦΕΤ, όπως τον κάνει και μάλιστα πολύ καλά. <br />Άρα, λοιπόν, για πρώτη φορά «ενιαιοποιείται» αυτός ο έλεγχος και το άρθρο λέει με ευκρίνεια πώς το κάνει το Υπουργείο που είναι ένας πλέον φορέας γι’ αυτήν τη δουλειά. Το κάνει διά των υπηρεσιών του και διά του εποπτευόμενου εξ’ αυτού φορέα του ΕΦΕΤ. <br />Από πού μειώνεται ο ρόλος του ΕΦΕΤ; Από πού έφυγαν επιστήμονες του ΕΦΕΤ; Δεν έφυγε κανένας από τον ΕΦΕΤ και δεν έφυγε και κανένας επιστήμονας απ’ όλα τα ΥΠΑΤ. Μάλιστα, επειδή ο ΕΦΕΤ είναι νομικό πρόσωπο δημοσίου δικαίου, άρα ήταν στις κρίσεις που έπρεπε να γίνουν μαζί με τις κεντρικές υπηρεσίες του ΥΠΑΤ, δεν έγινε τίποτα γιατί έπρεπε να αξιολογηθεί ως εποπτευόμενος φορέας-νομικό πρόσωπο δημοσίου δικαίου. Ούτε έφυγαν όλοι οι οδηγοί και όλοι οι διοικητικοί. Πού τα είδατε αυτά; Πότε συρρικνώθηκε; Πότε μειώθηκε αυτό το πραγματικά σημαντικό έργο του ΕΦΕΤ;</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Εγώ ευχαριστώ πάρα πολύ.</speech><speech by="#s175"><from>ΠΡΟΕΔΡΕΥΩΝ</from> Ο κ. Λαφαζάνης ως Κοινοβουλευτικός Εκπρόσωπος του ΣΥΡΙΖΑ έχει τον λόγο για οκτώ λεπτά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ευχαριστώ, κύριε Πρόεδρε. <br />Είχαμε ζητήσει με επιστολή του Προέδρου του ΣΥΡΙΖΑ του Αλέξη Τσίπρα, να διεξαχθεί προ ημερησίας διάταξης συζήτηση για την υπόθεση Μπαλτάκου, για το αίσχος αυτό το οποίο συγκλονίζει την ελληνική κοινωνία. Αποδεικνύει ότι δεν υπάρχει μόνο μεσοτοιχία ανάμεσα στη Χρυσή Αυγή και τη Νέα Δημοκρατία. Μάλλον τα διαμερίσματά σας είναι διαμπερή, είναι συγκοινωνούντα δοχεία. <br />Ζητήσαμε, λοιπόν, προ ημερησίας διάταξης συζήτηση σε επίπεδο Αρχηγών κομμάτων. Είναι μια υποχρέωση που εσείς είχατε, με δική σας πρωτοβουλία, να την φέρετε στην Εθνική Αντιπροσωπεία. Δεν πήραμε ακόμα απάντηση και είναι Δευτέρα. Οι επόμενες εβδομάδες είναι γιορτές του Πάσχα. <br />Πού το πάτε, κύριοι; Δεν θέλετε να γίνει αυτή η συζήτηση; Δεν θέλετε να έρθει ο Πρωθυπουργός στη Βουλή; Άκουσα τον κ. Βενιζέλο να λέει «ευχαρίστως, βεβαίως, θέλουμε να συζητήσουμε». Πότε θα συζητήσουμε όμως; Παρακαλώ, λοιπόν, άμεσα μέσα στην εβδομάδα να οριστεί η συζήτηση. Την έχει ανάγκη η Δημοκρατία, την έχει ανάγκη η ελληνική κοινωνία και νομίζω ότι την έχει ανάγκη και η Βουλή αυτή τη συζήτηση ως Εθνική Αντιπροσωπεία. <br />Όσον αφορά τώρα στο νομοσχέδιο, είναι ένα νομοσχέδιο-πασπαρτού. Είναι ένα νομοσχέδιο με διατάξεις-«λίθοι και κέραμοι ατάκτως ερριμμένα», αποσπασματικές διατάξεις, εμβαλωματικές διατάξεις, ουρανοκατέβατες διατάξεις, αρκετές από τις οποίες αποσκοπούν σε πελατειακές σκοπιμότητες αν όχι και σε διαπλοκές, την ώρα που η αυτοδιοίκηση πνίγεται και βουλιάζει. Η τοπική αυτοδιοίκηση Α΄ και Β΄ βαθμού πνίγεται και βουλιάζει. Δεν έχει πόρους. Την έχετε κατακρεουργήσει, την έχετε καταληστέψει. Δεν έχει πόρους να ανταποκριθεί στο έργο της και πιέζεται αφόρητα από την κοινωνία ιδιαίτερα σε κρίσιμες κοινωνικές υπηρεσίες στις οποίες δεν μπορεί λόγω έλλειψης χρημάτων και άγριας λιτότητας να παίξει το ρόλο της. <br />Αντί εδώ να φέρετε ένα νομοθέτημα και κυρίως να αναλάβετε πρωτοβουλίες για να στηρίξετε την τοπική αυτοδιοίκηση, να στηρίξετε τις τοπικές κοινωνίες, να στηρίξετε κοινωνικές δραστηριότητες, να στηρίξετε την απασχόληση, μας φέρνετε ένα νομοσχέδιο το οποίο δεν έχει ούτε αρχή, ούτε μέση, ούτε τέλος. <br />Επιτρέψτε μου να κάνω ορισμένες παρατηρήσεις επί του νομοσχεδίου. <br />Βλέπω στο άρθρο 36 να δίνετε τη δυνατότητα να εξοφλούν το Ταμείο Παρακαταθηκών και Δανείων οι δημοτικές επιχειρήσεις ύδρευσης και αποχέτευσης χωρίς ιδιαίτερες επιβαρύνσεις. Πολύ σωστό. Αλλά το ερώτημα, κύριε Υπουργέ, είναι γιατί βάζετε λουκέτο στο Ταμείο Παρακαταθηκών και Δανείων. <br />Το Ταμείο Παρακαταθηκών και Δανείων, με το προηγούμενο έκτρωμα που φέρατε –το νομοσχέδιο με τις πραξικοπηματικές διαδικασίες εξπρές του Σαββατοκύριακου- καταργείται. Μπαίνει λουκέτο στο Ταμείο Παρακαταθηκών και Δανείων, εκτός αν δεν το γνωρίζετε. Βρίσκονται στο δρόμο οι εργαζόμενοι και κυρίως καταργείται ο ρόλος του Ταμείου Παρακαταθηκών και Δανείων. Και σας ρωτώ: Γιατί το καταργείται το Ταμείο Παρακαταθηκών και Δανείων; <br />Το Ταμείο Παρακαταθηκών και Δανείων, πέραν του ευρύτερου ρόλου που έπαιζε, ήταν ο αιμοδότης της τοπικής αυτοδιοίκησης. Το Ταμείο Παρακαταθηκών και Δανείων με τις καταθέσεις του απλού πολίτη και ιδιαίτερα των δημοσίων υπαλλήλων στήριζε –θα έλεγα- την τοπική αυτοδιοίκηση με δάνεια, με χαμηλά επιτόκια κι έκανε συνεχείς διευκολύνσεις στην τοπική αυτοδιοίκηση στην αποπληρωμή των δανείων, διευκολύνσεις που καμμία εμπορική τράπεζα δεν κάνει. Αυτός ήταν ο θετικός ρόλος του Ταμείου Παρακαταθηκών και Δανείων, το οποίο έπρεπε να στηριχθεί, να αναβαθμιστεί, για να παίξει ευρύτερα κοινωνικό και αναπτυξιακό ρόλο και πάτε και του βάζετε λουκέτο. <br />Και δεν μου λέτε: Πώς θα κάνετε αυτές τις δανειοδοτικές διευκολύνσεις στους δήμους και στα νομικά πρόσωπα των δήμων; Και τι κάνετε; Ενώ βάζετε λουκέτο στο Ταμείο Παρακαταθηκών και Δανείων, φέρνετε το άρθρο-αίσχος 45. Και τι γίνεται τώρα; Επειδή κλείνετε το Ταμείο Παρακαταθηκών και Δανείων, η δανειοδοτική στρόφιγγα προς τους δήμους τελειώνει κι αυτή, δεν υπάρχει. Δεν υπάρχουν εμπορικές τράπεζες, πλέον, να δανείσουν σε δήμους, οι οποίοι έχουν δυσκολίες, τις γνωστές δυσκολίες, λόγω της πολιτικής λιτότητας που εφαρμόζεται απέναντί τους. Δεν θα υπάρχουν εμπορικές τράπεζες να δανείσουν κι αν δανείσουν, θα δανείσουν με ληστρικά επιτόκια, ασύμφορα για τους δήμους και χωρίς, βεβαίως, καμμιά διευκόλυνση. <br />Και τι κάνετε τώρα με το άρθρο 45; Λέτε ότι θα εκχωρούνται από εδώ και μπρος και θα ενεχυριάζονται τα έσοδα από ανταποδοτικά τέλη για να διασφαλιστούν οι δημόσιες συμβάσεις δήμων που εξυπηρετούν –λέει- αντίστοιχη υπηρεσία. Δηλαδή, θα ιδιωτικοποιείτε, θα κάνετε συμβάσεις και στις συμβάσεις αυτές, για την εκπλήρωση των υποχρεώσεων των δήμων, θα βάζουν οι δήμοι ενέχυρο τα ανταποδοτικά τέλη. Αντιλαμβάνεστε τι κάνετε λοιπόν; Πάτε να κλείσετε τους δήμους. Λουκέτο θα τους βάλετε. <br />Ακόμα και στις συμπράξεις δήμων ιδιωτικού τομέα –οι γνωστές συμπράξεις- για τις πρακτικές τους θα ενεχυριάζονται τα ανταποδοτικά τέλη. Δηλαδή, τα ανταποδοτικά τέλη θα τα παίρνουν τα ιδιωτικά συμφέροντα –κατά τη δικιά σας λογική- από εδώ και μπρος; Πού το πάτε, μπορείτε να μου πείτε; Ποια είναι η διασφάλιση του δήμου και των δημοτών; Αφού βάλατε λουκέτο στο Ταμείο Παρακαταθηκών και Δανείων, θα βάλετε με το άρθρο 45 λουκέτο και στους δήμους. Αυτό πάτε να κάνετε! <br /><br />Με το άρθρο 62 –και τελειώνω, κύριε Πρόεδρε, μερικές παρατηρήσεις θέλω να κάνω ακόμα- δίνεται η δυνατότητα στις περιφέρειες να αναθέτουν απευθείας έργα και τώρα προμήθειες. Δεν μου λέτε, γιατί το κάνετε αυτό; Τι σημαίνει «πρόχειροι διαγωνισμοί» και γιατί; Μπορείτε να μας δώσετε καμμιά εξήγηση; Αυτό που κάνετε, πρώτα απ’ όλα, είναι αντίθετο και στο κοινοτικό δίκαιο. Πώς είναι δυνατόν με αποφάσεις του περιφερειάρχη να γίνονται αναθέσεις; Δεν μπορώ να το αντιληφθώ. Θέλουμε να μας δώσετε μία εξήγηση, μία πειστική εξήγηση, γι’ αυτά τα πράγματα.<br />Και βεβαίως, πρέπει να αναφερθώ στο άρθρο 80. Τι κάνετε; Δεν επιτρέπονται προεκλογικές απολύσεις και μέχρι να εγκατασταθούν οι νέες δημοτικές αρχές. Φέρατε διάταξη που εξαιρέσατε και επιτρέψατε τη δυνατότητα αυτή, να πετάτε στο δρόμο ανθρώπους. Και έρχεστε τώρα από το παράθυρο και τι κάνετε με το άρθρο 80; Ένα μήνα πριν από τις εκλογές, μέχρι να εγκατασταθούν οι νέες δημοτικές αρχές, μπορεί να γίνονται αθρόες, χωρίς κανένα απολύτως κριτήριο, προσλήψεις ιδιωτικού δικαίου ορισμένου χρόνου και προσλήψεις με συμβάσεις έργου.<br />Εσείς εδώ πέρα ξαναφέρνετε τον Τζουμπέ στην Ελλάδα. Πού ακούστηκε αυτό, να γίνονται προσλήψεις ένα μήνα πριν από τις εκλογές και χωρίς κριτήριο, την ώρα μάλιστα που απολύετε προσωπικό, το οποίο ήταν προφυλαγμένο; Διότι απαγορευόταν να γίνουν μετακινήσεις και απολύσεις στην προεκλογική περίοδο για τους δήμους μέχρι την εγκατάσταση των νέων δημοτικών αρχών. Τι κάνετε εδώ πέρα; Πελατειακή σχέση στους ημετέρους; Πελατειακές σχέσεις κάνετε;<br />Και βεβαίως, τελειώνω, κύριε Πρόεδρε, με το άρθρο 78 για τα περίπτερα. Τα περίπτερα τελείωσαν. Πάτε να κάνετε εταιρείες περιπτέρων πλέον και αν είναι δυνατόν να είναι παραρτήματα τα περίπτερα των πολυεθνικών του καπνού, των καπνοβιομηχανιών. Διότι πλέον μόνο οι καπνοβιομηχανίες βγάζουν και κερδίζουν από τα προϊόντα καπνού. Ο περιπτεράς με τα μέτρα που έχετε πάρει, δεν έχει το παραμικρό κέρδος από την πώληση του καπνού και των τσιγάρων, τα οποία μάλιστα αναθέτετε και στις αγορές, για να τελειώνουμε μια και καλή με το παραδοσιακό περίπτερο.<br /><br />Ό,τι αντιπροσωπεύει μικροεπαγγελματία, ό,τι αντιπροσωπεύει αυταπασχόληση…</speech><speech by="#s175"><from>ΠΡΟΕΔΡΕΥΩΝ</from> Συντομεύετε, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> … ό,τι αντιπροσωπεύει την παράδοση αυτής της χώρας, τη γειτονιά μας, τις σχέσεις τις παραδοσιακές που υπήρχαν σε έναν δήμο, όλα αυτά είναι για σας περιττά, αναχρονιστικά, πρέπει να τα εξαφανίσετε στο όνομα ενός εκσυγχρονισμού ισοπεδωτικού, ο οποίος δουλεύει μόνο για τις πολυεθνικές εταιρείες.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και έρχεστε τώρα εδώ, να κάνετε κι άλλα, πέραν των αντισυνταγματικών ενεργειών. Γιατί η απελευθέρωση της αγοράς περιπτέρων, που λέτε, αντίκειται στο άρθρο 21 παράγραφος 3 του Συντάγματος. Είναι ρητή η διάταξη. Τα περίπτερα αντιπροσωπεύουν κοινωνικό έργο. Δεν λειτουργούν με όρους αγοράς. Και φέρνετε εδώ πέρα και ρυθμίσεις, οι οποίες επιδεινώνουν τις ήδη άσχημες απαράδεκτες ρυθμίσεις που είχατε κάνει.<br /><br />Και βεβαίως έχουμε εδώ προτάσεις, οι οποίες αφορούν τουλάχιστον την επιβίωση –τελειώνω αμέσως, κύριε Πρόεδρε– όσων τουλάχιστον περιπτερούχων ήδη έχουν το περίπτερό τους. Αυτοί ζητούν τουλάχιστον δεκαετή δυνατότητα μίσθωσης και ταυτόχρονα, αν πάθουν αυτοί κάτι, να έχουν τη δυνατότητα στο χρόνο αυτό οι κληρονόμοι τους να διαχειρίζονται το περίπτερο…</speech><speech by="#s175"><from>ΠΡΟΕΔΡΕΥΩΝ</from> Παρακαλώ πάρα πολύ, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και αυτά όχι γιατί δίνετε κάποια προοπτική. Σας είπα προς τα πού τους πάτε με τις ρυθμίσεις σας. Αλλά τουλάχιστον αυτά ως μέτρα ανακούφισης των ήδη επαγγελματιών περιπτερούχων.<br />Τελείωσα, κύριε Πρόεδρε.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.<br />Τον λόγο έχει η Κοινοβουλευτικός Εκπρόσωπος της Νέας Δημοκρατίας κ. Βούλτεψη.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κύριε Πρόεδρε, ευχαριστώ πολύ.<br />Δεν θα έπαιρνα τον λόγο, γιατί με το νομοσχέδιο έχουμε ασχοληθεί πάρα πολύ από την προηγούμενη εβδομάδα και προηγουμένως στην επιτροπή. Ήδη έχουν γίνει οι νομοτεχνικές βελτιώσεις, τις οποίες έχει κάνει ο Υπουργός και έχει γίνει ευρεία συζήτηση για το θέμα. Απλώς, θέλω να δώσω μια απάντηση στην Αξιωματική Αντιπολίτευση σχετικά με το τι περιμένει η ελληνική κοινωνία.<br />Η ελληνική κοινωνία, παρά το γαργαλιστικό γεγονός των τελευταίων ημερών και παρά το γεγονός ότι αναμένουμε να γίνει, δεν περιμένει να δει τι έγινε στην υπόθεση Μπαλτάκου. Περιμένει να δει αν θα συμψηφιστεί ο ΦΠΑ, αν θα πάρει το κοινωνικό μέρισμα, αν η χώρα θα βγει απ’ την κρίση, αν θα μπορέσουμε να είμαστε ξανά μια κανονική χώρα, να δανειζόμαστε, να κινούμαστε στη διεθνή κοινότητα.<br />Η Αξιωματική Αντιπολίτευση κάνει λάθος αν πιστεύει ότι η ελληνική κοινωνία περιμένει αυτό το οποίο μοιάζει να είναι πλέον ένα είδος κατασκευασμένου θέματος, το οποίο η Αξιωματική Αντιπολίτευση και μέσα στην Αίθουσα, αλλά και εκτός, με δηλώσεις του ίδιου του Αρχηγού της και των στελεχών της, συντηρεί. Και δεν μεταβάλει γνώμη, θέση και στάση ως προς την Νέα Δημοκρατία και τον Πρόεδρό της, παρά τις εκβιαστικές συμπεριφορές των τελευταίων ημερών, παρά το γεγονός ότι η υπόθεση βρίσκεται ήδη στη δικαιοσύνη και παρά το γεγονός ότι το συμβάν έχει καταδικαστεί με τον πλέον κατηγορηματικό τρόπο, με πρώτο τον Πρόεδρο και Πρωθυπουργό.<br />Το μόνο που έχω να πω -και θα τερματίσω εδώ την ομιλία μου και ελπίζω και σκεφτούμε λίγο λογικότερα- είναι ότι πρέπει να αναζητήσουμε για άλλη μια φορά ποιος ωφελείται. Ποιος ωφελήθηκε από αυτό το περιστατικό; Διότι από το ποιος ωφελείται, εξαρτάται και εξηγείται εις βάρους ποίου κατασκευάζεται μια σκευωρία. Δεν είναι δυνατόν ο Πρωθυπουργός να είναι συγχρόνως και σκευωρός εις βάρος της Χρυσής Αυγής, αλλά και μέγας διώκτης της. Πρέπει η Αξιωματική Αντιπολίτευση να διαλέξει ένα από τα δύο. Δεν ξέρω τι ακριβώς έχει ανάγκη η δημοκρατία. Το μόνο βέβαιο είναι ότι δεν έχει ανάγκη από τέτοιες γκρίζες συμπεριφορές.<br />Τελειώνω, λέγοντας το εξής: Όταν ξέσπασε το θέμα, ο διεθνής οίκος Moody’s ανέβαλε την αξιολόγηση της χώρας και την αναβάθμιση της πιστοληπτικής ικανότητας της οικονομίας της για τον Αύγουστο. Άρα, ο πρώτος στόχος επετεύχθη. Ποιος ωφελείται και ποιος χάνει; <br />Είναι προφανές ότι έχασε η χώρα, γιατί είναι μια χώρα η οποία προσπαθεί να βγει στις αγορές, με όσο το δυνατόν μικρότερο επιτόκιο. Παρ’ όλα αυτά, έχασε μια αξιολόγηση που θα τη βοηθούσε.<br />Βεβαίως, το δεύτερο είναι η προηγούμενη δημοσκόπηση -δεν ξέρω τι γίνεται στις επόμενες- όπου και πάλι στο ερώτημα, «Ποιος ωφελείται;», είναι σαφές ότι από αυτήν την υπόθεση μέχρι στιγμής -γιατί εγώ δεν πιστεύω ότι η ελληνική κοινωνία θα συνεχίσει να ασχολείται με το θέμα- ωφελούνται αυτοί οι οποίοι περισσότερο κραυγάζουν.<br />Σας ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Κουκουλόπουλος, Κοινοβουλευτικός Εκπρόσωπος του ΠΑΣΟΚ.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Επί του νομοσχεδίου λίγα έχουμε να πούμε. Όμως κι εγώ θέλω να πω για το θέμα των ημερών, όπως οι δύο προλαλήσαντες συνάδελφοι, ο κ. Λαφαζάνης και η κ. Βούλτεψη.<br />Έχει προκύψει ένα μείζον θέμα. Τοποθετηθήκαμε πολύ καθαρά και στη Βουλή. Συμπτωματικά, μάλιστα, εσείς προεδρεύατε όταν έγιναν από Βήματος οι ανακοινώσεις που ακούσαμε την απομαγνητοφωνημένη εκδοχή του βίντεο. Τοποθετήθηκε πολύ καθαρά και ο Πρόεδρός μας αυτές τις ημέρες και εχθές στη διακαναλική συνέντευξή του. <br />Για εμάς, μερικά πράγματα είναι πάρα πολύ καθαρά. Πρώτον, η Χρυσή Αυγή είναι μια εγκληματική οργάνωση εν δράση. Και αυτό ελέγχει η δικαιοσύνη. Επιβαρύνει τη θέση της και με άλλα ζητήματα αρμοδιότητας Κοινού Ποινικού Δικαίου. Αναφέρομαι στο θέμα των υποκλοπών, της μαγνητοφώνησης παρανόμως συνομιλιών. Και αυτή είναι η μια πλευρά. <br />Σε αυτό θα παρακαλούσα και την Αξιωματική Αντιπολίτευση να έχει μια πολύ καθαρή θέση και στάση, γιατί πολύ απλά υπάρχουν αντιφάσεις ατελείωτες, η μια πίσω από την άλλη. Η Αξιωματική Αντιπολίτευση όταν προέκυψε το θέμα, δεν ζήτησε καν από την Κυβέρνηση να έρθει να τοποθετηθεί. Δεν ήσασταν εσείς εκπρόσωπος, ήταν άλλος, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν ήμουν εγώ εκπρόσωπος; Τι είμαι;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Το ΠΑΣΟΚ δι’ εμού έβαλε ζήτημα η Κυβέρνηση να μην αφήσει ούτε λεπτό θολό τοπίο…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα με διαγράψατε και από Εκπρόσωπο τώρα;</speech><speech by="#s175"><from>ΠΡΟΕΔΡΕΥΩΝ</from> Παρακαλώ!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Είπα, ο ΣΥΡΙΖΑ δια του Κοινοβουλευτικού του Εκπροσώπου δεν τοποθετήθηκε καν.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εγώ δεν τοποθετήθηκα; Είστε στα καλά σας;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Όχι εσείς. Άλλη μέρα εσείς τοποθετηθήκατε.</speech><speech by="#s175"><from>ΠΡΟΕΔΡΕΥΩΝ</from> Συνεχίστε, κύριε συνάδελφε. Παρακαλώ πάρα πολύ, δεν θα γίνει αντικείμενο αντιδικίας ποιος ήταν την ημέρα εκείνη Κοινοβουλευτικός Εκπρόσωπος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Στη συνέχεια ψήφισε την άρση ασυλίας. Δεν ζήτησε, όπως ο κ. Καμμένος, να διακοπεί η διαδικασία. Το απόγευμα επιτέθηκε στην Κυβέρνηση, ζητώντας παραίτηση Υπουργών Δικαιοσύνης και Προστασίας του Πολίτη.</speech><speech by="#s175"><from>ΠΡΟΕΔΡΕΥΩΝ</from> Όχι, κάνετε λάθος, Δημόσιας Τάξης και Προστασίας του Πολίτη είναι ο σημερινός τίτλος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Έχετε δίκιο, κύριε Πρόεδρε. <br />Ουσιαστικά, δηλαδή, δεχόταν ότι η ερμηνεία Κασιδιάρη για τη συνομιλία ισχύει. Στη συνέχεια, χθες, ακούσαμε από τον κ. Σκουρλέτη τη «σωστή γραμμή»…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ότι ο Μπαλτάκος…</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> …ότι «Μπαλτάκος ίσον Σαμαράς». <br />Έχει ένα πρόβλημα γενικά με το χρόνο ο ΣΥΡΙΖΑ. Αργεί να καταλάβει. Είχε αργήσει να δει τι σημαίνει Χρυσή Αυγή. Γενικά, έχει μία υστέρηση στο να καταλάβει και να κατανοήσει κάθε φορά τι ακριβώς συμβαίνει. <br />Πρέπει να πω, βέβαια, ότι ο κ. Λαφαζάνης -είχε βάλει θέμα η Κυβέρνηση συνολικά από την Πέμπτη το πρωί- έχει ένα αντανακλαστικό καλύτερο από την ηγεσία του, απ’ ό,τι φαίνεται. <br />Εν πάση περιπτώσει, εγώ δεν θέλω να μπω στα εσωτερικά του ΣΥΡΙΖΑ. Για εμάς θέλω να μιλήσω, κύριε Πρόεδρε. <br />Για εμάς υπάρχει ένα θέμα βαθιά πολιτικό, ένα θέμα τάξης. Το ένα θέμα είναι ότι περιμένουμε κι εμείς να ακούσουμε από τον Υπουργό των Εσωτερικών πότε θα γίνει η προ ημερησίας διατάξεως συζήτηση. Εγώ δεν λέω ότι απαιτούμε να το πει αύριο. Θέλουμε, όμως, άμεσα να το πει η Κυβέρνηση. Μέχρι εκείνη την ημέρα υπάρχει πολιτική εκκρεμότητα. Καθαρές κουβέντες! <br />Ο Πρόεδρος του ΠΑΣΟΚ, ως Αντιπρόεδρος της Κυβέρνησης, για να προλάβω τυχόν ειρωνείες ή ερωτήσεις περί αντιφάσεων, ενημερώθηκε σε κλειστή συνάντηση από τον Πρωθυπουργό. Αυτό είναι άλλο, όμως, από την ενημέρωση της Εθνικής Αντιπροσωπείας. Αυτό είναι το πρώτο. Πρέπει, λοιπόν, η Κυβέρνηση σήμερα και όχι αύριο να πει πότε θα γίνει αυτή η προ ημερησίας διατάξεως συζήτηση. Τότε μπορούμε να πούμε ότι έχει ολοκληρωθεί πολιτικά το ζήτημα κι έχουν δοθεί πλήρεις και καθαρές απαντήσεις. <br />Το δεύτερο είναι ότι την Πέμπτη που ξεκινήσαμε τη συζήτηση του νομοσχεδίου, είχα κάνει σαφές ότι έχουμε ένα συνολικό θέμα για το αν θα ψηφίσουμε ή όχι το νομοσχέδιο, όχι γιατί διαφωνούμε σε κάποια διάταξη, αλλά γιατί υπάρχει ένα πολιτικό ζήτημα σχετικά με ό,τι αντιπροσώπευε ο κ. Μπαλτάκος. <br />Τι αντιπροσώπευε ο κ. Μπαλτάκος; Μία αντίληψη που ποτέ δεν εκφραζόταν από το Βήμα της Βουλής, που δηλωνόταν πάνω σε Βουλευτές της Νέας Δημοκρατίας κι έβαζε ζητήματα που είχαν να κάνουν με θέματα δικαιωμάτων. <br />Είπε, λοιπόν, ότι θέλουμε το άρθρο 19 να έρθει οπωσδήποτε. Δεν ήρθε από την Κυβέρνηση το άρθρο 19 στην εκδοχή που πήγαινε κι ερχόταν πριν από δύο εβδομάδες εδώ. <br />Εμείς, παρακαλούμε τον κύριο Υπουργό -που κάποιο επείγον τηλεφώνημα προφανώς τον έβγαλε από την Αίθουσα- πριν λήξει η συνεδρίαση να μας πει αν τουλάχιστον προτίθεται να φέρει το άρθρο 19, έστω αύριο, που έχουμε ξανά νομοσχέδιο αρμοδιότητας του Υπουργείου Εσωτερικών. Είναι ένα άρθρο που πλην Χρυσής Αυγής, ενδεχομένως και των Ανεξαρτήτων Ελλήνων, όλη η άλλη Αντιπροσωπεία το ψηφίζει. Και δεν αναφέρομαι μόνο στα κόμματα της Αντιπολίτευσης. <br />Είμαι σε θέση να γνωρίζω, κύριε Πρόεδρε, ότι πάρα – πάρα πολλοί συνάδελφοι από τη Νέα Δημοκρατία, ψηφίζουν, συμφωνούν με τη διάταξη, όπως ήταν στην αρχική της μορφή. Δεν θέλω να υπερβώ τα εσκαμμένα και να αρχίσω να λέω ονόματα. Δεν είναι αυτός ο ρόλος μου, δεν είναι αυτό το θέμα. <br />Εμείς, λοιπόν, γι’ αυτά τα δύο σοβαρά πολιτικά θέματα θέλουμε δύο καθαρές απαντήσεις από τον Υπουργό Εσωτερικών. Και μέχρι τότε επιφυλασσόμαστε και για τη στάση μας στο νομοσχέδιο. Όχι, ξαναλέω, ότι διαφωνούμε κάπου, αλλά γιατί το ζήτημα είναι πολιτικό. Ή πρέπει να αρχίσουμε να λειτουργούμε διαφορετικά ή αλλιώς δεν ξέρω πώς εννοούμε τη συνεργασία. <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Θωμάς Ψύρρας.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Κύριε Πρόεδρε, έχω ζητήσει τον λόγο.</speech><speech by="#s175"><from>ΠΡΟΕΔΡΕΥΩΝ</from> Κοιτάζω από εδώ, κοιτάζω από εκεί, δεν βλέπω να σηκώνει κανείς το χέρι του. Σήκωσε το χέρι του ο κ. Ψύρρας και του έδωσα το λόγο. Μου ζητήσατε το λόγο;</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Είμαι Κοινοβουλευτικός Εκπρόσωπος.</speech><speech by="#s175"><from>ΠΡΟΕΔΡΕΥΩΝ</from> Αμέσως μετά θα σας τον δώσω. Δεν υπάρχει θέμα. <br />Κύριε Ψύρρα, έχετε τον λόγο.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κύριε Πρόεδρε. <br />Κύριοι συνάδελφοι, η υπόθεση Μπαλτάκου, βέβαια, δεν μπορεί να απομείνει ως καταγραφή μιας προσωπικής αστοχίας ή ως επιδίωξη μιας προσωπικής ατζέντας. Το ξέρετε πολύ καλά ότι αυτή η υπόθεση, εκτός από το αξιόποινο της υποκλοπής, συνυφαίνει και πλήθος άλλων ποινικών και πολιτικών ερωτημάτων. Δεν είναι δυνατόν η πολιτική ζωή να κινείται για το επόμενο διάστημα στον αστερισμό των επιλογών της Χρυσής Αυγής και οι δικοί της οι υπολογισμοί και τα ξεκαθαρίσματα, που επιχειρεί στο εσωτερικό της, να γίνουν τα  εργαλεία για τις πολιτικές εξελίξεις. Πρέπει να αντιμετωπιστεί τώρα και κοινοβουλευτικά. Ο κοινοβουλευτισμός μόνο κερδισμένος μπορεί να βγει από την αντιμετώπιση τέτοιων δραστηριοτήτων. <br />Στην προ ημερησίας διάταξης συζήτηση, η οποία πρέπει να γίνει και να οριστεί, χρειάζεται να δοθούν οι εξηγήσεις από την Κυβέρνηση και τον Πρωθυπουργό. Δεν είναι ζήτημα άμυνας. Είναι ζήτημα ουσίας της δημοκρατίας και δεν πρέπει αυτό το πράγμα να το ξεχνάμε. <br />Έρχομαι στο συγκεκριμένο νομοσχέδιο. <br />Κύριοι συνάδελφοι, είναι γνωστή η κατάσταση της τοπικής αυτοδιοίκησης. Οι δομές της συρρικνώνονται, οι πόροι της λιγοστεύουν, αναγκάζοντάς την να μειώνει ακόμα περισσότερο και παραδοσιακά αυτοδιοικητικές δράσεις. Οι δομές της εγκαταλείπονται, οι αρμοδιότητές της σε πάρα πολλές περιπτώσεις παραδίδονται στις περιφέρειες, λόγω έλλειψης χρημάτων. <br />Βέβαια, δεν ευθύνεται ο «Καλλικράτης». Απλώς, ο «Καλλικράτης» ήρθε σε μια στιγμή που ξεκινούσε η κρίση και μοιραία αδρανοποιήθηκε η δυναμική του. Η τοπική αυτοδιοίκηση βρέθηκε να κολυμπάει σε ένα νέο θεσμικό πλαίσιο και ταυτόχρονα στα βαθιά νερά της κρίσης. <br />Σε αυτό το διάστημα, το κεντρικό κράτος άσκησε έναντι της τοπικής αυτοδιοίκησης παράδοξες πολιτικές. Αντί να την εμπιστευτεί και να την ενισχύσει θεσμικά με τη λογική ότι η αυτοδιοίκηση είναι κοντύτερα στην κοινωνία και επομένως, έχει την ευελιξία να σταθεί πλάι στον χειμαζόμενο πολίτη, έδρασε εντελώς αντίθετα. Δημιουργεί έναν ασφυκτικό κλοιό επί των δήμων. <br />Αν κάποιος παρακολουθήσει τα θεσμικά μέτρα που λαμβάνονται, θα διαπιστώσει ότι ενώ καταγγέλλεται ο κρατισμός, προετοιμάζεται και ενισχύεται συστηματικά το κεντρικό κράτος εις βάρος της αυτοδιοίκησης. Μάλιστα, συχνά εφαρμόζονται τέτοιες πολιτικές που εξαναγκάζουν την τοπική αυτοδιοίκηση να απομακρύνεται, ακόμα και από τα κεκτημένα της ευρωπαϊκής αυτοδιοίκησης. <br />Πρέπει, λοιπόν, κύριοι συνάδελφοι, να προχωρήσουμε σε μεταρρυθμίσεις, από τις οποίες ορισμένες πρέπει να είναι μεταρρυθμίσεις και σε συνταγματικό επίπεδο, ώστε να δημιουργήσουμε εκείνες τις θεσμικές συνθήκες που θα αναζωογονήσουν τον «Καλλικράτη». Πρέπει, δηλαδή, να αναβαθμίσουμε το ρόλο της αυτοδιοίκησης, ώστε να σταθεί διακριτός παραστάτης στην κοινωνία και ανάχωμα στις συχνά ισοπεδωτικές επιλογές του συγκεντρωτικού κράτους. <br />Τα τελευταία χρόνια, όσο βαθαίνει η κρίση, τόσο η τοπική αυτοδιοίκηση εσωτερικά αλλάζει, σε σχέση με αυτό που ήταν πρωτύτερα. Μόνο που αυτός ο  μετασχηματισμός συντελείται εν πολλοίς σχεδόν τυχαία και κάτω από την πίεση και το άγχος της κρίσης. Και, όμως, όλοι αντιλαμβανόμαστε ότι τώρα είναι η κρίσιμη ώρα. <br />Ο νέος ρόλος της αυτοδιοίκησης απαιτεί μια σαφή οριοθέτηση ανάμεσα στην κεντρική διοίκηση και την τοπική αυτοδιοίκηση, ώστε να ξεπεραστούν οι αντιστάσεις του νεοσυγκεντρωτισμού, τα προσκόμματα της νομολογίας των δικαστηρίων και οι λειτουργικές αδυναμίες των αυτοδιοικητικών θεσμών. Κοντά σε αυτά πρέπει να λυθούν επιτέλους εκείνα εκεί τα ζητήματα, που ταλανίζουν τους ΟΤΑ και σχετίζονται με την οικονομική τους αυτοτέλεια. <br />Απλουστεύοντας και σχηματοποιώντας, σκεφτείτε ότι ένας δήμαρχος τη δεκαετία του 1980 ήταν διεκδικητής -για να μην πω επαίτης- πόρων, κάτι σαν τον Πρόεδρο του Εργατικού Κέντρου. <br />Τη δεκαετία του 1990 ήταν κατασκευαστής έργων, κάτι σαν εργολάβος. Τη δεκαετία του 2000 έγινε πάροχος υπηρεσιών. Σήμερα ο κάθε δήμαρχος θα κριθεί αν έχει τη δύναμη και τη φαντασία να εκκινήσει την τοπική οικονομία. Προϋπόθεση, βέβαια, είναι να έχει κατανοήσει ότι επιτυχημένη οικονομία είναι η εξειδικευμένη οικονομία, ότι για να φέρει την ανάπτυξη, χρειάζεται να επιδιώξει, ώστε ο τόπος του να γίνει ανταγωνιστικός και ότι χρειάζεται επιχειρησιακό σχεδιασμό με βάση τη  λογική των ολοκληρωμένων προγραμμάτων, γιατί η εποχή που το μέτρο της επιτυχίας ήταν το να κατασκευάζει  πεζοδρόμια, να κάνει πλακοστρώσεις ή να κάνει γενικά εκδηλώσεις, πέρασαν ανεπιστρεπτί. <br />Η πλήρης κατάρρευση του κοινωνικού κράτους θέτει την τοπική αυτοδιοίκηση σε νέα προβλήματα, γιατί πρέπει να γίνει ένας ουσιαστικός παράγοντας κοινωνικής συνοχής. Χρειάζεται να δημιουργήσει ένα νέο μοντέλο κοινωνικής πολιτικής. Πρέπει να μετατρέψει τη φιλανθρωπία σε δομή πρόνοιας και η τοπική αυτοδιοίκηση να λειτουργήσει ως μια ανοικτή δομή αλληλεπίδρασης με την κοινωνία. Χρειάζεται η σύγχρονη αυτοδιοίκηση να θέσει ως κέντρο της τη διαρκή επιδίωξη της αξιοβίωτης πόλης, δηλαδή μιας πόλης που θα είναι φιλική στο περιβάλλον, φιλική στον άνθρωπο, με παραγωγική συνοχή, μιας πόλης που θα προωθεί το διάλογο και τη συμμετοχή των πολιτών. <br />Με λίγα λόγια, κύριοι συνάδελφοι, κάθε φορά που βρισκόμαστε μπροστά σε τέτοιου είδους νομοσχέδια για την αυτοδιοίκηση θα πρέπει να ξεκαθαρίζουμε ένα πράγμα μέσα μας. Χρειαζόμαστε θεσμική τόλμη. Χρειαζόμαστε νομοσχέδια και νόμους,  θεσμούς που να μη λειτουργούν διεκπεραιωτικά. Χρειαζόμαστε μεταρρυθμίσεις. Αυτές τις μεταρρυθμίσεις έχουμε ανάγκη. Χρειαζόμαστε -ξαναλέω- θεσμική τόλμη και δυστυχώς αυτό το νομοσχέδιο δεν διακρίνεται από αυτό το χαρακτηριστικό. <br />Ευχαριστώ. <br /></speech><speech by="#s175"><from>ΠΡΟΕΔΡΕΥΩΝ</from> Το λόγο έχει ο Κοινοβουλευτικός Εκπρόσωπος της Χρυσής Αυγής κ. Αρβανίτης. <br />ΜΙΧΑΗΛ ΑΒΡΑΜΗΣ-ΑΡΒΑΝΙΤΗΣ: Ευχαριστώ, κύριε Πρόεδρε. <br />Κυρίες και κύριοι συνάδελφοι, οι όποιες νομοθετικές παρεμβάσεις επιχειρούνται στον τομέα της τοπικής αυτοδιοικήσεως είναι λύσεις ή προτάσεις εμβαλωματικές και όχι βελτιωτικές, πράγμα το οποίο αποδεικνύει ότι ο νόμος για τον «Καλλικράτη» έχει χρεοκοπήσει. Είναι, όμως, καταστροφικός για τις κοινότητες και αυτό έχει τεράστια σημασία και έχει επανειλημμένως αντιμετωπίσει τέτοια ζητήματα. Επίσης, είναι δυσλειτουργικός και ανωφελώς συγκεντρωτικός. Αυτά θέλω να πω επιγραμματικά, εν όψει του γεγονότος ότι ο ειδικός αγορητής μας διεξοδικώς αναφέρθηκε στα άρθρα και διεξοδικώς εξέθεσε τη θέση της Χρυσής Αυγής περί του θέματος αυτού. <br />Ό,τι και να πούμε, παίζουμε εν ου παικτοίς. Και το έχω πει επανειλημμένως. Λειτουργεί μόνο μια εξουσία, η εκτελεστική εξουσία, κατά τρόπο δικτατορικό, εκμεταλλευομένη την πλειοψηφία, την οποία διαθέτει εκάστοτε. Με όπλο, λοιπόν, την όποια πλειοψηφία διαθέτει εκάστοτε η Κυβέρνηση, αποφασίζει και εκτελεί αυτά που έχει σχεδιάσει, σύμφωνα βέβαια πάντα με τις εντολές τις οποίες έχει πάρει ενωρίτερον από τους γνωστούς εντολείς της. <br />Μας μίλησε για διάκριση εξουσιών ο κ. Αθανασίου, έχοντας υπόψη ή νομίζοντας ότι ομιλεί ενώπιον μωρών παιδιών. Ποια διάκριση εξουσιών; Είναι ανάγκη να το πει ο Ντιβερζέ ότι δεν υπάρχει, ανατρέποντας τη θεωρία του Μοντεσκιέ; Στην πράξη δεν  υπάρχει. Υπάρχει μόνο μια εξουσία, η εκτελεστική. <br />Και απεδείχθη βέβαια, ότι εδώ ειδικά, στην Ελλάδα, η εκτελεστική εξουσία επηρεάζει άμεσα τη νομοθετική, δια της πλειοψηφίας την οποία διαθέτει, και με πάρα πολλούς τρόπους τη δικαστική, λεγομένη κατ’ ευφημισμόν εξουσία, η οποία δεν είναι εξουσία, αλλά είναι παρακολούθημα -ουσιαστικά απεδείχθη- της εκτελεστικής. <br />Όσον αφορά το σύνολο της Αντιπολιτεύσεως, εκών άκων αυτό το σύνολο νομιμοποιεί απλώς και τυπικά  την κοινοβουλευτική διαδικασία. Έτσι νομιμοποιούνται οι όποιες αυθαιρεσίες της εκάστοτε κυβερνήσεως, της παρούσης Κυβερνήσεως εν προκειμένω, η οποία νομοθετεί μόνη της και εκτελεί τις εντολές των γνωστών τραπεζιτών.<br />Επειδή, ως πολιτικός κόσμος, τελούμε κάτω από τη βαριά σκιά, το βαρύ πέπλο της υποθέσεως Μπαλτάκου είμαι υποχρεωμένος να αναφερθώ και σε αυτήν, εν τάχει βεβαίως. <br />Όμως, πριν θα ήθελα να σχολιάσω κάπως πικρόχολα, αλλά με σεβασμό, πρώτον τον κ. Γλέζο, ο οποίος μίλησε για λαϊκή κυριαρχία. Τι είναι αυτό; Υπάρχει; Ο κ. Γλέζος είπε ότι πρέπει να δίνουμε την εξουσία στο λαό. Τη δίνουμε; Τι κάναμε; Δώσαμε στο λαό ψευδείς υποσχέσεις. Είπαμε, δηλαδή, προεκλογικά ότι «είναι απάνθρωπο να απολύεις κόσμο». Και να τι έγινε μετεκλογικά. «Δεν κόβουμε συντάξεις, δεν κόβουμε μισθούς». Κόπηκαν συντάξεις, κόπηκαν μισθοί. «Δεν βάζουμε χαράτσια». Μπήκαν χαράτσια. Από εκεί και πέρα, τι να συζητήσουμε για λαϊκή κυριαρχία, όταν οι σφετεριζόμενοι την εξουσία που έχουν, έχουν παντελώς περιφρονήσει τη λαϊκή κυριαρχία και τα στοιχειώδη ανθρώπινα δικαιώματα τα δια του Συντάγματος κατοχυρωμένα;<br />Επίσης, είπε η κ. Παπακώστα ότι η Κυβέρνηση κυβερνά με την εντολή του λαού. Έδωσε ο ελληνικός λαός στη συγκυβέρνηση Σαμαρά-Βενιζέλου εντολή να κυβερνήσει κατ’ αυτόν τον τρόπο, εκχωρώντας σταδιακά την εθνική μας κυριαρχία, φορολογώντας κατά τρόπο ληστρικό; Είχαν δώσει τέτοιες υποσχέσεις ενωρίτερα; Εάν είχαν κάνει τέτοιες εξαγγελίες, είναι δυνατό να είχαν σχηματίσει Κυβέρνηση; <br />Περαιτέρω, ο κ. Βλαχογιάννης είπε τη φράση: «Παλεύουμε όλοι για την πατρίδα». Εγώ θα ρωτήσω: Τινί τρόπο παλεύουμε για την πατρίδα; Εκχωρώντας την εθνική εξουσία και ληστεύοντας το λαό; Αυτή είναι η πάλη; Υπογράφοντας μνημόνια θανατηφόρα για το λαό μας; Θεμελιώνοντας -αν και θεωρώ αδόκιμο τον όρο- εν προκειμένω ένα φρικτό δάνειο για αιώνες; Αυτό είναι; Έτσι «παλεύουμε όλοι για την πατρίδα». Και άρχισε να μιλάει για υπερπατριωτισμό και Κόκκινη Μηλιά.<br /> Θέλω να του πω το εξής: Δεν υπάρχουν υπερπατριώτες, δεν υπάρχουν ολίγον πατριώτες, υπάρχουν μόνο πατριώτες. Ή είσαι πατριώτης ή δεν είσαι. Και αυτοί οι οποίοι εκχωρούν την εθνική κυριαρχία και ξεπουλάνε τον τόπο και υπογράφουν τέτοια μνημόνια, πολύ αμφιβάλλω αν είναι πατριώτες. Μην θίγει, λοιπόν, τα κακώς κείμενα ο κ. Βλαχογιάννης και οιοσδήποτε άλλος ακολουθεί αυτήν την παραπλανητική πολιτική. Ο λαός πλέον έχει καταλάβει.<br />Περαιτέρω, γι’ αυτήν την υπόθεση: Τι σημαίνουν οι εξομολογήσεις Μπαλτάκου; Απολύτως τίποτα.</speech><speech by="#s175"><from>ΠΡΟΕΔΡΕΥΩΝ</from> Κύριε Αρβανίτη, παρακαλώ να μην χτυπούμε το χέρι στο έδρανο.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Έχετε δίκιο, θα το αποφύγω. Ξέρετε, είναι από τη δικηγορία προς δόσιν εμφάσεως κ.λπ.. Δεν είναι πρόθεση επιβολής στο ακροατήριο. Για όνομα του Θεού!</speech><speech by="#s175"><from>ΠΡΟΕΔΡΕΥΩΝ</from> Και οι πρόεδροι των δικαστηρίων θα σας παρακαλούσαν.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Τι θα ωφελήσουν οι εξομολογήσεις, όταν θέσει κανείς τα γεγονότα το ένα πίσω από το άλλο, από τότε που προεκλογικά άρχισε η κατασυκοφάντηση, άρχισαν οι δηλώσεις περί θέσεως εκτός νόμου της Χρυσής Αυγής, άρχισε η φίμωση, άρχισαν οι προβοκάτσιες, άρχισαν οι φυλακίσεις, οι άρσεις ασυλίας, η τρομοκρατία, δηλαδή να σκοτώνουμε δύο λεβέντες, δύο παλικάρια και να τραυματίζουμε σχεδόν θανάσιμα ένα τρίτο;<br />Όλα αυτά λένε ένα πράγμα, ότι η Κυβέρνηση είχε αποφασίσει να καταστρέψει τη Χρυσή Αυγή. Δεν χρειάζεται να πει τίποτα ο κ. Μπαλτάκος, διότι ο Πρωθυπουργός μας υπεσχέθη στο εβραϊκό λόμπι, στο συνέδριο που έκανε στην Αμερική, αλλά και στον Νετανιάχου ότι «εγώ θα εξαφανίσω τη Χρυσή Αυγή». Γι’ αυτό, μάλιστα, από τους Εβραίους της Ευρώπης έχει παρασημοφορηθεί. <br /> <br />Είναι ορισμένα νομικά ζητήματα, αλλά ο χρόνος δυστυχώς είναι πολύ λίγος. Θα ήθελα να απαντήσω και στον αξιότιμο κ. Μητρόπουλο που είπε «έπρεπε να συλληφθούν και οι δύο», αναφερόμενος στον κ. Μπαλτάκο και στον κ. Κασιδιάρη. Θα του κάνω μια υπόμνηση του άρθρου 25 του Ποινικού Κώδικος. Πρόκειται για κατάσταση ανάγκης. Και όταν πρόκειται για κατάσταση ανάγκης, σημαίνει ότι προκειμένου να υπερασπιστείς το υπέρτερο αγαθό, που εν προκειμένω για τον Κασιδιάρη, για εμένα, για τους Βουλευτές της Χρυσής Αυγής, είναι η τιμή και η φυλάκιση, η ελευθερία δηλαδή, τότε μπορείς να υποσκελίσεις οποιονδήποτε νόμο που δεν εκπροσωπεί υπέρτερο της ελευθερίας και της τιμής αγαθόν. Εν προκειμένω, λοιπόν, ας μη μιλάμε υποκριτικά και να λέμε μαζί με τα κανάλια, μαζί με τα φερέφωνα, ότι είναι παράνομο να υποκλέπτεις, να κάνεις, να ράνεις, διότι ο Κασιδιάρης δεν ομολόγησε καμμία απολύτως υποκλοπή. <br />Όσον αφορά εις τον Κοινοβουλευτικό Εκπρόσωπο του ΣΥΡΙΖΑ, ο οποίος μίλησε για μεσοτοιχία, δεν είναι ωραία πράγματα αυτά, κύριε Λαφαζάνη. Δεν υπάρχει ούτε μεσοτοιχία ούτε είναι ένα ενιαίο διαμέρισμα που λέτε, γιατί έτσι μας κατηγορείτε ότι παίζουμε εμείς το παιχνίδι των Εβραιοσιωνιστών τραπεζιτών. Όχι, κύριε Λαφαζάνη, είμαστε πατριώτες. Καμμία σχέση δεν έχουμε με την πολιτική της Νέας Δημοκρατίας. Εστέ βέβαιος περί τούτου! Σας διαβεβαιώ εν τιμή!</speech><speech by="#s175"><from>ΠΡΟΕΔΡΕΥΩΝ</from> Ήρεμα, ήρεμα!<br /></speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Τελείωσα, κύριε Πρόεδρε.<br />Είπε η κ. Βούλτεψη ότι δεν ενδιαφέρεται ο λαός για την υπόθεση Μπαλτάκου. Δεν ενδιαφέρεται, δηλαδή, ο λαός που συγκλονίζεται ο πολιτικός κόσμος, που υπάρχουν σκιές σε βάρος της δικαιοσύνης, της δικαστικής εξουσίας και ενδιαφέρεται μόνο για το τι θα φάει και τι θα πιεί; Δηλαδή, τι λέει, αν ισχύει; Ότι ο λαός έχει καταντήσει ένα ζώο από τις πολιτικές των σαράντα τελευταίων ετών και νοιάζεται μόνο για να φάει, να πιεί, να κοιμηθεί και να δει τηλεόραση, για να παραπλανηθεί.<br />Μην ξεχνάμε, αξιότιμε κύριε Μητρόπουλε, ποτέ το άρθρο 25.<br />Σας ευχαριστώ πολύ.</speech><speech by="#s175"><from>ΠΡΟΕΔΡΕΥΩΝ</from> Κύριοι συνάδελφοι, εισερχόμεθα στο στάδιο των δευτερολογιών.<br />Από τους εισηγητές, ποιοι θέλετε να δευτερολογήσετε;</speech><speech by="#s128"><from> ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</from> Εγώ όχι.</speech><speech by="#s175"><from>ΠΡΟΕΔΡΕΥΩΝ</from>  Κυρία Σακοράφα;</speech><speech by="#s243"><from> ΣΟΦΙΑ ΣΑΚΟΡΑΦΑ</from> Ούτε και εγώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Το λόγο έχει ο κ. Ντόλιος.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Θα ήθελα να σταθώ σε κάποια εκ των άρθρων, τα οποία δεν θα ψηφίσουμε, γιατί δεν μας διευκόλυνε το Υπουργείο ούτε με εξηγήσεις ούτε με τις αναγκαίες βελτιώσεις. <br />Αναφέρομαι, παραδείγματος χάρη, στο Συμπαραστάτη. Υπήρξαν ιδιαίτερα καλές σκέψεις εδώ, για να μπορέσουμε να ψηφίσουμε αυτό το άρθρο, να διευκολύνουμε την εκλογή των Συμπαραστατών, αλλά τελικά το Υπουργείο εμμένει να καταλήγει εν τέλει ότι θα πρέπει να διορίζεται από τον Γενικό Γραμματέα της Αποκεντρωμένης Διοίκησης.</speech><speech by="#s138"><from> ΕΛΕΝΑ ΚΟΥΝΤΟΥΡΑ</from> Ποιο άρθρο είναι;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Είναι το άρθρο 4, η εκλογή Συμπαραστάτη. <br />Νομίζω ότι όλοι στην Αίθουσα, όλοι οι ομιλητές συμφώνησαν ότι δεν είναι δυνατόν –και οι συνάδελφοι από τη Νέα Δημοκρατία, οφείλω να το πω- να πάμε εν τέλει στο Γενικό Γραμματέα της Αποκεντρωμένης Διοίκησης. <br />Στο άρθρο 21 είπα ότι, εάν υπάρχει ένα ιδιαίτερο θέμα σε κάποια περιοχή της χώρας, να μπορέσουμε να το φωτογραφήσουμε εν ανάγκη, εφόσον κατανοήσουμε όλοι ποιο είναι το θέμα. Έτσι, όμως, με μια γενική διατύπωση να δίνουμε τη δυνατότητα να διατίθενται χρήματα σε ένα νομικό πρόσωπο ιδιωτικού δικαίου, τα οποία χρήματα να τα διαχειρίζονται πέραν κάθε κανόνα του δημόσιου λογιστικού, είναι επιστροφή στο χειρότερο παρελθόν. Επομένως, το άρθρο 21 δεν μπορεί να ψηφιστεί. <br />Όσον αφορά το άρθρο 45, ζήτησα δύο δεσμεύσεις, κύριε Υπουργέ. Η πρώτη δέσμευση ήταν να διασφαλιστεί από την ενεχυρίαση η μισθοδοσία των εργαζομένων στις υπηρεσίες ανταποδοτικού χαρακτήρα. Η δεύτερη δέσμευση είναι να κατοχυρωθεί η πρώτη φάση της αποκομιδής των απορριμμάτων ως αποκλειστική αρμοδιότητα των δήμων.<br />Εάν έχει κάποιες άλλες σκέψεις η Κυβέρνηση, είναι άλλης τάξης ζήτημα και συζήτηση, στην οποία θα μπορούσαμε να συμμετάσχουμε και ίσως να συμφωνούσαμε κιόλας, αλλά μια τέτοια διάταξη με την οποία μπορεί από το παράθυρο να μας προκύψει και η πρώτη φάση της αποκομιδής απορριμμάτων σε ιδιώτες, δεν μπορεί να γίνει αποδεκτή. Και αν το είχατε κάνει, ίσως να είχαμε και τη θετική στάση του ΣΥΡΙΖΑ επί της αρχής, τουλάχιστον αυτό κατάλαβα από την εισηγήτρια του ΣΥΡΙΖΑ, αυτό είχε δηλώσει στην ομιλία της. <br />Σε σχέση με το άρθρο που αφορά τις διαφημιστικές πινακίδες -αν θυμάμαι καλά είναι το 77- είναι κλασική περίπτωση κακής νομοθέτησης. Δηλαδή τι λέει; Θα το αναφέρω για να το θυμηθούμε όλοι. Λέει ότι σε όσους μπήκαν πρόστιμα για παράνομες πινακίδες και τα πλήρωσαν, έχει καλώς. Όποιοι πλήρωσαν ένα μέρος, έχει καλώς. Όποιοι δεν τα πλήρωσαν, αυτοί δεν θα τα πληρώσουν. Ε, αυτό δεν μπορεί να ισχύσει. Νομίζω ότι είναι παράλογο. Θα πρέπει να υπάρχει μια σοβαρή ρύθμιση και να τη δούμε. Εν πάση περιπτώσει, δεν μπορώ να αποδεχθώ ούτε την αιτιολογία που αναφέρεται στην αιτιολογική έκθεση, που λέει ότι λόγω των προβλημάτων που έχουν οι επαγγελματίες, εξαιτίας της οικονομικής κρίσης, χρησιμοποιούμε αυτού του είδους τις ευνοϊκές ρυθμίσεις. Εάν θέλουμε να βοηθήσουμε τους επαγγελματίες, υπάρχουν άλλοι τρόποι να τους βοηθήσουμε.</speech><speech by="#s142"><from> ΚΩΣΤΑΣ ΚΟΥΤΣΟΓΙΑΝΝΑΚΟΠΟΥΛΟΣ</from> «Σε περίπτωση μη συμμόρφωσης», εάν μπει αυτό νομίζω ότι τακτοποιείται.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Όχι, δεν τακτοποιείται, υπάρχει το θέμα της ισονομίας. <br />Υπάρχει κι άλλο ένα άρθρο, που το ξέχασα, είναι το άρθρο 24. Έχουμε συμφωνήσει για το ένα μέρος της λογικής, που λέει «Ναι, να υπάρχει εφετειακού επιπέδου απόφαση για τα πλημμελήματα για να τίθενται σε αργία», αλλά δεν έχουμε συμφωνήσει -και δεν είδα κάποια άλλη διατύπωση, ζήτησα και κάποια στοιχεία τουλάχιστον, κάποιες εξηγήσεις- να μην τίθενται σε αργία, όταν με αμετάκλητο βούλευμα έχουν παραπεμφθεί οι αιρετοί και βεβαίως, όταν δεν έχει τελεσφορήσει οποιαδήποτε προσφυγή τους.<br />Θέλω δε, να πω ότι ακόμη και στο πρώτο θέμα για το οποίο μίλησα νομίζω ότι θα πρέπει να υπήρχε -και ζήτησα να υπάρχει- μια συνεννόηση με το Υπουργείο Διοικητικής Μεταρρύθμισης, έτσι ώστε να εναρμονιστεί η νομοθεσία και με τους δημοσίους υπαλλήλους. <br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε πολύ.<br />Ζητώ συγγνώμη, γιατί έπρεπε να έχω δώσει τον λόγο προηγουμένως στον κ. Παυλόπουλο ως προτασσόμενο για δευτερολογία. <br />Κύριε Παυλόπουλε, έχετε τον λόγο για τέσσερα λεπτά.</speech><speech by="#s234"><from> ΠΡΟΚΟΠΙΟΣ ΠΑΥΛΟΠΟΥΛΟΣ</from> Ευχαριστώ πολύ, κύριε Πρόεδρε.<br />Αυτά τα οποία είχα τονίσει και στην επιτροπή δεν χρειάζεται να τα επαναλάβω στην Ολομέλεια. Υπήρχαν ορισμένες αιτιάσεις από την πλευρά της ΚΕΔΚΕ, οι οποίες δεν είχαν νόημα, γιατί οι ρυθμίσεις του νομοσχεδίου, σε σχέση με αυτά τα οποία είχε υποστηρίξει η ΚΕΔΚΕ και ιδίως σε ό,τι αφορά την αίτηση θεραπείας, είναι πολύ καλύτερες. <br />Θα ήθελα μόνο να επιστήσω την προσοχή του Υπουργού και των συνεργατών του σ’ ένα συγκεκριμένο ζήτημα, το οποίο θα δημιουργήσει πρόβλημα συνταγματικότητας. Πρόκειται για το κρίσιμο θέμα των ληξιπρόθεσμων οφειλών, εάν δεν προστεθεί μια λέξη. Ήθελα να τονίσω, λοιπόν, ότι το άρθρο 53, το οποίο ρυθμίζει τα θέματα των οφειλών, ορίζει στην παράγραφο 2: «Εξαιρούνται και δεν υπάγονται στη ρύθμιση» -έχει δύο εξαιρέσεις όλες κι όλες- «α οφειλές από κάθε είδους πρόστιμα αυθαίρετων κατασκευών, β οφειλές υπαγόμενες σε καθεστώς ειδικότερων προβλέψεων περί καταβολής σε δόσεις π.χ. εισφορά σε χρήμα των ιδιοκτητών ακινήτων για ένταξη στο σχέδιο πόλης κατά το π.δ. 5/1986». <br />Σε ό,τι αφορά το πρώτο θέμα, το ζήτημα δηλαδή το οποίο σχετίζεται με τα πρόστιμα των αυθαιρέτων, δεν υπάρχει πρόβλημα, διότι το υπέρτερο δημόσιο συμφέρον σχετικά με την αυθαιρεσία είναι εκείνο το οποίο επιβάλλει να υπάρχει η ρύθμιση ως έχει. Στη δεύτερη όμως περίπτωση, θα πρέπει να προστεθεί ότι η εξαίρεση για οφειλές υπαγόμενες σε καθεστώς ειδικότερων προβλέψεων περί καταβολής των δόσεων ισχύει μόνο στην περίπτωση κατά την οποία το καθεστώς αυτό είναι ευμενέστερο. <br />Για ποιο λόγο να διατηρήσει κανείς ένα ειδικότερο καθεστώς, αν το καθεστώς αυτό είναι δυσμενέστερο; Αν είναι δυσμενέστερο, τότε δημιουργείται ένα πρόβλημα συνταγματικότητας, γιατί έχουμε διαφορετική μεταχείριση οφειλών, η οποία δεν δικαιολογείται. <br />Δείτε το παρακαλώ, γιατί εν πάση περιπτώσει, θα προκύψει το θέμα αντισυνταγματικότητας, όπως σας το λέω. Ναι, ορθώς κρατάτε τις ειδικότερες ρυθμίσεις, οι οποίες υπάρχουν, σε σχέση με τις οφειλές που έχουν προκύψει. Αλλά μόνο εάν αυτό είναι ευμενέστερο. Φανταστήκατε την περίπτωση να έχουμε ρυθμίσεις που έχουν δυσμενέστερο καθεστώς, τις οποίες τις κρατάτε έτσι όπως είναι; Τι νόημα έχουν όλα τα προηγούμενα; Γιατί δηλαδή οι άλλοι διευκολύνονται να κάνουν τις ρυθμίσεις αυτές, ενώ αν υπάρχει κάποιο ειδικότερο καθεστώς και όχι το γενικότερο, αυτοί πρέπει να εξαιρεθούν; <br />Επαναλαμβάνω, λοιπόν, επειδή έχουμε μια άνιση μεταχείριση ουσιωδώς όμοιων καταστάσεων, έχουμε κλασσική περίπτωση παραβίασης της αρχής της ισότητας κατά το άρθρο 4, παράγραφος 1 του Συντάγματος, δηλαδή της ισότητας ενώπιον του νόμου. Επαναλαμβάνω, λοιπόν, ότι θα πρέπει κατά την εκτίμησή μου η βήτα περίπτωση της δεύτερης παραγράφου του άρθρου 53 να αναδιατυπωθεί ως εξής: «β. οφειλές υπαγόμενες σε καθεστώς ειδικότερων ευνοϊκότερων προβλέψεων περί καταβολής σε δόσεις.» <br />Επαναλαμβάνω: «β. οφειλές υπαγόμενες σε καθεστώς ειδικότερων ευμενέστερων προβλέψεων περί καταβολής σε δόσεις.». Έτσι αποφεύγεται η αντισυνταγματικότητα, την οποία επεσήμανα.<br />Ευχαριστώ πάρα πολύ, κύριε Πρόεδρε, για τη δυνατότητα που μου δώσατε.</speech><speech by="#s175"><from>ΠΡΟΕΔΡΕΥΩΝ</from> Και εμείς ευχαριστούμε. <br />Κυρίες και κύριοι συνάδελφοι, με ενημέρωσε η Κυβέρνηση ότι ενόψει των γενομένων παρατηρήσεων από τους συναδέλφους που μίλησαν προηγουμένως σε συγκεκριμένα άρθρα και επειδή χρειάζεται να γίνουν κάποιες νομοτεχνικές βελτιώσεις που χρειάζονται κάποια προετοιμασία, να διακόψουμε τη συζήτηση σε αυτό το σημείο, για αύριο ώρα 18.00’.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Θα προταχθεί δηλαδή του άλλου νομοσχεδίου;</speech><speech by="#s175"><from>ΠΡΟΕΔΡΕΥΩΝ</from> Μετά τις επίκαιρες, αν έχει επίκαιρες.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, τον λόγο παρακαλώ.</speech><speech by="#s175"><from>ΠΡΟΕΔΡΕΥΩΝ</from> Ο κ. Λαφαζάνης έχει τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εδώ είμαστε Βουλή και δεν είναι πεδίο επίλυσης των διαφορών που έχει εντός της Κυβέρνησης η Νέα Δημοκρατία και το ΠΑΣΟΚ. Στη Βουλή αυτή δεν μετέχουν μόνο η Νέα Δημοκρατία και το ΠΑΣΟΚ. Πρέπει να το πάρετε απόφαση αυτό, διότι φοβάμαι ότι νομίζετε πως η Βουλή είναι ιδιοκτησία σας, ιδιοκτησία σας η χώρα, ότι μπορούν τα συνεταιράκια μεταξύ τους να τακτοποιούν αντιθέσεις, να αναβάλουν συζητήσεις στη Βουλή, να διακόπτουν με έναν τρόπο πρωτοφανή συνεδριάσεις, οι οποίες πρέπει να ολοκληρωθούν, να μην εξηγούν τους λόγους ούτε πού είναι οι διαφορές ούτε πού είναι τα άρθρα ούτε τι αφορά ούτε σε τι συνίσταται ούτε πια είναι η θέση της Κυβέρνησης. Τίποτα δεν λέτε. Και ξαφνικά, επειδή κινδυνεύει να υπάρξει κυβερνητική κρίση μεταξύ σας, λέτε ότι διακόπτεται η συνεδρίαση. Πού ακούστηκαν αυτά τα πράγματα, κύριε Πρόεδρε;</speech><speech by="#s175"><from>ΠΡΟΕΔΡΕΥΩΝ</from> Με τη συναίνεση του Σώματος το κάνω, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ποια συναίνεση του Σώματος;</speech><speech by="#s175"><from>ΠΡΟΕΔΡΕΥΩΝ</from> Η πλειοψηφία το αποδέχεται.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ποια πλειοψηφία; Η πλειοψηφία δεν μπορεί να σταματάει όποτε θέλει τη διαδικασία της Βουλής.</speech><speech by="#s175"><from>ΠΡΟΕΔΡΕΥΩΝ</from> Παρακαλώ πολύ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αυτά δεν μπορείτε να τα κάνετε.</speech><speech by="#s175"><from>ΠΡΟΕΔΡΕΥΩΝ</from> Εντάξει, είπατε την άποψή σας. <br />Ο κ. Κουίκ έχει τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Υπάρχει μια Κυβέρνηση-οπερέτα. Αυτή η Κυβέρνηση πρέπει να φύγει. Είναι επιζήμια για τον τόπο. Είναι κίνδυνος για τη δημοκρατία και για τη Βουλή. Πρέπει να φύγει, τώρα αμέσως, να πάει ο τόπος σε εκλογές.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ακούραστος είσαι!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αυτό αποδεικνύουν τα καμώματά σας, οι διαπραγματεύσεις του παρασκηνίου. Έρχεται εδώ ο Αντιπρόεδρος της Κυβέρνησης και φεύγει. Γίνονται συζητήσεις στο παρασκήνιο και διακόπτεται η συνεδρίαση.</speech><speech by="#s175"><from>ΠΡΟΕΔΡΕΥΩΝ</from> Παρακαλώ!<br />Ο κ. Κουίκ έχει τον λόγο. <br />ΝΙΚΟΛΑΟΣ-ΣΠΕΝΣΕΡ-</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Είναι ηλίου φαεινότερον, έστω και του μισού ήλιου του ΠΑΣΟΚ, ο οποίος έχει δύσει βέβαια, ότι διακόπτεται η διαδικασία της Βουλής απόψε, που θα έπρεπε να τερματίσει, διότι πρέπει να τα βρουν οι δύο συνεταίροι της Κυβέρνησης για το μείζον θέμα -το οποίο έχει τεθεί και από την πλευρά μας, που ζητήσαμε μάλιστα τότε και διά του κ. Καμμένου την παραίτηση της Κυβέρνησης- του να συζητηθεί στην προ ημερήσιας διατάξεως στη Βουλή το θέμα της «Μπαλτακιάδας».</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Βλέπω ότι με πολλή άνεση αποφασίζετε με τη δεδηλωμένη να διακόψετε τις εργασίες. Όταν σας ζητούσε ο κ. Καμμένος την ημέρα εκείνη να διακόψουμε τη συζήτηση, μόλις αποκαλύφθηκαν τα κείμενα -γιατί για την ουσία του κειμένου δεν έχει πει κανείς ποτέ τίποτα- και μετά να προχωρήσουμε στη συνέχειά τους...</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Όχι «σας ευχαριστούμε». Θα με αφήσετε να μιλήσω σαράντα πέντε δευτερόλεπτα. Θα με ευχαριστήσετε, όταν τελειώσω. <br />Είχαμε ζητήσει τότε να διακοπεί η συζήτηση στη Βουλή, να διερευνήσουμε αυτό το μείζον θέμα και μετά να συνεχίσουμε με τις όποιες άρσεις ασυλίας. <br />Ξέρετε κάτι, κύριε Πρόεδρε; Οδεύουμε σε αυτοδιοικητικές εκλογές και σε ευρωεκλογές. Και, δυστυχώς, το κάκιστο κλίμα του Κοινοβουλίου -αυτού του Κοινοβουλίου που δεν λειτουργεί, δεν υπάρχει, δεν λειτουργεί δημοκρατικά- το μεταφέρετε έξω. Το μεταφέρετε στους δήμους, το μεταφέρετε στα περιφέρειες, το μεταφέρετε στην Ευρωβουλή, σε αυτές τις διαδικασίες. Πολύ φοβάμαι…</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Θα με ευχαριστήσετε, όταν τελειώσω. <br />Είναι η δεύτερη φορά που μου το κάνετε αυτό. Ξέρετε κάτι; Εμένα δεν με λένε «Ζωή Κωνσταντοπούλου». Με λένε Τέρενς Κουίκ.</speech><speech by="#s175"><from>ΠΡΟΕΔΡΕΥΩΝ</from> Τι είπατε;</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Είπα ότι δεν με λένε «Ζωή Κωνσταντοπούλου». Με λένε Τέρενς Κουίκ. Θα με σέβεστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ε, αυτό τώρα…</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Όχι, έχει σημασία ο άνθρωπος.</speech><speech by="#s175"><from>ΠΡΟΕΔΡΕΥΩΝ</from> Με συγχωρείτε πάρα πολύ αλλά δεν σας αποκάλεσα «κυρία Κωνσταντοπούλου». «Κύριε Κουίκ», σας είπα.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Δύο λεπτά, κάντε μου τη χάρη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όποιος και να είναι πρέπει να τον σέβεται το Προεδρείο.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Τα παιγνίδια αποκαλύπτονται για μία ακόμη φορά. Πρόκειται για μία συγκυβέρνηση που τρικλίζει και που ένα τελειωμένο ΠΑΣΟΚ κρατάει ζωντανή ακόμα μία κυβέρνηση, όχι της Νέας Δημοκρατίας, αλλά του Σαμαρά.<br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Μπορώ να σας ευχαριστήσω τώρα;</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Τώρα, βεβαίως. Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε πολύ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κύριε Πρόεδρε, μπορώ να έχω το λόγο;</speech><speech by="#s175"><from>ΠΡΟΕΔΡΕΥΩΝ</from> Ορίστε, κυρία Βούλτεψη.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κύριοι συνάδελφοι, μην μεγαλοποιείτε τα θέματα. Έχουν έρθει κάποιες βελτιώσεις και αυτή τη στιγμή -όπως ξέρετε, για να περάσει ένα νομοσχέδιο- πρέπει να υπογραφούν από τον γραμματέα. Και η ώρα είναι 23.00΄.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Υπάρχει γραμματέας;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Πώς δεν υπάρχει; Υπάρχει γραμματέας. Έχει διοριστεί. Έχει ανακοινωθεί. Φαντάζομαι θα ενημερωνόσαστε.</speech><speech by="#s175"><from>ΠΡΟΕΔΡΕΥΩΝ</from> Κυρία Βούλτεψη, θα ήταν καλύτερα να απευθύνεστε στο Προεδρείο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Σχετικά με το δεύτερο, δεν τίθεται θέμα, κύριε συνάδελφε, για την προ ημερησίας διατάξεως συζήτηση. Δεν έχει τεθεί. Αύριο θα λείπει ο κ. Βενιζέλος. Ο Πρόεδρος της Βουλής είναι στη Λιθουανία. Μεθαύριο θα λείπει ο κ. Τσίπρας. Κακώς ετέθη αυτό το θέμα τώρα. Προφανώς θα γίνει, όταν θα βρεθεί η μέρα. Τι να κάνουμε δηλαδή; Χωρίς τους Αρχηγούς θα γίνει;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, μπορώ να έχω το λόγο μόνο για δέκα δευτερόλεπτα, για να διευκολύνω τη συζήτηση;</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Κουκουλόπουλε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Επειδή φαίνεται να ξεκίνησε η συζήτηση, όταν ήταν εδώ ο Αντιπρόεδρος της Κυβέρνησης, νομίζω ότι οι συνάδελφοι δεν προσέχουν καν τη διαδικασία. Ο εισηγητής μας προ ολίγου ονομάτισε τέσσερα άρθρα, τα οποία αν δεν βελτιωθούν τα καταψηφίζουμε και είναι άρθρα μείζονος σημασίας. Δηλαδή, τι άλλο πρέπει να ακούσουν; <br /></speech><speech by="#s243"><from> ΣΟΦΙΑ ΣΑΚΟΡΑΦΑ</from> Και εμείς διαφωνούμε, αλλά δεν σταμάτησε ποτέ η διαδικασία. Δεν έχει ξαναγίνει αυτό!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, εάν δεν ακούγανε οι συνάδελφοι, λυπάμαι πάρα πολύ. Ο κ. Ντόλιος αυτά τα βάζει από την επιτροπή και θέλει συγκεκριμένες βελτιώσεις. Τέλος.</speech><speech by="#s138"><from> ΕΛΕΝΑ ΚΟΥΝΤΟΥΡΑ</from> Και για τα δικά μας άρθρα;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Εσείς τι να βελτιώσετε; Αυτά που δεν ψηφίζετε;</speech><speech by="#s243"><from> ΣΟΦΙΑ ΣΑΚΟΡΑΦΑ</from> Κύριε Πρόεδρε, μία διευκρίνιση, παρακαλώ. Δηλαδή όποτε θα επεμβαίνει Υπουργός και θα υπάρχουν βελτιώσεις, θα σταματάει η διαδικασία; Να το ξέρουμε αν είναι.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι η διαδικασία, η ψηφοφορία. <br /></speech><speech by="#s175"><from>ΠΡΟΕΔΡΕΥΩΝ</from> Σας παρακαλώ, κύριοι συνάδελφοι! Καλά πηγαίναμε μέχρι τώρα. Στις 23.00'-24.00' η ώρα θα αρχίσουμε τους διαξιφισμούς;<br />Παρακαλώ, κύριε Αναγνωστάκη, έχετε τον λόγο.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Ευχαριστώ πολύ, κύριε Πρόεδρε.   <br />Το ότι ζήσαμε μία πρωτόγνωρη διαδικασία, τουλάχιστον τους τελευταίους είκοσι δύο μήνες που λειτουργεί αυτή η Βουλή, είναι γεγονός. <br />Ας πάρουμε τη θετική όψη της όλης διαδικασίας, όπως εξελίχθηκε. Αν όντως οι ενστάσεις που έθεσε ο κ. Ντόλιος, ως εισηγητής του ΠΑΣΟΚ, για το άρθρο 4 που αφορά τον Συμπαραστάτη του Δημότη, το άρθρο 21 που μιλά για την αυτοφορολόγηση, το άρθρο 24 για τους αιρετούς που τίθενται σε αργία και το άρθρο 45, που είναι κομβικό και στο οποίο εστίασε σύσσωμη η Αίθουσα, για την εκχώρηση και ενεχυρίαση των ανταποδοτικών τελών και, τέλος, το άρθρο 77 που έχει να κάνει με όντως κακή νομοθέτηση –και μιλώ για τη διαγραφή προστίμων από τις παράνομες πινακίδες-, …</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Γι’ αυτά μιλάμε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> …τότε μπορεί κάποιος καλοπροαίρετα και κλείνοντας τα μάτια μπροστά σε όλα αυτά που διαδραματίστηκαν, να συναινέσει. <br />Όμως, χρωστάει η Κυβέρνηση μία συγκεκριμένη απάντηση, έστω και στο ΠΑΣΟΚ. Πότε τελικά θα γίνει η προ ημερήσιας διάταξης συζήτηση για το ζήτημα που ταλανίζει και τη δημοκρατία και την ελληνική κοινωνία;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μπορώ να έχω το λόγο, κύριε Πρόεδρε;</speech><speech by="#s175"><from>ΠΡΟΕΔΡΕΥΩΝ</from> Ναι, ορίστε, κύριε Λαφαζάνη, αλλά να τελειώνουμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, δυστυχώς, εδώ επιβεβαιώνεται ότι οι δύο συνέταιροι παίζουν παιχνίδια παρασκηνίου στις πλάτες της Βουλής, στις πλάτες της δημοκρατίας, στις πλάτες του ελληνικού λαού. Το θέαμα αυτής της Κυβέρνησης έχει γίνει πλέον θλιβερό για τη χώρα. <br />Τη μία φορά, κύριε Πρόεδρε, έχουμε δύο Υπουργούς από τα έδρανα, ο ένας να φέρνει μία τροπολογία και ο άλλος να την αποσύρει και να γίνεται αυτό αλλεπάλληλες φορές προς θυμηδία όποιου ξέρει από κοινοβουλευτικές πρακτικές. Τη δεύτερη φορά κάνουμε πρόταση μομφής. Βγαίνει ο Υπουργός Επικρατείας, κύριε Πρόεδρε, και αποδέχεται αυτή την πρόταση και μάλιστα, λέει ότι είναι σύννομη και με βάση τον Κανονισμό. Έρχεται ο Αντιπρόεδρος της Κυβέρνησης εκ των υστέρων να μας πει ότι είναι αντισυνταγματική η πρόταση. Η Κυβέρνηση είναι οπερετική πλέον. <br />Σήμερα, το θέαμα είναι θλιβερό. Βεβαίως, μπορείτε να έχετε ενστάσεις και αντιρρήσεις, κύριοι του ΠΑΣΟΚ, σε οποιεσδήποτε διατάξεις του νομοσχεδίου. Βεβαίως, να τις καταψηφίσετε. Αλλά το μόνο που δεν μπορεί να γίνεται είναι να διακόπτεται η συζήτηση, για να υπάρξουν διαπραγματεύσεις παρασκηνίου ερήμην της Βουλής, ερήμην των Βουλευτών, χωρίς δημοσιότητα, χωρίς διαφάνεια. Αν η Κυβέρνηση θέλει να κάνει τροπολογίες και τροποποιήσεις, έχει όλη την ευχέρεια να τις κάνει. Οι διατυπώσεις των αντιρρήσεων υπήρχαν εδώ και ώρα. Αυτά τα οποία γίνονται, όμως, ευτελίζουν όλες τις διαδικασίες. <br />Και το επιχείρημα, κύριε Πρόεδρε, «επειδή εξέφρασε αντιρρήσεις και επιφυλάξεις το ΠΑΣΟΚ, άρα πρέπει να διακοπεί η συνεδρίαση» είναι επιχείρημα διάτρητο και κωμικό. Κι εμείς έχουμε αντιρρήσεις, κι εμείς αντιδράμε σε άρθρα, μίλησα εγώ, μίλησε η εισηγήτριά μας η κ. Σακοράφα, μίλησε ο συνάδελφος κ. Μητρόπουλος. Δεν είδα να διακόπτετε για τις δικές μας αντιρρήσεις τη διαδικασία της Βουλής, προκειμένου να γίνουν διαπραγματεύσεις ολονύκτιες και να έρχομαι τις πρωινές ώρες για να τακτοποιήσουμε το θέμα, προκειμένου έτσι να αποσοβήσουμε κυβερνητική κρίση. Τίποτα δεν αποσοβείται έτσι.</speech><speech by="#s175"><from>ΠΡΟΕΔΡΕΥΩΝ</from> Κύριε συνάδελφε, παρακαλώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τελειώνω.<br />Αυτό που χρειάζεται αυτή την ώρα είναι αυτή η Κυβέρνηση να σηκωθεί να φύγει, να παραιτηθεί. Δεν έχει κανένα ρόλο πλέον σε αυτή τη χώρα. Είναι επιζήμια η Κυβέρνηση. Βάζει σε κίνδυνο τη Δημοκρατία. Βάζει σε κίνδυνο τα πιο ζωτικά συμφέροντα του ελληνικού λαού. Η μόνη λύση είναι εκλογές, να μιλήσει ο ελληνικός λαός, να πάρει τις τύχες του στα χέρια του.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ.<br />Κύριοι συνάδελφοι, για να εξηγούμαστε –και δεν θα δώσω το λόγο για να έχουμε έναν καινούργιο κύκλο συνομιλιών- εμένα μου ζητήθηκε από τον Υπουργό να διακόψουμε, επειδή απαιτείται χρόνος και θέλει να κάνει νομοθετικές βελτιώσεις.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ας τις κάνει.</speech><speech by="#s175"><from>ΠΡΟΕΔΡΕΥΩΝ</from> Υπέρτατο όργανο που διέπει τη λειτουργία της Βουλής είναι η Ολομέλεια. Η πλειοψηφία της Ολομέλειας συναινεί στο να μην περατωθεί σήμερα η συζήτηση και να πάμε για αύριο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν έχουμε δικτατορία της πλειοψηφίας. Η πλειοψηφία διέπεται από κανόνες.</speech><speech by="#s175"><from>ΠΡΟΕΔΡΕΥΩΝ</from> Ως εκ τούτου, λοιπόν, η συζήτηση του παρόντος νομοσχεδίου θα συνεχιστεί αύριο, μετά τον κοινοβουλευτικό έλεγχο. <br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech by="#s175"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 23.15΄ λύεται η συνεδρίαση για αύριο Τρίτη 8 Απριλίου 2014 και ώρα 18.00΄, με αντικείμενο εργασιών του Σώματος: α κοινοβουλευτικό έλεγχο, συζήτηση αναφορών και ερωτήσεων και β νομοθετική εργασία, σύμφωνα με την ημερήσια διάταξη που έχει διανεμηθεί.<br />Ο</speech></debateBody><br />  </debate><br /></akomaNtoso>
