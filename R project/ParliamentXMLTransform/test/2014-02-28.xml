<akomaNtoso><br />  <debate name="Conference"><br />    <meta><br />      <references source="#">  <TLCPerson id="s125" href="ontology/person/greek-parliament.sayit.mysociety.org/125" showAs="Μαρία Κόλλια-Τσαρουχά"/><TLCPerson id="s289" href="ontology/person/greek-parliament.sayit.mysociety.org/289" showAs="Χαλβατζής Σπυρίδων"/><TLCPerson id="s51" href="ontology/person/greek-parliament.sayit.mysociety.org/51" showAs="Γεωργιάδης Σπυρίδων"/><TLCPerson id="s276" href="ontology/person/greek-parliament.sayit.mysociety.org/276" showAs="Τριαντάφυλλος Κωνσταντίνος"/><TLCPerson id="s215" href="ontology/person/greek-parliament.sayit.mysociety.org/215" showAs="Οικονόμου Βασίλειος"/><TLCPerson id="s57" href="ontology/person/greek-parliament.sayit.mysociety.org/57" showAs="Γκερέκου Αγγελική"/><TLCPerson id="s226" href="ontology/person/greek-parliament.sayit.mysociety.org/226" showAs="Παπαδόπουλος Μιχάλης"/><TLCPerson id="s8" href="ontology/person/greek-parliament.sayit.mysociety.org/8" showAs="Αλεξόπουλος Χρυσοβαλάντης"/><TLCPerson id="s263" href="ontology/person/greek-parliament.sayit.mysociety.org/263" showAs="Στρατούλης Δημήτριος"/><TLCPerson id="s291" href="ontology/person/greek-parliament.sayit.mysociety.org/291" showAs="Χαραλαμπίδου Δέσποινα"/><TLCPerson id="s282" href="ontology/person/greek-parliament.sayit.mysociety.org/282" showAs="Τσουκαλάς Δημήτριος"/><TLCPerson id="s74" href="ontology/person/greek-parliament.sayit.mysociety.org/74" showAs="Δραγασάκης Ιωάννης"/><TLCPerson id="s198" href="ontology/person/greek-parliament.sayit.mysociety.org/198" showAs="Μπόλαρη Μαρία"/><TLCPerson id="s99" href="ontology/person/greek-parliament.sayit.mysociety.org/99" showAs="Καραγιαννίδης Χρήστος"/><TLCPerson id="s311" href="ontology/person/greek-parliament.sayit.mysociety.org/311" showAs="Κωνσταντίνος Μπάρκας"/><TLCPerson id="s258" href="ontology/person/greek-parliament.sayit.mysociety.org/258" showAs="Σταθάς Ιωάννης"/><TLCPerson id="s184" href="ontology/person/greek-parliament.sayit.mysociety.org/184" showAs="Μητρόπουλος Αλέξιος"/><TLCPerson id="s39" href="ontology/person/greek-parliament.sayit.mysociety.org/39" showAs="Βούλτεψη Σοφία"/><TLCPerson id="s40" href="ontology/person/greek-parliament.sayit.mysociety.org/40" showAs="Βούτσης Νικόλαος"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s85" href="ontology/person/greek-parliament.sayit.mysociety.org/85" showAs="Ιατρίδη Τσαμπίκα"/><TLCPerson id="s140" href="ontology/person/greek-parliament.sayit.mysociety.org/140" showAs="Κουράκος Ιωάννης"/><TLCPerson id="s90" href="ontology/person/greek-parliament.sayit.mysociety.org/90" showAs="Καλαντζής Γεώργιος"/><TLCPerson id="s233" href="ontology/person/greek-parliament.sayit.mysociety.org/233" showAs="Πατριανάκου Φεβρωνία"/><TLCPerson id="s6" href="ontology/person/greek-parliament.sayit.mysociety.org/6" showAs="Αθανασίου Χαράλαμπος"/><TLCPerson id="s286" href="ontology/person/greek-parliament.sayit.mysociety.org/286" showAs="Φούντα Νίκη"/><TLCPerson id="s236" href="ontology/person/greek-parliament.sayit.mysociety.org/236" showAs="Πετράκος Αθανάσιος"/></references><br />    </meta><br />    <preface> <docTitle>Συνεδρίαση της βουλης των Ελληνων :  28-02-2014</docTitle></preface><br />    <debateBody>  <speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, αρχίζει η συνεδρίαση.<br /></speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 27-2-2014 εξουσιοδότηση του Σώματος, επικυρώθηκαν τα Πρακτικά της ΟΒ΄ της Πέμπτης 23 Ιανουαρίου 2014, της ΟΓ΄ της Παρασκευής 24 Ιανουαρίου 2014, της ΟΔ΄ της Δευτέρας 27 Ιανουαρίου 2014 και της ΟΕ΄ της Τρίτης 28 Ιανουαρίου 2014 συνεδριάσεών του, καθώς επίσης και τα Πρακτικά της ϞΖ΄, της Πέμπτης 27 Φεβρουαρίου 2014 συνεδριάσεώς του, σε ό,τι αφορά στην ψήφιση στο σύνολο του σχεδίου νόμου: «Κύρωση της Σύμβασης μεταξύ της Ελληνικής Δημοκρατίας και της Δημοκρατίας του Αγίου Μαρίνου για την αποφυγή της διπλής φορολογίας αναφορικά με τους φόρους επί του εισοδήματος και επί του κεφαλαίου μετά του προσαρτημένου σε αυτήν Πρωτοκόλλου»<br />Παρακαλείται ο κύριος Γραμματέας να ανακοινώσει τις αναφορές προς το Σώμα.<br /> Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  ο Μητροπολίτης Κισσάμου και Σελίνου αιτείται τη συνέχιση της κρατικής επιχορήγησης των δομών «Βοήθεια στο Σπίτι» Κισσάμου και Καντάνου της Ιεράς Μητρόπολης Κισσάμου και Σελίνου.<br />Οικονομικών, Δημόσιας Τάξης και Προστασίας του Πολίτη <br />2842 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η Πανελλήνια Ένωση Πυροτεχνουργών επισημαίνει το ζήτημα της φορολόγησης των επιδομάτων πυροτεχνουργών και συνοδών αστυνομικών σκύλων ανίχνευσης εκρηκτικών, που προωθείται από την Κυβέρνηση και υποστηρίζει την αποκατάσταση των επιδομάτων τους με σχετική νομοθετική ρύθμιση.<br />Ανάπτυξης και Ανταγωνιστικότητας<br />2843 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Ένωση Ελληνικού Βιβλίου τίθεται υπέρ της ενιαίας τιμής στην πώληση βιβλίων και αιτείται την καταψήφιση του νόμου που προωθείται και ο οποίος θα απελευθερώνει την ενιαία τιμή του.<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης<br />2844 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Πανελλήνια Ομοσπονδία Ιδιοκτητών Κέντρων Ξένων Γλωσσών αντιτίθεται στη σχετική ρύθμιση που προωθείται για το ζήτημα της επάρκειας διδασκαλίας ξένης γλώσσας σε φροντιστήρια και αιτείται τη θεσμοθέτηση συγκεκριμένων κριτηρίων για την αναγνώριση των πιστοποιητικών γλωσσομάθειας.<br />Οικονομικών, Ανάπτυξης και Ανταγωνιστικότητας, Εργασίας, Κοινωνικής Ασφάλισης και Πρόνοιας<br />2845 Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  η Γενική Συνομοσπονδία Επαγγελματιών Βιοτεχνών Εμπόρων Ελλάδας παραθέτει σειρά προτάσεων άλλων συλλόγων και ενώσεων για την οικονομική ελάφρυνση των πληγέντων μικρομεσαίων επιχειρηματιών από τους σεισμούς στην Κεφαλλονιά.<br />Παιδείας και Θρησκευμάτων<br />2846 Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία οι μαθητές του Ένατου Δημοτικού Σχολείου Έδεσσας αιτούνται την άμεση μεταφορά του σχολείου τους στο φυσικό τους χώρο, τις εγκαταστάσεις του πρώην τμήματος του Πανεπιστημίου Μακεδονίας στην πόλη τους.<br />Υγείας<br />2847 Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Εργατοϋπαλληλικό Κέντρο Νάουσας διαμαρτύρεται για τις συνθήκες που επικρατούν στις υπηρεσίες υγείας της περιοχής, επισημαίνοντας μέτρα που μπορούν να τις βελτιώσουν.<br />Υγείας<br />2848 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απάντηση της Πανελλήνιας Ομοσπονδίας Υγειονομικών Υπαλλήλων ΕΟΠΥΥ σχετικά με τις δηλώσεις του Υπουργού Υγείας για τις απολύσεις των ιατρών του ΕΟΠΥΥ και την αναμόρφωση της πρωτοβάθμιας φροντίδας υγείας.<br />Εργασίας, Κοινωνικής Ασφάλισης και Πρόνοιας<br />2849 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Εργαζομένων Πρώην Οργανισμού Εργατικής Εστίας στον ΟΑΕΔ καταθέτει ερωτήματα σχετικά με τη μείωση των προσφερόμενων κοινωνικών παροχών στα μέλη του, καθώς και με τα ζητήματα διαθεσιμότητας. <br />Περιβάλλοντος, Ενέργειας και Κλιματικής Αλλαγής <br />2850 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  η Ομάδα Παραγωγών Ηλεκτρικής Ενέργειας από Φωτοβολταϊκά Αιτωλοακαρνανίας αιτείται τήρηση των συμφωνηθέντων με το κράτος, αποκατάσταση της ροής πληρωμών και φορολογικές διευκολύνσεις.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />2851 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις παράνομες εισπράξεις ΦΠΑ  στις οποίες έχουν συμμετάσχει πολλοί αγροτικοί συνεταιρισμοί.<br />Πολιτισμού και Αθλητισμού<br />2852 Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία  η Πανελλήνια Ένωση Υπαλλήλων Φυλάξεως Αρχαιοτήτων διαμαρτύρεται για τη μη ενίσχυση των αρχαιολογικών χώρων και μουσείων με μόνιμο φυλακτικό προσωπικό στο πλαίσιο της διαθεσιμότητας.<br />Παιδείας και Θρησκευμάτων<br />2853 Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  η Εθνική Συνομοσπονδία Τυφλών  αιτείται τον εξορθολογισμό της προκηρυχθείσας δαπάνης για την παροχή υπολογιστικού εξοπλισμού σε τυφλούς μαθητές και τη συμμετοχή της στην αναμόρφωση του νόμου για την Ειδική Αγωγή.<br />Οικονομικών <br />2854 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο κ. Τηλαβερίδης Ιορδάνης περιγράφει τα δημιουργηθέντα προβλήματα εξαιτίας της αλλαγής του τρόπου ενοικίασης των αγροτεμαχίων από το έτος 2014.<br />Παιδείας και Θρησκευμάτων<br />2855 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλώρας αιτείται την επίλυση θέματος φοιτητή που αναφέρεται σε επέκταση της δυνατότητας συμμετοχής στη διαδικασία του 10% για τους αποφοίτους του 2012.<br />Παιδείας και Θρησκευμάτων<br />2856 Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Α΄ Αθηνών κ. ΛΙΑΝΑ ΚΑΝΕΛΛΗ κατέθεσαν αναφορά με την οποία ο Διευθυντής και ο Σύλλογος Διδασκόντων του 7ου εσπερινού ΕΠΑΛ Πειραιά διαμαρτύρονται για την εξαίρεση της τελευταίας τάξης και των αποφοίτων Εσπερινών ΕΠΑΛ από την πρόσβαση σε στρατιωτικές και αστυνομικές σχολές, θέτοντας ζητήματα ισοτιμίας με τα ημερήσια.<br />Εργασίας, Κοινωνικής Ασφάλισης και Πρόνοιας<br />2857 Οι Βουλευτές, Βοιωτίας κ. ΙΩΑΝΝΗΣ ΣΤΑΘΑΣ, Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ και Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσαν αναφορά με την οποία  ο Πρόεδρος του Επιμελητηρίου Βοιωτίας διαμαρτύρεται για την εξαίρεση της Περιφέρειας Στερεάς Ελλάδος από το πρόγραμμα  επιχορήγησης επιχειρήσεων με την πρόσληψη άνεργων νέων και αιτείται την ένταξή της κατά την περίοδο 2014-2020.<br />Περιβάλλοντος, Ενέργειας και Κλιματικής Αλλαγής <br />2858 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επιστολή διαμαρτυρίας στον Aντιπεριφερειάρχη Αχαϊας από τον Πολιτιστικό Σύλλογο της Κάτω Αλισσού το ζήτημα για το ρυπαντικό φορτίο που καταλήγει στον ποταμό Πείρο από το ελαιοτριβείο της περιοχής.<br />Επικρατείας, Εξωτερικών, Δημόσιας Τάξης και Προστασίας του Πολίτη <br />2859 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ελληνικές κυβερνήσεις που δεν παίρνουν θέση σε πολλά σκάνδαλα όπου εμπλέκονται γερμανικές εταιρείες. <br />Επικρατείας, Οικονομικών, Υφυπουργός στον Πρωθυπουργό και Κυβερνητικός Εκπρόσωπος.<br />2860 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το στρατηγείο του Υφυπουργού Παντελή Καψή και τα υπέρογκα ποσά που δαπανήθηκαν για τη σύσταση του πολιτικού του γραφείου.<br />Επικρατείας, Εξωτερικών,  Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων <br />2861 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία τα Σωματεία «Χριστιανική Αγωγή», «Ο Μέγας Βασίλειος» και «O Σωτήρ» επισημαίνουν ότι ο άνθρωπος ζώντας, την ποικίλη διαφθορά  κατάντησε ανώνυμος, κυνικός, στερήθηκε την προσωπικότητά του και μεταβλήθηκε σε αντικείμενο.<br />Παιδείας και Θρησκευμάτων<br />2862 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αφορά ψήφισμα εκπαιδευτικών των Χανίων κατά της αξιολόγησης.<br />Παιδείας και Θρησκευμάτων<br />2863 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία  ο Πανελλήνιος Σύνδεσμος Καθηγητών Ιδιοκτητών Κέντρων Ξένων Γλωσσών διατυπώνει αιτήματα σχετικά με διοικητικά θέματα, την απόκτηση επάρκειας ξένων γλωσσών και άδειας διδασκαλίας.<br />Παιδείας και Θρησκευμάτων<br />2864 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία  η Ένωση Λειτουργών Τεχνικής Επαγγελματικής Εκπαίδευσης Ηρακλείου επισημαίνει προβλήματα του κλάδου, μεταξύ των οποίων η διαθεσιμότητα των εκπαιδευτικών, η μέριμνα για την αναπλήρωση μη επαρκώς διδαχθέντων μαθημάτων, η αξιολόγηση των εκπαιδευτικών και άλλα οργανωτικά θέματα των ΕΠΑΛ.<br />Υγείας, Εργασίας, Κοινωνικής Ασφάλισης και Πρόνοιας<br />2865 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας στο οποίο αναφέρεται σε επιστροφή του επιδόματος τοκετού στο ΙΚΑ από μητέρες που το έλαβαν, ενώ είχε αλλάξει ο νόμος.<br />Οικονομικών, Εσωτερικών, Παιδείας και Θρησκευμάτων<br />2866 Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  ο Σύλλογος Γονέων και Κηδεμόνων Γυμνασίου Λυκείου Βαθέος Αυλίδας εκφράζει τα προβλήματα μια σειράς οικισμών στην περιοχή, λόγω της διακοπής της δωρεάν μετακίνησης για τους μαθητές.<br />Αγροτικής Ανάπτυξης και Τροφίμων<br />2867 Η Βουλευτής Β΄ Αθηνών κ. ΧΑΡΟΥΛΑ ΚΑΦΑΝΤΑΡΗ κατέθεσε αναφορά με την οποία  ο Δήμος Αθηναίων υποβάλλει προτάσεις για τους όρους και  τις προϋποθέσεις χορήγησης άδειας ίδρυσης και λειτουργίας καταφυγίων αδέσποτων ζώων συντροφιάς.<br />Ανάπτυξης και Ανταγωνιστικότητας<br />2868 Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Διευθυντής της Ψυχιατρικής Κλινικής του Πανεπιστημιακού Γενικού Νοσοκομείου Ηρακλείου ανακοινώνει την έγκριση δημιουργίας μεγάλης ιδιωτικής ψυχιατρικής κλινικής στο Ηράκλειο με χρηματοδότηση από ευρωπαϊκά προγράμματα, εκφράζοντας την αντίθεσή του στον τρόπο με τον οποίο προωθείται η επίλυση αυτού του ζητήματος.<br />Υγείας<br />2869 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε δημοσίευμα εφημερίδας το οποίο αναφέρεται στις ελλείψεις αντιγριπικών εμβολίων στην περιοχή της Μαγνησίας, την περίοδο έξαρσης της εποχικής γρίπης.<br />Υποδομών, Μεταφορών και Δικτύων<br />2870 Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η Διοίκηση του Αυτοκινητοδρόμου Σερρών αιτείται την επίλυση προβλημάτων που επηρεάζουν το καθεστώς λειτουργίας του αυτοκινητοδρόμου και υποστηρίζει τη δυνατότητα διεξαγωγής αγώνων σε αυτόν.<br />Διοικητικής Μεταρρύθμισης και Ηλεκτρονικής Διακυβέρνησης, Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />2871 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Διπλωματούχων Μηχανικών ΔΕΗ εκφράζει την αντίθεσή του στο νομοσχέδιο για την πώληση του Ανεξάρτητου Διαχειριστή Μεταφοράς Ηλεκτρικής Ενέργειας .<br />Παιδείας και Θρησκευμάτων<br />2872 Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία  η Ένωση Λειτουργών Μέσης Εκπαίδευσης Καρδίτσας αιτείται την άμεση τοποθέτηση εκπαιδευτικών για την κάλυψη των κενών της ειδικότητας των βρεφονηπιοκόμων, καθώς και τη μείωση της εξεταστέας ύλης των πανελλαδικών εξετάσεων στον τομέα υγείας και πρόνοιας των ΕΠΑΛ.<br />Υγείας<br />2873 Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Διευθυντής της Ψυχιατρικής Κλινικής του Πανεπιστημιακού Γενικού Νοσοκομείου Ηρακλείου ανακοινώνει την έγκριση δημιουργίας μεγάλης ιδιωτικής ψυχιατρικής κλινικής στο Ηράκλειο με χρηματοδότηση από ευρωπαϊκά προγράμματα, εκφράζοντας την αντίθεσή του στον τρόπο με τον οποίο προωθείται η επίλυση αυτού του ζητήματος.<br />Παιδείας και Θρησκευμάτων, Υγείας<br />2874 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανώτατη Ομοσπονδία Πολυτέκνων Ελλάδος αναφέρεται στην αντιδημογραφική και αντιπολυτεκνική πολιτική της Κυβέρνησης, η οποία αντιτίθεται στην προστασία που το Σύνταγμα παρέχει στις πολύτεκνες οικογένειες.<br />Υποδομών, Μεταφορών και Δικτύων, Εσωτερικών, Διοικητικής Μεταρρύθμισης και Ηλεκτρονικής Διακυβέρνησης<br />2875 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θανάσης Κουμούτσος υποστηρίζει την ανάγκη ενεργοποίησης των υπηρεσιών αποκατάστασης σεισμόπληκτων στο πλαίσιο της αντιμετώπισης του σεισμού της Κεφαλονιάς.<br />Υγείας<br />2876 Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ, και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Εναλλακτική Κινηματική Παρέμβαση Πολιτών Βιάννου αιτείται την άμεση στελέχωση και την πλήρη λειτουργία του Κέντρου Υγείας  Άνω Βιάννου.<br />Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Οικονομικών <br />2877 Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  οι Δήμαρχοι Τήνου, Κυθήρων και Καρπάθου αιτούνται την άμεση νομοθετική ρύθμιση σχετικά με τις αποσπάσεις υπαλλήλων ΔΟΥ, οι οποίοι υπηρετούν χωρίς αποδοχές στους δήμους των νησιών.<br />Ναυτιλίας και Αιγαίου<br />2878 Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Αγροτικός Αλιευτικός Σύλλογος  Επαγγελματιών Αλιέων Δήμου Καλαμάτας εγκρίνει τη «ρύθμιση χρήσης διχτύων στην αλιεία» με το π.δ 174/2013, αλλά ζητά περίοδο προσαρμογής ενός έτους για την εφαρμογή του.<br />Υγείας<br />2879 Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία οι κάτοικοι της Νότιας Ρόδου αιτούνται την εικοσιτετράωρη λειτουργία του πολυδύναμου κέντρου Γενναδίου, τη στελέχωση των αγροτικών ιατρείων και τη λειτουργία του ΕΚΑΒ στην περιοχή τους.<br />Πολιτισμού και Αθλητισμού<br />2880 Ο Βουλευτής Λέσβου κ. ΙΩΑΝΝΗΣ ΖΕΡΔΕΛΗΣ κατέθεσε αναφορά με την οποία οι συμβασιούχοι εργαζόμενοι της Κ΄ ΕΠΚΑ  και το Νομαρχιακό Τμήμα Λέσβου της ΑΔΕΔΥ αιτούνται την τοποθέτηση νέου προϊσταμένου στη σχετική ΕΠΚΑ, έτσι ώστε να ξεπεραστούν τα προβλήματα στην καταβολή της μισθοδοσίας τους και στην ανανέωση των συμβάσεών τους.<br />Παιδείας και Θρησκευμάτων<br />2881 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Ομοσπονδία Λειτουργών Μέσης Εκπαίδευσης διαμαρτύρεται για ενδεχόμενες απολύσεις εκπαιδευτικών, που βρίσκονται σε διαθεσιμότητα και ζητά άμεσα να γίνουν οι απαραίτητες θεσμοθετήσεις και προκηρύξεις θέσεων.<br />Εργασίας, Κοινωνικής Ασφάλισης και Πρόνοιας<br />2882 Οι Βουλευτές, Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ, Β΄ Αθηνών κ. ΙΩΑΝΝΗΣ ΔΗΜΑΡΑΣ κατέθεσαν αναφορά με την οποία  η Ένωση Παλιννοστούντων Νομού Έβρου διαμαρτύρεται για τη διακοπή σειράς προγραμμάτων αποκατάστασής τους και κυρίως, για τη διακοπή της καταβολής επιδομάτων στους ανασφάλιστους υπερήλικες.<br />Παιδείας και Θρησκευμάτων<br />2883 Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία  ο Διευθυντής του 1ου ΕΠΑΛ Σητείας αιτείται τη λήψη μέτρων για την οριστική αντιμετώπιση των διαπιστωμένων προβλημάτων δομικής τρωτότητας, στατικής και δυναμικής ανεπάρκειας του σχολικού συγκροτήματος.<br />Ανάπτυξης και Ανταγωνιστικότητας<br />2884 Ο Βουλευτής Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσε αναφορά με την οποία  η Συντεχνία Αρτοποιών Αθηνών διαμαρτύρεται για πιθανή υιοθέτηση με νόμο έκθεσης του ΟΑΣΑ, η οποία μεταξύ άλλων προτείνει το χαρακτηρισμό των καταστημάτων περάτωσης έψησης προϊόντων καταψυγμένης ζύμης ως «φούρνων».<br />Οικονομικών, Αγροτικής Ανάπτυξης και Τροφίμων<br />2885 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία  ο Δήμαρχος Κιλελέρ επισημαίνει την ανάγκη παράτασης της προθεσμίας ηλεκτρονικής δήλωσης των μισθωτηρίων αγροτικής γης στο σύστημα του Υπουργείου Οικονομικών.<br />Περιβάλλοντος, Ενέργειας και Κλιματικής Αλλαγής, Ανάπτυξης και Ανταγωνιστικότητας<br />2886 Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας, το οποίο αφορά την επιτακτική ανάγκη κατασκευής αντιπλημμυρικών έργων στον ποταμό Ενιπέα Νομού Ηλείας.<br />Οικονομικών, Εργασίας, Κοινωνικής Ασφάλισης και Πρόνοιας, Υγείας<br />2887 Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία η Περιφερειακή Ομοσπονδία Ατόμων με Αναπηρία Δυτικής Ελλάδος και Νοτίων Ιονίων Νήσων αιτείται τη λήψη μέτρων από το κράτος για τη μη εγκατάλειψη της Στέγης Υποστηριζόμενης Διαβίωσης «ΑΛΚΥΟΝΗ» στη Ναύπακτο.<br />Παιδείας και Θρησκευμάτων<br />2888 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία  ο Πανελλήνιος Σύλλογος Εκπαιδευτικών Πτυχιούχων Γραφικών Τεχνών και Καλλιτεχνικών Σπουδών επισημαίνει την χρησιμότητα και σκοπιμότητα διατήρησης του αντικειμένου των εφαρμοσμένων τεχνών στη δευτεροβάθμια εκπαίδευση και την ενίσχυσή του με την προσθήκη ομάδας προσανατολισμού γραφικών και καλλιτεχνικών εφαρμογών στα ΕΠΑΛ για το έτος 2014-2015.<br />Εσωτερικών, Υποδομών, Μεταφορών και Δικτύων<br />2889 Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας, το οποίο αναφέρεται στην καθυστέρηση κήρυξης της Κοινότητας Καυκανιάς του Δήμου Αρχαίας Ολυμπίας σε κατολισθαίνουσα περιοχή λόγω καθίζησης του εδάφους.<br />Παιδείας και Θρησκευμάτων<br />2890 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Σύλλογος Πτυχιούχων Γραφικών Τεχνών και Καλλιτεχνικών Σπουδών επισημαίνει τη χρησιμότητα και σκοπιμότητα διατήρησης του αντικειμένου των εφαρμοσμένων τεχνών στη δευτεροβάθμια εκπαίδευση και την ενίσχυσή του με την προσθήκη ομάδας προσανατολισμού γραφικών και καλλιτεχνικών εφαρμογών στα ΕΠΑΛ για το έτος 2014-2015. <br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 3584/07-11-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 332/14-01-2014 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:<br />2. Στην με αριθμό 4400/29-11-2013 ερώτηση του Βουλευτή κ. Ουζουνίδη Μαρίνου δόθηκε με το υπ’ αριθμ. 1132/13/14-01-2014 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:<br />3. Στην με αριθμό 4562/04-12-2013 ερώτηση του Βουλευτή κ. Βλαχογιάννη Ηλία δόθηκε με το υπ’ αριθμ. 221107/0092/14-01-2014 έγγραφο από τον Αναπληρωτή Υπουργό Οικονομικών η ακόλουθη απάντηση:<br />4. Στην με αριθμό 4798/12-12-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 448/14-01-2014 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:<br />5. Στην με αριθμό 4964/18-12-2013 ερώτηση του Βουλευτή κ. Ταλιαδούρου Σπυρίδωνα δόθηκε με το υπ’ αριθμ. ΓΚΕ 1006329 ΕΞ 2014/1824/14-01-2014 έγγραφο από τον Αναπληρωτή Υπουργό Οικονομικών η ακόλουθη απάντηση:</speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 4 Μαρτίου 2014:<br />Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου <br />1. Η με αριθμό 5098/628/23-12-2013 ερώτηση-ΑΚΕ του Βουλευτή Ηρακλείου της Νέας Δημοκρατίας κ. Ελευθέριου Αυγενάκη προς τον Υπουργό Πολιτισμού και Αθλητισμού, σχετικά με τα οικονομικά της «ΑΕΠΙ Α.Ε.» που δραστηριοποιείται στην είσπραξη και απόδοση πνευματικών, περιουσιακών και συγγενικών δικαιωμάτων στους δικαιούχους.<br />2. Η με αριθμό 3428/4-11-2013 ερώτηση του Βουλευτή Κερκύρας του Συνασπισμού Ριζοσπαστικής Αριστεράς κ. Στέφανου Σαμοΐλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καθυστέρηση της παράδοσης των εργατικών κατοικιών στους δικαιούχους στον Άγιο Ιωάννη Κέρκυρας.<br />3. Η με αριθμό 2090/26-9-2013 ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το ενδεχόμενο εκπτώσεως στα εισιτήρια στα μέσα μαζικής μεταφοράς για τους κατόχους κάρτας ανεργίας.<br />4. Η με αριθμό 2193/17-1-2014 αναφορά της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Οικονομικών, σχετικά με το αίτημα του Αγροτικού Παραγωγικού Συνεταιρισμού Νέας Αγχιάλου «Η ΔΗΜΗΤΡΑ» για χρονική επιμήκυνση και αλλαγή επιτοκίου των ατόκων δανείων που έλαβε.<br />5. Η με αριθμό 1650/16-9-2013 ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Οικονομικών, σχετικά με την αξιοποίηση του κτηρίου της πρώην ΔΟΥ Ναυπάκτου από το Δήμο Ναυπακτίας.<br />6. Η με αριθμό 5542/20-1-2014 ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Υγείας, σχετικά με τα προβλήματα λειτουργίας των παθολογικών κλινικών του Θριασίου Νοσοκομείου.</speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι εισερχόμαστε στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Πρώτα θα συζητηθεί η πρώτη με αριθμό 616/25-2-2014 επίκαιρη ερώτηση δεύτερου κύκλου της Βουλευτού Φθιώτιδας της Νέας Δημοκρατίας κ. Ελένης Μακρή-Θεοδώρου προς τον Υπουργό Αγροτικής Ανάπτυξης και Τροφίμων, σχετικά με τους μειωμένους πόρους για την Περιφέρεια Στερεάς Ελλάδας που προβλέπονται στο Πρόγραμμα Αγροτικής Ανάπτυξης  2007-2014.<br />Κυρία συνάδελφε, έχετε τον λόγο.<br />ΕΛΕΝΗ ΜΑΚΡΗ-ΘΕΟΔΩΡΟΥ: Ευχαριστώ, κυρία Πρόεδρε.<br />Κύριε Υπουργέ, διαπιστώνεται το γεγονός ότι η Περιφέρεια Στερεάς Ελλάδας –συνεπώς και η εκλογική μου περιφέρεια, η Φθιώτιδα- αδικήθηκε από την πρώτη πρόσκληση για την υποβολή αιτήσεων ενίσχυσης, προς ένταξη στο καθεστώς του Μέτρου 112, που αφορά την «Εγκατάσταση Νέων Αγροτών», και το ίδιο εξακολουθεί να συμβαίνει και με τη δεύτερη πρόσκληση. Συνεπώς, υπάρχει μία στέρηση πόρων για την Περιφέρεια Στερεάς Ελλάδας. <br />Εξετάζοντας τα νούμερα διαπιστώνονται τα εξής: Στην Γ΄ Προγραμματική Περίοδο 2000-2006 έγιναν πέντε προκηρύξεις -μία για κάθε έτος- και συνολικά η διατιθέμενη δημόσια δαπάνη, εθνική και κοινοτική συμμετοχή, σε επίπεδο χώρας ήταν 289 εκατομμύρια. Στη Φθιώτιδα εντάχθηκαν πεντακόσια πενήντα άτομα και διατέθηκαν 7.250.000 δραχμές περίπου.<br />Στην Δ’ Προγραμματική Περίοδο η όλη διαδικασία έγινε για πρώτη φορά το 2009 σε τρεις κύκλους. Εντάχθηκαν εκατόν σαράντα οκτώ άτομα από τη Φθιώτιδα και συνολικά διακόσια ενενήντα τέσσερα στην Περιφέρεια Στερεάς Ελλάδας. <br />Το ποσό δημόσιας δαπάνης ανερχόταν αρχικά σε 100.000.000 ευρώ. Σε αυτά προστέθηκαν 44.000.000 ευρώ, για να ενταχθούν οι επιλαχόντες και 21.000.000 ευρώ, για να αντιμετωπιστούν οι οφειλές από την τέταρτη προκήρυξη του έτους 2005 και την πέμπτη προκήρυξη του 2006, που ήταν από την προηγούμενη περίοδο. Το συνολικό ποσό της δαπάνης ήταν 165.000.000 ευρώ. <br />Απ’ αυτά, στη Φθιώτιδα πληρώθηκε η πρώτη δόση 1.700.000 ευρώ. Από τους εκατόν σαράντα οκτώ ενταχθέντες πληρώθηκαν οι σαράντα πέντε τη δεύτερη και τρίτη δόση και υπάρχει ακόμη η εκκρεμότητα 500.000 ευρώ για τους υπόλοιπους. Είναι ένα συνολικό ποσό 2,5 εκατομμυρίων για τη Φθιώτιδα.<br />Σήμερα, με την παρούσα πρόσκληση, θα διατεθούν σε επίπεδο χώρας 140.000.000 ευρώ και για τη Στερεά Ελλάδα 5.900.000 ευρώ. Κάνοντας τους υπολογισμούς και αν θεωρήσουμε ότι η Φθιώτιδα στην πρώτη πρόσκληση είχε περίπου απορροφήσει το 50%, αυτό σημαίνει ότι θα πάρει περίπου 3.000.000 ευρώ ακόμα. Άρα, υπολείπεται σε σχέση με την προηγούμενη περίοδο περίπου κατά 1.800.000 ευρώ.<br /><br />Να συνεχίσω, κυρία Πρόεδρε, λίγο ακόμα.<br />Θεωρώ ότι η συγκεκριμένη απόφαση είναι άδικη, γιατί δεν ίσχυσε ενιαίο ποσοστό αύξησης χρηματοδότησης μεταξύ των ετών 2009-2014 για όλες τις περιφέρειες της χώρας και κάποιες περιφέρειες φαίνεται ότι έχουν μια προνομιακή μεταχείριση. <br />Αναφέρω χαρακτηριστικά τα εξής: Στερεά Ελλάδα, το 2009 5.500.000 ευρώ, το 2014 5.900.000 ευρώ. Κρήτη, το 2009 16.000.000 ευρώ, το 2014 22,8 εκατομμύρια ευρώ. Κεντρική Μακεδονία, το 2009 17.800.000, το 2014 32,4 εκατομμύρια ευρώ.<br />Το γεγονός ότι η δεύτερη πρόσκληση δεν έγινε τον επόμενο χρόνο, αλλά μεσολάβησαν πέντε χρόνια, δημιούργησε ένα κλίμα δυσαρέσκειας και ερωτηματικών για τον σχεδιασμό του Υπουργείου και την αποτροπή των μόνιμων κατοίκων από την πραγματοποίηση επενδύσεων στις αγροτικές περιοχές.<br />Αυτό, λοιπόν, που ρωτώ είναι: Ποια είναι τα κριτήρια κατανομής των πιστώσεων του ποσού των 140.000.000 ευρώ και σε ποιες ενέργειες προτίθεται να προβεί το Υπουργείο, έτσι ώστε αδιάθετες πιστώσεις από άλλες περιφέρειες και με πρώτο μέλημα να αρθεί η αδικία σε βάρος της Στερεάς Ελλάδας, να μεταφερθούν σε αυτήν, πλέον του πλεονάζοντος ποσού από άλλες περιφέρειες.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Κι εμείς ευχαριστούμε.<br />Θα απαντήσει ο Υπουργός κ. Τσαυτάρης.<br />Ορίστε, κύριε Υπουργέ, έχετε τον λόγο.<br />ΑΘΑΝΑΣΙΟΣ ΤΣΑΥΤΑΡΗΣ : Ευχαριστώ, κυρία Πρόεδρε.<br />Ευχαριστώ κι εσάς, κυρία Μακρή, για την ερώτηση, γιατί μας δίνετε την ευκαιρία να συζητήσουμε ένα πολύ σημαντικό θέμα, αυτό του ανθρωπίνου δυναμικού, όπως και την είσοδο νέων ανθρώπων στη γεωργία.<br />Σας είπα επανειλημμένα από αυτό το Βήμα -μιλώντας είτε για τη χώρα μας είτε για την Ευρωπαϊκή Ένωση, στα πλαίσια της νέας ΚΑΠ- ότι η δημογραφική γήρανση του πληθυσμού στην αγροτιά και στην περιφέρεια είναι το πιο σημαντικό διαρθρωτικό πρόβλημα για τη γεωργία μας σήμερα. Πολλοί νομίζουν ότι είναι το νερό ή το ακριβό λίπασμα. <br />Όχι, όμως! Το πιο σημαντικό διαρθρωτικό πρόβλημα είναι η δημογραφική γήρανση του πληθυσμού. Γι’ αυτό σας συγχαίρω για την ευαισθησία σας ως προς το πρόγραμμα εισόδου νέων αγροτών στη γεωργία, γιατί πιστεύω ότι σήμερα οι προσπάθειές μας –όπως κι εσείς επισημαίνετε- με την τρέχουσα ΚΑΠ, που ολοκληρώνεται οσονούπω, ενισχύουν τη γεωργία. Σας θυμίζω ότι αυτός ήταν ο λόγος που, στα πλαίσια της νέας ΚΑΠ, μπήκε ο όρος ότι μπορούμε μέχρι 2% του συνολικού προϋπολογισμού να διαθέσουμε για την υποστήριξη νέου ανθρώπινου δυναμικού στη γεωργία.<br /><br />Έρχομαι στο συγκεκριμένο πρόγραμμα. Όπως κι εσείς επισημάνατε, το πρόγραμμα αυτό είναι σε εξέλιξη. Ακόμα και αυτή τη στιγμή που μιλάμε, το τρέχον πρόγραμμα είναι σε εξέλιξη. Αν έμειναν κάποιες πληρωμές, έμειναν γιατί το Υπουργείο, μέσω του οργανισμού «ΔΗΜΗΤΡΑ», ανέλαβε την υποχρέωση να εκπαιδεύσει ένα μέρος των νέων ανθρώπων, που δεν ήταν εξοικειωμένο με τη γεωργία.<br />Αυτή ήταν απαραίτητη προϋπόθεση για να πάρουν τη δεύτερη και την τρίτη δόση, κάτι που παρά την καθυστέρηση των προηγούμενων ετών, ολοκληρώθηκε και έτσι θα πληρωθούν και αυτοί οι λίγοι που είπατε και στη δική σας περιοχή.<br />Τι μας έκανε, όμως, να βρούμε πόρους και να ανοίξουμε το πρόγραμμα για να βάλουμε ακόμα περισσότερους ανθρώπους; Μας ώθησε η μεγάλη στροφή, στις μέρες μας, των νέων προς τον πρωτογενή τομέα, τη μεταποίηση των αγροτικών προϊόντων ή ακόμα και την εξωστρέφεια και την αξιοποίηση του διαδικτύου στη διάθεση των προϊόντων, κ.λπ..<br />Επομένως, είχαμε χρέος να κάνουμε αυτήν την προσπάθεια και χαίρομαι ειλικρινά, που καταφέραμε να βρούμε έξτρα κονδύλια, προκειμένου περίπου οκτώμισι χιλιάδες επιπλέον νέοι να υποστηριχθούν. Δεν παύει, όμως και αυτή, όπως και οι προηγούμενες διεργασίες, να έχουν ένα στοιχείο πρόβλεψης, δηλαδή να πει κανείς: Ωραία, έχω αυτά τα χρήματα. Πώς θα τα ξοδέψω σε κάθε νομό ή εν πάση περιπτώσει σε κάθε μεγάλη περιφέρεια; αφού δεν ξέρουμε πόσες αιτήσεις θα κατατεθούν. <br />Σας θυμίζω, για παράδειγμα, ότι στην περιφέρειά σας δεν έμειναν επιλαχόντες από την προηγούμενη κλήση. Επομένως, είχαμε έναν τρόπο να καλύψουμε το σύνολο των αιτήσεων. Δεν ξέρουμε σε καμμία περιφέρεια τι είναι αυτό που θα μας προκύψει. Θα έρθουν χίλιοι ή χίλιοι πεντακόσιοι εδώ; <br />Επομένως, κάναμε μία εκτίμηση με βάση τα προηγούμενα ποσοστά σχετικά με το τι έγινε σ’ αυτήν την περιφέρεια και στο νομό στο παρελθόν και δώσαμε μία προκαταρκτική εκτίμηση ενός ποσού. <br />Όμως, είμαι σίγουρος ότι κατανοείτε –και, φυσικά, θα ήμασταν λανθασμένοι, αν δεν το κάναμε- ότι θα έχουμε την ευελιξία μεταφοράς ποσού από περιφέρεια σε περιφέρεια. Αν, για παράδειγμα, όπως κι εσείς είπατε, νομίζαμε ότι στην Ήπειρο θα έρθουν τρεις χιλιάδες και ήρθαν δύο χιλιάδες εξακόσιοι, θα χαθούν τα χρήματα; Όχι. Αν στην περιφέρειά σας, που νομίζαμε ότι θα έρθουν δύο χιλιάδες, έρθουν δύο χιλιάδες τετρακόσιοι, τότε από εδώ θα μεταφέρουμε τα κονδύλια εκεί, προκειμένου να ικανοποιήσουμε αυτές τις ανάγκες. Αλλιώς θα χαθούν. <br /><br />Θα τα εξηγήσω στη δευτερολογία μου με περισσότερη λεπτομέρεια, κυρία Πρόεδρε.<br />Ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε πολύ, κύριε Υπουργέ. Μπορείτε, βεβαίως, να το κάνετε στη δευτερολογία σας. <br />Ορίστε, κυρία συνάδελφε, έχετε τον λόγο.<br />ΕΛΕΝΗ ΜΑΚΡΗ-ΘΕΟΔΩΡΟΥ: Όπως ξέρετε πολύ καλά, η Περιφέρεια Στερεάς Ελλάδας είναι μία καθαρά αγροτική περιφέρεια. Με τη δεύτερη πρόσκληση και βάσει των στοιχείων που έχουμε, η πρόβλεψη που μπορούμε να κάνουμε για τη Στερεά Ελλάδα είναι ότι στη δεύτερη πρόσκληση –περίπου με τα λεφτά που υπάρχουν και έχοντας ως δεδομένο ότι το ελάχιστο είναι 10.000 ευρώ και το μέγιστο 20.000 ευρώ, αν το βάλουμε σε ένα μέσο όρο- γύρω στα τριακόσια τριάντα άτομα μπορούν να ωφεληθούν απ’ αυτό το πρόγραμμα. Ξέροντας, μάλιστα, ότι υπάρχουν και τα διακόσια ενενήντα τέσσερα της πρώτης πρόσκλησης, έχουμε έναν αριθμό εξακοσίων τριάντα ενός ατόμων. <br />Ο αριθμός αυτός δεν είναι άσχημος για ένα τέτοιο πρόγραμμα. Όμως, υστερεί στο θέμα της χρηματοδότησης. Στον όποιο σχεδιασμό σας θα έπρεπε να είχατε λάβει ως δεδομένο το γεγονός ότι η ενίσχυση έχει μειωθεί στο μισό απ’ ό,τι ήταν την Γ΄ Προγραμματική Περίοδο και την απώλεια πόρων για τη Στερεά Ελλάδα, που είναι στόχος λόγω του Στόχου ΙΙ.<br />Θέλω να πιστεύω ότι θα συμφωνήσετε να προβείτε στις απαραίτητες ενέργειες, ώστε να ενταχθούν και οι επιλαχόντες και αυτή τη φορά και να εξεύρετε τους επιπλέον πόρους. Χαίρομαι, μάλιστα, που το αναφέρατε. Είναι απαραίτητο να μειωθούν οι άμεσες συνέπειες της υστέρησης και της λανθασμένης κατανομής για τη Στερεά Ελλάδα. <br />Κύριε Υπουργέ, η Κυβέρνηση οφείλει να σταθεί αρωγός σ’ αυτήν την προσπάθεια που γίνεται, να δημιουργήσει συνθήκες ενός φιλικότερου επαγγελματικού περιβάλλοντος και να μειώσει τα ρίσκα για τους νέους ανθρώπους. <br />Θεωρώ ότι τίθενται υψηλές επιδόσεις εκ των προτέρων για την υλοποίηση των σχεδίων. Θα αυξηθεί ο ανταγωνισμός ελλείψει πόρων και οι υποψήφιοι προκειμένου να ενταχθούν, θα σχεδιάσουν ίσως ένα μη ρεαλιστικό πρόγραμμα και ίσως να μην το υλοποιήσουν ποτέ. Αυτοί είναι κάποιοι φόβοι που υπάρχουν. Θα δαπανήσουν περίπου 1.200 ευρώ, για να φτιάξουν έναν φάκελο, για να τον καταθέσουν. Κάποιοι άλλοι ίσως να έχουν μία άλλη εργασία, που θα τη διακόψουν και κάποιοι θα διακόψουν την κάρτα ανεργίας τους. Μπορεί, μάλιστα, να μην ενταχθούν. Όμως, αυτά τα προγράμματα, όπως είπατε, δίνουν μία πάρα πολύ καλή ευκαιρία να μειωθεί η ανεργία.<br />Προκειμένου να στεφθεί με επιτυχία η όλη προσπάθειά σας, ο νέος αγρότης πρέπει να τύχει κάποιων κινήτρων, προκειμένου να μειώσει τα κόστη του, όπως είναι το φθηνό πετρέλαιο ή η ενέργεια γενικότερα ή οι λιγότερες ασφαλιστικές εισφορές και να τύχει ενός απλούστερου φορολογικού συστήματος, κάτι που όλοι κάνουμε μία προσπάθεια να πετύχουμε. Πρέπει, επίσης, να υπάρχει άμεση ενεργοποίηση προγραμμάτων, ώστε με προϋποθέσεις να ενεργοποιηθεί η δανειοδότησή του. Θα λειτουργούσε ευνοϊκότερα, όπως και στην προηγούμενη προγραμματική περίοδο, η ενίσχυση στο ποσοστό επιδότησης επιτοκίου και η διάρκεια της επιδότησης για κάποια έτη. Αυτά δεν προβλέπονται τώρα σ’ αυτήν την περίοδο.<br />Θέλω να σας μεταφέρω και μία πρόταση, η οποία είναι και πρόταση των αγροτών, ώστε στο νέο ΕΣΠΑ να επανέλθει το μέτρο της πρόωρης συνταξιοδότησης με την ίδια ή με άλλη μορφή. Διότι, όπως κι εσείς είπατε και τονίσατε, ένα από τα βασικά προβλήματα της ελληνικής γεωργίας είναι το ηλικιακό. <br />Δεν γίνεται κατανοητό γιατί στη δεύτερη πρόσκληση, στα κριτήρια ένταξης, υπάρχει μοριοδότηση δέκα μορίων για τη δημιουργία γεωργικής εκμετάλλευσης από διαδοχή πρόωρης συνταξιοδότησης με οριστική παραχώρηση τουλάχιστον του 40%, ενώ το μέτρο δεν υφίσταται. <br /> <br />Για να καταπολεμηθεί η γραφειοκρατία, πρέπει να απλοποιηθούν οι διαδικασίες. Το καταλαβαίνετε πολύ καλά. Ας ξεκινήσουμε από αυτό το μέτρο. Ελαχιστοποιείστε τις διαδικασίες ενός φακέλου υποβολής. Προχωρήστε στην αυτεπάγγελτη αναζήτηση δικαιολογητικών από τις ίδιες τις υπηρεσίες. Η παροχή κινήτρων, η απλοποίηση των διαδικασιών και η δυνατότητα όλων των αιτούντων να ενταχθούν, θα είναι, νομίζω, η μεγαλύτερη προσφορά του Υπουργείου και η δική σας προσωπικά για τους νέους αγρότες. <br />Σας ευχαριστώ.</speech><speech by="#s125"><from>Μαρία Κόλλια-Τσαρουχά</from> Κι εμείς ευχαριστούμε.<br />Κύριε Υπουργέ, έχετε τον λόγο.<br />ΑΘΑΝΑΣΙΟΣ ΤΣΑΥΤΑΡΗΣ : Ευχαριστώ πολύ και πάλι.<br />Χαίρομαι που συμφωνούμε σε κάτι, γιατί και από την τρέχουσα περίοδο είδατε ότι είχαμε την ευελιξία να μεταφέρουμε χρήματα τα οποία περίσσεψαν από κάποια άλλη περιοχή που νομίζαμε ότι θα έρθουν περισσότεροι, για να βρούμε τους τυχόν επιλαχόντες που δεν ικανοποιήθηκαν στην περιοχή σας. Έτσι θα κάνουμε και τώρα.<br />Επομένως, είμαστε στην ίδια πλευρά γιατί θέλουμε να ικανοποιήσουμε τον ίδιο στόχο, να βοηθήσουμε. Θα έλεγα, μάλιστα, ότι δεν βλέπω την είσοδο των νέων αγροτών μόνο σαν αντιμετώπιση του προβλήματος της ανεργίας. Όχι. Βλέπω πολλούς από αυτούς τους ανθρώπους κατ’ επιλογή να γυρίζουν πλέον στο γεωργικό τομέα και φυσικά σε όλα του τα βήματα. Κι αυτό είναι πολύ σημαντικό. Βλέπω μορφωμένα παιδιά, με πτυχία, με τίτλους, να θέλουν να καταπιαστούν με την παραγωγική διαδικασία. <br />Πρέπει να πω, επίσης, πως αποδέχομαι πλήρως ότι στο παρελθόν είχαμε μια σειρά από γραφειοκρατικές διαδικασίες που δημιούργησαν καθυστέρηση, η οποία τους έφερε στα πρόσφατα προβλήματα του τραπεζικού τομέα και της έλλειψης ρευστότητας. Δηλαδή, όταν ενεκρίθησαν τα σχέδια δεν μπορούσαν να πάρουν εγγυητική επιστολή, δεν μπορούσαν να πάρουν το προβλεπόμενο δάνειο για να μπορούν γρήγορα να μπουν στην παραγωγική διαδικασία. <br />Γι’ αυτό, άλλωστε, κάναμε δύο πράγματα: <br />Σ’ ό,τι αφορά τα τρέχοντα, κάναμε το αγροτικό ΕΤΕΑΝ, μεγέθους περίπου 250.000.000 – 260.000.000 ευρώ με δικά μας χρήματα, μαζί με τραπεζικά. Έγινε διαγωνισμός, ήρθαν πέντε, έξι τράπεζες. Κέρδισε η τράπεζα που έδωσε το χαμηλότερο επιτόκιο, που είναι 3,85% γι’ αυτού του είδους τις δραστηριότητες. Με τον τρόπο αυτό μπορεί κάποιος σήμερα να πάρει εγγυητική επιστολή και το δάνειό του με χαμηλό τόκο, όπως ήδη παίρνουν σωρηδόν πάρα πολλοί για να λυθεί αυτό το πρόβλημα. Φυσικά, θα βοηθήσουμε και στην πρόσκληση.<br /> <br />Ως προς το δεύτερο, το γραφειοκρατικό: Αν προσέξετε καλά την προκήρυξη, διαφέρει πάρα πολύ. Ουσιαστικά το νέο πρόγραμμα είναι μία fast track προκήρυξη, όπως ακριβώς ήταν και στο κομμάτι της μεταποίησης, το μέτρο 123 Α΄, όπου πραγματικά είδαμε, μέσα σε ένα μήνα από τότε που έληξε η προκήρυξη, να υπάρχει αποτέλεσμα. Μάλιστα, εντός των επομένων ημερών θα δεχθεί και ο ίδιος ο Πρωθυπουργός τον συγκεκριμένο πετυχημένο επιχειρηματία. Πρώτη φορά βλέπουμε αυτού του είδους τις διεργασίες. Είναι πρωτόγνωρο το να υπάρχει τόσο σύντομα αποτέλεσμα, να κάνει, δηλαδή, κάποιος αίτηση σήμερα και σε ένα μήνα να έχει αξιολογηθεί και να δει αν πραγματικά εγκρίνεται ή όχι, ώστε να προχωρήσει η διεργασία του. Αυτός είναι ο στόχος μας. Αυτό κάνουμε στη μεταποίηση. <br />Κι αν προσέξετε, είναι πολύ χαρακτηριστικό ότι και η νέα προκήρυξη έχει απλουστεύσεις. Και θα δείτε πόσο γρήγορα θα προχωρήσουμε και στην προκήρυξη αυτή γι’ αυτό το μέτρο.<br />Θα σας θυμίσω, επίσης, ότι για τους λόγους που σας εξήγησα, προκειμένου να διευκολυνθεί αυτή η διεργασία, στα πλαίσια της νέας ΚΑΠ δεν απαιτούνται εγγυητικές επιστολές στο ξεκίνημα για να πάρει κάποιος προκαταβολή. <br />Ως προς τις άλλες λεπτομέρειες που θίξατε, ένας από τους λόγους που πραγματικά φροντίσαμε να αντιμετωπιστεί, είναι ότι κάποιοι -όπως σωστά επισημαίνετε- κάνουν μια επένδυση όχι για να βάλουν στάρι, για παράδειγμα, αλλά για να βάλουν ένα οπωρώνα.<br />Ένας οπωρώνας, όπως ξέρετε ή ένας αμπελώνας θα χρειαστεί δύο, τρία, πέντε χρόνια μέχρις ότου αρχίσει να παράγει και να αποφέρει εισόδημα. Όλα αυτά πρέπει να προβλεφθούν. Και πραγματικά προβλέφθηκαν. Γι’ αυτό και διαφοροποιούνται τα ποσά κατά περίπτωση, σύμφωνα με τα σχέδιά τους και τις προθέσεις τους.<br />Θα έχουμε την ευκαιρία να ξανασυζητήσουμε επ’ αυτού.<br />Κυρία Πρόεδρε, σας ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε και εμείς, κύριε Υπουργέ.<br />Εισερχόμαστε στη συζήτηση της έκτης με αριθμό 622/25-2-2014 επίκαιρης ερώτησης πρώτου κύκλου του Βουλευτή Β’ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Υγείας και Εργασίας, Κοινωνικής Ασφάλισης και Πρόνοιας, σχετικά με τα προβλήματα που βιώνουν οι πάσχοντες από σκλήρυνση κατά πλάκας.<br />Έχετε τον λόγο, κύριε συνάδελφε.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Ευχαριστώ, κυρία Πρόεδρε.<br />Κύριε Υπουργέ, οι πάσχοντες από σκλήρυνση κατά πλάκας πλήττονται πολλαπλά από την αντιλαϊκή πολιτική της Κυβέρνησης και της Ευρωπαϊκής Ένωσης. Η πολιτική των δραστικών μειώσεων των κρατικών δαπανών και παροχών στην ιατροφαρμακευτική περίθαλψη γενικά, στα επιδόματα και στις συντάξεις επιδεινώνουν τους όρους ζωής και την αντιμετώπιση των πρόσθετων αναγκών αυτών των ασθενών.<br />Ιδιαίτερα μετά τη λειτουργία των Κέντρων Εκτίμησης και Πιστοποίησης Αναπηρίας και την εφαρμογή του Κανονισμού Εκτίμησης του Βαθμού Αναπηρίας, έχει γίνει κανόνας η μείωση των ποσοστών αναπηρίας που εγκρίνονται, με αποτέλεσμα πολλοί πάσχοντες να μένουν χωρίς επίδομα αναπηρίας και σύνταξη και πολλές φορές χωρίς ιατροφαρμακευτική περίθαλψη, γιατί τα ποσοστά αναπηρίας που δίνονται στις περισσότερες των περιπτώσεων είναι από 35% έως 50%.<br />Η σκλήρυνση κατά πλάκας γνωρίζετε και εσείς ότι είναι μια σοβαρή μη αναστρέψιμη χρόνια πάθηση του κεντρικού νευρικού συστήματος. Παρ’ όλα αυτά, δεν συμπεριλαμβάνεται στη λίστα με τις σαράντα τρεις μη αναστρέψιμες ασθένειες, στις οποίες η απονομή επιδόματος αναπηρίας ή σύνταξης είναι ισόβια. Οι ασθενείς με σκλήρυνση κατά πλάκας θα συνεχίσουν να καλούνται ξανά και ξανά για επανεξέταση από τις επιτροπές και θα υπόκεινται χωρίς λόγο στην επιπλέον ταλαιπωρία.<br />Τραγικό πρόβλημα βιώνουν οι ανασφάλιστοι ασθενείς με σκλήρυνση κατά πλάκας, που αδυνατούν να εξασφαλίσουν στοιχειωδώς τις θεραπείες τους, με σοβαρές συνέπειες για την πορεία της υγείας τους και την ίδια τους τη ζωή.<br />Όμως και οι ασφαλισμένοι αναγκάζονται να καταβάλλουν τεράστια ποσά από την τσέπη τους, εάν και εφόσον έχουν, για τις αναγκαίες θεραπείες, αλλά και για τα συνοδά φάρμακα. Ακριβές φαρμακευτικές θεραπείες, ενώ οι εξειδικευμένοι γιατροί τις συνιστούν και δεν έχουν αναγνωρισθεί ότι αντιστοιχούν στη συγκεκριμένη πάθηση, οι ασθενείς τις πληρώνουν εξ ολοκλήρου ή με υψηλή συμμετοχή. Επίσης, πληρώνουν μεγάλα ποσά και για τα συνοδά φάρμακα, αφού η μηδενική συμμετοχή προβλέπεται μόνο για φάρμακα της κυρίας νόσου.<br />Κύριε Υπουργέ, τι μέτρα πρόκειται να πάρετε, ώστε η σκλήρυνση κατά πλάκας, ως μη αναστρέψιμη ασθένεια, να ενταχθεί στη λίστα ασθενειών που δεν απαιτείται επανεξέταση, όλοι οι πάσχοντες από σκλήρυνση κατά πλάκας να έχουν πλήρη και δωρεάν ιατροφαρμακευτική περίθαλψη, με μηδενική συμμετοχή σε φάρμακα και θεραπείες, ανεξάρτητα του ποσοστού αναπηρίας, αν είναι ασφαλισμένοι ή ανασφάλιστοι, Έλληνες ή μετανάστες και να εξασφαλιστεί η καταβολή επιδόματος αναπηρίας ή αναπηρικής σύνταξης ως ελάχιστης κρατικής συμβολής στις αυξημένες ανάγκες των ασθενών με σκλήρυνση κατά πλάκας; Τέλος, οι ασθενείς με σκλήρυνση κατά πλάκας που μπορούν να εργάζονται, παίρνοντας υπ’ όψιν τη γενικότερη κατάστασή τους και το είδος της εργασίας τους, θεωρούμε ότι πρέπει να έχουν μειωμένο ωράριο κατά δυο ώρες την ημέρα και τουλάχιστον να έχουν διπλάσια κανονική άδεια το χρόνο.<br />Ευχαριστώ, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Ευχαριστούμε.<br />Θα απαντήσει στην ερώτησή σας ο Υπουργός Υγείας κ. Άδωνις Γεωργιάδης.<br />Έχετε τον λόγο, κύριε Υπουργέ.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κυρία Πρόεδρε.<br />Κύριε συνάδελφε, κύριε Χαλβατζή, ασφαλώς οι ασθενείς που πάσχουν από σκλήρυνση κατά πλάκας είναι μια ειδική κατηγορία ανθρώπων που έχουν πολύ οξυμένα προβλήματα, τα οποία προφανώς όλοι αναγνωρίζουμε και σίγουρα αναγνωρίζει το Υπουργείο Υγείας, το οποίο ήδη από δημοσιευμένη στο ΦΕΚ 2883/Β΄/2012 έχει συμπεριλάβει τους ασθενείς με σκλήρυνση κατά πλάκας στους ασθενείς που λαμβάνουν τα φάρμακά τους με μηδενική συμμετοχή.<br />Επαναλαμβάνω ότι ήδη από το 2012 –προ εμού, δηλαδή, για να μη φανεί ότι το λέω για τον εαυτό μου- η σχετική υπουργική απόφαση, η οποία και είναι σε ισχύ, εξαιρεί από τη συμμετοχή τους ασθενείς με σκλήρυνση κατά πλάκας. Έχουν, δηλαδή, μηδενική συμμετοχή, όπως ζητάτε στην ερώτησή σας. <br />Μάλιστα, σήμερα και με τη δική μου υπουργική απόφαση για την εφαρμογή του μέτρου για το 1 ευρώ στη συνταγή και οι ασθενείς με σκλήρυνση κατά πλάκας, όπως και όλοι οι υπόλοιποι ασθενείς της σχετικής κατηγορίας, εξαιρούνται και από αυτό το μέτρο, προκειμένου να παραμείνει μηδενική η συμμετοχή τους. Αυτά όσον αφορά το Υπουργείο Υγείας. <br />Όσον αφορά όλο το υπόλοιπο τμήμα της ερωτήσεώς σας που αναφέρεται στα ΚΕΠΑ, στις άδειες και στα υπόλοιπα, θα ήθελα να σας πω ότι αποτελεί αρμοδιότητα του Υπουργείου Εργασίας και όχι του Υπουργείου Υγείας, του συνερωτωμένου δηλαδή Υπουργού. Παρά ταύτα και επειδή προσπάθησα να έχω μία έγκυρη ενημέρωση για να μπορώ να σας ενημερώσω, πρέπει να σας πω ότι η σχετική απόφαση του Υπουργού Εργασίας για τις ασθένειες οι οποίες δεν χρειάζεται να ξαναπεράσουν από Επιτροπή ΚΕΠΑ δεν βγαίνει αυθαίρετα από τον Υπουργό Εργασίας, αλλά μετά από την εισήγηση της Ειδικής Επιστημονικής Επιτροπής, της προβλεπομένης εκ του νόμου, η οποία και εισηγείται στον Υπουργό Εργασίας ποιες είναι αυτές οι ασθένειες που δεν μπορούν να έχουν καμμία μεταβολή κατά τη ροή του βίου του ανθρώπου, έτσι ώστε να μη χρειάζεται να επανεξεταστούν οι ασθενείς. <br />Για λόγους που εγώ δεν γνωρίζω και δεδομένου ότι δεν είμαι ειδικός επιστήμονας για να σας απαντήσω, αυτή η επιτροπή δεν συμπεριέλαβε τη σκλήρυνση κατά πλάκας σε αυτές τις ασθένειες. Πιστεύω, όμως, ότι αν οι ενώσεις των ασθενών ή και εσείς ή και εμείς κάνουμε μία περαιτέρω ερώτηση σ’ αυτή την Ειδική Επιστημονική Επιτροπή του Υπουργού Εργασίας, θα μπορούμε να έχουμε είτε τεκμηρίωση αυτής της αποφάσεως είτε επανεξέτασή της. <br />Πάντως, βούληση της Κυβερνήσεως είναι να εξαιρούνται από την επανεξέταση όλες αυτές οι ασθένειες που εισηγείται η Ειδική Επιστημονική Επιτροπή, ως η εκ του νόμου προβλεπομένη επιτροπή των ειδικών για να εισηγείται στον Υπουργό Εργασίας ποιες θα είναι όλες αυτές οι ασθένειες.<br />Ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ. <br />Τον λόγο έχει ο κ. Χαλβατζής για να δευτερολογήσει.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Κύριε Υπουργέ, θα ξεκινήσω από αυτό που είπατε. Οι επιτροπές από κάπου διορίζονται, από κάπου έχουν ένα πλαίσιο λειτουργίας και αντιμετώπισης των προβλημάτων. Στις περισσότερες των περιπτώσεων, αυτού του είδους οι επιτροπές είναι επιστημονικές. Προφανώς, αποτελούνται από γιατρούς και από εργαζόμενους στο χώρο της υγείας. Όμως και η πραγματικότητα είναι συγκεκριμένη. Για παράδειγμα, στη σκλήρυνση κατά πλάκας η πραγματικότητα είναι ότι πρόκειται για μία ασθένεια μη αναστρέψιμη. Και αυτό είναι το ένα. Δεύτερον, η ερώτησή μας απευθυνόταν και σε εσάς, αλλά και στον Υπουργό Εργασίας. <br />Σε ό,τι αφορά τώρα τη συμμετοχή στα φάρμακα, εμείς σημειώνουμε στην ερώτηση και το θέμα των συνοδών φαρμάκων που δεν καλύπτονται. <br />Σήμερα συγκεκριμένα είναι η ημέρα των σπάνιων παθήσεων. Ο ΟΗΕ καθιερώνει ημέρες ακόμα και για δευτερεύοντα και τριτεύοντα ζητήματα. Αυτό είναι πολύ σημαντικό. Σήμερα, λοιπόν, είναι η ημέρα των σπάνιων παθήσεων. Πρόκειται για παθήσεις οι οποίες είχαν εξαφανιστεί εδώ και αρκετές δεκαετίες, αλλά σήμερα επανεμφανίζονται. Φαντάζομαι ότι εσείς στο Υπουργείο Υγείας θα το βλέπετε. Αυτές οι ασθένειες επανεμφανίζονται, γιατί οξύνονται τα οικονομικά προβλήματα σε όλον τον κόσμο και μεγαλώνει η εξαθλίωση πλατιών λαϊκών στρωμάτων, όχι μόνο σε χώρες της Ασίας, της Αφρικής και της Λατινικής Αμερικής, αλλά και σε πάρα πολλές καπιταλιστικές χώρες, όπως και στη χώρα μας. Για παράδειγμα, η φυματίωση ήταν μία ασθένεια που είχε σχεδόν εξαφανιστεί. Σήμερα, όμως, κάνει την επανεμφάνισή της. Ο υποσιτισμός γενικά, η κακή διατροφή και η οικονομική εξαθλίωση οδηγούν σε αυτό το αποτέλεσμα. Τη στιγμή που η παραγωγικότητα της εργασίας και η επιστημονική πρόοδος έχουν φτάσει στα ύψη και διαμορφώνονται δυνατότητες να καλύπτονται οι διατροφικές και οι άλλες ανάγκες του πληθυσμού σε όλο τον κόσμο και ακριβώς την ίδια στιγμή που υπάρχει και η δυνατότητα παραγωγής πιο αποτελεσματικών φαρμάκων, βλέπουμε ότι η δυστυχία περισσεύει. Αυτό είναι το πρώτο που θέλουμε να σημειώσουμε.<br />Το δεύτερο είναι ότι τα προβλήματα στο χώρο της υγείας και της πρόνοιας είναι πολλά, μεγάλα, οξύνονται διαρκώς και παροξύνονται από την άγρια περιστολή των κοινωνικών δαπανών. <br /><br />Τελειώνω, κυρία Πρόεδρε. <br />Η πολιτική πρακτική, τέλος, της λειτουργίας των Κέντρων Εκτίμησης και Πιστοποίησης Αναπηρίας, καθώς και η εφαρμογή του Κανονισμού Εκτίμησης του Βαθμού Αναπηρίας, έχει ως αποτέλεσμα συνολικά, σε όλη τη χώρα, σε όλα αυτά τα κέντρα, να μειώνονται δραστικά τα ποσοστά αναπηρίας. Και, βεβαίως, αυτό έχει συνέπειες. Και μια πρώτη συνέπεια είναι η περικοπή έως και η κατάργηση επιδομάτων και συντάξεων. <br />Κύριε Υπουργέ, υπήρξαν -και υπάρχουν- περιπτώσεις αναπήρων ακρωτηριασμένων, οι οποίοι καλούνται για εξέταση από χρόνο σε χρόνο, σαν να περιμένουν, δηλαδή, αυτοί οι ελεγκτές τον επόμενο χρόνο να φυτρώσει ένα κομμένο πόδι ή ένα κομμένο χέρι. <br />Αυτή η πρακτική -κατά την άποψή μας- είναι απαράδεκτη, είναι επικίνδυνη, αλλά ταυτόχρονα, είναι και άκρως προσβλητική για την αξιοπρέπεια των ασθενών. Η αυστηρότητα που μερικές φορές φτάνει στη σκληρότητα και στη βαρβαρότητα είναι απαράδεκτη. Πρέπει να πάρετε κάποια μετρά. <br />Σας ευχαριστώ, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Σας ευχαριστούμε, κύριε Χαλβατζή.<br /> Ορίστε, κύριε Υπουργέ, έχετε τον λόγο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from>   Ξεκινάω πάλι από το τέλος και για ζητήματα εκτός αρμοδιότητος μου, για ζητήματα αρμοδιότητας του Υπουργού Εργασίας. Να πω ότι το τελευταίο κομμάτι και παράδειγμα που αναφέρατε, που πράγματι ίσχυε, λύθηκε με την πρόσφατη απόφαση του κ. Βρούτση, γιατί, πράγματι, στις περιπτώσεις αναπηρίας δεν χρειάζεται να ξαναπεράσουν από την επιτροπή. Είναι μέσα στην κατηγορία εκείνη. Συνεπώς, αυτό το οποίο θέτετε, που είναι απολύτως αληθές και είχε γίνει κατά το παρελθόν, τώρα έχει λυθεί. <br />Όσον αφορά το κομμάτι της Ειδικής Επιστημονικής Επιτροπής, εάν υπαινίσσεστε ή πιστεύετε ότι μπορεί ο Υπουργός να υποδείξει στους επιστήμονες τι σκεπτικό θα βγάλουν για την άλφα ή τη βήτα ασθένεια, σας διαβεβαιώ ότι αυτό πόρρω απέχει από τη πραγματικότητα. Οι επιστήμονες είναι άνθρωποι με άποψη, με γνώμη -δεν συμφωνούν πάντα μεταξύ τους- την οποία γνώμη υπερασπίζονται και δεν επιτρέπουν ποτέ σε κανέναν Υπουργό -και δεν θα το έκανε και κανένας Υπουργός άλλωστε- να μπει σε επιστημονικά θέματα. <br />Επί της διαδικασίας, θα σας πρότεινα να καταθέσετε μια γραπτή ερώτηση στον Υπουργό Εργασίας, ώστε να ρωτήσει την επιτροπή συγκεκριμένα για τη σκλήρυνση κατά πλάκας και να σας δοθεί μια γραπτή απάντηση από την επιτροπή. Απλά, εγώ δεν μπορώ να τοποθετηθώ σε ένα επιστημονικό θέμα, γιατί θα ήταν καταγέλαστο να κάνω κάτι τέτοιο. <br />Τώρα, όσον αφορά τα συνοδά φάρμακα τα οποία θέσατε στο κομμάτι της ερωτήσεώς σας, θέλω να σας πω τα εξής: Όπως σας είπα, τα φάρμακα για τη σκλήρυνση κατά πλάκας έχουν μηδενική συμμετοχή, εξαιρούνται και από το ένα ευρώ στη συνταγή. Άρα το κράτος έχει φροντίσει γι’ αυτούς τους ανθρώπους να λαμβάνουν τα φάρμακά τους. Η έννοια, όμως, των συνοδών φαρμάκων στις χρόνιες παθήσεις, κύριε συνάδελφε, είναι ένα πάρα πολύ ευρύ θέμα και οι επιστημονικές απόψεις διίστανται. Τι ακριβώς θα πει «συνοδό φάρμακο» που να συνδέεται με μια ασθένεια; Κι αν δίνεις σε κάποιον ένα φάρμακο δωρεάν, γιατί δεν το δίνεις και σε κάποιον δεύτερο δωρεάν και το δίνεις μόνο σε αυτόν; Άρα, δεν είναι τόσο απλό να γίνει, όσο ακούγεται. <br /><br />Θα ήταν πάρα πολύ ευχάριστο να σας πω ότι ζούμε σε μια εποχή και σε ένα κράτος που μπορεί να δίνει τα πάντα σε όλους δωρεάν. Εξ όσων γνωρίζω, τέτοιο κράτος δεν υπάρχει. Ακόμα και στα πλουσιότερα κράτη της γης αυτό δεν το κάνουν. Άρα δεν νομίζω ότι η κριτική είναι ορθή. <br />Ρωτάτε για τους ασθενείς. Σας απαντάω ότι το Υπουργείο Υγείας έχει καθιερώσει μηδενική συμμετοχή για τους ασθενείς στους οποίους αναφέρεστε. <br />Τώρα, βεβαίως, η Ημέρα των Σπανίων Παθήσεων πρέπει να μας κάνει να αναλογιστούμε όλους αυτούς τους ανθρώπους που πάσχουν από σπάνιες παθήσεις. Σας διαβεβαιώ ότι το κράτος μας κάνει ό,τι μπορεί περισσότερο για να βοηθήσει αυτούς τους ανθρώπους υπό εξαιρετικά αντίξοες συνθήκες. <br />Σας ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Σας ευχαριστώ κι εγώ, κύριε Υπουργέ.<br />Θα συζητηθεί τώρα η τρίτη με αριθμό 617/25-2-2014 επίκαιρη ερώτηση πρώτου κύκλου του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων για τη μείωση των τιμών των τροφίμων και των ειδών πρώτης ανάγκης.<br />Έχετε τον λόγο, κύριε συνάδελφε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ πολύ, κυρία Πρόεδρε. <br />Κύριε Υπουργέ, γνωρίζετε και εσείς, όπως γνωρίζουμε όλοι μας, ότι οι Έλληνες πολίτες, που βιώνουν στη συντριπτική τους πλειοψηφία την παρούσα οικονομική –και όχι μόνο- κρίση, αυτό το οποίο απαιτούν –χθες, όχι σήμερα- είναι η μείωση των τιμών του καταναλωτή στο ράφι. <br />Θα αναφέρω, παρουσιάζοντας την επίκαιρη ερώτησή μου, τέσσερις αριθμούς. Ο Γενικός Δείκτης Τιμών Καταναλωτή το δωδεκάμηνο από τον Φεβρουάριο του 2013 έως τον Ιανουάριο του 2014 παρουσίασε μείωση 1,1% έναντι αύξησης του προηγούμενου δωδεκαμήνου της τάξεως του 1,3%. Τα στοιχεία είναι από το δελτίο τύπου της 14 Φεβρουαρίου 2014 της Ελληνικής Στατιστικής Αρχής. Το τρίτο νούμερο είναι ο Γενικός Δείκτης Τιμών Καταναλωτή του Ιανουαρίου του 2014 σε σύγκριση με τον Ιανουάριο του 2013, όπου η μείωση είναι 1,5%. <br />Ωστόσο, παρ’ ότι βλέπουμε ότι υπάρχει μείωση στον Γενικό Δείκτη Τιμών, παρατηρείται οριακή μείωση στο Γενικό Δείκτη Τιμών Καταναλωτή της ομάδας διατροφής και αλκοολούχων ποτών, μόλις κατά 0,8%, ενώ παρατηρείται στο ίδιο δελτίο Τύπου ότι υπάρχει αύξηση στα γαλακτοκομικά προϊόντα, στα αυγά, στο νωπό μοσχάρι, στο ελαιόλαδο. Ουσιαστικά περιγράφει και μία αύξηση στα τρόφιμα, χωρίς να κατονομάζει ειδικούς κλάδους. <br />Επειδή πιστεύω ότι γνωρίζετε πως τα είδη πρώτης ανάγκης είναι αυτά που είναι ανελαστικά, δηλαδή είναι αυτά που έχει ανάγκη το κάθε ελληνικό νοικοκυριό να ψωνίσει από το σουπερμάρκετ, προκειμένου να επιβιώσει, επειδή γνωρίζω ότι γνωρίζετε ότι η μείωση των τιμών είναι ουσιαστικός παράγοντας στη διάσωση ή, αν θέλετε, στην αύξηση του εισοδήματος της αγοραστικής δύναμης του ελληνικού νοικοκυριού, θα ήθελα να μου πείτε σε ποια μέτρα έχετε προβεί, ποιος είναι ο σχεδιασμός σας, πώς εφαρμόζεται ο Αγορανομικός Κώδικας που ψήφισε αυτή η Ολομέλεια και πώς συνεργάζεστε με έναν -κατά την άποψή μου- θεσμό, ο οποίος σήμερα είναι πιο σημαντικός από ποτέ, παρ’ ότι παρουσιάζει σοβαρά προβλήματα στην αποτελεσματικότητά του, όπως είναι η Επιτροπή Ανταγωνισμού.</speech><speech by="#s125"><from>Μαρία Κόλλια-Τσαρουχά</from> Ευχαριστώ. <br />Στην επίκαιρη ερώτησή σας θα απαντήσει ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης. <br />ΑΘΑΝΑΣΙΟΣ ΤΣΑΥΤΑΡΗΣ : Ευχαριστώ πολύ, κυρία Πρόεδρε. <br />Ειλικρινά ευχαριστώ και εσάς, κύριε Βουλευτά, και ειλικρινά σας συγχαίρω για την επίκαιρη ερώτησή σας. Προερχόμενος από ένα απόμακρο νησί του Αιγαίου, αντιλαμβάνομαι ότι ο χώρος σας, επιβαρυμένος και από τις  μεγάλες αποστάσεις και από το κόστος μεταφοράς, θα αντιμετωπίζει το πρόβλημα, όπως το περιγράψατε, ακόμη πιο οξυμμένο. Γι’ αυτό σάς συγχαίρω. <br />Λέω όμως ότι, όπως και εσείς επισημαίνετε, παρά το πρόβλημα, όπως το περιγράφετε, αρχίζει να εμφανίζεται μία κάμψη των τιμών και πιστεύω ότι, αν δείτε και τα πιο πρόσφατα στοιχεία, αυτή η κάμψη των τιμών αρχίζει να ακουμπάει και πολλά από τα αγροτικά προϊόντα και τα τρόφιμα. <br />Όμως, η ερώτησή σας μας δίνει την ευκαιρία να διευκρινίσουμε δύο πράγματα: Πρώτον, να δούμε τι απ’ αυτό το κόστος μπαίνει στον πρωτογενή τομέα και έρχεται στο εμπόριο ένεκα της πρώτης ύλης και τι απ’ αυτό ακουμπάει τα παρακάτω βήματα της μεταποίησης και εμπορίας και δευτερευόντως να απαντήσω και εγώ τι είναι αυτό που κάνουμε εμείς ως Υπουργείο, για να βοηθήσουμε να συρρικνωθεί το ένα ή το άλλο. <br />Έρχομαι στο πρώτο. Μπαίνω κατευθείαν στις δράσεις μας. Για παράδειγμα, εδώ και μέρες συζητούμε την τήρηση των στοιχείων εσόδων-εξόδων για τον γεωργό. Γιατί γίνεται αυτό το πράγμα; Χαίρομαι που συμφωνήσαμε και χαίρομαι που και οι γεωργοί το δέχονται, ιδιαίτερα μάλιστα όταν απομακρυνθήκαμε από τον θεσμό της τήρησης βιβλίων, όπου καθημερινά πρέπει να γράψει κάποιος τι έσοδα και τι έξοδα είχε, ιδιαίτερα μάλιστα όταν οι περισσότεροι μια φορά θα έχουν έσοδα, όταν θα πουλήσουν το βαμβάκι τους.<br />Επομένως αυτός ο θεσμός, όπως είπαμε από την αρχή, τι έρχεται να εξυπηρετήσει; Έρχεται να βγάλει από τη μέση τα εικονικά τιμολόγια και να βγάλει από τη μέση τις ελληνοποιήσεις. Αν, για παράδειγμα, ένας έδινε μέχρι τώρα ένα εικονικό τιμολόγιο και έλεγε «την πατάτα μου εγώ, ενώ την πούλησα ένα ευρώ, γράφω δύο, διότι με τον τρόπο αυτόν εγώ, για παράδειγμα, θα πάω να πάρω πολλή επιστροφή ΦΠΑ» και ο έμπορος θα έχει το δικαίωμα να πει «αφού αυτό το πήρα δύο, δεν θα το πουλήσω τρία, για να βγάλω και εγώ και όλοι οι παρακάτω;» κ.ο.κ..<br />Αν πουλούσατε έναν τόνο και γράφατε δέκα ή εκατό, έχετε ελληνοποιήσει άλλους εννέα τόνους με την όποια τιμή θα ήθελε να τους διακινήσει ο έμπορος. Να, λοιπόν, ένα μέτρο που θα χτυπήσει στη ρίζα αυτές τις ελληνοποιήσεις, τα εικονικά τιμολόγια, τις αυξημένες τιμές στην αγορά. <br />Συνυφασμένο με αυτό είναι και το μέτρο που έχει να κάνει με τον συσχετισμό, ο οποίος γίνεται για πρώτη φορά στη διασταύρωση στοιχείων, σε ό,τι αφορά την επιστροφή του ΦΠΑ στον αγρότη, βάσει του τιμολογίου του, με τη δήλωση ΟΣΔΕ που έκανε. Δηλαδή, κάποιος δηλώνει ότι «εγώ καλλιεργώ δέκα στρέμματα κρεμμύδια» και εμφανίζει μια παραγωγή που δεν την έχουν ούτε τα εκατό στρέμματα. Και του επιστρέφανε ΦΠΑ, γιατί ποτέ δεν γίνονταν οι διασταυρωτικοί έλεγχοι ανάμεσα σε αυτήν την υπηρεσία της επιστροφής ΦΠΑ του Υπουργείου Οικονομικών και στη δήλωση ΟΣΔΕ που έκανε ο ίδιος ο γεωργός. Καμμιά φορά μάλιστα κατηγορούμεθα για ορισμένες καθυστερήσεις στην επιστροφή του ΦΠΑ, γίνονται όμως γι’ αυτόν τον λόγο. Βέβαια, μπορεί να είμαστε ανεκτικοί, μέχρις ενός ορίου. Καταλαβαίνω ότι μια χρονιά μπορεί να είναι καλή και να έχει πολύ υψηλή απόδοση ή, αντίθετα, χαμηλή απόδοση. Ωραία. Δεχόμαστε ένα συν-πλην 50% αύξηση της παραγωγής ένεκα της ευνοϊκής χρονιάς. Δεν μπορούμε να δεχθούμε, όμως, ότι έγινε δεκαπλάσια η παραγωγή γιατί ήταν τόσο καλή χρονιά.<br />Τρίτον, σε ό,τι αφορά το Μητρώο των Εμπόρων Αγροτικών Προϊόντων Για πρώτη φορά μια σειρά πραγμάτων λύθηκαν και σ’ αυτό το επίπεδο. Γιατί; Γιατί στο παρελθόν ο οποιοσδήποτε αγόραζε δεν έδινε τίποτα στον γεωργό ή του έδινε μία πλαστή επιταγή, χωρίς αντίκρισμα, και μετά τον ψάχνανε αυτόν που πήρε με το φορτηγό του τις πραμάτειες τους, τη σοδειά των γεωργών να δουν πότε θα πληρωθούν και αυτός έκανε ό,τι ήθελε. Το μητρώο τα καθάρισε όλα αυτά. Μάλιστα, δεν έχουν πλέον περιθώρια να παίξουν με αυτές τις τιμές.<br />Η συμβολαιακή γεωργία. Για δείτε τι γίνεται με τα τόσα πολλά προγράμματα συμβολαιακής γεωργίας που μπήκαν σήμερα στην πράξη. Μάλιστα, έρχεται η τράπεζα και δίνει τώρα χρήματα σε τέτοιου είδους συμβόλαια και 30% προκαταβολή με τη μορφή μιας κάρτας, που λέει: «Σου δίνω μερικά χρήματα για να αρχίσεις την καλλιέργειά σου, να πληρώσεις αρχικά ένα κόστος εισροών, όμως θα πας να πάρεις τα χρήματά σου μόνο γι’ αυτά τα φάρμακα ή γι’ αυτό το σπόρο, γι’ αυτόν τον πλαστικό που χρειάζεσαι ή το πετρέλαιο.». Αυτό θα είναι θετικό γιατί για πρώτη φορά θα έχουμε ακριβή στοιχεία. Γιατί η τράπεζα και οι σύμβουλοί τους οι γεωπόνοι γνωρίζουν ότι…</speech><speech by="#s125"><from>Μαρία Κόλλια-Τσαρουχά</from> Κύριε Υπουργέ, κλείστε, παρακαλώ. Θα τα πείτε στη δευτερολογία σας τα υπόλοιπα.<br />ΑΘΑΝΑΣΙΟΣ ΤΣΑΥΤΑΡΗΣ : Σε ένα δευτερόλεπτο, κυρία Πρόεδρε. Ζητώ συγγνώμη.<br />…Γνωρίζουν, λοιπόν, ότι σε ένα στρέμμα βάζουμε αυτά τα ένα-δύο κιλά από αυτόν τον σπόρο. Δεν μπορείς να δικαιολογήσεις ότι σ’ αυτό το στρέμμα μάς φέρνεις ένα τιμολόγιο ότι θέλεις εκατό κιλά. <br />Επομένως θα εξορθολογιστεί το σύστημα. Πρέπει να εξορθολογιστεί. Αυτό είναι προς το συμφέρον όλων μας. Παρακάτω θα σας δείξω άλλα τόσα μέτρα που παίρνουμε, για να λύσουμε το συγκεκριμένο πρόβλημα.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε  Υπουργέ.<br />Κύριε  συνάδελφε, έχετε τον λόγο για να δευτερολογήσετε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ, κυρία Πρόεδρε.<br />Κύριε Υπουργέ, αναφέρατε –και είναι πολύ σημαντικό αυτό- κάποια μέτρα, ουσιαστικά διαρθρωτικά, τα οποία έχετε λάβει και στα οποία βέβαια η Βουλή έχει πολλές φορές, νομίζω, νομοθετήσει. Μπορώ να αναφέρω επιγραμματικά τέσσερις παρεμβάσεις οι οποίες έγιναν από το 2009 μέχρι το 2011 στην ίδια κατεύθυνση που αναφέρατε: Είναι η κατάργηση του 8% κέρδους του χονδρέμπορα, που ουσιαστικά δημιουργούσε εικονικά τιμολόγια, το market food στη Λαχαναγορά, το νέο πλαίσιο ενοικίασης μαγαζιών στη Λαχαναγορά, τα στοιχεία για ενδοομιλικές συναλλαγές σε μεγάλες αλυσίδες σουπερμάρκετ και η εκκίνηση του διαλόγου για τον Αγορανομικό Κώδικα, που προανέφερα ότι ψηφίστηκε πριν από ορισμένους μήνες στην παρούσα Ολομέλεια.<br />Υπάρχουν δύο ζητήματα, τα οποία είναι πάρα πολύ σημαντικά. Το πρώτο έχει να κάνει με ό,τι αναφέρατε. Νομίζω ότι το καλύψατε πλήρως. Έχει να κάνει, δηλαδή, με το να μπορέσει η αγροτική παραγωγή να σταθεί σε υγιείς βάσεις. Βεβαίως, μεγάλο ζήτημα –αναφέρθηκε στην προηγούμενη ερώτησή σας, δεν χρειάζεται να το αναλύσουμε περαιτέρω- είναι και η διεύρυνση των παραγωγών και της παραγωγικής βάσης στον πρωτογενή τομέα.<br />Αυτό προφανώς περνάει μέσα από προγράμματα τα οποία θα αξιοποιήσουν τους νέους αγρότες, οι οποίοι προφανώς και μπορούν να εμπλουτίσουν ακόμα περισσότερο το αγροτικό δυναμικό της Ελλάδας. <br />Το δεύτερο ζήτημα, όμως, έχει να κάνει με το κατά πόσον και εσείς, ως αρμόδιος Υπουργός, αλλά και τα συναρμόδια Υπουργεία μπορούν να παρέμβουν, ούτως ώστε να «ακουμπήσουμε» εκεί όπου υπάρχει το σοβαρό πρόβλημα. Το σοβαρό πρόβλημα είναι πώς το προϊόν από το χωράφι μέχρι το ράφι έχει διαφορετική τιμή. Πώς, δηλαδή, χωρίς να κερδίζει ουσιαστικά ο παραγωγός, κερδίζει ένας μεσάζων, ή ακόμα περισσότερο, κερδίζει μία μεγάλη πολυεθνική αλυσίδα, της οποίας τα παραρτήματα στη χώρα μας έχουν διπλάσιες ή τριπλάσιες τιμές από άλλες χώρες, από μεγαλύτερες, πλουσιότερες ή από γειτονικές χώρες. <br />Αυτό ουσιαστικά περνάει απαρατήρητο, χωρίς να πιέζουμε εκεί για εξορθολογισμό,  ώστε να μην υπάρχει αυτή η υπερτιμολόγηση, το υπερκέρδος, το οποίο βαίνει εις βάρος όχι μόνο του Έλληνα αγρότη παραγωγού, αλλά κυρίως του Έλληνα πολίτη. Θα κλείσω λέγοντας ότι, αν δεν κατορθώσουμε στη χώρα μας να διασφαλίσουμε ότι τα αγροτικά μας προϊόντα, τα νωπά μας προϊόντα θα πωλούνται στη λογική τιμή -δηλαδή στην τιμή η οποία είναι ανεκτή και σε επίπεδο κέρδους, από θεσμική άποψη, αλλά και σε επίπεδο αγοραστικό, από την άποψη των αγοραστών, των καταναλωτών- τότε δεν θα μπορέσουμε να επιλύσουμε ένα βασικό πρόβλημα, που κατά την άποψή μου ήταν δομικό στη δημιουργία της κρίσης, δηλαδή τη μεγάλη φούσκα, όπου τα προϊόντα ανέβαιναν και κάποιοι κέρδιζαν και κάποιοι έχαναν.<br />Από την άλλη μεριά, η ελληνική πολιτεία, για να αντιμετωπίσει τα τελευταία δέκα-δεκαπέντε χρόνια πριν από την κρίση –και με την είσοδο του ευρώ- αυτήν την ανεξέλεγκτη άνοδο των προϊόντων, αντί ουσιαστικά να περιορίσει αυτήν την αύξηση στα προϊόντα των σουπερμάρκετ -που ως επί το πλείστον πλέον είναι ξένων συμφερόντων- αύξανε τους μισθούς και δημιουργήσαμε αυτήν την έλλειψη ανταγωνιστικότητας στην ελληνική παραγωγή και στην ελληνική οικονομία. Αυτό, ειδικά στον πρωτογενή τομέα, πρέπει να σταματήσει. Είναι ευθύνη δική σας και δική μας και νομίζω ότι τώρα έχουμε τα θεσμικά εργαλεία και μπορούμε να το καταφέρουμε.<br />Σας ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και τρεις εκπαιδευτικοί συνοδοί τους από το 4ο Γενικό Λύκειο Ηρακλείου Κρήτης. <br />Η Βουλή τούς καλωσορίζει. <br /><br />Τον λόγο έχει ο κύριος Υπουργός.<br />ΑΘΑΝΑΣΙΟΣ ΤΣΑΥΤΑΡΗΣ : Ευχαριστώ, κυρία Πρόεδρε.<br />Είμαστε στην ίδια πλευρά. Συμμερίζομαι απόλυτα τον στόχο σας. Θα μου επιτρέψετε να συνεχίσω για τον πρωτογενή τομέα, διότι θα σας περιγράψω δύο-τρία ακόμα τέτοια μέτρα, που και αυτά μπορούν να βοηθήσουν σε εκείνο το επίπεδο και μετά θα πάμε παρακάτω. <br />Υποστηρίξαμε, για παράδειγμα, τη δημιουργία εκατόν ογδόντα πέντε ομάδων παραγωγών. Όταν οι γεωργοί με αυτό το σχήμα συνεργατισμού έρχονται και συνεταιρίζονται, όπως επίσης και με τους κλασικούς συνεταιρισμούς, που ήταν ένα άλλο συνεργατικό σχήμα, δεν έχουν διαπραγματευτική ισχύ στην αγορά των εφοδίων; Δεν έχουν καλύτερη διαπραγματευτική ισχύ στην πώληση των προϊόντων τους; Είναι άλλο να πουλάς δέκα τόνους και άλλο να πας σε έναν έμπορο και να πεις. «κοίταξε να δεις, εμείς ελέγχουμε διακόσιους τόνους από αυτήν την περιοχή». Αλλά και το αντίθετο. Είναι άλλο να πάει ένας μόνος του να πει «δώσε και σε μένα δέκα κιλά σπόρο» και να του δώσει το λίπασμα ή το φάρμακο με αυτήν την τιμή και είναι άλλο να πάνε διακόσιοι παραγωγοί και να πουν «εμείς είμαστε οι ροδακινοπαραγωγοί του Βελβεντού και απαιτούμε αυτούς τους όρους στην αγορά αυτών των εφοδίων». Αυτός είναι τρόπος, όπως επίσης και οι συμπράξεις καινοτομίας, που έρχονται παρακάτω, και μια σειρά άλλων εργαλείων που αναπτύσσονται. <br />Όμως, μην ξεχνάτε -δεν πρέπει να το κρύβουμε- και γι’ αυτό και αγωνίζεται και η Κυβέρνηση, ότι η χώρα μας έχει ένα ακριβό κόστος ενέργειας, ένα ακριβό κόστος πετρελαίου, από το οποίο υποφέρει και ο αγρότης. Γιατί αγωνιστήκαμε όσο μπορούσαμε να του επιστρέψουμε τα 180 περίπου εκατομμύρια ευρώ ως επιστροφή του ειδικού φόρου κατανάλωσης πετρελαιοειδών; Για να τον απαλύνουμε, εν μέρει, από αυτό το πρόβλημα. Μακάρι να μπορούσαμε να δώσουμε περισσότερα. Γιατί αγωνιά η Κυβέρνηση να κατεβάσει την τιμή του αερίου; Γιατί και η μορφή του αερίου είναι ένα υψηλό κόστος ενέργειας.<br />Αυτό δεν αφορά μόνο τη βιομηχανία. Αφορά και τον γεωργό που ζεσταίνει τον στάβλο του με αέριο ή ξεραίνει τα φρούτα με αέριο ή ξεραίνει τα καλαμπόκια με αέριο, προκειμένου να μην αναπτύξουν υγρασία στην αποθήκη του.<br />Να, λοιπόν, τρόποι με τους οποίους θα μπορούσαμε στη βάση, στο πρωτογενές κομμάτι, να μειώσουμε το κόστος παραγωγής, όπως επίσης και το κόστος χρήματος, το κόστος ρευστότητας. Σας είπα λίγο πριν για το συμβολαιακό, σας είπα για το Ταμείο Αγροτικής Επιχειρηματικότητας, όπου καταφέραμε να μειώσουμε το κόστος του επιτοκίου στο 3,85% εις ό,τι αφορά τον αγροτικό τομέα. <br />Έρχομαι στην ψαλίδα. Θα σας αναφέρω δυο-τρία εργαλεία που φέραμε για να κλείσει αυτή η ψαλίδα. Λέτε ότι προστίθεται κόστος μετά την παραγωγή της πρώτης ύλης στα παρακάτω βήματα μεταποίησης και εμπορίας: έμποροι, μεσάζοντες κ.λπ.. Ωραία. Ας τους εξαλείψουμε από τη μέση. Πώς; Γι’ αυτό δεν κάναμε τις αγορές παραγωγών, τα farmers’ markets; Εδώ μάλιστα δεν τα θεσμοθετήσαμε με μια εμπειρία περίπου ενός έτους; Κάναμε έξι-επτά σκόρπια σε όλη την Ελλάδα, για να δούμε πώς θα λειτουργούν, τι δυσκολίες έχουν, ποιοι τα οργανώνουν, ποιοι τα κατευθύνουν και το θεσμοθετήσαμε αυτό τώρα γιατί είναι η πρώτη φορά που έρχεται κατευθείαν ο παραγωγός στο ράφι του καταναλωτή, χωρίς κανέναν μεσάζοντα. Έτσι μπορεί να απολαύσει κανείς ένα ντόπιο, φρέσκο, εγνωσμένης ποιότητας προϊόν κατευθείαν, έτσι ώστε και ο παραγωγός να πάρει μία δεκάρα παραπάνω, γιατί δεν παρεμβαίνει κανένας μεσάζοντας, αλλά και ο καταναλωτής να πάρει κάτι φθηνότερο και φρέσκο, χωρίς τη συμμετοχή κανενός μεσάζοντα. <br />Χθες μάλιστα είχαμε μία μεγάλη εκδήλωση, όπου παρουσιάσαμε τους δέκα πρωτοπόρους εις ό,τι αφορά τα λεγόμενα πολυλειτουργικά αγροκτήματα, όπου κάποιος παράγει και, αντί να το πάει αυτός στην αγορά να το πουλήσει, ζητάμε να έλθει ο καταναλωτής στο αγρόκτημα του παραγωγού για να το πάρει. Ζητάμε να έλθει εκεί ο καταναλωτής, για να δει πώς το παράγει ο παραγωγός, πώς ζει με την οικογένειά του. Αυτόν τον σκοπό εξυπηρετούν αυτά, πέραν των εκπαιδευτικών, πέραν των επιδεικτικών σκοπών. Μάλιστα και με τον θεσμό της οικοτεχνίας, ο οποίος είναι ενσωματωμένος στον ίδιο νόμο, είχαμε την ευκαιρία να δούμε ανθρώπους που πραγματικά κάνουν μία πρώτη μεταποίηση, να κάνουν το δικό τους προϊόν όπως, παραδείγματος χάριν, μαρμελάδα από το κεράσι τους, να κάνουν από το δικό τους στάρι τα δικά τους προϊόντα μακαρονιού ή οτιδήποτε άλλο.<br />Να, λοιπόν, τρόποι για να κλείσουμε αυτή την ψαλίδα, βοηθώντας αμφότερους τους πόλους αυτής της αλυσίδας.<br />Σας ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε και εμείς, κύριε Υπουργέ.<br />Θα συζητηθεί η πέμπτη με αριθμό 620/25-2-2014 επίκαιρη ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με τις υπεραξίες των ακινήτων.<br />Ορίστε, κύριε συνάδελφε, έχετε τον λόγο.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Ευχαριστώ, κυρία Πρόεδρε.<br />Κύριε Υπουργέ, πριν από λίγο καιρό φέρατε το νομοσχέδιο για τη φορολόγηση των ακινήτων. Μέσα σ’ αυτό το νομοσχέδιο, ως γνωστόν, υπήρχε ο λεγόμενος φόρος υπεραξίας, ο οποίος είχε ως σκοπό και στόχο –αποτυπωμένο, μάλιστα- την αύξηση των εσόδων του δημοσίου από τις αγοραπωλησίες ακινήτων.<br />Δεν θα μπω στην ουσία του θέματος, για το αν είναι σωστός ο φόρος, για το αν έπρεπε να επιβληθεί, για το αν είναι ήδη υπερφορολογημένη η ακίνητη περιουσία και αν χρειαζόταν και αυτός ο φόρος. Δεν θα μπω καθόλου στην ουσία. Η Δημοκρατική Αριστερά έχει τοποθετηθεί. Κάναμε διεξοδική συζήτηση, όταν ήλθε το νομοσχέδιο. Αυτά τα θέματα συζητήθηκαν.<br />Εσείς, όμως, θεωρώ ότι εκπροσωπείτε μία ευνομούμενη πολιτεία και μία πολιτεία συντεταγμένη και μία Κυβέρνηση η οποία κατέχει αυτά τα οποία πρέπει να κάνει. Είπατε ότι από την 1η Ιανουαρίου του 2014 και κατόπιν προσδιορισμού αυτού του φόρου υπεραξίας θα αρχίσει πλέον η διαδικασία με το νέο καθεστώς των αγοραπωλησιών και της φορολόγησης. Ξέρετε πόσο του μηνός έχουμε σήμερα; Είκοσι οκτώ Φεβρουαρίου. Τελείωσαν και ο Γενάρης και ο Φλεβάρης. Τι θα γίνει; Δεν γίνεται καμμία αγοραπωλησία στην Ελλάδα. Έχει μπλοκάρει όλο το σύστημα. Έχουμε την κρίση και έχουν πέσει οι αξίες. Φορολογείτε τον κόσμο με βάση τις αντικειμενικές αξίες του 2007. Αυτό είναι το μεγαλύτερο αίσχος και ανέκδοτο και η μεγαλύτερη, αδικαιολόγητη και πολύ αισχρή αδικία απέναντι στον μέσο πολίτη αυτής της χώρας.<br />Θα μου απαντήσετε: «Πού θα βρούμε τα λεφτά;» Δεν ξέρω. Κόφτε το κεφάλι σας. Θα τα βρει η πολιτική ηγεσία του Υπουργείου, ο Πρωθυπουργός, όλη η πολιτική τάξη; Δεν ξέρω. Να κόψουν το κεφάλι τους. Αλλά αυτό που θα παρουσιάσουν στον Έλληνα πολίτη θα είναι δίκαιο. <br />Όταν, λοιπόν, εγώ έχω ένα σπίτι ή ένα χωράφι -και δεν μιλώ για την επαρχία, αλλά για την Αττική για την οποία σας έχω κάνει επανειλημμένα ερωτήσεις- είτε στον Μαραθώνα είτε στη Νέα Μάκρη είτε στα Μέγαρα είτε στο Λαύριο είτε στον Ωρωπό και για να το πουλήσω έτσι ώστε να βγάλω τα έξοδά μου και τα δικά σας έξοδα, τους φόρους που έχετε επιβάλει  -ο κόσμος δεν έχει πλέον τραπεζικά αποθέματα και από εκεί πάει να βγάλει να πληρώσει-, μου το φορολογείτε με τιμές του ’07, δηλαδή τριπλάσιες και τετραπλάσιες από την αγορά που είναι τώρα, τι συζητάτε; Θέλετε να σας πιστέψει –και εμάς- κανένας άνθρωπος; Μας παίρνει όλους η μπάλα. Εσείς έχετε την αγωνία να μαζέψετε τα ποσά να εμφανίσετε ένα λογιστικό μέγεθος και όποιον πάρει ο χάρος. Δεν είναι έτσι. Είμαστε στο 2014, είμαστε μια ευρωπαϊκή χώρα. <br />Επομένως είναι αίσχος το ότι δεν διαμορφώνετε τις αντικειμενικές αξίες σύμφωνα με τις πραγματικές αξίες και, δεύτερον, δύο μήνες δεν έχετε βγάλει τον φόρο υπεραξίας. Έχει μπλοκάρει όλη η αγορά. Δεν γίνεται μία αγοραπωλησία. Μόλις κατέθεσα την επίκαιρη ερώτηση, στις 25 του μηνός, την επόμενη μέρα, την Τετάρτη, είχαμε μία διαρροή από το Υπουργείο ότι είμαστε στο τελικό στάδιο. Πότε θα τελειώσει αυτό το τελικό στάδιο; <br />Σας το λέω αυτό ώστε να πάρετε και εσείς τα έσοδά σας –που λέτε ότι δεν έχουμε έσοδα-, να λειτουργήσει η αγορά, ο άνθρωπος που βρίσκεται σε απόγνωση και θέλει να πουλήσει το σπίτι του –κατακρημνισμένης αξίας, πλέον- να μπορεί να το πουλήσει και όχι να μπλοκάρεται όλη η διαδικασία της αγοροπωλησίας ακίνητης περιουσίας. Όλα αυτά συμβαίνουν γιατί πραγματικά δύο μήνες δεν έχει κάνει τίποτα το Υπουργείο Οικονομικών το οποίο είχε δεσμευτεί εδώ στη Βουλή ότι από 1-1-2014 θα ήταν έτοιμο.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθητές και μαθήτριες και μία εκπαιδευτικός συνοδός τους από το 5ο Δημοτικό σχολείο της Νέας Σμύρνης.<br />Η Βουλή τούς καλωσορίζει.<br /><br />Τον λόγο έχει ο Υφυπουργός κ. Μαυραγάνης. <br />ΓΕΩΡΓΙΟΣ ΜΑΥΡΑΓΑΝΗΣ : Κυρία Πρόεδρε, θα ήθελα να απαντήσω στον κύριο Βουλευτή πρώτα ότι η Κυβέρνηση, ακριβώς επειδή οι θεσμικοί φορείς –όπως οι συμβολαιογράφοι- εντόπισαν ορισμένα προβλήματα, έχει από τις αρχές του προηγούμενου μήνα ξεκινήσει κάποιες διαβουλεύσεις, έτσι ώστε να θεραπευτούν αυτές οι αδυναμίες που διαπιστώθηκαν στην πράξη. Και δεν έγινε αυτό μετά από τη δική σας ερώτηση, κύριε Βουλευτά. <br />Ξέρω ότι ασκείτε κριτική και καλόπιστη κριτική. Είναι καλοδεχούμενη η καλόπιστη κριτική, αλλά, αν δείτε, έχω απαντήσει στον πρώην Πρόεδρο της Βουλής, τον κ. Κακλαμάνη, ακριβώς γι’ αυτό το θέμα και έχω δώσει ακριβείς εξηγήσεις για το πού βρισκόμαστε. <br />Αυτό το οποίο θέλουμε ακριβώς είναι να λειτουργήσει ο φόρος υπεραξίας. Και αυτό, αν το δείτε διαχρονικά, είχε προβλήματα. Έμπαινε και έβγαινε στη νομοθετική ιστορία της χώρας, αλλά είναι ένας σωστός φόρος. Ξέρετε γιατί είναι σωστός; Γιατί υπολογίζεται πάντα επί της πραγματικής αξίας. Αν δείτε και τη διάταξη έτσι όπως είναι διατυπωμένη τώρα, ο φόρος υπεραξίας δεν είναι πάνω σε αντικειμενικές αξίες. Είναι πάνω στην αξία που εγγράφεται στο συμβόλαιο, δηλαδή αυτή που έχει συμφωνηθεί. Επίσης, εφόσον αυτή η αξία δηλώνεται στο συμβόλαιο, δημιουργεί κίνητρο και για τον αγοραστή να μην υποκρύπτονται χρήματα, έτσι ώστε και αυτός να ξεκινά από σωστή βάση σε μελλοντική πώληση. <br />Αυτό, λοιπόν, το οποίο η Κυβέρνηση έχει κάνει αυτόν τον καιρό είναι να έχει ακούσει ορισμένες από τις παρατηρήσεις των συμβολαιογράφων για πρακτικά θέματα –γιατί μιλάμε κυρίως για πρακτικά θέματα- έτσι ώστε να ξεπεραστούν πάρα πολύ γρήγορα. <br />Έχω πει και σε απάντηση του πρώην Προέδρου της Βουλής, του κ. Κακλαμάνη, ότι πάνω στο θέμα αυτό θα έχουμε πολύ σύντομα νομοθετική πρωτοβουλία μαζί με διάφορα άλλα θέματα, ώστε να ξεπεραστεί, με βάση και τη συζήτηση που έχουμε κάνει με τους θεσμικούς φορείς. <br />Επίσης θα ήθελα να σας πω ότι, επειδή ακριβώς το θέμα των ακινήτων και της αγοράς ακινήτων είναι κάτι το οποίο φυσικά και θα πρέπει να προχωρήσει όσο το δυνατόν πιο γρήγορα, γι’ αυτό και η Κυβέρνηση μείωσε τον φόρο μεταβίβασης στα ακίνητα στο 3%.  <br />Νομίζω ότι είναι μια πολύ σημαντική ενέργεια σε συνδυασμό με έναν λογικό φόρο υπεραξίας για να προχωρήσει μπροστά η αγορά. <br />Σας ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστώ, κύριε Υπουργέ.<br />Έχετε τον λόγο για δευτερολογία, κύριε συνάδελφε.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Η ταπεινότητά μου δεν διεκδικεί, κύριε Υπουργέ, ως γνωστόν, τη διαμόρφωση και τον ερεθισμό των αποφάσεων του Υπουργείου σας. Απλά λέω ότι όταν κατέθεσα την επίκαιρη ερώτηση, την επόμενη μέρα, την περασμένη Τετάρτη, κάνατε μια ανακοίνωση. Το συνέδεσα, αλλά κακώς το συνέδεσα. Δεν λαμβάνετε υπ’ όψιν μια παρέμβαση του Βουλευτή. Έχετε άλλα στο μυαλό σας. Δεν πειράζει όμως. Δεν έχω τέτοιες φιλοδοξίες.<br />Εγώ λέω κάτι άλλο. Μου λέτε ότι έχετε νομοθετήσει, έχετε φτιάξει το νομοθετικό πλαίσιο, έχετε δεσμευτεί διά του νομοθετικού πλαισίου και διά των λόγων σας εδώ, στη Βουλή, ότι 1-1-2014 ξεκινάει αυτό. Όλα αυτά γίνονται στο πόδι διότι εκ των υστέρων, αφού νομοθετήσατε και αφού δεν λάβατε υπ’όψιν σας τις παρατηρήσεις των συμβολαιογράφων ή, τέλος πάντων, όλων των φορέων που εμπλέκονται, επιστημονικών ή κοινωνικών, βλέπετε μπροστά τα προβλήματα. <br />Έχετε σταματήσει την αγορά. Πολύ ωραίο το μέτρο για το 3% των μεταβιβάσεων, κύριε Υπουργέ. Σε ποια αγορά όμως; Δεν λειτουργεί τίποτα. Δυο μήνες δε γίνεται καμμία αγοραπωλησία. Αν δεν ορίσετε τον φόρο υπεραξίας, δεν θα πάρετε ούτε το 3% της μεταβίβασης, μα ούτε και τον φόρο υπεραξίας τον οποίον δεν έχετε ορίσει. <br />Θα μου πείτε ότι πηγαίνουμε στο γνωστό ποιος έκανε το αυγό, η κότα ή το αυγό. Ακόμα δεν έχει λυθεί το θέμα. Εδώ όμως είναι πιο εύκολα τα θέματα και μπορούν να λυθούν. Το λέω γιατί γνωρίζετε ότι σας εκτιμώ, έως και σας συμπαθώ, για την προσπάθεια που κάνετε. Εδώ όμως δεν είναι προσωπικό το θέμα. <br />Το θέμα είναι πολιτικό. Και είναι πολιτικό γιατί το γραφείο μου κατακλύζεται συνέχεια από παράπονα ανθρώπων που δεν μπορούν να λειτουργήσουν. Νομίζω ότι δεν είναι το μόνο βουλευτικό γραφείο που κατακλύζεται. Εδώ βρίσκονται και άλλοι συνάδελφοι. Θα σας πιστοποιήσουν πιστεύω και αυτοί, αν συζητήσετε μαζί τους, ότι αυτήν τη στιγμή οι δυο μήνες παγωνιάς στις αγοραπωλησίες, λόγω δικής σας  υπαιτιότητας –να σας το πω νομικώς- είναι πολύ μεγάλο διάστημα. Για εσάς μπορεί να φαίνεται ένα σύντομο διάστημα, αλλά γι’ αυτόν που καίγεται, γι’ αυτόν που η ζωή του βρίσκεται μεταξύ δύσκολων και σκληρών αποφάσεων δεν είναι. Το να πουλήσεις το σπίτι σου ή τη γη σου ή το ακίνητό σου δεν είναι μια εύκολη απόφαση. Και εσείς δεν τον αφήνετε να κάνει ούτε αυτό. <br />Δεν το λέω γιατί δεν εισπράττετε τα έσοδά σας. Και αυτό είναι κρίσιμη παράμετρος. Εγώ λέω ότι αυτήν τη στιγμή κόσμος βρίσκεται σε απόγνωση εδώ και δυο μήνες. Όχι γιατί δεν έχουν λεφτά στην τσέπη. Αυτή είναι άλλη παράμετρος. Αυτός που έχει τα λίγα λεφτά στην τσέπη ή αυτός που θέλει να πουλήσει το ακίνητό του για τα λίγα λεφτά  που προσδοκά δεν μπορεί να το κάνει, λόγω δικής σας υπαιτιότητας.<br /><br />Αν το πέτυχε ο κ. Κακλαμάνης, συντάσσομαι με τον κ. Κακλαμάνη. Αν το κάνετε εσείς, συντάσσομαι με εσάς. Προκειμένου να γίνει αυτό το στοιχειώδες, δηλαδή να πάρετε και να βγάλετε μια διευκρινιστική για το ζήτημα αυτό, συντάσσομαι και μαζί σας. Κάντε το, παρακαλώ. Ο κόσμος είναι τρελαμένος.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Μερικά δευτερόλεπτα, κυρία Πρόεδρε. <br />Μην προσεγγίζετε το θέμα ακαδημαϊκώς. Το θέμα καίει. Οι δυο μήνες κατά τους οποίους δεν μπορούν να γίνουν αγοραπωλησίες είναι πολύς καιρός. <br />Περιμένω μια συγκεκριμένη ημερομηνία, δηλαδή ότι την άλλη Τρίτη ή Τετάρτη θα βγάλετε την ανακοίνωση, να ξεκινήσουν, να λειτουργήσουν οι αγοραπωλησίες των ακινήτων.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε. <br />Κύριε Υπουργέ, έχετε τον λόγο για να δευτερολογήσετε. <br />ΓΕΩΡΓΙΟΣ ΜΑΥΡΑΓΑΝΗΣ : Θα ήθελα να σχολιάσω σ’ αυτά που είπε ο κύριος Βουλευτής ότι τα προβλήματα έχουν εντοπιστεί κυρίως σε ορισμένες από τις πρακτικές διαδικασίες που έχουν σχέση με τους συμβολαιογράφους. <br />Οι συμβολαιογράφοι είχαν και μέσα από τον νόμο και μια ευθύνη, την οποία έχουν αντιρρήσεις να αναλάβουν. Έχουν τη θέληση και τη βούληση να βοηθήσουν στη διαδικασία πληρωμής, αλλά όχι στις ευθύνες. Οι συμβολαιογράφοι ήρθαν μετά τον Ιανουάριο. Και εγώ τους είδα και στο γραφείο του Υπουργού πήγαν. Δεν είχαν έρθει πριν για να συζητήσουμε για τέτοιες πρακτικές δυσκολίες, ώστε να τις αντιμετωπίσουμε αρκετά πιο γρήγορα. <br />Από τη στιγμή όμως που καταγράφηκαν αυτά τα θέματα, υπάρχει η διαδικασία εκείνη για να αντιμετωπιστούν. Έχουν αντιμετωπιστεί. Ετοιμάζονται οι σχετικές διατάξεις και πολύ σύντομα…</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Πότε;<br />ΓΕΩΡΓΙΟΣ ΜΑΥΡΑΓΑΝΗΣ : Θα έλεγα ότι είναι θέμα πλέον ημερών να μαζέψουμε όλα αυτά τα θέματα, που έχουμε συζητήσει κι εδώ, για να μπορέσει να κατατεθεί μια διάταξη, η οποία θα λύνει και τα θέματα των συμβολαιογράφων, ώστε να προχωρήσει η διαδικασία.<br /> Να δούμε και το θέμα της βελτίωσης του προσδιορισμού της υπεραξίας, έτσι ώστε σε μερικές περιπτώσεις να μην υπάρχουν κάποιες αδικίες. Σε κάθε μεταρρύθμιση και σε κάθε αλλαγή υπάρχουν πάντα διαδικαστικά προβλήματα. Σε αυτόν τον φόρο ιδίως, που μπαίνει και βγαίνει και δεν εφαρμόζεται, πάντα υπήρχαν θέματα.<br />Εμείς θέλουμε να τα λύσουμε, για να εφαρμοστεί ο φόρος. Γιατί, όπως σας εξήγησα, ο φόρος υπεραξίας δημιουργεί μια διέξοδο στο να ξεφύγει κάποιος από θεωρητικές τιμές και να μπαίνει στις πραγματικές τιμές. Όλοι έχουν συμφέρον πλέον να δηλώσουν την πραγματική τιμή που πλήρωσαν, έτσι ώστε ο αγοραστής ο καινούργιος να μην επιβαρυνθεί μετά, όταν πουλήσει, με μεγαλύτερο φόρο υπεραξίας.<br />Άρα είναι και μια διέξοδος αυτός ο φόρος υπεραξίας και, στο κάτω κάτω, είναι ένας φόρος που φορολογεί με έναν λογικό συντελεστή. Μην ξεχνάτε ότι ήταν 20% και τον κατεβάσαμε στο 15%. Φορολογεί όφελος, δηλαδή κάτι το οποίο είναι στα χέρια σου και όχι θεωρητικό.<br />Ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε κι εμείς, κύριε Υπουργέ.<br />Εισερχόμαστε στην τρίτη με αριθμό 624/25-2-2014 επίκαιρη ερώτηση δεύτερου κύκλου της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τους Υπουργούς Υποδομών, Μεταφορών και Δικτύων και Οικονομικών, σχετικά με την επίσπευση των διαδικασιών και των μηχανισμών για την αδειοδότηση των υδατοδρομίων.<br />Έχετε τον λόγο, κυρία συνάδελφε.</speech><speech by="#s57"><from> ΑΝΤΖΕΛΑ ΓΚΕΡΕΚΟΥ</from> Ευχαριστώ πολύ.<br />Κύριε Υπουργέ, με την ψήφιση του θεσμικού πλαισίου για τα υδατοδρόμια τέθηκαν οι βάσεις για την αξιοποίηση ενός μέσου μεταφοράς με πάρα πολλά πλεονεκτήματα. Πρόκειται για ένα πλαίσιο το οποίο είχαμε την τιμή να επεξεργαστούμε πριν από τέσσερα περίπου χρόνια, τότε ως Υφυπουργός Πολιτισμού και Τουρισμού, με την πρότασή μας στην κοινή επιτροπή με το αρμόδιο, βέβαια, Υπουργείο Μεταφορών.<br />Σε μια νησιωτική χώρα όπως η Ελλάδα, δηλαδή μια χώρα με γεωγραφικά μειονεκτήματα συνοχής, όπως όλοι γνωρίζουμε, και επικοινωνίας, τα υδροπλάνα μπορούν να αποτελέσουν μια πρόσθετη συγκοινωνιακή επιλογή για τους κατοίκους και τους επισκέπτες των νησιών.<br />Επιτρέψτε μου να πω ότι εμείς από τα Ιόνια νησιά το γνωρίζουμε πολύ καλά, δεδομένου ότι είχε λειτουργήσει αυτή η διαδικασία πριν από κάποια χρόνια, για ένα πολύ σύντομο χρονικό διάστημα, κι αυτό γιατί δεν υπήρχε θεσμικό πλαίσιο και βεβαίως είχαν σταματήσει.<br />Ιδιαίτερα όμως για τα μικρά και απομακρυσμένα νησιά, τα υδροπλάνα αποτελούν σε πολλές περιπτώσεις τη μοναδική επιλογή, κύριε Υπουργέ, ιδίως τους χειμερινούς μήνες. Αν το δούμε από την πλευρά της λειτουργικότητας, θα δούμε πραγματικά πόσο εξαιρετική είναι η συμβολή τους. Επιτρέπουν να εκτελεστούν διάφορα είδη πτήσεων, από επιβατικές και νοσοκομειακές, που τόσο πολύ τις χρειαζόμαστε, ειδικά στα μικρά νησιά, μέχρι πτήσεις έρευνας και διάσωσης.<br />Είναι επομένως θετικό ότι έντεκα οργανισμοί λιμένος και λιμενικά ταμεία σε νησιά της χώρας έχουν ήδη υποβάλει αίτηση για τη χορήγηση άδειας λειτουργίας υδατοδρομίων, κάνοντας χρήση των σχετικών ρυθμίσεων του νόμου που πριν από λίγο καιρό ψηφίσαμε, το 2013.<br />Η διαδικασία όμως αδειοδότησης είναι σε εξέλιξη και μάλιστα εσείς, ως αρμόδιος Υφυπουργός, είχατε δηλώσει προ ημερών ότι το φετινό καλοκαίρι θα λειτουργήσουν τα πρώτα υδατοδρόμια. Μαθαίνουμε ωστόσο ότι τουλάχιστον μέχρι πριν από τρεις μέρες, όταν κατέθεσα την επίκαιρη ερώτησή μου, δεν είχε συγκροτηθεί η προβλεπόμενη από τον νόμο Επιτροπή Υδατοδρομίων. Παραμένει, δηλαδή, ακόμη σε εκκρεμότητα. Η εκκρεμότητα αυτή παρεμποδίζει την ολοκλήρωση των διαδικασιών στα υπό αδειοδότηση υδατοδρόμια της περιφέρειας και, καθώς βρισκόμαστε ελάχιστους μήνες πριν από το καλοκαίρι, κινδυνεύουμε, κύριε Υπουργέ, να χάσουμε και αυτήν την πολύτιμη χρονιά.<br /><br />Επιτρέψτε μου, λοιπόν, να σας ρωτήσω, γιατί αυτός ο χρόνος είναι πολύτιμος, πότε προβλέπεται να εκδοθεί η κοινή απόφαση από τα συναρμόδια Υπουργεία για τη συγκρότηση της επιτροπής, δεδομένου ότι δεν αφορά μόνο το επισπεύδον Υπουργείο; Γνωρίζουμε ότι έχουν καθυστερήσει κι άλλα συναρμόδια Υπουργεία και ξέρουμε το ενδιαφέρον σας, καθώς και το ενδιαφέρον του Υπουργού, του κ. Χρυσοχοΐδη.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κυρία συνάδελφε.<br />Θα απαντήσει ο Υφυπουργός κ. Μιχάλης Παπαδόπουλος.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κυρία Πρόεδρε.<br />Αγαπητή συνάδελφε, νομίζω ότι είναι πάρα πολύ σημαντική και κρίσιμη η επίκαιρη ερώτηση την οποία κάνετε, για δύο λόγους. Πρώτον, γιατί όντως τα υδατοδρόμια και τα υδροπλάνα αποτελούν ένα πολύ σημαντικό στοιχείο ανάπτυξης για τη χώρα μας, και τη νησιωτική και την ηπειρωτική, διότι και οι δυνατότητες που έχουν στις λίμνες είναι πάρα πολύ σημαντικές.<br />Δεύτερον, πρέπει να σας πω ότι ήταν μέσα στις πρώτες προτεραιότητες που είχα ως Υφυπουργός Υποδομών, Μεταφορών και Δικτύων η λειτουργία των υδατοδρομίων σε μια λογική και ένα θεσμικό πλαίσιο, το οποίο θα ήταν επικαιροποιημένο. Ο ν. 4146/2013 βοηθούσε ως προς την κατεύθυνση αυτή. Γι’ αυτόν τον λόγο, λοιπόν, από τις 19-7-13 έχω υπογράψει και τις τρεις ΚΥΑ που είναι απαραίτητες για τη λειτουργία αυτή και την ΚΥΑ για τη σύσταση Επιτροπής Υδατοδρομίων και την ΚΥΑ για τα τιμολόγια περιουσιών υδατοδρομίων και την ΚΥΑ για τα τέλη λειτουργίας υδατοδρομίων.<br />Πρέπει να σας πω ότι μετά από αρκετό χρονικό διάστημα ως επισπεύδον Υπουργείο τα έχουμε δώσει, τα έχουμε στείλει στα αντίστοιχα Υπουργεία, που είναι το Ναυτιλίας και το Οικονομικών, όπου αισίως ολοκληρώθηκαν πριν από τρεις μέρες όλες αυτές οι διαδικασίες. Άρα έχει λήξει όλο το θεσμικό πλαίσιο και με τις κοινές υπουργικές αποφάσεις. Υπεγράφη, λοιπόν και η τελευταία ΚΥΑ τις τελευταίες ημέρες από το Υπουργείο Οικονομικών και το Υπουργείο Ναυτιλίας μετά από μια καθυστέρηση η οποία υπήρχε.<br />Όσον αφορά τώρα τη διαδικασία της αδειοδότησης, έχουν κατατεθεί ήδη οι πρώτες αιτήσεις για έκδοση αδείας, όπως είναι στην Κέρκυρα, το Λαύριο και τον Βόλο. Επίσης, την περασμένη εβδομάδα υπεγράφη μια σύμβαση του Δήμου Αμυνταίου με μια από τις εταιρείες που κατασκευάζουν υδατοδρόμια για τη λίμνη του Αμυνταίου, τη Βεγορίτιδα. Το λέω αυτό γιατί όντως τα υδροπλάνα θα παίξουν ένα σημαντικό και καθοριστικό ρόλο. Όπως είπατε και εσείς, το έχετε ζήσει για ένα μικρό χρονικό διάστημα. Δυστυχώς,όμως ήταν με λάθος νομοθετικό πλαίσιο ή με ανυπαρξία νομοθετικού πλαισίου και αυτός ήταν ο λόγος που δεν προχώρησαν τα υδροπλάνα. <br />Πιστεύω, όμως, ότι με τη σημερινή κατάσταση που βρισκόμαστε και τις αιτήσεις που έχουν κατατεθεί αλλά και την πρόθεση που έχουμε και σαν Υπουργείο Μεταφορών και κυρίως από το πόσο αγκαλιάζουν οι δήμοι και οι περιοχές τα υδροπλάνα όντως μέσα στο καλοκαίρι θα έχουμε τις πρώτες πτήσεις υδροπλάνων στα πρώτα αδειοδοτούμενα υδατοδρόμια. <br />Πρέπει να πω, γιατί μου δίνεται την ευκαιρία αυτή, ότι το υδροπλάνο δεν έχει μόνο συγκοινωνιακό έργο, όπως είπατε, έχει και έργο πτήσεων charter, έχει και έργο cargo και βέβαια έχει και οποιαδήποτε άλλη δυνατότητα σε απομακρυσμένα νησιά, όπως αναφέρατε και εσείς, τη μεταφορά ασθενών ή ο,τιδήποτε άλλο. Είναι κάτι το οποίο έλειπε από τη χώρα μας. Η σημερινή Κυβέρνηση και το Υπουργείο Μεταφορών έχει ολοκληρώσει όλες, πλέον, τις νομοθετικές πρωτοβουλίες που χρειαζόντουσαν και τις οποίες πήραμε. Είμαι απόλυτα βέβαιος ότι μέσα στο καλοκαίρι θα ξεκινήσει και η λειτουργία των υδατοδρομίων αλλά και των υδάτινων πεδίων. Τα υδάτινα πεδία είναι σε μικρότερα νησιά ή σε μικρότερες περιοχές όπου δεν χρειάζεται άδεια υδατοδρομίου.<br />Θα επανέλθω στη δευτερολογία μου.</speech><speech by="#s125"><from>Μαρία Κόλλια-Τσαρουχά</from> Ευχαριστούμε.<br />Κυρία συνάδελφε, μπορείτε να δευτερολογήσετε.</speech><speech by="#s57"><from> ΑΝΤΖΕΛΑ ΓΚΕΡΕΚΟΥ</from> Ευχαριστώ, κύρια Πρόεδρε.<br />Κύριε Υπουργέ, αντιλαμβάνομαι ότι και για εσάς είναι προτεραιότητα, λοιπόν, και χαίρομαι που το ακούω αυτό. Χαίρομαι που πριν τρεις μέρες, όπως μου είπατε, τελείωσε το θέμα όταν καταθέσαμε και την ερώτηση. Μιλάμε, βέβαια, για την τετραμελή ομάδα εμπειρογνωμόνων, για αυτήν την επιτροπή, που θεωρεί και ελέγχει το χώρο του υδατοδρομίου και μετά από την εισήγησή της -θετική ή αρνητική- μπορεί να περάσει στη διαδικασία χορήγησης αδειοδότησης. Ελπίζουμε, λοιπόν, αυτό από σήμερα που μιλάμε να μπορεί να συμβεί ούτως ώστε να μην πάει χαμένη η χρονιά, όπως είπατε και εσείς.<br />Επειδή προέρχομαι -και επιτρέψτε μου να το πω- από μια νησιωτική περιφέρεια μπορώ να σας διαβεβαιώσω πράγματι ότι η έγκαιρη λειτουργία των υδατοδρομίων θα δώσει μια τεράστια πνοή ανάπτυξης στα νησιά μας και όχι μόνο, όπως είπατε και εσείς και στην απέναντι ηπειρωτική Ελλάδα και στην ενδοχώρα.<br />Θέλω να προσθέσω ότι η νησιωτική πολιτική και ανάπτυξη της περιφέρειας και η άρση της απομόνωσης θα λυθεί πραγματικά σε ένα πολύ μεγάλο βαθμό από τη διαδικασία αυτή των υδατοδρομίων. Ολόκληρες περιοχές στη χώρα μας και ειδικότερα στα μικρά νησιά πολλές φορές είναι απομονωμένες στην κυριολεξία. Άρα, λοιπόν, δεν θα μπορούσε βέβαια να δοθεί μόνο λύση με αυτήν τη διαδικασία, αλλά αν το σκεφτούμε σε ένα ευρύτερο πλαίσιο περιφερειακού δικτύου μεταφορών, όπου τα υδροπλάνα θα παίξουν πάρα πολύ σημαντικό ρόλο.<br />Για παράδειγμα, θα μπορούσαν να αναπτυχθούν τοπικοί κόμβοι συγκοινωνιών που θα συνδέουν περιφερειακά αεροδρόμια και λιμάνια με μικρότερα γειτονικά νησιά μέσω υδροπλάνων και όχι μόνο, με σύνθετες δηλαδή επικοινωνίες. Ένα δίκτυο πιο ευέλικτο, πιο πυκνό από αυτό που έχουμε σήμερα και το οποίο θα προσθέτει αξία σε τουριστικά προϊόντα, όπως γνωρίζετε, που είναι η κρουαζιέρα, στην οποία η χώρα μας έχει αρχίσει και επενδύει πάρα πολλά.<br />Σκεφτείτε, λοιπόν, κύριε Υπουργέ, τη δυνατότητα επιβατών κρουαζιέρας που επιβιβάζονται στην Κέρκυρα, παραδείγματος χάριν, να μπορούν να κάνουν μια ημερήσια εκδρομή στα διαπόντια νησιά ή αν μείνουν περισσότερο στο νησί να μπορέσουν να πάνε και στα υπόλοιπα νησιά των Ιονίων ή να περάσουν απέναντι στις λίμνες που είπατε εσείς και στη δυνατότητα που θα έχουν να συνδεθούν με την ηπειρωτική Ελλάδα.<br />Θέλω στο σημείο, όμως, αυτό και επιτρέψτε μου, παρ’ όλο που ξέρω ότι δεν είστε ο καθ’ ύλην αρμόδιος Υπουργός, να θέσω ένα ερώτημα που αφορά το Υπουργείο Οικονομικών. Θα σας το γνωστοποιήσω και θα σας παρακαλούσα εσείς να ασκήσετε μία πίεση, για να μπορέσουμε να δώσουμε μία ώθηση σε μία επιτροπή η οποία δεν έχει ακόμη συσταθεί λόγω έλλειψης μέλους του ΤΑΙΠΕΔ.<br />Μιλώ για τον «Οργανισμό Λιμένος Κέρκυρας». Όπως είπατε, υπάρχει ήδη εταιρεία εκεί, υπάρχει η αδειοδότηση που είναι στα πρόθυρα να υλοποιηθεί και να λειτουργήσει γι’ αυτό το καλοκαίρι. Μπορεί όμως να χάσουμε αυτήν την ευκαιρία, γιατί το ΤΑΙΠΕΔ δεν έχει στείλει εκπρόσωπό του, ο οποίος στην τοπική επιτροπή του ΟΛΚΕ θα μπορέσει να συμβάλει, ούτως ώστε να δοθεί η έναρξη αυτής της διαδικασίας. <br />Άρα, λοιπόν, θέλουμε να ενημερωθείτε και να δώσετε και εσείς μία ώθηση και μία άσκηση πίεσης γιατί στην έκτακτη γενική συνέλευση θα πρέπει οπωσδήποτε να υπάρχει συμμετοχή του «Οργανισμού Λιμένος Κέρκυρας», δηλαδή του ΤΑΙΠΕΔ, ώστε να συσταθεί ο φορέας διαχείρισης. Χωρίς φορέα διαχείρισης δεν μπορεί να λειτουργήσει τίποτα, κύριε Υπουργέ. Η γενική συνέλευση θα πρέπει να λάβει αυτήν την απόφαση, ούτως ώστε να στείλει τον εκπρόσωπό του. Δεν έχει γίνει ακόμη. Είναι τόσο απλό και τόσο δύσκολο τελικά στη χώρα μας να γίνονται αυτονόητες πράξεις.<br />Σας παρακαλούμε, λοιπόν, και εσείς ως επισπεύδον Υπουργείο να το κάνετε, αν είναι δυνατόν και σήμερα.</speech><speech by="#s125"><from>Μαρία Κόλλια-Τσαρουχά</from> Ορίστε, κύριε Υπουργέ, έχετε τον λόγο, για να δευτερολογήσετε.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Η αλήθεια είναι ότι, μόλις πήρα την ερώτησή σας, το πρώτο πράγμα το οποίο έκανα ήταν να στείλω έγγραφο στο ΤΑΙΠΕΔ για την εκκρεμότητα αυτή που έχει. Και πρέπει να σας πω ότι έχουμε ασκήσει πιέσεις, για να συντομευθεί αυτή η διαδικασία. Ελπίζω ότι θα συντομευθεί και θα είναι ένα δεύτερο έναυσμα από την επόμενη εβδομάδα να ξαναπιέσουμε προς την κατεύθυνση αυτή.<br />Όσον αφορά τα υπόλοιπα που είπατε, πρέπει να σας πω ότι η επιτροπή της αδειοδότησης έχει θεσμοθετηθεί. Το να μπουν τα ονόματα των διαφόρων Υπουργείων είναι θέμα μιας ώρας. Αυτό δεν χρειάζεται να γίνει τώρα. Αυτό είναι μέσα στη διαδικασία μετά τη διαδικασία της αδειοδότησης, η οποία είναι περίπου εξήντα ημέρες. Η επιτροπή έχει ολοκληρωθεί λοιπόν. Άρα, δεν έχουμε κανένα πρόβλημα ως προς αυτό.<br />Το δεύτερο που θέλω να σας πω είναι ότι οι τεχνικοί φάκελοι, οι οποίοι συνοδεύουν τις αιτήσεις, έχουν ήδη προωθηθεί στις συναρμόδιες υπηρεσίες σύμφωνα με το άρθρο 39 του ν. 4146/2013 και έχουν ήδη παραληφθεί οι περισσότερες γνωμοδοτήσεις. Άρα, για τα τρία αυτά υδατοδρόμια που σας είπα, η διαδικασία έχει ολοκληρωθεί. Μένουν κάποιες εκκρεμότητες σε περιβαλλοντικά θέματα από το ΥΠΕΚΑ, οι οποίες όμως αφορούν τη λειτουργία κάποιων υδατοδρομίων, όχι όλων. Έχουμε συνεννοηθεί με το ΥΠΕΚΑ για τη λύση αυτή και την απόφαση έγκρισης περιβαλλοντολογικών όρων, παραδείγματος χάριν στο λιμένα του Βόλου. <br />Πρέπει να σας πω, επίσης, ότι με την παραλαβή των γνωμοδοτήσεων όλων των συνεργαζόμενων υπηρεσιών που υπάρχουν σύμφωνα με τα προβλεπόμενα του άρθρου 39 και αφού εκδοθεί η αποδοχή του τεχνικού φακέλου, οι ενδιαφερόμενοι προς αδειοδότηση ενημερώνουν την υπηρεσία μας για την εγκατάσταση του απαραίτητου εξοπλισμού που χρειάζεται και τότε η Επιτροπή Υδατοδρομίων διεξάγει τις πρώτες επιθεωρήσεις και εγκρίνει την άδεια. <br />Το λέω αυτό, για να γίνει κατανοητό ότι η εφαρμογή και η λειτουργία της επιτροπής γίνεται στο τελευταίο στάδιο. Αυτό σημαίνει ότι τα υδατοδρόμια προχωράνε, εξελίσσονται, διαμορφώνονται και μετά η επιτροπή -η οποία, όπως σας έχω πει, έχει ήδη ιδρυθεί- δίνει την άδεια,. <br />Τέλος, πρέπει να σας πω ότι αναμένονται συστάσεις και απόψεις που αφορούν ως επί το πλείστον τεχνικά ζητήματα και κυρίως την υπηρεσία Πολιτικής Αεροπορίας και το Υπουργείο Ναυτιλίας με σκοπό να γίνουν κάποιες τροποποιήσεις στον ναυτικό νόμο.<br />Θέλω να σας πω, επίσης, ότι η συνεννόηση που έχουμε κάνει με κάποιες εταιρείες που ασχολούνται και πιθανόν να είναι και άλλες –και θέλουμε να είναι και άλλες εταιρίες, δεν μένουμε μόνο σε μία, δύο, τρεις που θα υπάρχουν- είναι ότι τα δρομολόγια του συγκοινωνιακού έργου ή ακόμη και των πτήσεων charter πρέπει να γίνουν και με συνεννόηση με τις τοπικές κοινωνίες. Δηλαδή, πρέπει να δουν οι εταιρείες, χωρίς την παρέμβαση τη δική μας, ποιες είναι οι ανάγκες που έχουν οι τοπικές κοινωνίες, καθώς είναι διαφορετικές σε ένα νησί, διαφορετικές ανάλογα με τη χρονική περίοδο, αν είναι καλοκαίρι, φθινόπωρο, άνοιξη ή χειμώνας, να δουν ποιες είναι οι εκκρεμότητες που υπάρχουν και να προσαρμόσουν τα προγράμματα τα οποία θα προτείνουν –κάποια απ’ τα οποία θα τα διαφημίσουν και θα τα λειτουργήσουν τα τουριστικά γραφεία- ώστε να είναι κοντά στις πραγματικές ανάγκες των τοπικών κοινωνιών.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ. <br />Εισερχόμαστε στην τέταρτη επίκαιρη ερώτηση δεύτερου κύκλου με αριθμό 626/25-2-2014 του Βουλευτή Λάρισας του Λαϊκού Συνδέσμου-Χρυσή Αυγή κ. Χρυσοβαλάντη Αλεξόπουλου προς τον Υπουργό, Μεταφορών και Δικτύων, σχετικά με την ανάγκη κάλυψης του νομικού κενού, αναφορικά με τη χρήση δεκτών τύπου scanner ακρόασης ραδιοκυμάτων.<br />Κύριε συνάδελφε, έχετε τον λόγο.</speech><speech by="#s8"><from> ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ</from> Ευχαριστώ, κυρία Πρόεδρε. <br />Κύριε Υπουργέ, διά της παρούσης ερωτήσεως επιθυμώ να θίξω ένα θέμα που αφορά συγκεκριμένο νομικό κενό, το οποίο απασχολεί τον κόσμο του ελληνικού ραδιοερασιτεχνισμού. <br />Το πρόβλημα αφορά τη χρήση δεκτών scanner ακρόασης ραδιοκυμάτων, οι οποίοι χρησιμοποιούνται αποκλειστικά για την ακρόαση ραδιοσυχνοτήτων από 9KHz έως και 3000GHz. Το ευρωπαϊκό κοινοτικό δίκαιο θεωρεί καθεστώς ελεύθερης χρήσης και κατοχής τον ραδιοεξοπλισμό για τις συχνότητες λήψεως από 9KHz έως και 3000GHz. <br />Στην Ελλάδα, όμως, όπου μέχρι το 2006 υπήρχε ένα νομικό πλαίσιο αδειοδότησης για την κατοχή των ραδιοδεκτών, με τη δημοσίευση του ν. 3431, στην ουσία απαγορεύτηκε αυστηρά η χρήση των δεκτών τύπου scanner στους Έλληνες πολίτες. Αν θυμάμαι, ήταν τότε ο κ. Λιάπης ο Υπουργός που άλλαξε τον νόμο αυτό. <br />Ήταν μία κοινή απόφαση των Υπουργείων Μεταφορών και Επικοινωνιών, Δημοσίας Τάξεως και Δικαιοσύνης, σε αντίθεση με τη νομοθετική συμβατότητα σε Ευρώπη και Αμερική, η οποία ενώ απαγόρευε ρητά τη χρήση, έκλεινε με την παράγραφο 19 που υποσχόταν ότι θα καθόριζε μελλοντικά με υπουργική απόφαση τις προϋποθέσεις και τη διαδικασία χορήγησης αδειών για τους δέκτες, η οποία όμως ουδέποτε εξεδόθη. <br />Να σημειωθεί ότι με τον ίδιο ακριβώς αιφνιδιαστικό τρόπο τον Απρίλιο του 2012 δημοσιεύεται ο ν. 4070 , ο οποίος στο άρθρο 13 για την επίγεια ψηφιακή τηλεόραση και ραδιόφωνο, με την παράγραφο 2Α καταργεί εξ ολοκλήρου τον ν. 3431 από της ενάρξεως ισχύος του ν. 4070. <br />Δυστυχώς, όμως, έπειτα από επτά ολόκληρα χρόνια δεν υπάρχει σαφές νομικό πλαίσιο σχετικά με την κατοχή και χρήση του εξοπλισμού που αναφέραμε, με αποτέλεσμα η Εθνική Επιτροπή Τηλεπικοινωνιών και Ταχυδρομείων –η γνωστή ΕΕΤΤ- να μην μπορεί να δώσει απαντήσεις στα ερωτήματα που δέχτηκε από διάφορους φορείς. <br />Κύριε Υπουργέ, προτίθεστε να διευθετήσετε το συγκεκριμένο θέμα και να κινηθείτε ανάλογα, ώστε να καλυφθεί το νομικό κενό που υπάρχει; <br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Θα απαντήσει ο Υφυπουργός κ. Μιχάλης Παπαδόπουλος.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Πράγματι, με το ν. 3431/2006 απαγορευόταν η διάθεση τέτοιων συσκευών που χρησιμοποιούνται για τη σάρωση φάσματος ραδιοσυχνοτήτων και δινόταν εξουσιοδότηση στους Υπουργούς Δικαιοσύνης, Μεταφορών και Δημόσιας Τάξης, με απόφασή τους για ειδικούς λόγους, να καθορίζουν τις προϋποθέσεις χρήσης αυτών των συσκευών. <br />Η διάταξη ήταν κατά βάση απαγορευτική, εφόσον παρέπεμπε τη χρήση τέτοιων συσκευών σε καθεστώς αδειοδότησης, με την ΚΥΑ των τριών Υπουργών, για τις περιπτώσεις που θα επιτρέπεται η χρήση τέτοιων συσκευών. <br />Το σκεπτικό πίσω από την έκδοση της ΚΥΑ ήταν να καλυφτούν κάποιες περιπτώσεις χρήσης συσκευών, που περιγράφονται στο άρθρο 24 του ν. 3431/2006, όπως για παράδειγμα χρήση από ανώτατα εκπαιδευτικά ιδρύματα για λόγους ερευνητικούς ή από διάφορες δημόσιες υπηρεσίες. Η ΚΥΑ με τα παραπάνω, όντως, δεν εκδόθηκε γιατί υπήρχαν αντιδράσεις, κυρίως από δημόσιους φορείς, όπως παραδείγματος χάριν από την Αστυνομία, για τις συσκευές των αντιραντάρ.  <br />Με το ν. 4070/2012, αυτή η επίμαχη εξοντωτική διάταξη καταργήθηκε και ισχύει πλέον ο κανονισμός που εκδίδει η ΕΕΤΤ. Σύμφωνα με το εδάφιο ΛΕ΄ του άρθρου 12, του ν. 4070, η ΕΕΤΤ είναι αρμόδια για θέματα που αφορούν τις προϋποθέσεις χρήσης, διάθεσης στην αγορά του τερματικού εξοπλισμού και του ραδιοεξοπλισμού που χρειάζεται. <br />Με τον κανονισμό ο οποίος εκδίδεται καθορίζεται κάθε σχετικό με τα ανωτέρω θέματα έγγραφο και κάθε αναγκαία λεπτομέρεια, καθώς και ιδιαίτερα ζητήματα που αφορούν σε τεχνικά χαρακτηριστικά, δηλαδή πιθανούς περιορισμούς χρήσης, ραδιοεπαφές και διεξαγωγή ελέγχων, για τη διαπίστωση συμμόρφωσης –θα έλεγε κάποιος- στο ραδιοεξοπλισμό και το τεχνολογικό υλικό του τερματικού εξοπλισμού, σύμφωνα με τα οριζόμενα πεδία από το προεδρικό διάταγμα 44/2002.<br />Στην περίπτωση των παραβάσεων της κείμενης νομοθεσίας, σχετικά με τον τερματικό και ραδιοεξοπλισμό, επιβάλλονται κυρώσεις βάσει των άρθρων 76 και 77 του παρόντος. <br />Από την ευρωπαϊκή νομοθεσία επιτρέπεται γενικά η διακίνηση και κατοχή συσκευών ραδιοεπικοινωνιών που φέρουν ειδικά τη σήμανση CE, χωρίς όμως να καθίσταται αυτονόητη και ξεκάθαρη και η χρήση αυτών των συσκευών –αυτό είναι ένα θέμα, όντως, λίγο περίεργο- που σε κάποιες περιπτώσεις μπορούν να υπαχθούν σε ατομική ή γενική αδειοδότηση. <br />Γενική αρχή πάντως του Διεθνούς Κανονισμού Ραδιοεπικοινωνιών, που έχει συνυπογράψει και η Ελλάδα, είναι ότι δεν επιτρέπεται η λήψη σημάτων από άτομα, όταν τα σήματα αυτά δεν προορίζονται για τη λήψη από τα εν λόγω άτομα. Δηλαδή, για να γίνει κατανοητό, εάν εκδώσει ένα σήμα το Λιμενικό, παραδείγματος χάριν, δεν μπορεί να το λαμβάνει και το ιδιωτικό σκάφος που βρίσκεται κοντά. Εξαίρεση αποτελούν τα σήματα που προορίζονται για το ευρύ κοινό, όπως είναι τα σήματα ραδιοφωνίας και τηλεόρασης. Αυτό ισχύει μέχρι σήμερα. <br />Θα επανέλθω στη δευτερολογία μου, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ.<br />Τον λόγο έχει ο κ. Αλεξόπουλος για τη δευτερολογία του.</speech><speech by="#s8"><from> ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ</from> Απ’ ό,τι αντιλαμβάνομαι, κύριε Υπουργέ, τα πράγματα είναι λίγο περίπλοκα και για εσάς στο Υπουργείο. <br />Να ξέρετε, πάντως, ότι στο εξωτερικό δεν υπάρχουν αυτές οι αγκυλώσεις. Είναι ελεύθερα, όπως και εδώ στην αγορά μας. Μπορεί κάποιος να πάρει ένα scanner και αυτομάτως να βρεθεί παράνομος αύριο, ενώ είναι ελεύθερη η πώλησή του. Μπορεί ο οποιοσδήποτε να έχει πρόσβαση και να το αγοράσει και ξαφνικά να βρεθεί παράνομος.<br />Υπάρχει ένα δεύτερο ζητούμενο. Θα έρθουν κάποιοι τουρίστες, οι οποίοι το έχουν χόμπι το συγκεκριμένο αντικείμενο. Θα βρεθούν, όπως έχουν βρεθεί κάποιοι, κατηγορούμενοι ακόμα και για κατασκοπεία. Όπως πολύ καλά ξέρετε, πλέον η Αστυνομία και οι υπηρεσίες που χρειάζονται μια μυστικότητα στις συνομιλίες και στις επικοινωνίες, χρησιμοποιούν ψηφιακή επικοινωνία, δηλαδή το σύστημα TETRA, το οποίο δεν αναφέρεται στους δέκτες που ζητάμε εμείς να είναι ελεύθεροι. Είναι κάτι άλλο διαφορετικό και δεν εντοπίζεται από αυτούς τους δέκτες. <br />Δεν τίθεται θέμα πλέον, δηλαδή, όπως πιο παλιά, ότι κάποιος μπορεί να άκουγε την Αστυνομία, που και οι ραδιοερασιτέχνες μπορούν να την ακούσουν. Δηλαδή, ο οποιοσδήποτε πάρει τώρα ένα μηχάνημα μπορεί να ακούει την επικοινωνία που κάνει το κέντρο της Αστυνομίας. Μάλιστα πολλές φορές έχω τύχει και εγώ να παρεμβάλλονται μέσα οι επικοινωνίες της Αστυνομίας και να ψάχνουν οι ραδιοερασιτέχνες να βρουν από πού γίνονται οι παρεμβολές. Διότι η ελεύθερη αγορά των μηχανημάτων της επικοινωνίας, που έγινε προσβάσιμη προς όλους, δεν είναι όπως παλιά που κάποιος που ήταν κάτοχος ραδιοερασιτεχνικής άδειας έπαιρνε και το μηχάνημα. Τώρα οποιοσδήποτε μπορεί να το πάρει. <br />Όμως, ειδικά για τους δέκτες scanner, βρέθηκε κάποια στιγμή γνωστός ραδιοερασιτέχνης Άγγλος, ο οποίος προσπαθούσε να αποδείξει τα αυτονόητα στην ελληνική κυβέρνηση, δηλαδή ότι δεν ήταν κατάσκοπος. <br />Θα πρέπει να το δείτε λίγο πιο συγκεκριμένα το θέμα, ώστε να ξεπεραστούν κάποια εμπόδια που υπάρχουν με τους ραδιοερασιτέχνες.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε.<br />Τον λόγο έχει ο κύριος Υπουργός.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Νομίζω ότι ως λογική συνεννοηθήκαμε και δεν διαφωνούμε. Γι’ αυτόν το λόγο κιόλας έχουμε συνεννοηθεί με την ΕΕΤΤ να προχωρήσει στην έγκριση του κανονισμού λειτουργίας που χρειάζεται. Όντως, είναι παράδοξο το να μπορείς να αγοράσεις ένα μηχάνημα, το οποίο δεν μπορείς να το χρησιμοποιείς. Θεωρώ ότι όλες αυτές οι –εντός εισαγωγικών- «αγκυλώσεις» και πρέπει και θα ξεπεραστούν.<br />Επίσης, η ελεύθερη διακίνηση συσκευών με δυνατότητα σάρωσης του φάσματος των ραδιοσυχνοτήτων και μάλιστα με τη δυνατότητα αποκωδικοποίησης και αποκρυπτογράφησης συνιστά μία παραβίαση του απορρήτου των επικοινωνιών. Εκεί είναι, αν θέλετε, που υπάρχει το πρόβλημα, που θα μπορούσε να αποτελέσει και κίνδυνο για τις απόρρητες επικοινωνίες κρατικών φορέων. <br />Θεωρώ, όμως, ότι ήρθε η περίοδος να ξεκαθαριστούν αυτά. Η ηλεκτρονική και η πληροφορική προοδεύουν και νομίζω ότι το όλο θέμα και επανεξετάζεται και πρέπει να δώσουμε μια λύση. Τη λύση, όμως, θα τη δώσουμε σε συνεργασία με την Ανεξάρτητη Αρχή για το Απόρρητο των Επικοινωνιών, σε ένα δημοκρατικό κράτος, με μία λογική να μη θίγονται οι κρατικές υπηρεσίες και οι υπηρεσίες ασφαλείας, ειδικά όσον αφορά τις επικοινωνίες και το απόρρητό τους. Νομίζω ότι σε σύντομο χρονικό διάστημα θα έχουμε τη δυνατότητα να ανακοινώσουμε τον τρόπο, με τον οποίο θα ξεπεραστούν αυτά τα προβλήματα που υπάρχουν. <br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε και εμείς.<br />Η πρώτη με αριθμό 615/25-2-2014 επίκαιρη ερώτηση πρώτου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τoν Υπουργό Αγροτικής Ανάπτυξης και Τροφίμων, σχετικά με τη θέση της Κυβέρνησης απέναντι στις προτάσεις του Οργανισμού Οικονομικής Συνεργασίας και Ανάπτυξης  για το ελαιόλαδο δεν θα συζητηθεί μετά από συνεννόηση του ερωτώντος Βουλευτή με τον αρμόδιο Υπουργό και διαγράφεται.<br />Η δεύτερη με αριθμό 618/25-2-2014 επίκαιρη ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Παναγιώτη Κουρουμπλή προς τον Υπουργό Οικονομικών, σχετικά με τις πρωτοβουλίες του Υπουργείου για την αντιμετώπιση της διαπλοκής στον τραπεζικό τομέα δεν θα συζητηθεί λόγω κωλύματος του κυρίου Υπουργού και διαγράφεται.<br />Η τέταρτη με αριθμό 625/25-2-2014 επίκαιρη ερώτηση πρώτου κύκλου του Βουλευτή Α΄ Πειραιά του Λαϊκού Συνδέσμου-Χρυσή Αυγή κ. Νικολάου Κούζηλου προς τον Υπουργό Περιβάλλοντος Ενέργειας και Κλιματικής Αλλαγής, σχετικά με τις έρευνες περί ενδείξεων μεγάλων κοιτασμάτων φυσικού αερίου σε Ιόνιο και Νότια Κρήτη δεν θα συζητηθεί λόγω κωλύματος του κυρίου Υπουργού και διαγράφεται.<br />Επίσης, η δεύτερη με αριθμό 619/25-2-2014 επίκαιρη ερώτηση δεύτερου κύκλου του Βουλευτή Νομού Αττικής του Συνασπισμού Ριζοσπαστικής Αριστεράς κ. Αλεξίου Μητρόπουλου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Εσωτερικών, σχετικά με την διαθεσιμότητα και την απαγόρευση υπηρεσιακών μεταβολών εν όψει δημοτικών και περιφερειακών εκλογών, δεν θα συζητηθεί λόγω κωλύματος του κυρίου Υπουργού και διαγράφεται.<br />Η πέμπτη με αριθμό 621/25-2-2014 επίκαιρη ερώτηση δεύτερου κύκλου της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την καθυστέρηση ψήφισης του αντιρατσιστικού νόμου δεν θα συζητηθεί λόγω κωλύματος των κυρίων Υπουργών και διαγράφεται.<br />Τέλος, η έκτη με αριθμό 623/25-2-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την “ακύρωση της σκανδαλώδους φωτογραφικής προκήρυξης για τον ΟΣΔΕ, που αλυσοδένει τους αγρότες και υπονομεύει τον ΟΠΕΚΕΠΕ” δεν θα συζητηθεί λόγω κωλύματος του κυρίου Βουλευτή και διαγράφεται.<br />Ολοκληρώθηκε η συζήτηση των επίκαιρων ερωτήσεων.</speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, εισερχόμαστε στην ημερήσια διάταξη των <br />ΕΠΕΡΩΤΗΣΕΩΝ<br />Θα συζητηθεί η υπ’ αριθμόν 7/7/15-10-2013 επίκαιρη επερώτηση τριάντα πέντε Βουλευτών του ΣΥΡΙΖΑ κ.κ. Αλέξη Μητρόπουλου, Παναγιώτη Κουρουμπλή, Δημητρίου Στρατούλη, Νικολάου Βούτση, Θεοδώρου Δρίτσα, Κωνσταντίνου Μπάρκα, Χρήστου Καραγιαννίδη, Ιωάννη Σταθά, Μαρίας Μπόλαρη ,Δέσποινας Χαραλαμπίδου, Θεανώς Φωτίου, Αικατερίνης Ιγγλέση, Σταύρου Κοντονή, Βασιλείου Κυριακάκη, Γεωργίου Πάντζα, Ευγενίας Ουζουνίδου, Αποστόλου Αλεξόπουλου, Ηρώς Διώτη, Ευσταθίας  Γεωργοπούλου , Παναγιώτας Δριτσέλη, Δημητρίου Γελαλή, Χαράς Καφαντάρη, Δημητρίου Παπαδημούλη, Ευσταθίου Παναγούλη, Ιωάννη Αμανατίδη, Δημητρίου Τσουκαλά, Αφροδίτης Σταμπουλή, Ευαγγελίας Αμμανατίδου-Πασχαλίδου, Νάντιας Βαλαβάνη, Ευάγγελου Διαμαντόπουλου, Ιωάννας Γαϊτάνη, Μιχαήλ Κριτσωτάκη, Νικολάου Συρμαλένιου, Αναστασίου Κουράκη και Ειρήνης  Δούρου προς τους Υπουργούς Εργασίας, Κοινωνικής Ασφάλισης και Πρόνοιας, Ναυτιλίας και Αιγαίου και Υποδομών, Μεταφορών και Δικτύων, σχετικά με την άρση της πολιτικής επιστράτευσης των ναυτεργατών και των εργαζομένων στα μέσα σταθερής τροχιάς .<br />Τον λόγο έχει ο πρώτος επερωτών Βουλευτής κ. Δημήτριος Στρατούλης για δέκα λεπτά.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ πολύ, κυρία Πρόεδρε. <br />Κύριε Υπουργέ, η 24η Ιανουαρίου του 2013, κατά τη γνώμη τη δική μου, κατά τη γνώμη των συναδέλφων μου Βουλευτών που συνυπογράφουν την επίκαιρη επερώτηση, κατά τη γνώμη του ΣΥΡΙΖΑ ολόκληρου και των συνδικάτων των εργαζομένων της ΣΤΑΣΥ και όλης της χώρας, ήταν μέρα πάρα πολύ μαύρη, κατάμαυρη, για τη δημοκρατία στη χώρα μας και για τα εργατικά και συνδικαλιστικά δικαιώματα. <br />Επίσης, αυτή η μέρα ήταν μαύρη, κατάμαυρη, για τη δημοκρατία και τα εργασιακά δικαιώματα και για το συνταγματικά κατοχυρωμένο δικαίωμα του συνδικαλισμού και της απεργίας, γιατί με δύο κυβερνητικές αποφάσεις, αφ’ ενός μεν του Πρωθυπουργού κ. Σαμαρά και αφ’ ετέρου του τότε Υπουργού Υποδομών, Μεταφορών και Δικτύων, κηρύχθηκε πολιτική επιστράτευση των απεργών των σταθερών συγκοινωνιών, της λεγόμενης ΣΤΑΣΥ. <br />Η πολιτική επιστράτευση των απεργών κηρύχθηκε με αφορμή την πολυήμερη -ηρωική θα έλεγα- απεργία τότε, που είχαν οι εργαζόμενοι στο μετρό, αλλά και τις απεργίες στήριξης και αλληλεγγύης αυτής της απεργίας που είχαν κηρύξει οι εργαζόμενοι στο τραμ και τον ΗΣΑΠ, τόσο για στήριξη και αλληλεγγύη προς αυτήν την απεργία όσο και για την ανάδειξη βεβαίως δικών τους ζητημάτων. <br />Έχουμε πει, κύριε Υπουργέ, με κάθε τρόπο, πολιτικό, νομικό, συνδικαλιστικό, ανθρώπινο, ότι είναι πάρα πολύ αντισυνταγματικές, πάρα πολύ αντιδημοκρατικές αυτές οι αποφάσεις της Κυβέρνησής σας.<br />Στηρίζονται σε μία αυθαίρετη διεύρυνση των μοναδικών δυνατοτήτων και εξαιρέσεων που δίνει το Σύνταγμα της χώρας μας στο άρθρο 22, παράγραφος 4 για να υπάρξει επίταξη εργασίας, δηλαδή για να υπάρξει αναγκαστική εργασία, η οποία απαγορεύεται από το Σύνταγμα, για να παραβιάζεται δηλαδή η ελευθερία της εργασίας. <br />Συγκεκριμένα, η κατοχυρωμένη από το ανωτέρω άρθρο του Συντάγματος της χώρας μας ελευθερία της εργασίας επιτρέπεται να καταλυθεί με την επιβολή επίταξης προσωπικών υπηρεσιών -δηλαδή μεταξύ άλλων και με πολιτική επιστράτευση απεργών- εξαιρετικά μόνον στις περιπτώσεις που αναφέρονται στο άρθρο αυτό του Συντάγματος, δηλαδή σε περιπτώσεις πολέμου αλλά και για την αντιμετώπιση κινδύνων που απειλούν το γενικότερο κοινωνικό συμφέρον. Και προσδιορίζει τους δύο κινδύνους για το γενικότερο δημόσιο συμφέρον, αναφέροντας ότι οι δύο κίνδυνοι είναι οι θεομηνίες και η δημόσια υγεία. <br />Όμως, κύριε Υπουργέ, εδώ με τις αποφάσεις του Πρωθυπουργού και του αρμόδιου Υπουργού, με τις οποίες εντάχθηκαν σε πολιτική επιστράτευση οι εργαζόμενοι της ΣΤΑΣΥ, αλλά και με το άρθρο 41 του ν. 3536/2007, που επικαλούνται οι δύο αυτές κυβερνητικές αποφάσεις, εντελώς αυθαίρετα διευρύνθηκαν οι λόγοι για τους οποίους μπορεί να γίνει με βάση το Σύνταγμά μας πολιτική επιστράτευση εργαζομένων πριν και μετά την κήρυξη της απεργίας. <br />Συγκεκριμένα, προστέθηκαν και λόγοι που δεν περιλαμβάνονται στο Σύνταγμα, αλλά έχουν να κάνουν με τη δημόσια τάξη. Προσθέσατε ως λόγο τον κίνδυνο διασάλευσης της δημόσιας τάξης που πουθενά δεν υπάρχει στο Σύνταγμα, που δεν προβλέπεται στο Σύνταγμα της χώρας μας. Συνεπώς, κύριε Υπουργέ, τόσο η διεύρυνση από τον νομοθέτη της δυνατότητας επίταξης υπηρεσιών και πολιτικής επιστράτευσης απεργών για κάθε άμεση κοινωνική ανάγκη που μπορεί να θέσει σε κίνδυνο τη δημόσια τάξη, όσο και η χρήση από εσάς –από την Κυβέρνησή σας- αυτής της διάταξης ως απεργοσπαστικού μηχανισμού είναι ευθέως αντίθετες με το Σύνταγμα της χώρας μας. <br />Βεβαίως, αυτή η πρακτική σας και αυτή η πολιτική επιστράτευση στην οποία έχετε θέσει τους εργαζόμενους της ΣΤΑΣΥ δεν είναι αντίθετη μόνο με το Σύνταγμα της χώρας, αλλά και με τη διεθνή νομοθεσία και με τις διεθνείς συμβάσεις, οι οποίες ισχύουν στη χώρα μας και έχουν και υπερκρατική ισχύ. Υπάρχει η με αριθμό 29 Διεθνής Σύμβαση Εργασίας της ΔΟΕ «περί της αναγκαστικής ή υποχρεωτικής εργασίας» που ισχύει από το 1930 και η χώρα μας την επικύρωσε το 1952. Δεκαετίες μετά, συστηματικά παραβιάζετε αυτήν τη Διεθνή Σύμβαση Εργασίας. <br />Επίσης, υπάρχει η με αριθμό 105 Διεθνής Σύμβαση Εργασίας, η οποία επικυρώθηκε στη χώρα μας το 1961. Πενήντα- πενήντα πέντε χρόνια μετά συνεχίζετε να την παραβιάζετε. Θέλετε να δούμε άλλους κανόνες του Διεθνούς Δικαίου, όπως το Διεθνές Σύμφωνο «Για τα Ατομικά και Πολιτικά Δικαιώματα», και της ΕΣΔΑ; Και αυτούς τους παραβιάζετε; Γιατί, κύριε Υπουργέ, η Κυβέρνησή σας συστηματικά παραβιάζει το Σύνταγμα και τους διεθνείς κανόνες που ισχύουν στη χώρα μας;<br />Ήθελα να πω και το εξής, χωρίς να θέλω να αυθαιρετήσω πάνω σε αυτό το πράγμα ή να δημαγωγήσω. Κύριε Υπουργέ και κύριοι της Κυβέρνησης, ξέρετε τι κάνετε στην ουσία με αυτόν τον απεργοσπαστικό θεσμό της πολιτικής επιστράτευσης που εφαρμόζετε; Δίνετε μία συνέχεια στην εφαρμογή νομικού πλαισίου που θέσπισε η χούντα, δηλαδή του χουντικού προεδρικού διατάγματος 506/1974 «Περί γενικής επιστρατεύσεως των Ενόπλων Δυνάμεων και των Σωμάτων Ασφαλείας», το οποίο επικαλείται λόγους δημόσιας τάξης, τους οποίους δυστυχώς επικαλούνται και οι αποφάσεις του Πρωθυπουργού και οι αποφάσεις του Υπουργού Υποδομών και Δικτύων για την επιστράτευση των εργαζομένων της ΣΤΑΣΥ. Διαιωνίζετε αυτές τις πρακτικές, κύριε Υπουργέ και κύριοι της Κυβέρνησης; Διαιωνίζετε τις πρακτικές της δικτατορίας σε μία περίοδο που υποτίθεται και λέμε ότι είναι δημοκρατική; <br />Έχουμε καταθέσει, κύριε Υπουργέ, στις 17 Μαΐου 2013, πρόταση νόμου του ΣΥΡΙΖΑ που υπογράφεται και από τους εβδομήντα δύο Βουλευτές και από τον Πρόεδρο του ΣΥΡΙΖΑ, τον Αλέξη Τσίπρα, «Για την κατάργηση της πολιτικής επιστράτευσης εργαζομένων πριν και μετά την κήρυξη της απεργίας», με την οποία προτείνουμε την κατάργηση της δυνατότητας της εκάστοτε κυβέρνησης να κηρύσσει πολιτική επιστράτευση απεργών. Επίσης, κάνουμε αναφορά και για την παντελή απαγόρευση κάθε κυβέρνησης να προβαίνει σε παραβίαση αυτού του συνταγματικού και δημοκρατικού δικαιώματος των εργαζομένων, του δικαιώματος της απεργίας. <br />Δεν έχει έρθει, κυρία Πρόεδρε –δεν φταίτε εσείς προσωπικά- για συζήτηση η πρόταση νόμου του ΣΥΡΙΖΑ στην Ολομέλεια της Βουλής. Ακόμα δεν έχει έρθει, παρ’ ότι έχουν περάσει από τότε εννέα ολόκληροι μήνες. Έχουν περάσει εννέα ολόκληροι μήνες για ένα τέτοιο μείζον ζήτημα! <br />Και καλά, η Νέα Δημοκρατία που συμμετέχει στην Κυβέρνηση, το ΠΑΣΟΚ όμως που συγκυβερνά, τι λέει για αυτό; Τέτοια αντίστοιχη πρόταση νόμου με εκείνη του ΣΥΡΙΖΑ και του Κομμουνιστικού Κόμματος Ελλάδος τότε είχε καταθέσει και το ΠΑΣΟΚ το 2006, με συνυπογραφή και του κ. Βενιζέλου. Τι λέει γι’ αυτό; Έχει καθυστερήσει εννέα μήνες να έρθει για συζήτηση στη Βουλή. Τι λέει, λοιπόν το ΠΑΣΟΚ, όχι μόνο για το αν αυτή πρέπει να ψηφιστεί, αλλά και για το ότι στην πράξη παραβιάζει ακόμη και προτάσεις νόμου τις οποίες το ίδιο έχει καταθέσει;<br />Επίσης, είχαμε καταθέσει αυτήν την επερώτηση που κουβεντιάζεται σήμερα στις 15 Οκτωβρίου 2013. Δυστυχώς, χρειάστηκαν να περάσουν από τότε τεσσεράμισι ολόκληροι μήνες. Όλους αυτούς τους μήνες εξακολουθούν «να είναι στο χακί» οι εργαζόμενοι της ΣΤΑΣΥ για να δεήσει η Κυβέρνηση και το Προεδρείο της Βουλής να έρθει και να συζητηθεί η επερώτησή μας σήμερα. <br />Επίσης, κυρία Πρόεδρε, τα σωματεία των εργαζομένων της ΣΤΑΣΥ έχουν  κάνει και αίτηση ακυρώσεως στο Συμβούλιο της Επικρατείας, αυτών των αποφάσεων του Πρωθυπουργού και του Υπουργού Υποδομών, Μεταφορών και Δικτύων. Αυτή η αίτηση ακυρώσεως έχει συζητηθεί κι αναμένεται η σχετική απόφαση. Δεν έχουν μείνει δηλαδή τα συνδικάτα της ΣΤΑΣΥ με σταυρωμένα τα χέρια, ούτε είναι ότι δεν το ξέρετε ή ξεχάσατε ότι δεκατρείς μήνες παραμένει αυτή η απόφαση για πολιτική επιστράτευση.<br />Μάλιστα, τα συνδικάτα της ΣΤΑΣΥ για να το υπενθυμίσουν, μήπως και το ξέχασε ο Πρωθυπουργός, μήπως το ξέχασε ο Υπουργός Υποδομών, Μεταφορών και Δικτύων  κ. Χρυσοχοΐδης, έχουν στείλει και επιστολή στις 17 Οκτώβρη 2013, πριν από τέσσερις ολόκληρους μήνες και δέκα μέρες. Έστειλαν επιστολές και στον Πρωθυπουργό και στον αρμόδιο Υπουργό, με τις οποίες τους υπενθυμίζουν ότι «τους έχουν στο χακί» και τους ζητούν να αρθεί το απαράδεκτο και αντιδημοκρατικό αυτό καθεστώς της πολιτικής επιστράτευσης που αφορά τους ίδιους. Απάντηση όμως μέχρι σήμερα δεν έχουν πάρει. <br />Επειδή ακριβώς συνεχίζετε να εφαρμόζετε αυτόν τον αντιδημοκρατικό θεσμό, θέλω ειλικρινά να σας ρωτήσω το εξής, κύριε Υπουργέ: Η πολιτική επιστράτευση, η οποία κηρύχθηκε το 2013 για τους ναυτεργάτες από την τότε Κυβέρνηση, με απόφαση του ίδιου του Πρωθυπουργού έχει ανακληθεί, έχει αρθεί. <br />Η προληπτική πολιτική επιστράτευση –απαράδεκτο ιστορικά και δημοκρατικά να κάνεις προληπτική επιστράτευση πριν παρθεί η απόφαση για απεργία!- των εκπαιδευτικών της δευτεροβάθμιας εκπαίδευσης το καλοκαίρι του 2013 κι αυτή έχει αρθεί με απόφαση του ίδιου του Πρωθυπουργού.  <br />Η παλαιότερη απόφαση για τους εργαζόμενους της ΠΟΕ-ΟΤΑ από το 2011 για την πολιτική επιστράτευσή τους κι αυτή έχει, κύριε Υπουργέ, αρθεί. <br />Το ερώτημα είναι: Γιατί, κύριε Υπουργέ και κύριοι της Κυβέρνησης, η απόφαση για πολιτική επιστράτευση των εργαζομένων της ΣΤΑΣΥ δεκατρείς μήνες τώρα δεν έχει αρθεί; <br /> <br />Θα χρειαστώ ένα λεπτό ακόμη, κυρία Πρόεδρε. <br />Γιατί ακόμα οι εργαζόμενοι της ΣΤΑΣΥ είναι στο συνδικαλιστικό γύψο; Πόσα δικαιώματα συνδικαλιστικά, εργασιακά, ασφαλιστικά επιδιώκει ακόμη να τους αφαιρέσει η Κυβέρνηση; Πόσες νέες διαθεσιμότητες κι απολύσεις θέλει να προωθήσει και γι’ αυτό τους κρατάει ακόμη στο χακί, για να μην μπορούν να αντιδράσουν και να αντισταθούν και με απεργιακές κινητοποιήσεις σε αυτά; <br />Επιπλέον, να σας πω και κάτι, κύριε Υπουργέ. Ακόμα κι αν συνέτρεχαν οι έκτακτοι λόγοι που επικαλεστήκατε εσείς -η Κυβέρνηση- στις αποφάσεις σας για να τους επιστρατεύσετε πολιτικά, ακόμα κι αν συνέτρεχαν οι λόγοι διασάλευσης της δημόσιας τάξης -που εμείς δεν το αποδεχόμαστε αυτό σαν όρο- δεκατρείς μήνες μετά αυτές οι έκτακτες συνθήκες παραμένουν ακόμα, κύριε Υπουργέ; Δεκατρείς μήνες πέρασαν από τότε. Ακόμα κινδυνεύει η δημόσια τάξη από την απεργία των εργαζομένων του μετρό, του τραμ και του ΗΣΑΠ; <br />Δεκατρείς μήνες μετά από αυτήν την απεργία ακόμα κι αυτός ο λόγος εξέλιπε.  Γιατί δεν την παίρνετε πίσω;</speech><speech by="#s125"><from>Μαρία Κόλλια-Τσαρουχά</from>  Κύριε συνάδελφε, ολοκληρώστε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Είναι οι μόνοι εργαζόμενοι της χώρας που τους κρατάτε ντυμένους –κυριολεκτικά- στο χακί. Το ανέχεστε αυτό; Το δέχεστε σαν Υπουργός και σαν Κυβέρνηση; <br />Για όλους αυτούς τους λόγους, ζητάμε εδώ και τώρα –τώρα, κύριε Υπουργέ, απαντώντας μετά στους ομιλητές του ΣΥΡΙΖΑ- σήμερα να το λύσουμε το θέμα με δική σας δήλωση. Ζητάμε να σταματήσουν οι αντεργατικές συμπεριφορές σε βάρος των εργαζομένων της ΣΤΑΣΥ. Ζητάμε σήμερα, αμέσως μόλις πάρετε τοn λόγο, να άρετε την κυβερνητική απόφαση για πολιτική επιστράτευση των απεργών των σταθερών συγκοινωνιών. <br />Επιτέλους, πάρτε μια πρωτοβουλία, έστω κι αργά, έστω και σήμερα. <br />Ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from> Τον λόγο έχει η κ. Δέσποινα Χαραλαμπίδου.<br />ΔΕΣΠΟΙΝΑ ΧΑΡΑΛΑΜΠΙΔΟΥ Ευχαριστώ, κυρία Πρόεδρε.<br />Κύριε Υπουργέ, επειδή η πολιτική επιστράτευση απεργών εργατών που διεκδικούσαν δεν είναι καινούρια ιστορία, αλλά χρησιμοποιήθηκε πολλές φορές σαν μέσο καταστολής, θα ήθελα να κάνουμε σήμερα μία αναφορά στο χρονικό των επιστρατεύσεων. Ας δούμε την περίοδο της Μεταπολίτευσης, με δεδομένο ότι και στην τελευταία Αναθεώρηση του Συντάγματος το 1975 δεν προβλέπεται πουθενά η παράνομη πρακτική της πολιτικής επιστράτευσης. Αντίθετα, κατοχυρώθηκε στο Σύνταγμα του 1975 το δικαίωμα στην απεργία.<br />Το 1979 γίνεται η πρώτη επίταξη τραπεζοϋπαλλήλων από τη Νέα Δημοκρατία σαν αντίδραση της Κυβέρνησης στην απεργία διαρκείας που είχε κηρύξει η ΟΤΟΕ ενάντια στις μειώσεις αποδοχών και στην αλλαγή του ωραρίου τους. Η επίσημη ανακοίνωση έλεγε πως η Κυβέρνηση δέχθηκε την εισήγηση των διοικητών των τραπεζών και προχώρησε στην επιστράτευση.<br />Το 1983, με κυβέρνηση ΠΑΣΟΚ πλέον, αποφασίζεται η επιστράτευση των οδηγών-ιδιοκτητών βυτιοφόρων σαν λύση στην παρατεταμένη απεργία τους.<br />Το 1986 έχουμε την επιστράτευση των χειριστών και ιπτάμενων μηχανικών της πάλαι ποτέ Ολυμπιακής Αεροπορίας έπειτα από απεργία αρκετών ημερών.<br />Το 1994 επιτάχθηκαν τα λεωφορεία πολιτών που είχαν συμβληθεί με τον ΟΑΣΑ.<br />Το 2002 επιστρατεύθηκαν για πρώτη φορά στα χρονικά της χώρας οι ναυτεργάτες μετά από απεργία διαρκείας, από την κυβέρνηση του ΠΑΣΟΚ, με το επιχείρημα του αποκλεισμού της νησιωτικής χώρας. Πάλι οι ναυτεργάτες επιτάχθηκαν από το κόμμα της Νέας Δημοκρατίας. Μάλιστα, η Πανελλήνια Ομοσπονδία των Ναυτεργατών προσέφυγε στο Συμβούλιο της Επικρατείας ενάντια στο νομοθετικό διάταγμα 17/1974 «Περί πολιτικής σχεδιάσεως εκτάκτου ανάγκης», αφού αυτό είχε εκδοθεί με βάση το παλιότερο Σύνταγμα του 1952, αλλά το Συμβούλιο της Επικρατείας μέχρι σήμερα δεν έχει εκδώσει ακόμα απόφαση.<br />Είναι, λοιπόν, φανερό ότι καμμία επιστράτευση δεν εμπίπτει στις εξαιρέσεις του Συντάγματος, όπως αναφέρουμε και στην ερώτηση που καταθέσαμε, αλλά ότι οι επιστρατεύσεις γίνονται κάθε φορά μόνο μετά από μεγάλους και επίμονους απεργιακούς αγώνες, όταν η μαχητικότητα και η αποφασιστικότητα των εργαζομένων στριμώχνουν τους εργοδότες αλλά και τις κυβερνήσεις.<br />Άρα, ανεξάρτητα από εθνικές ανάγκες ή όποιες άλλες δικαιολογίες επικαλείσθε κάθε φορά, στην πραγματικότητα χρησιμοποιείτε την πολιτική επιστράτευση σαν απεργοσπαστικό εργαλείο που δίνει στο αστικό κράτος τον τελευταίο λόγο απέναντι στην εργατική τάξη στη διάρκεια της φάσης των έντονων κοινωνικών συγκρούσεων.<br />Έτσι, στη σημερινή φάση της πιο άγριας επίθεσης που έχει γνωρίσει εδώ και δεκαετίες στη χώρα μας ο κόσμος της εργασίας, οι μνημονιακές κυβερνήσεις έχουν επιδοθεί σ’ ένα ρεκόρ επιστρατεύσεων διαφόρων κλάδων εργαζομένων.  Από τις έντεκα πολιτικές επιστρατεύσεις που έχουμε καταγράψει και έχουν γίνει στη Μεταπολίτευση, οι μισές σχεδόν ήταν τα τελευταία τρία-τέσσερα χρόνια.<br /> Πρώτα, επιστρατεύτηκαν οι ιδιοκτήτες φορτηγών και βυτίων το 2010, που ήταν από τα πρώτα θύματα του μνημονίου, έπειτα οι υπάλληλοι καθαριότητας στους οργανισμούς τοπικής αυτοδιοίκησης, που είχαν προχωρήσει σε πολυήμερη απεργία και, τέλος, μόλις την προηγούμενη χρονιά, το 2013, έγιναν τρεις επιστρατεύσεις: αυτή των εργαζομένων στα μέσα σταθερής τροχιάς, των ναυτεργατών και βέβαια των καθηγητών μέσης εκπαίδευσης, όπου η μνημονιακή συγκυβέρνηση έκανε ένα νέο ρεκόρ αυταρχικότητας με τη μέθοδο της πολιτικής επιστράτευσης πριν καν κηρυχθεί η απεργία.<br />Όλοι καταλαβαίνουμε, λοιπόν, σήμερα –ιδιαίτερα ο κόσμος της εργασίας- ότι προκειμένου να περάσουν οι καταστροφικοί σχεδιασμοί του κεφαλαίου, ξένου και ντόπιου, και να επιβληθούν οι απαιτήσεις της τρόικας, κάθε συλλογική διαμαρτυρία ενοχοποιείται. Η τρομοκράτηση του εργατικού κινήματος εντείνεται με άγρια καταστολή. Έχουμε ΜΑΤ σε πορείες και συγκεντρώσεις και ξυλοδαρμούς συνδικαλιστών. Σήμερα είχαμε ένα νέο ρεκόρ. Μέσα σε διάστημα τριών ωρών είδαμε ξυλοδαρμούς καθηγητών που είναι σε διαθεσιμότητα το πρωί στο Υπουργείο Διοικητικής Μεταρρύθμισης και αμέσως μετά ξυλοδαρμούς στο Υπουργείο Οικονομικών στις απολυμένες καθαρίστριες. Δεν μπορούμε να ξεχάσουμε την παρέμβαση της Ασφάλειας πέρυσι στο συντονισμό πρωτοβάθμιων σωματείων.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, παρακαλώ.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Σε μισό λεπτό, κυρία Πρόεδρε. <br />Ταυτόχρονα και παράλληλα, όλο και πιο συχνά τα δικαστήρια της χώρας με πολιτική εντολή δική σας, της συγκυβέρνησης, κηρύσσουν παράνομες και καταχρηστικές τις απεργίες. Στον ιδιωτικό τομέα επικρατεί πλήρως ο νόμος του εργοδότη και η Κυβέρνηση κλείνει τα μάτια ακόμα και σε κατάφωρες παραβιάσεις του νόμου. Απολύονται συνδικαλιστές, ακόμα και ολόκληρα διοικητικά συμβούλια σωματείων. Αλλά και στο δημόσιο με το νέο πειθαρχικό νόμο η κατάσταση δεν είναι και πολύ διαφορετική. Νομίζουμε ότι έχετε ανασύρει πρακτικές από τις πιο μαύρες σελίδες της ελληνικής Ιστορίας, γιατί ο πραγματικός στόχος των πολιτικών που εφαρμόζετε είναι τα φτωχά στρώματα, η εργατική τάξη, που την θέλετε άφωνη, υποταγμένη και χωρίς οργάνωση.<br />Κύριε Υπουργέ, αποσύρετε τώρα την πολιτική επιστράτευση!<br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία,, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και δύο εκπαιδευτικοί από το 4ο Γενικό Λύκειο Ηρακλείου Κρήτης. <br /> Η Βουλή τούς καλωσορίζει.<br /><br />Τον λόγο έχει ο κ. Δημήτριος Τσουκαλάς.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Κυρία Πρόεδρε, θέλω να επισημάνω την προσοχή σας στο εξής γεγονός: Από το 1879 που δημιουργήθηκε το πρώτο συνδικάτο από τους εργάτες ξύλου των Ναυπηγείων της Σύρου στην Ερμούπολη και μέχρι σήμερα, οι εκάστοτε κυβερνήσεις έπαιρναν πάντα, μα πάντα, το μέρος της εργοδοσίας. Ήταν ενάντια στις κινητοποιήσεις των εργαζομένων, οι οποίες άλλωστε κηρύσσονταν σχεδόν πάντα παράνομες και καταχρηστικές. Και αυτό συνέβαινε στις καλύτερες περιπτώσεις σε εποχές νομιμότητας. Γιατί σε καθεστώτα έκτακτης ανάγκης οι εργαζόμενοι που ξεσηκώνονταν για τα αιτήματά τους αντιμετώπιζαν μορφές ακραίας αστυνομικής βίας -όχι ότι σήμερα δεν συμβαίνει το ίδιο, θα τα πούμε πιο κάτω- ή ακόμα χειρότερα, κάποιες φορές και τις κάνες των όπλων του Στρατού. <br /><br />Αυτά συνέβαιναν στο παρελθόν. Το δικαίωμα στην απεργία είναι συνταγματικά κατοχυρωμένο σήμερα, γεγονός που μαρτυρά τη σπουδαιότητα και την ανάγκη υπέρτερης νομικής του κατοχύρωσης. Ο λόγος της νομικής κατοχύρωσης της απεργίας έγκειται στην προστασία των απεργών από κυρώσεις και από την αυθαιρεσία, τόσο από πλευράς εργοδότη όσο και από πλευράς πολιτείας. <br />Έτσι, λοιπόν, σήμερα τα πράγματα δεν είναι τόσο ωμά –και τη λέξη ωμά βάλτε τη μέσα σε παρένθεση. Το θεσμικό καθεστώς που διέπει  την αντιμετώπιση των απεργών ή ανθιστάμενων στις διμερείς συνθήκες απασχόλησης  εργαζομένων είναι πιο εκλεπτυσμένο. Ο Στρατός παραμένει στους στρατώνες. Γιατί; Γιατί πλέον έχουμε μια πιο αποτελεσματική Αστυνομία. Έχουμε ΥΑΤ, ΥΜΕΤ, ΟΠΚΕ, ΔΕΛΤΑ και τα συναφή και επιπλέον έχουμε κι ένα εξαιρετικά αποτελεσματικό στην καλλιέργεια του κοινωνικού αυτοματισμού διαπλεκόμενο μιντιακό σύστημα, που σπεύδει με συνέπεια να κατασυκοφαντήσει όλους τους αγώνες. <br />Εκείνο που δεν άλλαξε είναι η αντεργατική ροπή, το χούι αυτό της Κυβέρνησης να παίρνει πάντοτε το μέρος του εργοδότη, είτε αυτός είναι δημόσιο, είτε -ακόμα χειρότερα- αυτός είναι ιδιώτης. Παραδείγματος χάριν, Σκουριές, «ΠΑΠΟΥΤΣΑΝΗΣ», ναυτεργάτες κ.ο.κ.. <br />Η Κυβέρνηση του μνημονίου στην περίπτωση της απεργίας των εργαζομένων του μετρό υπερέβαλε εαυτόν, όχι μόνο γιατί στις 24 Ιανουαρίου του 2013 με δύο αποφάσεις κήρυξε πολιτική επιστράτευση για τους απεργούς των «Σταθερών Συγκοινωνιών», αλλά εξακολουθεί ένα χρόνο μετά να κρατά τους εργαζόμενους επιστρατευμένους και μάλιστα τη στιγμή που ανακλήθηκαν με αποφάσεις του Πρωθυπουργού και των αρμόδιων Υπουργών όλες οι πολιτικές επιστρατεύσεις εργαζομένων, όπως αυτή των ναυτεργατών, των καθηγητών δευτεροβάθμιας εκπαίδευσης και των εργαζομένων στην τοπική αυτοδιοίκηση. <br />Αποφάσεις για πολιτική επιστράτευση απεργών της Κυβέρνησης και του Πρωθυπουργού προσωπικά μάς φέρνουν στη μνήμη τις μαύρες σελίδες άλλων εποχών. Είναι αποφάσεις που παραπέμπουν σε ολοκληρωτικά καθεστώτα, δεδομένου ότι σύμφωνα με συνταγματικές επιταγές η ελευθερία της εργασίας επιτρέπεται να καταλυθεί με την επιβολή επίταξης προσωπικών υπηρεσιών μόνο σε περιπτώσεις που αναφέρονται περιοριστικά από άρθρα του Συντάγματος σε θέματα που αφορούν δημόσιο κίνδυνο και τη θεομηνία. Βέβαια, η μόνη θεομηνία που υπάρχει πια είναι η Κυβέρνησή σας και τίποτα άλλο. <br />Συνεπώς, εν προκειμένω, η χρήση της διάταξης αυτής ως απεργοσπαστικού μηχανισμού είναι ευθέως αντίθετη με το Σύνταγμα και η διασταλτική ερμηνεία και η εφαρμογή της για λόγους δημόσιας τάξης δεν προβλέπεται από το Σύνταγμα της χώρας. <br />Οι εργαζόμενοι στα Μέσα Μαζικής Μεταφοράς σταθερής τροχιάς βιώνουν εδώ και δώδεκα περίπου μήνες την πιο ακραία και αυταρχική συμπεριφορά. Και αυτό γίνεται για να μην μπορούν να αντιδράσουν στην αφαίρεση μιας σειράς κατοχυρωμένων συνδικαλιστικών, εργασιακών και ασφαλιστικών δικαιωμάτων και κυρίως στην επιβολή του μέτρου της διαθεσιμότητας, δεδομένου ότι έχει έρθει στους εργαζόμενους σχέδιο συλλογικής σύμβασης εργασίας, με το οποίο ουσιαστικά επικυρώνεται η δραματική μείωση των μισθών τους από 35% έως και 38%. Δηλαδή τους επιστρατεύετε για να μην αντιδρούν και μετά τους ληστεύετε. Και για ποιο λόγο γίνεται αυτό; Για να μην μπορούν να απεργήσουν, τη στιγμή μάλιστα που τους αφαιρούνται όλες οι δυνατότητες συμμετοχής και ελέγχου στα κέντρα λήψης των αποφάσεων, σχετικά με τις προσλήψεις, τα πειθαρχικά, την υπηρεσιακή τους διαδρομή κ.ο.κ.. <br />Επιπλέον, δεν μπορούν να αντισταθούν, να αντιδράσουν στις αντεργατικές και αντισυνταγματικές συμπεριφορές σε βάρος τους. Δεν μπορούν να ελέγξουν τη διοίκηση των «Σταθερών Συγκοινωνιών». Είναι όμηροι των μνημονιακών πολιτικών και αλυσοδεμένα θύματα της κυβερνητικής αντεργατικής αναλγησίας. <br />Τέλος, η επιστράτευση αυτή είναι μία κορυφαία, μελανή σελίδα στη φρικτή ιστορία της κατάργησης ουσιαστικά των εργασιακών σχέσεων που συμβαίνει τα τελευταία χρόνια στη χώρα μας. Πρέπει, επιτέλους, το Υπουργείο Εργασίας και ο Πρωθυπουργός να πάψουν να αδιαφορούν προκλητικά, να πάρουν θέση και να παρέμβουν, ώστε να αρθεί το απαράδεκτο καθεστώς της ομηρίας για τους εργαζόμενους στις «Σταθερές Συγκοινωνίες». <br />Ευχαριστώ πολύ. <br /></speech><speech by="#s74"><from>ΠΡΟΕΔΡΕΥΩΝ</from> Τον λόγο έχει η κ. Μπόλαρη για πέντε λεπτά.</speech><speech by="#s198"><from> ΜΑΡΙΑ ΜΠΟΛΑΡΗ</from> Κύριε Υπουργέ, το ερώτημα γιατί ένα χρόνο μετά εξακολουθεί η επιστράτευση των εργαζόμενων στη ΣΤΑΣΥ, παραμένει. Μία απάντηση έθεσε ο σύντροφος κ. Τσουκαλάς, για τον κανονισμό εργασίας, για τα μισθολογικά τους, για τις συλλογικές συμβάσεις. <br />Θα αποπειραθώ κάποιες υποθέσεις: Μήπως γιατί οι εργαζόμενοι στο μετρό παίζουν έναν εξαιρετικά νευραλγικό ρόλο στις συγκοινωνίες; Μήπως γιατί εκτός των άλλων δεν πρέπει να μεταφέρονται οι διαδηλωτές; Μήπως γιατί δεν τους συγχωρήσατε ποτέ για τη στάση που κράτησαν στην περίοδο των μεγάλων κινητοποιήσεων ενάντια στα μνημόνια, όταν το Σύνταγμα φλεγόταν κυριολεκτικά από τις κρότου-λάμψης και τα χημικά αέρια που είχατε εξαπολύσει; Κατά τη γνώμη μας ο λόγος είναι αυτός. <br />Ο εισηγητής μας αναφέρθηκε στο ν. 3536, με τον οποίο κάνατε ακραία παρέμβαση στο Σύνταγμα, ώστε να διασταλεί ο όρος της επιστράτευσης, της επίταξης υπηρεσιών. Συμπληρώσατε τη δημόσια τάξη. Δεν σας έχει φθάσει μόνο αυτό. Ετοιμάσατε προεδρικό διάταγμα, το οποίο απαγορεύει τις συναθροίσεις -και υπογραμμίζω τη λέξη «συναθροίσεις» γιατί θυμίζει άλλες εποχές- στον βαθμό που εμποδίζουν την οδική κυκλοφορία και την κοινωνική και οικονομική ζωή της χώρας. <br />Μα, ποιος εμποδίζει περισσότερο την κοινωνική και οικονομική ζωή της χώρας από αυτήν την Κυβέρνηση που λειτουργεί εξυπηρετώντας τα συμφέροντα της εργοδοσίας, των τραπεζιτών, των βιομηχάνων και των εφοπλιστών;<br />Ακόμα και εμείς που ξέρουμε τα όρια της αστικής δημοκρατίας, που ξέρουμε κατά πώς χρησιμοποιούνται οι μηχανισμοί του κράτους, ακόμα και εμείς που ξέρουμε κάθε φορά πώς στενεύονται αυτά για να εξυπηρετηθούν συμφέροντα, ακόμα και εμείς που ξέρουμε πολύ καλά ότι επειδή αυτή η Κυβέρνηση δεν μπορεί να εξασφαλίσει κοινωνική συναίνεση, χρησιμοποιεί την ωμή βία, έχουμε εντυπωσιαστεί από το ρεκόρ σας.<br />Αναφέρθηκε η Δέσποινα Χαραλαμπίδου πριν στις προηγούμενες πολιτικές επιστρατεύσεις και σημείωσε ότι μέσα σε τέσσερα χρόνια είχαμε πέντε από τις συνολικά έντεκα. <br />Τι να πούμε από εκεί και πέρα; Για την παραγωγή αποφάσεων των δικαστηρίων για παράνομες και καταχρηστικές απεργίες; Οι απεργίες των ναυτεργατών, στο μετρό, στα τρόλεϊ, στα λεωφορεία, των δημοσιογράφων, των εργαζομένων στο μέταλλο, όλες παράνομες και καταχρηστικές! <br />Να μετρήσουμε πόσες φορές βρέθηκαν οι Βουλευτές της Αριστεράς στη ΓΑΔΑ και στην Ευελπίδων μόνο τον τελευταίο ενάμιση χρόνο; Οι εργαζόμενοι του Σκαραμαγκά: Εκατόν είκοσι προσαγωγές. Οι εργαζόμενοι στους δήμους, μαζί με τα απορριμματοφόρα στην Τροχαία κάτω στη Δεληγιάννη. Οι εργαζόμενοι της ΓΕΝΟΠ ΔΕΗ, οι οποίοι είχαν το «θράσος» να αποκαλύψουν ποιοι βιομήχανοι δεν πληρώνουν χαράτσι. Για όλα βρεθήκαμε άπειρες φορές στη ΓΑΔΑ και στην Ευελπίδων. <br />Τέλος, η εργοδοτική αυθαιρεσία συμπληρώνει όλο αυτό το νομικό οπλοστάσιο. <br />Εκείνο που μας κάνει εντύπωση, όμως, είναι πώς μία κυβέρνηση για να βοηθήσει την εργοδοσία της «FORTHNET», για να βοηθήσει την εργοδοσία της «NEWREST» στο αεροδρόμιο, για να βοηθήσει την εργοδοσία της εταιρείας «ΠΑΠΟΥΤΣΑΝΗΣ», για να βοηθήσει αυτή της «ACS», της «Χαλυβουργίας», επιστρατεύει τα ΜΑΤ όχι μόνο για λόγους, υποτίθεται, δημόσιας τάξης και δημοσίου συμφέροντος, αλλά εκεί που πραγματικά πρόκειται για την υπεράσπιση απλώς και μόνο του ιδιωτικού κεφαλαίου. Έχετε φτάσει, μάλιστα, να στέλνετε ΜΑΤ μέχρι και έξω από νοσοκομεία!<br />Τελειώνοντας θα ήθελα να πω δύο φράσεις: Το σύνθημα που σήμερα φώναζε μία καθαρίστρια από αυτές που τρώγανε τα χημικά: «Σιγά μην κλάψω, σιγά μη φοβηθώ, στον δρόμο θα μείνω μέχρι να δικαιωθώ!» <br />Όση τρομοκρατία κι αν ασκήσετε, θα βρίσκετε μπροστά σας τη λαϊκή οργή και αντίσταση. Και από τη μεριά του ΣΥΡΙΖΑ θα γίνουν όλες εκείνες οι προσπάθειες για την άρση της πολιτικής επιστράτευσης, αλλά και για την πραγματική δημοκρατία στους χώρους δουλειάς, την επαναφορά των συλλογικών διαπραγματεύσεων και για μέτρα εργατικού κοινωνικού ελέγχου που θα σηματοδοτήσουν μία άλλη πορεία για τη ζωή των εργαζομένων.<br /></speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Καραγιαννίδης για πέντε λεπτά.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Ευχαριστώ, κύριε Πρόεδρε.<br />Κύριε Υπουργέ, ένα ρητορικό ερώτημα: Ποιο είναι αυτό το θετικό στοιχείο που πρέπει να χαρακτηρίζει έναν πολιτικό σχηματισμό; Η αξιοπιστία, η τήρηση των κοινωνικών συμφωνιών, το ότι τις υποσχέσεις που δίνει όταν είναι αξιωματική αντιπολίτευση τις τηρεί και όταν γίνει κυβέρνηση. <br />Πώς μπορούμε να χαρακτηρίσουμε ένα κόμμα «πολιτικό Ιανό» ή –για να το πω πιο λαϊκά- «πολιτικό ακροβάτη»; Όταν τσαλαβουτάει και στις δύο πλευρές της όχθης, όταν λέει και το άσπρο και το μαύρο, όταν αυτά που λέει ως αντιπολίτευση τα ξεχνάει όταν είναι κυβέρνηση, όταν, ενώ διαφωνεί μέσα στην Ολομέλεια με νόμους που έρχονται, όταν γίνεται κυβέρνηση τους τηρεί πιστά. <br />Διαβάζω από την αιτιολογική έκθεση της πρότασης νόμου που είχε έρθει το 2006 τον σκοπό της: «Ο σκοπός της πρότασης νόμου είναι η κατάργηση της δυνατότητας πολιτικής επιστράτευσης εργαζομένων που απεργούν όχι γιατί συντρέχουν οι αυστηρά προσδιορισμένοι από το Σύνταγμα λόγοι επίταξης προσωπικών υπηρεσιών, αλλά απλώς και μόνο για να αντιμετωπιστεί μία απεργιακή κινητοποίηση».<br />Και παρακάτω λέει: «Με τις προτεινόμενες ρυθμίσεις θωρακίζεται το δικαίωμα στην απεργία». Σύμφωνα, λοιπόν, με τις διατάξεις της τότε πρότασης νόμου του ΠΑΣΟΚ –γιατί το ΠΑΣΟΚ την κατέθεσε αυτή την πρόταση νόμου, βέβαια από τους δώδεκα Βουλευτές που την υπέγραφαν, οι εννέα δεν βρίσκονται πλέον στην Ολομέλεια, τους έχει σαρώσει η λαϊκή δυσαρέσκεια- η πολιτική κινητοποίηση, γενική ή μερική, μπορεί να κηρυχθεί σε περιπτώσεις πολέμου και θεομηνιών, όπως έχουν προαναφέρει συνάδελφοί μου. <br />Τον Φεβρουάριο του 2007, όταν η Νέα Δημοκρατία σε άσχετο νομοσχέδιο φέρνει τροπολογία για να ενισχύσει την πολιτική επιστράτευση, ο κ. Βενιζέλος κατά την τοποθέτησή του στη συζήτηση επί της τροπολογίας, επικαλούμενος ακριβώς την πρόταση νόμου που είχαν καταθέσει έναν χρόνο πριν, λέει «η απεργιακή κινητοποίηση από μόνη της δεν συνιστά λόγο επιβολής κατάστασης έκτακτης ανάγκης». <br />Επιπλέον, και ως καθηγητής Συνταγματικού Δικαίου λέει παρακάτω: «Με τη συγκεκριμένη τροπολογία αλλοιώνονται οι συνταγματικές έννοιες εκ του πλαγίου και παρεισάγεται η έννοια της δημόσιας τάξης ως λόγου που μπορεί να οδηγήσει σε πολιτική επιστράτευση, κάτι το οποίο είναι κατάφωρα αντισυνταγματικό».<br />Σήμερα ο κ. Βενιζέλος είναι Πρόεδρος του ΠΑΣΟΚ και Υπουργός Εξωτερικών. Τότε ο εισηγητής του ΠΑΣΟΚ, κ. Παπαγεωργίου, έλεγε ότι η συγκεκριμένη τροπολογία δεν λύνει τα προβλήματα που δημιουργούνται με την επιστράτευση, δεν ορίζει –και εκεί είναι, αν θέλετε, η βασική μας διαφωνία- ότι δεν μπορεί η επιστράτευση να χρησιμοποιείται σαν μέσο καταστολής των απεργιακών κινητοποιήσεων και δεν προβλέπεται πόση διάρκεια θα έχει αυτό το μέτρο, αυτό δηλαδή που ζούμε σήμερα με τους εργαζόμενους στα μέσα μαζικής μεταφοράς.<br />Το 2010, λοιπόν, το ΠΑΣΟΚ ανακαλύπτει το μνημόνιο. Το πρώτο που κάνει είναι να επιστρατεύσει τους ιδιοκτήτες φορτηγών βυτιοφόρων και φορτηγών δημόσιας χρήσης. <br />Τι ακριβώς λέτε, συνάδελφοι του ΠΑΣΟΚ; Πόσο αξιόπιστοι είστε σε αυτήν την κοινωνία; Γιατί δεν έχετε καταλάβει για ποιον λόγο ο κόσμος σάς έχει βάλει σε ένα κάδρο και σας έχει πετάξει στην άκρη; Επιτέλους, πότε έχετε δίκιο; Όταν είστε στην αντιπολίτευση ή όταν είστε στην κυβέρνηση, όταν τα συμφέροντα του κεφαλαίου πρέπει να τα εξυπηρετήσετε ως κυβέρνηση ή όταν παραπλανάτε τον κόσμο ως αντιπολίτευση προς άγραν εκλογικής πελατείας; <br />Αυτό το πράγμα δεν μπορεί να πάει άλλο. Η κοινωνία το έχει αποδείξει τα τελευταία χρόνια με τις επιλογές που έχει κάνει και θα κάνει, όταν θα της δοθεί η ευκαιρία να ψηφίσει.<br />Όμως, από την άλλη, κύριε Υπουργέ, δεκατρείς μήνες σε αυτήν τη χώρα δεν χιονίζει, δεν έχουμε σεισμούς, δεν βρέχει συνέχεια, δεν έχουμε πόλεμο. Επιτέλους, πρέπει να πείτε έστω και ένα επιχείρημα που να πατάει στον ορθό λόγο και να εξηγεί για ποιον λόγο αυτοί οι εργαζόμενοι είναι στο χακί τόσον καιρό. Οι απαντήσεις που σας έχουν δώσει οι συνάδελφοί μου είναι και οι λόγοι για τους οποίους δεν αίρετε την επιστράτευση. <br />Ας μην κρυβόμαστε, όμως, πίσω από το δάχτυλό μας. Αν θέλετε να λέγεστε δημοκρατική κυβέρνηση, αν πιστεύετε έστω και σ’ αυτήν την αστική δημοκρατία, δεν έχετε κανένα επιχείρημα για να διατηρείτε αυτήν την επιστράτευση ακόμα και σήμερα. <br />Εμείς σας καλούμε έστω και τώρα στην απάντησή σας να άρετε αυτήν την επιστράτευση και λέμε ότι η κυβέρνηση του ΣΥΡΙΖΑ δεν υπάρχει περίπτωση να διατηρεί χουντικούς νόμους, ούτε να λέει άλλα τώρα και άλλα μετά. Έχουν ήδη κατατεθεί προτάσεις μας για την άρση της επιστράτευσης και θα το κάνουμε πράξη την επόμενη μέρα της κυβέρνησης.<br /></speech><speech by="#s74"><from>ΠΡΟΕΔΡΕΥΩΝ</from> Πρέπει να ευχαριστήσω όλους τους Βουλευτές του ΣΥΡΙΖΑ για τη μεγάλη συνέπεια στον χρόνο που έχουν επιδείξει. Είναι εντυπωσιακό! Το λέω αυτό γιατί ο επόμενος ομιλητής έχει τρία λεπτά ομιλίας.<br />Τον λόγο έχει ο κ. Μπάρκας για τρία λεπτά.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Το γνωρίζω, κύριε Πρόεδρε.<br />Οι συνάδελφοι Βουλευτές του ΣΥΡΙΖΑ ανέδειξαν το ζήτημα του χουντικού νόμου που η συγκεκριμένη Κυβέρνηση χρησιμοποιεί σε όλες τις απεργιακές κινητοποιήσεις, όλων των εργαζομένων, σε όλους τους εργασιακούς κλάδους.<br />Το λέμε αυτό γιατί βαυκαλίζονται και λένε ότι υπερασπίζονται τη δημοκρατία, όμως οι Υπουργοί κάνουν χρήση χουντικών προεδρικών διαταγμάτων, σέρνοντας τους ανθρώπους στην εργασία, όταν διεκδικούν πράγματα για τον κλάδο τους. Το θέμα δεν είναι ατομικό αλλά συλλογικό.<br />Ο ΣΥΡΙΖΑ, από την αρχή της κρίσης, είχε πει ότι η κρίση δεν είναι οικονομική αλλά ταξική. Είναι η επίθεση του κεφαλαίου απέναντι στην εργασία. Θέλω εδώ να θυμίσω ότι η πρώτη πολιτική πράξη της Κυβέρνησης Σαμαρά, της τρικομματικής τότε κυβέρνησης, ήταν να μπει νύχτα στην «Ελληνική Χαλυβουργία», σε έναν εργασιακό χώρο που οι εργαζόμενοι επί εννιά μήνες, διεκδικούσαν τι; Την επαναπρόσληψη δύο ανθρώπων που είχαν απολυθεί από την εταιρεία, έτσι απλά γιατί ήθελε η συγκεκριμένη εταιρεία να απολύσει δύο ανθρώπους. <br />Βρεθήκαμε εκείνο το πρωί σε αυτόν τον εργασιακό χώρο. Φάγαμε ξύλο από τα ΜΑΤ. Άλλωστε, η συνταγή της συγκεκριμένης Κυβέρνησης έχει να κάνει πάντα με ένα ρητό, το καρότο και το μαστίγιο.<br />Έχετε, κύριε Υπουργέ, θεωρητικοποιήσει αυτήν τη διαδικασία: Παντού ξύλο, καταστολή σε όλους τους εργασιακούς χώρους και, βεβαίως, στο μετρό, όπου και εκεί βρεθήκαμε από την πρώτη στιγμή, συμμετείχαμε στις γενικές συνελεύσεις των εργαζομένων για την απεργία τους. Είναι αυτοί οι εργαζόμενοι που στις διαδηλώσεις των πλατειών υπερασπίζονταν τη νεολαία, η οποία κρυβόταν από τα χημικά που εσείς τότε ρίχνατε στις πλατείες για να διώξετε τον κόσμο, υπερασπιζόταν αυτήν τη νεολαία, την προστάτευε. Και εσείς ήλθατε με επίσης χουντικό τρόπο και κόψατε την πόρτα για να μπορέσουν τα ΜΑΤ να μπουν μέσα.<br />Κύριε Υπουργέ, έχετε ομονοήσει -το λέτε συνεχώς στα κανάλια, γιατί μόνο με αυτούς συνομιλείτε- ότι οι απεργίες είναι η συντεχνιακή διαδικασία και ότι οι συντεχνίες χρησιμοποιούν την απεργία σε βάρος των υπολοίπων εργαζομένων.<br />Οι εργαζόμενοι, κύριε Υπουργέ, θέλουν να σας πουν το εξής: Η απεργία είναι η διεκδίκηση των εργασιακών δικαιωμάτων όχι συγκεκριμένων κλάδων αλλά όλων των εργαζομένων. Οι απεργοί στο μετρό, οι απεργοί οδηγοί λεωφορείων, βυτιοφόρων, οι απεργοί ναυτεργάτες δεν κάνουν απεργία μόνο για να διεκδικήσουν τα δικά τους συμφέροντα, αλλά για να διεκδικήσουν ένα καλύτερο μέλλον για τους ίδιους, για όλους τους εργαζόμενους, αλλά κυρίως για τη νεολαία, την οποία έχετε επιτάξει. Η νεολαία ζει με 250 ευρώ, εργάζεται για 250 ευρώ. Την έχετε επιτάξει και της έχετε επιτάξει και το μέλλον!<br />Θέλουμε, κύριε Υπουργέ, να αποσύρετε τώρα -χθες!- το συγκεκριμένο μέτρο και να το αφήσετε στο χρονοντούλαπο, εκεί που η γενιά του Πολυτεχνείου το έβαλε με την εξέγερσή της το 1973.<br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε τον κ. Μπάρκα.<br />Τον λόγο έχει ο κ. Σταθάς, τελευταίος από τους επερωτώντες Βουλευτές, για τρία λεπτά.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Πρόεδρε, κύριε Υφυπουργέ, βλέπουμε πόσο πολύ ενδιαφέρει την Κυβέρνηση η συγκεκριμένη επερώτηση, ώστε έστειλε έναν Υφυπουργό να την εκπροσωπεί σε ένα τόσο σοβαρό θέμα.<br />Το βασικότερο από όλα είναι το εξής: Το θέμα είναι καθαρά πολιτικό. Μόνο έτσι μπορούν να αντιμετωπίσουν τις απεργίες, ντύνοντας τον κόσμο στα χακί. Μόνο έτσι μπορούν να σταματήσουν τη λαϊκή βούληση γι’ αυτήν την αλλαγή, για αυτά τα απάνθρωπα, αντιλαϊκά μέτρα που θέλουν να εφαρμόσουν τόσο στους ναυτεργάτες για να βοηθήσουν -όπως πάρα πολύ καλά ξέρουμε- τους εφοπλιστές όσο και στους εργαζόμενους του μετρό, που στην κυριολεξία δίνουν μια μεγάλη μάχη στους χώρους εργασίας για να επιβιώσουν και ζητούν τα αυτονόητα. Όμως, κατάφεραν να τους επιστρατεύσουν και αυτούς και να μπουν με τα ΜΑΤ μέσα.<br />Εμένα προσωπικά, σαν άνθρωπο της εργασίας, δεν με απασχολεί ό,τι και να κάνουν, όσα ΜΑΤ και να στείλουν, ό,τι και να γίνει, κύριε Υπουργέ. Να ξέρετε ένα πράγμα: Αυτός ο λαός, με αυτήν την οργή γι’ αυτά τα μέτρα τα οποία έχετε πάρει και αυτά τα μέτρα τα οποία εφαρμόζετε με τις ευλογίες των τραπεζιτών, που μόνο αυτούς θέλετε να εξυπηρετήσετε και όχι τις χιλιάδες, τα εκατομμύρια ανέργων -γιατί οι μόνοι που σας ενδιαφέρουν είναι οι μεγαλοεπιχειρηματίες που είναι κάθε μέρα στα υπουργικά γραφεία και νομοθετείτε μόνο γι’ αυτούς- ό,τι και να κάνετε, θα ανατρέψει αυτήν την πολιτική. Διότι είμαστε ένας περήφανος λαός, με αξιοπρέπεια, με δύναμη ψυχής και θα το καταφέρουμε αυτό, όπως και οι εργαζόμενοι στο μετρό, όπως και οι ναυτεργάτες, που έχουν δώσει επί χρόνια αγώνες για να κερδίσουν την αξιοπρέπειά τους. <br />Συγκεκριμένα στο μετρό, επειδή είναι οι τελευταίοι που έχουν απομείνει με τη στρατιωτική στολή, να είστε σίγουροι πως ό,τι και να κάνετε και αυτοί με τον τρόπο τους αγωνίζονται και θα συνεχίσουν να αγωνίζονται. Είναι συνέχεια στον δρόμο και αγωνίζονται, όπως και οι υπόλοιποι.<br />Πριν λίγο ήμασταν στην πλατεία Συντάγματος. Στην πλατεία Συντάγματος, λοιπόν, είδαμε τα ΜΑΤ να χτυπούν καθαρίστριες απλήρωτες, χτυπούσαν απολυμένους. Έτσι αντιλαμβάνεστε τη δημοκρατία!<br />Όμως, δεν είδα κανέναν απ’ αυτούς που κλέβουν και είναι στις λίστες να τους συμπεριφερόμαστε έτσι. Τους χαϊδεύουμε. Όλα αυτά τα βλέπει ο λαός.<br />Θα ήθελα να πω και κάτι τελευταίο, το οποίο το λέω πάντα, απευθυνόμενος και στην παράταξη στην οποία ανήκω. Ο κόσμος της εργασίας, οι αγρότες, οι μικρομεσαίοι πρέπει να είναι στον δρόμο και να διεκδικούν, όποιος και αν είναι στην κυβέρνηση. Ο κόσμος δεν πρέπει ποτέ να σταματήσει να διεκδικεί την αξιοπρέπειά του, το δικαίωμα στη δουλειά και να το κάνει όποια κυβέρνηση και αν είναι στην εξουσία. Δεν πρέπει να κάνει ανάθεση σε κανέναν και πόσω μάλλον σε σας που έχετε μάθει να τους επιστρατεύετε και να τους ντύνετε στα χακί. <br /></speech><speech by="#s74"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, ολοκληρώθηκε ο κατάλογος των επερωτώντων Βουλευτών. <br />Τον λόγο έχει ο Υφυπουργός Υποδομών, Μεταφορών και Δικτύων κ. Μιχαήλ Παπαδόπουλος για δεκαπέντε λεπτά.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, όπως γνωρίζετε, η «ΣΤΑΣΥ Α.Ε.», η οποία προήλθε από τη συγχώνευση των εταιρειών «ΑΜΕΛ ΑΕ», «ΗΣΑΠ ΑΕ» και «ΤΡΑΜ ΑΕ», ανήκει στις επιχειρήσεις κοινής ωφέλειας, αφού η λειτουργία της έχει ζωτική σημασία για την εξυπηρέτηση βασικών αναγκών του κοινωνικού συνόλου σαν επιχείρηση μεταφοράς σε όλο το λεκανοπέδιο της Αττικής. Τα μέσα σταθερής τροχιάς που ανήκουν στη «ΣΤΑΣΥ ΑΕ» είναι ταγμένα στη διάθεση του πολίτη, του κοινωνικού συνόλου, εξυπηρετώντας καθημερινά περίπου ένα εκατομμύριο επιβάτες και, κυρίως, επιβάτες χαμηλού και μεσαίου εισοδήματος.<br />Δεν πρέπει να ξεχνάτε ότι στο πλαίσιο υλοποίησης διεθνών συμβάσεων της χώρας και στο πλαίσιο του Προγράμματος Δημοσιονομικής Σταθερότητας, οι διατάξεις που αφορούν στο βαθμολογικό και μισθολογικό καθεστώς των υπαλλήλων του δημοσίου, νομικών προσώπων δημοσίου δικαίου και ΟΤΑ, έπρεπε να εφαρμοστούν σε όλο το δημόσιο τομέα και, συνεπώς, σε όλο το προσωπικό της «ΣΤΑΣΥ ΑΕ». <br />Οι εργαζόμενοι, προκειμένου να εξαιρεθούν απ’ αυτή τη ρύθμιση, κατά την εβδομάδα 17-25 Ιανουαρίου 2013 προκήρυξαν και πραγματοποίησαν καθημερινές απεργίες. Είναι αναφαίρετο δικαίωμά τους, παρά το γεγονός ότι οι τελευταίες από τις απεργίες -21, 22 και 23 Ιανουαρίου 2013- κρίθηκαν παράνομες με τις υπ’ αριθμ. 92/2013 και 99/2013 αποφάσεις του Μονομελούς Πρωτοδικείου Αθηνών εξαιτίας του ότι δεν είχε γίνει έγκαιρη προειδοποίηση της επιχείρησης, ώστε να ληφθούν τα απαραίτητα μέτρα πρόληψης της κοινωνικής ανάγκης και χωρίς να διατεθεί αποτελεσματικά το προσωπικό για την αντιμετώπιση των αναγκών του κοινωνικού συνόλου.<br />Οι απεργίες συνεχίστηκαν και 23, 24 και 25 Ιανουαρίου 2013, έχοντας διαρκέσει οκτώ ημέρες. Οι δικαστικές αποφάσεις που είχαν βγει αναγνώριζαν τους λόγους αναγκαιότητας της επίταξης, αφού έθεταν ως προϋπόθεση ότι αυτά τα μέσα έπρεπε να κυκλοφορούν.<br />Η παρατεινόμενη έλλειψη της συγκοινωνίας προκάλεσε πρωτόγνωρες και επαχθέστατες συνέπειες στο κοινωνικό σύνολο της πρωτεύουσας και έγιναν αντιληπτές από όλους. Συγκεκριμένα, υπήρχαν αναφορές από άτομα ευπαθών κοινωνικών ομάδων και για το χάος το οποίο δημιουργήθηκε λόγω της αύξησης της κίνησης των οδικών μέσων μεταφοράς. Δηλαδή, υπήρχε μία σοβαρή επιδείνωση των συνθηκών ζωής, όσον αφορά τη μετακίνηση στο Λεκανοπέδιο, που έθεταν σε δοκιμασία όλους τους υπόλοιπους πολίτες. <br />Επίσης, δημιουργήθηκε σοβαρή αναταραχή και στην οικονομική ζωή της πόλης λόγω της αδυναμίας έγκαιρης προσέλευσης διαφόρων στην εργασία τους. Δεν υπήρχε προγραμματισμός για την εκτέλεση υποχρεώσεων των πολιτών. Συγχρόνως, όμως, υπήρχαν και άλλοι κίνδυνοι, οι οποίοι ήταν σοβαροί για τη λειτουργία και την ομαλή ζωή της πόλης, λόγω της μη συμμόρφωσης των απεργών προς τις δικαστικές αποφάσεις και την παράνομη κατάληψη των χώρων των αμαξοστασίων της «ΣΤΑΣΥ Α.Ε.».<br />Γι’ αυτούς τους λόγους αποφασίστηκε από την τότε πολιτική ηγεσία του Υπουργείου η επίταξη των υπηρεσιών των εργαζομένων της «ΣΤΑΣΥ ΑΕ». <br />Αυτά που ανέφερα μέχρι τώρα, τα οποία είναι γνωστά σε όλους, τα ανέφερα μόνο και μόνο για να φρεσκάρω τη μνήμη σας για τις συνέπειες που έχει στην οικονομική, κοινωνική και δημόσια ζωή η απεργία των εργαζομένων, τους οποίους σήμερα έρχεστε όλοι μαζί, με διαφορετικές φωνές βέβαια, υποκριτικά να υπερασπιστείτε, χωρίς να έχετε ίχνος συμπάθειας για τους υπόλοιπους πολίτες που αυτό τους αφορά.<br />Είναι σημαντικό να ακούω Βουλευτές συναδέλφους, οι οποίοι ανήκουν στη μεσαία τάξη και έχουν, αν θέλετε, και μία απλή λογική, να υπερασπίζονται τους εργαζόμενους. Πραγματικά, όμως, μου κάνει εντύπωση το να ακούω και συναδέλφους Βουλευτές, οι οποίοι για τον άλφα ή βήτα λόγο ανήκουν σε άλλες υψηλότατες τάξεις, να υπερασπίζονται δήθεν τους εργαζόμενους και να θίγουν τον υπόλοιπο κόσμο.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Τι είναι αυτά που λέτε, κύριε συνάδελφε; Αυτή είναι ταξική άποψη!</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Εμείς, αγαπητοί συνάδελφοι, τους εργαζόμενους τους σεβόμαστε, τους στηρίζουμε, αλλά από διαφορετική βάση. Ποια είναι η βάση αυτή; Πρέπει να σας πω για να το ξέρετε ότι και πριν αναλάβω την ευθύνη ως Υπουργός Μεταφορών, ως Τομεάρχης Μεταφορών της Νέας Δημοκρατίας είχα συχνότατη επικοινωνία μαζί τους. Ήμασταν σε απόλυτη συνεννόηση. Το γραφείο μου παραμένει ανοικτό, ανεξάρτητα των πολιτικών πεποιθήσεων και το που ανήκει ο καθένας, ανά πάσα στιγμή μπορεί να μιλήσει μαζί μου και να συνεννοηθούμε.<br />Εσείς τι κάνετε; Δημιουργείτε μια υποκριτική συμπεριφορά απέναντί τους, πιθανά τους οδηγείτε σε ακραίες πράξεις για υπεράσπιση των συμφερόντων τους και εκεί σταματάτε. <br />Εμείς προχωράμε και στην ουσία. Υπεγράφη ο κανονισμός λειτουργίας της <br />ΣΤΑΣΥ και μάλιστα με τη σύμφωνη γνώμη όλων των σωματείων της έχουν αρχίσει οι συζητήσεις για την υπογραφή συλλογικής σύμβασης των εργαζομένων. Υπάρχει μια εργασιακή και κοινωνική ειρήνη σήμερα στον χώρο των μεταφορών, και όχι -το τονίζω αυτό- γιατί οι εργαζόμενοι είναι επιταγμένοι, αλλά γιατί έχουν υψηλή συνείδηση και έχουν αντιληφθεί απόλυτα ότι με τη στάση τους αυτή μόνο θετικά αποτελέσματα μπορεί να έχει η εταιρεία και κατ’ επέκταση οι ίδιοι αλλά και όλοι οι πολίτες. <br />Σήμερα η ΣΤΑΣΥ για πρώτη φορά στέκεται οικονομικά στα πόδια της. Και μάλιστα χωρίς την αύξηση του εισιτηρίου, που βέβαια, από ό,τι γνωρίζετε, δεν έγινε. Δεν είχαμε, λοιπόν, ούτε επιβάρυνση των πολιτών. Κι αυτό οφείλεται στη δουλειά, στις θυσίες των εργαζομένων. Αυτό οφείλουμε να το αναγνωρίσουμε. <br />Επίσης, πρέπει να σας πω, επειδή είχατε θίξει το θέμα αυτό, κύριε Στρατούλη, σε μια συζήτηση με τον κύριο Υφυπουργό, τον κ. Κεγκέρογλου, σχετικά με τις προσλήψεις, ότι ήδη έχω δώσει εντολή και έχει ξεκινήσει η διαδικασία. Γιατί η ΣΤΑΣΥ είναι μια εταιρεία η οποία επιτελεί και αναπτυξιακό έργο. <br />Οι καινούργιοι σταθμοί, οι οποίοι δημιουργούνται, οι άλλοι σταθμοί, οι οποίοι θα δημιουργηθούν, αυτοί που δημιουργήθηκαν μέχρι πριν από μερικούς μήνες, χρειάζονται προσωπικό. Έτσι, λοιπόν, δίνουμε τη δυνατότητα να προσληφθεί νέο προσωπικό στη ΣΤΑΣΥ με κανόνες ΑΣΕΠ, χρησιμοποιώντας και την εκπαίδευση από τέσσερις έως έντεκα μήνες που έχουν κάποιοι υπάλληλοι και οι οποίοι σήμερα βρίσκονται στο σπίτι τους. Πριμοδοτούμε, δηλαδή, την εταιρεία η οποία πλήρωσε υπαλλήλους και τους εκπαίδευσε για να μοριοδοτηθούν, για να έχουν τη δυνατότητα, στις ανάγκες που έχει σήμερα το μετρό, να μπορούν να δουλέψουν. <br />Όπως βλέπετε, το δικό μας ενδιαφέρον για το κοινωνικό σύνολο και τους εργαζόμενους είναι έμπρακτο. Σε καμμιά περίπτωση δεν ακολουθούμε τη δική σας τακτική. Όμως, θεωρώ ότι δεν θα την ακολουθήσουν ούτε οι εργαζόμενοι, γιατί δεν υπάρχουν ούτε κραυγές ούτε ακραίες συμπεριφορές. <br />Είναι γεγονός ότι το θέμα της επιστράτευσης πρέπει να λυθεί. Είναι γεγονός ότι το Υπουργείο και η Κυβέρνηση εξετάζει την άρση της επίταξης των εργαζομένων. Θεωρώ ότι στο άμεσο χρονικό διάστημα θα ανακοινωθούν οι αποφάσεις που θα παρθούν.<br />Σήμερα παρακολούθησα με προσοχή τις τοποθετήσεις όλων των συναδέλφων. Πρέπει, όμως, να σας πω ότι, εκτός της ιστορική αναδρομής περί συνδικαλισμού που άκουσα και την οποία ξέρετε πάρα πολύ καλά εσείς, το ενδιαφέρον της χώρας σήμερα είναι και σε άλλα επίπεδα. <br />Εμείς θέλουμε να ανοίξουν καινούργιες επιχειρήσεις, να μπορούν οι μικρομεσαίες επιχειρήσεις του κέντρου της Αθήνας να δουλεύουν. Διότι με τη λογική την οποία έχετε εσείς, από τη μία κάποιοι το θέλουν αυτό, ενώ κάποιοι άλλοι μιλούν και ωθούν τον κόσμο να κάνει ακραίες κινητοποιήσεις. <br />Τελικά, αποφασίστε τι θέλετε, γιατί η χώρα είναι σε μία κρίσιμη καμπή. Και η λογική της Αριστεράς μια ζωή αυτή ήταν, να ωθεί τον κόσμο σε κινητοποιήσεις, να αδιαφορεί τελείως για το υπόλοιπο κοινωνικό σύνολο. <br />Τα υπόλοιπα θα τα πω στη δευτερομιλία μου.<br />Ευχαριστώ, κύριε Πρόεδρε.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Μητρόπουλος για δώδεκα λεπτά. Ο Υπουργός συμφώνησε και μειώσαμε κάπως τον χρόνο του, δείτε και εσείς, αν μπορείτε, να κάνετε το ίδιο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Ευχαριστώ πάρα πολύ, κύριε Πρόεδρε.<br />Κυρίες και κύριοι συνάδελφοι, η επιστράτευση απεργών σε συνδυασμό με την επίταξη υπηρεσιών ήταν και παραμένει θεσμός εκτός Συντάγματος. Η επίκλησή της σε συνθήκες ομαλού κοινοβουλευτικού βίου συνιστά ανοιχτή συνταγματική εκτροπή. <br />Τον αντιδημοκρατικό αυτόν θεσμό ανέλυσα θεωρητικά και ιστορικά στο βιβλίου μου «Νεοφιλελευθερισμός και Υποβάθμιση της Εργασίας» του 1991, αφού οι ελληνικές κυβερνήσεις από το 1988 είχαν συμπεριληφθεί στη μαύρη λίστα -black list- του Διεθνούς Γραφείου Εργασίας του ΟΗΕ, λόγω της καταχρηστικής προσφυγής στον αντιδημοκρατικό αυτόν θεσμό μαζί με τα δικτατορικά και τα πιο ανελεύθερα τότε καθεστώτα από το 1988. <br />Αν και από την αρχή της μνημονιακής περιόδου και της επικυριαρχίας της τριαρχίας των δανειστών προβάλλεται από ξένους και εγχώριους κύκλους ότι το μνημόνιο είναι το αναγκαίο άλμα προς τον εκσυγχρονισμό των δομών της πολιτείας και των δημοσίων θεσμών, όλο και περισσότερο οι μέθοδοι εφαρμογής του πισωγυρίζουν σε προδημοκρατική εποχή. <br />Ουδείς από τους μνημονιακούς ζηλωτές, κυρίες και κύριοι συνάδελφοι, αισθάνθηκε την ανάγκη να εξηγήσει αυτήν την εκλεκτική συγγένεια των μνημονίων με τις αυταρχικές μεθόδους των πράξεων νομοθετικού περιεχομένου και της πολιτικής επιστράτευσης απεργών. Όποιος παρακολουθήσει σε ποιους κλάδους επιβλήθηκε η πολιτική επιστράτευση ως μέσο πειθάρχησης απεργών και ως μέσο εφαρμογής της ρήτρας εσωτερικής ανταγωνιστικής υποτίμησης των μισθών των Ελλήνων εργαζομένων προς αυτούς των χωρών της Νοτιανατολικής Ευρώπης, θα διαπιστώσει, κυρίες και κύριοι συνάδελφοι, ότι αυτό έγινε από τους πιο μαχητικούς συνδικαλιστικούς κλάδους. Ο ρόλος ορισμένων ΜΜΕ και αυτήν τη φορά υπήρξε καταλυτικός σε κάθε περίπτωση, όπως άλλωστε και στο «πέρασμα» όλων των μνημονίων: ψευδή στοιχεία, συκοφάντηση συνδικαλιστών, ανόμοιες συγκρίσεις, προστασία της Κυβέρνησης, άρνηση διοργάνωσης ενός ουσιαστικού διαλόγου, κοινωνικός αυτοματισμός. <br />Η πολιτική επιστράτευση εργαζομένων απεργών, κυρίες και κύριοι συνάδελφοι, αποκαλύπτει την υποκρισία της εκτελεστικής εξουσίας και τη δυσπιστία του συστήματος στους κοινωνικούς αγώνες. Όταν η ταξική πάλη εντός των θεσμών του αστικού συστήματος γέρνει την πλάστιγγα υπέρ των εργαζομένων, εμφανίζεται η πολιτική επιστράτευση ως από μηχανής θεός για να καταργήσει το παιχνίδι της νομιμότητας και να μεταφέρει την κοινωνία σε συνθήκες προδημοκρατικής εποχής. <br />Άλλωστε, το ισχύον νομικό πλαίσιο, το νομοθετικό διάταγμα του ’74, οι νόμοι του 2005, του 2007, καθώς και το χουντικό Προεδρικό Διάταγμα 506/74, πάνω στο οποίο στηρίχθηκαν όλες οι επιστρατεύσεις, είναι ευθέως αντίθετο στο Σύνταγμα, στα άρθρα 18 παράγραφος 2 και 23 παράγραφος 4, καθώς και στο Διεθνές Δίκαιο, στις διεθνείς συμβάσεις 29, 87, 98 και 105 που μιλούν για την απαγόρευση αναγκαστικής εργασίας και κατοχυρώνουν την αυτονομία του συνδικαλιστικού κινήματος. Διεθνείς συμβάσεις που έχουν υπέρτερη ισχύ τυπικού νόμου, αφού έχουν κυρωθεί από τη χώρα μας, κατοχυρώνουν τη συνδικαλιστική ελευθερία, την αυτονομία των συλλογικών συμβάσεων και απαγορεύουν την αναγκαστική εργασία. <br />Ειδικότερα, κυρίες και κύριοι συνάδελφοι, το άρθρο 22 του Συντάγματος και ο ν. 3536/2007 περιορίζουν την επίταξη προσωπικών υπηρεσιών, εκτός των περιπτώσεων πολέμου ή εξομοιούμενων με αυτόν συνθηκών, την περίπτωση γενικευμένης θεομηνίας ή την κατάσταση ανάγκης που μπορεί να θέσει σε κίνδυνο τη δημόσια υγεία. <br />Εξάλλου, σύμφωνα με το άρθρο 105 παράγραφος 1 της συνθήκης του 1959 που κυρώθηκε από τη χώρα μας και έχει ισχύ τυπικού νόμου –διαβάζω- «κάθε μέλος της Διεθνούς Οργάνωσης Εργασίας που επικυρώνει τη σύμβαση αυτή, υποχρεούται να καταργήσει την αναγκαστική υποχρεωτική εργασία, είτε ως μέθοδο επιστράτευσης και χρησιμοποίησης του εργατικού δυναμικού για σκοπούς οικονομικής ανάπτυξης και, δεύτερον, είτε ως μέτρο τιθάσευσης στην εργασία είτε ως κολασμός για συμμετοχή εργαζομένων σε απεργία». Δυστυχώς, σαράντα περίπου χρόνια μετά την πτώση της χούντας εφαρμόζετε κατ’ ουσία καταργημένα νομοθετήματα. Όλες οι κυβερνήσεις από τότε και παρά τις προεκλογικές τους εξαγγελίες, προτίμησαν να τα έχουν σαν «αποκούμπι» για την τιθάσευση του συνδικαλιστικού κινήματος, σε περίπτωση που οι άλλες γνωστές μέθοδοι αλλοτρίωσης των στελεχών του δεν θα έφερναν αποτελέσματα.<br />Ο θεσμός αυτός έχει τόσο αρνητική φόρτιση στην κοινή γνώμη, που αποκρύπτετε τεχνηέντως ότι η επίταξη, κατά το Σύνταγμα, αφορά υπηρεσίες και πράγματα και όχι πρόσωπα. Όσοι είχαν την ψευδαίσθηση ότι η Κυβέρνηση δεν θα προέβαινε σε αυτό το ακραίο και αντισυνταγματικό μέτρο, διαψεύστηκαν. Ο αυταρχισμός, άλλωστε, ήταν μονόδρομος για την τριμερή μνημονιακή κυβέρνηση τότε και τη διμερή συγκυβέρνηση σήμερα, που κρατάει ακόμα τον θεσμό. Γιατί μόνο ο ετερόνομος μνημονιακός «λιταρχισμός» -λιτότητα και αυταρχισμός- θα τολμούσε να το εκμεταλλευτεί, προκειμένου να περάσει τις καταστροφικές του μνημονιακές ρυθμίσεις.<br />Αποκρύπτετε, επίσης, από την κοινή γνώμη ότι οι μειώσεις που υφίστανται οι εργαζόμενοι στα μέσα μαζικής μεταφοράς σε υλοποίηση του τρίτου μνημονίου, ν. 4093/2012 και οι προϋπολογισμοί του 2013 και 2014 οδηγούν στην πλήρη εξαθλίωσή τους, ανεξαρτήτως της βαρύτητας ή σπουδαιότητας της επικινδυνότητας της εργασίας τους. Κατ’ ουσίαν, θα εργάζονται με κίνδυνο της ζωής τους και θα είναι εργαζόμενοι-πένητες. Δυστυχώς η μνημονιακή δημοσιολογία αποσιωπά ότι η εξαθλίωση των εργαζομένων και η συκοφάντηση των αγώνων τους είναι αναγκαία προστάδια της πλήρους ιδιωτικοποίησης των μέσων μαζικής μεταφοράς. Όταν οι ιδιώτες επιχειρηματίες ανεβάσουν σε δυσθεώρητα ύψη τα εισιτήρια, τότε όλοι οι συνέλληνες θα αντιληφθούν ότι ο αγώνας των εργαζομένων για κοινωνική επιδότηση της μεταφοράς των πολιτών, για αξιοπρεπείς δημόσιες μεταφορές και ασφαλώς για αξιοβίωτα μεροκάματα, έπρεπε να είναι αγώνας όλης της ελληνικής κοινωνίας. <br />Για τους περήφανους εργαζόμενους των μέσων μαζικής μεταφοράς και κυρίως του μετρό, που μας παρακολουθούν από τα θεωρεία, και της μαχητικής τους ηγεσίας οι αγωνιστικές κινητοποιήσεις τους ήταν μονόδρομος.<br /><br />Σήκωσαν στους ώμους τους την αγωνία όλων των Ελλήνων και έσωσαν την αξιοπρέπεια όλων των πολιτών. Γι’ αυτό είχαν πλατιά κοινωνική αποδοχή, γι’ αυτό τους πρέπει έπαινος. Από την άλλη πλευρά, Κυβέρνηση και τριαρχία των δανειστών έδειξαν την πυγμή τους. Η εξόφθαλμη παραβίαση και αυτής ακόμη της ασφυκτικής θέσμισης των συνδικαλιστικών αγώνων από το Σύνταγμα και τις διεθνείς συμβάσεις, πλην του εξευτελισμού και της αυτοαναίρεσης της συντεταγμένης πολιτείας, αποτελεί εκδήλωση έλλειψης ψυχραιμίας και εμπιστοσύνης στο ίδιο θεσμικό πλαίσιο του συστήματος από αυτούς που υποτίθεται ότι το υπηρετούν μέσα στο πλαίσιο της συστημικής νομιμότητας. <br />Ο πολιτικός χαρακτηρισμός, κυρίες και κύριοι συνάδελφοι, εξάλλου αυτής της παράνομης και αντισυνταγματικής ενέργειας από τη μνημονιακή εκτελεστική εξουσία, παρ’ ό, τι αυτή διαθέτει πλούσιο οπλοστάσιο απόλυτου σχεδόν ελέγχου και καταστολής…<br /><br />Ένα λεπτό, κύριε Πρόεδρε.<br />…των απεργιακών κινητοποιήσεων, όπως προσωπικό ασφαλείας, υποχρέωση προειδοποίησης, ταχύτατη και πρόθυμη δικαστική συνδρομή, εκφεύγει από τα όρια της αστικής νομιμότητας και του απλού χαρακτηρισμού της πολιτικής ως συντηρητικής ή νεοφιλελεύθερης.<br />Ιστορικά, κυρίες και κύριοι συνάδελφοι, κύριε Υπουργέ, ο θεσμός της πολιτικής επιστράτευσης ταυτιζόταν με ολοκληρωτικά καθεστώτα. Και η περιορισμένη εφαρμογή του διαχρονικά κλόνιζε παλαιότερα και συντηρούσε κοινοβουλευτικές κυβερνήσεις, που θεωρούσαν ανεξίτηλο στίγμα την υπογραφή του σχετικού διατάγματος. Και κατά τούτο, η χωρίς αναστολές προσφυγή σε αυτήν με ταυτόχρονη κατάλυση της σχετικής συνταγματικής διάταξης και των όρων των διεθνών συμβάσεων εργασίας, είναι θλιβερό σημείο των μνημονιακών μας καιρών.<br /><br />Τελειώνω, κύριε Πρόεδρε.<br />Στην πολιτειολογία, κυρίες και κύριοι συνάδελφοι, αυτό λέγεται «περιορισμένη συνταγματική εκτροπή». Και υπό ορισμένες συνθήκες, είναι από τις βαρύτατες αξιόποινες πράξεις. Η κοινωνία πλέον είναι στο απόσπασμα. Οι μισθοί στην κλίνη του Προκρούστη. Η δημοκρατία σε προϊούσα αλλοίωση. Ο πλούτος του έθνους μας σε διαδικασία βίαιης απαλλοτρίωσης. <br />Η Κυβέρνηση, κυρίες και κύριοι συνάδελφοι, συμπεριφέρεται σαν να έχει απέναντι της εχθρούς. Γι’ αυτό και ο λαός σύντομα πρέπει να πάρει τις τελικές του αποφάσεις. Οι προσεχείς εκλογές του Μαΐου θα είναι γι’ αυτόν εκλογές ανατροπής, ανάτασης και ελπίδας για τον πολύπαθο λαό μας. <br />Σας ευχαριστώ πολύ. <br /></speech><speech by="#s74"><from>ΠΡΟΕΔΡΕΥΩΝ</from> Σας ευχαριστούμε και εμείς. <br />Τον λόγο έχει η κ. Βούλτεψη.<br />Κυρία Βούλτεψη, έχετε τον λόγο για έξι λεπτά, γιατί όπως γνωρίζετε τόσος είναι ο χρόνος για τους Κοινοβουλευτικούς Εκπροσώπους των υπολοίπων κομμάτων.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Μάλιστα, κύριε Πρόεδρε. Σας ευχαριστώ.<br />Κύριε Πρόεδρε, κυρίες και κύριοι συνάδελφοι, χωρίς αμφιβολία η συνδικαλιστική ελευθερία και το δικαίωμα στην απεργία είναι συνταγματικά κατοχυρωμένα. Η δική μας παράταξη το 1974 αποκατέστησε τις συνδικαλιστικές ελευθερίες και έδωσε χώρο στο συνδικαλιστικό κίνημα. Πράγματι, το Σύνταγμα στο άρθρο 22, κάνει ειδικές αναφορές σχετικά με την επίταξη προσωπικών υπηρεσιών αναφερόμενη σε ανάγκες άμυνας, αλλά και προστασίας της υγείας, σε περιπτώσεις θεομηνίας και άλλες περιπτώσεις, όσον αφορά την προστασία του λαού. <br />Ουδείς είναι ευχαριστημένος να χρειάζεται να επιτάξει εργαζομένους για να κάνουν τη δουλειά τους. Αποκρούω από την πρώτη στιγμή τα περί «χουντικού νόμου». Θεωρώ ότι πρέπει να σταματήσει αυτή η ιστορία κοινοβουλευτικής νομιμοποίησης επιχειρημάτων που προέρχονται από άλλη παράταξη. <br />Όλοι αναγνωρίζουμε ότι η χώρα μας βρίσκεται σε πολύ έκτακτες συνθήκες: Συνθήκες οικονομικής κρίσης, οικονομικής κατάρρευσης, οικονομικής χρεοκοπίας και αυτές είναι και πολεμικές συνθήκες. Δεν θέλω όμως, να το τραβήξω. <br />Ακόμη και αν δεν ήταν αυτό, αντέχει η χώρα μας πολύμηνες απεργιακές κινητοποιήσεις; Δηλαδή μια χώρα που περιμένει να ζήσει από τον τουρισμό ή από τη μεταφορά ευπαθών προϊόντων, αντέχει επί μήνες να μην κυκλοφορούν τα καράβια, να μην μπορούν οι τουρίστες να πάρουν το μετρό από το αεροδρόμιο να έρθουν στην Αθήνα,  να σαπίζουν τα προϊόντα, να φεύγουν τα κρουαζιερόπλοια και να πηγαίνουν στη Μάλτα ή στην Τουρκία; Αυτό είναι ένα ερώτημα. Διότι είναι έκτακτη ανάγκη –κατά τη γνώμη μου- όταν μιλάμε για πραγματικό στραγγαλισμό της οικονομίας, ασφυξία στη νησιωτική Ελλάδα, καταστροφή του τουρισμού. Σας θυμίζω το 2006, που είχε γίνει η πολυήμερη διακοπή ρεύματος στη Κεφαλλονιά. Μόλις αποκαταστάθηκε, έκαναν απεργία τα καράβια και το νησί αποκλείστηκε για δύο μήνες. <br />Το λέω αυτό, γιατί πολλές από τις απεργίες - οι περισσότερες- γίνονται τον Ιούλιο και τον Αύγουστο, τη μόνη περίοδο που η Ελλάδα ως χώρα, περιμένει να της έρθει «ζεστό» χρήμα. Δεν έχει ούτε βαριά βιομηχανία ούτε τίποτε. Αυτή λέμε ότι είναι η βαριά της βιομηχανία. <br />Και το λέω αυτό, γιατί έχω διακονήσει το συνδικαλιστικό λειτούργημα και πραγματικά, το θεωρώ κορυφαία μου αποστολή μέσα στην κοινωνία. Όμως, θέλω να πω ότι η επιτυχία του συνδικαλιστή -και επιτυχημένος συνδικαλιστής σε όλο τον κόσμο αλλά και σε μας όταν ασχολούμεθα με αυτό- ήταν να μη κάνει απεργία. Διότι, η απεργία είναι εύκολη, την κηρύσσεις. Το να μην κάνεις απεργία και να πετύχεις τους στόχους σου ή έστω κάποιους από τους στόχους σου, αυτό είναι σημαντική συνδικαλιστική κατάκτηση. Και αυτό είναι και η ευθύνη του συνδικαλιστικού κινήματος. <br />Πραγματικά, εμείς πιστεύουμε ότι αυτά πρέπει να γίνονται με ευθύνη απέναντι στη κοινωνία. Κανείς δεν θέλει να αποκλείσει την απεργία. Δεν μπορεί όμως, να γίνονται απεργίες επί μήνες. Δεν μπορεί όμως, να μην μαζεύονται τα  σκουπίδια ποτέ. Εκεί κινδυνεύει η δημόσια υγεία. <br />Εγώ -το ξέρετε και με έχετε ακούσει πολλές φορές- θεωρώ κορυφαίο θέμα, το θέμα του τουρισμού και πιστεύω ότι πρέπει να το υπερασπίσουμε.<br />Επίσης, θέλω να πω το εξής: Δεν μπορούμε τώρα να λέμε «Δεν θέλουμε τον τουρισμό», «δεν θέλουμε τις επενδύσεις». Εχθές ο κ. Τσίπρας, κήρυξε την επανάσταση από την Αργυρούπολη-Ελληνικό και μας είπε ότι το Ελληνικό δεν είναι απλώς το Ελληνικό αλλά είναι ένα κομμάτι της συλλογικής αγωνιστική μας συνείδησης. Είναι, λέει, το τοπόσημο του αγώνα των κινημάτων. <br />Με συγχωρείτε, αλλά μέχρι να γίνουν αυτά, είναι ξενοδοχείο για κάτι χοντρά ποντίκια, κάτι αρουραίους, που όσοι μένουμε στα νότια, τους βλέπουμε να περιφέρονται πάρα πολύ ευτυχισμένοι, ενώ είναι στην ανεργία πάρα πολύς κόσμος -και πάρα πολύς κόσμος από τις νότιες περιοχές- γιατί πρέπει τα ποντίκια να ζουν στο Ελληνικό. Αυτό δεν είναι νοοτροπία.<br />Τέλος, θα ήθελα να πω το εξής: Επειδή και εσείς, κύριε Μητρόπουλε, αναφερθήκατε στις πράξεις νομοθετικού περιεχομένου και μιλήσατε «χαϊδεύοντας τα αυτιά» των συνδικαλιστών που παρακολουθούν τη συζήτησή μας, θέλω να ρωτήσω. Έχετε ρίξει τελευταία μια ματιά τι γίνεται στη Βενεζουέλα;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Βεβαίως, είμαι ενήμερος.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Γιατί η Βενεζουέλα παραμένει το πρότυπό σας.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Το δικό μου πρότυπο;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ο ίδιος ο Αρχηγός σας μετά την κηδεία του Τσάβες, είπε ότι ο λαός της βρίσκεται σε διαρκή επανάσταση. <br />Στη Βενεζουέλα σας λέω ότι έχει σχηματιστεί από τον Ιανουάριο  ειδική μεραρχία δέκα χιλιάδων ανδρών των δυνάμεων ασφαλείας για την αντιμετώπιση των ταραχών. Οι δε διαδηλώσεις εκεί αντιμετωπίζονται με σφαίρες από καουτσούκ, με δακρυγόνα κ.λπ.. <br />Σας θυμίζω, επίσης -επειδή, κύριε  Μητρόπουλε, αναφερθήκατε  στις πράξεις νομοθετικού περιεχομένου- ότι στη Βενεζουέλα, από τον περασμένο Νοέμβριο βάσει νόμου ο Μαδούρο κυβερνάει με διατάγματα. Γι’ αυτά, την απάντηση να μην τη δώσετε σε μένα. Εγώ θέλω να ξέρω αν παραμένει πρότυπό σας η Βενεζουέλα, διότι εκεί κυβερνάει με διατάγματα, δηλαδή με επιστρατεύσεις, με πράξεις νομοθετικού περιεχομένου, με όλα αυτά για τα οποία μας κατηγορείτε. Την απάντηση να τη δώσετε στους συνδικαλιστές, διότι νομίζω πως θεωρείτε ότι μπορεί να τους χαϊδεύετε τα αφτιά αλλά αν και εφόσον –εγώ δεν πιστεύω ότι θα συμβεί αυτό- έρθετε στην εξουσία, θα τους πείτε: «Κοιτάξτε να δείτε, οι προηγούμενοι μάς άφησαν καμένη γη. Εδώ παιδιά, έχω ένα πρόβλημα. Θα κάτσετε να δουλέψετε. Δεν θέλετε; Υπάρχει και η λύση Μαδούρο με τα διατάγματα.» <br />Μέχρι την ημέρα που θα εκδώσετε –οι διαδηλώσεις στη Βενεζουέλα διαρκούν από τον περασμένο Ιούνιο- μια οποιαδήποτε ανακοίνωση, η οποία θα αναρτηθεί επισήμως και θα είναι ανακοίνωση του κόμματός σας, σχετικά με το αν παραμένει πρότυπό σας η Βενεζουέλα που κυβερνάται αυτήν τη στιγμή με διατάγματα, θεωρώ ότι δεν έχω κανένα λόγο να απαντάω σε όλες αυτές τις αιτιάσεις, διότι τη δημοκρατία όλοι τη διακονούμε. Δεν έχει κανείς το μονοπώλιό της. <br />Ευχαριστώ,  κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Και εμείς σας ευχαριστούμε. <br />Τον λόγο έχει ο κ. Κουκουλόπουλος για έξι λεπτά.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Να αρθεί τελικά;</speech><speech by="#s74"><from>ΠΡΟΕΔΡΕΥΩΝ</from> Κύριε Βούτση, οι εκπρόσωποι του ΣΥΡΙΖΑ θα έχουν δικαίωμα δευτερολογίας -απ’ ό,τι βλέπω είναι αρκετοί αλλά δεν είστε εσείς- και θα μπορούν να απαντήσουν.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Απάντησα για τον Μαδούρο. <br /></speech><speech by="#s74"><from>ΠΡΟΕΔΡΕΥΩΝ</from> Σας παρακαλώ, κύριοι συνάδελφοι! Επειδή χθες δεν είχαμε καλή εμπειρία απ’ αυτόν τον τρόπο διαλόγου, παρακαλώ να λάβει τον λόγο ο κ. Κουκουλόπουλος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι,  θα επαναλάβω για πολλοστή φορά από το Βήμα ότι στα συγκεκριμένα θέματα συγκεκριμένα πρέπει να τοποθετούμαστε. Έτσι, λοιπόν, πριν πω οτιδήποτε άλλο, θέλω με τον πιο επίσημο τρόπο από το Βήμα της Βουλής να πω ότι η Κυβέρνηση πρέπει να επιταχύνει αυτό που είπατε, κύριε Υπουργέ, ότι εξετάζει, ότι δηλαδή πρέπει να υπάρξει άρση της επιστράτευσης. Δεν έχει κανένα νόημα να συνεχίζεται μία κατάσταση  από πέρυσι το  Γενάρη. Έπρεπε  ήδη  να έχει συντελεστεί αυτό.<br />Δεν φθάνει, όμως, μόνο αυτό. Πρέπει να πούμε, επίσης, συγκεκριμένα πολύ καθαρές κουβέντες  για όλα και μέσω του Κοινοβουλίου να ακούσουν και οι Έλληνες πολίτες  και ειδικότερα οι εργαζόμενοι, η αντιπροσωπεία των οποίων σήμερα μας παρακολουθεί από τα θεωρεία. <br />Πρώτο ζήτημα. Είναι γνωστή η στάση του ΠΑΣΟΚ με τη δήλωση του Προέδρου του που στήριξε ως αναγκαίο κακό την επιστράτευση  και θέλω να επαναλάβω τρεις απλές φράσεις. <br />Πρώτον, έχοντας ζήσει και εγώ ως Βουλευτής αυτά τα  τέσσερα φοβερά χρόνια από την άνοιξη του 2010 μέχρι τη φετινή άνοιξη, θέλω να πω ότι η χώρα είναι πραγματικά σε κατάσταση  έκτακτης ανάγκης εδώ και τέσσερα χρόνια.  Και αν δίνει μία μάχη αδυσώπητη, που θα έλεγα ότι μονίμως την έχανε  στο παρά κάτι, είναι η μάχη με το χρόνο. Χρόνο δεν μας έδωσαν οι δανειστές. Χρόνο δεν είχαμε. Γι’ αυτό και υπήρξε η αδικία των οριζόντιων μέτρων, των περικοπών και όλα τα υπόλοιπα. Δεν υπήρχε, όμως, άλλος δρόμος. Όσοι ισχυρίζονταν –από τον σημερινό Πρωθυπουργό κ. Σαμαρά μέχρι τον Πρόεδρο της ΔΗΜΑΡ κ. Κουβέλη- ότι είχαν εναλλακτικές λύσεις διαψεύστηκαν, όταν συμμετείχαν στη διακυβέρνηση. Ο Πρωθυπουργός μέχρι σήμερα. Η ΔΗΜΑΡ μέχρι πέρυσι τον Ιούνιο. Δυστυχώς, δεν υπήρχαν εναλλακτικές επιλογές. Δεν μιλάω για μονόδρομο. Δεν μας δίνουν άλλες επιλογές οι μόνοι που μας δανείζουν. Αυτό. <br />Δεύτερον. Τίθεται ένα ερώτημα. Επειδή, λοιπόν, η χώρα ήταν σε κατάσταση έκτακτης ανάγκης, άρα σε κάθε απεργία έπρεπε να απαντάμε με πολιτική επιστράτευση; Προφανώς, όχι. Εδώ, όμως, είχαμε από τη δική μας πλευρά μια ειλικρινή προσπάθεια -την οποία θα επαναφέρω σήμερα- διαμεσολάβησης, η οποία έπεσε στο κενό, διότι υποτιμήθηκε απ’ όλους, και από τους εργαζόμενους και όχι μόνο, δυστυχώς. <br />Έτσι, λοιπόν, πέραν της άρσης της επιστράτευσης που πρέπει να υπάρχει –και νομίζω ότι υπήρξα σαφής- σήμερα, με την ευκαιρία της επίκαιρης επερώτησης του ΣΥΡΙΖΑ, πρέπει να πούμε μερικά πράγματα πολύ συγκεκριμένα, όπως είπα από την αρχή. <br />Αν κάτι μας έφερε στην κρίση, είναι η απόκλισή μας από την κανονικότητα. Στην Ελλάδα έχουμε την τάση από την εποχή του Χαριλάου Τρικούπη ακόμα να ψάχνουμε στα δύσκολα τις πταίει. Πιστεύω ότι ήρθε η ώρα να βρούμε και τι φταίει εκτός από το τις πταίει.<br />Για εμάς φταίει η κυβέρνηση της Νέας Δημοκρατίας και του κ. Καραμανλή, η στάση όλων των κομμάτων με την τότε αξιωματική αντιπολίτευση που βρήκαν την αντιμνημονιακή ευκολία και δεν έβαλαν πλάτη και όλα τα υπόλοιπα. Για κάποιους άλλους φταίει κάτι άλλο. Οι πολίτες αξιολογούν, καταλογίζουν και πάει λέγοντας. Είναι ένας διάλογος θεμιτός, που γίνεται δημόσια και δημοκρατικά και οι πολίτες αξιολογούν και καταλογίζουν. Ωραία.<br />Πιστεύω, όμως, ότι όλοι μπορούμε και πρέπει να συμφωνήσουμε ότι πρέπει πρώτα απ’ όλα να βρούμε τι φταίει και στη συνέχεια θα βρούμε ευκολότερα και ποιος φταίει.<br />Έτσι, λοιπόν, αν το ζητούμενο, όπως εμείς πιστεύουμε, είναι η αναζήτηση μιας ευρωπαϊκής –να πω- κανονικότητας -γιατί δεν είναι κανονική χώρα η Ελλάδα- θα πρέπει να δούμε με ειλικρίνεια συγκεκριμένα θέματα. Ξεκινάω από τα μικρά προς τα μεγάλα.<br />Πρώτον, σε ό,τι αφορά τις συγκοινωνίες. Μάλλον θα το αφήσω τελευταίο, για να είναι εδώ και ο αρμόδιος Υφυπουργός. Ήθελα να πάω από το μικρότερο προς το μεγαλύτερο. Θα το επαναφέρω το θέμα.<br />Πρώτον, σε ό,τι αφορά γενικότερα το θεσμικό πλαίσιο που αφορά επιστρατεύσεις, εγώ καταθέτω για τα Πρακτικά, κύριε Πρόεδρε, την πρόταση νόμου που κατατέθηκε τον Απρίλιο του 2006 και ισχύει ως άποψή μας, με υπογραφή δώδεκα Βουλευτών του ΠΑΣΟΚ, μεταξύ των οποίων και ο Πρόεδρος του ΠΑΣΟΚ κ. Βενιζέλος, που ζητάει την αλλαγή του θεσμικού πλαισίου. Λέει πολύ καθαρά σε ένα συγκεκριμένο άρθρο ότι δεν αρκεί να υπάρχει δικαστική απόφαση για να γίνει επιστράτευση. Προτείνει μία δημοκρατική αλλαγή του θεσμικού πλαισίου, έναν εκδημοκρατισμό.<br />Είναι ώρα να δούμε τέτοια θέματα. Όπως λέμε όχι στις ομαδικές απολύσεις, είναι ώρα να δούμε και το θεσμικό πλαίσιο γενικότερα της επιστράτευσης. Όπως είναι ώρα να δούμε και πού έχουν γίνει υπερβολές στην άρση του καμποτάζ.<br /><br /> Δεύτερο ζήτημα. Κύριε Υπουργέ, παρακαλώ την προσοχή σας. Αφορά εσάς που εκπροσωπείτε το Υπουργείο Μεταφορών. Η τροπολογία που με ειλικρίνεια είχαμε προτείνει και εκκρεμεί εδώ και δεκαπέντε μήνες, πρέπει επιτέλους να περάσει. Είπαμε χωρίς δημοσιονομική επιβάρυνση, να υπάρξει η δυνατότητα, με ευθύνη των διοικήσεων και συμφωνία των εργαζομένων, ανακατανομής στο μισθολόγιο. Γιατί; Γιατί έχουμε κρίσιμες κατηγορίες, που παρέχουν ίδια ή και σοβαρότερη εργασία από τους συναδέλφους τους και επειδή το προσοντολόγιο έχει αλλάξει τα δεδομένα, με το ενιαίο μισθολόγιο έχουν υποβαθμιστεί στην κατάσταση του ανειδίκευτου. Αναφέρομαι σε οδηγούς λεωφορείων, σε χειριστές στο τραμ και πάει λέγοντας. <br /><br />Ξέρουν πολύ καλά οι εργαζόμενοι τι εννοώ. Ξέρουν την τροπολογία. Την έχουμε καταθέσει τρεις φορές και τρεις φορές έχει απορριφθεί, χωρίς καμμία σαφή αιτιολόγηση. Πρέπει αυτή να γίνει νόμος του κράτους και να έρθουν στο τραπέζι οι εργαζόμενοι με τις διοικήσεις. Αυτό πρέπει να κάνουμε για να γίνουμε μία κανονική χώρα.<br />Τέλος, πιστεύω ότι όλη αυτή η περιπέτεια της χώρας, όχι μόνο της επιστράτευσης, θα πρέπει όλους να μας κάνει σοφότερους. Η νοοτροπία μας πρέπει να αλλάξει από όλες τις πλευρές. Ας μη διεκδικεί κανένας μας το αλάθητο. <br />Εγώ θέλω να πω, απευθυνόμενος στους εργαζόμενους των μέσων μαζικής μεταφοράς, ότι προφανώς και δεν πιστεύω ότι στερούνται δικαιωμάτων. Για το Θεό! Κάθε άλλο! Απλά θέλω να πω ότι για χώρες όπως είναι η Ελλάδα, τα ζητήματα των μεταφορών και η άσκηση των νομίμων καθ’ όλα δικαιωμάτων των εργαζομένων πρέπει να ασκείται αφού έχει εξαντληθεί ο διάλογος. Θέλω να πω ότι η Βαρκελώνη καθιερώνοντας τις λωρίδες των λεωφορείων και τα διακριτά λεωφορεία με τα οποία οδηγούνται σε διάφορα νευραλγικά σημεία της πόλης οι τουρίστες, απογείωσε τον τουρισμό της με μόνο αυτό το μέτρο.<br />Η Αθήνα, είναι μία πόλη η οποία μπορεί και πρέπει να συμβάλλει αποφασιστικά στη δημιουργία ΑΕΠ στη χώρα αλλά όλη η διαχείριση του προβλήματος –κι εγώ δεν λέω από τους εργαζόμενους- από όλους μας δεν την επιτρέπει να κάνει ένα άλμα προς τα εμπρός.<br />Η Αθήνα μπορεί και πρέπει να πολλαπλασιάζει τους επισκέπτες της θεαματικά. Δεν είναι δυνατόν, με το ιστορικό και πολιτισμικό απόθεμα που διαθέτει η πόλη των Αθηνών, να δεχόμαστε να έχει λιγότερους επισκέπτες, για παράδειγμα από τη Βιέννη ή τη Βαρκελώνη και δεν είναι εθνικιστικός ή πατριωτικός λόγος αυτός που λέω.</speech><speech by="#s74"><from>ΠΡΟΕΔΡΕΥΩΝ</from> Παρακαλώ ολοκληρώστε, κύριε συνάδελφε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ολοκληρώνω κύριε Πρόεδρε. <br />Όποιος αξιολογήσει το ιστορικό, πολιτιστικό, πολιτισμικό απόθεμα της Αθήνας και το συγκρίνει με τις δύο πόλεις που προανέφερα, θα προβληματιστεί σοβαρά. Πρέπει όλοι μαζί να καταβάλουμε μία προσπάθεια, όσοι έχουν ευθύνη Κυβέρνησης ή Αντιπολίτευσης εδώ στη Βουλή, οι εργαζόμενοι, οι Αθηναίοι και όλοι οι πολίτες του πολεοδομικού συγκροτήματος. Είναι μία τομή που πρέπει να γίνει στα δημόσια πράγματα της χώρας, σύμφωνα με την οποία, το Λεκανοπέδιο δεν θα πρέπει να είναι πλέον χώρος φιλοξενίας μισθωτών και συνταξιούχων αλλά να παράγει εισόδημα για όλη τη χώρα.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει η κ. Τσαμπίκα Ιατρίδη, Κοινοβουλευτική Εκπρόσωπος των Ανεξάρτητων Ελλήνων.</speech><speech by="#s85"><from> ΤΣΑΜΠΙΚΑ ΙΑΤΡΙΔΗ</from> Κυρίες και κύριοι συνάδελφοι, η πραγματικότητα είναι ότι από την εποχή που ο κ. Παπανδρέου μάς έβαλε στο μνημόνιο, με το περίφημο διάγγελμα του από το ακριτικό Καστελλόριζο, όλοι οι εργαζόμενοι βρίσκονται στο στόχαστρο μίας ακραίας νεοφιλελεύθερης πολιτικής. Μίας πολιτικής, η οποία επιδιώκει να στερήσει από τους εργαζόμενους, από τους πολίτες μίας κοινωνίας, κεκτημένα με αίμα και αγώνες δικαιώματα. Το δικαίωμα στην αξιοπρεπή διαβίωση, στην αξιοπρεπή εργασία, στη συλλογική σύμβαση, στην προστασία από την αυθαιρεσία των εργοδοτών. <br />Ζούμε μία μνημονιακή πολιτική, η συνταγή της οποίας έχει οδηγήσει σε πρωτοφανή επίπεδα τα ποσοστά της ανεργίας στη χώρα μας, έχει διώξει τους νέους ανθρώπους από την πατρίδα μας. Αυτή η σκληρή και ανελέητη επίθεση της τρόικας στο κοινωνικό κράτος και τα δικαιώματα των εργαζομένων, είναι επόμενο να έχει οδηγήσει σε αντιδράσεις όσους από τους Έλληνες πολίτες έχουν ακόμα δουλειά. Είναι πραγματικά θλιβερό, να έρχονται πάλι εδώ οι δανειστές και να επιβάλλουν μέτρα που θα οδηγήσουν σε ακόμα περισσότερη ανεργία. <br />Κυρίες και κύριοι συνάδελφοι, η πολιτική επιστράτευση είναι ένα απεχθές μέτρο. Αποδεικνύει ότι η Κυβέρνηση που το εφαρμόζει λειτουργεί αυταρχικά, λειτουργεί με σκοπό να δείξει την πυγμή της απέναντι σε όσους εργαζόμενους τολμούν και απεργούν. Είναι πραγματικά απαράδεκτο να βρίσκονται εργαζόμενοι σε καθεστώς επιστράτευσης για τόσους μήνες. <br />Βέβαια, η συγκεκριμένη ερώτηση των συναδέλφων του ΣΥΡΙΖΑ κατατέθηκε τον Οκτώβρη του 2013, πέντε σχεδόν μήνες μετά την επιστράτευση των ναυτικών και των εργαζομένων στα μέσα σταθερής τροχιάς. Σε ότι αφορά τους ναυτικούς μας, η άρση της επιστράτευσης έγινε με εισήγηση του αρμόδιου Υπουργού κ. Βαρβιτσιώτη και με την υπογραφή από τον Πρωθυπουργό της αντίστοιχης απόφασης στο φύλλο Εφημερίδας της Κυβέρνησης. Θα πρέπει εδώ να επισημάνω ότι οι Έλληνες ναυτικοί, κατά την περίοδο της Μεταπολίτευσης, ήταν ο μοναδικός κλάδος που σχεδόν κάθε απεργιακή τους κινητοποίηση κατέληγε σε επιστράτευση και κάτι τέτοιο δεν ήταν βέβαια τυχαίο. Η επιστράτευση των ναυτικών ήταν το πιο εύκολο πράγμα για μία κυβέρνηση, γιατί ούτε συγκεκριμένο σχέδιο χρειαζόταν ούτε κάποια ιδιαίτερη κινητοποίηση ούτε καθορισμός νέων δρομολογίων για την ακτοπλοΐα μας. Έδινε απλά η κυβέρνηση το φύλλο πορείας στον πλοίαρχο του ακτοπλοϊκού πλοίου και η επιστράτευση ήταν γεγονός. Θυμίζω εδώ ότι σε άλλες περιπτώσεις απεργιακών κινητοποιήσεων, με σημαντικές επιπτώσεις στο κοινωνικό σύνολο, οι μεταπολιτευτικές κυβερνήσεις ούτε μπορούσαν αλλά ούτε και ήθελαν να προχωρήσουν σε επιστράτευση. <br />Ως νησιώτισσα, ως Ροδίτισσα, ως Δωδεκανήσια, οφείλω να επισημάνω ότι οι απεργίες στην ακτοπλοΐα δημιουργούν ζήτημα για τα νησιά μας, ειδικά τα ακριτικά. Από την άλλη, όμως, είναι οι ίδιοι οι ναυτικοί που με τις ικανότητες τους και την ναυτοσύνη τους  εξασφαλίζουν τη συγκοινωνία για τους νησιώτες, διότι αναγκάζονται να δέσουν σε ανύπαρκτα λιμάνια εκτεθειμένα στον καιρό, αναγκάζονται να δέσουν σε λιμάνια που έχουν σχεδιαστεί με λάθος τρόπο, γιατί τα κάνουν όλα αυτά πολλές φορές κάτω από αντίξοες καιρικές συνθήκες. Εξασφαλίζουν, όμως, τη γραμμή ζωής για τους ακρίτες μας και τουλάχιστον, από όσο θυμάμαι εγώ, η Πανελλήνια Ναυτική Ομοσπονδία προχωρά σε απεργιακές κινητοποιήσεις σε εποχές εκτός τουριστικής περιόδου και γενικά σε εποχές που η επιβατική κίνηση και η κίνηση των εμπορευμάτων είναι σημαντικά περιορισμένη.<br />Το κάνει αυτό, γιατί σέβεται τους νησιώτες. Ουσιαστικά, αν εξαιρέσουμε τη μεταφορά των ευπαθών προϊόντων της Κρήτης, οι απεργίες των ναυτικών δεν δημιουργούν περισσότερα προβλήματα απ’ όσα δημιουργούν τα απαγορευτικά που πολλές φορές ισχύουν στο Αιγαίο. <br />Κυρίες και κύριοι συνάδελφοι, εμείς θεωρούμε ότι η εφαρμογή του μέτρου της πολιτικής επιστράτευσης, δείχνει ότι η Κυβέρνηση δεν έχει τη διάθεση να λύσει τα προβλήματα, δεν έχει τη διάθεση να βρει τη μέση λύση, τη χρυσή τομή. <br />Επειδή αναφέρομαι στους ναυτικούς μας, οφείλω να επισημάνω ότι η μονοδιάστατη πολιτική του Υπουργείου Ναυτιλίας για την περαιτέρω μείωση του εργατικού κόστους στα πλοία, όταν το κόστος αυτό δεν είναι το καθοριστικό στο συνολικό κόστος λειτουργίας ενός πλοίου, είναι βέβαιο ότι θα προκαλέσει νέες ρήξεις με τους ναυτικούς και ίσως και νέες απεργιακές κινητοποιήσεις. Προσέξτε. Όταν χάνεται κάθε ελπίδα, όταν όλοι αντιλαμβάνονται ότι τα πράγματα θα χειροτερέψουν, καμμία πολιτική επιστράτευση δεν μπορεί να δώσει λύση στο πρόβλημα. <br />Ειδικά για τους ναυτικούς μας, πρέπει να τούς αναγνωρίσουμε ότι είναι ο μόνος κλάδος που, όταν απεργεί, απεργεί και ενάντια στους ιδιώτες εργοδότες του, τους εφοπλιστές, σε αντίθεση με άλλους κλάδους που απεργούν στο πλαίσιο του δημοσίου. <br />Κυρίες και κύριοι συνάδελφοι, είναι δεδομένο ότι έρχονται ακόμα σκληρότερα μέτρα ενάντια στους εργαζόμενους του δημόσιου και του ιδιωτικού τομέα. Έρχονται μέτρα που θα προκαλέσουν το σύνολο της κοινωνίας, όσο κι αν η συγκυβέρνηση έχει επενδύσει και επενδύει συνεχώς στον κοινωνικό αυτοματισμό. Αυτό θα τελειώσει σύντομα, γιατί πραγματικά δεν έχετε αφήσει κανέναν επαγγελματικό κλάδο, κανέναν εργαζόμενο χωρίς να επιτεθείτε στα δικαιώματά του, χωρίς να τον λοιδορήσετε, χωρίς σε τελική ανάλυση να τον καταστρέψετε. Πλέον όλοι οι Έλληνες πολίτες ξέρουν ότι δεν θα μείνουν στο απυρόβλητο, ότι όλοι θα δεχθούν τα αποτελέσματα των δήθεν διαρθρωτικών μεταρρυθμίσεων που επιβάλλετε, οι οποίες καταστρέφουν την οικονομία και τον κοινωνικό «ιστό» της χώρας μας. Αργά ή γρήγορα, η πολιτική που εφαρμόζετε θα στρέψει όλη την κοινωνία και όλους τους εργαζόμενους εναντίον σας και βέβαια η λύση της πολιτικής επιστράτευσης δεν πρόκειται να οδηγήσει πουθενά. Το πιθανότερο είναι να σας αποστρατεύσουν οι Έλληνες πολίτες, οι άνεργοι αλλά και όλοι οι εναπομείναντες εργαζόμενοι που ζουν με το φόβο ότι θα μείνουν άνεργοι.<br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε την κυρία συνάδελφο.<br />Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Βασίλειος Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Ευχαριστώ, κύριε Πρόεδρε.<br />Η σημερινή επίκαιρη επερώτηση του ΣΥΡΙΖΑ για το θέμα της επιστράτευσης, νομίζω ότι δίνει μία καλή ευκαιρία σ’ όλες τις πτέρυγες της Βουλής να προσεγγίσουν το ελληνικό πρόβλημα, το ελληνικό ζήτημα, γιατί το πώς η Κυβέρνηση αντιμετώπισε αυτήν τη δημοσιονομική προσαρμογή τα τελευταία τέσσερα χρόνια, είναι στοιχείο και μέρος του ελληνικού προβλήματος, του ελληνικού ζητήματος. <br />Κύριε Υπουργέ, σας άκουσα με προσοχή στη σύντομη ομιλία σας. Άκουσα και την Κοινοβουλευτική Εκπρόσωπο της Νέας Δημοκρατίας. Νομίζω ότι είναι μία πολύ καθαρή τοποθέτηση αυτή που κάνατε. Είμαι κάθετα αντίθετος. Η Δημοκρατική Αριστερά, δεν πιστεύει και δεν εφάπτεται καθόλου με τη θεωρία σας και την άποψή σας επί του θέματος αλλά είναι μία καθαρή θέση. Κηρύξατε τότε την επιστράτευση και επιμένετε και σήμερα στην επιστράτευση. Τα υπόλοιπα θα τα πούμε εντός ολίγων δευτερολέπτων. <br />Αυτό που δεν κατάλαβα εγώ είναι τι λέει ο εταίρος σας. Άκουσα τον κ. Κουκουλόπουλο και προσπάθησα να καταλάβω τι ήθελε να πει. Ο κ. Κουκουλόπουλος δεν είναι τώρα εδώ αλλά μού δημιούργησε μία πλήρη σύγχυση και –νομίζω- σ’ όλο το Σώμα, νομίζω και σ’ όλους αυτούς που μας παρακολουθούν. Δεν σας είπε να άρετε την επιστράτευση, άρα συμφωνεί. Απηύθυνε στα θεωρεία ένα κάλεσμα διαμεσολάβησης. Πήγε να κάνει το διαμεσολαβητή. Δεν κατάλαβα για ποιο λόγο και για ποιο θέμα. <br />Το σημερινό αντικείμενο είναι συγκεκριμένο. Ή υπάρχει επιστράτευση ή δεν υπάρχει. Εκεί, λοιπόν, ο κ. Κουκουλόπουλος εκρύφθη, όπως και το ΠΑΣΟΚ. Κακή εικόνα, κάκιστη εικόνα, γιατί στην πολιτική πρέπει να έχεις άποψη, όποιο κόστος κι αν παίρνεις. Εσείς έχετε τη δική σας άποψη. Τη σέβομαι, δεν συμφωνώ, θα είμαι απέναντι, όμως πρέπει όλοι να παίρνουν θέση.<br />Θα συμφωνήσω σε αυτό που είπε, ότι το τι λέει το κάθε κόμμα, η κάθε παράταξη και ο κάθε πολιτικός, τελικώς κρίνεται από τους πολίτες. Δυστυχώς, με αυτά τα πήγαινε-έλα εκρίθησαν οι πολιτικές παρατάξεις πριν από ένα, δύο χρόνια περίπου –επανειλημμένως, δύο φορές. Φοβούμαι ότι και αυτά που έρχονται, δεν θα είναι καλά αποτελέσματα για αυτούς οι οποίοι δεν μπορούν να πουν ευθέως τι θέλουν. <br />Πάντως, κύριε Υπουργέ, νομίζω ότι δεν δικαιολογεί καμμία πολιτική κατάσταση, καμμία θεσμική υπόσταση του ζητήματος που συζητάμε η παραμονή σε καθεστώς επιστράτευσης. Το είπατε. Όμως, υπάρχει. Πρέπει να πάρετε μια πρωτοβουλία σε αυτό. <br />Θυμάστε τότε που η Δημοκρατική Αριστερά συμμετείχε στην κυβέρνηση ότι είχε διαφωνήσει με το μέτρο. Μάλιστα, είχαμε διαφωνήσει ξανά. Είχαν γίνει δύο, τρεις επιστρατεύσεις τότε και είχαμε πει ότι εμείς δεν συμφωνούμε σε αυτήν την υπόθεση. Η τότε κυβέρνηση, δεν λειτούργησε ως συμμαχική κυβέρνηση, ως κυβέρνηση συνεργασίας αλλά λειτούργησε ως κυβέρνηση της Νέας Δημοκρατίας, «αποφασίζουμε και διατάζουμε». <br />Η επιστράτευση προχώρησε. Ήταν και το υπόβαθρο της συνολικής μας διαφωνίας και της αποχώρησης της Δημοκρατικής Αριστεράς. Φυσικά δεν ήταν η ΕΡΤ όπως θυμάστε αλλά υπήρχαν πολλά ζητήματα που συσσωρεύτηκαν. Σε μία συμμαχική, συνεργατική κυβέρνηση πάντα οι αποφάσεις παίρνονται, αφού συμφωνήσουν τα μέλη αυτής της κυβέρνησης. <br />Προσπεράσατε την άποψη της ΔΗΜΑΡ τότε και του Φώτη Κουβέλη, προσπεράσατε μετά και τους εργαζόμενους στον εκπαιδευτικό κλάδο. Προσπεράσατε την άποψή μας και όσον αφορά τους εργαζόμενους στα ναυτιλιακά, τους ναυτεργάτες. <br />Σήμερα, δεν είμαστε στην Κυβέρνηση. Εδώ και πάρα πολλούς μήνες σχεδόν ένα χρόνο είμαστε εκτός κυβέρνησης και σας κάνουμε κριτική. Συνεχίζομαι την κριτική επί του θέματος. Λέμε τα ίδια πράγματα. Όπως τα λέγαμε εντός κυβέρνησης, τα λέμε και εκτός Κυβέρνησης. Οι λύσεις θα δοθούν με διάλογο, συζήτηση και συνεννόηση. Δεν γίνεται αλλιώς.<br />Το πολιτικό πρόβλημα της χώρας, το ελληνικό ζήτημα δηλαδή, είναι ότι κάποια αποφάσισαν μονομερώς. Προχωράμε στην υλοποίηση ενός προγράμματος ατελέσφορου –ακόμα- και αυτές οι αποφάσεις δεν έγιναν κτήμα του ελληνικού λαού. Η ανάγκη –θα μου πείτε- οδήγησε σε εκλογικά αποτελέσματα το 2012 και ο ελληνικός λαός τοποθετήθηκε. Όμως, αυτό πρέπει να γίνει κτήμα, να γίνει συνείδηση. Ακόμα και οι μεταρρυθμίσεις δεν μπορεί να γίνονται με βίαιο τρόπο. <br />Η Δημοκρατική Αριστερά –το λέμε και θα του ξαναπούμε- πιστεύει ότι πρέπει να αλλάξει ο τρόπος που λειτουργεί ο δημόσιος τομέας. Αυτό το οποίο είχαμε στο μυαλό μας σαν δημόσιο τομέα, δεν μπορεί να συνεχίσει να υπάρχει έτσι όπως ήταν. Χρειάζονται μεγάλες αλλαγές, μεταρρυθμίσεις. Όμως, αυτές πρέπει να γίνουν με συνεννόηση, με συζήτηση, με διάλογο και να κατανοήσει ο καθένας τι θέλει να επιτύχει σαν σύνολο η χώρα. Νομίζω ότι ο εργαζόμενος –και η έκφρασή του η συνδικαλιστική- θα συναινέσει. Δεν νομίζω ότι είναι σώνει και καλά εκτός τόπου και χρόνου η συνδικαλιστική ηγεσία της χώρας. <br />Ωστόσο, τα θέματα πρέπει να μπαίνουν στα όρια του ρεαλισμού και της λογικής και πολλά ζητήματα όπως τα βάζει η Κυβέρνηση, πιεζόμενη –θα μου πείτε- από την τρόικα ή από το ξένο παράγοντα, δεν μπορούν να υπακούσουν σε αυτήν την αρχή, του ρεαλισμού και της λογικής. <br />Όμως, δεν μπορώ εγώ ή η Δημοκρατική Αριστερά, να παίξουμε το ρόλο του παιδονόμου να σας βάζουμε σε μια σειρά ούτε μπορούμε να λέμε κάθε φορά ότι πρέπει να υπάρχει η λογική στα θέματα, όπως θέλουμε να τα λύσουμε. <br />Άρα, για να ολοκληρώσω, εμείς σας καλούμε για άλλη μια φορά να τελειώσετε το καθεστώς επιστράτευσης. Όπως είπε ο αγαπητός μου καθηγητής κ. Μητρόπουλος, δεν χρειάζεται να κάνουμε νομικά τα θέματα. Το θέμα με το ποια δρομολόγια χάνονται, δεν είναι ούτε νομικό ούτε μετεωρολογικό, όπως άκουσα προηγουμένως ένα συνάδελφο να λέει. Το θέμα είναι καθαρά πολιτικό. Αν φύγουμε από το πολιτικό, οι εργαζόμενοι εδώ θα πάνε να βρουν τους δικηγόρους τους, θα δουν τα θέματα και θα τα λύσουν. Το θέμα πότε θα ανοίξει ο καιρός για να πάνε στο νησί, είναι ένα άλλο θέμα από αυτό της επιστράτευσης ή της απεργίας. <br />Πολιτικά, λοιπόν, σας καλούμε να κάνετε αυτό το βήμα. <br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Και εμείς σας ευχαριστούμε. <br />Τον λόγο έχει ο κ. Χαλβατζής.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Ευχαριστώ, κυρία Πρόεδρε.<br />Η σημερινή συζήτηση της επερώτησης για την άρση της πολιτικής επιστράτευσης των ναυτεργατών και των εργαζόμενων στα μέσα σταθερής τροχιάς, αναδεικνύει μια πάγια αλήθεια. Η αλήθεια αυτή λέει ότι για να υλοποιηθεί μια σκληρή, ταξική, αντεργατική, αντιλαϊκή πολιτική, αυτή πρέπει να συνοδεύεται από καταπιεστικά, κατασταλτικά μέτρα. Έτσι επιστρατεύονται τα ΜΑΤ, τα δακρυγόνα, τα γκλομπς, τα χημικά. Αξιοποιούνται όμως και τα δικαστήρια. Και αυτό γίνεται διαχρονικά. Και σήμερα, την ώρα που μιλάμε, οι τηλεοράσεις δείχνουν εικόνες από την πρωινή επίθεση κατασταλτικών δυνάμεων λίγο πιο πάνω από εδώ, στο Υπουργείο Διοικητικής Μεταρρύθμισης, ενάντια στους απολυμένους σχολικούς φύλακες και εκπαιδευτικούς. Αλλά και ακριβώς απέναντι από εδώ, στο Υπουργείο Οικονομίας, αυτήν τη στιγμή κυριολεκτικά που μιλάμε, χτυπιούνται καθαρίστριες και άλλοι εργαζόμενοι που διαμαρτύρονται. Είναι καθαρίστριες αυτού του Υπουργείου, τις οποίες πετάει στο δρόμο η δικομματική Κυβέρνηση. Αυτό είναι το πρώτο που θέλουμε να σημειώσουμε. <br />Το δεύτερο είναι ότι σήμερα για να προωθηθούν πιο αποτελεσματικά οι καπιταλιστικές αναδιαρθρώσεις, χρησιμοποιούνται ακριβώς αυτές οι βάρβαρες πρακτικές που δεν είναι πρακτικές του μνημονίου αλλά διαχρονικές, πολιτικές πρακτικές της αστικής τάξης. Ουσιαστικά, ακυρώνουν το δικαίωμα της απεργίας, το δικαίωμα της αγωνιστικής διεκδίκησης δίκαιων αιτημάτων των εργαζομένων. <br />Τα παραδείγματα είναι πολλά. Με πρωτοβουλία του σημερινού Πρωθυπουργού, του κ. Σαμαρά, πήγαν τα ΜΑΤ και χτύπησαν για να σπάσουν την απεργία των χαλυβουργών, οι οποίοι για εννιά περίπου μήνες έδιναν έναν, πράγματι, ηρωικό αγώνα ενάντια σε απολύσεις, ενάντια σε δραστικές περικοπές μισθών και μεροκάματων. Επαιρόταν ο Πρωθυπουργός γι’ αυτήν την σκληρή ταξική του απόφαση για το τσάκισμα της απεργίας. Σήμερα, ποιο είναι το αποτέλεσμα; Ο επιχειρηματίας Μάνεσης απολύει το σύνολο σχεδόν των εργαζομένων. <br />Τρίτον, υπενθυμίζουμε ότι η Κοινοβουλευτική Ομάδα του ΚΚΕ από το Μάη του 2013, έχει καταθέσει πρόταση νόμου για την απαγόρευση επιβολής πολιτικής επιστράτευσης λόγω απεργίας και άλλων κινητοποιήσεων των εργαζομένων. Μιλούσαμε σε αυτήν την πρόταση για την επιστράτευση των ναυτεργατών, για την επιστράτευση των εργαζομένων στο μετρό, για τους καθηγητές μέσης εκπαίδευσης. <br />Ασφαλώς, το σύνθημα «νόμος και τάξη» που έχει πρακτική εφαρμογή, επιδιώκει να καλλιεργήσει τη λογική της υποταγής, του συμβιβασμού των εργαζομένων σε βάρβαρα, αντεργατικά, αντιλαϊκά μέτρα. Ο νόμος που επιτρέπει την πολιτική επιστράτευση απεργών, κύριε Υπουργέ, το γνωρίζετε πολύ καλά, είναι αντιδημοκρατικός. Είναι απαράδεκτος και πρέπει να καταργηθεί. Βεβαίως δεν θα καταργηθεί με εκκλήσεις προς εσάς. Θα καταργηθεί με την πάλη της εργατικής τάξης και όλων των εργαζομένων στους δρόμους του αγώνα. <br />Σήμερα, υπάρχει ένα ευρύτατο νομικό αντιδημοκρατικό οπλοστάσιο για να μπορεί αξιοποιώντας το και η σημερινή συγκυβέρνηση, να κάμπτει τις αντιστάσεις των εργαζομένων. Και αυτό το οπλοστάσιο, θα ακυρωθεί με την ταξική πάλη των συνεπών, ταξικών, αγωνιστικών δυνάμεων. <br />Τέταρτον, μιλήσατε, κύριε Υπουργέ, για τους εργαζόμενους που θίγονται από τις απεργίες και για την ευθύνη που έχει η Κυβέρνησή σας. Αυτά έλεγαν και όλες οι κυβερνήσεις απέναντι στους θιγόμενους. Δηλαδή, αναλάβατε να τους υπερασπιστείτε τους εκατοντάδες χιλιάδες ανέργους της περιοχής της Αθήνας. Αναλάβατε να υπερασπιστείτε αυτούς που υποφέρουν, τα παιδιά τους που λιποθυμούν στα σχολειά από την ασιτία, από την πείνα, μην τυχόν και απεργήσει το μετρό και δεν έχουν να πάνε στη δουλειά τους.<br />Τα ίδια είπε και η Κοινοβουλευτική Εκπρόσωπος της Νέας Δημοκρατίας. Έδωσε και μια καινούργια ιδέα. Καλός είναι ο συνδικαλιστής που δεν απεργεί αλλά πετυχαίνει χωρίς απεργία. Πρωτοφανή πράγματα. <br />Είπε ακόμα ότι δεν μπορεί να γίνονται απεργίες το καλοκαίρι γιατί υπάρχει τουρισμός, γιατί υπάρχουν ευπαθή προϊόντα, γιατί ταλαιπωρούνται από την κάθε απεργία άλλα τμήματα των εργαζομένων. <br />Άλλη ανακάλυψη και αυτή. Και γιατί γίνεται μια απεργία; Τότε να φτάσουμε στο ιαπωνικό «θαύμα»: να κολλάνε όλοι από ένα περιβραχιόνιο, να λένε ότι είναι απεργοί και να συνεχίζουν να εργάζονται και να μην ενοχλούν κανέναν.<br />Λοιπόν, αυτές είναι βαθιά αντεργατικές, αντιλαϊκές απόψεις και βεβαίως δεν είναι σημερινές. Τις ακούσαμε δεκάδες χρόνια τώρα απ’ όλες τις κυβερνήσεις και της Νέας Δημοκρατίας και του ΠΑΣΟΚ. Ξεχνάτε τα λάστιχα των τρακτέρ των απεργών αγροτών στη Θεσσαλία, που τα ξεφούσκωσαν οι δυνάμεις των ΜΑΤ, που ήταν Υπουργός ο Ευάγγελος Γιαννόπουλος.<br /><br />Θα τελειώσω, κύριε Πρόεδρε.<br />Το ταξικό κίνημα, έχει απορρίψει αυτήν την πολιτική της ταξικής συνεργασίας, της λεγόμενης κοινωνικής ειρήνης, που δεν είναι τίποτε άλλο παρά ταξική επιλογή.<br />Πέμπτο, στην απάντησή σας, κύριε Υπουργέ, αναφερθήκατε στη δικαστική απόφαση που κήρυξε την απεργία των εργαζομένων στο μετρό ως παράνομη. Είναι αλήθεια ότι περίπου το 85%-89% των εργατικών απεργιών και κινητοποιήσεων χαρακτηρίζονται παράνομες, αρκετές δε, χαρακτηρίζονται και καταχρηστικές. Σε μια ταξική κοινωνία – εμάς δεν μας φαίνεται παράξενο – και η δικαιοσύνη κινείται στο ταξικό πλαίσιο που προσδιορίζει η εκάστοτε ταξική εξουσία. Αυτή είναι η σκληρή πραγματικότητα.<br />Τέλος, αυτή η σκληρή ταξική πολιτική που εφαρμόζει η συγκυβέρνηση είναι η πολιτική της Ευρωπαϊκής Ένωσης των μονοπωλίων. Και μην το ξεχνάμε αυτό. Και όσοι αποδέχονται τη στρατηγική της Ευρωπαϊκής Ένωσης στη γενική της έκφραση, αυτήν την πολιτική εφαρμόζουν σήμερα. Παρόμοια πολιτική πρακτική θα κληθούν να εφαρμόσουν και αύριο.<br />Το σημειώνω αυτό, γιατί η στρατηγική της Ευρωπαϊκής Ένωσης, αυτή που απορρέει από τη Συνθήκη του Μάαστριχτ, είναι αποδεκτή και έχει ψηφιστεί από το Συνασπισμό και η σημερινή στάση του ΣΥΡΙΖΑ υπέρ αυτής της στρατηγικής της Ευρωπαϊκής Ένωσης, θα έχει παρόμοιες πρακτικές εφαρμογές.<br />Το Κομμουνιστικό Κόμμα Ελλάδας, θα συνεχίσει, κύριε Υπουργέ, την πάλη του για την κατάργηση όλων των αντιδημοκρατικών νόμων αλλά και για τη συνολική ανατροπή της πολιτικής της Ευρωπαϊκής Ένωσης των μονοπωλίων.<br />Ευχαριστώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Το λόγο έχει ο κ. Κουράκος από τους Ανεξάρτητους Δημοκρατικούς Βουλευτές.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Κυρίες και κύριοι συνάδελφοι, από το 2009 που ανέλαβε τη διακυβέρνηση ο κ. Παπανδρέου και το ΠΑΣΟΚ μέχρι σήμερα, το ΠΑΣΟΚ παριστάνει το νυχτοφύλακα. Το ίδιο ακριβώς κάνει και η σημερινή συγκυβέρνηση Σαμαρά-Βενιζέλου.<br />Η συγκυβέρνηση ξέρετε τι μου θυμίζετε, κύριε Υπουργέ; Αυτόν που έχει κάνει τη ζημιά και προχωράει σφυρίζοντας αδιάφορα. Αυτό έχει συμβεί και αυτό κάνετε. Τουλάχιστον περίμενα λίγη αυτοκριτική από τους Κοινοβουλευτικούς Εκπροσώπους της συγκυβέρνησης.<br />Ο λαός είναι ο υπέρτατος κριτής και έχει υποστεί τέτοια ζημία στα εισοδήματά του, στην ανεργία, όλα αυτά τα χρόνια και να ξέρετε ότι με αυτήν την οργή του, που συσσωρεύει χρόνια τώρα, τέσσερα-πέντε χρόνια, θα σας τιμωρήσει στις επερχόμενες εκλογές.<br />Τώρα, όσον αφορά την επερώτηση: όσον αφορά τους ναυτεργάτες, αγαπητοί συνάδελφοι του ΣΥΡΙΖΑ, έχει αρθεί η απόφασή τους από τον Οκτώβριο, έτσι; Δεν ξέρω πότε καταθέσατε την ερώτησή σας…</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Δεν είχε αρθεί τότε που την καταθέσαμε.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Εντάξει. Οπότε αυτό επετεύχθη με πολλούς αγώνες και πίεση απ’ όλους τους φορείς της ναυτιλίας μέσα από τη Βουλή και μετά από τρία χρόνια ήρθη η απαγόρευση της επιστράτευσης.<br />Σε ό,τι αφορά τα μέσα σταθερής τροχιάς εδώ και καιρό θα έπρεπε να είχε αρθεί, κύριε Υπουργέ, γιατί η ίδια Κυβέρνηση είσαστε. Στο μεν Υπουργείο Εμπορικής Ναυτιλίας κάνατε την άρση της απαγόρευσης. Εσείς γιατί δεν προχωράτε στο Υπουργείο σας, να τελειώνει; Δείχνετε αναλγησία με το να εξακολουθείτε να απαγορεύετε τη συνάθροιση εργαζομένων στα μέσα σταθερής τροχιάς. Είναι κρίμα! <br />Βέβαια, δεν περίμενα από την Κυβέρνηση Σαμαρά - Βενιζέλου να έχει ιδιαίτερη ευαισθησία μετά από τόσες θυσίες που έχουν υποστεί οι Έλληνες πολίτες και οι εργαζόμενοι. Δυστυχώς, εσείς προχωράτε και στις ομαδικές απολύσεις εργαζομένων. Με το καινούργιο νομοσχέδιο που θα περάσει ο κ. Μητσοτάκης, προχωράτε σε απολύσεις άνω των είκοσι χιλιάδων δημοσίων υπαλλήλων. Τους πετσοκόψατε τους μισθούς, τους παίρνετε τα σπίτια, τουλάχιστον μην τους στερείτε την αξιοπρέπεια σε ό,τι αφορά τα εργασιακά τους δικαιώματα! Η Κυβέρνησή σας έχει οδηγήσει τα εργασιακά δικαιώματα σε εργασιακό Μεσαίωνα.<br />Στην ομιλία σας, κύριε Υπουργέ, υπαινιχθήκατε -και είμαι βέβαιος ότι το πιστεύετε- ότι πρέπει να σταματήσει η επιστράτευση. Κάντε άμεσα την άρση της επιστράτευσης -και μη νομίζετε ότι σας πιέζει η Αντιπολίτευση- γιατί είναι το σωστό. Οι λύσεις δίνονται με συναίνεση, με σύνεση και με σύνθεση και πάνω απ’ όλα με σεβασμό προς τον ελληνικό λαό και τους εργαζομένους.<br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Και εμείς ευχαριστούμε.<br />Συνεχίζεται σήμερα η πολύ συνεπής τήρηση του χρόνου! Επομένως, έτσι έχουμε την ευκαιρία εάν κάποιοι επερωτώντες Βουλευτές θέλουν να δευτερολογήσουν, να αξιοποιηθεί αυτή η δυνατότητα.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, θα ήθελα τον λόγο για δευτερολογία.</speech><speech by="#s74"><from>ΠΡΟΕΔΡΕΥΩΝ</from> Ορίστε, κύριε Στρατούλη, έχετε τον λόγο.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ, κύριε Πρόεδρε.<br />Άκουσα τόσα, κύριε Πρόεδρε, που δεν μπορούμε να μην απαντήσουμε και να μην δευτερολογήσουμε από τον ΣΥΡΙΖΑ.<br />Το πρώτο, όμως, που ήθελα να πω είναι το εξής, κύριε Πρόεδρε, γιατί είναι ένα γεγονός που γίνεται δίπλα μας. Ενώ συνεδριάζει το ελληνικό Κοινοβούλιο, δίπλα μας αυτή τη στιγμή έχουμε πάρα πολλές διμοιρίες των ΜΑΤ να αντιμετωπίζουν απολυμένες καθαρίστριες του Υπουργείου Οικονομικών, σχολικούς φύλακες που είναι σε διαθεσιμότητα και πηγαίνουν προς απόλυση, εκπαιδευτικούς που είναι επίσης σε διαθεσιμότητα και πηγαίνουν προς απόλυση, με ξύλο, με βία, με καταστολή.<br />Μάλιστα, το πρωί προσήγαγαν στη ΓΑΔΑ τον Πρόεδρο της ΟΛΜΕ, μεταξύ άλλων τον κ. Κοτσιφάκη, τώρα -μεταξύ άλλων- το μέλος του Προεδρείου της ΑΔΕΔΥ τον Γρηγόρη τον Καλομοίρη. Πριν από λίγο πήγα στο ιατρείο της Βουλής –γι’ αυτό σας λέω, κύριε Πρόεδρε, ότι δίπλα μας γίνονται αυτά- να δω μαζί με άλλους Βουλευτές το στέλεχος του ΣΥΡΙΖΑ τον Μάρκο τον Μπασιούκα, ο οποίος έχει χτυπηθεί από πάρα πολλούς άνδρες των ΜΑΤ. <br />Είναι μια κατάσταση που μετατρέπει για άλλη μια φορά την πλατεία Συντάγματος σε κλειστό θάλαμο αερίων. Είναι απαράδεκτο να κυβερνιέται αυτή η χώρα με αυτόν τον τρόπο. Είναι απαράδεκτο αυτή η Κυβέρνηση Σαμαρά - Βενιζέλου όταν αντιμετωπίζει την τρόικα να την αντιμετωπίζει πειθήνια και γονατιστή και όταν είναι να αντιμετωπίσει εργαζόμενους, άνεργους, απολυμένους να τους αντιμετωπίζει με τη βία, με την καταστολή, με δικαστικές απαγορεύσεις απεργιών, με πολιτικές επιστρατεύσεις απεργών.<br />Ήρθε εδώ ο κύριος Υπουργός -τον ακούσαμε- ενώ εξαντλήσαμε μια ολόκληρη νομική και πολιτική επιχειρηματολογία όσον αφορά στο γιατί πρέπει να αρθεί τώρα, χθες, η πολιτική επιστράτευση των εργαζομένων της ΣΤΑΣΥ, να μας δώσει γενικές και αόριστες υποσχέσεις, ότι «το εξετάζουμε», ότι «κάποια στιγμή…». Μάλιστα, έφτασε να πει: «Μα, τι πρόβλημα έχετε; Μπορούν να έρθουν στο γραφείο μου οι εργαζόμενοι της ΣΤΑΣΥ, ο καθένας ξεχωριστά, και να λύσουμε και προβλήματα». <br />Μα, είναι δυνατόν, κύριε Υπουργέ; Είναι δυνατόν να κουβεντιάζεται μια τέτοια επερώτηση του ΣΥΡΙΖΑ, της Αξιωματικής Αντιπολίτευσης, να είναι όλα τα κόμματα, να παρεμβαίνουν με Κοινοβουλευτικούς Εκπροσώπους, να παρακολουθούν με κομμένη την ανάσα τα σωματεία και οι εργαζόμενοι της ΣΤΑΣΥ αυτή την συζήτηση και εσείς πριν έρθετε εδώ να μην έχετε συνεννοηθεί με τον αρμόδιο Υπουργό τον κ. Χρυσοχοίδη, και αυτός με τον κ. Σαμαρά, ώστε να εξαγγείλετε εδώ από το Βήμα της Βουλής, από το θεσμό της δημοκρατίας, ότι η Κυβέρνηση θα άρει την πολιτική επιστράτευση; <br />Δεν είναι δυνατόν να μην είστε έτοιμος να μας πείτε ότι ο Υπουργός κ. Χρυσοχοΐδης θα ετοιμάσει να στείλει επιστολή στον κ. Σαμαρά –γιατί τέτοια τυπική επιστολή χρειάζεται- με την οποία να του ζητά να άρει την πολιτική επιστράτευση. <br />Ήρθατε εδώ να μας πείτε ότι εσείς θέλετε να ανοίξετε επιχειρήσεις και ότι ο ΣΥΡΙΖΑ και ο Τσίπρας σάς τις κλείνουν. Μα, το λέτε εσείς αυτό που επί της Κυβερνήσεώς σας έφυγε η «ΦΑΓΕ», η «COCA COLA», έκλεισε η «ΚΑΤΣΕΛΗΣ», που η «ΧΑΛΥΒΟΥΡΓΙΚΗ Α.Ε.» έκανε διακόσιες διαθεσιμότητες, που η «ΕΛΛΗΝΙΚΗ ΧΑΛΥΒΟΥΡΓΙΑ» ζητά να απολύσει αυτές τις μέρες το σύνολο του προσωπικού της; <br />Έφτασε η Κοινοβουλευτική Εκπρόσωπος της Νέας Δημοκρατίας, η Σοφία Βούλτεψη, να μην πει τίποτα για την ταμπακιέρα, να μην μας πει αν θεωρεί ότι πρέπει να αρθεί ή όχι η πολιτική επιστράτευση, αλλά να μας πει ότι κυκλοφορούν αρουραίοι στο Ελληνικό! Ο ΣΥΡΙΖΑ φταίει που κυκλοφορούν αρουραίοι στο Ελληνικό; Ο ΣΥΡΙΖΑ κυβερνούσε αυτήν τη χώρα ή η Νέα Δημοκρατία και το ΠΑΣΟΚ που άφησαν αναξιοποίητο το Ελληνικό, αναξιοποίητη την πρόταση του Εθνικού Μετσόβιου Πολυτεχνείου να γίνει μητροπολιτικό πάρκο της Αθήνας, ώστε να ανασάνει όλη η Αθήνα και κόσμος να πιάσει δουλειά και το περιβάλλον να αναβαθμιστεί; <br />Μα, είναι δυνατόν να μας μιλάει για αρουραίους ή να μας μιλάει για Βενεζουέλα, να λέει ότι κυβερνάει με διατάγματα η εκεί Κυβέρνηση; Δηλαδή, τι θέλει να πει; Μιλάει για σκοινί στο σπίτι του κρεμασμένου; Ο ΣΥΡΙΖΑ στηρίζει την οποιαδήποτε κυβέρνηση οπουδήποτε στον κόσμο που κυβερνά με διατάγματα ή με τα ΜΑΤ; Η Κυβέρνηση της Νέας Δημοκρατίας και του ΠΑΣΟΚ κυβερνούν με ΜΑΤ και με διατάγματα και με πράξεις νομοθετικού περιεχομένου. Είναι δυνατόν και γι’ αυτό το ζήτημα η κ. Βούλτεψη να μιλά για σκοινί στο σπίτι του κρεμασμένου;<br />Ή είναι δυνατόν να λέει ότι ήταν πολύμηνη η απεργία των εργαζομένων της ΣΤΑΣΥ και έπρεπε να κάνουν πολιτική επιστράτευση; Ποια πολύμηνη; Μέρες ήταν η απεργία των εργαζομένων της ΣΤΑΣΥ, λίγο περισσότερες μέρες η απεργία του μετρό, λίγο λιγότερες μέρες εκείνη του τραμ και του ΗΣΑΠ που μπήκαν σε απεργία αλληλεγγύης εκείνες τις μέρες.<br />Για την ταμπακιέρα θα μιλήσετε, κύριε Υπουργέ; Αφήστε τα άλλα που είπατε. Πότε θα πάρετε πίσω την επιστράτευση; Πόσο θα τους κρατάτε, για να τους εκβιάζετε να δεχθούν τον κανονισμό εργασίας που αφαιρεί δικαιώματά τους, να δεχθούν το οργανόγραμμα που κατά βούληση δίνει τη δυνατότητα στο διευθυντικό δικαίωμα να επιλέγει για θέσεις ευθύνης; Πότε; Περιμένετε να υπογράψουν και τη συλλογική σύμβαση, για να μειωθούν οι μισθοί τους 35% με 38%; Περιμένετε κι αυτό να γίνει και μετά λέτε ότι θα άρετε την πολιτική επιστράτευση γενικώς και αορίστως; Ή θέλετε να τους τιμωρήσετε, όπως σας είπε η συναδέλφισσά μου η Μαρία Μπόλαρη και άλλοι Βουλευτές, επειδή συμπαραστάθηκαν στο λαό τότε που γίνονταν οι μεγάλες κινητοποιήσεις στο Σύνταγμα και αναγκάζονταν νέοι άνθρωποι αλλά και μεγαλύτεροι να κατεβαίνουν κάτω στους σταθμούς του μετρό, για να γλυτώσουν απ’ τα δακρυγόνα και τα χημικά; <br />Εν πάση περιπτώσει –και τέλειωσα, κύριε Πρόεδρε- να έχετε υπ’ όψιν σας το εξής, κύριε Υπουργέ. Θα την πάρουν πίσω την πολιτική επιστράτευση οι εργαζόμενοι με τους αγώνες τους και η κυβέρνηση της Αριστεράς -που θα τη φέρει στα πράγματα ο λαός με την ψήφο του και τους αγώνες του- θα κάνει νομοσχέδιο και θα ψηφίσει ως νόμο την πρόταση νόμου του ΣΥΡΙΖΑ, για να απαγορεύει σε οποιαδήποτε κυβέρνηση, όποιο χρώμα και να έχει και από όποιο κόμμα και αν προέρχεται, να εφαρμόζει αντισυνταγματικούς, αντιδημοκρατικούς, χουντικούς θεσμούς, όπως είναι αυτός της πολιτικής επιστράτευσης απεργών.<br />Ευχαριστώ πολύ, κύριε Πρόεδρε. <br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει η κ. Χαραλαμπίδου για τρία λεπτά.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Ευχαριστώ πολύ, κύριε Πρόεδρε. <br />Κύριε Υπουργέ, οι Βουλευτές από το ΣΥΡΙΖΑ, οι σύντροφοί μου, ανέλυσαν με μεγάλη επάρκεια τα νομικά και τα συνταγματικά ζητήματα της πολιτικής επιστράτευσης των απεργών. Θέλω μόνο να υπενθυμίσω ξανά ότι το Σύνταγμα προβλέπει επίταξη προσωπικών υπηρεσιών από το κράτος, αποκλειστικά μόνο για περιπτώσεις αμυντικών αναγκών της χώρας, θεομηνίες ή και ανάγκες όπου απειλείται άμεσα η δημόσια υγεία και σε καμμία άλλη περίπτωση. Εξάλλου, όπως ανέπτυξα και στην πρωτολογία μου, η επιστράτευση των εργαζομένων χρησιμοποιήθηκε πάντα ως το τελευταίο καταφύγιο των κυβερνήσεων απέναντι σε μεγάλους απεργιακούς αγώνες. Το γεγονός δε ότι στα χρόνια του μνημονίου οι επιστρατεύσεις πολλαπλασιάστηκαν, για μας ως ΣΥΡΙΖΑ, δεν είναι τυχαίο. Ούτε σε κατάσταση πολέμου βρίσκεται η χώρα ούτε ξαφνικά πέρυσι άρχισε να κινδυνεύει η δημόσια υγεία, όταν απεργούσε το μετρό και ο ΗΣΑΠ.<br />Επομένως, η ευρεία χρήση του μέτρου της επίταξης υπηρεσιών και μάλιστα εργαζομένων που βρίσκονται σε απεργία, ειδικά τη στιγμή που διεξάγεται νόμιμη συνδικαλιστική πάλη, ειδικά τη στιγμή που προβλέπεται πιθανή νίκη των απεργών, αποδεικνύει περίτρανα ότι πρόκειται για μεθόδευση που καταστρατηγεί το συνταγματικό δικαίωμα των εργαζομένων για απεργία. <br />Και έχετε άμεσα εσείς ευθύνη γι’ αυτό, κύριε Υπουργέ, γιατί το δικό σας Υπουργείο εισηγήθηκε την επιστράτευση στα μέσα μεταφοράς, αλλά και στα πλοία. <br />Η απόφαση για την επιστράτευση πάρθηκε τον Ιανουάριο του 2013. Δεν ήταν η αιχμή της τουριστικής περιόδου που μας περιέγραψε με γλαφυρό τρόπο η κ. Βούλτεψη.<br />Έχει περάσει από τότε παραπάνω από ένας χρόνος. Οφείλετε, λοιπόν, να ξεκαθαρίσετε σήμερα με ρητό και κατηγορηματικό τρόπο για ποιο λόγο ισχύει ακόμα, μετά από τόσο μεγάλο διάστημα, η επιστράτευση των εργαζόμενων στα μέσα μαζικής μεταφοράς. Να δηλώσετε με ξεκάθαρο τρόπο: Έχετε σκοπό να εφαρμόσετε στρατιωτική διοίκηση στα μέσα μεταφοράς και στον κλάδο των ναυτικών ή πρέπει να περιμένουμε και άλλα μέτρα και θέλετε να αποφύγετε κινητοποιήσεις; Και πότε  συγκεκριμένα –την επόμενη εβδομάδα απαιτούμε εμείς- θα πάρετε πίσω το μέτρο της επιστράτευσης; <br />Ευχαριστώ. <br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει ο κ. Τσουκαλάς.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Τα λίγα λεπτά που έχω θα τα εξαντλήσω κάνοντας κάποιες αναφορές, φωτίζοντας κάποιες πτυχές από αυτά που ακούστηκαν από την κ. Βούλτεψη και περισσότερο από αυτά που ακούστηκαν από τον κύριο Υπουργό, ο οποίος εν τη ρύμη του λόγου του παρότρυνε εμάς –που απ’ ό,τι μας βλέπει ανήκουμε στη μεσαία τάξη- να μην έχουμε πολλές επαφές με τα κατώτερα στρώματα, όπως είναι οι εργάτες και οι διαφόρων ειδών εργαζόμενοι, οι οποίοι βέβαια δεν έχουν το δικαίωμα και δεν πρέπει και δεν μπορούν να ταλαιπωρούν τον κόσμο γιατί έχουμε τους τουρίστες, έχουμε τους ανθρώπους που θέλουν να πάνε από εδώ μέχρι εκεί, λες και αυτοί οι οποίοι εργάζονται στα διάφορα μέσα όπως είναι το Μετρό ή σε οποιαδήποτε δουλειά και εργασία που υπάρχει σε αυτή τη χώρα, δημόσιου ή ιδιωτικού τομέα, -ΔΕΚΟ ή «ΠΑΠΟΥΤΣΑΝΗΣ», «ΕΛΛΗΝΙΚΗ ΧΑΛΥΒΟΥΡΓΙΑ» ή λιμάνια- είναι ένα πράγμα διαφορετικό, λες και όλοι οι άλλοι, όλοι εμείς εδώ, δεν ανήκουμε και δεν είμαστε αντανάκλαση ενός λαού που βρίσκεται σε απόγνωση!<br />Κύριε Υπουργέ, ο λαός βρίσκεται σε απόγνωση, με μισθούς πείνας, χωρίς εργασιακές σχέσεις, χωρίς συλλογικές συμβάσεις -εν είδει Ουγκάντας. Γιατί νομίζω ότι λίγες χώρες έχουν μείνει -η Ουγκάντα, η Ελλάδα ασφαλώς και δυο-τρεις υποσαχάριες χώρες- που δεν έχουν πλέον συλλογικές συμβάσεις εργασίας. Έχετε ανατινάξει συνολικά το σύστημα των εργασιακών σχέσεων! <br />Και έρχεστε αυτή τη στιγμή και λέτε ότι τα πράγματα θα πάνε καλύτερα, όταν έχουμε ανθρώπους που πεθαίνουν στους δρόμους, όταν έχουμε νοσοκομεία κλειστά, όταν δεν έχουμε παιδεία, όταν δεν υπάρχουν εργασιακές σχέσεις, όταν βρισκόμαστε μπροστά σε αυτόν τον κυκεώνα και μας λέτε για τη μεσαία τάξη;<br />Εγώ σας λέω ότι σήμερα η μεσαία τάξη -που μπορεί να είναι και οι καθηγητές- δέρνεται ανηλεώς στην οδό Φιλελλήνων από τα ΜΑΤ. Αυτή τη μεσαία τάξη που εσείς επικαλείστε τη δέρνουν κάθε μέρα, γιατί έχει βγει και λέει ότι δεν αντέχει άλλο αυτό το οποίο της έχουν εφαρμόσει. Τι της έχουν εφαρμόσει; Της έχουν εφαρμόσει τις απόψεις και τις αποφάσεις της τρόικας. Και εδώ ερχόμαστε πλέον, για να αποπροσανατολίσουμε τον κόσμο, να συζητάμε για τη Βενεζουέλα, όπως έλεγε η κ. Βούλτεψη. <br />Εγώ της φώναξα από κάτω: «Πείτε μας κάτι και για τον Πινοσέτ». Γιατί αυτά που βλέπουμε στη Βενεζουέλα τα είχαμε δει και επί Αλιέντε. Δεν τα κατάφερε, βέβαια, ο Αλιέντε. Ο λαός της Βενεζουέλας –και δεν μας ενδιαφέρει ο Νικολάς Μαδούρο- μέσω Τσάβες ο οποίος κατόρθωσε και έφτασε την απόλυτη φτώχεια της Βενεζουέλας από το 70% στο 20%, αυτήν τη στιγμή προσπαθεί να βάλει κάποιες ρίζες για να αποτινάξει το ζυγό των Ηνωμένων Πολιτειών που είχαν τόσα χρόνια από πάνω τους. Και ερχόμαστε τώρα και συζητάμε για τη Βενεζουέλα! <br />Δεν μας ενδιαφέρει καμμία Βενεζουέλα, δεν μας ενδιαφέρει καμμία Αργεντινή. Πρέπει εσείς να σταματήσετε τα παραμύθια, να σταματήσετε να λέτε στον κόσμο αυτά τα οποία λέτε, δηλαδή ότι θα περάσουν καλύτερα, όταν πένονται. <br />Θα ήθελα μια πτυχή να αναφέρω, για να σας δείξω ότι είστε ένα κράτος καταστολής: Δώδεκα μήνες πριν στα Σεπόλια, στο αμαξοστάσιο του Μετρό, έχουν ακροβολιστεί δεκάδες αστυνομικοί και προσπαθούν εν είδει στρατού κατοχής να βρουν τον Σταματόπουλο. Να κρύβεται ο Σταματόπουλος λες και ήταν το παιδί- φάντασμα, ο Μικρός Ήρωας, δεξιά και αριστερά μέσα στα βαγόνια και να έρχονται και να ακροβολίζονται σε όλο το χώρο αστυνομικοί για να πιάσουν ποιον; Τον Πρόεδρο του Σωματείου! Είναι τραγικό. Αυτή είναι η κατάσταση στην οποία έχετε φέρει τον ελληνικό λαό. <br />Εμείς δεν θα σας ακολουθήσουμε. Εμείς λέμε ότι πρέπει να έχουμε μια συντεταγμένη πολιτεία, μια πολιτεία που να έχει συλλογικές συμβάσεις, να έχει νόμους και όχι βέβαια νόμους που μας οδηγούν στις επιστρατεύσεις. Αυτό πια και αν είναι!<br />Ευχαριστώ πάρα πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει η κ. Μπόλαρη.</speech><speech by="#s198"><from> ΜΑΡΙΑ ΜΠΟΛΑΡΗ</from> Θα ξεκινήσω με ένα ερώτημα: Μέχρι πού θα φτάσει η καταστολή; Μια που δεν μας απαντήσατε γιατί συνεχίζεται ακόμα η επιστράτευση, να μας απαντήσει η Κυβέρνηση μέχρι πού θα φτάσει η καταστολή.<br />Διότι, κύριε Υπουργέ, σας είδα λίγο να μειδιάτε όταν η κ. Χαραλαμπίδου ανέφερε για στρατιωτική διοίκηση. Δεν είναι με αστυνομική διοίκηση, όταν απαγορεύονται συγκεντρώσεις, όταν δεν υπάρχει διαδήλωση που να μην χτυπιέται από τα ΜΑΤ, όταν σε δεκατετράχρονα παιδιά φοράτε χειροπέδες, σας ρωτώ: Μέχρι πού; <br />Σημείο δεύτερο: Κάνατε μία τοποθέτηση, κύριε Υπουργέ. Μας θυμίσατε την ανακοίνωση του Υπουργείου όσον αφορά στο γιατί έγινε η πολιτική επιστράτευση. Αυτό μας θυμίσατε. Δεν μας είπατε όμως γιατί συνεχίζεται. Καμμία απάντηση. Θα απαντήσετε; Τα προηγούμενα τα ξέρουμε. Τις διαβάζουμε τις ανακοινώσεις. Επίσης, ξέραμε ότι είχατε βγάλει τις απεργίες παράνομες και καταχρηστικές, που δεν είναι και καθόλου πρωτότυπο. Το είπε και ο συνάδελφος, ο σύντροφος Χαλβατζής από το ΚΚΕ ότι το 90% των απεργιών βγαίνουν παράνομες και καταχρηστικές.<br />Μας είπατε ότι δήθεν νοιαζόμαστε για τα λαϊκά στρώματα. Σας λέμε ένα πράγμα: Είμαστε περήφανοι που είμαστε μαζί τους σε απεργίες, σε απεργιακές φρουρές, στις διαδηλώσεις. Να σας πούμε ότι είμαστε και κομμάτι τους και μαζί τους λέμε ότι θα δώσουμε τη μάχη στο δρόμο και στο πεζοδρόμιο, εντός και εκτός Βουλής. Για εμάς αυτό είναι τιμή και θα συνεχίσουμε. Μην μας κατηγορείτε, λοιπόν, για λαϊκισμό και για υποκρισία διότι φτάσαμε να ακούσουμε τρομερά πράγματα σήμερα. Η κ. Βούλτεψη μας είπε έναν καινούργιο τρόπο συνδικαλισμού όπου ικανός συνδικαλιστής είναι αυτός που δεν χρειάζεται το όπλο της απεργίας. Δεν ξέρω πού αναφέρεται. Να μας εξηγήσει. Εμάς το μυαλό μας πάει σε κάποιους συνδικαλιστές, αλλά αυτό που ξέρουμε από την ιστορική διαδρομή του εργατικού και του νεολαιίστικου κινήματος σε αυτήν τη χώρα και παγκόσμια είναι ότι με απεργίες, καταλήψεις και διαδηλώσεις κατακτώνται δικαιώματα.<br />Αναφέρατε ανέργους. Ξέρετε ότι οι άνεργοι δεν μετακινούνται; Για έναν άνεργο είναι απαγορευτική η τιμή του εισιτηρίου. Ξέρετε ότι εργαζόμενοι διανύουν αποστάσεις με τα πόδια διότι παίρνουν 586 ευρώ και 400 ευρώ; <br />Και τέλος, σε σχέση με τη Βενεζουέλα, ευχαριστούμε πάρα πολύ την κ. Βούλτεψη που εισάγει στη συζήτηση της Βουλής τα μεγάλα θέματα της Αριστεράς και του σοσιαλισμού. Να τα συζητήσουμε όποτε θέλει, όπως και για τη Χιλή, όπως είπε ο κ. Τσουκαλάς. Για εμάς το μήνυμα είναι: Ανατροπή στην Ελλάδα, αλλαγή στην Ευρώπη και σε όλον τον κόσμο!<br /></speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Καραγιαννίδης.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Θέλω να κάνω τέσσερις-πέντε παρατηρήσεις.<br />Κύριε Υπουργέ, επειδή έχω βάσιμες πληροφορίες ότι δεν θα χιονίζει όλο το Μάρτιο, καλό είναι να λήξετε τη θεομηνία και άρα και την επιστράτευση!<br />Δεύτερον, υπάρχει μία αντίφαση σε αυτήν την απάντηση που μας δώσατε, η οποία δεν εμπεριείχε ουσιαστικά απάντηση σε αυτά που σας ρωτήσαμε. <br />Αποφασίστε εάν οι εργαζόμενοι στα μέσα μαζικής μεταφοράς είναι ακραίοι και λειτουργούν με ακραίες κινητοποιήσεις ή αν συνεργάζονται με την κοινωνία και προσφέρουν στο κοινωνικό σύνολο. Διότι η απάντησή σας εμπεριείχε και τα δύο.<br />Τρίτον, η απάντηση από τον κ. Κουκουλόπουλο ήταν ο σουρεαλισμός στην απόλυτή του έκφανση. Θα πρέπει κάποιος να πάρει τηλέφωνο τον κ. Κουκουλόπουλο –γιατί λείπει τώρα- να του πει ότι συγκυβερνούν με τη Νέα Δημοκρατία. Δεν το ξέρει μάλλον. Ενώ μας καταθέτει νομοσχέδιο ξανά στα Πρακτικά, είναι μέτοχος πέντε επιστρατεύσεων τα τελευταία τέσσερα χρόνια. Να σταματήσουν αυτήν την κοροϊδία!<br />Ενώ, λοιπόν, ο κ. Κουκουλόπουλος σωστά, κατά τα άλλα, σας λέει ότι με δικαστικές αποφάσεις δεν μπορούν να γίνονται επιστρατεύσεις, ενώ το σύνολο των καθηγητών του πανεπιστημίου, της Νομικής σχολής, σας λένε ότι είναι νόμος αντισυνταγματικός, εσείς επιμένετε σ' αυτό το πράγμα. Θα μας πείτε στη δευτερολογία σας ένα επιχείρημα, πέραν του ότι σας όχλησαν άτομα με αναπηρία, γιατί δεν μπορούσαν να μεταφερθούν με το μετρό; Δεν το λέτε καλύτερα στον Υπουργό Εργασίας που έχει εξήντα χιλιάδες άτομα χωρίς ασφάλιση και επιδόματα; Δεν σταματάτε αυτήν την πλάκα πλέον; Δεν το λέτε στο ενάμισι εκατομμύριο ανέργους που δεν έχουν ούτε 1 ευρώ εισιτήριο για να μετακινηθούν; Να σταματήσουμε το λαϊκισμό του «δελτίου ειδήσεων των 8». <br />Τέταρτον, ξέρετε ποιος Βουλευτής της Νέας Δημοκρατίας ήταν στα τρακτέρ, που δημιούργησε τότε κοινωνική ένταση και πρόβλημα στην οικονομία; Ήταν Βουλευτής της Νέας Δημοκρατίας. Τότε, αλά καρτ ήμασταν με τους αγρότες, γιατί είναι και μεγάλο κομμάτι και ψηφίζουν. Τώρα, που είμαστε Κυβέρνηση δεν μας ενδιαφέρει, είμαστε με το κεφάλαιο, αυτοί μας πληρώνουν.<br />Πέμπτον, ειπώθηκε με τον πιο ξεκάθαρο τρόπο και από την πλευρά της Κοινοβουλευτικής Εκπροσώπου της Νέας Δημοκρατίας, αλλά και από εσάς και από τον κ. Κουκουλόπουλο ότι η κρίση μας έχει οδηγήσει σε έκτακτες ανάγκες. Οι έκτακτες ανάγκες μας οδηγούν σε κράτος έκτακτης ανάγκης. Αυτό μας οδηγεί σε περιστολή της δημοκρατίας και των κοινωνικών και ατομικών δικαιωμάτων. Αυτό αιτιολογεί και το μονοπώλιο της βίας –το αγαπημένο θέμα του κ. Βορίδη- το οποίο το έχει το κράτος. Σοβαρά; Και η κοινωνία δεν υπάρχει σε όλα αυτά. Όποιος διαμαρτύρεται είναι εναντίον της σωτηρίας του έθνους. Σοβαρά; Και ποιος το εκφράζει το έθνος; Εσείς; Πήρατε καμμία διαταγή; Έχετε κάποια ιδιοκτησία; Ποιος εκφράζει τη λαϊκή βούληση; Εσείς; Θέλετε να κάνουμε εκλογές, για να δούμε ποια λαϊκή βούληση εκφράζετε; Και ποιος εκφράζει τις κινητοποιήσεις και τις κοινωνικές ανάγκες αυτού του τόπου; Εσείς, με τις επιστρατεύσεις των απεργιών; Σαν πολύ μεγάλη ιδέα έχετε για τον εαυτό σας! <br />Δεν εκφράζετε απολύτως τίποτα. Εκφράζετε τη δύναμη της καταστολής που έχετε, που τη βλέπουμε σήμερα. Αυτό εκφράζετε. Μ' αυτό είστε στην εξουσία. Θέλετε ανθρωπάκια σκυμμένα και θλιμμένα και με αυτόν τον τρόπο να προχωρήσετε. Εμείς, λοιπόν, σας λέμε μέχρι εδώ! Δεν έχει άλλο, τέλος! Αυτό το έργο τέλος! Δεν θα ζήσετε, για να το δείτε για πολύ ακόμα. <br />Τους Βουλευτές που κατέθεσαν αυτήν την τροπολογία τότε, το νόμο του ΠΑΣΟΚ, τους «σάρωσε» η κοινωνία και έτσι ακριβώς θα «σαρώσει» και εσάς και θα ψάχνετε να βρείτε δουλειά. Γιατί πολλοί από εσάς είναι τεμπέληδες. <br /></speech><speech by="#s74"><from>ΠΡΟΕΔΡΕΥΩΝ</from> Ο κ. Μπάρκας έχει τον λόγο.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Ευχαριστώ πολύ, κύριε Πρόεδρε.<br />Θέλω και εγώ με τη σειρά μου να καταγγείλω την αστυνομική βία απέναντι σε ανθρώπους οι οποίοι διεκδικούν το δικαίωμα στην εργασία. Είναι πολύ επίκαιρη η συζήτηση εδώ, γιατί ο κύριος Υπουργός ήρθε εδώ, για να μας πει τίποτα. Στα δεκαπέντε λεπτά που μίλησε έκανε απλώς κριτική στον ΣΥΡΙΖΑ για το γεγονός ότι εμείς τασσόμαστε υπέρ των απεργιών και δεν καταφέρνουμε να αναπτυχθεί η Ελλάδα. <br />Βέβαια, κύριοι Βουλευτές, θα πρέπει εδώ να δούμε τα ιστορικά γεγονότα. Ας κοιτάξουμε για λίγο δίπλα μας, στην Ουκρανία, όπου κυβερνήσεις σαν τη συγκεκριμένη έφθασαν μία ολόκληρη χώρα στο να χωριστεί στη μέση και αυτήν τη στιγμή στην Ουκρανία να συγκυβερνούν και η Ευρωπαϊκή Ένωση να ετοιμάζεται να κλείσει τις νέες εμπορικές συμφωνίες με τη «νέα κατάσταση». Έχουμε την εικόνα ενός διεφθαρμένου Γιανουκόβιτς, που διώχνεται κακήν κακώς προς τη Ρωσία από τους φασίστες που δολοφονούν ακτιβιστές, συνδικαλιστές, ομοφυλόφιλους, κομμουνιστές, μειονοτικούς και Έλληνες, ανθρώπους οι οποίοι έχουν μία διαφορετικότητα.<br />Είναι ο «Δεξιός Τομέας», όπως αποκαλείται η νεοφασιστική ναζιστική οργάνωση σαν τη Χρυσή Αυγή στην Ελλάδα, που εσείς, κύριοι της Κυβέρνησης, κύριοι Βουλευτές της Κυβέρνησης, υπερασπίζεστε και την αφήσατε στο απυρόβλητο και τώρα έρχεστε, θέλοντας να το παίξετε υπερασπιστές της δημοκρατίας. <br />Εσείς τους φέρατε εδώ τους νεοφασίστες και με κακό τρόπο προσπαθείτε τώρα να τους ξηλώσετε. <br />Όμως, υπάρχει μια διαφορά, κύριοι της Κυβέρνησης, μια τεράστια διαφορά ανάμεσα στην Ουκρανία και στην Ελλάδα. Θα σας πω ποια είναι η διαφορά: Είναι η ύπαρξη οργανωμένης Αριστεράς, αγωνιστών, χώρων πολιτιστικής δημιουργίας, συνδικαλιστών, ανθρώπων οι οποίοι διεκδικούν το δικαίωμά τους στην εργασία. Υπάρχουν όλοι αυτοί οι οποίοι είναι η ασπίδα προστασίας των αδυνάτων, όλοι αυτοί τους οποίους εσείς, κύριε Υπουργέ, τους έχετε αφήσει στην άκρη και συνδιαλέγεστε μόνο με μεγαλοκαναλάρχες, με ανθρώπους διαπλεκόμενους, με «κουμπάρους», με ανθρώπους τους οποίους τόσα χρόνια έχετε αφήσει στην άκρη και δεν τους «ακουμπάτε». <br />Κύριοι της Κυβέρνησης, να ξέρετε, όμως, ότι δεν θα γίνουμε Ουκρανία. Μπορεί ο Σαμαράς να έχει το τέλος του Γιανουκόβιτς, αλλά η Ελλάδα δεν θα έχει την τύχη της Ουκρανίας. Διότι εμείς, η Κυβέρνηση της Αριστεράς, θα ξεμπερδέψουμε με τις Μανωλάδες και τα Φαρμακονήσια, διότι εμείς θα υπερασπιστούμε τους νέους και τις νέες, τους ανθρώπους της εργασίας, οι οποίοι σωρηδόν φεύγουν στο εξωτερικό, μεταναστεύουν. <br />Είναι η δέσμευσή μας, κύριοι της Κυβέρνησης, ότι εμείς ήμασταν με αυτούς και θα είμαστε με αυτούς.<br />Σας ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ολοκληρώθηκε ο κατάλογος των δευτερολογιών των επερωτώντων Βουλευτών. <br />Θα θέλατε, κύριε Υπουργέ, να κάνετε κάποιο σχόλιο για να ολοκληρώσουμε;</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ναι, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Κύριε καθηγητά, κύριε Στρατούλη, κύριε Βούτση, καταλάβατε γιατί ο ΣΥΡΙΖΑ δεν μπορεί να προχωρήσει καθόλου μπροστά και είναι στο επίπεδο που είναι; Το καταλάβατε, είμαι σίγουρος, αν και δεν χρειάζεται να μου το πείτε. Από αυτά που κάποιοι συνάδελφοί σας είπαν, μπορείτε να καταλάβετε ότι ο ελληνικός λαός ευτυχώς καταλαβαίνει πλέον γιατί είστε στο επίπεδο αυτό ακόμα, ενώ είστε Αξιωματική Αντιπολίτευση σε μια δύσκολη περίοδο για τη χώρα και παραμένετε στο ίδιο επίπεδο. Αυτά να τα πείτε στους συναδέλφους σας, γι’ αυτά τα πράγματα που είπαν. Αλλού γι’ αλλού είναι.<br />Μία παρατήρηση θα κάνω για τον κ. Κουκουλόπουλο. Κατέθεσε μία πρόταση νόμου του ΠΑΣΟΚ από το 2006 για αλλαγή του θεσμικού πλαισίου περί πολιτικής επιστράτευσης. Είπε ότι τότε το ΠΑΣΟΚ ήταν αντιπολίτευση και δεν μπορούσε να κάνει τίποτα. Το 2003 που ήταν στην κυβέρνηση, ψήφισε έναν νόμο, όμως, για την ενίσχυση της πολιτικής προστασίας ως προς τις αρμοδιότητές της. Το 2010, μετά από μια πολύμηνη απεργία των πλοίων, επιστρατεύσανε. Τα θυμίζω απλώς για τα Πρακτικά. Τίποτα παραπάνω. <br />Κυρίες και κύριοι, άκουσα πάλι με προσοχή όλους τους συναδέλφους οι οποίοι μίλησαν. Και ξέρετε πάρα πολύ καλά ότι είναι πολύ άβολη η θέση για έναν Υπουργό, ο οποίος προέρχεται μάλιστα μέσα από το συνδικαλιστικό κίνημα, να είναι σήμερα στο Βήμα αυτό. Υπάρχει, όμως, ένα σημείο το οποίο εσείς δεν το γνωρίζετε πιθανόν, αλλά το γνωρίζουν πάρα πολύ καλά όλοι οι εργαζόμενοι που είναι πάνω, με όσους τουλάχιστον συναναστρέφομαι. Δεν είπα ότι είναι ανοιχτή η πόρτα μου για να έρθουν να κουβεντιάσουμε, κύριε Στρατούλη. Αυτό ισχύει εδώ και έναν χρόνο. Δεν την ανοίγω τώρα την πόρτα μου. Και γνωρίζουν πάρα πολύ καλά και τις απόψεις μου και τις τοποθετήσεις μου και τις επεμβάσεις τις οποίες κάνω.<br />Σας είπα πριν ότι αναμφισβήτητα νομίζω ότι ήρθε η ώρα -και αυτό ακριβώς εξετάζεται από την Κυβέρνηση- να τελειώνει αυτή η ιστορία της επιστράτευσης. Παρ’ όλα αυτά, όμως, εσείς τι κάνετε; Όχι όλοι βέβαια. Συνεχίζετε μια ανεύθυνη στάση, που ανταποκρίνεται και αντανακλά την Αριστερά, να υιοθετεί και να υποκινεί άκριτα κάθε μορφής κινητοποίηση. Και δεν μιλάω για τα θέματα του μετρό, γιατί μπήκαν κι άλλα θέματα τώρα, σημερινά. Ξεκαθαρίζω, βέβαια, ότι είμαι εναντίον σε κάθε μορφή βίας. Το λέω για να το έχουμε στο μυαλό μας. <br />Αυτή όλη η άκριτη ιστορία, η οποία ακολουθείται, στοίχισε μακροπρόθεσμα πολύ ακριβά και στους ίδιους τους εργαζόμενους, τους οποίους, υποτίθεται, ότι θέλετε να προστατεύσετε και στοίχισε σε μεγάλο βαθμό στην αποβιομηχάνιση της χώρας. <br />Επιτέλους, αγαπητοί συνάδελφοι, σταματήστε αυτόν τον λαϊκισμό, τη δημαγωγία και την υποκριτική στάση, η οποία σφράγισε τη Μεταπολίτευση και δεν είναι μια στάση ξεκάθαρη. Βλέπετε ότι είναι τελείως διαφορετική η στάση του ΚΚΕ, το οποίο έχει μια αξιοπρεπή και ξεκάθαρη στάση. Είναι άλλο, όμως, μια δημαγωγική στάση ανθρώπων οι οποίοι ανήκουν στην Αριστερά, αλλά προσπαθούν με κάθε τρόπο να διαλύσουν την οικονομία στη χώρα. <br />Εμείς θέλουμε να ανοίξουν εργοστάσια, να γίνουν επενδύσεις. Ποιος υπερασπίζεται τη δημοκρατία; Ποιος υπερασπίζεται τον εργαζόμενο; Με αυτές τις θεωρίες που λέτε, του προηγούμενου αιώνα, περί κεφαλαίου μαρξιστικού τύπου και περί πολέμου των τάξεων; Πού στην Ευρώπη και πού στον κόσμο αντιμετωπίζουν τα σύγχρονα προβλήματα με περασμένες και αποτυχημένες πρακτικές;<br />Κυρίες και κύριοι του ΣΥΡΙΖΑ, επενδύετε στη δαιμονοποίηση της οικονομικής ζωής. Επενδύετε στην εξαθλίωση του κόσμου της εργασίας, αλλά ψαρεύετε σε θολά νερά, γιατί πιστεύετε ότι για κάθε εργοστάσιο το οποίο θα κλείσει, για κάθε μικρομεσαία επιχείρηση η οποία θα κλείσει εσείς θα αυξάνετε την εκλογική σας πελατεία. Δεν γίνεται αυτό όμως. Αποδείχτηκε αυτό το διάστημα με την τακτική που ακολουθείτε ότι αυτό δεν γίνεται. Και έχουμε καταστροφή της οικονομικής ζωής της χώρας και δεν αυξάνεται η εκλογική σας πελατεία. Άρα, κάτι δεν πάει καλά. Κάτι δεν στοχεύετε καλά. Επενδύετε πολιτικά σε μία ισχυρή σύγκρουση. <br />Εμείς πιστεύουμε σε μία άλλη Ελλάδα. Πιστεύουμε στην Ελλάδα που δημιουργεί, στην Ελλάδα που προοδεύει και που δουλεύει. Εμείς θα είμαστε πάντα απέναντι στη λογική την οποία έχετε. <br />Βέβαια, κλείνοντας, κύριε Πρόεδρε, θέλω να πω ότι υπάρχουν πολλά θέματα με τις συγκοινωνίες. Υπάρχουν σε εξέλιξη πάρα πολλές συζητήσεις. Υπάρχει σε συζήτηση το διασυγκοινωνιακό έργο, το οποίο μαζί με τους εργαζόμενους όλου του συγκοινωνιακού τομέα προσπαθούμε να αναδείξουμε. Ήδη έχουμε κάνει τα πρώτα βήματα. Θα σας πω κάτι ενδεικτικά. Παραδείγματος χάριν, εκεί που σταματά το μετρό θα ξεκινά το συγκοινωνιακό έργο με ένα λεωφορείο, για να μην ξεκινά το λεωφορείο από την ίδια αφετηρία που ξεκινάει και το μετρό. Σε λίγο καιρό θα είμαστε έτοιμοι να καταθέσουμε αυτές τις προτάσεις μας, γιατί είτε σας αρέσει είτε όχι η Κυβέρνηση θα προχωρήσει μπροστά. Θα προχωρήσει μπροστά με διαφορές, με διαφωνίες ίσως αλλά με συμπάθειες από τους εργαζόμενους. Όχι χαϊδεύοντας τους εργαζόμενους, όχι αναδεικνύοντας ψεύτικες ελπίδες, αλλά κυρίως αυτό που μας ενδιαφέρει είναι τι έρχεται την επόμενη μέρα. Γιατί και σε αυτό, είτε αρέσει σε κάποιους είτε όχι η Ελλάδα έχει βγει από το τούνελ και θα αρχίσουν να φαίνονται στην πράξη πλέον στον καθένα και στην καθεμία ξεχωριστά τα οφέλη τα οποία θα έχουμε. Μαζί, λοιπόν, με τους εργαζόμενους θα προχωρήσουμε μπροστά για μια καινούργια Ελλάδα και κάτι διαφορετικό.<br />Κλείνω με το εξής: Νομίζω ότι είναι θέμα ημερών να οριστικοποιηθεί και να λήξει αυτή η εκκρεμότητα η οποία υπάρχει.<br />Ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Ο κ. Μητρόπουλος έχει τον λόγο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Πρόεδρε, ευχόμαστε να τα υλοποιήσετε το συντομότερο και να αρθεί η απαράδεκτη επιστράτευση. Σας θυμίζουμε ότι την ίδια περίοδο που επιστρατεύτηκαν οι μαχητικοί και ηρωικοί συνδικαλιστές και οι εργαζόμενοι του ΣΤΑΣΥ, είχαν επιστρατευθεί ναυτεργάτες, είχαν επιστρατευθεί καθηγητές και δυο-τρεις άλλοι κλάδοι. <br />Κάνετε μία επιλεκτική εφαρμογή ενός σκληρού και απαράδεκτου μέτρου. Και μην εγκαλείτε εμάς για λαϊκισμό. Έχετε δείξει μέχρι τώρα μία αξιοπρεπή κοινοβουλευτική εμφάνιση. Σας αναδείξαμε όλα τα νομικά επιχειρήματα. Σας είπαμε τι λέει το ευρωπαϊκό δεδικασμένο. Σας λέμε τι λένε οι διεθνείς συμβάσεις που έχει επικυρώσει η πατρίδα μας και τις έχει καταστήσει ισάξιο τυπικού νόμου νομοθέτημα. Σας είπαμε για την 29 περί απαγόρευσης της αναγκαστικής εργασίας, για την 105 και άλλες συμβάσεις. <br />Θα θέλαμε σήμερα, επειδή στην ιδιωτική σας και κοινοβουλευτική σας ζωή σας διακρίνει και μία παρρησία, να πείτε σήμερα, τώρα, τώρα, «τελειώσαμε με την επιστράτευση». Δεν μπορεί να τους καταργούμε τους μισθούς, να τους καταργούμε τις συλλογικές συμβάσεις, να τους λέμε δεν θα πάρετε σύνταξη, να τους λέμε «κύριοι, σας τα έχουμε καταργήσει όλα». Κάποιος είχε πει ότι για έναν εργαζόμενο που είναι σε αυτήν την κατάσταση, χωρίς δικαιώματα, είναι σαν να βασανίζεις δούλο. Αυτό είναι το μνημονιακό πεδίο το οποίο τους έχετε πει και τους έχετε δώσει να λειτουργούν, χωρίς δικαιώματα. <br />Σε είκοσι δύο ακριβώς μέρες απολύονται δωδεκάμισι χιλιάδες εργαζόμενοι, που είναι σε διαθεσιμότητα. Θέλουμε να δηλώσουμε τη συμπαράσταση όλης της Κοινοβουλευτικής μας Ομάδας –είναι και ο Γραμματέας μας εδώ, όλοι το είπαν, και ο Δημήτρης ο Στρατούλης- στους αγώνες τους. <br />Τι να κάνουν οι σχολικοί φύλακες; Τι να κάνουν οι δημοτικοί αστυνομικοί; Τι να κάνουν οι εκπαιδευτικοί; <br /><br />Ολοκληρώνω, κύριε  Πρόεδρε.<br />Τι να κάνουν οι καθαρίστριες που θα μείνουν χωρίς δουλειά, θα μείνουν χωρίς επιδόματα ανεργίας διότι έχουν ένα ιδιότυπο εργασιακό καθεστώς με ευθύνη διαχρονικά των κυβερνήσεων και δεν θα πάρουν ποτέ σύνταξη, κύριε  Υπουργέ; Δεν θα πάρουν ποτέ σύνταξη στα πενήντα δύο, στα πενήντα πέντε τους χρόνια. Και η Κυβέρνηση τους αντιπροτείνει: Να στήσετε εργολαβικές εταιρείες για να πιάσετε δουλειά.<br />Υπ’ αυτήν την έννοια δηλώνουμε ότι έπρεπε η Κυβέρνηση, εσείς, να πείτε τώρα: Κύριοι, τελειώσαμε την επιστράτευση αυτών των περήφανων ανθρώπων, οι οποίοι μόνοι τους είναι με την επιστράτευση. <br />Συμπαριστάμεθα στους αγώνες, κύριε Πρόεδρε. Θα είμαστε στο πλευρό των εργαζομένων, κυρίως αυτών που σε είκοσι δύο μέρες είναι υποχρεωμένοι, λόγω μιας σκληρής μνημονιακής δέσμευσης της Κυβέρνησης και διαχρονικά των κυβερνήσεων του μνημονίου, να μπουν στην ανεργία, στην ανέχεια και στη φτώχεια. <br />Έκανε δήλωση σήμερα η Κοινοβουλευτική μας Ομάδα ότι δεν θα επιτρέψει τις διαθεσιμότητες, δεν θα επιτρέψει τις απολύσεις και θα είναι στο πλευρό όλων αυτών των κοινωνικών κατηγοριών που πλήττονται. <br />Σας ευχαριστώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστώ κι εγώ.<br />Συγκρατούμε, νομίζω, όλοι τη δέσμευση του κυρίου Υπουργού ότι σε σύντομο χρόνο θα διευθετηθεί το θέμα το οποίο ετέθη.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα τέσσερις μαθητές και μαθήτριες και έξι εκπαιδευτικοί - συνοδοί τους από το 8ο Δημοτικό Σχολείο Καρδίτσας.<br />Η Βουλή τούς καλωσορίζει.<br /><br />Επίσης, έχω την τιμή να ανακοινώσω στο Σώμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμου: <br />α του Υπουργείου Δημόσιας Τάξης και Προστασίας του Πολίτη: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη».<br />β του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Διοικητικές απλουστεύσεις - Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα – Τροποποίηση διατάξεων π.δ. 318/1992  και λοιπές ρυθμίσεις».<br />Προφανώς, θα έρθουν την επόμενη εβδομάδα προς συζήτηση. <br />Επίσης, η Διαρκής Επιτροπή Δημόσιας Διοίκησης, Δημόσιας Τάξης  και Δικαιοσύνης καταθέτει την έκθεσή της στο σχέδιο νόμου του Υπουργείου Εσωτερικών: «Κώδικας Μετανάστευσης και Κοινωνικής Ένταξης».<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 13.57΄ λύεται η συνεδρίαση για την προσεχή Τρίτη 4 Μαρτίου 2014 και ώρα 18.00΄, με αντικείμενο εργασιών του Σώματος: α κοινοβουλευτικό έλεγχο και β νομοθετική εργασία, σύμφωνα με την ημερήσια διάταξη που έχει διανεμηθεί. <br />    Ο</speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Πριν εισέλθουμε στην ημερήσια διάταξη, έχω την τιμή να ανακοινώσω στο Σώμα την με αριθμό πρωτοκόλλου 979 από 27 Μαρτίου 2014 επιστολή του Βουλευτού Β΄ Αθηνών κ. Αριστόβουλου Σπηλιωτόπουλου προς τον Πρόεδρο της Βουλής, με την οποία γνωστοποιεί τη δήλωση παραίτησής του από το βουλευτικό αξίωμα: <br />«Αξιότιμε κύριε Πρόεδρε, με την παρούσα επιστολή υποβάλλω την παραίτησή μου από Βουλευτής, προκειμένου να αφοσιωθώ στις εκλογές για το Δήμο Αθηναίων.<br />Ακόμα και σήμερα που οι Αθηναίου έχουν βιώσει την κρίση όσο κανείς, πιστεύω ακράδαντα ότι η Αθήνα μπορεί να γίνει μία υποδειγματική, σύγχρονη, ευρωπαϊκή, πρωτεύουσα Αρκεί όλοι μας να μην μένουμε στα λόγια, αλλά να κάνουμε πράξεις. Και να αποδεικνύουμε με τις πράξεις αυτές ότι είμαστε πρόθυμοι να δώσουμε ό,τι χρειαστεί για να υπηρετήσουμε την Αθήνα και τους πολίτες της. <br />Αυτήν την ώρα χρειάζεται σύνθεση και συναίνεση. Μπορούμε να πετύχουμε μεγάλους στόχους μόνο αν υπερβούμε τις στενές κομματικές διαφορές και τους στείρους διαχωρισμούς σε Δεξιά, Αριστερά, Κέντρο που –ειδικά σε ό,τι αφορά στην Αυτοδιοίκηση- ανήκουν στο χθες. <br />Εύχομαι στους συναδέλφους Βουλευτές καλή δύναμη και καλή συνέχεια στο έργο τους, στην κρίσιμη αυτή περίοδο για την πατρίδα μας. <br />Με εκτίμηση, Άρης Σπηλιωτόπουλος». <br /></speech><speech by="#s90"><from>ΠΡΟΕΔΡΕΥΩΝ</from> Ο κ. Γιάννης Παπαθανασίου, πρώτος αναπληρωματικός του παραιτηθέντος Βουλευτή κ. Άρη Σπηλιωτόπουλου, με την αριθμό πρωτοκόλλου 986 της 27ης Μαρτίου 2014 επιστολή του προς τον Πρόεδρο της Βουλής, δεν αποδέχθηκε το βουλευτικό αξίωμα. <br />Η ως άνω επιστολή, την οποία θα σας διαβάσω, θα καταχωριστεί στα Πρακτικά. <br />«Κύριε Πρόεδρε, μετά τη σημερινή παραίτηση του κ. Άρη Σπηλιωτόπουλου και με βάση τα αποτελέσματα των εκλογών του Ιουνίου 2012, είμαι ο πρώτος επιλαχών, για να καταλάβω τη βουλευτική έδρα, που μένει κενή στη Β΄ Περιφέρεια Αθήνας. <br />Ωστόσο, λόγω της πρόσφατης ανάληψης των καθηκόντων μου ως Προέδρου του Διοικητικού Συμβουλίου των ΕΛΛΗΝΙΚΩΝ ΠΕΤΡΕΛΑΙΩΝ, δεν θεωρώ σωστό να αποδεχθώ τη συγκεκριμένη θέση στη Βουλή. <br />Είναι επιλογή μου να τιμήσω στο ακέραιο την αποστολή που μου ανατέθηκε, δουλεύοντας με αφοσίωση και συνέπεια, όπως έχω πράξει στο σύνολο της πολιτικής μου διαδρομής. <br />Με εκτίμηση, Γιάννης Παπαθανασίου». <br />΄</speech><speech by="#s90"><from>ΠΡΟΕΔΡΕΥΩΝ</from> Στο σημείο αυτό, θα προχωρήσουμε στην ορκωμοσία της συναδέλφου κ. Παναγιώτας  Ιακωβίδου, που αντικαθιστά τον Βουλευτή κ. Άρη Σπηλιωτόπουλο.<br />Καλείται η συνάδελφος κ. Παναγιώτα  Ιακωβίδου να προσέλθει για να δώσει τον νενομισμένο από το Σύνταγμα και τον Κανονισμό της Βουλής όρκο ενώπιον του εκπροσώπου της Εκκλησίας. <br /> Ιακωβίδου και δίνει τον παρακάτω όρκο: <br />«Ορκίζομαι στο όνομα της Αγίας και Ομοούσιας και Αδιαίρετης Τριάδος να είμαι πιστή στην πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου.»<br /></speech><speech by="#s90"><from>ΠΡΟΕΔΡΕΥΩΝ</from> Άξια, άξια!</speech><speech><from>ΟΛΟΙ ΟΙ ΒΟΥΛΕΥΤΕΣ</from> Άξια, άξια!</speech><speech by="#s90"><from>ΠΡΟΕΔΡΕΥΩΝ</from> Σας εύχομαι καλή θητεία! <br />ΠΑΝΑΓΙΩΤΑ  ΙΑΚΩΒΙΔΟΥ: Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, παρακαλείται ο κύριος Γραμματέας να ανακοινώσει τις αναφορές προς το Σώμα.<br /> Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία  το Σωματείο Παραγωγής Ηλεκτρικής Ενέργειας ΔΕΗ ΑΕ «Σπάρτακος» διαμαρτύρεται για το σχέδιο αναδιάρθρωσης και αποκρατικοποίησης της ΔΕΗ και καταγγέλλει τις σκοπιμότητες που αυτό εξυπηρετεί.<br />Οικονομικών <br />3212 Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία  η κ. Σοφία Μάρκου επισημαίνει τις ανορθολογικές αιτιάσεις της εφορίας για την πληρωμή φόρων που έχουν ήδη τεθεί υπό το καθεστώς ρύθμισης-διακανονισμού.<br />Οικονομικών,  Εσωτερικών<br />3213 Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Περιφερειακή Ένωση Δήμων Κεντρικής Μακεδονίας αιτείται την τροποποίηση της διάταξης του Κώδικα Διοικητικής Δικονομίας με βάση την οποία ο φορολογούμενος υποχρεούται στην καταβολή του 50% του οφειλομένου φόρου, περιορίζοντας το δικαίωμα παροχής έννομης προστασίας.<br />Ναυτιλίας και Αιγαίου, Αγροτικής Ανάπτυξης και Τροφίμων<br />3214 Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία  οι αλιευτικοί σύλλογοι και σύλλογοι επαγγελματιών αλιέων Στυλίδας, Λοκρών και Μώλου Αγίου Κωνσταντίνου αιτούνται την επέκταση της προστασίας της περιοχής του Λιβαρίου από την λαθραλιεία σε ολόκληρο το Μαλιακό  και στο Βόρειο Ευβοϊκό κόλπο.<br />Ναυτιλίας και Αιγαίου, Εσωτερικών<br />3215 Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία  οι αλιευτικοί σύλλογοι και σύλλογοι επαγγελματιών αλιέων Στυλίδας, Λοκρών και Μώλου Αγίου Κωνσταντίνου αιτούνται την αποτελεσματικότερη εποπτεία και τον έλεγχο της παράνομης αλιείας, επισημαίνοντας την ανεπάρκεια των υφιστάμενων μέτρων.<br />Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης<br />3216 Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία  το Σωματείο Πυροσβεστών Πενταετούς Υποχρέωσης και Συμβασιούχων Ανατολικής Μακεδονίας και Θράκης παραθέτει τον προβληματισμό του για τα οικονομικά κριτήρια που λήφθηκαν υπόψη κατά την αποδυνάμωση του Πυροσβεστικού Σώματος, επισημαίνοντας την ανάγκη αποκατάστασης τριακοσίων απολυμένων συμβασιούχων πυροσβεστών.<br />Οικονομικών, Ανάπτυξης και Ανταγωνιστικότητας<br />3217 Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο του Δήμου Λουτρακίου-Αγίων Θεοδώρων διαμαρτύρεται για την προωθούμενη χωροθέτηση καζίνο στο Ελληνικό.<br />Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων <br />3218 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  o κ. Γρηγόρης Μαλαμής αιτείται τη διατήρηση του 10% για τους αποφοίτους του 2012.<br />Εργασίας, Κοινωνικής Ασφάλισης και Πρόνοιας, Ανάπτυξης και Ανταγωνιστικότητας, Οικονομικών, Εσωτερικών<br />3219 Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία  ο Δήμαρχος Ρόδου επισημαίνει την ανάγκη έγκαιρης χρηματοδότησης για την αποκατάσταση των κατεστραμμένων οικοσκευών των πληγέντων από τις πλημμύρες πολιτών των δημοτικών ενοτήτων Ιαλυσού, Πεταλούδων, Αφάντου-Καλλιθέας και Λινδίων.<br />Εργασίας, Κοινωνικής Ασφάλισης και Πρόνοιας<br />3220 Οι Βουλευτές, Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Ομοσπονδία Επαγγελματιών και Εμπόρων Νομού Θεσσαλονίκης διαμαρτύρεται  για τις εντολές κατάσχεσης περιουσιακών στοιχείων μερίδας ασφαλισμένων του ΟΑΕΕ στην παρούσα δυσμενή οικονομική συγκυρία, παραθέτοντας λύσεις για την αντιμετώπιση του προβλήματος.<br />Εσωτερικών<br />3221 Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  ο Πολιτιστικός και Λαογραφικός Σύλλογος Μαλίων, εν όψει των αυτοδοικητικών εκλογών, επισημαίνει το σοβαρό θέμα ανισοκατανομής των εδρών,  λόγω της μεγάλης απόκλισης μεταξύ πραγματικού και μόνιμου πληθυσμού στον οικείο δήμο.<br />Εσωτερικών,  Ανάπτυξης και Ανταγωνιστικότητας, Υποδομών, Μεταφορών και Δικτύων<br />3222 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη προσωπικού που υπάρχει στο υποκατάστημα των ΕΛΤΑ στην Έλληνος Στρατιώτου στην Πάτρα.<br />Διοικητικής Μεταρρύθμισης και Ηλεκτρονικής Διακυβέρνησης, Εργασίας, Κοινωνικής Ασφάλισης και Πρόνοιας<br />3223 Οι Βουλευτές, Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ και Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσαν αναφορά με την οποία  ο Σύνδεσμος Κοινωνικών Λειτουργών Ελλάδος επισημαίνει τον κίνδυνο απόλυσης των υπό διαθεσιμότητα, για ένα οκτάμηνο κοινωνικών λειτουργών του ΙΚΑ και της τεχνικής εκπαίδευσης και αιτείται την άμεση τοποθέτησή τους στα κέντρα κοινωνικής πρόνοιας των περιφερειών.<br />Εργασίας, Κοινωνικής Ασφάλισης και Πρόνοιας<br />3224 Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  η Επιτροπή Αγώνα Πολυτέκνων Ιωαννίνων θέτει σειρά αιτημάτων και προτάσεων για την αποκατάσταση της εύρυθμης λειτουργίας και νομιμοποίησης της Ανώτατης Συνομοσπονδίας Πολυτέκνων Ελλάδος.<br />Οικονομικών <br />3225 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Οικονομικών Επιθεωρητών Υπουργείου Οικονομικών εκφράζουν την αντίθεσή τους στην δρομολογούμενη αναδιάρθρωση των ελεγκτικών δομών οι οποίες δεν καλύπτουν επ’ ουδενί το σύνολο των ήδη υπαρχουσών αρμοδιοτήτων της Οικονομικής Επιθεώρησης.<br />Εθνικής Άμυνας<br />3226 Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία  ο Σύνδεσμος Εθελοντών Μακράς Θητείας Ενόπλων Δυνάμεων αιτείται την αναγνώριση του χρόνου προϋπηρεσίας των ΟΠΥ και των εθελοντών πενταετούς υποχρέωσης ως μετοχικής σχέσης με τους ειδικούς λογαριασμούς αλληλοβοήθειας στρατού, ναυτικού και αεροπορίας.<br />Εσωτερικών<br />3227 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Ομοσπονδία Μηχανικών Τεχνολογικού Τομέα Ανώτατης Εκπαίδευσης Δημοσίων Υπαλλήλων επισημαίνει τις ενστάσεις της στο σχέδιο νόμου με τον τίτλο: «Θέματα οργάνωσης και λειτουργίας ΟΤΑ», την ανάγκη αντικατάστασης του άρθρου δεκαέξι του π.δ 171/1987 και την ανατύπωση των τυπικών προϋποθέσεων των μελών των επιτροπών παραλαβής.<br />Περιβάλλοντος, Ενέργειας και Κλιματικής Αλλαγής <br />3228 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Παραγωγών Ενέργειας με Φωτοβολταϊκά εκφράζει την αντίθεσή του για τον μονόδρομο του ολοκληρωμένου ενεργειακού σχεδιασμού προς το 2020 και επισημαίνει την οικονομική  κατάρρευση που βιώνουν σήμερα οι Φ/Β ηλεκτροπαραγωγοί.<br />Παιδείας και Θρησκευμάτων<br />3229 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Ομοσπονδία Πολυμελών Οικογενειών με τρία τέκνα Ελλάδος αιτείται την ένταξη των γονέων με τρία τέκνα στην κατηγορία των κατά προτεραιότητα μεταθέσεων και την εξέταση των αποσπάσεων στις υπηρεσίες του Υπουργείου Παιδείας με βάση τα οικογενειακά-κοινωνικά κριτήρια.<br />Δημόσιας Τάξης και Προστασίας του Πολίτη,  Εσωτερικών<br />3230 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμος Ελαφονήσου του Νομού Λακωνίας αντιδρά σε οποιαδήποτε φημολογούμενη συνένωση και αλλαγή στα διοικητικά του όρια.<br />Ανάπτυξης και Ανταγωνιστικότητας, Αγροτικής Ανάπτυξης και Τροφίμων<br />3231 Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία  ο Σύνδεσμος Ελληνικής Κτηνοτροφίας-Ένωση Φυλής Χόλσταϊν Ελλάδας αναφέρεται στην προωθούμενη αναμόρφωση της αγορανομικής διάταξης για την επιμήκυνση της διάρκειας ζωής του φρέσκου γάλακτος, επισημαίνοντας τις επιπτώσεις στους έλληνες παραγωγούς.<br />Υγείας<br />3232 Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία  η Ένωση Νευροψυχιατρικών Κλινικών Ελλάδος παραθέτει τα προβλήματα που παρατηρούνται και ενδεχομένως να οδηγήσουν στο οριστικό κλείσιμο των ιδιωτικών ψυχιατρικών κλινικών.<br />Παιδείας και Θρησκευμάτων<br />3233 Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία  ο κ. Κωνσταντίνος Αναγνωστόπουλος αιτείται την επαναφορά  των μεταγραφών των φοιτητών, των παιδιών πολύτεκνων οικογενειών εγγύτερα στον τόπο διαμονής των οικογενειών τους.<br />Δικαιοσύνης, Διαφάνειας και Ανθρωπίνων Δικαιωμάτων, Διοικητικής Μεταρρύθμισης και Ηλεκτρονικής Διακυβέρνησης, Εργασίας, Κοινωνικής Ασφάλισης και Πρόνοιας, Πολιτισμού και Αθλητισμού<br />3234 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Ελλήνων Αρχαιολόγων  εκφράζει τη διαμαρτυρία του για τις νέες οριζόντιες απολύσεις στο σχέδιο νόμου του ΥΔΜΗΔ «Διοικητικές Απλουστεύσεις-Καταργήσεις, Συγχωνεύσεις Νομικών Προσώπων και Υπηρεσιών του Δημοσίου Τομέα».<br />Εργασίας, Κοινωνικής Ασφάλισης και Πρόνοιας<br />3235 Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Ομοσπονδία Επαγγελματικών Βιοτεχνικών και Εμπορικών Σωματείων Βισαλτίας Νομού Σερρών αιτείται να υιοθετηθούν οι προτάσεις που έχουν υποβληθεί από την Ομοσπονδία και από την ΓΣΕΒΕΕ με σκοπό αφ΄ενός να διευκολυνθούν οι ασφαλισμένοι στην πληρωμή των ληξιπρόθεσμων οφειλών τους και αφ΄ετέρου το ταμείο να εισπράξει τις ληξιπρόθεσμες οφειλές.<br />Εσωτερικών,  Εργασίας, Κοινωνικής Ασφάλισης και Πρόνοιας<br />3236 Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Περιφερειακή Ένωση Δήμων Κεντρικής Μακεδονίας αιτείται για παράταση-διεύρυνση του προγράμματος ΟΑΕΔ για την απασχόληση ανέργων ηλικίας πενήντα πέντε έως εξήντα τεσσάρων ετών.<br />Παιδείας και Θρησκευμάτων,  Εσωτερικών,  Οικονομικών <br />3237 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  το ΔΣ της Περιφερειακής Ένωσης Δήμων Κεντρικής Μακεδονίας επισημαίνει προβλήματα στη λειτουργία των σχολείων της Κεντρικής Μακεδονίας και ζητά την άμεση κάλυψη των αναγκών τους.<br />Οικονομικών,  Διοικητικής Μεταρρύθμισης και Ηλεκτρονικής Διακυβέρνησης<br />3238 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Συντονιστική Επιτροπή Απολυμένων Καθαριστριών Υπουργείου Οικονομικών αναφέρεται στο καθεστώς διαθεσιμότητας που έχουν περιέλθει και πρόκειται να τους οδηγήσει σε απόλυση.<br />Οικονομικών,  Αγροτικής Ανάπτυξης και Τροφίμων<br />3239 Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  ο Αγροτικός Συνεταιρισμός Μεταποιημένων Οπωροκηπευτικών Νομού Ηλείας εκφράζει τη διαμαρτυρία του για πιθανή αλλαγή του εντύπου των αιτήσεων επιστροφής  ΦΠΑ του 2013, υποχρεώνοντάς τους να το επανακαταθέσουν, ενώ επισημαίνει ότι ακόμη δεν έχουν πληρωθεί τα τιμολόγια του 2012.<br />Υποδομών, Μεταφορών και Δικτύων,  Εσωτερικών<br />3240 Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  το τοπικό συμβούλιο Ρειχέας της Δημοτικής Ενότητας Ζάρακα, του Δήμου Μονεμβασίας αιτείται την διαγράμμιση του επαρχιακού δρόμου από Μεταμόρφωση προς Ρειχέα και Μαπόκαμπο, επισημαίνοντας τις ιδιαίτερες συνθήκες που την καθιστούν αναγκαία.<br />Οικονομικών,  Δημόσιας Τάξης και Προστασίας του Πολίτη,  Διοικητικής Μεταρρύθμισης και Ηλεκτρονικής Διακυβέρνησης<br />3241 Οι Βουλευτές, Β΄ Αθηνών κ. ΧΑΡΟΥΛΑ ΚΑΦΑΝΤΑΡΗ και Ηρακλείου κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Πανελλήνια Ομοσπονδία Πενταετούς Υποχρέωσης Συμβασιούχων Πυροσβεστών αναφέρεται στον αποκλεισμό τριακοσίων συμβασιούχων πυροσβεστών από την πρόσληψή τους κατά την φετινή αντιπυρική περίοδο.<br />Παιδείας και Θρησκευμάτων<br />3242 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Ομοσπονδία Ιδιωτικών Εκπαιδευτικών Λειτουργών Ελλάδας αιτείται τη διεξαγωγή των εξετάσεων πιστοποίησης των προσόντων των αποφοίτων ΙΕΚ.<br />Δημόσιας Τάξης και Προστασίας του Πολίτη <br />3243 Οι Βουλευτές Β΄ Αθηνών κ. ΧΑΡΟΥΛΑ ΚΑΦΑΝΤΑΡΗ και κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία  οι Δήμαρχοι των Δήμων Αγίας Βαρβάρας, Αιγάλεω και Χαϊδαρίου εκφράζουν την αντίθεσή τους για τη σχεδιαζόμενη δημιουργία από το Υπουργείο Δημόσιας Τάξης, στρατοπέδων φύλαξης μεταναστών, στην Αγία Βαρβάρα και στο Χαϊδάρι.<br />Οικονομικών <br />3244 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία  οι συνιδιοκτήτες του συγκροτήματος πολυκατοικιών του οικισμού Μαλάκι του Δήμου Βόλου διαμαρτύρονται για τον τρόπο αντιμετώπισής τους από τις υπηρεσίες του Υπουργείου Οικονομικών σχετικά με την εσφαλμένη χάραξη του παλαιού αιγιαλού στην περιοχή του οικείου οικισμού.<br />Οικονομικών,  Ανάπτυξης και Ανταγωνιστικότητας<br />3245 Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  το Επιμελητήριο Μεσσηνίας αιτείται την ρύθμιση όλων των πυρόπληκτων δανείων  ώστε να καταστούν εξυπηρετούμενα για να βοηθηθούν οι επαγγελματίες και οι επιχειρήσεις.<br />Παιδείας και Θρησκευμάτων<br />3246 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο Σύλλογος Δασκάλων Νηπιαγωγών Αλμωπίας «Ο Μέγας Αλέξανδρος» επισημαίνει την ύπαρξη πόρων, δυνατοτήτων και ανθρωπίνου δυναμικού για την δημιουργία τμήματος εξομοίωσης.<br />Παιδείας και Θρησκευμάτων<br />3247 Οι Βουλευτές, Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης επισημαίνει σειρά παραλείψεων, καθυστερήσεων και λαθών  στους προσωρινούς πίνακες του ΑΣΕΠ  και αιτείται την άμεση προκήρυξη των θέσεων εκπαιδευτικού και διοικητικού προσωπικού, την παράταση της διαθεσιμότητας και την πρόσληψη όλων των υποψηφίων με την δημιουργία θέσεων για την κάλυψη όλων των ειδικοτήτων.<br />Υγείας<br />3248 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αποκαλύπτει την επί σειρά ετών μη αξιοποίηση χρήσιμου υγειονομικού υλικού που βρίσκεται στις αποθήκες της διεύθυνσης υγιεινής Χανίων.<br />Οικονομικών <br />3249 Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία  ο Δικηγορικός Σύλλογος Καλαμάτας  αιτείται την έκπτωση των ασφαλιστικών τους εισφορών του έτους 2013 έστω και αν κατεβλήθησαν εμπρόθεσμα μετά την 31-12-2013.<br />Υγείας<br />3250 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  οι κάτοικοι της Νέας Αγχιάλου Μαγνησίας διαμαρτύρονται για τη διαδικασία υποβάθμισης του Πολυϊατρείου Νέας Αγχιάλου και αιτούνται την κάλυψη των κενών σε ιατρικό προσωπικό. <br />Εργασίας, Κοινωνικής Ασφάλισης και Πρόνοιας<br />3251 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο επισημαίνει τις αντιδράσεις των ξενοδοχοϋπαλλήλων για την υπογραφή τοπικής σύμβασης εργασίας από τους ξενοδόχους, η οποία αναμένεται να φέρει μείωση του μισθού τους κατά πέντε τοις εκατό παρά την αυξημένη τουριστική προσέλευση που αναμένεται.<br />Διοικητικής Μεταρρύθμισης και Ηλεκτρονικής Διακυβέρνησης,  Εργασίας, Κοινωνικής Ασφάλισης και Πρόνοιας,  Εσωτερικών<br />3252 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  η Επιτροπή των τεθέντων σε διαθεσιμότητα Κοινωνικών Λειτουργών ΙΚΑ-ΕΤΑΜ διαμαρτύρεται για την υπαγωγή τους στο καθεστώς της διαθεσιμότητας, παρά τα ουσιαστικά και τυπικά προσόντα τους και επισημαίνει τον κίνδυνο της απόλυσης τους, αν δεν απορροφηθούν σε κενές οργανικές θέσεις.<br />Υγείας<br />3253 Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία  ο Πανελλήνιος Σύλλογος Φυσικοθεραπευτών του Περιφερειακού Τμήματος Μεσσηνίας-Λακωνίας εκφράζει τη διαμαρτυρία του για την τρίμηνη καθυστέρηση καταβολής των οφειλών, προκαλώντας οικονομική ασφυξία στις επιχειρήσεις και σε ιδιώτες φυσικοθεραπευτές.<br />Υγείας<br />3254 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας, το οποίο αναφέρεται στις πολλαπλές δυσλειτουργίες του Εργαστηριού Ιατρικής Απεικόνισης και του Πανεπιστημιακού Νοσοκομείου Ηρακλείου σε επίπεδο διοικητικό, οργανωτικό και υλικού εξοπλισμού.<br />Παιδείας και Θρησκευμάτων<br />3255 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία  ο Σύλλογος Εκπαιδευτικών Πρωτοβάθμιας Εκπαίδευσης Νομού Ρεθύμνης αναφέρεται στην υλοποίηση του ερευνητικού προγράμματος του Χαροκοπείου Πανεπιστημίου «Ευ Ζην» και παραθέτει τον προβληματισμό του σχετικά με τη δυσαναλογία των επιπτώσεων  στους επιδιωκόμενους στόχους της έρευνας καθώς και τους φόβους της για την ασφαλή αξιοποίηση των συλλεγμένων δεδομένων.<br />Περιβάλλοντος, Ενέργειας και Κλιματικής Αλλαγής,  Εσωτερικών<br />3256 Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  οι Πρόεδροι των Φορέων Διαχείρισης Προστατευόμενων Περιοχών της Ελληνικής Επικράτειας διαμαρτύρονται για την αδειοδότηση εγκατάστασης εμπορικής αποθήκης 12.000 τμ στο Εθνικό Πάρκο Δέλτα Αξιού-Λουδία-Αλιάκμονα, δίχως να ληφθούν υπ’ όψιν οι περιβαλλοντικές επιπτώσεις.<br />Παιδείας και Θρησκευμάτων<br />3257 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  καθηγητές των ΤΕΙ Αθήνας, Πελοποννήσου και Κρήτης διαμαρτύρονται για την άνιση μεταχείριση και τις διακρίσεις στην εξέλιξη επικούρων καθηγητών, τόσο μεταξύ ΤΕΙ και ΑΕΙ, όσο και μεταξύ συναδέλφων σε ΤΕΙ.<br />Εργασίας, Κοινωνικής Ασφάλισης και Πρόνοιας<br />3258 Οι Βουλευτές, Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ και  Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  η Εθνική Συνομοσπονδία Ατόμων με Αναπηρία  αιτείται την επιτάχυνση των διαδικασιών, προκειμένου να τεθεί σε εφαρμογή  για τους δικαιούχους, το πρόγραμμα επιδότησης διακοπών του ΕΟΤ για τους ασφαλισμένους του δημοσίου και ΟΑΕΕ.<br />Τουρισμού,  Εργασίας, Κοινωνικής Ασφάλισης και Πρόνοιας<br />3259 Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  η Πανελλήνια Ομοσπονδία Εργατών Επισιτισμού και Υπαλλήλων Τουριστικών Επαγγελμάτων διαμαρτύρεται για την πρόσδοση νομοθετικής ισχύος στην περικοπή των απονεμόμενων από το Ταμείο Πρόνοιας του Ιδιωτικού Τομέα  εφάπαξ και εξετάζουν την πιθανότητα επανασύστασης του Ταμείου Ασφάλισης Ξενοδοχοϋπαλλήλων .<br />Παιδείας και Θρησκευμάτων<br />3260 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ομάδα επί πτυχίω φοιτητών της Ιατρικής Σχολής του Πανεπιστημίου Αθηνών διαμαρτύρεται για την αδικαιολόγητη και ρατσιστικού τύπου αντιμετώπισή τους από το Υπουργείο Παιδείας.<br />Οικονομικών,  Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης<br />3261 Ο Βουλευτής Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ κατέθεσε αναφορά με την οποία  το Σωματείο Πυροσβεστών Πενταετούς Υποχρέωσης και Συμβασιούχων Ανατολικής Μακεδονίας και Θράκης διαμαρτύρεται για τη μείωση κατά τριακοσίων των συμβασιούχων πυροσβεστών, οι οποίοι πρόκειται να προσληφθούν κατά τη φετινή αντιπυρική περίοδο. <br />Περιβάλλοντος, Ενέργειας και Κλιματικής Αλλαγής <br />3262 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο κ. Δημήτριος Μποζίνης αιτείται για τα ΜΥΗΣ  να μην μπαίνει περιορισμός στην παραγόμενη ενέργεια, με έναν εξωπραγματικό συντελεστή απόδοσης, συνεκτιμώντας και την μείωση της τιμής ανά KWh.<br />Πολιτισμού και Αθλητισμού<br />3263 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Αντιδήμαρχος των Δημοτικών Ενοτήτων Πορταριάς, Ιωλκού και Μακρινίτσας αιτείται τη διεύρυνση του ωραρίου λειτουργίας του Μουσείου Θεόφιλου, για την καλύτερη αξιοποίησή του.<br />Υγείας<br />3264 Ο Βουλευτής Αττικής κ. ΠΑΥΛΟΣ ΧΑΪΚΑΛΗΣ κατέθεσε αναφορά με την οποία  ο ιατρός κ. Λοΐζος Λοΐζου επισημαίνει το πρόβλημα που αντιμετωπίζει από την εφαρμογή του πλαφόν στην φαρμακευτική δαπάνη και αιτείται το άμεσο ξεκλείδωμα του συστήματος συνταγογράφησής του και την αναθεώρηση του μηνιαίου πλαφόν.<br />Οικονομικών , Υγείας, Εργασίας, Κοινωνικής Ασφάλισης και Πρόνοιας<br />3265 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία αιτείται την άρση μισθολογικών μειώσεων, περικοπών στις κύριες και επικουρικές συντάξεις και την χορήγηση του ΕΚΑΣ σε συνταξιούχους άτομα με αναπηρία καθώς και τη χρηματοδότηση της ψυχικής υγείας και πρόνοιας και του προγράμματος «Ψυχαργώς».<br />Τουρισμού<br />3266 Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία  το Τεχνικό Επιμελητήριο Ελλάδας Τμήμα Ανατολικής Μακεδονίας προτείνει τη δημιουργία Τμήματος Υποστήριξης Τουρισμού της Περιφέρειας Ανατολικής Μακεδονίας-Θράκης με έδρα την Καβάλα με χωρική αρμοδιότητα τις Περιφερειακές Ενότητες της Περιφέρειας Ανατολικής Μακεδονίας-Θράκης και Σαμοθράκης.<br />Παιδείας και Θρησκευμάτων<br />3267 Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  η Ομοσπονδία Πολυμελών Οικογενειών με Τρία Τέκνα εκφράζουν τη διαμαρτυρία τους σχετικά με την αλλαγή καθεστώτος μεταθέσεων-αποσπάσεων των τρίτεκνων εκπαιδευτικών.<br />Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής <br />3268 Οι Βουλευτές ,Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο Πανελλήνιος Σύλλογος Φωτοβολταϊκών Στέγης επισημαίνει την παραβίαση συμβάσεων από το κράτος και συγκεκριμενοποιεί τις παρατηρήσεις των ιδιοκτητών Φ/Β στέγης για το σχέδιο νόμου «Ρυθμίσεις για την εξυγίανση του ειδικού λογαριασμού του άρθρου 40 του ν..2773/1999».<br />Εργασίας, Κοινωνικής Ασφάλισης και Πρόνοιας<br />3269 Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο κ. Μυστακόπουλος αναφέρεται στα προβλήματα τα οποία προκαλεί η διακοπή της συνταξιοδότησής του, ενόψει και της ιδιότητάς του ως υπερήλικα παλιννοστούντα-ομογενή από την τέως ΕΣΣΔ. <br />Δημόσιας Τάξης και Προστασίας του Πολίτη <br />3270 Ο Βουλευτής Β΄ Αθηνών κ. ΙΩΑΝΝΗΣ ΔΗΜΑΡΑΣ κατέθεσε αναφορά με την οποία  οι Δήμαρχοι Αγίας Βαρβάρας, Αιγάλεω και Χαϊδαρίου εκφράζουν την αντίθεσή τους στη σχεδιαζόμενη δημιουργία στρατοπέδων φύλαξης μεταναστών στην Αγία Βαρβάρα και στο Χαϊδάρι.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 5084/23-12-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 2519 β/31-01-2014 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:<br />2. Στην με αριθμό 5212/07-01-2014 ερώτηση του Βουλευτή κ. Κοντογιάννη Γεωργίου δόθηκε με το υπ’ αριθμ. 4478/2014/31-01-2014 έγγραφο  από τον Αναπληρωτή Υπουργό Οικονομικών  η ακόλουθη απάντηση:<br />3. Στην με αριθμό 5264/09-01-2014 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓΚΕ 1020179 ΕΞ 2014/1945/1962/1968/1969/31-01-2014 έγγραφο  από τον Υπουργό Οικονομικών  η ακόλουθη απάντηση:<br />4. Στην με αριθμό 5289/09-01-2014 ερώτηση της Βουλευτού κ. Μακρή Ραχήλ δόθηκε με το υπ’ αριθμ. 7017/4/17284/31-01-2014  έγγραφο  από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:<br />5. Στην με αριθμό 5303/10-01-2014 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓΚΕ 1020179 ΕΞ 2014/1945/1962/1968/1969/31-01-2014 έγγραφο  από τον Υπουργό Οικονομικών  η ακόλουθη απάντηση:<br />6. Στην με αριθμό 5686/24-01-2014 ερώτηση του Βουλευτή κ. Παππά Χρήστου δόθηκε με το υπ’ αριθμ. ΓΚΕ 1020185 ΕΞ 2014/2162/31-01-2014  έγγραφο  από τον Υπουργό Οικονομικών  η ακόλουθη απάντηση:</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 31 Μαρτίου 2014. <br />Α. Επίκαιρες Ερωτήσεις Πρώτου Κύκλου <br />1. Η με αριθμό 725/26-3-2014 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων της λειτουργίας του Εθνικού Δρυμού Σαμαριάς.<br />2. Η με αριθμό 733/26-3-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Παναγιώτη Κουρουμπλή προς τον Υπουργό Εξωτερικών, σχετικά με την αναζήτηση από το Υπουργείο Εξωτερικών του εγγράφου στο οποίο περιέχεται το πρωτότυπο σχέδιο του γερμανοκατοχικού δανείου που βρέθηκε σε αρχείο στο Φράιμπουργκ της Γερμανίας.<br />3. Η με αριθμό 722/26-3-2014 επίκαιρη ερώτηση της Βουλευτού Δωδεκανήσου των Ανεξάρτητων Ελλήνων κ. Τσαμπίκας  Ιατρίδη προς τον Υπουργό Υγείας, σχετικά με τα προβλήματα σε θέματα υγείας που αντιμετωπίζουν οι  κάτοικοι των Λειψών και της Νότιας Ρόδου.<br />4. Η με αριθμό 729/26-3-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Υποδομών, Μεταφορών και Δικτύων, σχετικά με τα προβλήματα υλοποίησης του Μετρό Θεσσαλονίκης.<br />5. Η με αριθμό 737/26-3-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με την κατάργηση της τράπεζας θεμάτων για την Α΄ Λυκείου.<br />Β. Επίκαιρες Ερωτήσεις Δεύτερου Κύκλου <br />1. Η με αριθμό 726/26-3-2014 επίκαιρη ερώτηση της Βουλευτού Α΄ Αθηνών της Νέας Δημοκρατίας κ. Φωτεινής Πιπιλή προς τους Υπουργούς Εσωτερικών και Περιβάλλοντος, Ενέργειας και Κλιματικής Αλλαγής, σχετικά με τη δημιουργία συγκεκριμένων χώρων στάθμευσης αποκλειστικά για δίκυκλα στο κέντρο της Αθήνας.<br />2. Η με αριθμό 734/26-3-2014 επίκαιρη ερώτηση της Βουλευτού Α΄ Αθηνών του Συνασπισμού Ριζοσπαστικής Αριστεράς κ. Ζωής Κωνσταντοπούλου προς τον Υπουργό Υποδομών, Μεταφορών και Δικτύων, σχετικά με τη χορήγηση δικαιωμάτων χρήσης στην εταιρεία «DIGEA Ψηφιακός Πάροχος Α.Ε.» για το σύνολο των δικαιωμάτων χρήσης των ραδιοσυχνοτήτων Εθνικής και Περιφερειακής Κάλυψης για 15 έτη.<br />3. Η με αριθμό 735/26-3-2014 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την επιστροφή των ενισχύσεων ύψους ενός δις ευρώ που δόθηκαν σε ελληνικές επιχειρήσεις τα προηγούμενα 20 χρόνια.<br />4. Η με αριθμό 738/26-3-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη νέα εγκατάσταση αιολικού πάρκου στα Ακαρνανικά όρη στην κορυφή του όρους Μπούμστου.</speech><speech by="#s90"><from>ΠΡΟΕΔΡΕΥΩΝ</from>  Κυρίες και κύριοι συνάδελφοι, εισερχόμαστε στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Θα ξεκινήσουμε με την πρώτη με αριθμό 723/26-3-2014 επίκαιρη ερώτηση πρώτου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Ανάπτυξης και Ανταγωνιστικότητας, σχετικά με την προώθηση της ανταγωνιστικότητας του ελληνικού ελαιολάδου και την προστασία του από την πρόταση του ΟΟΣΑ για την πρόσμειξή του με άλλα φυτικά έλαια.  <br />Η αγαπητή συνάδελφος έχει τον λόγο.</speech><speech by="#s233"><from> ΦΕΒΡΩΝΙΑ ΠΑΤΡΙΑΝΑΚΟΥ</from> Ευχαριστώ, κύριε Πρόεδρε. <br />Η σημερινή ερώτηση κατετέθη και έχει ιστορικό μακράς πορείας. Αρχική μου πρόθεση ήταν η διευκρίνιση των αποφάσεων της Κυβέρνησης σε σχέση με τις προτάσεις του ΟΟΣΑ, που αφορούσαν την πρόσμειξη του ελαιολάδου με φυτικά έλαια. <br />Όπως καταλαβαίνετε, αυτή θα ήταν μία εξέλιξη που, πρώτον, θα ακύρωνε τη στρατηγική ποιότητας την οποία εφαρμόζει η ελληνική πολιτεία σε σχέση με το ελαιόλαδο και, δεύτερον, θα ενθάρρυνε πολιτικές νόθευσης, όπως αυτές θα εκδηλώνονταν μέσα από το παραεμπόριο, την αισχροκέρδεια, τον αθέμιτο ανταγωνισμό, τις παραπλανητικές συσκευασίες, με αποτέλεσμα τα πλήγματα που θα επέφερε στον κλάδο και των παραγωγών και των τυποποιητών και ταυτόχρονα θα σηματοδοτούσε συνολικά την καταστροφή του κλάδου του ελαιολάδου, για πολλούς λόγους. <br />Βεβαίως, η επικαιρότητα είναι τέτοια, ώστε μετά τις καθολικές αντιδράσεις και προς τιμήν της Κυβέρνησης, δεν έγιναν αποδεκτές οι προτάσεις του ΟΟΣΑ, όσον αφορά αυτό το σκέλος. <br />Ο λόγος που κράτησα την ερώτηση ως επίκαιρη, είναι διότι αυτήν τη στιγμή τρέχουν δύο πράγματα σε επίπεδο πολιτικής της Κυβέρνησης: πρώτον, το ελληνικό σήμα, όσον αφορά την κατοχύρωση των ελληνικών προϊόντων και της ποιότητας, και, δεύτερον, ο ευρωπαϊκός κανονισμός 432/2012, ο οποίος κατοχυρώνει τον ισχυρισμό υγείας, και εμείς πλέον ως χώρα της οποίας στρατηγικός τομέας είναι το ελαιόλαδο, η ελιά και τα παράγωγά τους, όσον αφορά την εξαγωγική δράση, έχουμε ένα εξαιρετικής ποιότητας προϊόν, το οποίο μπορεί πλέον να αναγράφει στην ετικέτα του τον ισχυρισμό υγείας.<br /> Αυτό έχει ως αποτέλεσμα να αποτελεί στρατηγικό πλεονέκτημα, όσον αφορά τις ουσίες, του ελαιοκανθάλη και ελαιασίνη, σε σχέση με τα αποτελέσματα των ερευνών που έχει κάνει το Τμήμα Φαρμακολογίας του Πανεπιστημίου Αθηνών. <br />Γι’ αυτό, λοιπόν, τα ερωτήματα που τίθενται είναι τα εξής: Ποια είναι η στρατηγική του Υπουργείου όσον αφορά το ελληνικό σήμα και όσον αφορά τον ισχυρισμό υγείας στην ετικέτα και μια σειρά από διατάξεις που έχει θεσπίσει η ελληνική πολιτεία αναφορικά με την τυποποίηση και την εστίαση; Ποιοι έλεγχοι γίνονται σε αυτά και ποια είναι τα αποτελέσματά τους;</speech><speech by="#s90"><from>ΠΡΟΕΔΡΕΥΩΝ</from> Νομίζω, κύριε Υπουργέ, τώρα που συμβάλατε να λυθεί το θέμα του γάλακτος, έχετε υποχρέωση στο εξίσου, αν όχι περισσότερο, σημαντικό, θέμα του ελληνικού λαδιού –ξέρω τις δυνατότητες και την ευαισθησία σας- να βοηθήσετε. Έχετε και Υπουργό από επίσης ελαιοπαραγωγική περιοχή, τη Μυτιλήνη.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Έχει το καλύτερο λάδι.</speech><speech by="#s90"><from>ΠΡΟΕΔΡΕΥΩΝ</from> Δεν ξέρω ποιο είναι πιο καλό λάδι, πάντως τα ελληνικά λάδια είναι όλα καλά.<br />Τον λόγο έχει ο κύριος Υπουργός.<br />ΑΘΑΝΑΣΙΟΣ ΣΚΟΡΔΑΣ : Ευχαριστώ πολύ, κύριε Πρόεδρε.<br />Είχαμε την ευκαιρία και πριν από λίγες μέρες, σε αντίστοιχες ερωτήσεις άλλων μελών του Κοινοβουλίου, να διευκρινίσουμε ότι δεν ήταν πρόθεση της ελληνικής Κυβέρνησης η αποδοχή της συγκεκριμένης πρότασης έτσι όπως είχε αναγραφεί στην έκθεση του ΟΟΣΑ, σχετικά με τις προσμείξεις των ελαιολάδων. Σήμερα, που έχει κατατεθεί και το σχετικό σχέδιο νόμου, νομίζω ότι μπορούμε να πούμε με πολύ μεγάλη ασφάλεια ότι πράγματι σε αυτό το σημείο δεν υπήρξε καμμία αλλαγή και δεν έχουμε καμμία πρόθεση να ανοίξουμε πάλι αυτήν τη συζήτηση για τις προσμείξεις ελαιολάδου. <br />Το ελληνικό σήμα έχει ήδη καθιερωθεί. Πιθανώς να είναι γνωστό ότι βρίσκεται σε εξέλιξη διαδικτυακή ψηφοφορία για την επιλογή του συγκεκριμένου λογοτύπου. Έχει ολοκληρωθεί η εκπόνηση κριτηρίων για την απονομή του σήματος στα γαλακτοκομικά προϊόντα και στα αλκοολούχα και βρίσκεται σε εξέλιξη η διαβούλευση με τους παραγωγούς, τους τυποποιητές και το σύνολο της ελαιοκομικής κοινότητας, έτσι ώστε να διαμορφωθούν και τα κριτήρια απονομής του ελληνικού σήματος στα ελαιοκομικά, κατά τρόπο που να διασφαλίζει και τους παραγωγούς και την υψηλή αξία του ελληνικού ελαιολάδου.<br />Σε ό,τι αφορά τους ισχυρισμούς υγείας, πράγματι το Κοινοτικό Δίκαιο δίνει τη δυνατότητα αναγραφής ισχυρισμών υγείας για μια σειρά από ουσίες οι οποίες υπάρχουν στο ελληνικό ελαιόλαδο. Από την ενημέρωση που έχω από το αρμόδιο Υπουργείο Αγροτικής Ανάπτυξης και Τροφίμων, ο ΕΦΕΤ βρίσκεται σε συνεννόηση με τις εταιρείες και τους επαγγελματικούς φορείς του ελαιολάδου, αλλά και με ιδιώτες τυποποιητές, τους ενημερώνει γι’ αυτήν τη δυνατότητα και τους προτρέπει ουσιαστικά στο να αξιοποιήσουν αυτό το δικαίωμα που δίνει η νομοθεσία, έτσι ώστε και να γίνει το ελληνικό ελαιόλαδο πιο επώνυμο και να αυξήσει κατ’ αυτόν τον τρόπο και την αξία του και τις πωλήσεις του στις διεθνείς αγορές. <br />Την τυποποίηση την ενθαρρύνουμε σε κάθε ευκαιρία. Θεωρούμε ότι το επώνυμο προϊόν θα μπορέσει να δώσει τη δυνατότητα για την αύξηση των εξαγωγών του ελληνικού ελαιολάδου, αλλά θα δώσει και τη δυνατότητα για μεγαλύτερο εισόδημα στον Έλληνα παραγωγό. Είναι κρίμα το ελληνικό ελαιόλαδο να πωλείται χύμα σε άλλους τυποποιητές άλλων χωρών της Ευρώπης και να αξιοποιούν αυτοί όλη εκείνη την προστιθέμενη αξία που δίνει η τυποποίηση σε ένα προϊόν.<br />Επίσης, ως Υπουργείο Ανάπτυξης, δεδομένου ότι έχουμε ένα από τα καλύτερα χημικά εργαστήρια στο ελαιόλαδο διεθνώς, αναπτύσσουμε δράσεις, έτσι ώστε να εκπαιδευτούν οι αγοραστές των μεγάλων αλυσίδων του εξωτερικού στα οργανοληπτικά χαρακτηριστικά του ελληνικού ελαιολάδου, συμβάλλοντας κατ’ αυτόν τον τρόπο στις προσπάθειες ανάπτυξης των εξαγωγών του ελληνικού ελαιολάδου. Αυτό το εργαστήριο υποστηρίζει κάθε δράση που έχει να κάνει με την ανάδειξη των πλεονεκτημάτων του ελληνικού ελαιολάδου, αλλά και με τα χαρακτηριστικά του, τόσο τα φυσικοχημικά όσο και τα οργανοληπτικά.<br />Σε κάθε περίπτωση, για εμάς, είναι δεδομένη η υψηλή προτεραιότητα στην υποστήριξη του ελαιολάδου ως ένα από τα στρατηγικά προϊόντα της εθνικής μας οικονομίας. <br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Αγαπητή κυρία συνάδελφε, έχετε τον λόγο.</speech><speech by="#s233"><from> ΦΕΒΡΩΝΙΑ ΠΑΤΡΙΑΝΑΚΟΥ</from> Κύριε Υπουργέ, θα ξεκινήσω από τις τελευταίες σας κουβέντες και θα πω ότι χαίρομαι, διότι, απ’ ό,τι φάνηκε, η μάχη του λαδιού τουλάχιστον σ’ αυτό το επίπεδο προτάσεων του ΟΟΣΑ κερδήθηκε και, ταυτόχρονα, αναγνωρίζοντας ότι αποτελεί στρατηγικής αξίας προϊόν για τη χώρα, αναπτύσσονται μια σειρά από δράσεις, τις οποίες όμως πρέπει να εντείνουμε και στρατηγικά να μεθοδεύσουμε, ούτως ώστε να έχουμε ταχύτερα αποτελέσματα.<br />Για να κάνουμε μια πολύ σύντομη αποτίμηση, πρέπει να πούμε ότι η Ελλάδα είναι η τρίτη μεγαλύτερη ελαιοπαραγωγός χώρα στον κόσμο. Είναι πρώτη σε κατά κεφαλήν κατανάλωση στην εσωτερική της αγορά ανά κάτοικο σε ελαιόλαδο. Το 11% της συνολικής μας αγροτικής παραγωγής σε αξία είναι οι ελαιοπαραγωγοί, σε αντίθεση με την Ευρωπαϊκή Ένωση, όπου ανέρχεται περίπου στο 2%. Την τελευταία δε δεκαετία η ανταγωνιστικότητα των ελληνικών εξαγωγών δείχνει να υποχωρεί και μάλιστα να υποχωρεί σημαντικά. Αυτό σημαίνει ότι δεν έχουμε πείσει τους Ευρωπαίους καταναλωτές, κατά κύριο λόγο, οι οποίοι δίνουν σημασία στους χαρακτηρισμούς υγείας αλλά και ποιότητας, μέσα από τη διαδικασία του εξαιρετικού παρθένου ελαιολάδου και σημαίνει ότι στρατηγικά πρέπει να κάνουμε βήματα, άλματα, προκειμένου να κερδίσουμε την αγορά που δείχνουμε να χάνουμε. <br />Αυτό το στρατηγικό άλμα μπορεί να βοηθηθεί μέσα από τον ισχυρισμό υγείας. Το Πανεπιστήμιο Αθηνών μέσα από το Τμήμα της Φαρμακευτικής έχει αναπτύξει μια συνολική μελέτη έρευνας του ελαιολάδου στις πολυφαινόλες και ειδικότερα στις δυο βασικές ουσίες, στην ελαιοκανθάλη και την ελαιασίνη. Τα αποτελέσματα αυτών των ερευνών ήταν συντριπτικά. Έδειξαν ότι το 50% και άνω των ελληνικών ελαιολάδων περιέχει αυτές τις ουσίες σε πολύ μεγαλύτερες ποσότητες απ’ αυτές που καθορίζουν οι διεθνείς μελέτες και έρευνες, για να χαρακτηριστεί το προϊόν ότι μπορεί να έχει τον ισχυρισμό υγείας. <br />Η ελληνική πολιτεία δεν αξιοποιεί αυτό το συγκριτικό πλεονέκτημα. Εκτιμούμε ότι πάρα πολύ γρήγορα πρέπει να ανακτήσουμε αυτό το χαμένο έδαφος. <br />Το δεύτερο θέμα που ήθελα να θέσω είναι ένα σημαντικό πρόβλημα που έχει φέτος η ελαιοπαραγωγή. Φέτος η ελληνική ελαιοπαραγωγή μειώθηκε περίπου στο 56% σε σχέση με την περσινή χρονιά. Αυτό σημαίνει, με έρευνες που έγιναν, ότι μπήκαν πάρα πολλά εισαγόμενα λάδια στην ελληνική αγορά. Αυτά τα εισαγόμενα λάδια μόνο κατά το ήμισυ είναι εξαιρετικό παρθένο ελαιόλαδο. Τα υπόλοιπα είναι κακής ποιότητας ή ραφινέ. <br />Αυτό έχει σαν αποτέλεσμα να δημιουργείται πολύ μεγάλο πρόβλημα στην ελληνική αγορά. Η τιμή παραγωγού, παρά τη μεγάλη πτώση της παραγωγής, αυξήθηκε μόνο κατά 1%, σε αντίθεση με ό,τι συμβαίνει στις αντίστοιχες χώρες ελαιοπαραγωγής, ενώ ταυτόχρονα δημιουργούνται προβλήματα και ερωτηματικά για τις επόμενες χρονιές και ειδικά για το 2015, που θα έχουμε αποθέματα απ’ αυτές τις εισαγωγές ξένων λαδιών.<br />Εκεί, λοιπόν, έχει σημασία πόσο εντατικοί έλεγχοι γίνονται. Πόσοι έλεγχοι έχουν γίνει και πώς μπορούν να πιστοποιηθούν; Υπάρχουν δημοσιεύματα που αναφέρουν νοθεύσεις. Εκεί ακριβώς το ελληνικό σήμα έχει πολύ μεγάλη σημασία. Το ελληνικό σήμα θα απονέμεται σ’ αυτούς που θα έχουν 100% ελληνικής παραγωγής ελαιόλαδο; Δηλαδή, θα επιτρέπονται προσμείξεις, προκειμένου να πάρει κάποιος το ελληνικό σήμα; <br />Έχει επιβληθεί στα εστιατόρια ο κανονισμός, που ήδη υπάρχει, ότι πρέπει να αναγράφουν το λάδι που χρησιμοποιούν, αν αυτό είναι ελαιόλαδο ή σπορέλαιο; Ποιοι έλεγχοι έχουν γίνει; Τι συμπεράσματα έχουν ληφθεί; <br />Σε σχέση με την τυποποίηση του ελαιολάδου, στη διάταξη που θα έρθει σήμερα τι προβλέπεται; Ανοίγει η διαδικασία της τυποποίησης; <br />Κύριε Υπουργέ, θα θέλαμε απαντήσεις πάνω σ’ αυτά τα ερωτήματα, διότι το ελληνικό ελαιόλαδο μπορεί να κατοχυρωθεί στην εσωτερική αγορά κατά κύριο λόγο μέσω των ελλιπών ελεγκτικών μηχανισμών και στην εξωτερική αγορά κατά κύριο λόγο μέσα από τον ισχυρισμό υγείας και το σήμα ποιότητας. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.<br />ΑΘΑΝΑΣΙΟΣ ΣΚΟΡΔΑΣ : Ευχαριστώ, κύριε Πρόεδρε.<br />Πράγματι, όσον αφορά το θέμα της κάμψης της παραγωγής ελαιολάδου κατά την τελευταία χρονιά είναι όπως ακριβώς τα ανέφερε η κυρία Βουλευτής. Αυτό οφείλεται όμως, όπως ίσως έχει γίνει γνωστό στο Σώμα, σε κλιματολογικούς λόγους την περίοδο της ανθοφορίας. Ελπίζουμε να ήταν απολύτως συγκυριακό και η επόμενη χρονιά να επαναφέρει την ελληνική παραγωγή εκεί όπου ήταν και σε παλαιότερες χρονιές.<br />Εθίχθη επίσης το θέμα των ελέγχων και των ισχυρισμών υγείας στα διάφορα καταστήματα εστίασης, σχετικά με τα χρησιμοποιούμενα έλαια. Εδώ έχω την ευκαιρία να πω ότι από τον Αύγουστο του 2013, με τους νέους αγορανομικούς κανόνες, τους ΔΙΕΠΠΥ, θεσπίστηκαν πολύ αυστηρά κριτήρια γι’ αυτό το θέμα και επιβάλλεται πλέον στους τιμοκαταλόγους των καταστημάτων εστίασης να γίνεται ρητή αναφορά στο τι είδους έλαια χρησιμοποιούνται και με τις ελεγκτικές υπηρεσίες που διαθέτει το Υπουργείο Ανάπτυξης καταβάλλουμε προσπάθειες για όσο το δυνατόν πιο εντατικό έλεγχο. <br />Από τον Αύγουστο, λοιπόν, του 2013 έως και τον Φεβρουάριο του 2014, στους ελέγχους που εμείς έχουμε κάνει, έχουμε διαπιστώσει τριακόσιες εξήντα μία παραβάσεις διοικητικού χαρακτήρα, με συνολική επιβολή προστίμων 347.500 ευρώ, έχουν επιβληθεί πέντε πρόστιμα για παραβάσεις των άρθρων 90 και 91 της συγκεκριμένης αγορανομικής νομοθεσίας, σχετικά, δηλαδή, με την τήρηση και τις ενδείξεις των τιμοκαταλόγων, και έχουν επιβληθεί και δύο διοικητικά πρόστιμα αξίας 6.000 ευρώ για παραβάσεις του άρθρου 52 και του άρθρου 101 της ίδιας νομοθεσίας. <br />Αυτό βέβαια δεν σημαίνει ότι έχουμε εξαλείψει το πρόβλημα. Υπάρχει ζήτημα. Θέλω όμως να ενημερώσω για πολλοστή φορά το Σώμα ότι ένα μεγάλο κομμάτι των ελεγκτικών αρμοδιοτήτων έχει μεταφερθεί στις περιφερειακές αυτοδιοικήσεις και χρειάζεται να υπάρχει -αν θέλετε- μεγαλύτερο ελεγκτικό έργο και ενδιαφέρον και από τις περιφερειακές αυτοδιοικήσεις, ιδιαιτέρως στις τουριστικές περιοχές, γιατί δεν είναι μόνο ότι θίγεται το προϊόν, που είπαμε τι σημασία έχει για τον πρωτογενή τομέα και την οικονομία συνολικά, αλλά θίγεται και το ίδιο το τουριστικό προϊόν της χώρας.<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μία μαθήτριες και μαθητές και τρεις εκπαιδευτικοί από το Γυμνάσιο Δομένικου Λαρίσης. <br />Η Βουλή τούς καλωσορίζει. <br /><br />Συνεχίζουμε με την τρίτη με αριθμό 730/26-3-2014 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την «αποκάλυψη ονομάτων δημάρχων και περιφερειαρχών που κατηγορούνται για φοροδιαφυγή και ξέπλυμα μαύρου χρήματος».<br />Τον λόγο έχει ο κ. Μαριάς.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Υπουργέ, η επίκαιρη ερώτηση την οποία απευθύνουμε σε εσάς είναι πάρα πολύ σημαντική και αφορά δημάρχους, περιφερειάρχες, δημοτικούς και περιφερειακούς συμβούλους που κατηγορούνται για φοροδιαφυγή και ξέπλυμα μαύρου χρήματος. Αυτό προκύπτει από την έκθεση της Αρχής Καταπολέμησης της Νομιμοποίησης Εσόδων από Εγκληματικές Δραστηριότητες, που υποβλήθηκε στην αρμόδια κοινοβουλευτική επιτροπή της Βουλής στις 18 Ιανουαρίου 2014. Εκεί περιλαμβάνονται τετρακόσιες δεκατρείς βεβαιωμένες παραβάσεις του νόμου, εκ των οποίων οι εβδομήντα πέντε αφορούν δημάρχους και δημοτικούς συμβούλους και οι έξι αφορούν περιφερειάρχες και περιφερειακούς συμβούλους. <br />Αντιλαμβάνεστε, λοιπόν, ότι εν όψει των δημοτικών και περιφερειακών εκλογών δεν είναι δυνατόν να έρθουν οι πολίτες να ψηφίσουν ανθρώπους που πιθανόν αρκετοί από αυτούς που περιέχονται στη συγκεκριμένη έκθεση να είναι ήδη κατηγορούμενοι και να έχουν παραπεμφθεί για σοβαρά αδικήματα και ταυτόχρονα δεν μπορεί να υπάρχουν και σκιές για άλλους. Διότι όταν δεν δίνονται τα ονόματα στη δημοσιότητα, αντιλαμβάνεστε ότι δημιουργούνται αρκετά προβλήματα.<br />Γνωρίζω ότι συνάδελφοι σάς έχουν υποβάλει ήδη μία γραπτή ερώτηση και δώσατε μία απάντηση, στην οποία, κύριε Υπουργέ, ουσιαστικά τους λέτε ότι επειδή η συγκεκριμένη αρχή, κατά την άποψή σας, είναι ανεξάρτητη αρχή, δεν υπόκειται ουσιαστικά σε έναν κοινοβουλευτικό έλεγχο κλασικού τύπου, δηλαδή ρωτώντας εσάς, αλλά θα πρέπει να ακολουθήσουμε μία διαδικασία εντός της Βουλής. Επισημαίνω τα εξής, γιατί είδα την απάντησή σας και γι’ αυτό έφερα την ερώτηση, για να διευκολύνω να μας δώσετε τα ονόματα αυτά. <br />Δεν πρόκειται περί ανεξάρτητης αρχής συνταγματικά κατοχυρωμένης κατά το άρθρο 101 Α΄ του Συντάγματος διότι, πρώτον, δεν αναφέρεται στο Σύνταγμα και δεύτερον και σημαντικό είναι ότι ο τρόπος διορισμού της είναι τελείως διαφορετικός. Όσον αφορά στις κλασικά, συνταγματικά κατοχυρωμένες αρχές διορίζονται τα μέλη τους από τη Διάσκεψη των Προέδρων της Βουλής και έχουν ένα συγκεκριμένο κοινοβουλευτικό έλεγχο.  Και αυτό μάλιστα προκύπτει και από το ν. 3051 για τις συνταγματικά κατοχυρωμένες αρχές.<br /> Εδώ έχουμε το ν. 3932 για τη συγκεκριμένη αρχή, της οποίας, πρώτον, ο προϋπολογισμός της είναι τμήμα του προϋπολογισμού του Υπουργείου Οικονομικών. Δεύτερον, ο διορισμός του Προέδρου γίνεται από εσάς, κύριε Υπουργέ, μετά από γνώμη του Ανωτάτου Δικαστικού Συμβουλίου. Ο διορισμός των υπολοίπων μελών της αρχής γίνεται από εσάς και από τον Υπουργό Οικονομικών. Και κυρίως, από πού προκύπτει η αρμοδιότητά σας; Έχετε αρμοδιότητα, διότι με βάση το άρθρο 7 Α΄, κύριε Υπουργέ, η συγκεκριμένη αρχή υποβάλλει έκθεση πεπραγμένων στην Επιτροπή Θεσμών και Διαφάνειας και στους Υπουργούς Οικονομικών, Δικαιοσύνης κ.λπ.. Σας υποβάλλει έκθεση. Επομένως, έχετε αρμοδιότητα να ζητήσετε από την αρχή να σας δώσει τα ονόματα και να προχωρήσετε. Και επιπλέον -και τελειώνω με αυτό, κύριε Πρόεδρε- μπορείτε και εξ άλλου λόγου να έχετε την αρμοδιότητα και θα σας πω γιατί. Διότι εδώ έχουν ασκηθεί διώξεις και εφόσον έχουν ασκηθεί διώξεις, τις διώξεις τις έχουν ασκήσει οι αρμόδιες εισαγγελίες. Επομένως, οι αρμόδιες εισαγγελίες εμπίπτουν στις δικές σας αρμοδιότητες. Μπορείτε και από εκεί, από τις αρμόδιες εισαγγελίες να αναζητήσετε τα ονόματα των δημάρχων και των περιφερειαρχών κατά των οποίων έχει ασκηθεί ποινική δίωξη για τα σοβαρότατα αδικήματα του ξεπλύματος μαύρου χρήματος και της φοροδιαφυγής. Άρα από δύο δρόμους, κύριε Υπουργέ, έχετε τη δυνατότητα σήμερα να ενημερώσετε τον ελληνικό λαό όσον αφορά το ποιοι είναι αυτοί οι οποίοι κατηγορούνται και τους έχει ασκηθεί δίωξη, προκειμένου όσοι προσέλθουν στις κάλπες σε δύο μήνες να γνωρίζουν τι συμβαίνει, και αν κάποιοι από αυτούς είναι μάλιστα και υποψήφιοι να έχουν και την ανάλογη τύχη από την πλευρά του εκλογικού σώματος.</speech><speech by="#s90"><from>ΠΡΟΕΔΡΕΥΩΝ</from> Ο κύριος Υπουργός έχει τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε συνάδελφε, ως προς το πρώτο σκέλος της επίκαιρης ερώτησής σας, θα ήθελα να σας τονίσω, ότι η δημοσιοποίηση των ονομάτων των δημάρχων, των περιφερειαρχών, των δημοτικών και περιφερειακών συμβούλων που εμπεριέχονται στην έκθεση της Αρχής Καταπολέμησης της Νομιμοποίησης Εσόδων από Εγκληματικές Δραστηριότητες δεν εμπίπτει στην αρμοδιότητα του Υπουργείου Δικαιοσύνης. Αυτό εμπίπτει στην αρμοδιότητα της Επιτροπής Θεσμών και Διαφάνειας από την οποία μπορεί βεβαίως οποιοσδήποτε να ζητήσει τα ονόματα αυτά, εφόσον έχουν περιέλθει στην Επιτροπή Θεσμών και Διαφάνειας –και βεβαίως το δικαιούται- και υποχρεούται στη συνέχεια ο πρόεδρος της ανεξάρτητης αρχής να τα αποστείλει, κατόπιν αιτήματός της βέβαια.<br />Τώρα, όσον αφορά το δεύτερο σκέλος της ερώτησής σας, σύμφωνα με το οποίο ρωτάτε το Υπουργείο τι μέτρα προτίθεται να λάβει για να επισπευσθούν οι νομικές διαδικασίες εξέτασης των ως άνω κατηγορουμένων δημάρχων, περιφερειαρχών, κ.λπ. πρέπει να σας πω ότι, σύμφωνα με τον Υπαλληλικό Κώδικα, κάθε υπάλληλος που υπάγεται σε ένα Υπουργείο, όσον αφορά την εκτέλεση των καθηκόντων του και τυχόν παραβάσεις οι οποίες προκύπτουν από την εκτέλεση, ανήκει στον αρμόδιο Υπουργό στον οποίο υπάγεται. Και εν προκειμένω υπάγονται στον Υπουργό Εσωτερικών.<br />Τι μπορεί να κάνει το Υπουργείο Δικαιοσύνης, εφόσον ασκηθεί ποινική δίωξη; Εδώ δεν προκύπτει ότι έχει ασκηθεί ποινική δίωξη, ούτε στην ερώτησή σας το λέτε, αλλά και από την έρευνα που έχω κάνει δεν προκύπτει κάτι τέτοιο. Αναφέρονται στην Αρχή, δηλαδή έχουν αποσταλεί στην Εισαγγελία τα ονόματα αυτά, αλλά διερεύνηση για το εάν έχουν τελεστεί αδικήματα για να παραπεμφθούν δεν προκύπτει. Εάν σε μία τέτοια περίπτωση γίνει, βεβαίως το Υπουργείο Δικαιοσύνης μπορεί να ζητήσει και ενόψει των εκλογών την επίσπευση των διαδικασιών.<br />Αλλά, αν διαβάζω με προσοχή –απ’ ό,τι πληροφορήθηκα βέβαια και από τις υπηρεσίες, αλλά και εσείς το λέτε- παραπέμφθηκαν στον αρμόδιο κατά περίπτωση εισαγγελέα οι περιπτώσεις αυτές. Δεν σημαίνει ότι ασκήθηκε ποινική δίωξη, διότι μεσολαβεί μια προκαταρκτική ή προανάκριση για να δούμε αν τελέστηκαν πράγματι τα αδικήματα, διότι ενδεχομένως να υπάρχουν στοιχεία που να μην θεμελιώνουν τα αδικήματα αυτά. Δηλαδή να εμφαίνονται ότι πράγματι έχουν διαπράξει κάποιο αδίκημα ή φοροδιαφυγή ή οτιδήποτε άλλο αναφέρεται στην αρχή, αλλά να μην τεκμηριώνεται ή να υπάρχουν λόγοι οι οποίοι αίρουν τo αξιόποινο ή να απαλείφεται το αξιόποινο, όπως ξέρετε πολύ καλά, σύμφωνα με τις διατάξεις του Κώδικα Ποινικής Δικονομίας. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κύριε Μαριά, έχετε τον λόγο.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, υπάρχουν τρία θέματα. Το πρώτο είναι η ουσία, ότι πάμε σε εκλογές -δημοτικές και περιφερειακές- με εβδομήντα πέντε δημάρχους και δημοτικούς συμβούλους και έξι περιφερειάρχες και περιφερειακούς συμβούλους που όχι μόνο κατηγορούνται, αλλά τους έχουν ασκηθεί ποινικές διώξεις. <br />Αυτό από πού προκύπτει; Είμαι προσεκτικός στην ερώτησή μου. Κύριε Υπουργέ, αναφέρομαι στην έκθεση. Έχω μπροστά μου την έκθεση, όπως την έχετε εσείς. Η έκθεση αναφέρει: Πρώτον, προς τη Βουλή, προς τον Υπουργό Δικαιοσύνης. Δεύτερον, στη σελίδα 3 της έκθεσης αναφέρεται στις υποθέσεις έτους 2013. Πλήθος υποθέσεων εστάλησαν στην εισαγγελία. Είναι διακόσιες επτά. Στην επόμενη σελίδα απαντάει η έκθεση στο ερώτημά σας, διότι περιέχει σχόλια πως μέσα στο έτος 2013 εστάλησαν στις αρμόδιες εισαγγελίες διακόσιες επτά υποθέσεις και πάντοτε με αιτιολογημένο πόρισμα.<br />Θα πείτε: επειδή εστάλησαν, ασκήθηκαν διώξεις; Όμως, συνεχίζονται τα σχόλια. «Σε όλες αυτές τις περιπτώσεις ασκήθηκαν ποινικές διώξεις, ενώ διατηρήθηκε η ισχύς των διατάξεων δεσμεύσεως». Άρα, εδώ ο ίδιος σας κοινοποιεί και σας λέει ότι έχουν ασκηθεί διώξεις. Επομένως, εφόσον έχουν ασκηθεί διώξεις, δύνασθε εσείς από τις εισαγγελίες να πάρετε τα ονόματα κατά ποίων έχουν ασκηθεί διώξεις, διότι εγώ δεν θα ήθελα ποτέ να υπάρχει λάσπη σε ανθρώπους που απλώς κατηγορούνται. Αλλά εδώ έχουν ασκηθεί διώξεις. Και ξέρουμε ότι οι υποθέσεις «πόθεν έσχες» πάνε απευθείας στα δικαστήρια. Άρα εδώ έχουμε άσκηση ποινικής δίωξης. <br />Επίσης αναφέρει ότι διατηρούνται και οι δεσμεύσεις. Συνδυάστε το αυτό με τον νόμο, διότι όσοι παραπεμφθούν για παραβίαση του «πόθεν έσχες», όχι μόνο πάνε στα δικαστήρια, αλλά το πόρισμα αποστέλλεται και στον Γενικό Επίτροπο Επικρατείας του Ελεγκτικού Συνεδρίου και από εκεί φαίνεται ο καταλογισμός.<br />Επομένως εδώ είναι προφανές ότι υπάρχει η δυνατότητα νομίμως της γνωστοποίησης των ονομάτων αυτών. Σας απήντησα δε για τους ισχυρισμούς της αρχής, γιατί ξέρω ότι κάνετε προσπάθειες, ζητήσατε τα στοιχεία από την αρχή και ενδεχομένως εκείνη σας το αρνείται.<br />Εδώ υπάρχουν τρεις τρόποι. Πρώτον –και σας το λέω, κύριε Πρόεδρε, επειδή είστε και εσείς παρών και είστε ο Πρόεδρος της επιτροπής για το «πόθεν έσχες»- εάν ισχύσει αυτό που λέει ο κύριος Υπουργός και δεν προχωρήσει στη δευτερολογία του, να δεσμευτεί ότι θα δώσει τα ονόματα. Εγώ θα σας ζητήσω εγγράφως εσείς ως αρμόδια επιτροπή και με βάση τον Κανονισμό να πάρετε τα ονόματα στην επιτροπή και να τα γνωστοποιήσετε. <br />Δεύτερον, κύριε Υπουργέ, με τους τρόπους που σας υποδεικνύουμε υπάρχει η δυνατότητα από το Υπουργείο σας να λάβει τα ονόματα και να τα γνωστοποιήσει. Επομένως ως προς τα νομικά θέματα περί ανεξαρτησίας της αρχής απήντησα στην πρωτολογία μου. <br />Εδώ το ζήτημα, κύριε Υπουργέ, είναι σαφέστατα πολιτικό. Σε μια φάση κρίσης νομιμοποίησης, προβλήματος αντιπροσώπευσης, σε μια φάση μη εμπιστοσύνης των πολιτών απέναντι στους δημοκρατικούς θεσμούς και στους αιρετούς, σε μια φάση που πάμε σε εκλογές δεν είναι δυνατόν να θεωρήσουμε ότι η πολιτεία με την έκφανσή της σε κυβερνητικό επίπεδο ή με τις επιτροπές στη Βουλή θα αποκρύψει τα ονόματα όσων διώκονται. <br />Το λέει εδώ ο κ. Νικολούδης ότι διώκονται για παραβίαση του νόμου περί φοροδιαφυγής και ξέπλυμα μαύρου χρήματος καθώς και του «πόθεν έσχες». Σε μια τέτοια φάση δεν είναι δυνατόν να πάμε σε εκλογές όπου θα πέσει και λάσπη, διότι δήθεν θα διαρρεύσουν ονόματα –ας πούμε- από τη λίστα Νικολούδη, που είναι απαράδεκτο. Επιπλέον, δεν μπορεί να είναι υποψήφιοι αυτοί οι άνθρωποι να διεκδικήσουν να ξαναεκλεγούν και να αναλάβουν ξανά τη διαχείριση.<br />Επομένως κλείνοντας, κύριε Πρόεδρε, πιστεύουμε ότι πρέπει άμεσα να δεσμευτείτε ότι θα δώσετε τα ονόματα στη δημοσιότητα ή έστω ότι θα τα αποστείλετε στον ερωτώντα Βουλευτή και εγώ δεσμεύομαι ότι θα τα κοινοποιήσω. Αλλά πρέπει να τα δώσετε στη δημοσιότητα. <br />Διαφορετικά, κύριε Πρόεδρε, το λέω προς εσάς που τυχαίνει τώρα να προεδρεύετε, θα απευθύνω και έγγραφο και αίτηση σε εσάς, ως αρμόδιο της επιτροπής «πόθεν έσχες» της Βουλής. Υπάρχουν οι δυνατότητες. Πρέπει να τελειώσει αυτή η ιστορία, να εκκαθαριστεί. <br />Σας ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε. <br />Κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Το ότι απεστάλησαν τα ονόματα στην αρμόδια επιτροπή και στη Βουλή ή στις εισαγγελίες δεν σημαίνει ότι ασκήθηκε ποινική δίωξη. Όμως, θα το εξετάσω αυτό το ζήτημα. Θα το δω. <br />ΕΠΑΜΕΙΝΩΝΔΑΣ  ΜΑΡΙΑΣ: Το λέει εδώ.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πρέπει όμως να σας πω, ότι βεβαίως και πρέπει να ελέγχονται όσοι μας εκπροσωπούν τόσο στην κεντρική πολιτική σκηνή όσο και στην περιφέρεια, στις περιφερειακές και στις δημοτικές εκλογές. <br />Και πρέπει να ξέρετε, όσον αφορά το ζήτημα αυτό, ότι η Κυβέρνηση δείχνει μεγάλη ευαισθησία και ο ίδιος ο Πρωθυπουργός προσωπικά. Γι’ αυτό έχει δώσει εντολή όσοι από εδώ και πέρα, ειδικά επί της Κυβερνήσεως αυτής, ασχολούνται είτε με την κεντρική πολιτική σκηνή είτε με τις περιφερειακές εκλογές να περνάνε από κόσκινο. <br />Και να είστε σίγουρος ότι δεν υπάρχει πρόθεση να κρύψουμε κανέναν ούτε να αποσιωπηθεί κανένα αδίκημα που έχουν κάνει οι συγκεκριμένοι, εάν το έχουν κάνει. Βεβαίως, είναι υπό διερεύνηση το ζήτημα. Θα το δω. <br />Τώρα, εάν έχουν ασκηθεί ή όχι διώξεις, θα το κοιτάξω, θα επανέλθω και θα σας ενημερώσω.</speech><speech by="#s90"><from>ΠΡΟΕΔΡΕΥΩΝ</from> Είναι βέβαιον, κύριε Υπουργέ, ότι με την τεράστια εμπειρία σας, σαφώς και είστε και θεματοφύλακας και το έχετε αποδείξει. Αλλά, όπως ξέρετε καλύτερα από εμένα, αν κάποιος έχει αποκρύψει το «πόθεν έσχες» του, τότε είναι βέβαιον ότι έχει παραπεμφθεί.<br />ΕΠΑΜΕΙΝΩΝΔΑΣ  ΜΑΡΙΑΣ: Το γράφει εδώ.</speech><speech by="#s90"><from>ΠΡΟΕΔΡΕΥΩΝ</from> Και είναι βέβαιον ότι ισχύει αυτό, βάσει του κώδικα. Εγώ δεν είμαι νομικός, αλλά νομίζω ότι είναι καλό αυτό που λέει ο συνάδελφος και είπατε και εσείς, ότι είναι καλό να ξεκαθαρίσει το θέμα πριν τις εκλογές, γιατί και λάσπη θα πέφτει για κάποιους που σίγουρα οι άνθρωποι δεν έχουν ευθύνες και κάποιοι όμως θα βρεθούν εκτεθειμένοι.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Γι’ αυτό μπορεί να υπάρξει και έλλειψη του υποκειμενικού στοιχείου και να απαλλαγούν με βούλευμα. <br />Είναι πάρα πολλά τα θέματα. Δεν είναι εύκολο να σπιλώνουμε αυτήν τη στιγμή υπολήψεις. Είναι ένα ζήτημα εν πάση περιπτώσει που θα το εξετάσουμε.<br />ΕΠΑΜΕΙΝΩΝΔΑΣ  ΜΑΡΙΑΣ: Γι’ αυτό, κύριε Υπουργέ, επειδή έχουν ασκηθεί διώξεις, μπορείτε να επισπεύσετε.</speech><speech by="#s90"><from>ΠΡΟΕΔΡΕΥΩΝ</from> Ολοκληρώσαμε, κύριε συνάδελφε. Πείτε τα μετά, αν θέλετε. <br />ΕΠΑΜΕΙΝΩΝΔΑΣ  ΜΑΡΙΑΣ: Επειδή έχουν ασκηθεί οι διώξεις, μπορείτε και να επισπεύσετε τη διαδικασία.</speech><speech by="#s90"><from>ΠΡΟΕΔΡΕΥΩΝ</from> Κύριε Μαριά σας παρακαλώ, τώρα. Πώς θα το επισπεύσει; Θα παρέμβει στη λειτουργία της δικαιοσύνης;<br />ΕΠΑΜΕΙΝΩΝΔΑΣ  ΜΑΡΙΑΣ: Όχι, έχει αρμοδιότητα επίσπευσης.</speech><speech by="#s90"><from>ΠΡΟΕΔΡΕΥΩΝ</from> Εντάξει. <br />Κυρίες και κύριοι συνάδελφοι, ο συνάδελφος κ. Γεώργιος Κασαπίδης ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>ΠΡΟΕΔΡΕΥΩΝ</from> Συνεπώς η Βουλή ενέκρινε τη ζητηθείσα άδεια. <br />Κυρίες και κύριοι συνάδελφοι, έχω την τιμή να ανακοινώσω προς το Σώμα ότι με την υπ’ αριθμ. 2642/1755 από 21-3-2014 απόφαση του Προέδρου της Βουλής, συγκροτήθηκε, σύμφωνα με το άρθρο 44 του Κανονισμού της Βουλής, η Διακομματική Επιτροπή για τη διεκδίκηση των γερμανικών αποζημιώσεων. <br />Η σχετική απόφαση θα καταχωριστεί στα Πρακτικά της σημερινής συνεδρίασης.<br /><br />ΕΠΑΜΕΙΝΩΝΔΑΣ  ΜΑΡΙΑΣ: Διαβάστε τα ονόματα, κύριε Πρόεδρε. Είναι σημαντικό να τα ακούσει ο ελληνικός λαός.</speech><speech by="#s90"><from>ΠΡΟΕΔΡΕΥΩΝ</from> Δεν είναι απαραίτητο. Θα δοθούν στη δημοσιότητα και θα γίνουν γνωστά, εννοείται. <br />ΕΠΑΜΕΙΝΩΝΔΑΣ  ΜΑΡΙΑΣ:  Όχι, διαβάστε τα. Είναι μία ιστορική απόφαση.</speech><speech by="#s90"><from>ΠΡΟΕΔΡΕΥΩΝ</from> Συνεχίζουμε με την τέταρτη την υπ’ αριθμόν 727/26-3-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με το σχέδιο νόμου του ΥΠΕΚΑ για το «new deal» σε Ανανεώσιμες Πηγές Ενέργειας  και Συμπαραγωγή Ηλεκτρισμού Θερμότητας Υψηλής Απόδοσης .<br />Έχετε τον λόγο, κυρία συνάδελφε.</speech><speech by="#s286"><from> ΝΙΚΗ ΦΟΥΝΤΑ</from> Ευχαριστώ, κύριε Πρόεδρε.   <br />Κύριε Υπουργέ, αυτή η ερώτηση έγινε εξαιρετικά επίκαιρη, μιας και σήμερα ουσιαστικά θα κατατεθεί στους Βουλευτές με τη μορφή του κατεπείγοντος ένα νομοσχέδιο που οι πληροφορίες λένε ότι ένα από τα τέσσερα άρθρα του θα είναι ουσιαστικά οι ρυθμίσεις για το «new deal» για τις ΑΠΕ και τις ΣΗΘΥΑ. <br />Θα θέλαμε να μας πείτε εάν όντως θα είναι έτσι και αν αυτό το άρθρο θα είναι αυτόνομο κατ’ αρχάς.<br />Και, επίσης, θα ήθελα να καταθέσω την ερώτηση και τη θέση μας. Εμείς θεωρούμε ότι μετά από μια σειρά αποσπασματικών μέτρων που εφαρμόστηκαν τα τελευταία δύο χρόνια και έπληξαν υπέρμετρα συγκεκριμένες τεχνολογίες ΑΠΕ, διαμορφώνοντας ένα εξαιρετικά αβέβαιο περιβάλλον και υπονομεύοντας έναν επίσης εξαιρετικά δυναμικό κλάδο, το ΥΠΕΚΑ κατέθεσε αυτό το σχέδιο νόμου σε διαβούλευση, χωρίς ουσιαστικά να αντιμετωπίσει το πραγματικό πρόβλημα. Το πραγματικό πρόβλημα είναι η εξάλειψη ουσιαστικά του ελλείμματος του ΛΑΓΗΕ. <br />Το σχέδιο νόμου με τη σημερινή μορφή του έχει προκαλέσει μεγάλο προβληματισμό και ενστάσεις από τους επενδυτές αλλά και από την Ευρωπαϊκή Ένωση που, κύριε Υπουργέ, φαίνεται ότι δεν πείθεται. Οι επενδυτές θεωρούν ότι το κατά πόσο θα καταφέρουν να αποσβέσουν και να καταστήσουν βιώσιμες τις επενδύσεις τους -επενδύσεις που έγιναν με άλλους όρους και προϋποθέσεις- είναι εξαιρετικά αβέβαιο. <br />Εκτός αυτού, η όλη ρύθμιση και πάλι φαίνεται να μη στηρίζεται σε μια αναλυτική οικονομική μελέτη που να αποδεικνύει τη μακροπρόθεσμη αποδοτικότητα της προτεινόμενης λύσης, όσον αφορά και τη βιωσιμότητα του ίδιου του ΛΑΓΗΕ. <br />Κατ’ αρχάς, είναι επίσης εξαιρετικά προβληματικό το γεγονός ότι υιοθετείται η καταστρατήγηση των συμβάσεων και η μονομερής –είναι μια πολύ σημαντική λέξη αυτή- μεταβολή τους, χωρίς ουσιαστικά διαβούλευση του Υπουργείου Περιβάλλοντος, Ενέργειας και Κλιματικής Αλλαγής με τους παραγωγούς. <br />Έχει γίνει τεράστια κουβέντα για το τι σημαίνει «μονομερής καταστρατήγηση» και με βάση το μνημόνιο και με άλλες συζητήσεις δημοκρατικού χαρακτήρα που έχουν λάβει χώρα και σε αυτήν την Αίθουσα. <br />Εξαιρετικά αρνητική επίσης είναι η καταστρατήγηση της τιμαριθμικής προσαρμογής των αποζημιώσεων των παραγωγών που στερείται οικονομικής λογικής. <br />Τέλος, πρέπει να σημειωθεί ότι δυστυχώς στο σχέδιο νόμου δεν περιλαμβάνεται –κι αυτό είναι ίσως το πιο σημαντικό, κύριε Υπουργέ- καμμία πρόβλεψη σχετικά με τη ρύθμιση των δανείων από τις τράπεζες. Ουσιαστικά οι τράπεζες δεν δεσμεύονται ούτε για τη ρύθμιση των επιτοκίων με βάση τα νέα δεδομένα ούτε για παράλληλη παράταση του χρόνου αποπληρωμής τους. Έτσι και πάλι οι τράπεζες είναι ο μοναδικός κρίκος σε όλο αυτό το τεράστιο πρόβλημα που δεν θίγεται. <br />Επειδή κατά τη γνώμη μας το έλλειμμα του ΛΑΓΗΕ πρέπει να αντιμετωπιστεί άμεσα με συμμετοχή και των τραπεζών χωρίς εκβιαστικές απειλές εκ μέρους του Υπουργείου Περιβάλλοντος, Ενέργειας και Κλιματικής Αλλαγής για αύξηση του ΕΤΜΕΑΡ και χωρίς να τεθεί σε κίνδυνο η βιωσιμότητα των επενδύσεων με ύπαρξη μικρότερου κέρδους από πλευράς των επενδυτών, αλλά με βιωσιμότητα των εγκαταστάσεων κι επειδή, κύριε Υπουργέ, οι πολιτικές ευθύνες είναι τεράστιες και διαχρονικές σε όλο αυτό το παιχνίδι που παίχτηκε στις πλάτες των επενδυτών στο όνομα της λεγόμενης «πράσινης ανάπτυξης» ερωτάσθε: Βάσει ποιας οικονομικής μελέτης αποφασίστηκαν οι μειώσεις στις ταρίφες και με ποια στοιχεία θεωρείται ότι το σχέδιο νόμου θα επιτύχει μακροπρόθεσμα την κάλυψη του ελλείμματος; <br />Έχουν οι τράπεζες αναλάβει συγκεκριμένες δεσμεύσεις σχετικά με τη ρύθμιση των δανείων των παραγωγών; Ποιες είναι αυτές; Γιατί δεν έχουν δημοσιοποιηθεί από το Υπουργείο Περιβάλλοντος, Ενέργειας και Κλιματικής Αλλαγής; Θα αναλάβουν μέρος της αναδιάρθρωσης του βάρους του ελλείμματος ή ουσιαστικά οι συμβάσεις με υψηλά επιτόκια θα παραμείνουν ανέγγιχτες; <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κύριε Υφυπουργέ, έχετε τον λόγο. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ, κύριε Πρόεδρε.<br />Κατ’ αρχάς, θα ήθελα να πω το εξής: Όπως ξέρετε –το είπατε και στην αρχή- η ανάπτυξη των ανανεώσιμων πηγών ενέργειας στην Ελλάδα και γενικότερα στην Ευρωπαϊκή Ένωση έγινε με ταχύτατους ρυθμούς και –θα έλεγα- χωρίς ιδιαίτερα προσεκτικό προγραμματισμό σε όλες τις χώρες. Αυτό αποδείχθηκε από το γεγονός ότι τέτοιου είδους πρόβλημα που αντιμετωπίζουμε εμείς με τον ειδικό λογαριασμό του ΛΑΓΗΕ που αφορά τις ανανεώσιμες πηγές, το ίδιο πρόβλημα ακριβώς αντιμετωπίζουν και πάρα πολλές άλλες χώρες της Ευρωπαϊκής Ένωσης, οι οποίες λαμβάνουν μέτρα ακριβώς για να περιορίσουν το πρόβλημα και για να το θεραπεύσουν. <br />Θα πρέπει να πω το εξής: Από τη στιγμή που έγινε μια τέτοια –θα έλεγα- έντονη, υψηλού βαθμού διείσδυση ανανεώσιμων πηγών -και φυσικά ειδικά των φωτοβολταϊκών με την εξέλιξη ταυτόχρονα της τεχνολογίας που σήμαινε μειωμένα κόστη- δεν έγιναν σαφώς στο παρελθόν οι ανάλογες ενέργειες, ώστε να συγκρατηθεί αυτή η λειτουργία της αγοράς κατ’ αυτόν τον τρόπο. <br />Από το 2012 όμως που αναλάβαμε, κοιτάξαμε ακριβώς να περιορίσουμε το πρόβλημα και ταυτόχρονα να το θεραπεύσουμε. Άλλωστε, όπως ξέρετε, αν δεν είχαμε λάβει μέτρα από τότε, από το καλοκαίρι του 2012 μέχρι σήμερα, το έλλειμμα το ΛΑΓΗΕ, του ειδικού λογαριασμού για τις ανανεώσιμες πηγές, στο τέλος του 2014 θα ήταν –με στοιχεία του ΛΑΓΗΕ- δυόμισι δισεκατομμύρια. Αυτό καταλαβαίνετε τι θα σήμαινε. <br />Με τα μέτρα, τα οποία ελήφθησαν σ’ όλο αυτό το διάστημα, κατορθώσαμε να περιορίσουμε αυτό το έλλειμμα και τέλος του 2013 να είναι στα 576 εκατομμύρια με τα στοιχεία του ΛΑΓΗΕ.<br />Ουσιαστικά, εμείς αυτό το οποίο κάναμε αυτό το διάστημα ήταν να μπει ένα «φρένο» –να το πω σε πολύ απλά ελληνικά- σ’ όλη αυτήν την κατάσταση και ταυτόχρονα να γίνει ο ανάλογος προγραμματισμός για το μέλλον. Γι’ αυτό και προχωρήσαμε σε όλα αυτά. Γι’ αυτό κάνουμε αυτήν την καινούργια κίνηση, το new deal, όπως την είπατε, για να μπορέσουμε να δώσουμε μία οριστική λύση στο πρόβλημα, διότι θα πρέπει να μηδενιστεί το έλλειμμα. Άλλωστε, είναι υποχρέωσή μας και προς την Ευρωπαϊκή Επιτροπή και μνημονιακή υποχρέωση, όπως ξέρετε. Ήταν για το 2013 και πήραμε παράταση έναν χρόνο, για το 2014. <br /> <br />Ολοκληρώνω την πρωτολογία μου, κύριε Πρόεδρε.<br />Οπότε, αυτήν τη στιγμή έχουμε κατορθώσει να περιορίσουμε το έλλειμμα και βρισκόμαστε προ της οριστικής λύσης του προβλήματος, το οποίο θα αναπτύξω στη δευτερολογία μου, καθώς τελείωσε ο χρόνος μου.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κυρία συνάδελφε, έχετε τον λόγο.</speech><speech by="#s286"><from> ΝΙΚΗ ΦΟΥΝΤΑ</from> Κύριε Υπουργέ, δεν μου είπατε λέξη για τις τράπεζες και δεν μου είπατε λέξη και για το δεύτερο ερώτημα που σας έκανα, δηλαδή βάσει ποιας μελέτης ουσιαστικά γίνονται όλες αυτές οι μειώσεις στις ταρίφες και γιατί δεν έχει κοινοποιηθεί ουσιαστικά από το ΥΠΕΚΑ όλη αυτή η σειρά της διαπραγμάτευσης και τα στοιχεία που πρέπει να έχουμε, για να βλέπουμε ότι όλα γίνονται με διαφάνεια και οι σωστές κινήσεις γίνονται, ώστε να αρθούν οι στρεβλώσεις της αγοράς  ενέργειας, αυτό που όλοι θέλουμε.<br />Όλοι αναγνωρίζουμε τις προσπάθειες που έχετε κάνει για τη μείωση του ελλείμματος. Απλά δεν μπορούμε να αντιληφθούμε ότι ο σκοπός αγιάζει τα μέσα, ότι με κάθε τρόπο, δηλαδή, εμείς θα κάνουμε μείωση του ελλείμματος του ΛΑΓΗΕ και άρα μονομερώς μπορεί η πολιτεία να απαξιώνει ολόκληρους κλάδους ή και επενδύσεις.<br />Θα περιμέναμε από εσάς εδώ που βρισκόμαστε πιο συγκεκριμένες απαντήσεις βάσει μιας τεκμηριωμένης οικονομικής μελέτης βιωσιμότητας. Αυτό θέλαμε να ακούσουμε σήμερα και ελπίζω να το αναπτύξετε στη δευτερολογία σας.<br />Άλλωστε, δεν είμαστε καθόλου αισιόδοξοι για το κατά πόσο οι υιοθετούμενες ρυθμίσεις θα καταφέρουν να εξαλείψουν μακροπρόθεσμα το υπάρχον έλλειμμα. Το λέμε και το διατυμπανίζουμε αυτό. Κάτι τέτοιο θα απαιτούσε αντιμετώπιση των στρεβλώσεων στην αγορά ενέργειας, θέμα για το οποίο το ΥΠΕΚΑ κωφεύει συστηματικά.<br />Θα πρέπει να μας διαβεβαιώσετε ότι σε καμμιά περίπτωση δεν θα υπάρξει αύξηση του ΕΤΜΕΑΡ, δηλαδή δεν θα μετακυλιστεί το βάρος πάλι στους Έλληνες πολίτες και καταναλωτές. <br />Υπάρχει πληθώρα δημοσιευμάτων. Αναφέρατε γι’ αυτήν την παράταση ενός έτους που πήραμε ότι το έλλειμμα του ΛΑΓΗΕ ενδέχεται να μην καλυφθεί και φέτος και θα γίνει ουσιαστικά αυτή η κατάφωρα άδικη μεταφορά του τιμήματος στους λογαριασμούς της ΔΕΗ.<br />Είπαμε και στην πρωτολογία μας για να προχωρήσω, αναμένοντας τη δική σας δέσμευση ότι δεν θα υπάρχει μετά από αυτά τα μέτρα αύξηση του ΕΤΜΕΑΡ,  ότι οι προωθούμενες ρυθμίσεις είναι εξαιρετικά προβληματικές σ’ αυτό το new deal.<br />Επιμένουμε, επίσης, ότι είναι πολύ αρνητική η κατάργηση της τιμαριθμικής προσαρμογής των αποζημιώσεων των παραγωγών, που στερείται οικονομικής λογικής.<br /> <br />Κύριε Πρόεδρε, έχω τρία λεπτά, αν μου επιτρέπετε.</speech><speech by="#s90"><from>ΠΡΟΕΔΡΕΥΩΝ</from> Σας επιτρέπουμε. Όμως, μιλήσατε τέσσερα λεπτά στην πρωτολογία σας.</speech><speech by="#s286"><from> ΝΙΚΗ ΦΟΥΝΤΑ</from> Εντάξει. Άλλοι μίλησαν πέντε λεπτά στην προηγούμενη ερώτηση.</speech><speech by="#s90"><from>ΠΡΟΕΔΡΕΥΩΝ</from> Δεν είναι αυτή η λογική. Πιστεύω ότι ξέρω σε ποια απευθύνομαι.</speech><speech by="#s286"><from> ΝΙΚΗ ΦΟΥΝΤΑ</from> Ωραία. Σας ευχαριστώ πολύ. Θα προσπαθήσω να συντομεύσω.<br />Υπερβολική είναι και η μείωση της αποζημίωσης που ουσιαστικά υφίστανται τα οικιακά φωτοβολταϊκά. Θέλω μια δική σας αναφορά σ’ αυτό. Αυτά καθιερώθηκαν στη λογική του συμψηφισμού και συμβάλλουν σημαντικά στη διαμόρφωση ενός αποκεντρωμένου συστήματος παραγωγής. Αλλάζει, δηλαδή, άρδην η λογική με την οποία ως τώρα το ΥΠΕΚΑ αντιμετώπιζε τα οικιακά φωτοβολταϊκά, με δεδομένο ότι επανειλημμένα είχε αναγνωρίσει τον κοινωνικό τους χαρακτήρα ως ένα επιπλέον έσοδο στον οικογενειακό προϋπολογισμό. Αυτά έχουν εξαιρεθεί τόσο από την αναστολή για νεοεισερχόμενες επενδύσεις, όσο και από την εισφορά. Οι εγκαταστάσεις, λοιπόν, αυτές δεν αποτελούν επιχειρηματική δραστηριότητα.<br />Το ίδιο ισχύει και για το επιπλέον εισόδημα -δεν έχω χρόνο- για τους φωτοβολταϊκούς αγρότες. Είναι ένα άλλο τεράστιο ζήτημα και έχει σχέση με τις πολιτικές ευθύνες που κρύβονται πίσω από την προτροπή της πολιτείας να ασχοληθούν αγρότες με την «πράσινη» ανάπτυξη.<br />Επίσης, είναι προβληματικό ότι μεγάλες μειώσεις υφίστανται τεχνολογίες που έχουν ελάχιστη επίπτωση ουσιαστικά στη διόγκωση του ελλείμματος του ΛΑΓΗΕ, όπως, παραδείγματος χάριν, το βιοαέριο.<br />Ακόμα δεν λαμβάνονται υπ’ όψιν στο νέο υπολογισμό της αποζημίωσης παράγοντες όπως το κόστος του καυσίμου, όπως παραδείγματος χάριν του φυσικού αερίου για μονάδες ΣΗΘΥΑ, που παραμένει εξαιρετικά υψηλό.<br />Παραμένουμε, λοιπόν, και περιμένουμε αναλυτικά τις δεσμεύσεις σας αναφορικά με τις τράπεζες και περιμένω να ακούσω κάτι, κύριε Υπουργέ, γι’ αυτό, γιατί κάτι θα πρέπει να έχει συμφωνηθεί, όπως επιμήκυνση δανειακών συμβάσεων, περίοδος χάριτος, δραστική μείωση των επιτοκίων, διαφορετικά η αποτυχία της διαπραγματευτικής ικανότητας του Υπουργείου θα είναι εκκωφαντική. Ή να ρωτήσω και να διερωτηθώ αν υπάρχει έλλειψη θέλησης για αυτό;<br />Ολοκληρώνω λέγοντας ότι αν η μονομερής τροποποίηση ουσιαστικά των συμβάσεων τιναχθεί σε λίγο καιρό στον αέρα, κύριε Υπουργέ, γιατί οι παραγωγοί ήδη έχουν ανακοινώσει προσφυγές, ερωτώ αν θεωρείτε ότι προσπαθήσατε να επιτύχετε την κάλυψη του ελλείμματος του ΛΑΓΗΕ μεθοδικά και ορθολογικά. Δεν θα θεωρείτε ότι επιδιώξατε κάτι θεμιτό με έναν εντελώς ανεπιτυχή τρόπο; Ελπίζουμε την επόμενη φορά να προσπαθήσουμε να έχουμε ένα new deal με τη συναίνεση των παραγωγών. <br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο παρακαλώ.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ πολύ.<br />Βέβαια, θα μου επιτρέψετε να πω κατ’ αρχάς ότι για να απαντήσω όλα αυτά τα ερωτήματα που βάλατε χρειάζομαι είκοσι λεπτά, όχι τρία λεπτά που μου δίνει το Προεδρείο. Φαντάζομαι στην επιτροπή θα έχουμε τη δυνατότητα να τα πούμε όλα αυτά. <br />Τώρα θέλω να περιοριστώ σε κάποια βασικά τουλάχιστον και να πω ότι έγινε και διαβούλευση με τους παραγωγούς και μάλιστα έχει γίνει και συνάντηση στο Υπουργείο -στις 7 Μαρτίου νομίζω είχε γίνει- με όλους τους συνδέσμους όλων των ανανεώσιμων πηγών. Ζητήθηκαν προτάσεις, κατατέθηκαν πολλές από πολλούς συνδέσμους και αναλυτικές μάλιστα και από άλλους εκτός των συνδέσμων αλλά ουσιαστικά αυτό το οποίο είναι το ζητούμενο σε αυτήν την περίπτωση είναι, όπως είπατε, και μέσα στο πλαίσιο της εξυγίανσης της αγοράς ηλεκτρικής ενέργειας που είναι ένα άλλο μεγάλο θέμα, το οποίο ισχύει και γίνεται, απλά δεν θα επεκταθώ σε αυτό τώρα, να μπορέσουμε να εξυγιάνουμε το ΛΑΓΗΕ και τον ειδικό λογαριασμό και ταυτόχρονα να είναι βιώσιμος. <br />Αυτό στο οποίο κατέληξε και τα στοιχεία τα οποία πάρθηκαν είναι αυτά που γίνονται διεθνώς, που σημαίνει το κόστος κατασκευής, η ισχύς, το περιθώριο κέρδους, το περιθώριο απόδοσης, στο οποίο, όπως ξέρετε, έχει αναφερθεί ο ίδιος ο Επίτροπος Έρντινγκερ, ποιο είναι αυτό το ποσοστό που η Ευρωπαϊκή Επιτροπή θεωρεί ότι είναι δίκαιο για τους παραγωγούς. Όλα έχουν ληφθεί υπ’ όψιν και στις προστάσεις των συνδέσμων και φυσικά και από εμάς. <br />Βέβαια, εδώ θα πρέπει να σας πω ότι έγινε σε όλο αυτό το διάστημα συνεργασία με τις τράπεζες, ανταλλαγή στοιχείων, ακριβώς γιατί ο στόχος ήταν και να μηδενιστεί το έλλειμα και ταυτόχρονα οι παραγωγοί να έχουν ένα περιθώριο κέρδους λογικό και οι τράπεζες να μην έχουν πρόβλημα με κόκκινα δάνεια -να του πούμε έτσι- για λόγους που αντιλαμβάνεστε και ταυτόχρονα να είναι βιώσιμη και η λύση την οποία συζητούμε. <br />Γι’ αυτό και στην Ευρωπαϊκή Επιτροπή στην οποία απεστάλη το σχέδιο νόμου για το λογαριασμό του ΛΑΓΗΕ και στην DG ENERGY της Κομισιόν δόθηκε όχι απλώς το σχέδιο σήμερα αλλά και η εξέλιξη του λογαριασμού μέχρι το 2020. Κι έτσι εγκρίθηκε. Αυτό το λέω επειδή είπατε ότι κάνουμε λάθος και η Ευρώπη δεν συμφωνεί με αυτά τα οποία προτείνουμε. Εγκρίθηκε, όπως είπα και πριν, ο προγραμματισμός μέχρι το 2020.<br /><br />Ολοκληρώνω, κύριε Πρόεδρε. <br />Ο στόχος είναι και να είναι βιώσιμος και να κλείσουμε το έλλειμα, που είναι το άμεσο, και να είναι βιώσιμος ο ειδικός λογαριασμός του ΛΑΓΗΕ, τουλάχιστον μέχρι το 2020-2022. Αυτή είναι όλη η μελέτη η οποία έχει γίνει. Βεβαίως πολλά μπορεί να αλλάξουν στο μέλλον, όπως έγινε μέχρι τώρα αλλά φαίνεται ότι αυτό το σενάριο που εγκρίθηκε και από την Ευρωπαϊκή Επιτροπή είναι βιώσιμο, είναι ρεαλιστικό. Πιστεύω τα υπόλοιπα θα τα πούμε στην επιτροπή.<br />Ευχαριστώ πολύ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε, κύριε Υπουργέ. <br />Κυρίες και κύριοι συνάδελφοι, γίνεται γνωστό στο Σώμα ότι οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Υποδομών, Μεταφορών και Δικτύων, Ναυτιλίας και Αιγαίου, Μακεδονίας και Θράκης και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου με τίτλο: «Διαδικασία οριοθέτησης και ρυθμίσεις θεμάτων για τα υδατορέματα, ρυθμίσεις πολεοδομικής νομοθεσίας». <br />Επίσης, οι Υπουργοί Εσωτερικών, Οικονομικών, Δικαιοσύνης, Διαφάνειας και Ανθρωπίνων Δικαιωμάτων και ο Αντιπρόεδρος της Κυβέρνησης και Υπουργός Εξωτερικών, κατέθεσαν σχέδιο νόμου με τίτλο: «Εκλογή των μελών του Ευρωπαϊκού Κοινοβουλίου και άλλες διατάξεις». <br />Παραπέμπονται στις αρμόδιες κοινοβουλευτικές επιτροπές. <br />Η δεύτερη με αριθμό 731/26-3-2014 επίκαιρη ερώτηση πρώτου κύκλου του Βουλευτή Β΄ Πειραιώς του Συνασπισμού Ριζοσπαστικής Αριστεράς κ. Λαφαζάνη προς τον Υπουργό Εργασίας, Κοινωνικής Ασφάλισης και Πρόνοιας σχετικά με την ιατροφαρμακευτική και νοσοκομειακή κάλυψη ανέργων από την ναυπηγοεπισκευαστική ζώνη του Περάματος και διαγράφεται. <br />Επίσης, η πέμπτη με αριθμό 736/26-3-2014 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδος κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας σχετικά με την διασφάλιση του δικαιώματος στην συνδικαλιστική δράση των εργαζομένων στην πολυεθνική «COCA COLA» δεν θα συζητηθεί και διαγράφεται. <br />Επίσης, η πρώτη με αριθμό 724/26-3-2014 επίκαιρη ερώτηση δεύτερου κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Εργασίας, Κοινωνικής Ασφάλισης και Πρόνοιας σχετικά με την επιτάχυνση των διαδικασιών για την καταβολή των αποζημιώσεων στα νοικοκυριά που επλήγησαν από τις καταστροφικές πλημμύρες στη Ρόδο δεν θα συζητηθεί και διαγράφεται.<br />Εισερχόμαστε στη συζήτηση της δεύτερης με αριθμό 732/26-3-2014 επίκαιρης ερώτησης δεύτερου κύκλου του Βουλευτή Μεσσηνίας του ΣΥΡΙΖΑ κ. Αθανασίου Πετράκου προς τους Υπουργούς Περιβάλλοντος, Ενέργειας και Κλιματικής Αλλαγής και Οικονομικών, σχετικά με την ανάγκη για μείωση του κόστους ηλεκτρικής ενέργειας χωρίς επιβάρυνση της ΔΕΗ. <br />Τον λόγο έχει ο κύριος συνάδελφος.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ευχαριστώ πολύ, κύριε Πρόεδρε. <br />Κύριε Υπουργέ, μετά από δεκατέσσερα χρόνια επιβολής του νεοφιλελευθερισμού και των ιδιωτικοποιήσεων στον τομέα της ενέργειας, έχουν πλέον καταρρεύσει όλα τα ιδεολογήματά σας, όλα τα ιδεολογήματα του νεοφιλελευθερισμού, ότι δήθεν οι ιδιωτικοποιήσεις και η περίφημη αγορά θα έφερναν μειώσεις στις τιμές. <br />Η τιμή του ηλεκτρικού ρεύματος στη χώρα μας έχει εκτοξευτεί. Τα τελευταία δέκα χρόνια σχεδόν στο διπλάσιο και τα τελευταία πέντε χρόνια σχεδόν κατά 60%. Αποτέλεσμα αυτής της πολιτικής σας είναι και το παράδοξο να αυξάνεται η προσφορά, να μειώνεται η ζήτηση λόγω και των μνημονιακών πολιτικών και να αυξάνεται η τιμή του ρεύματος. Αυτό δηλαδή αποτελεί ένα από τα κατορθώματα της νεοφιλελεύθερης πολιτικής, την οποία ακολουθούν διαχρονικά οι κυβερνήσεις -και η δική σας- τα τελευταία δεκατέσσερα χρόνια. <br />Πού φθάνουμε, λοιπόν, σήμερα; Φθάνουμε σήμερα στο τραγικό σημείο, σχεδόν τριακόσιες χιλιάδες οικογένειες, σύμφωνα με τα στοιχεία της ΔΕΗ να μην έχουν ρεύμα. Επίσης, ένα εκατομμύριο εξακόσιες πενήντα χιλιάδες οικογένειες να δυσκολεύονται και να ζητάνε ρυθμίσεις στους λογαριασμούς, οι ληξιπρόθεσμες οφειλές στη ΔΕΗ να είναι 1,5 δισεκατομμύριο και η ΔΕΗ να είναι «μέσα» το 2013 223 εκατομμύρια, δηλαδή σε πορεία απαξίωσης. <br />Από την άλλη μεριά, όλοι κλαίνε στην Ελλάδα είτε είναι πολύ φτωχοί, φτωχοί, εργαζόμενοι, ακόμα και οι μικροεπιχειρηματίες, οι επιχειρηματίες, η βαριά βιομηχανία, οι χαλυβουργοί, οι παραγωγοί των ΑΠΕ όπως είπε η κυρία συνάδελφος πριν, που είναι πενήντα πέντε χιλιάδες. Όλοι κλαίνε. Και ποιοι είναι αυτοί που χαίρονται στην Ελλάδα; Επτά περίπου ιδιώτες μεγαλοπαραγωγοί ρεύματος από φυσικό αέριο και οι τραπεζίτες, τους οποίους δεν πειράζετε  καθόλου. <br />Τα ερωτήματά μας, λοιπόν, είναι τα εξής: Πρώτον, με δεδομένο ότι η Κυβέρνηση ελέγχει το 70% του κόστους παραγωγής ηλεκτρικής ενέργειας και η ΔΕΗ μόνο το 30%, με ποιους τρόπους θα παρέμβει αποτελεσματικά, ώστε να μειωθεί το κόστος, για να μπορεί να δοθεί δωρεάν ρεύμα στους δικαιούχους του κοινωνικού τιμολογίου, οι οποίοι βρίσκονται κάτω από τα όρια της φτώχειας και οι οποίοι δεν έχουν ρεύμα σήμερα και να μειωθεί το κόστος και στη βιομηχανία και στις μικρές επιχειρήσεις, χωρίς την παράλληλη επιβάρυνση της ΔΕΗ; Δηλαδή, ποια είναι η πολιτική της Κυβέρνησης ως προς τη μείωση του κόστους παραγωγής ηλεκτρικής ενέργειας; <br />Δεύτερον, γιατί όταν προχωράτε σε ρυθμίσεις μείωσης του ενεργειακού κόστους, όπως κάνατε στη βαριά βιομηχανία, συγχρόνως δεν δεσμεύετε τουλάχιστον τους βιομήχανους να αρθούν οι διαθεσιμότητες και οι επικείμενες απολύσεις; Διότι, γνωρίζετε πολύ καλά ότι και στα δύο χαλυβουργεία της Ελευσίνας και στη «ΧΑΛΥΒΟΥΡΓΙΚΗ» και στην «ΕΛΛΗΝΙΚΗ ΧΑΛΥΒΟΥΡΓΙΑ» οι άνθρωποι βρίσκονται ένα βήμα πριν την απόλυση. Στην «ΕΛΛΗΝΙΚΗ ΧΑΛΥΒΟΥΡΓΙΑ» σε δεκαπέντε μέρες λήγει η τελευταία φάση διαθεσιμότητας και στη «ΧΑΛΥΒΟΥΡΓΙΚΗ» επιπλέον ενάμιση μήνα τους κρατάνε σε διαθεσιμότητα.<br />Δηλαδή δεν παίρνετε κανένα ουσιαστικό μέτρο και όταν παίρνετε κάποια μέτρα που εμείς λέμε ότι επιβαρύνουν τη ΔΕΗ, δεν ζητάτε τίποτα από τους βιομήχανους. <br />Θα θέλαμε να μας απαντήσετε σε αυτά.</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ πολύ, κύριε Πρόεδρε. <br />Κατ’ αρχάς, θα ήθελα να πω το εξής για το θέμα του ενεργειακού, για το ενεργειακό κόστος. Όσον αφορά τον οικιακό καταναλωτή, δεν έχει υπάρξει καμμία αύξηση από πέρυσι τον Ιανουάριο και αυτό έγινε ξεκάθαρα μέσα από την προσπάθεια της Κυβέρνησης. <br />Γενικότερα, το ενεργειακό κόστος είναι ένα πρόβλημα πανευρωπαϊκό. Γνωρίζετε πολύ καλά ότι ήταν και είναι από τα πρώτα θέματα τα οποία συζητούνται στις Βρυξέλλες και μάλιστα όχι μόνο σε επίπεδο Υπουργών αλλά και στη Σύνοδο Κορυφής. Είναι κάτι που απασχολεί ολόκληρη την Ευρώπη. <br />Από εκεί και πέρα, το βασικό για να μειωθεί το ενεργειακό κόστος είναι να αρθούν οι στρεβλώσεις του παρελθόντος. Άρα, για να μπορέσουμε να το κάνουμε αυτό, πρέπει να αλλάξουν οι κανόνες της αγοράς. Όπως ξέρετε, έχουμε συζητήσει επανειλημμένως και στην Επιτροπή Παραγωγής και Εμπορίου ότι αυτή η διαδικασία έχει ένα χρονικό ορίζοντα δύο ετών και ολοκληρώνεται του χρόνου. Αυτό δεν είχε γίνει μέχρι τώρα και θα γίνει μέσα σε δύο χρόνια και ξέρετε πολύ καλά –το έχουμε πει- ότι σε άλλες χώρες έχει διάρκεια τεσσάρων και πέντε ετών. <br />Αυτό το οποίο κάνουμε για την εξισορρόπηση του συστήματος και ταυτόχρονα τον έλεγχο του ενεργειακού κόστους γίνεται με απόλυτη σοβαρότητα και υπευθυνότητα. <br />Γι’ αυτό –για να μη μιλώ μόνο για τα γενικά- αντιμετωπίζοντας μέσα σε αυτό το διάστημα πρακτικά αρκετά από τα θέματα στα οποία αναφέρεστε, θεσμοθετήσαμε την προστασία των ευάλωτων καταναλωτών που δεν υπήρχε. Διευρύναμε κατά πολύ το κοινωνικό τιμολόγιο και εννοώ τα κριτήρια ένταξης, το οποίο είχε και σημαντικό αποτέλεσμα, όπως ξέρετε. Θεσμοθετήθηκε το τιμολόγιο υπηρεσιών αλληλεγγύης, που αφορά φορείς μη κερδοσκοπικού χαρακτήρα και ειδικά κοινωνικής φροντίδας και λοιπά. Ουσιαστικά, όμως, αυτά είναι μέτρα της πολιτείας τα οποία δεν είναι μόνο για τη ΔΕΗ, αφορούν οποιονδήποτε πάροχο.<br />Ξεκάθαρος στόχος με τις όποιες πρακτικές ακολουθούνται αυτήν τη στιγμή, είναι να βελτιώσουμε το ενεργειακό κόστος και ταυτόχρονα να μη θιγεί η ΔΕΗ. Είπατε ότι η ΔΕΗ παρουσίασε ζημιές με τα χθεσινά στοιχεία. Βέβαια, δεν κάνουμε οικονομική ανάλυση, αλλά το πρόβλημα δεν είναι τόσο μεγάλο. Το 1 δισεκατομμύριο των ληξιπρόθεσμων δεν είναι οικιακοί καταναλωτές, είναι συνολικά της αγοράς. <br />Από εκεί και πέρα, όμως, για να μην έχει πρόβλημα και η ΔΕΗ –το οποίο είναι κάτι που μας ενδιαφέρει όλους- πρέπει να γίνουν οι αλλαγές στους κανόνες της αγοράς. Από εκεί θα έρθει η εξυγίανση τόσο για τη ΔΕΗ όσο και για τους καταναλωτές. <br />Θα ολοκληρώσω στη δευτερολογία μου, κύριε Πετράκο.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ευχαριστώ πολύ, κύριε Πρόεδρε. <br />Κύριε Υπουργέ, είπατε ότι σε άλλες χώρες γίνονται σε τέσσερα χρόνια και ότι εμείς θα τα κάνουμε σε δύο. Όμως, σε άλλες χώρες δεν έγινε αυτή η κοινωνική καταστροφή με τις μνημονιακές πολιτικές. <br />Άρα, γι’ αυτό ο ΣΥΡΙΖΑ με αίσθημα ευθύνης λέει ότι εδώ που είναι τα πράγματα επιβάλλεται αυτήν τη στιγμή να δοθεί η ελάχιστη ποσότητα, που για μια τετραμελή οικογένεια προσδιορίζεται σε 3.600 KW, δηλαδή 300 KW το μήνα, να δοθεί δωρεάν ρεύμα. <br />Κύριε Υπουργέ, η επιβάρυνση αυτή είναι λιγότερο από 120 εκατομμύρια, δηλαδή είναι λιγότερα χρήματα από τα 151 εκατομμύρια που παίρνουν επιπλέον με την αλλαγή που έγινε από τη ΡΑΕ και την Κυβέρνησή σας οι ιδιώτες μεγαλοπαραγωγοί ρεύματος από φυσικό αέριο. Ξέρετε πολύ καλά ότι την ώρα που περιμένουμε να γίνουν αυτές οι αλλαγές σε δυο χρόνια -όπως είπατε- αυτός ο κόσμος δεν θα έχει ρεύμα.<br />Γι’ αυτό εμείς λέμε ότι επιβάλλεται να δεχθείτε την πρότασή μας και άμεσα εάν οι ιδιώτες δεν λάβουν αυτό το επιπλέον –που επαναλαμβάνω ότι είναι 150 εκατομμύρια στα 500 συνολικά εκατομμύρια των επιδοτήσεων που παίρνουν- τότε μπορεί να δοθεί.<br />Επαναλαμβάνω: Η μείωση των τιμών του ρεύματος πρέπει να γίνει μέσα από τη μείωση του κόστους ενέργειας. Γνωρίζετε πολύ καλά ότι με βάση τα στοιχεία της ΔΕΗ το κόστος το οποίο ελέγχεται από την Κυβέρνηση είναι συνολικά 1,3 δισεκατομμύριο περίπου. Εάν αυτά τα 500 εκατομμύρια που δίνονται στους ιδιώτες μεγαλοπαραγωγούς ρεύματος μηδενιστούν αλλά και όλα τα άλλα φορολογικά μέτρα και τα μέτρα που έχουν να κάνουν με δωρεάν ρύπους, τους οποίους εσείς ζητήσατε πριν από λίγο καιρό, ενώ, για παράδειγμα, η Γερμανία ήδη τα παίρνει και η Πολωνία έχει κάνει αναστολή τέλους ρύπων, μπορεί να μειωθεί αποφασιστικά το κόστος και οι πολύ φτωχοί άνθρωποι να έχουν δωρεάν ρεύμα –θέμα για το οποίο δεν απαντάτε-, αλλά και η βαριά βιομηχανία να έχει φθηνή ενέργεια, με όρους, όμως, και προϋποθέσεις.<br />Δεν μου απαντήσατε, όμως, γιατί δεν θέσατε τέτοιες προϋποθέσεις. Προχθές ήρθαν τα σωματεία της «ΧΑΛΥΒΟΥΡΓΙΚΗΣ» και της «ΕΛΛΗΝΙΚΗΣ ΧΑΛΥΒΟΥΡΓΙΑΣ». Οι άνθρωποι βρίσκονται στο δρόμο, ενώ θα εφαρμοστεί η μείωση των τιμών του ρεύματος. <br />Κύριε Υπουργέ, τι κάνετε; Κουρεύετε και τις πενήντα πέντε χιλιάδες μικροπαραγωγούς. Μάλιστα διαπίστωσα –σημειώνω ότι δεν το έχουμε μελετήσει προσεκτικά και δεν ξέρω εάν αυτό είναι και αυτό που θα κατατεθεί στη Βουλή- διαβάζοντάς το σχέδιο που ήρθε χθες στο φως από τα Μέσα Μαζικής Ενημέρωσης ότι το τρίτο και το τέταρτο τρίμηνο του 2012 κάνετε επιπλέον κούρεμα απ’ ό,τι είχατε στο αρχικό σχέδιο στους παραγωγούς φωτοβολταϊκών. <br />Και εξηγήστε μου: Την ίδια στιγμή που κουρεύετε σαράντα χιλιάδες παραγωγούς οικιακών φωτοβολταϊκών, σε έναν μεγαλοεπιχειρηματία -για τον οποίο η Κυβέρνηση ενδιαφέρθηκε τις προηγούμενες μέρες και του έκανε και ένα «δωράκι» φορολογικό, του χάρισε πρόστιμα για φορολογικές παραβάσεις εκατοντάδων εκατομμυρίων- του δίνετε είκοσι οκτώ λεπτά στην ηλιοθερμική μονάδα, όταν εσείς ο ίδιος λέτε ότι όποιος σήμερα μπαίνει στο σύστημα πάνω από οκτώ λεπτά επιβαρύνει το λογαριασμό του ΛΑΓΗΕ. <br /><br />Πώς δηλαδή κουρεύονται οι σαράντα χιλιάδες οικιακοί παραγωγοί και την ίδια στιγμή ένας παίρνει είκοσι οκτώ λεπτά για την ηλιοθερμική μονάδα;</speech><speech by="#s90"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Πώς εξηγείται αυτό, κύριε Υπουργέ, και γιατί –θα επιμείνω- δεν βάζετε θέμα στις τράπεζες; Και επιπλέον σε αυτούς τους ανθρώπους –θα τους δείτε μπροστά σας έχουν τώρα συγκέντρωση έξω από το Υπουργείο, θα μαζευτούν από όλη την Ελλάδα- έχετε κάνει και άλλα: φόρο πάνω στο φόρο, επιβολή έκτακτης εισφοράς την οποία φορολογείτε και τους ζητάτε να είναι φορολογικά ενήμεροι κ.λπ. χωρίς καμμία παραμετροποίηση. Και όλα αυτά συνεχίζονται και με επιπλέον 35%.<br />Σας προτείνουν να κάνουν πίστωση στο ΛΑΓΗΕ και να μηδενιστεί λογιστικά το έλλειμμα. Γιατί δεν το κάνετε αυτό ή τουλάχιστον να έρθετε σε συμφωνία; Εάν πάνε στα δικαστήρια και δικαιωθούν, θα τα πληρώσει μια  επόμενη Κυβέρνηση αυτά που κάνετε εσείς τώρα παραβιάζοντας τις συμβάσεις, κύριε Υπουργέ. <br />Σε μισή ώρα θα βρίσκεται μπροστά από το Υπουργείο σας όλος αυτός ο κόσμος και θα ζητάει συνάντηση μαζί σας και πρέπει να του απαντήσετε γιατί –επαναλαμβάνω- τους μικρούς τούς κουρεύετε ακόμη περισσότερο απ’ ό,τι ήταν στο αρχικό σχέδιο και γιατί δεν βάζετε τις τράπεζες μέσα. <br />Και σας είπα –και κλείνω με αυτό, κύριε Πρόεδρε- ότι οι μόνοι που χοροπηδάνε και χαμογελάνε στην Ελλάδα, όταν όλοι κλαίνε, είναι επτά περίπου ιδιώτες παραγωγοί ρεύματος από φυσικό αέριο τους οποίους δεν ενοχλείτε καθόλου και οι τραπεζίτες. Αυτοί είναι. Όλος ο υπόλοιπος κόσμος κλαίει αυτήν τη στιγμή όσον αφορά την ηλεκτρική ενέργεια είτε είναι καταναλωτής είτε μικροεπιχειρηματίας είτε εργαζόμενος στις βιομηχανίες, τον οποίο δεν προστατεύετε.</speech><speech by="#s90"><from>ΠΡΟΕΔΡΕΥΩΝ</from> Ευχαριστώ, κύριε Πετράκο.<br />Κύριε Υπουργέ, έχετε τον λόγο.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ, κύριε Πρόεδρε.<br />Προφανώς, κύριε Πετράκο, θέσατε θέματα που θα πρέπει να μιλώ επί τριάντα λεπτά για να τα απαντήσω. Όπως είπα και πριν φαντάζομαι ότι θα τα πούμε και στην επιτροπή. Δεν μπορώ όλα αυτά να τα απαντήσω εδώ ταυτόχρονα.<br />Σίγουρα αυτό που είπα και την πρωτολογία μου -και το λέω και τώρα- είναι ότι έχουν ληφθεί μέτρα για τον οικιακό καταναλωτή με το κοινωνικό τιμολόγιο και με άλλες ενέργειες που είναι σαφείς, ξεκάθαρες, έχουν αναγνωριστεί από τους πολίτες, τις χρησιμοποιούν και δεν υπάρχει κάποιο πρόβλημα στο συγκεκριμένο ζήτημα. Όπως ξέρετε επίσης, καλύψαμε πάρα πολλές οικογένειες –σχεδόν όλες-και με σύνδεση που υπήρχε προ μηνών, όπως θυμάστε και αυτό έγινε χωρίς κανένα κόστος για τους καταναλωτές.<br />Από εκεί και πέρα δεν πρέπει να λέμε πράγματα που μπορεί να ακούγονται ωραία αλλά είναι θεωρητικά. Είπαμε ότι πρέπει να αλλάξουν οι κανόνες τις αγοράς. Εμείς υιοθετήσαμε το μεταβατικό ρυθμιστικό πλαίσιο. Δεν άκουσα κάποια στιγμή να πείτε «μπράβο, είναι μία καλή κίνηση». Μαζί με το μεταβατικό ρυθμιστικό πλαίσιο είναι και η κατάργηση του 10% του μπόνους του μηχανισμού ανάκτησης. Η κατάργηση του κανόνα 30%...</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Κύριε Υπουργέ, 151.000.000 πήραν οι ιδιώτες.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Μισό λεπτό, κύριε συνάδελφε, θα σας απαντήσω. Αφήστε με να μιλήσω.</speech><speech by="#s90"><from>ΠΡΟΕΔΡΕΥΩΝ</from> Κύριε Πετράκο, σας παρακαλώ. Είστε και από τους αγαπημένους μου.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ζητώ συγγνώμη και από τον Υπουργό και από εσάς, αλλά πώς να μην τα πούμε;</speech><speech by="#s90"><from>ΠΡΟΕΔΡΕΥΩΝ</from> Έχετε θέσει πολλά θέματα, αφήστε τον Υπουργό να απαντήσει. Τα είπατε, σας ευχαριστώ.<br />Κύριε Υπουργέ, συνεχίστε.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Όπως ξέρετε, καταργήθηκε και το 30%, ο κανόνας του 30% του μεταβλητού κόστους. Ήδη αυτά που έχουμε κάνει έχουν φέρει ένα αποτέλεσμα στο σύστημα εξοικονόμησης 150 εκατομμυρίων και αυτά είναι στοιχεία που έχει και η ΔΕΗ και ο ΛΑΓΗΕ. Αυτά γίνονται γιατί έχουμε αλλάξει τους κανόνες μέχρι να κάνουμε του χρόνου το ενιαίο ευρωπαϊκό μοντέλο.<br />Όμως, δεν έχουμε σταματήσει εκεί. Τον Μάιο καταργείται –το ξέρετε πολύ  καλά, γιατί το έχω πει επανειλημμένως- ο ίδιος ο μηχανισμός του μεταβλητού κόστους. Αυτό είναι πρόσθετη εξοικονόμηση. Τα δε ΑΔΙ –για τα οποία έχουμε κάνει πολύ μεγάλη κουβέντα στην επιτροπή- με τη μορφή που έχουν σήμερα, τον Σεπτέμβριο καταργούνται. Αυτά είναι ενέργειες που δεν είχαν γίνει ποτέ μέχρι σήμερα και τις κάνει αυτή η Κυβέρνηση. <br />Ως προς τη βιομηχανία, φυσικά πρέπει να την ενισχύσουμε, γιατί εκεί υπάρχουν θέσεις εργασίας. Αυτήν τη στιγμή αντιμετωπίζουμε μία κρίση. Είναι εξαγωγικές βιομηχανίες. Πρέπει να μπορούν να αντιμετωπίσουν τους ανταγωνιστές τους στο εξωτερικό, όχι στην Ελλάδα. Αυτούς βοηθούμε, αλλά με ποιο τρόπο; Με τρόπους εγκεκριμένους και από την Ευρωπαϊκή Επιτροπή.<br />Εσείς ο ίδιος, αν θυμάμαι καλά, φωνάζατε για τη διακοψιμότητα. Η διακοψιμότητα πρόκειται να γίνει. Εγκρίθηκε από την Ευρωπαϊκή Επιτροπή. Από την άλλη μεριά και η αντιστάθμιση ρύπων εγκρίθηκε από την Ευρωπαϊκή Επιτροπή. Δεν μιλώ για την τρόικα αλλά για την Ευρωπαϊκή Επιτροπή, γιατί όλες αυτές οι ενέργειες πρέπει να έχουν την έγκριση της Ευρωπαϊκής Επιτροπής, της «DG ENERGY», όπως ξέρετε πολύ καλά.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Γιατί δεν βάζετε όρους και προϋποθέσεις στους βιομηχάνους;<br />ΑΣΗΜΑΚΗΣ ΠΑΠΑΓΕΩΡΓΙΟΥ : Αυτά είναι ενέργειες και προς τους καταναλωτές και προς τη βιομηχανία, για να μπορέσει να στηριχθεί, να είναι ανταγωνιστική, να κρατήσει τις θέσεις εργασίας ή ακόμη και να τις αυξήσει.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Αυτό σας είπα.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Άλλωστε πριν από δύο-τρεις εβδομάδες –δεν είναι παλιό- μία από τις μεγάλες χαλυβουργίες ανακοίνωσε νέο επενδυτικό πλάνο, αν θυμάμαι καλά.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Και άλλες διαθεσιμότητες. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Μιλώ για τη συγκεκριμένη εταιρεία που έκανε επίσημη ανακοίνωση, δεν είναι μυστικό.<br />Σε αυτό που θέλω να καταλήξω -για να μην καταχρώμαι και τον χρόνο, γιατί δεν μπορώ να αναλύσω όλα τα θέματα- είναι ότι οι κινήσεις που κάνουμε έχουν σαφή στόχευση και προς τον οικιακό καταναλωτή, που πράγματι έχει δημιουργήσει θετικά αποτελέσματα και ταυτόχρονα προς τη βιομηχανία -μετά από μεγάλη μάχη με την Ευρωπαϊκή Επιτροπή και γνωρίζετε πολύ καλά γιατί το λέω αυτό- και ειδικά για τη διακοψιμότητα. Έτσι θα μπορέσουμε να βοηθήσουμε, να πάμε ένα βήμα παρακάτω για να ξεπεράσουμε την κρίση.<br />Ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε πολύ, κύριε Υπουργέ.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Να βάλουμε όρους στους βιομηχάνους όμως.</speech><speech by="#s90"><from>ΠΡΟΕΔΡΕΥΩΝ</from> Κύριε Πετράκο, μπορείτε να τα πείτε ιδιαιτέρως.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Θα τα πούμε, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Ο Υπουργός είναι τόσο ανοιχτός και καλοπροαίρετος και θα σας απαντήσει.<br />Η τρίτη με αριθμό 739/26-3-2014 επίκαιρη ερώτηση δεύτερου κύκλου της ΣΤ΄ Αντιπροέδρου της Βουλής και Βουλευτού Σερρών των Ανεξαρτήτων Ελλήνων κ. Μαρίας Κόλλια-Τσαρουχά προς τον Υπουργό Οικονομικών, σχετικά με την «Ελληνική Βιομηχανία Ζάχαρης», δεν θα συζητηθεί και διαγράφεται.<br />Η τέταρτη με αριθμό 728/26-3-2014 επίκαιρη ερώτηση δεύτερου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με το ενδεχόμενο επιβολής νέου φόρου σε ακίνητα της Αττικής, δεν θα συζητηθεί επίσης και διαγράφεται.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και τρεις εκπαιδευτικοί από το Γυμνάσιο Κυθήρων, το οποίο φιλοξενείται στην Αθήνα στο πλαίσιο εκπαιδευτικού προγράμματος που οργανώνει το Ίδρυμα της Βουλής.<br />Καλώς ορίσατε!<br /><br />Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 11.36΄ λύεται η συνεδρίαση.<br />Ο</speech></debateBody><br />  </debate><br /></akomaNtoso>
