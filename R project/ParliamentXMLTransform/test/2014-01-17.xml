<akomaNtoso><br />  <debate name="Conference"><br />    <meta><br />      <references source="#">  <TLCPerson id="s125" href="ontology/person/greek-parliament.sayit.mysociety.org/125" showAs="Μαρία Κόλλια-Τσαρουχά"/><TLCPerson id="s281" href="ontology/person/greek-parliament.sayit.mysociety.org/281" showAs="Τσίπρας Αλέξιος"/><TLCPerson id="s7" href="ontology/person/greek-parliament.sayit.mysociety.org/7" showAs="Αλεξόπουλος Απόστολος"/><TLCPerson id="s310" href="ontology/person/greek-parliament.sayit.mysociety.org/310" showAs="Δημήτρης Κούρκουλας"/><TLCPerson id="s155" href="ontology/person/greek-parliament.sayit.mysociety.org/155" showAs="Κωνσταντοπούλου Ζωή"/><TLCPerson id="s141" href="ontology/person/greek-parliament.sayit.mysociety.org/141" showAs="Κουρουμπλής Παναγιώτης"/><TLCPerson id="s110" href="ontology/person/greek-parliament.sayit.mysociety.org/110" showAs="Κασσής Μιχαήλ"/><TLCPerson id="s258" href="ontology/person/greek-parliament.sayit.mysociety.org/258" showAs="Σταθάς Ιωάννης"/><TLCPerson id="s197" href="ontology/person/greek-parliament.sayit.mysociety.org/197" showAs="Μπέζας Αντώνιος"/><TLCPerson id="s213" href="ontology/person/greek-parliament.sayit.mysociety.org/213" showAs="Ξηροτύρη Αικατερινάρη"/><TLCPerson id="s11" href="ontology/person/greek-parliament.sayit.mysociety.org/11" showAs="Αναγνωστάκης Δημήτριος"/><TLCPerson id="s163" href="ontology/person/greek-parliament.sayit.mysociety.org/163" showAs="Λυκούδης Σπυρίδων"/><TLCPerson id="s286" href="ontology/person/greek-parliament.sayit.mysociety.org/286" showAs="Φούντα Νίκη"/><TLCPerson id="s300" href="ontology/person/greek-parliament.sayit.mysociety.org/300" showAs="Ψύρρας Θωμάς"/><TLCPerson id="s150" href="ontology/person/greek-parliament.sayit.mysociety.org/150" showAs="Κυρίτσης Γεώργιος"/><TLCPerson id="s241" href="ontology/person/greek-parliament.sayit.mysociety.org/241" showAs="Ρεπούση Μαρία"/><TLCPerson id="s293" href="ontology/person/greek-parliament.sayit.mysociety.org/293" showAs="Χατζηδάκης Κωνσταντίνος"/><TLCPerson id="s74" href="ontology/person/greek-parliament.sayit.mysociety.org/74" showAs="Δραγασάκης Ιωάννης"/><TLCPerson id="s215" href="ontology/person/greek-parliament.sayit.mysociety.org/215" showAs="Οικονόμου Βασίλειος"/><TLCPerson id="s225" href="ontology/person/greek-parliament.sayit.mysociety.org/225" showAs="Δημήτριος Παπαδημούλης"/><TLCPerson id="s162" href="ontology/person/greek-parliament.sayit.mysociety.org/162" showAs="Λοβέρδος Ανδρέας"/><TLCPerson id="s37" href="ontology/person/greek-parliament.sayit.mysociety.org/37" showAs="Βορίδης Μαυρουδής"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s179" href="ontology/person/greek-parliament.sayit.mysociety.org/179" showAs="Ματθαιόπουλος Αρτέμιος"/><TLCPerson id="s101" href="ontology/person/greek-parliament.sayit.mysociety.org/101" showAs="Καραθανασόπουλος Νικόλαος"/><TLCPerson id="s183" href="ontology/person/greek-parliament.sayit.mysociety.org/183" showAs="Μηταράκης Παναγιώτης"/></references><br />    </meta><br />    <preface> <docTitle>Συνεδρίαση της βουλης των Ελληνων :  17-1-2014</docTitle></preface><br />    <debateBody>  <speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, αρχίζει η συνεδρίαση.<br />Παρακαλείται ο κύριος Γραμματέας να ανακοινώσει τις αναφορές προς το Σώμα. <br /> Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία η κ. Κοκκώνη Αναστασία και η κόρη της Αναστασία διαμαρτύρονται ότι εξαιτίας γραφειοκρατικών αγκυλώσεων, τίθενται εμπόδια στην απρόσκοπτη συνέχιση της καταβολής του ΕΚΑΣ.<br />2 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Εθελοντών Μακράς Θητείας Ενόπλων Δυνάμεων αιτείται την ίση ιεραρχική προαγωγική μεταρρύθμιση εθελοντών του ν. 1848/89 με τις εθελόντριες του ν. 705/77 και τους εθελοντές του άρθρου 45 ΝΔ 445/74.<br />3 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  o κ. Δημήτρης Κόντης εκφράζει τη διαμαρτυρία του και περιμένει απάντηση για τη μήνυση του κ. Αρτέμη Σώρρα κατά όλων των Βουλευτών.<br />4 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Δημοτικό Συμβούλιο Θεσσαλονίκης αιτείται την αποκατάσταση των αποταμιεύσεων φυσικών προσώπων ομολογιούχων του ελληνικού δημοσίου.<br />5 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος του Συνδικάτου Περιπτερούχων-Καπνοπωλών και Ψιλικών ειδών Νομού Αττικής εκφράζει τη διαμαρτυρία του για το πολυνομοσχέδιο για τα είδη καπνιστού.<br />6 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Παναγιώτης Μιλτιάδους εκφράζει τη διαμαρτυρία του ως εκπρόσωπος της Κίνησης Πολιτών για Απόδοση Πολιτικής Δικαιοσύνης για τους δανειολήπτες και τους φορολογούμενους.<br />7 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Αγγελική Σαββίδου  εκφράζει τη διαμαρτυρία της για την τροπολογία για την εισαγωγή ιδιωτών στις αστυνομικές σχολές κατά το έτος 2012-2013.<br />8 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Καρύδης εκφράζει τη διαμαρτυρία του για απόφαση του Υπουργού Οικονομικών, η οποία κρίνει ως μη συμφέρουσα τη δωρεά του προς το ελληνικό δημόσιο.<br />9 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Κική Μπελέση Κακκαβά αιτείται τη χορήγηση όλων των σχετικών εγγράφων των νομικών ενεργειών της Ένωσης, από ιδρύσεως του ΕΟΠΥΥ έως και σήμερα. <br />10 Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Ραδιοτηλεοπτικός Οργανισμός Κεντρικής Ελλάδος, «STAR Α.Ε.» διαμαρτύρεται για την εξαίρεση της Περιφέρειας Στερεάς Ελλάδος από τη δεύτερη φάση του προγράμματος δωδεκάμηνης πρόσληψης ανέργων.<br />11 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιάννης Ναυροζίδης εκφράζει τη διαμαρτυρία του για θέμα που αφορά το επίδομα τρίτεκνου, το οποίο  δεν δικαιούται να λάβει  λόγω της πολύχρονης  παραμονής του στο εξωτερικό.<br />12 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γιάννης Παναγιωτακόπουλος εκφράζει τη διαμαρτυρία του για τις συντάξεις αναπηρίας.<br />13 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αθανάσιος Κρίθης εκφράζει τη διαμαρτυρία του για το τέλος ακίνητης περιουσίας.<br />14 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία  οι Βιομηχανίες επεξεργασίας άλατος εκφράζουν την αντίθεσή τους στη διαδικασία αποκρατικοποίησης της εταιρείας «Ελληνικές Αλυκές Α.Ε.».<br />15 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιώργος Φλώρας εκφράζει τη διαμαρτυρία του για τα ομόλογα που χάθηκαν.<br />16 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Κωνσταντίνος Νεοφώτιστος εκφράζει τη διαμαρτυρία του για πρόβλημα που υπάρχει για τους ασφαλισμένους στον ΟΑΕΕ.<br />17 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης εκφράζει τη διαμαρτυρία της για την ακύρωση της αριθμ. ΥΠΠΟΑ/ΓΔΔΥ/172315/25487/23.09.2013  κοινής υπουργικής απόφασης, η οποία αφορά υπαλλήλους του Υπουργείου Πολιτισμού, που θα τεθούν σε διαθεσιμότητα.<br />18 Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  η Ενδιάμεση Διαχειριστική Αρχή Περιφέρειας Ηπείρου αιτείται τη μισθολογική εξομοίωση του προσωπικού του μηχανισμού Διαχείρισης Ελέγχου και Εφαρμογής Αναπτυξιακών Παρεμβάσεων του ν. 3614/2007.<br />19 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αθανάσιος Παρπαρούσης αιτείται τη ρύθμιση της εξαγοράς των πλασματικών χρόνων εργασίας με παρακράτηση μέρους της σύνταξής του.<br />20 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλωμένων Ποτών αιτείται αυστηρότερους ελέγχους από την τροχαία Θεσσαλονίκης στα φορτηγά, τα οποία διακινούν τα προϊόντα της «COCA COLA» και είναι στρατολογημένα από τη διοίκησή της.<br />21 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Αιγιαλείας του  Νομού Αχαΐας εκφράζει τη διαμαρτυρία του για τον προς ψήφιση νόμο, ο οποίος μεταβιβάζει τις  παιδικές κατασκηνώσεις στην περιοχή Λόφου Αγίου Ιωάννη στην Ιερά Μονή Αγίου Ιωάννου.<br />22 Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  o Πρόεδρος της Περιφερειακής Ομοσπονδίας Ατόμων με Αναπηρία Δυτικής Ελλάδας Νοτίων Ιονίων Νήσων διαμαρτύρεται για τις συνεχόμενες αναβολές των προγραμματισμένων εξετάσεων στα ΚΕΠΑ.<br />23 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Μητροπολίτης Σιδηροκάστρου εκφράζει την θετική του στάση υπέρ των ομολογιούχων του ελληνικού δημοσίου.<br />24 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία διάφορα Σωματεία και Ενώσεις  Αστυνομικών, Πυροσβεστών και Λιμενικών εκφράζουν τη διαμαρτυρία τους για τις περικοπές για το 2014 που προβλέπονται για τους εν ενεργεία και  συνταξιούχους  των Σωματείων και των Ενώσεων.<br />25 Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Πανελλήνια Ένωση Αξιωματικών του Λιμενικού Σώματος διαμαρτύρεται για την απόφαση μείωσης της οργανικής δύναμης του Λιμενικού Σώματος Ελληνικής Ακτοφυλακής.<br />26 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση  Αποστράτων Αστυνομικών Νομού Αττικής εκφράζει τη διαμαρτυρία της για την κατάργηση του δικαιώματος επανεγγραφής στον κλάδο υγείας.<br />27 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Απόστρατων Αστυνομικών Νομού Αττικής παραθέτει τις προτάσεις της για τα ταμεία του ΤΕΑΠΑΣΑ, ΤΕΑΕΧ και ΤΕΑΥΑΠ.<br />28 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Βασίλης Κορδούλης διαμαρτύρεται γιατί δεν αναλαμβάνουν την υπόθεσή του οι δικηγόροι της περιοχής του, επειδή ο εναγόμενος είναι συνάδελφός τους.<br />29 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Υποστήριξης και Συνεργασίας Μελών Ενόπλων Δυνάμεων εκφράζει τη δυσαρέσκειά του για τη διακυβέρνηση του τόπου.<br />30 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Ανώτατη Γενική Συνομοσπονδία Συνταξιούχων Ελλάδος αιτείται την επίλυση θέματος που αφορά την παροχή ιατροφαρμακευτικής κάλυψης στους συνταξιούχους του Οργανισμού Ασφάλισης Ελευθέρων Επαγγελματιών.<br />31 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ. Ν. Νούσιας, αρτοποιός αιτείται την προστασία του κλάδου των αρτοποιών από τις μεγάλες βιομηχανίες παραγωγής άρτου.<br />32 Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Αγροτικός Παραγωγικός Συνεταιρισμός Νομού Αγχιάλου «Η Δήμητρα» αιτείται να επιμηκυνθούν χρονικά οι καταβολές των δόσεων για τα άτοκα δάνεια που έλαβε ο συνεταιρισμός για την παραλαβή της σταφυλικής παραγωγής περιόδου 2009-2010, τουλάχιστον για μια δεκαετία και να υιοθετηθούν χαμηλά επιτόκια.<br />33 Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  η Επιτροπή Αγώνα για Γαλησσά Σύρου διαμαρτύρεται για τις συνέπειες της κήρυξης ζώνης του παλαιού αιγιαλού και αιτείται την επαναχάραξή του. <br />34 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αναφέρεται στις δυσχέρειες κάλυψης των αναγκών της φυλακής Αλικαρνασσού από το ελλιπές υφιστάμενο προσωπικό της εξωτερικής φρουράς.<br />35 Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Αντιδήμαρχος Νότιου Πηλίου διαμαρτύρεται για την κατάργηση του Τοπικού Γραφείου του Ταχυδρομείου στις Μηλιές Μαγνησίας.<br />36 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία φοιτητής στο Πανεπιστήμιο Πάτρας, μέλος πολύτεκνης οικογένειας επισημαίνει την ανάγκη του για χορήγηση έκδοσης μηνιαίας κάρτας απεριορίστων διαδρομών από το αστικό ΚΤΕΛ Πατρών.<br />37 Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Σκοπέλου εκφράζει τη δυσαρέσκειά του για την υποβάθμιση του Δημοτικού Σχολείου Γλώσσας Σκοπέλου από εξαθέσιο σε τετραθέσιο.<br />38 Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία  αιτείται την εφαρμογή της ρύθμισης για την απαλλαγή των ατόμων με αναπηρία από τα τέλη κυκλοφορίας.<br />39 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Γκέκας Γιώργος εκφράζει αντιρρήσεις αναφορικά με την επιπρόσθετη μοριοδότηση συγκεκριμένης κατηγορίας εκπαιδευτικών υπό διαθεσιμότητα.<br />40 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  ο Σύλλογος Πολυτέκνων Σάμου, Ικαρίας και Φούρνων διαμαρτύρεται για τις αλλαγές στον υπολογισμό και την καταβολή του ενιαίου επιδόματος στήριξης τέκνων στους πολυτέκνους και τρίτεκνους. <br />41 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αναφέρεται στα προβλήματα των ελαιοπαραγωγών της Κρήτης λόγω των χαμηλών τιμών του ελαιολάδου, παρά τη μειωμένη παραγωγή, καθώς και σε περιστατικά παράνομης τυποποίησης στο εξωτερικό.<br />42 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Β΄ Ένωση Λειτουργών Τεχνικής και Επαγγελματικής Εκπαίδευσης Θεσσαλονίκης αιτείται να αποκατασταθεί το θέμα της αξιοποίησης των εκπαιδευτικών  που έχουν τεθεί σε διαθεσιμότητα και κατέχουν δεύτερο πτυχίο.<br />43 Οι Βουλευτές Μαγνησίας κ.κ. ΜΑΡΙΝΑ ΧΡΥΣΟΒΕΛΩΝΗ, ΠΑΡΙΣΗΣ  ΜΟΥΤΣΙΝΑΣ και ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσαν αναφορά με την οποία οι Δήμαρχοι του Νομού Μαγνησίας αιτούνται την ένταξη του Νομού Μαγνησίας στην κλιματική ζώνη Γ΄, αναφορικά με το πρόγραμμα εξοικονόμησης ενέργειας στα σχολικά κτήρια.<br />44 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης διατυπώνει ερωτήματα αναφορικά με συγκεκριμένες πλευρές της ρυθμίσεως για την πρόσληψη ωρομίσθιων εκπαιδευτών ανηλίκων.<br />45 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην ύπαρξη πλήθους μη αξιοποιημένων στοιχείων αναφορικά με φοροδιαφυγή και νομιμοποίηση εσόδων παράνομης δραστηριότητας την περίοδο 2000-2012.<br />46 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Εργαζομένων Αχαϊκής Τράπεζας εκφράζει τη διαμαρτυρία του για τη μη απορρόφηση των εργαζομένων της Λαϊκής Συνεταιριστικής Τράπεζας μετά την εξαγορά της από την Alpha Bank.<br />47 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία εκφράζει τη διαμαρτυρία της στο νομοσχέδιο για τον ενιαίο φόρο ιδιοκτησίας ακινήτων.<br />48 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Πεσόντων Αεροπόρων διαμαρτύρεται για την φορολογία οικογενειών πεσόντων αεροπόρων του άρθρου 14, παράγραφος 2γ, του ν.4172/2013.<br />49 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Καταναλωτών Ποιότητα Ζωής εκφράζει την αντίθεσή της για την απελευθέρωση των πλειστηριασμών για τα ακίνητα από τον Ιανουάριο του 2014.<br />50 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Εταιρειών Διαμεσολαβητικών Υπηρεσιών Κινητών Αξιών παραθέτει τις απόψεις του σχετικά με το Ν.4172/2013 ως προς το φόρο υπεραξίας επί μεταβίβασης τίτλων.<br />51 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Ινστιτούτο Εμπορίου και Υπηρεσιών της ΕΣΕΕ επισημαίνει θέμα που αφορά τον αποπληθωρισμό.<br />52 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Επαγγελματιών και Εμπόρων Νομού Θεσσαλονίκης αιτείται την παράταση της προθεσμίας αναστολής των πλειστηριασμών της πρώτης κατοικίας.<br />53 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γιώργος Τζακής διαμαρτύρεται γιατί ο Δήμος Αιγιαλείας έχει αφήσει ένα δημόσιο έργο, φιλικό προς το περιβάλλον, να καταστραφεί.<br />54 Οι Βουλευτές, κ.κ. Β΄ Πειραιώς ΔΙΑΜΑΝΤΩ ΜΑΝΩΛΑΚΟΥ, Νομού Αττικής ΙΩΑΝΝΗΣ ΓΚΙΟΚΑΣ και Λαρίσης ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  η Δημοτική Κοινότητα Θηρασιάς αιτείται την κάλυψη της κενής θέσης γιατρού στο Πολυδύναμο Περιφερειακό Ιατρείο Θηρασιάς.<br />55 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Διεθνής Συνομοσπονδία Ποντίων Ελλήνων επισημαίνει την αναγκαιότητα αναγνώρισης από την Τουρκία της Γενοκτονίας των Ελλήνων του Πόντου και της Ανατολής.<br />56 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Νικήτας Πεταλάς επισημαίνει περίεργες εξαιρέσεις από το πρόγραμμα διαθεσιμότητας μηχανικών του Εθνικού Μετσόβιου Πολυτεχνείου.<br />57 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιώργος Φλώρας επισημαίνει την αδυναμία εξόφλησης οφειλών από τους έντιμους επιχειρηματίες.<br />58 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται στην πράξη κατάργησης του νόμου Κατσέλη για τα υπερχρεωμένα νοικοκυριά.<br />59 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται σε τριάντα έξι ακίνητα, ιδιοκτησίας του δήμου, ο οποίος στεγάζει τις υπηρεσίες του σε τριάντα μία μισθωμένες στέγες.<br />60 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Υπαλληλικό Κέντρο Θήβας επισημαίνει τις καταστροφικές συνέπειες διαχείρισης  από τη διοίκηση της  ΛΑΡΚΟ.<br />61 Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  ο Μητροπολίτης Κυθήρων Σεραφείμ ενημερώνει σχετικά με τη φημολογούμενη λύση της σύμβασης στο ακτοπλοϊκό δρομολόγιο των Κυθήρων-Αντικυθήρων-Κισσάμου.<br />62 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Κωνσταντίνος Φέγγος εκφράζει τη διαμαρτυρία του για τη φορολόγηση της υπεραξίας.<br />63 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιστολή μαθητών του 10ου Δημοτικού στην Πάτρα  για την επίλυση των προβλημάτων της περιοχής.<br />64 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρακτική ρίψεως σε κάδους απορριμμάτων εγγραφών ευαίσθητου χαρακτήρα στα δικαστήρια της Eυελπίδων.<br />65 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε οφειλές του Καζίνου Ξάνθης στον οικείο δήμο.<br />66 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία o Σύνδεσμος Μελών Χρηματιστηρίων Αθηνών εκφράζει τη διαμαρτυρία του για τον Ενιαίο Νόμο Φόρου Ακινήτων και τις επιπτώσεις του. <br />67 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύνδεσμος Ιδιοκτητών ΚΤΕΟ επιδοκιμάζει την επαναφορά συγκεκριμένου συστήματος διαπίστευσης των ΚΤΕΟ, καταργηθέν με παλαιότερη τροπολογία.<br />68 Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία  η Ομοσπονδία Αναπήρων και Θυμάτων Πολέμου Βορείου Ελλάδος αιτείται την υιοθέτηση προτάσεών της για ζωτικά θέματα που απασχολούν την ομάδα των αναπήρων και θυμάτων πολέμου.<br />69 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η εταιρεία «OPTOCENTER» επισημαίνει το θέμα με τις επιφάνειες κτηρίων, οι οποίες δεν πληρούν τις προϋποθέσεις για να είναι είτε κύριοι είτε βοηθητικοί χώροι.<br />70 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέλιος Ξηρουχάκης αιτείται την εξαίρεση των διατηρητέων από τον ενιαίο φόρου ακινήτων.<br />71 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Παραγωγών Ηλεκτρικής Ενέργειας από Φωτοβολταϊκά του Νομού Σερρών αιτείται την εξαίρεση από την προκαταβολή του ενιαίου φόρου ακινήτων των παραγωγών ανανεώσιμων πηγών ενέργειας για τα έτη 2013 και 2014. <br />72 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Λίνα Δημάκη διαμαρτύρεται για τη διαγραφή από τα μητρώα ΟΑΕΔ των αρνούμενων να ενταχθούν σε πενταμηνιαίο πρόγραμμα απασχόλησης για κοινωφελή εργασία. <br />73 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανποντιακή Ομοσπονδία Ελλάδος αιτείται την αναγνώριση της Γενοκτονίας των Ποντίων από την Τουρκική Δημοκρατία.<br />74 Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Αντιπεριφερειάρχης Νομού Χανίων  επισημαίνει την καθυστέρηση ενεργοποίησης του ΕΠΑΛ 2007-2013 διαβλέποντας αρνητικές συνέπειες στην ανάπτυξη του δικτύου τεχνιτών υφάλων στη χώρα μας.<br />75 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επιτροπή ενάντια στους πλειστηριασμούς και στις κατασχέσεις αναφέρεται στην ιδρυτική σύσκεψή της και στην ανάληψη συγκεκριμένων δράσεων ενόψει του σκοπού της.<br />76 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Βιοτεχνών Σωματείων Νομού Θεσσαλονίκης αιτείται την υιοθέτηση των προτάσεων της ΓΣΕΒΕΕ προς τροποποίηση του νόμου για τον ενιαίο φόρο ιδιοκτησίας ακινήτων. <br />77 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Εθελοντών Μακράς Θητείας Ενόπλων Δυνάμεων αιτείται  την ίση ιεραρχική εξέλιξη των μελών του σε σχέση με εθελόντριες και εθελοντές υπό διαφορετικό νομικό καθεστώς. <br />78 Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία η Ομοσπονδία Αναπήρων και Θυμάτων Πολέμου Βορείου Ελλάδος αιτείται την υιοθέτηση προτάσεών της για ζωτικά αιτήματα, που απασχολούν την ομάδα των αναπήρων και θυμάτων πολέμου.<br />79 Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Δήμαρχος Ξυλοκάστρου Νομού Κορινθίας αιτείται μετά από ομόφωνη απόφαση του Συντονιστικού Τοπικού Οργάνου του Δήμου Ξυλοκάστρου-Ευρωστίνης την κήρυξη σε κατάσταση έκτακτης ανάγκης των περιοχών Τ.Κ. Δερβενίου, Τ.Κ. Λυκοποριάς και Τ.Κ. Μελισσίου.<br />80 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος διαμαρτύρεται για τις ρυθμίσεις του νόμου περί ενιαίου φόρου ιδιοκτησίας  ακινήτων αναφορικά με τους πολύτεκνους και αιτείται τροποποιήσεις επ’ αυτού. <br />81 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ιδιωτικών ΚΤΕΟ Ελλάδος αιτείται την απόσυρση της νομοθετικής ρύθμισης για την επαναφορά της υποχρεωτικής διαπίστευσης των ΚΤΕΟ ως προσχηματικής.<br />82 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Ομοσπονδία Τυφλών διαμαρτύρεται για την περικοπή του προνοιακού επιδόματος στους τυφλούς, ιδίως στους συνταξιούχους.<br />83 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε διοργανωθέν γενικό συλλαλητήριο τοπικών φορέων υγείας στην Πάτρα.<br />84 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ατύχημα που έλαβε χώρα σε δρόμο της Άνω Ομβριάς στον οποίο παρατηρείται μεγάλη συχνότητα ατυχημάτων.<br />85 Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  καθηγητές του ΤΕΙ Κρήτης αιτούνται την ακύρωση του υπ’ αριθμ. 104/2013 προεδρικού διατάγματος κατά το μέρος που καταργεί το Τμήμα Πολιτικών και Δομικών Έργων ΤΕΙ Κρήτης.<br />86 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις καταγγελίες για τη διαδικασία θέσης σε διαθεσιμότητα οδηγών, φυλάκων και καθαριστριών από το ΕΣΥ. <br />87 Οι Βουλευτές, κ.κ. Νομού Αττικής ΑΛΕΞΙΟΣ ΜΗΤΡΟΠΟΥΛΟΣ και Β΄ Αθηνών ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία  η Ενωτική Κίνηση Εργαζομένων Δημοτικής Αστυνομίας Αθήνας καταγγέλλει φωτογραφικές ρυθμίσεις και ευνοιοκρατία στη διαδικασία κινητικότητας των δημοτικών αστυνομικών.<br />88 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος Νότιας Κυνουρίας καταγγέλλει τη θεμελίωση των συντελεστών υπολογισμού του ενιαίου φόρου ιδιοκτησίας ακινήτων σε ανυπόστατες αντικειμενικές αξίες και αιτείται τροποποιήσεις.<br />89 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Μητροπολίτης Λαγκαδά συμπαρίσταται στους μικροομολογιούχους και αιτείται την εξέταση της δυνατότητας αποκατάστασής τους.<br />90 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε δημοσίευμα εφημερίδας το οποίο αφορά σε επικείμενη καταστροφή μέρους του χημικού οπλοστασίου της Συρίας σε διεθνή ύδατα δυτικά των Χανίων.<br />91 Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Αντιδήμαρχος Νοτίου Πηλίου Νομού Μαγνησίας εκφράζει τη διαμαρτυρία του για την κατάργηση του Γραφείου των ΕΛΤΑ Μηλέων του Δήμου Νοτίου Πηλίου.<br />92 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Ενωτική Κίνηση Εργαζομένων Δημοτικής Αστυνομίας Αθήνας εκφράζει την αντίθεσή της για την άδικη αντιμετώπιση των δημοτικών αστυνομικών και τον τρόπο μοριοδότησής τους από τον ΑΣΕΠ.<br />93 Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Τήνου επισημαίνει την επικείμενη αξιοποίηση από το ΤΑΙΠΕΔ ακινήτου στην περιοχή Αγία Κυριακή της Τήνου.<br />94 Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία η Ένωση Αστυνομικών Υπαλλήλων Λασιθίου αιτείται την ενίσχυση της Αστυνομικής Διεύθυνσης Λασιθίου στις τακτικές μεταθέσεις του έτους 2014.<br />95 Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία ο Δήμαρχος Κοζάνης Νομού Κοζάνης αιτείται την υλοποίηση της μετατόπισης των γραμμών υψηλής τάσης της ΔΕΗ ώστε να ξεκινήσει η μετεγκατάσταση του Οικισμού Νέας Ποντοκόμης.<br />96 Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Βόλου αιτείται την άμεση μετεγκατάσταση της Πυροσβεστικής Υπηρεσίας Βόλου.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 2057/26-09-2013 ερώτηση του Βουλευτή κ. Σταμενίτη Διονυσίου δόθηκε με το υπ’ αριθμ. 198/9-12-2013 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:<br />2. Στην με αριθμό 2509/09-10-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 188273/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />3. Στην με αριθμό 2754/15-10-2013 ερώτηση του Βουλευτή κ. Σταμενίτη Διονυσίου δόθηκε με το υπ’ αριθμ. 188469/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />4. Στην με αριθμό 3202/29-10-2013 ερώτηση των Βουλευτών κ.κ. Μαντά Χρήστου, Φωτίου Θεανώς, Κουράκη Αναστασίου , Δριτσέλη Παναγιώτας, Κανελλοπούλου Μαρίας, Πάντζα Γεωργίου, Γεωργοπούλου-Σαλτάρη Ευσταθίας , Αλεξόπουλου Αποστόλου, Βαμβακά Ευγενίας  και Αμανατίδη Ιωάννου δόθηκε με το υπ’ αριθμ. 188384/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />5. Στην με αριθμό 3508/05-11-2013 ερώτηση του Βουλευτή κ. Ξανθού Ανδρέα δόθηκε με το υπ’ αριθμ. 188659/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />6. Στην με αριθμό 3685/11-11-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 188638/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />7. Στην με αριθμό 4037/20-11-2013 ερώτηση των Βουλευτών κ.κ. Κουράκη Αναστασίου , Αμανατίδη Ιωάννου, Βαμβακά Ευγενίας , Καρά Γιουσούφ Αϊχάν και Πάντζα Γεωργίου δόθηκε με το υπ’ αριθμ. 188501/ΙΗ ΕΞ/9-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />8. Στην με αριθμό 4121/22-11-2013 ερώτηση του Βουλευτή κ. Γλέζου Εμμανουήλ δόθηκε με το υπ’ αριθμ. 2/107374/0023Α/9-12-2013 έγγραφο από τον Αναπληρωτή Υπουργό Οικονομικών η ακόλουθη απάντηση:</speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 20 Ιανουαρίου 2014, το οποίο έχει ως εξής:<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 433/14-1-2014 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Αγροτικής Ανάπτυξης και Τροφίμων, σχετικά με τη θέση της Κυβέρνησης στις προτάσεις του Οργανισμού Οικονομικής Συνεργασίας και Ανάπτυξης  για το ελαιόλαδο.<br />2. Η με αριθμό 427/14-1-2014 επίκαιρη ερώτηση του Βουλευτή Κυκλάδων του Συνασπισμού Ριζοσπαστικής Αριστεράς κ. Νικολάου Συρμαλένιου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάσταση μεγάλων αιολικών πάρκων σε νησιά των Κυκλάδων.<br />3. Η με αριθμό 431/14-1-2014 επίκαιρη ερώτηση του Βουλευτή Α΄ Θεσσαλονίκης του Λαϊκού Συνδέσμου – Χρυσή Αυγή κ. Αντωνίου Γρέγου προς τους Υπουργούς Παιδείας και Θρησκευμάτων και Υποδομών, Μεταφορών και Δικτύων, σχετικά με την ένταξη του μαθήματος της κυκλοφοριακής αγωγής στα σχολεία της δευτεροβάθμιας εκπαίδευσης.<br />4. Η με αριθμό 424/7-1-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τους απολυμένους εργαζόμενους του φαρμακευτικού ομίλου «ALAPIS».<br /> Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 428/14-1-2014 επίκαιρη ερώτηση του Βουλευτή Λέσβου του Συνασπισμού Ριζοσπαστικής Αριστεράς κ. Ιωάννη Ζερδελή προς τον Υπουργό Παιδείας και Θρησκευμάτων, σχετικά με τις ελλείψεις εκπαιδευτικών σε σχολεία στο Νομό Λέσβου.<br />2. Η με αριθμό 432/14-1-2014 επίκαιρη ερώτηση του Βουλευτή Λαρίσης του Λαϊκού Συνδέσμου – Χρυσή Αυγή κ. Χρυσοβαλάντη Αλεξόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή του ενιαίου οικογενειακού επιδόματος σε πολύτεκνες και τρίτεκνες οικογένειες που επαναπατρίστηκαν τα τελευταία χρόνια.<br />3. Η με αριθμό 425/14-1-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων των εργαζομένων στην επιχείρηση «ΑΡΒΑΝΙΤΙΔΗΣ ΑΕΕΕ».</speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, εισερχόμαστε στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η πρώτη με αριθμό 419/9/14-1-2014 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τα «Τραπεζικά σκάνδαλα». <br />Κύριε Πρόεδρε, έχετε το λόγο για να αναπτύξετε την ερώτηση.</speech><speech by="#s281"><from> ΑΛΕΞΙΟΣ ΤΣΙΠΡΑΣ</from> Ευχαριστώ, κυρία Πρόεδρε.<br />Κύριε Υπουργέ, δεν ξέρω αν είστε λάτρης του σινεμά, αλλά αυτές τις ημέρες αναμένεται να δοθούν τα όσκαρ και η ταινία που αναμένεται να πάρει πολλά απ’ αυτά έχει τίτλο «Οδηγός διαπλοκής». <br />Στην Ελλάδα στη θέση του οδηγού ήταν τρεις. Ήταν τριπολικό το σύστημα. Συνήθως, στο πιλοτήριο είναι ο κυβερνήτης και ο συγκυβερνήτης. Εδώ είχαμε τρεις να οδηγούν το σύστημα της διαπλοκής: Ο πρώτος συνοδηγός ήταν το διεφθαρμένο σύστημα των κομμάτων εξουσίας. Δυστυχώς, αυτές τις ημέρες βγαίνει και αποκαλύπτεται ως χιονοστιβάδα αυτή η οσμή των σκανδάλων, που δημιουργεί μια απαξία απέναντι στο πολιτικό σύστημα, συνολικά δυστυχώς για τις μίζες από τα εξοπλιστικά, τη «SIEMENS», αλλά και το τραπεζικό σύστημα. Ο δεύτερος συνοδηγός ήταν οι τράπεζες -το ίδιο το τραπεζικό σύστημα- που έδιναν δάνεια χωρίς εγγυήσεις. Ο τρίτος συνοδηγός ήταν οι επιχειρηματικοί όμιλοι που δέχονταν αυτές τις δανειοδοτήσεις, ως επί το πλείστον όμιλοι που ήλεγχαν ή ελέγχουν Μέσα Μαζικής Ενημέρωσης. <br />Μας είπατε το 2010 ότι πρέπει να υποστούμε τη θυσία του μνημονίου για να σώσουμε τις τράπεζες, γιατί αν δεν σώσουμε τις τράπεζες, θα καταρρεύσει η χώρα. Η χώρα κατέρρευσε, οι τραπεζίτες όμως μένουν όρθιοι. Επισφαλή δάνεια, μη εξυπηρετούμενα, παράνομα δάνεια δεν είναι η εξαίρεση, είναι ο  κανόνας.<br />Το Ταχυδρομικό Ταμιευτήριο, κύριε Υπουργέ, που αφορά περίπου 400 εκατομμύρια ευρώ επισφαλών δανείων, είναι η κορυφή του παγόβουνου, τη στιγμή που το σύνολο των μη εξυπηρετούμενων δανείων στη χώρα προσεγγίζει τα 80 δισεκατομμύρια ευρώ και αφορά κυρίως τις συστημικές τράπεζες, αυτές που ανακεφαλαιοποιήθηκαν με δημόσιο χρήμα, περίπου 28% έως 33% του συνόλου των δανείων, σύμφωνα με τις καινούργιες εκτιμήσεις.<br />Το ερώτημα που καταθέτουμε είναι το εξής: Θα τα ελέγξετε αυτά ή θα μείνετε μόνο στις κινήσεις που γίνονται από την πλευρά της δικαιοσύνης και αφορούν το Ταχυδρομικό Ταμιευτήριο; Το λέω αυτό, διότι τα δύο κόμματα που σήμερα -ακόμα και τώρα- συγκυβερνούν, ΠΑΣΟΚ και Νέα Δημοκρατία, έχουν συσσωρευμένα χρέη από μία δημόσια τράπεζα, την Αγροτική, που σήμερα όμως έχει περάσει στην Τράπεζα Πειραιώς. Έχουν, λοιπόν, συσσωρευμένα χρέη από δάνεια που πήραν από την Αγροτική ύψους 120 εκατομμυρίων ευρώ το κάθε κόμμα. Αύριο αυτά τα κόμματα μπορεί να κλείσουν, να αλλάξουν ονομασία. Το ΠΑΣΟΚ ήδη το συζητά. Ποιος θα πληρώσει αυτά τα δάνεια; Θα τα πληρώσει ο ελληνικός λαός; Ποιος θα πληρώσει τη ζημιά; <br />Μέσα Μαζικής Ενημέρωσης, όμιλοι επιχειρηματικοί, με συσσωρευμένες ζημίες χρόνων, εκατοντάδων εκατομμυρίων ευρώ συνεχίζουν να δανειοδοτούνται, έχοντας ρευστότητα, τη στιγμή που σχεδόν καμμία υγιής παραγωγική επιχείρηση δεν έχει αυτή τη δυνατότητα πρόσβασης σε τραπεζικό δανεισμό. Ποιος θα πληρώσει τη ζημιά;<br />Και σαν να μην φτάνουν αυτά, μαθαίνουμε από δημοσιεύματα στον οικονομικό Τύπο ότι σχεδιάζετε να φέρετε άμεσα νομοσχέδιο που θα αφορά την αλλαγή των όρων που είχαν συμφωνηθεί κατά τη διάρκεια της απόφασης για την ανακεφαλαιοποίηση των συστημικών τραπεζών, δηλαδή την αλλαγή των όρων ανακεφαλαιοποίησης για τα δικαιώματα ανάκτησης των μετοχών, τα λεγόμενα warrants, σε τιμές εξευτελιστικές, σε τιμές κάτω από τις τρέχουσες. <br />Επιτρέψτε μου να δώσω μόνο ένα παράδειγμα: Για τη EUROBANK, που δεν υπήρξε και η δυνατότητα να υπάρξει αύξηση του μετοχικού κεφαλαίου από την πλευρά των τότε ιδιωτών-μετόχων και έγινε στο σύνολό της στο Ταμείο Χρηματοπιστωτικής Σταθερότητας, το ελληνικό δημόσιο έχει δώσει 10,5 δισεκατομμύρια ευρώ. Συνολικά δηλαδή από τη διαδικασία της ανακεφαλαιοποίησης η EUROBANK έχει απορροφήσει 10,5 δισεκατομμύρια: 5,8 δισεκατομμύρια από την αύξηση του μετοχικού κεφαλαίου και 4,6 δισεκατομμύρια για το funding gap. Η αρχική τιμή μετοχής ήταν 1,54 ευρώ. Μετά τη συγχώνευση του νέου Ταχυδρομικού Ταμιευτηρίου, που χωρίστηκε σε «bad bank» και σε «good bank», η τιμή μετοχής ήταν 1,27 ευρώ. Και σήμερα η τιμή αγοράς είναι 0,49 ευρώ. Μαθαίνουμε ότι υπάρχει μια προσφορά που είναι 0,20 ευρώ, δηλαδή πέντε με έξι φορές κάτω από την αξία της μετοχής κατά τη διάρκεια της διαδικασίας ανακεφαλαιοποίησης και πολύ πιο κάτω και από τις σημερινές εξευτελιστικές τιμές της αγοράς. Δηλαδή, με δυο λόγια, ο ιδιώτης με 2 - 2,5 δισεκατομμύρια θα πάρει το 50% μιας τράπεζας που έχει ανακεφαλαιοποιηθεί με δημόσιο χρήμα, τη στιγμή που το ελληνικό δημόσιο έχει σπαταλήσει γι’ αυτήν την τράπεζα ήδη 10,5 δισεκατομμύρια ευρώ.<br />Κύριε  Υπουργέ, δεν είναι δυνατόν να έχουμε δώσει 40 δισεκατομμύρια –και ολοκληρώνω με τα ερωτήματα- από τα 50 δισεκατομμύρια που έχουν προϋπολογιστεί και έχουν ήδη εγγραφεί ως δημόσιο χρέος, δηλαδή χρέος που θα αποπληρώσουν οι επόμενες γενιές, οι Έλληνες φορολογούμενοι και εσείς να σκέφτεστε, μετά από όλα όσα έχουν γίνει για τις τράπεζες και μετά από αυτήν την οσμή σκανδάλων που επικρατεί, να αλλάξετε το νόμο και να πάτε σε μια διαδικασία συντόμευσης της ανάκτησης μετοχών για τους ιδιώτες-μετόχους, η οποία θα αποφέρει το πολύ 15 δισεκατομμύρια ευρώ.<br />Με δύο λόγια, δηλαδή, θα έχουμε ζημία επιπλέον για το ελληνικό δημόσιο περίπου 25 δισεκατομμύρια ευρώ. Το ερώτημά μου, λοιπόν, είναι αν έχετε καταλάβει τι σημαίνει αυτό, ποιος θα αναλάβει αυτή την ευθύνη, την πολιτική, αλλά και ποινική ευθύνη, γιατί είναι ζημία του ελληνικού δημοσίου. Σκεφτείτε ότι συζητούσαμε ώρες και μέρες για την περιβόητη υπόθεση των υποβρυχίων, το σκάνδαλο των υποβρυχίων, που αφορούσε ζημία 2,5 δισεκατομμύρια. Εδώ μιλάμε για δέκα φορές μεγαλύτερη ζημία!<br />Τα ερωτήματά μου, λοιπόν, είναι αν όντως ισχύουν τα δημοσιεύματα ότι θα προχωρήσετε σε αυτή τη διαδικασία, ποιος αναλαμβάνει την πολιτική ευθύνη και την ενδεχόμενη ποινική για τη ζημία του ελληνικού δημοσίου και αν προτίθεσθε να ζητήσετε τον έλεγχο και των μη εξυπηρετούμενων δανείων των συστημικών τραπεζών, μετά από όλα όσα έχουν δει το φως της δημοσιότητας και αφορούν το Ταχυδρομικό Ταμιευτήριο.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.<br />Θα απαντήσει στην ερώτηση ο Υπουργός Οικονομικών κ. Ιωάννης Στουρνάρας.<br />Έχετε το λόγο, κύριε Υπουργέ.<br />ΙΩΑΝΝΗΣ ΣΤΟΥΡΝΑΡΑΣ : Κατ’ αρχήν θα ήθελα να ευχηθώ χρόνια πολλά στο Σώμα.<br />Δράττομαι της ευκαιρίας, κυρία Πρόεδρε, να πω και να ενημερώσω το Σώμα ότι σύμφωνα με τα τελευταία διαθέσιμα στοιχεία, ο προϋπολογισμός του 2013 εκτελέστηκε με πολύ μεγάλη επιτυχία τόσο από την πλευρά των δαπανών, όσο και από την πλευρά των εσόδων. Δεν θυμάμαι, όσα χρόνια παρακολουθώ δημόσια πράγματα – και τα παρακολουθώ πολλά χρόνια τώρα – προϋπολογισμό να εκτελέστηκε με τέτοιο τρόπο. Και σας διαβεβαιώ ότι αυτός είναι ο καλύτερος τρόπος, ο αποτελεσματικότερος και ο πιο αξιόπιστος για να βγει η χώρα μας από την κρίση.<br />Τώρα, κύριε Αρχηγέ της Αξιωματικής Αντιπολίτευσης, επί των ημερών της παρούσας Κυβέρνησης, όπως βλέπετε, έχει ξεκινήσει μια διαδικασία κάθαρσης άνευ προηγουμένου. Ποτέ στο παρελθόν δεν είχαμε τέτοια διαδικασία κάθαρσης. Και η Κυβέρνηση αυτή, όχι μόνο δεν παρεμβαίνει στο έργο της Δικαιοσύνης, αλλά την υποστηρίζει με όλα τα μέσα, ώστε να πραγματοποιήσει το έργο της. Δεν χαριστήκαμε ούτε θα χαριστούμε σε κανέναν. Ασυλία δεν προβλέπεται για κανέναν, απ’ ό,τι βλέπετε.<br />Ειδικότερα στο θέμα των τραπεζών, η Κυβέρνηση, η Τράπεζα της Ελλάδος και το Ταμείο Χρηματοπιστωτικής Σταθερότητας έχουν ενεργήσει με τον πλέον δραστικό και αποτελεσματικό τρόπο, για να θωρακίσουν τον τραπεζικό τομέα και την ελληνική οικονομία. Απόλυτη προτεραιότητα της Κυβέρνησης και της Τράπεζας της Ελλάδος είναι η ασφάλεια των Ελλήνων καταθετών.<br />Επίσης, μεριμνούμε ώστε το τραπεζικό σύστημα να μπορέσει να συμβάλει αποτελεσματικά στην ανάταξη της χώρας μέσα από την παροχή της απαραίτητης ρευστότητας, πρωτίστως προς την υγιή επιχειρηματικότητα.<br />Μην ξεχνάτε ότι στο τραπεζικό πεδίο ξεκινήσαμε από μια πολύ δύσκολη αφετηρία. Λόγω της αδυναμίας πρόσβασης των ελληνικών τραπεζών στις διεθνείς αγορές, της αναδιάρθρωσης του δημόσιου χρέους με τη συμμετοχή του ιδιωτικού τομέα, του PSI δηλαδή, και της εκροής καταθέσεων από το φόβο της εξόδου της Ελλάδας από την ευρωζώνη, οι ελληνικές τράπεζες αντιμετώπισαν σημαντική έλλειψη ρευστότητας. Οι κεφαλαιακές απώλειες και οι αυξημένες επισφάλειες που παρουσίασε το τραπεζικό σύστημα ήταν κυρίως απόρροια της αναδιάρθρωσης του δημόσιου χρέους με τη συμμετοχή του ιδιωτικού τομέα, της ύφεσης και της ανεργίας.<br />Παρ’ όλα αυτά, με τις συστηματικές πρωτοβουλίες της ελληνικής Κυβέρνησης εκτελέστηκε ένα πολύ φιλόδοξο πρόγραμμα ανακεφαλαιοποίησης, το οποίο προστατεύει το τραπεζικό σύστημα της χώρας και διασφαλίζει τους Έλληνες καταθέτες. Αυτό είναι το βασικό ζητούμενο.<br />Το Νοέμβριο του 2012 σας θυμίζω ότι δημοσιεύτηκε η Πράξη Υπουργικού Συμβουλίου 38, που περιέγραφε τους όρους ανακεφαλαιοποίησης από το Ταμείο Χρηματοπιστωτικής Σταθερότητας. Στη συνέχεια η Τράπεζα της Ελλάδος ανακοίνωσε τις κεφαλαιακές ανάγκες κάθε τράπεζας και τις κάλεσε να αυξήσουν τα ίδια κεφάλαιά τους ώς το τέλος Απριλίου του 2013. Έτσι το Ταμείο Χρηματοπιστωτικής Σταθερότητας διέθεσε 25,5 δισεκατομμύρια και όχι 40, που είπατε πριν –το 40 θα σας το εξηγήσω μετά– προς κάλυψη των αυξήσεων μετοχικού κεφαλαίου των τεσσάρων συστημικών τραπεζών, ενώ το υπόλοιπο κεφάλαιο καλύφθηκε από εγχώριους και ξένους ιδιώτες επενδυτές.<br />Επιπλέον, διατέθηκαν 14,2 δισεκατομμύρια από το Ταμείο Χρηματοπιστωτικής Σταθερότητας για την κάλυψη του χρηματοδοτικού κενού που προέκυψε από την εξυγίανση των μη συστημικών τραπεζικών ιδρυμάτων, με βάση απόφαση της Τραπέζης της Ελλάδος.<br />Έτσι, σήμερα μετά από αυτήν τη συντονισμένη προσπάθεια αντιμετωπίζουμε μια εντελώς διαφορετική κατάσταση. Τα πιστωτικά ιδρύματα είναι ανακεφαλαιοποιημένα, ενώ καταρτίζουν και εκτελούν σχέδια αναδιάρθρωσης του ενεργητικού τους με σκοπό την περαιτέρω ενίσχυση της κεφαλαιακής τους επάρκειας.<br />Στο πλαίσιο αυτό, μάλιστα, σας θυμίζω ότι η Κυβέρνηση προχώρησε σε πρόσφατη νομοθετική πρωτοβουλία για την προστασία της πρώτης κατοικίας των Ελλήνων πολιτών που αντιμετωπίζουν σοβαρά προβλήματα εξυπηρέτησης στεγαστικών δανείων. Παράλληλα, συνέστησε το Κυβερνητικό Συμβούλιο Διαχείρισης Ιδιωτικού Χρέους, το οποίο θα προετοιμάσει ένα μόνιμο πλαίσιο υποστήριξης και διαχείρισης ιδιωτικού χρέους.<br />Πέραν αυτών στρατηγικός μας στόχος είναι σταδιακά να εξασφαλίσουμε την αποδέσμευση των πιστωτικών ιδρυμάτων από το Ταμείο Χρηματοπιστωτικής Σταθερότητας, θέμα στο οποίο θα αναφερθώ στη δευτερολογία μου. <br />Σχετικά, όμως, με το ερώτημά σας, αν υπάρχει έλεγχος στα μη εξυπηρετούμενα δάνεια των συστημικών τραπεζών, θα ήθελα να σημειώσω ότι η Τράπεζα της Ελλάδος στο πλαίσιο της αρμοδιότητάς της, διεξάγει συνεχώς ελέγχους. Ενδεικτικά, από το 2009 μέχρι σήμερα έχουν διεξαχθεί εκατόν εξήντα επιτόπιοι έλεγχοι σε όλες τις τράπεζες, πέραν εκείνων που έλαβαν χώρα στο πλαίσιο των ασκήσεων ανακεφαλαιοποίησης τραπεζών, αλλά και εκείνων που έλαβαν χώρα κατά την τρέχουσα διαγνωστική μελέτη της «BlackRock». <br />Επιπρόσθετα, στο πλαίσιο της αξιολόγησης των διαδικασιών που οι τράπεζες έχουν υιοθετήσει για την αποτροπή του ξεπλύματος χρήματος έχουν διεξαχθεί πάνω από εκατό έλεγχοι. Σε όποιες περιπτώσεις διαφάνηκαν ενδείξεις παρατυπιών, ενημερώθηκαν οι αρμόδιες αρχές για περαιτέρω διερεύνηση.<br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Θα δευτερολογήσει ο κύριος Πρόεδρος. <br />Κύριε Τσίπρα, έχετε το λόγο.</speech><speech by="#s281"><from> ΑΛΕΞΙΟΣ ΤΣΙΠΡΑΣ</from> Κύριε Στουρνάρα, όπως καταλαβαίνετε η απάντησή σας δεν με κάνει ούτε σοφότερο ούτε ευτυχέστερο, διότι αυτό που συνέβη και συμβαίνει στη χώρα είναι μια πραγματική τραγωδία. Προκειμένου να σωθούν οι τράπεζες, έχει γονατίσει ο ελληνικός λαός. Στο ίδιο διάστημα, μάλιστα, παρουσιάστηκαν και κέρδη στις τράπεζες. Το χρηματιστηριακό παιχνίδι, όμως, με τα δικαιώματα ανάκτησης «μυρίζει» διαθέσεις κερδοσκοπίας. <br />Εγώ θα ήθελα, όμως, να σας πω το εξής: Αυτό που συνέβη στην Ελλάδα -θα μας πείτε πολλές φορές- δεν ήταν κάτι που έχει γίνει μονάχα στην Ελλάδα. Πράγματι, κατά τη διάρκεια της κρίσης και σε άλλες χώρες οι τράπεζες συμπαρέσυραν τα δημοσιονομικά, την οικονομία και υπήρξε ανάγκη άμεσης παρέμβασης του κράτους, προκειμένου να διασωθούν. Το είδαμε και στις Ηνωμένες Πολιτείες Αμερικής, το είδαμε και στην Μεγάλη Βρετανία. Κοιτάξτε, όμως, ποια είναι η διαφορά. Εκεί η διάσωση των τραπεζών έγινε με όρους ευνοϊκούς, με όρους που διασφάλιζαν το δημόσιο συμφέρον. Μόνο στην Ελλάδα έγινε αυτό το πλιάτσικο. <br />Ήταν προκλητική η διαδικασία, κύριε Στουρνάρα. Δεν τέθηκαν όροι για τις αμοιβές των στελεχών των τραπεζών, για μη διανομή κερδών, για δεσμεύσεις αναφορικά με τη χρηματοδότηση της πραγματικής οικονομίας, ρυθμίσεις που υπήρξαν σε ανάλογες συμφωνίες σε χώρες της Ευρώπης και ιδίως των Ηνωμένων Πολιτειών της Αμερικής. Δεν υπήρξε δέσμευση των τραπεζών για αναδιάρθρωση των δανείων ενήμερων και κόκκινων, όπως έγινε επίσης στις περισσότερες χώρες, που δημιούργησαν πιο βιώσιμες συνθήκες για την πραγματική οικονομία, για τα δοκιμαζόμενα φτωχότερα κοινωνικά στρώματα. <br />Έμειναν άθικτες -το κυριότερο αυτό- οι διοικήσεις. Πού ακούστηκε αυτό; Πού ακούστηκε οι ίδιοι οι άνθρωποι, τα ίδια φυσικά πρόσωπα που χρεοκόπησαν τις τράπεζές τους να επιβραβεύονται και από πάνω, παραμένοντας στις διοικήσεις και όχι μόνο να παραμένουν στις διοικήσεις, αλλά πολλές φορές να γίνονται και ισχυρότεροι από ό,τι ήταν πριν; <br />Δεν υπήρξε, λοιπόν, στην Ελλάδα πρωταγωνιστικός ρόλος των εκπροσώπων του δημοσίου στις υπό ανακεφαλαιοποίηση τράπεζες. Θέλετε να σας δώσω το παράδειγμα της «CITIGROUP» στις Ηνωμένες Πολιτείες της Αμερικής, όπου ελαχιστοποιήθηκαν οι ζημιές για τους φορολογούμενους και η διαδικασία της ανάκτησης μετοχών από ιδιώτες έγινε με πλήρη ανάκτηση χρημάτων για τους φορολογούμενους και για το δημόσιο και μάλιστα με μικρό κέρδος;<br />Εσείς, εδώ, πάτε να φορτώσετε ζημία πολλών δισεκατομμυρίων ευρώ στο δημόσιο. Να μην πω για τη Μεγάλη Βρετανία που η διάσωση των τραπεζών έγινε με πολύ αυστηρούς όρους από την κυβέρνηση Μπράουν με άμεση κρατικοποίηση. Αλλαγή διοικήσεων, δημιουργία κακής τράπεζας εντός της υπάρχουσας, διασφάλιση της διαδικασίας, ώστε τυχόν επαναφορά των μετοχών στα χέρια ιδιωτών να περιλαμβάνει και την αποπληρωμή των ζημιών από το καλό τμήμα της τράπεζας, διασφαλίζοντας έτσι την πλήρη επιστροφή των χρημάτων. Μόνο εδώ αυτό το πλιάτσικο. <br />Κύριε Στουρνάρα, για κακή σας τύχη τις τελευταίες ημέρες, οι λαλίστατοι εταίροι μας, έρχονται και διατυπώνουν αλήθειες που πλήγουν καίρια την αξιοπιστία σας κι εννοώ ως Κυβέρνηση. <br />Η κ. Μέρκελ στη Σύνοδο Κορυφής, σύμφωνα με τη γαλλική «LE MONDE», είπε ότι αν έφευγε η Ελλάδα θα διαλυόταν η Ευρωζώνη, θα αναγκαζόμασταν να φύγουμε όλοι. Είναι το βασικό επιχείρημα που σας λέμε τόσο καιρό για να διαπραγματευτείτε, αλλά εσείς δεν κάνετε τίποτα. <br />Ο κ. Ρεν απαντώντας στον Ευρωβουλευτή του ΣΥΡΙΖΑ, κ. Χουντή, αποκάλυψε προχθές στο Στρασβούργο ότι θυσιάστηκε η Ελλάδα, για να σωθούν οι ευρωπαϊκές τράπεζες. <br />Δεν σώσατε καμμία Ελλάδα. Σώσατε τις ευρωπαϊκές τράπεζες με τη συμπεριφορά σας. Αυτό το ομολογείτε κι εσείς, όπως βλέπω. Έχω μπροστά μου το δημοσίευμα των «FINANCIAL TIMES». Είναι πρωτοφανές αυτό και πραγματικά θέλω να δώσετε κάποιες εξηγήσεις στο ελληνικό Κοινοβούλιο και στον ελληνικό λαό, αν είναι αληθές το δημοσίευμα. Διότι εδώ, το δημοσίευμα λέει ότι αμέσως μετά τις εκλογές του 2012, όταν εξελέγη η τρικομματική Κυβέρνηση και ο κ. Σαμαράς υποσχέθηκε στον ελληνικό λαό επαναδιαπραγμάτευση, το Διεθνές Νομισματικό Ταμείο και η κ. Λαγκάρντ σάς πλησίασαν να σας πουν: «Μην διαπραγματευτείτε εσείς, το κάνουμε εμείς για χάρη σας. Πάμε στο Eurogroup τέλος καλοκαιριού, να βάλουμε εμείς το θέμα κουρέματος του χρέους, 60 δισεκατομμύρια έως 100 δισεκατομμύρια». <br />Εσείς τι απαντήσατε; Είναι μέσα σε εισαγωγικά. Θα το καταθέσω στα Πρακτικά το δημοσίευμα. Αν είναι αληθές. «Ο κ. Τόμσεν και η κ. Λαγκάρντ μού είπαν ότι έπρεπε να σταθώ με την πλευρά τους. Τους είπα: «Εντάξει, αλλά αν έρθω με την πλευρά σας, είναι αυτό που θα βοηθήσει πραγματικά την Ελλάδα, αλλά είναι κάτι το οποίο είναι εντελώς έξω από τη συζήτηση». Ο Σόιμπλε μού είπε: «Forget it, Giannis», «ξέχνα το, Γιάννη». Γι’ αυτό δεν μπορεί να γίνει. Είναι κάτι που δεν μπορεί να γίνει. Τι μπορώ να κάνω;». <br /> <br />Αυτή είναι η διαπραγμάτευση που κάνατε; Αυτή είναι η λογική της διαπραγμάτευσης για εσάς: Να καρφώσετε στον κ. Σόιμπλε την επιθυμία –έτσι λέει το δημοσίευμα, δεν ξέρω αν είναι αληθινό- της κ. Λαγκάρντ να υπάρξει βοήθεια της Ελλάδας στο Eurogroup για απομείωση του χρέους. Δηλαδή, η διαπραγμάτευσή σας εξαρτάται από το αν ο κ. Σόιμπλε θα σας πει «ναι»; Δώστε κάποιες απαντήσεις σ’ αυτό, κύριε Στουρνάρα. <br />Τις τελευταίες ημέρες είναι πλέον φανερό ότι η Κυβέρνησή σας είναι σε αποδρομή. Όμως, απ’ ό,τι φαίνεται, εσείς επιθυμείτε να δεσμεύσετε και τις επόμενες κυβερνήσεις που θα επιλέξει ο ελληνικός λαός με τη δική σας πολιτική. <br />Ακούω, κύριε Στουρνάρα, διαβάζω δημοσιεύματα, ότι επιθυμείτε, λένε, να αποχωρήσετε από Υπουργός Οικονομικών και να καταλάβετε τη θέση του Διοικητική της Τράπεζας της Ελλάδας. Ευγενής φιλοδοξία από την πλευρά σας, αδιανόητο από την πλευρά του κ. Σαμαρά, ο οποίος σύμφωνα με όλες τις ενδείξεις, με όλες τις δημοσκοπήσεις, είναι πίσω, δεν θα είναι Κυβέρνηση κι ας γράφουν διάφορα παιχνιδάκια κι ας λένε διάφορα για παιχνιδάκια με τον Πρόεδρο της Δημοκρατίας. Να το καταλάβετε καλά, Πρόεδρο της Δημοκρατίας επόμενο θα εκλέξει η Βουλή στην οποία θα έχει πλειοψηφία ο ΣΥΡΙΖΑ και οι δυνάμεις που αντιμάχονται το μνημόνιο  και τις πολιτικές της καταστροφής. <br /><br />Αναρωτιέμαι, πώς είναι δυνατόν να περνάει από το μυαλό σας, να αποφασίσει η Κυβέρνηση αυτή για τον επόμενο Διοικητή της Τράπεζας της Ελλάδας, που θα είναι για πέντε χρόνια, χωρίς τη συναίνεση της Αντιπολίτευσης και ιδίως του κόμματος που όλες οι ενδείξεις λένε ότι θα είναι η επόμενη κυβέρνηση, με την επιθυμία και την εντολή του λαού. <br />Και αναρωτιέμαι πώς περνά και από το δικό σας μυαλό. Δεν είστε ένας ουδέτερος τεχνοκράτης, όπως ήσασταν πριν. Έχετε χρεωθεί –και μπράβο σας, διότι το κάνατε με τόλμη, αλλά το έχετε χρεωθεί- την ευθύνη αυτής της πολιτικής.<br />Επειδή, λοιπόν, κύριε Στουρνάρα, εμένα μου αρέσει να μιλάω δημόσια και έντιμα κι όχι να λέω άλλα μπροστά κι άλλα από πίσω, δημόσια και έντιμα σας λέω: Αυτή η επιλογή είναι μια επιλογή που βρίσκεται έξω από κάθε λογική ομαλής και δημοκρατικής μετάβασης. Οφείλετε όλοι σας να σεβαστείτε την ετυμηγορία του ελληνικού λαού, να σεβαστείτε όλοι σας τη δημοκρατία σ’ αυτόν τον τόπο και να μην επιχειρείτε να δεσμεύσετε τις επόμενες κυβερνήσεις και την κρίση του ελληνικού λαού. <br /></speech><speech by="#s125"><from>ΠΡΟΕΔΡΕΥΟΥΣΑ</from> Το λόγο έχει ο Υπουργός Οικονομικών κ. Ιωάννης Στουρνάρας.<br />ΙΩΑΝΝΗΣ ΣΤΟΥΡΝΑΡΑΣ : Νομίζω, κύριε Τσίπρα, ότι βιάζεστε πάρα πολύ. Η Κυβέρνηση αυτή έχει πολύ δρόμο μπροστά της ακόμα και λειτουργεί με πολύ μεγάλη υπευθυνότητα. <br />Όσον αφορά τα δημοσιεύματα περί δημοσίου χρέους, σας θυμίζω ότι το 2012 η Ελλάδα πλήρωσε σε τόκους 12 δισεκατομμύρια. Το 2013 πλήρωσε 6 δισεκατομμύρια. Πώς έγινε αυτό, πιστεύετε; Χωρίς διαπραγμάτευση; <br />Όσον αφορά τη διαμάχη Διεθνούς Νομισματικού Ταμείου και Ευρωζώνης, όπως το καταστατικό του Διεθνούς Νομισματικού Ταμείου απαγορεύει το κούρεμα των χρεών προς αυτό, έτσι και συντάγματα χωρών της Ευρωζώνης, αλλά και κοινοβουλευτικές πρακτικές έχουν κάτι αντίστοιχο. Εμείς θέλουμε μείωση του χρέους και τη μείωση του χρέους την κάναμε με διαπραγμάτευση, όχι με μονομερή τρόπο που θα μας οδηγήσει σε έξοδο από την Ευρωζώνη και σε καταστροφή. <br />Γι’ αυτό αφήστε τα αυτά. Ξέρουμε πολύ καλά πώς να διαπραγματευτούμε. Το έχουμε πετύχει κι αυτό φαίνεται εξάλλου. Σας είπα ότι 12 δισεκατομμύρια πληρώναμε τόκους το 2012 και 6 δισεκατομμύρια το 2013. Πώς έγινε αυτό; Δεν αναρωτηθήκατε; Πώς μειώθηκαν οι τόκοι; Τα επιτόκια μειώθηκαν, τα χρεολύσια πήγαν πίσω δέκα χρόνια και επιδιώκουμε το αποτέλεσμα αυτό να το ενισχύσουμε ακόμα όταν ξεκινήσει η συζήτηση. <br />Άρα, βιάζεστε. «Μηδένα προ του τέλους μακάριζε». <br />Τώρα για τα μελλοντικά σας σχέδια για μένα, δεν με ενδιαφέρουν.</speech><speech by="#s281"><from> ΑΛΕΞΙΟΣ ΤΣΙΠΡΑΣ</from> Τα δικά σας, όχι τα δικά μου. <br />ΙΩΑΝΝΗΣ ΣΤΟΥΡΝΑΡΑΣ : Δεν είπα εγώ τίποτα. Εγώ είπα ότι δουλεύω εδώ. Έχω πάρα πολύ δουλειά. Επομένως, εάν εσείς θέλετε να λάβετε μέρος σε σενάρια, είναι δικό σας θέμα. Δεν με αφορούν, όμως, αυτά. <br />Με την παρούσα, όμως, ερώτησή σας και γενικότερα με τη στάση σας αποδεικνύετε για μια ακόμη φορά ότι βάζετε πάνω απ’ όλα μικροκομματικά οφέλη. Ουδείς μίλησε για αλλαγή των όρων των warrants. Ποιος σας είπε ότι θα αλλάξουν τα warrants και θα αλλάξει ο όρος; Απλώς θα δώσουμε στο Ταμείο Χρηματοπιστωτικής Σταθερότητας δυνατότητες να ενεργεί με βάση το δημόσιο συμφέρον. Και να σας εξηγήσω, επίσης, ότι οι ζημιές των τραπεζών που έγιναν και η απομείωση του κεφαλαίου τους και η αρνητική τους καθαρή θέση στην οποία προσέτρεξε το Ταμείο Χρηματοπιστωτικής Σταθερότητας να βάλει λεφτά, έγινε ακριβώς λόγω της κρίσης, έγινε ακριβώς λόγω της συμμετοχής στο PSI και από τις επισφάλειες από την ύφεση. <br />Με λύπη μου διαπιστώνω, λοιπόν, ότι τα πράγματα δεν τα λέτε με το όνομά τους και ότι βάζετε ακόμη και πάνω από την οικονομική και χρηματοπιστωτική σταθερότητα το μικροκομματικό σας συμφέρον, τη στιγμή που ο ελληνικός λαός θυσίασε πάρα πολλά, για να έχουμε την εκτέλεση του προϋπολογισμού, που σας είπα πριν. Δεν μπορώ να σας καταλογίσω μόνο αφέλεια, όταν επιδιώκετε να απαξιώσετε και να ακυρώσετε την προσπάθεια ανασυγκρότησης του τραπεζικού συστήματος, συνδέοντάς την με την υπόθεση του ΤΤ. Αυτό είναι ανήκουστο! Μάλιστα, προεξοφλείτε ότι το ελληνικό δημόσιο θα υποστεί τεράστια ζημία από τη διαδικασία της ανακεφαλαιοποίησης του τραπεζικού συστήματος. Από πού προκύπτει αυτό; <br />Μη βιάζεστε, λοιπόν, κύριε Τσίπρα. Όπως είπα, «μηδένα προ του τέλους μακάριζε». Περιμένετε. Ο χρόνος κυλά. Και σας διαβεβαιώ ότι η διάθεση των συμμετοχών του Ταμείου Χρηματοπιστωτικής Σταθερότητας θα γίνει με γνώμονα το συμφέρον της ελληνικής οικονομίας.<br />Κάνατε, όμως, ακόμα ένα απίθανο νοητικό άλμα. Προτείνατε την πλήρη κρατικοποίηση του τραπεζικού συστήματος, ώστε οι καταθέσεις των πολιτών να κατευθύνονται προς μια –φαντάζομαι- κεντρικά σχεδιαζόμενη οικονομία.<br />Κύριε Αρχηγέ, όπως έχει δείξει η ιστορία, ακόμα και οι πλέον ανιδιοτελείς αποφάσεις των πολιτικών σχεδιαστών δεν οδήγησαν σε ορθολογική και βιώσιμη προώθηση επενδύσεων και ανάπτυξης. Η ιστορία το αποδεικνύει αυτό.<br />Επίσης, θέλω να σας θυμίσω ότι η τραπεζική πίστη και μαζί της η σταθερότητα της ελληνικής οικονομίας βασίζεται στην εμπιστοσύνη. <br />Θυμάστε, κύριε Τσίπρα, πότε έφτασε η εμπιστοσύνη του καταθετικού κοινού στο ναδίρ; Θυμάστε πότε οι καταθέσεις έπεσαν στο χαμηλότερο δυνατό επίπεδο; Να σας το θυμίσω: Τις ημέρες της μεγαλύτερης πολιτικής αβεβαιότητας, δηλαδή, λίγες μέρες πριν από τις τελευταίες εκλογές. Τότε που κρίθηκε ακόμα και η διατήρηση της θέσης μας στην Ευρωζώνη. Τότε που ο κίνδυνος, από ένα πολιτικό ατύχημα, για την ενότητα των πολιτών ήταν ο μέγιστος. Οπότε μην ψάχνετε για τους κινδύνους του τραπεζικού συστήματος αποκλειστικά στις επισφάλειες του τραπεζικού συστήματος. Αυτές, μέσα από τις συντονισμένες προσπάθειες της Κυβέρνησης, της Τράπεζας της Ελλάδος και του Ταμείου Χρηματοπιστωτικής Σταθερότητας, αλλά και των ίδιων των τραπεζών αντιμετωπίστηκαν και αντιμετωπίζονται με τον καλύτερο δυνατό τρόπο. Και αν διαπιστωθεί από τις εποπτικές αρχές οποιοδήποτε στοιχείο που χρήζει έρευνας είμαι σίγουρος, όπως έγινε στην περίπτωση του Ταχυδρομικού Ταμιευτηρίου, ότι αυτό θα διαβιβαστεί αμελλητί στη δικαιοσύνη. Αλλά, φυσικά, ούτε εσείς μαθαίνετε από τα λάθη σας ούτε, φυσικά, διορθώνετε τη στάση σας και συνεχίζετε να καταστροφολογείτε και δεν προτείνετε τίποτα. <br />Εμείς έχουμε μία πολιτική η οποία φέρνει αυτά τα αποτελέσματα. Δηλαδή, μειώνει τους τόκους για τον ελληνικό λαό, παράγει πρωτογενή πλεονάσματα τα οποία θα επιστρέψουν στον ελληνικό λαό και βγάζει τη χώρα από την κρίση. Εσείς τι προτείνατε ακριβώς; Τι είδους διαπραγμάτευση θα κάνετε εσείς με τους εταίρους μας, τα 50 δισεκατομμύρια που έχετε αγκαλιάσει, τα αιτήματα των πάντων «δια πάσα νόσο»; Αγκαλιάζετε τα πάντα. Πού θα βρείτε τα λεφτά; Δίπλα σας, ο κ. Γλέζος, είπε: «Τα λέμε αυτά, αλλά τα λεφτά πού θα τα βρούμε;». Το έχετε σκεφτεί αυτό; Δώστε στον ελληνικό λαό, λοιπόν, μια απάντηση.<br />ΜΑΝΩΛΗΣ ΓΛΕΖΟΣ: Στο βιβλίο μου τα γράφω.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Δεν είπαμε αυτό.<br />ΙΩΑΝΝΗΣ ΣΤΟΥΡΝΑΡΑΣ : Συνεχίζετε, λοιπόν, να ισοπεδώνετε τα πάντα, με κριτήριο το κομματικό όφελος. <br />Αναρωτιέστε, λοιπόν, και το είπατε στην ερώτησή σας, ποιος θα αναλάβει την ευθύνη για όλα αυτά. Σας απαντώ, λοιπόν, ότι την ευθύνη για την έξοδο της χώρας από την κρίση και για ένα καλύτερο μέλλον για τους συμπολίτες μας την έχουν αναλάβει οι υπεύθυνες πολιτικές δυνάμεις του τόπου. Δυστυχώς, λυπάμαι που το λέω, απ’ αυτά που ακούσαμε σήμερα για μία ακόμη φορά, εσείς και το κόμμα σας δεν συγκαταλέγεστε σε αυτές.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Εισερχόμαστε στην τρίτη με αριθμό 421/14-1-2014 επίκαιρη ερώτηση πρώτου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Εξωτερικών, σχετικά με τις Γερμανικές Πολεμικές Επανορθώσεις και το Κατοχικό Δάνειο.<br /><br />Το λόγο έχει ο κ. Μαριάς, μόλις αποχωρήσουν όσοι συνάδελφοι το επιθυμούν. <br />Παρακαλώ, κύριοι συνάδελφοι του ΣΥΡΙΖΑ, γρήγορα, αν θέλετε να αποχωρήσετε.<br />Κύριε Μαριά, έχετε το λόγο για δύο λεπτά.<br />ΕΠΑΜΕΙΝΩΝΔΑΣ  ΜΑΡΙΑΣ: Κυρία Πρόεδρε, για άλλη μια φορά φέρνουμε στη Βουλή το ζήτημα των γερμανικών πολεμικών επανορθώσεων και του κατοχικού δανείου. Και το κάνουμε αυτό, πρώτα απ’ όλα διότι στις 9-1-2014, πριν λίγες μέρες, ο Υπουργός Εξωτερικών, ο κ. Βενιζέλος, συναντήθηκε με τον νέο Υπουργό Εξωτερικών της Ομοσπονδιακής Δημοκρατίας της Γερμανίας, τον κ. Στάινμαγερ. <br />Το πρώτο, λοιπόν, απλό ερώτημά μας είναι εάν έθεσε επισήμως αυτό το ζήτημα ο κ. Βενιζέλος στον Υπουργό Εξωτερικών της Γερμανίας. Αν το έθεσε, τι απάντηση πήρε; Αν δεν το έθεσε, για ποιο λόγο δεν τέθηκε επίσημα αυτό το ζήτημα; Αν έχει τεθεί και πράγματι υπάρχουν απαντήσεις, το ερώτημα είναι αν έχουν τηρηθεί πρακτικά και θα πρέπει να μας τα παρουσιάσουν στη Βουλή. Αντίστοιχη ερώτηση είχα κάνει και με την επίσκεψη του κ. Βεστερβέλε εδώ στην Αθήνα.<br />Το δεύτερο και πιο σημαντικό ερώτημα, που συνδυάζεται, είναι: τι έχει γίνει με την περίφημη γνωμοδότηση του Νομικού Συμβουλίου του Κράτους; <br />Διότι θυμόσαστε ότι σ’ αυτήν εδώ την Αίθουσα έχει ανακύψει και αυτό το ζήτημα. Μετά από δική μας ερώτηση τότε, ο Αναπληρωτής Υπουργός Οικονομικών κ. Σταϊκούρας στις 3 Σεπτεμβρίου συγκρότησε ομάδα εργασίας στο Γενικό Λογιστήριο του Κράτους που παρέδωσε πόρισμα, το οποίο όμως ακόμη είναι απόρρητο. Αυτό το πόρισμα δόθηκε στο Υπουργείο Εξωτερικών. Σε καινούργια δική μας ερώτηση προς τον τότε Υπουργό Εξωτερικών κ. Αβραμόπουλο, μας απαντήθηκε ότι το θέμα παραπέμφθηκε στο Νομικό Συμβούλιο του Κράτους για να γνωμοδοτήσει με ποιους όρους και προϋποθέσεις θα γίνει αυτό. <br />Όταν, λοιπόν, ήρθε το ζήτημα -διότι αυτά μας τα απήντησε το Μάρτιο του 2012- τον Ιούλιο του 2012 θέσαμε το ερώτημα εδώ στη Βουλή και ο παριστάμενος Υπουργός είπε: «Ο κ. Βενιζέλος έχει ζητήσει από το Νομικό Συμβούλιο του Κράτους και την ομάδα εργασίας που έχει συγκροτηθεί με τη συμμετοχή όλων των εμπλεκομένων αρχών και υπηρεσιών να επισπεύσουν όσο το δυνατόν την υποβολή του πορίσματος, δηλαδή με ποιους όρους και προϋποθέσεις η Ελλάδα διεκδικεί και θα διεκδικήσει πολεμικές επανορθώσεις και κατοχικό δάνειο». Αυτό το είπε στις 9 Ιουλίου 2013. Έχουμε φθάσει στον Ιανουάριο του 2014 και ακόμη δεν υπάρχει η απάντηση του Νομικού Συμβουλίου του Κράτους. Ρωτάμε: Γιατί παρήλθαν τόσοι μήνες για να υπάρξει αυτή η απάντηση; <br />Τέλος, είναι πολύ επίκαιρη η ερώτησή μας για δύο λόγους. Πρώτον, διότι η Ελλάδα έχει αναλάβει την Προεδρία της Ευρωπαϊκής Ένωσης και επομένως αυτή τη στιγμή είναι στο προσκήνιο από πλευράς διεργασιών σε επίπεδο Ευρωπαϊκής Ένωσης και κυρίως διότι ανακοινώθηκε ότι ο Πρόεδρος της Ομοσπονδιακής Δημοκρατίας της Γερμανίας, ο κ. Γκάουκ, θα επισκεφθεί στις 5 με 7 Μαρτίου την Ελλάδα για το θέμα των γερμανικών επανορθώσεων και μαζί με τον κ. Παπούλια αναμένεται να επισκεφθεί και την περιοχή του Κομμένου, όπου εκεί υπήρξαν εκατοντάδες εκτελέσεις. Το ερώτημα είναι: Ποια η θέση της Κυβέρνησης σε αυτό το ζήτημα; Διότι είναι πολύ σημαντικό ο κ. Γκάουκ να μην έρθει απλώς να πει μία «συγγνώμη», αλλά να υπάρξει δέσμευση για πλήρη αποζημίωση της χώρας μας από αυτά τα θέματα, πολύ περισσότερο διότι σε ερώτηση που σας υποβάλαμε, κύριε Υπουργέ, πριν από λίγο καιρό σας καταγγείλαμε ότι ο πρέσβης της Ομοσπονδιακής Δημοκρατίας της Γερμανίας περιφέρεται από χωρίου εις χωρίον και προσπαθεί να πείσει τοπικούς άρχοντες ότι θα τους δώσει μία ή δύο υποτροφίες και θα φέρει κάποια γερμανικά προϊόντα, για να υπάρξει εξάλειψη των απαιτήσεων των θυμάτων σε αυτά τα θέματα. <br />Νομίζουμε, λοιπόν, ότι είναι σημαντική η σημερινή συζήτηση και αναμένουμε την απάντησή σας στα θέματα που θέσαμε.</speech><speech by="#s125"><from>ΠΡΟΕΔΡΕΥΟΥΣΑ</from> Θα απαντήσει ο Υφυπουργός Εξωτερικών κ. Δημήτριος Κούρκουλας.<br />Κύριε Υφυπουργέ, έχετε το λόγο.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Θα ήθελα, πρώτα απ’ όλα, να ευχαριστήσω τον αξιότιμο κύριο Βουλευτή για το ενδιαφέρον που επιδεικνύει γι’ αυτό το πολύ σημαντικό ζήτημα των γερμανικών πολεμικών επανορθώσεων και του κατοχικού δανείου, το οποίο, ως γνωστόν, υποχρεώθηκε να συνομολογήσει η Τράπεζα της Ελλάδος στον Β΄ Παγκόσμιο Πόλεμο. <br />Αποτελεί, πράγματι, ένα πολύ σημαντικό ζήτημα με ιστορικές, ανθρωπιστικές, πολιτικές και νομικές παραμέτρους και σαν νομικό ζήτημα παρουσιάζει ιδιαίτερη πολυπλοκότητα και συνιστά αντικείμενο προς μελέτη και διευθέτηση σε διεθνές επίπεδο. <br />Πράγματι, υφίσταται αυτή η εκκρεμότητα και διατηρούμε πάντα το δικαίωμα και τις δυνατότητες για το χειρισμό του θέματος. Θέλω να επαναλάβω ακόμη μία φορά ότι η Ελλάδα ουδέποτε παραιτήθηκε των αξιώσεών της. <br />Όπως αναφέρθηκε και κατά την ομιλία του Αντιπροέδρου της Κυβέρνησης και Υπουργού Εξωτερικών της Κυβέρνησης κ. Βενιζέλου στη Διαρκή Επιτροπή Εξωτερικών και Άμυνας τον Ιούλιο του 2013, η Ελλάδα έχει θέσει εγκαίρως, κατ’ επανάληψη και επισήμως, το ζήτημα των πολεμικών επανορθώσεων και του κατοχικού δανείου με ρηματικές διακοινώσεις μετά την κρίσιμη ημερομηνία της επανένωσης των δύο Γερμανιών. Το δε ζήτημα της διεθνούς δικαιοδοσίας έχει παραπεμφθεί σε επιτροπή υπό τον Πρόεδρο του Νομικού Συμβουλίου του Κράτους, όπου μετέχουν όλες οι αρμόδιες αρχές, η Τράπεζα της Ελλάδος, το Γενικό Λογιστήριο του Κράτους, προκειμένου να υπάρξει η γνωμοδότηση του Νομικού Συμβουλίου του Κράτους για τον αρμόζοντα νομικό χειρισμό της υπόθεσης. <br />Μπορώ, λοιπόν, να επιβεβαιώσω ακόμη μία φορά, όπως αναφέρθηκε εξάλλου και σε άλλη συζήτηση στη Βουλή το Νοέμβριο του 2013 από τον κ. Βενιζέλο, ότι έχει ζητηθεί και αναμένεται η γνωμοδότηση του Νομικού Συμβουλίου. Έχει ζητηθεί εγγράφως από τον Πρόεδρο του Νομικού Συμβουλίου του Κράτους η κατά προτεραιότητα ολοκλήρωση της επεξεργασίας των στοιχείων –ο φάκελος είναι πολλές χιλιάδες σελίδες- και η υποβολή της γνωμοδότησης και έχουν γίνει και προφορικά διαβήματα, προκειμένου να υπάρξει γρήγορη απάντηση, ώστε να ενημερωθεί και αμέσως η Βουλή.<br />Όπως έχει ήδη ανακοινωθεί, το ζήτημα των γερμανικών αποζημιώσεων έχει συζητηθεί και κατά τη διάρκεια της συνάντησης του Αντιπροέδρου της Κυβέρνησης κ. Βενιζέλου με τον τότε Γερμανό Υπουργό Εξωτερικών κ. Βεστερβέλε. Προσθέτω ότι ο κ. Βενιζέλος είχε την ευκαιρία να αναφερθεί εκ νέου στο ζήτημα αυτό και κατά την πρόσφατη συνάντησή του με τον Γερμανό Υπουργό Εξωτερικών κ. Σταϊνμάγερ. Εκεί η συζήτηση έγινε στο πλαίσιο των γνωστών εκατέρωθεν επίσημων θέσεων των δύο χωρών. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Μαριά, έχετε τον λόγο για να δευτερολογήσετε.<br />ΕΠΑΜΕΙΝΩΝΔΑΣ  ΜΑΡΙΑΣ: Στην προηγούμενη ερώτηση που είχα κάνει, πάλι σε σχέση με τον κ. Βεστερβέλε, και μου απαντήσατε, είχα ζητήσει να μάθω αν υπήρξαν πρακτικά της συνάντησης Βενιζέλου- Βεστερβέλε και είχατε πει ότι δεν τηρούνται πρακτικά. Είχαμε πει -και το ξέρετε καλύτερα εσείς- ότι, προκειμένου να μην υπάρχουν αμφισβητήσεις, είναι άριστη πρακτική να τηρούνται πρακτικά. Κατά την έννοια αυτή, σας ρωτώ αν τηρήθηκαν πρακτικά για τη συνάντηση με τον κ. Σταϊνμάγερ και αν ναι, να μας ενημερώσετε. Αν όχι, ρωτώ γιατί δεν έχουν τηρηθεί πρακτικά. Διότι αυτό δείχνει πλέον έναν χειρισμό που κατά τη γνώμη μας δημιουργεί ή μπορεί να δημιουργήσει προβλήματα στο μέλλον. <br />Εγώ αυτό που βλέπω, κύριε Υπουργέ, είναι το εξής, ότι πετάτε την μπάλα συνεχώς στην εξέδρα. Πρώτο θέμα είναι ότι έχει ζητηθεί εδώ από τη Βουλή, σε συζητήσεις που έγιναν παλαιότερα, να συγκροτηθεί Διακοινοβουλευτική Επιτροπή για τα θέματα των γερμανικών πολεμικών επανορθώσεων. Παρίστανται τώρα εδώ ο κ. Γλέζος, ο κ. Κουρουμπλής και άλλοι Βουλευτές. Αυτό πρέπει να γίνει, διότι η λειτουργία και η δράση του Κοινοβουλίου είναι ανεξάρτητη από τη δραστηριότητα που θα κάνει η Κυβέρνηση σε επίπεδο Υπουργείου Εξωτερικών και Οικονομικών. Πρέπει λοιπόν να συγκροτηθεί αυτή η επιτροπή. <br />Δεύτερο και σημαντικό είναι ότι εδώ έχουμε τεράστια προβλήματα που προκύπτουν. Πρώτον, τι θα κάνετε με τη συνέχεια της απόφασης της Χάγης, το follow-up; Η απόφαση της Χάγης δηλαδή δίνει την ευκαιρία στην ελληνική Κυβέρνηση να προχωρήσει σε διαπραγμάτευση για τη διεκδίκηση της αποζημίωσης των συγγενών των εκατομμυρίων θυμάτων που υπήρξαν από τα ναζιστικά στρατεύματα κατοχής. Πέρασε καιρός από την απόφαση που εκδόθηκε στη Χάγη. Τι κάνετε όσον αφορά το follow-up, πώς θα πάμε;<br />Δεύτερον, υπάρχει το ζήτημα της εκτέλεσης της απόφασης του Πολυμελούς Πρωτοδικείου της Λειβαδιάς, αμετάκλητης απόφασης, που δεν επιτρέπεται η εκτέλεσή της γιατί δεν δίνει άδεια ο Υπουργός Δικαιοσύνης. <br />Τρίτον, υπάρχει το ζήτημα των πολεμικών επανορθώσεων συνολικά. <br />Τέταρτον, υπάρχει το κατοχικό δάνειο που είναι διαφορετικό και που εκεί έχουμε κάνει προτάσεις, ότι μπορεί ακόμη και στο ζήτημα αυτό να γίνει τιτλοποίηση του δανείου, όπως γίνεται τιτλοποίηση δανείων τραπεζών και κυνηγούν τους καημένους τους δανειολήπτες. Με αυτήν την τιτλοποίηση μπορεί εν συνεχεία το τιτλοποιημένο δάνειο να εισαχθεί στο χρηματιστήριο της Νέας Υόρκης για είσπραξη. Κάνετε μελέτες πάνω σε αυτά; Τα βλέπετε; <br />Διότι εδώ έχω απάντηση -έχω κάνει πάνω από είκοσι πέντε παρεμβάσεις στα ζητήματα των πολεμικών επανορθώσεων- από τις 10-9-2012 -πέρασε ενάμισης χρόνος και παραπάνω- από εσάς και το Υπουργείο Δικαιοσύνης, η οποία λέει το εξής: «Εν συνεχεία, το υλικό θα τεθεί υπόψη του Υπουργείου Εξωτερικών, το οποίο θα κάνει διαπραγματεύσεις». Δηλαδή από τον Σεπτέμβριο του 2012 γίνεται συζήτηση για το τι θα κάνουμε. <br />Επειδή λέτε ότι τα θέματα είναι σοβαρά, να σας πω ότι βεβαίως και είναι σοβαρά, αλλά έχουν περάσει πάνω από εβδομήντα χρόνια και μου κάνει εντύπωση γιατί δεν αξιοποιείτε ήδη τον φάκελο που έχει φτιάξει η Τράπεζα της Ελλάδος, τον φάκελο που έχετε στο Υπουργείο Εξωτερικών. Εδώ έχω ένα επιστημονικό δημοσίευμα του 1970, που λέει ότι ήδη προϋπήρχε και προϋπάρχει από το Νομικό Συμβούλιο του Υπουργείου Εξωτερικών και την Τράπεζα της Ελλάδος γνωμοδότηση για το θέμα αυτό.<br />Άρα εδώ δεν πρέπει να πετάμε την μπάλα στην εξέδρα. Προφανώς είναι σοβαρό το ζήτημα, αλλά τα νομικά δεδομένα, τα στοιχεία, όλα αυτά υπάρχουν. Το ερώτημα είναι αν αναζητήσατε και τον φάκελο του κατοχικού δανείου, που μας έλεγε ο κ. Σαχινίδης ότι χάθηκε και δεν το έβρισκε. <br />Πήγατε στο Φράιμπουργκ που απεδείχθη ότι υπάρχουν τα αρχεία και τα αναζητήσατε; Στείλατε ανθρώπους να διασφαλίσουν ότι θα υπάρξει αυτό το υλικό και θα το φέρετε εδώ; Έγιναν αυτές οι ενέργειες; Σε λίγο δηλαδή τι θα κάνουμε; Τι θέλει η Κυβέρνησή σας; Να περάσει η θητεία, να κάνουμε τη δουλειά μας, να πετάξετε το θέμα από πάνω σας και βλέπουν οι επόμενοι. <br />Εμείς, λοιπόν, θεωρούμε ότι το θέμα είναι σοβαρότατο, ότι ενώ εσείς δεσμευθήκατε ότι θα προχωρήσει το θέμα από τον Ιούλιο, μέχρι στιγμής δεν έχει προχωρήσει. Είναι πολιτικό λάθος αυτό που έχει γίνει, έχετε αργήσει πάρα πολύ κι έχει ευθύνη το Νομικό Συμβούλιο του Κράτους. Πετάτε την μπάλα στην εξέδρα.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, κύριε συνάδελφε. <br />ΕΠΑΜΕΙΝΩΝΔΑΣ  ΜΑΡΙΑΣ: Ζητούμε επίσπευση των διαδικασιών, για να λυθούν τα θέματα αυτά, πολύ περισσότερο που θα το είχατε και ως διαπραγματευτική αρχή εν όψει της Προεδρίας.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ. <br />ΕΠΑΜΕΙΝΩΝΔΑΣ  ΜΑΡΙΑΣ: Και στον κ. Γκάουκ να εξηγηθεί ότι δεν θα έρθει απλά να πει «συγγνώμη». Να καταλάβει ότι οφείλουν 162 δισεκατομμύρια ευρώ πλέον τόκων για κατοχικό δάνειο και πολεμικές επανορθώσεις. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Σας ευχαριστούμε. <br />Ο κύριος Υπουργός έχει το λόγο για να δευτερολογήσει.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Μην μας αποδίδετε  προθέσεις που δεν έχουμε. Παραγνωρίζετε το γεγονός ότι για πρώτη φορά έγινε ουσιαστική μελέτη. Για πρώτη φορά μετά από εξήντα χρόνια ξεκίνησε ουσιαστική μελέτη. Δεν πετάμε την μπάλα στην εξέδρα. Περιμένουμε πολύ σύντομα την οριστική γνωμοδότηση του Νομικού Συμβουλίου του Κράτους…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πότε;</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> …που δεν είναι κάτι τυπικό, είναι ουσιαστικό, διότι μόνο τότε θα είμαστε έτοιμοι και να ενημερώσουμε τη Βουλή πλήρως και να καθορίσουμε οριστικά τη στρατηγική μας. <br />Ουδέποτε τηρούνται Πρακτικά σε συναντήσεις Υπουργών Εξωτερικών και η τήρηση ή μη πρακτικών δεν έχει καμμία επίπτωση. Δεν αποδυναμώνει το δικαίωμά μας και τονίζω και πάλι ότι η Ελλάδα ουδέποτε παραιτήθηκε των αξιώσεών της. Το αν τηρούνται πρακτικά, το αν εγείρεται το θέμα, μεταξύ Υπουργών Εξωτερικών, νομικά αυτό δεν έχει καμμία επίπτωση, όπως γνωρίζετε πολύ καλά, αλλά εμείς πολιτικά το θέτουμε κάθε φορά και το ίδιο έκανε και ο κ. Βενιζέλος στην πρόσφατη συνάντησή του με τον κ. Σταϊνμάγερ. <br />ΕΠΑΜΕΙΝΩΝΔΑΣ  ΜΑΡΙΑΣ: Δεν το είπε στην κοινή συνέντευξη με το Σταϊνμάγερ  ότι το έθεσε.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Να σας πω κάτι; Η εκκρεμότητα αυτή δεν πρέπει να γίνεται αντικείμενο, θα έλεγα, συνωμοσιολογικής ή κάποιας άλλης θεώρησης της Ιστορίας. Εμείς θέλουμε και έχουμε στρατηγική σχέση με τη Γερμανία και δεν πρέπει αυτή η εκκρεμότητα -η οποία πρέπει να λυθεί ακριβώς για να μη δίνει λαβή για λαϊκιστικές ή συνωμοσιολογικές εκμεταλλεύσεις- να υφέρπει και να γίνεται αντικείμενο μιας γενικής πολιτικής συζήτησης καφενείου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Καφενείου; <br />ΕΠΑΜΕΙΝΩΝΔΑΣ  ΜΑΡΙΑΣ: Εδώ δεν είναι καφενείο!</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Δεν είπα για εδώ, συγγνώμη. <br />ΕΠΑΜΕΙΝΩΝΔΑΣ  ΜΑΡΙΑΣ: Να συνέλθει η διακοινοβουλευτική επιτροπή.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Η διεκδίκηση, όμως, των αποζημιώσεων και της αποπληρωμής του δανείου, δεν σχετίζεται και δεν πρέπει να σχετίζεται ούτε με τις στρατηγικές σχέσεις που έχουμε με τη Γερμανία ούτε με τη δημοσιονομική κρίση και το πρόγραμμα προσαρμογής ούτε με τις πολύ θετικές ενέργειες της Γερμανικής Πρεσβείας και του Γερμανού Πρέσβη να προωθήσει συνεργασία Ελλάδας-Γερμανίας. Επειδή υπάρχει αυτή η εκκρεμότητα, δεν θα πυροβολήσουμε τα πόδια μας, κύριε Μαριά. <br /> ΕΠΑΜΕΙΝΩΝΔΑΣ  ΜΑΡΙΑΣ: Τάζει ότι θα  δώσει….</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Μαριά, σας παρακαλώ.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Και πολύ καλά κάνει, διότι και εμείς θέλουμε ενίσχυση των σχέσεων Ελλάδας-Γερμανίας σε όλα τα επίπεδα και σε επίπεδο περιφερειών και του λέμε «μπράβο» του Γερμανού Πρέσβη που παίρνει τέτοιες πρωτοβουλίες. Προς Θεού! Μη φτάσουμε στον απόλυτο παραλογισμό. Επειδή υπάρχει αυτή η εκκρεμότητα, την οποία αναγνωρίζουμε ως Κυβέρνηση…<br />ΕΠΑΜΕΙΝΩΝΔΑΣ  ΜΑΡΙΑΣ: Έχει συζητήσει για εξόφληση;</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Τι θέλετε, κύριε Μαριά; <br />ΕΠΑΜΕΙΝΩΝΔΑΣ  ΜΑΡΙΑΣ: Εμείς; Αν δεν κάναμε ερωτήσεις, ακόμη θα ψάχνατε.</speech><speech by="#s125"><from>ΠΡΟΕΔΡΕΥΟΥΣΑ</from> Τα είπατε, κύριε Μαριά.</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Νομίζω ότι υποδαυλίζετε κάποια ανεύθυνη πολιτική, την οποία αν την υιοθετούσαμε εμείς σαν Υπουργείο Εξωτερικών, θα ήταν επιζήμια για τη χώρα μας. <br />ΕΠΑΜΕΙΝΩΝΔΑΣ  ΜΑΡΙΑΣ:  Ανεύθυνη είναι η πολιτική σας!</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Μαριά, σας παρακαλώ!</speech><speech by="#s310"><from>ΔΗΜΗΤΡΗΣ ΚΟΥΡΚΟΥΛΑΣ</from> Ξεκινήσαμε τη μελέτη πολύ πριν από τις ερωτήσεις σας. Κάντε λίγο υπομονή, μην προτρέχετε. Κάντε υπομονή και θα διαψευσθείτε πολύ σύντομα. <br />ΕΠΑΜΕΙΝΩΝΔΑΣ  ΜΑΡΙΑΣ: Τι να διαψευσθούμε; Σας πιέζουμε να κάνετε το αυτονόητο.</speech><speech by="#s125"><from>ΠΡΟΕΔΡΕΥΟΥΣΑ</from> Σας ευχαριστούμε, κύριε Υπουργέ. <br />Κύριε Μαριά, ευχαριστούμε. <br />Εισερχόμαστε τώρα στην με αριθμό 420…</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Υπάρχει μια εκκρεμότητα στο Κοινοβούλιο, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Τίποτα δεν υπάρχει αυτή τη στιγμή. <br />Υπάρχει μόνο η δεύτερη με αριθμό 420/14-1-2014 επίκαιρη ερώτηση πρώτου κύκλου του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υφυπουργό στον Πρωθυπουργό για τη Δημόσια Ραδιοτηλεόραση, σχετικά με τον Περιφερειακό Σταθμό Δημόσιας Ραδιοφωνίας στα Ιωάννινα. <br />Εγώ θα προσθέσω «και στις Σέρρες». <br />Ο συνάδελφος κ. Κασσής έχει το λόγο για να αναπτύξει την ερώτησή του. <br />ΜΑΝΩΛΗΣ ΓΛΕΖΟΣ: Κυρία Πρόεδρε, μπορώ να έχω το λόγο επί προσωπικού θέματος;</speech><speech by="#s125"><from>ΠΡΟΕΔΡΕΥΟΥΣΑ</from> Μα, κύριε Γλέζο, δεν υπάρχει τέτοιο θέμα. <br />ΜΑΝΩΛΗΣ ΓΛΕΖΟΣ: Για μένα υπάρχει προσωπικό.<br /></speech><speech by="#s125"><from>ΠΡΟΕΔΡΕΥΟΥΣΑ</from> Κύριοι συνάδελφοι, με όλο το σεβασμό, δεν προβλέπεται στη διαδικασία αυτή το προσωπικό θέμα. Δεν έχουμε κάτι άλλο. Εντάξει, κάποια άλλη φορά –καταλαβαίνω τι λέτε- θα τοποθετηθείτε γι’ αυτό το θέμα, το οποίο μονίμως βρίσκεται μπροστά.<br />Κύριε Κασσή, έχετε το λόγο.</speech><speech by="#s110"><from> ΜΙΧΑΗΛ ΚΑΣΣΗΣ</from> Κύριε Υφυπουργέ, η επίκαιρη ερώτησή μου αφορά τον Περιφερειακό Σταθμό Δημόσιας Ραδιοφωνίας στα Ιωάννινα. Επανέρχομαι με την επίκαιρη ερώτηση αναφορικά με το σχετικό θέμα και ειδικότερα για τους Περιφερειακούς Σταθμούς Ραδιοφωνίας. <br />Σύμφωνα με τα όσα είχαν δοθεί στη δημοσιότητα, ο νέος ραδιοτηλεοπτικός φορέας θα περιελάμβανε δύο τηλεοπτικούς σταθμούς και τέσσερα ραδιόφωνα έναν ενημερωτικό, έναν αθλητικό, μια συχνότητα για τον απόδημο ελληνισμό και τη διατήρηση του Τρίτου Προγράμματος.<br />Επίσης, ανακοινώσατε ότι θα λειτουργήσουν οι Παραμεθόριοι Σταθμοί της Μακεδονίας, της Θράκης και του Αιγαίου.<br />Στις 9-7-2013 κατέθεσα σχετική ερώτηση και θα ήθελα να σημειώσω ότι μέχρι σήμερα δεν έχω πάρει απάντηση. Τότε, στην ερώτηση ρωτούσα αν σκοπεύετε να ιδρύσετε ραδιοφωνικό σταθμό στα Ιωάννινα. Όπως ραδιοφωνικοί σταθμοί πρέπει να υπάρχουν σε όλη την παραμεθόριο, θεωρώ ότι και η παραμεθόριος περιοχή των Ιωαννίνων και γενικότερα της Ηπείρου, που συνορεύει και με την Αλβανία, τουλάχιστον θα έπρεπε να ήταν μέσα στην απόφαση αυτή.<br />Ειδικότερα, θα ήθελα να πω ότι στην περιοχή αυτή τα τελευταία χρόνια το αίσθημα της ανασφάλειας είναι πολύ μεγάλο, όπως και της απομόνωσης την οποία αισθάνονται οι πολίτες με όλα αυτά που συμβαίνουν σε ό,τι έχει να κάνει με κρούσματα κλοπών και εγκληματικές -θα έλεγα- δραστηριότητες.<br />Ρωτώ, κύριε Υφυπουργέ, ποια είναι τα κριτήρια της ίδρυσης των σταθμών στις παραμεθόριες περιοχές και αν προτίθεστε να ιδρύσετε Περιφερειακό Ραδιοφωνικό Σταθμό στην παραμεθόριο περιοχή των Ιωαννίνων.</speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθητές και μαθήτριες και τρεις εκπαιδευτικοί - συνοδοί από το Ιδιωτικό Δημοτικό Σχολείο «ΤΑΥΡΑΚΗ» Γλυφάδας.<br />Η Βουλή τούς καλωσορίζει.<br /><br />Τον λόγο έχει ο κ. Παντελής Καψής, Υφυπουργός παρά τω Πρωθυπουργώ για τη Δημόσια Ραδιοτηλεόραση.<br />ΠΑΝΤΕΛΗΣ ΚΑΨΗΣ : Ευχαριστώ, κυρία Πρόεδρε.<br />Κατ’ αρχάς, κύριε Κασσή, σας ευχαριστώ για την ερώτηση, γιατί υπάρχουν μερικά ζητήματα που πράγματι πρέπει να διευκρινιστούν. <br />Κατ’ αρχάς, θα ήθελα να πω ότι αυτήν τη στιγμή δεν κάνει η Κυβέρνηση τον σχεδιασμό του νέου ραδιοτηλεοπτικού φορέα, των νέων τηλεοπτικών καναλιών και των ραδιοφωνικών σταθμών. Με βάση τον νόμο ο οποίος έχει ψηφιστεί από αυτήν τη Βουλή, ο σχεδιασμός γίνεται από το εποπτικό συμβούλιο και το διοικητικό συμβούλιο του νέου ραδιοτηλεοπτικού φορέα και γίνεται με την απόλυτα δική τους ευθύνη και τις δικές τους επιλογές.<br />Στο πλαίσιο αυτού του σχεδιασμού, λοιπόν, -να το πω από την αρχή- προβλέπεται να λειτουργήσουν ραδιοφωνικοί σταθμοί σε όλες τις πρωτεύουσες περιφερειών, άρα και στα Ιωάννινα, όπου αυτήν τη στιγμή -όπως ξέρετε- ο σταθμός εκεί πέρα τελεί υπό κατάληψη.<br />Αυτή ωστόσο δεν είναι όλη η απάντηση στο ερώτημά σας. Αυτήν τη στιγμή ο νέος φορέας βρίσκεται στην τελική του ευθεία. Προχθές έβγαλε την προκήρυξη για την πρόσληψη δημοσιογράφων και άλλων καλλιτεχνικών ειδικοτήτων, έβγαλε προκήρυξη για το καινούργιο πρόγραμμα, και σήμερα -ή τη Δευτέρα το αργότερο- θα βγει και η προκήρυξη του ΑΣΕΠ για την πρόσληψη μόνιμου προσωπικού στη ΝΕΡΙΤ.<br />Περνάμε μία κρίσιμη φάση αυτήν τη στιγμή. Ο στόχος είναι να μπορέσει να λειτουργήσει όσο πιο σύντομα το πρώτο κανάλι. Και πρέπει να σας πω ότι αυτό είναι ένα πάρα πολύ δύσκολο εγχείρημα, γιατί δεν έχουμε κάποια ορισμένη μέρα που θα ξεκινήσουμε. Έχουμε ήδη έναν τεχνολογικά σύνθετο φορέα, όπως είναι ένα τηλεοπτικό κανάλι, η «Δημόσια Τηλεόραση», ο οποίος σιγά-σιγά θα πρέπει να μετασχηματιστεί στον επόμενο φορέα, που θα είναι η ΝΕΡΙΤ, και μάλιστα με συνθήκες απόλυτης οικονομικής πειθαρχίας. <br />Ένα νούμερο μόνο θα πω. Η ΕΡΤ ξόδευε 240 εκατομμύρια ευρώ στον προϋπολογισμό της. Ο νέος φορέας έχει προϋπολογισμό 100 εκατομμυρίων ευρώ. Και αυτό έχει εγγραφεί στο μεσοπρόθεσμο πρόγραμμα, που σημαίνει ότι δεν υπάρχει κανένα περιθώριο ευελιξίας. Παρ’ όλα αυτά στον σχεδιασμό, εκτός από τους περιφερειακούς σταθμούς, θα υπάρχουν δύο πανελλαδικής εμβέλειας κανάλια, ένα δορυφορικό για την ομογένεια, τρεις πανελλαδικής εμβέλειας ραδιοσταθμοί και φυσικά το ίντερνετ.<br />Είναι φανερό ότι για να γίνουν όλα αυτά τα πράγματα χρειάζεται ένας γενναίος εξορθολογισμός. Στο πλαίσιο αυτό θα υπάρξει εξορθολογισμός και των περιφερειακών σταθμών. Ένα στοιχείο μόνο θα πω. Ο νέος φορέας αυτήν τη στιγμή έχει προκηρύξει εξακόσιες πενήντα θέσεις αορίστου χρόνου. Στην ΕΡΤ, μόνο στους περιφερειακούς σταθμούς, απασχολούνταν 300 άτομα και υπήρχαν καταστάσεις τραγελαφικές. Περιφερειακός σταθμός -να μην πω το όνομά του- είχε είκοσι εργαζομένους, εκ των οποίων επτά ήταν διοικητικοί και επτά δημοσιογράφοι, για πενήντα ώρες εβδομαδιαίο πρόγραμμα. Δηλαδή μιλάμε για σπατάλη άνευ προηγουμένου. Αυτό δεν μπορεί να συνεχιστεί. <br />Η ΝΕΡΙΤ θα παρέχει στους περιφερειακούς σταθμούς έναν μικρό αριθμό προσωπικού. Αλλά το σχέδιο που υπάρχει, και το οποίο νομίζω ότι εάν εφαρμοστεί θα  είναι πραγματικά πρωτοπόρο, είναι να έρθουν οι περιφερειακοί σταθμοί σε συνεννόηση με τις τοπικές αρχές, με την τοπική αυτοδιοίκηση, την περιφερειακή αυτοδιοίκηση, τους επαγγελματικούς φορείς, τα πανεπιστήμια που υπάρχουν σε πάρα πολλές πρωτεύουσες της περιφέρειας, ώστε να ανοιχτεί η ΝΕΡΙΤ σε συνεργασία με αυτούς τους φορείς και να ανοιχτούν οι σταθμοί και στην τοπική αγορά. <br />Υπήρχαν ορισμένοι περιφερειακοί σταθμοί που είχαν καλά στελέχη, τα οποία ήταν σε συνεργασία με τους τοπικούς φορείς και μπορούσαν και έπαιρναν διαφήμιση από την τοπική αγορά. Σε συνεργασία λοιπόν με την τοπική αυτοδιοίκηση μπορούν οι περιφερειακοί σταθμοί να γίνουν οικονομικά εύρωστοι, και βέβαια στο πλαίσιο της πρόθεσης του διοικητικού συμβουλίου τα χρήματα τα οποία συγκεντρώνουν να παραμένουν στους περιφερειακούς σταθμούς για να αναπτυχθούν όσο περισσότερο μπορούν, με τη στήριξη, επαναλαμβάνω, της τοπικής κοινωνίας. <br />Αυτές οι συνεννοήσεις -για να μη νομίζετε ότι λέω λόγια του αέρα- έχουν ήδη ξεκινήσει με ορισμένους δημοτικούς άρχοντες και νομίζω ότι πολύ σύντομα θα μπορέσει να ξεκινήσει η ΝΕΡΙΤ πιλοτικά την επαναλειτουργία τέτοιων περιφερειακών σταθμών.</speech><speech by="#s125"><from>ΠΡΟΕΔΡΕΥΟΥΣΑ</from> Έχετε το λόγο να δευτερολογήσετε, κύριε συνάδελφε.</speech><speech by="#s110"><from> ΜΙΧΑΗΛ ΚΑΣΣΗΣ</from> Κατ’ αρχάς να πω, κύριε Υφυπουργέ, ότι με ικανοποιεί το γεγονός ότι στον σχεδιασμό του νέου φορέα είναι να λειτουργήσει και ραδιοφωνικός σταθμός στα Γιάννενα. <br />Βέβαια, δεν θα υιοθετήσω σε καμμία περίπτωση την παλαιά λειτουργία με όλα αυτά τα μεγάλα κοστολόγια τα οποία υπήρχαν και τη στιγμή που γίνεται προσπάθεια από την Κυβέρνηση, προκειμένου αυτά τα πράγματα να συμμαζευτούν μέσα από τον καινούργιο φορέα. Σε αυτό με βρίσκετε απόλυτα σύμφωνο. <br />Υπάρχει, όμως, ένα πράγμα στο οποίο πρέπει να συμφωνήσουμε. Ένας περιφερειακός σταθμός ραδιοφωνίας, όπως ήταν αυτός στα Γιάννενα, που λειτουργούσε για εξήντα πέντε χρόνια -και πραγματικά έχει προσφέρει σε αυτόν τον τόπο σε επίπεδο ενημέρωσης στα δύσκολα χρόνια, αλλά ακόμη και σήμερα, λόγω του ότι γεωγραφικά είμαστε σε μία απομονωμένη περιοχή, δύσβατη, με πάρα πολλά προβλήματα, που η ενημέρωση, αν θέλετε, ήταν προσδοκία των ανθρώπων αυτών και γινόταν από το κράτος, πρέπει να συνεχίσει να υπάρχει, γιατί υπάρχουν οι υποδομές. <br />Από εκεί και πέρα, ο καινούργιος φορέας πρέπει να υλοποιήσει σύντομα τη δέσμευση την οποία κάνετε και εσείς σήμερα, γιατί νομίζω ότι είναι και δέσμευση της Κυβέρνησης.<br />Εγώ ειλικρινά θέλω να σας ευχαριστήσω. Βέβαια, η όποια καθυστέρηση σε επίπεδο απάντησης της δικής μου ερώτησης θεωρώ ότι είναι δικαιολογημένη σε έναν βαθμό. Δεν πρέπει από εδώ και πέρα, όμως, να υπάρχουν άλλες καθυστερήσεις.</speech><speech by="#s125"><from>ΠΡΟΕΔΡΕΥΟΥΣΑ</from>  Κύριε Υπουργέ, έχετε το λόγο για τη δευτερολογία σας. <br />ΠΑΝΤΕΛΗΣ ΚΑΨΗΣ : Ευχαριστώ, κυρία Πρόεδρε. <br />Ασφαλώς συμμερίζομαι την ανάγκη να προχωρήσουν οι περιφερειακοί σταθμοί το συντομότερο δυνατόν. Πρέπει να πω ότι όλο το εγχείρημα της συγκρότησης του νέου φορέα ήταν πιο δύσκολο απ’ ό,τι περίμενα όταν ξεκίνησε. <br />Θέλω ωστόσο να προσθέσω ότι πρόθεση του Διοικητικού Συμβουλίου της ΝΕΡΙΤ είναι αυτό το μοντέλο, το οποίο ανέφερα για τα Γιάννενα και τους άλλους περιφερειακούς σταθμούς, κατά κάποιον τρόπο να γενικευτεί. Για παράδειγμα είμαστε… είναι σε συνεννόηση το Διοικητικό Συμβούλιο της ΝΕΡΙΤ…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γλώσσα λανθάνουσα. <br />ΠΑΝΤΕΛΗΣ ΚΑΨΗΣ : Όχι, κυρία Κωνσταντοπούλου, δεν είναι έτσι. Αν ενδιαφερόσασταν, θα ενημέρωνα όποτε θέλατε την Αξιωματική Αντιπολίτευση πολύ περισσότερο, αντί να απέχετε. <br />Είναι το ΔΣ σε συνεννόηση με τον Δήμο της Αθήνας για την επαναλειτουργία ενός ραδιοφωνικού σταθμού, του «Φιλία», ο οποίος σε συνεργασία με το Υπουργείο Τουρισμού θα απευθύνεται στους μετανάστες αλλά και στους επισκέπτες της χώρας μας. <br />Το ίδιο θέλουμε να γίνει και στη Θεσσαλονίκη. Και επειδή έχει αυτές τις μέρες απασχολήσει πολύ έντονα η τηλεόραση της Θεσσαλονίκης την κοινή γνώμη -της Θεσσαλονίκης, ιδιαίτερα- θα ήθελα να πω δυο λόγια.<br />Όπως έχουμε πει, θα υπάρχει αυτόνομη Γενική Διεύθυνση με έδρα τη Θεσσαλονίκη, η οποία θα αφορά το δεύτερο κανάλι του τηλεοπτικού σταθμού ο οποίος θα ξεκινήσει μέσα στους προσεχείς μήνες. <br />Σε σχέση με την ΕΤ3 θα είναι πολύ πιο «μαζεμένο» το δεύτερο κανάλι. Η ΕΤ3 είχε τετρακόσια άτομα προσωπικό. Αυτήν τη στιγμή προβλέπεται ότι αορίστου χρόνου θα είναι εξήντα τέσσερα άτομα στη Θεσσαλονίκη. <br />Υπάρχει, όμως, το εξής παράδοξο, το οποίο δείχνει ακριβώς τις μεγάλες δυνατότητες που έχουμε: Ενώ η ΕΤ3 είχε έναν προϋπολογισμό γύρω στα 24 εκατομμύρια, αν θυμάμαι καλά για πρόγραμμα, δηλαδή για αυτό που απαιτεί ο τηλεθεατής, πήγαιναν μόλις 5 εκατομμύρια. Με βάση τον δραστικά μειωμένο προϋπολογισμό που θα έχει η ΝΕΡΙΤ για πρόγραμμα θα πηγαίνουν πάνω από 8,5 εκατομμύρια.<br />Τι θέλει ο πολίτης αυτήν τη στιγμή από εμάς; Θέλει να κάνουμε βιομηχανίες διορισμών και να φορτώνουμε στο κράτος δαπάνες ή να του προσφέρουμε περιεχόμενο τηλεοπτικό; Πιστεύω ότι ο πολίτης θέλει το δεύτερο. <br />Ακριβώς όπως συμβαίνει και στους περιφερειακούς σταθμούς, θα υπάρχουν τεράστιες δυνατότητες για το δεύτερο κανάλι σε συνεννόηση με την τοπική αυτοδιοίκηση -όπου έχει γίνει ήδη απ’ όσο ξέρω μια πρώτη συζήτηση- αλλά και με τους φορείς της πόλης -το Αριστοτέλειο Πανεπιστήμιο- όχι μόνο να εκφράζονται μέσα από το νέο κανάλι, αλλά να συμβάλλουν και στην παραγωγή περιεχομένου. Το έχουν κάνει αυτό ιδιωτικοί σταθμοί στην Αθήνα. Γιατί να μην μπορεί να το κάνει η ΝΕΡΙΤ; Πιστεύω ότι μπορεί να το κάνει. <br />Κι αυτό τελικά αφορά και τα Γιάννενα, κύριε Κασσή, και αυτό πρέπει να είναι το μήνυμά μας. Πιστεύουμε στους περιφερειακούς σταθμούς; Πιστεύουμε στην ανάγκη ενός σταθμού στη Θεσσαλονίκη; Τότε οι κοινωνικοί φορείς της πόλης πρέπει να κινητοποιηθούν για να τους στηρίξουν. Η ΝΕΡΙΤ –και αυτό είναι το μήνυμά της- είναι όχι μόνο ανοιχτή σε τέτοια συνεργασία, αλλά θα την επιδιώξει με κάθε τρόπο. Πιστεύω ότι αυτό θα οδηγήσει σε αναβάθμιση και της περιφέρειας και της Θεσσαλονίκης. <br />Σας ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Υπουργέ, αν μου επιτρέπετε, επειδή ξέρετε ότι κατάγομαι από τις Σέρρες και επειδή έχετε δεχθεί ένα υπόμνημα πριν από πάρα πολλούς μήνες για την ΕΡΑ Σερρών, γενικά όμως θα ήθελα να τοποθετηθώ ότι, πέρα από τις πρωτεύουσες των περιφερειών, υπάρχουν και άλλες πάρα πολύ μεγάλες ενδοπεριφερειακές ανάγκες για περισσότερη ενημέρωση των κατοίκων.<br />Η Μακεδονία και η Κεντρική Μακεδονία είναι μια πολυπληθής περιφέρεια, η οποία σίγουρα δεν μπορεί να εκπροσωπηθεί για τα τοπικά της ενδιαφέροντα και για την πληροφόρηση και για όλα αυτά τα οποία πρέπει να κάνει ένας ραδιοφωνικός σταθμός μόνο από έναν κεντρικό ραδιοφωνικό σταθμό της Θεσσαλονίκης. <br />Άρα θεωρώ ότι θα πρέπει να το δείτε και εσείς αυτό με πρότασή σας ως πολιτικός προϊστάμενος της νέας αυτής κατάστασης, ώστε να μην υπάρχουν μόνο δεκατρείς κεντρικοί σταθμοί. <br />Προφανώς ικανοποιείται ο κ. Κασσής. Είναι Βουλευτής Ιωαννίνων. Υπάρχουν πάρα πολλές ανάγκες και σε άλλους νομούς –ας το πω πιο απλά- της χώρας, ιδιαίτερα των περιφερειών που είναι στα σύνορα, όπως είναι η δική μου.<br />Βλέπω την κ. Σταμπουλή εδώ, η οποία μάχεται, όπως και άλλοι συνάδελφοι ομολογώ και κυβερνητικοί, για να μην τους τρώμε το δίκιο. Εάν θέλετε να τοποθετηθείτε, με την ευκαιρία, μια και έχω αυτό το ενδιαφέρον.<br />ΠΑΝΤΕΛΗΣ ΚΑΨΗΣ : Κατ’ αρχάς θέλω να καταστήσω σαφές ότι είναι ζήτημα του Εποπτικού και του Διοικητικού Συμβουλίου της ΝΕΡΙΤ. Να σημειώσω, επίσης, κάτι το οποίο έχει σημασία, ότι από τον Νοέμβριο του 2014 ο σχεδιασμός προβλέπει να περάσουμε στην ψηφιακή τηλεόραση. Αυτό δημιουργεί τεράστιες τεχνολογικές δυνατότητες.<br />Εάν υπάρχει ενδιαφέρον από τις τοπικές κοινωνίες, είμαι βέβαιος ότι το Εποπτικό και το Διοικητικό Συμβούλιο θα είναι απόλυτα ανοιχτά σε μια συνεργασία να στηριχτούν περιφερειακοί σταθμοί είτε ραδιοφωνικοί είτε τηλεοπτικοί.</speech><speech by="#s125"><from>ΠΡΟΕΔΡΕΥΟΥΣΑ</from> Λέτε ενδιαφέρον. Τι εννοείτε, δηλαδή, οικονομικό; <br />ΠΑΝΤΕΛΗΣ ΚΑΨΗΣ : Να στηριχτούν και οικονομικά και διοικητικά, και τεχνικά.</speech><speech by="#s125"><from>ΠΡΟΕΔΡΕΥΟΥΣΑ</from> Γιατί είπατε και για τον δήμο. Εννοείτε να βοηθάει, να πληρώνει; <br />ΠΑΝΤΕΛΗΣ ΚΑΨΗΣ : Δεν χρειάζεται κατ’ ανάγκη να πληρώνει, αλλά εάν μπορεί να φτιάξει προγράμματα τα οποία έχουν ανταπόκριση στην τοπική κοινωνία, αυτά γίνονται και αυτοχρηματοδοτούμενα.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ πολύ, κύριε Υπουργέ, και συγγνώμη για την παρέμβαση. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα εννέα μαθητές και μαθήτριες και δύο εκπαιδευτικοί από το Ιδιωτικό Γενικό Λύκειο «Γ. ΜΑΛΛΙΑΡΑ».<br />Η Βουλή τούς καλωσορίζει.<br /><br />Εισερχόμεθα στη συζήτηση της τελευταίας για σήμερα επίκαιρης ερώτησης. Πρόκειται για την πρώτη με αριθμό 426/14-1-2014 επίκαιρη ερώτηση δεύτερου κύκλου του Βουλευτή Βοιωτίας του Συνασπισμού Ριζοσπαστικής Αριστεράς κ. Ιωάννη Σταθά προς τον Υπουργό Υγείας, σχετικά με τα προβλήματα στο Κέντρο Υγείας Σχηματαρίου. <br />Κύριε συνάδελφε, έχετε τον λόγο, για να αναπτύξετε την επίκαιρη ερώτησή σας.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Υπουργέ, έχουμε ένα τρομερό πρόβλημα στο Κέντρο Υγείας Σχηματαρίου, το οποίο έχει δημιουργηθεί τους δύο τελευταίους μήνες του 2013, τον Νοέμβριο και τον Δεκέμβριο, και έχει να κάνει με τις εφημερίες. <br />Παρ’ όλες τις διαμαρτυρίες των κατοίκων και όλων των τοπικών φορέων, είχατε πει ότι θα λυθεί. Όμως δεν λύθηκε το θέμα και βλέπουμε ότι συνεχίζεται και τον μήνα Ιανουάριο, γι’ αυτό και βρισκόμαστε εδώ και το φέραμε στη Βουλή. <br />Είναι μια περιοχή, η οποία έχει πάνω από σαράντα χιλιάδες μόνιμους κατοίκους. Επίσης, είναι η μεγαλύτερη βιομηχανική περιοχή στη χώρα η περιοχή Σχηματαρίου-Οινοφύτων και υπάρχουν πάρα πολλά ατυχήματα τα οποία συμβαίνουν στη βιομηχανία. Έτσι, χρειάζεται να υπάρχουν σίγουρα δύο γιατροί και όχι αυτό το οποίο έχουμε εδώ αποφασίσει. Ούτε χίλια ευρώ δεν κοστίζουν, δηλαδή, οι εφημερίες οι οποίες δεν δίνονται, για να λειτουργήσει κανονικά το νοσοκομείο, για ένα τέτοιο ποσό μιλάμε. <br />Βλέπουμε ότι μπαίνει σε κίνδυνο η ζωή των κατοίκων, των εργαζομένων και μπορεί να θρηνήσουμε θύματα, όπως είχε γίνει και στο παρελθόν, όταν είχαμε προσφύγει και στον εισαγγελέα.<br />Το επιστημονικό συμβούλιο τα έχει καταγγείλει και έχει διαφωνήσει με όλα αυτά που γίνονται. Όμως, η διοικήτρια εδώ συνεχίζει και εφαρμόζει αυτές τις μεικτές εφημερίες. Συγκεκριμένα, οκτώ μεικτές εφημερίες και ένα Σαββατοκύριακο, στην ουσία, αντί για δύο, να δουλεύει επί εικοσιτέσσερις ώρες το εικοσιτετράωρο ένας γιατρός και να είναι ο άλλος σε ετοιμότητα, στο σπίτι του. Αποτέλεσμα είναι να βλέπει δεκάδες ασθενείς το Σαββατοκύριακο αυτός ο γιατρός που εφημερεύει. Σκεφτείτε να είναι κουρασμένος, ευρισκόμενος επί εικοσιτέσσερις ώρες μόνος του εκεί, και μαζί με έναν νοσηλευτή, που είναι συνήθως στις εφημερίες να προσπαθούν να σώσουν ζωές. <br />Είχαμε και δύο περιστατικά τον Δεκέμβριο μήνα, τα οποία θα καταθέσω στα Πρακτικά της Βουλής και στην κυριολεξία παρά τρίχα σώθηκαν αυτοί οι δύο άνθρωποι, λόγω του ότι γύρισαν οι γιατροί οι οποίοι δεν είχαν εφημερία. Έτυχε να είναι κοντά και τους πήραν τηλέφωνο, για να έρθουν και να βοηθήσουν τον γιατρό που εφημέρευε. Δηλαδή, κρίθηκε καθαρά στην αυτοθυσία των γιατρών και του προσωπικού του κέντρου υγείας, λειτούργησε το φιλότιμο των γιατρών αυτών και του προσωπικού. <br />Πρέπει να δοθεί, λοιπόν, άμεσα λύση σε αυτό το πρόβλημα, γιατί είναι απαράδεκτο να υπάρχει. Αυτό πιστεύουμε ότι πρέπει να γίνει, καθώς υπάρχει και το πρόβλημα των Οινοφύτων, δίπλα, όπου πάλι ο ΕΟΠΥΥ και πρώην ΙΚΑ κλείνει, με αποτέλεσμα να φορτώνεται επιπλέον εργασία στο κέντρο υγείας και να κουράζονται παραπάνω οι γιατροί.<br />Καταλαβαίνετε, δηλαδή, εάν συνεχιστεί αυτή η κατάσταση, πόσο δύσκολη θα είναι για το Κέντρο Υγείας Σχηματαρίου.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ, κύριε συνάδελφε.<br />Θα απαντήσει ο Υφυπουργός Υγείας κ. Αντώνιος Μπέζας<br />Έχετε τον λόγο, κύριε Υπουργέ.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, θα ζητούσα και από εσάς, αλλά και από όλους τους συναδέλφους, να μη μεταφέρεται  –με «-αι», γιατί δεν τη μεταφέρετε κατ’ ανάγκην μόνο εσείς- μία εικόνα τραγική για το Εθνικό Σύστημα Υγείας.<br />Σίγουρα υπάρχουν προβλήματα στο Εθνικό Σύστημα Υγείας, αλλά, όταν μεταφέρεται μία εικόνα τέτοια, τότε χάνεται η εμπιστοσύνη των πολιτών προς το Εθνικό Σύστημα Υγείας, η οποία είναι ένας σημαντικός παράγοντας καλής λειτουργίας του συστήματος. Σίγουρα –επαναλαμβάνω- υπάρχουν προβλήματα. Εμείς μπροστά σε αυτά τα προβλήματα δεν δειλιάσαμε. Σταθήκαμε απέναντι σε αυτά τα προβλήματα και γι’ αυτόν ακριβώς τον λόγο προωθούμε μία ριζική αναδιοργάνωση του συστήματος, η οποία θα οδηγήσει στην αναβάθμιση, και της αποτελεσματικότητας αλλά και της ποιότητας των παρεχόμενων υπηρεσιών υγείας.<br />Γνωρίζετε πολύ καλά ότι βρίσκεται προ των πυλών μία μεγάλη μεταρρύθμιση στην πρωτοβάθμια φροντίδα υγείας, με τη δημιουργία του Πρωτοβάθμιου Εθνικού Δικτύου Υγείας, στο οποίο θα συνενωθούν τα δύο δημόσια υποσυστήματα πρωτοβάθμιας φροντίδας υγείας που υπάρχουν σήμερα στη χώρα, το δημόσιο υποσύστημα του ΕΣΥ, με τα κέντρα υγείας και το δημόσιο υποσύστημα του ΕΟΠΥΥ με τις μονάδες υγείας του ΕΟΠΥΥ. <br />Επειδή αναφερθήκατε στην πρωτολογία σας σε κλείσιμο του πρώην πολυϊατρείου του ΙΚΑ, να τονίσω ότι καμία μονάδα υγείας του ΕΟΠΥΥ δεν πρόκειται να κλείσει μέσα από αυτήν τη μεταρρύθμιση. Οι μονάδες αυτές θα μεταφερθούν στο Εθνικό Σύστημα Υγείας, κάτω από τις υγειονομικές περιφέρειες, προκειμένου να είναι αποτελεσματικότερη η λειτουργία τους, να λειτουργούν σε εικοσιτετράωρη βάση, να μπορούμε να χρησιμοποιούμε γιατρούς από το ένα δημόσιο υποσύστημα στο άλλο. Οι γιατροί οι οποίοι θα έρθουν να εργαστούν σε αυτές τις μονάδες θα είναι πλήρους και αποκλειστικής απασχόλησης, για να έχουμε σε πολλές από αυτές τις μονάδες -πρώην πολυϊατρεία του ΙΚΑ-ΕΟΠΥΥ- εικοσιτετράωρη λειτουργία.<br />Πριν αναφερθώ στο συγκεκριμένο θέμα του Κέντρου Υγείας Σχηματαρίου, που υπάγεται διοικητικά στο Γενικό Νοσοκομείο της Θήβας, θα ήθελα να ανοίξω  μία παρένθεση και να πω ότι όλες οι μονάδες πρωτοβάθμιας φροντίδας υγείας, με βάση αυτήν τη μεταρρύθμιση, δεν θα υπάγονται πλέον σε νοσοκομεία, για να μην υπάρχει λειτουργική διασύνδεση μεταξύ των νοσοκομείων και των δομών πρωτοβάθμιας φροντίδας υγείας. Θα υπάρχει μόνο ιατρική και επιστημονική διασύνδεση, αλλά θα υπάγονται στις υγειονομικές περιφέρειες, το σύστημα, δηλαδή, θα είναι ανεξάρτητο.<br />Η έλλειψη δεύτερου ιατρού στις εφημερίες στο Κέντρο Υγείας Σχηματαρίου υπήρξε πράγματι, διότι έγινε μία τροποποίηση του τύπου των εφημεριών από ενεργές εφημερίες σε μεικτές εφημερίες, για περιορισμένο αριθμό εφημεριών, τους μήνες Νοέμβριο και Δεκέμβριο. Δεν ξέρω εάν συνεχίζεται αυτό και το πρώτο δεκαπενθήμερο του Ιανουαρίου, λόγω εξάντλησης της προβλεπόμενης πίστωσης για τις εφημερίες. Πάντως τα περιστατικά στα οποία αναφερθήκατε, τα οποία συνέβησαν στις 7 και 9 Δεκεμβρίου, είχαν μία αποτελεσματική και πλήρη αντιμετώπιση. Η αντιμετώπιση έγινε κατ’ αρχάς στο Κέντρο Υγείας Σχηματαρίου, στη συνέχεια  μεταφέρθηκαν στο Γενικό Νοσοκομείο Θήβας, στην Καρδιολογική Κλινική, και έτυχαν επαρκούς φροντίδας από τους εφημερεύοντες ιατρούς καρδιολόγους.<br />Έχει δοθεί εντολή από την 5η Υγειονομική Περιφέρεια στο Γενικό Νοσοκομείο Θηβών να επανέλθει η εφημερία στο καθεστώς που υπήρχε πριν από τον Οκτώβριο, δηλαδή να έχουμε την εφημερία δύο ιατρών στο Κέντρο Υγείας Σχηματαρίου σε συστηματική βάση. <br />Πώς θα γίνει αυτό; Θα γίνει μέσα από έναν εξορθολογισμό του συνόλου των εφημεριών όλων των ειδικοτήτων, μέχρις ότου επιτευχθεί αυτή η δυνατότητα. Μπορεί, για παράδειγμα, κάποιες ειδικότητες, όπως είναι ο οδοντίατρος, οι οποίες δεν είναι αιχμής, να μην παίρνουν τις εφημερίες τις οποίες παίρνουν αυτήν τη στιγμή -να παίρνουν, βέβαια, τις ελάχιστες τις οποίες προβλέπει ο νόμος- και να εξοικονομηθεί ποσό από εκεί, προκειμένου να έχουμε εφημερία δύο ιατρών στο Κέντρο Υγείας Σχηματαρίου. Σε κάθε περίπτωση, αυτή η εντολή έχει δοθεί τις τελευταίες ημέρες από τη διοίκηση της 5ης ΥΠΕ προς το Γενικό Νοσοκομείο Θηβών.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Κύριε συνάδελφε, μπορείτε να δευτερολογήσετε.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Πρώτον, θα ήθελα, κύριε Υπουργέ, να πω ότι δεν φταίμε εμείς για την εικόνα η οποία υπάρχει στο Εθνικό Σύστημα Υγείας. Την έχουν δημιουργήσει οι πολιτικές οι οποίες εφαρμόζονται. Άρα εμείς δεν είμαστε αυτοί οι οποίοι διαβάλλουμε το Εθνικό Σύστημα Υγείας ως Αντιπολίτευση. Ο ρόλος μας είναι να μεταφέρουμε τα προβλήματα, να ασκούμε κοινοβουλευτικό έλεγχο και να προσπαθούμε να τα λύσουμε μαζί με τον λαό. Αυτό προσπαθούμε να κάνουμε.<br />Συγκεκριμένα, λοιπόν, για το θέμα του Κέντρου Υγείας Σχηματαρίου, επειδή η απάντηση που διαβάσατε πριν ήταν η απάντηση που είχα πάρει και στις 30-12-2013 -και όλα αυτά που μου αναφέρατε προηγουμένως- και επειδή δεν έχει εφαρμοστεί τίποτα, όπως είπα και στην πρωτολογία μου, φέραμε ξανά το θέμα το ελληνικό Κοινοβούλιο.<br />Αυτό που πιστεύω είναι ότι πρέπει κάτι να γίνει άμεσα πέραν των διαβεβαιώσεων. Το πρόβλημα δεν είναι ότι έχουμε έλλειψη γιατρών, αλλά έλλειψη χρημάτων. Δεν μπορούν να διαχειριστούν τα χρήματα, ώστε να έχουμε εφημερίες. <br />Έχουμε και ένα άλλο πρόβλημα. Σε άλλες περιπτώσεις λείπουν γιατροί, νοσηλευτές, διοικητικό προσωπικό. Εδώ, ενώ υπάρχει το ιατρικό προσωπικό, δεν υπάρχουν τα χρήματα για να γίνουν οι εφημερίες. Αυτό πρέπει να λυθεί άμεσα. Άκουσα αυτό που είπατε, πως έχετε δώσει εντολή, αλλά θα το δούμε και εμείς και οι πολίτες του Σχηματαρίου και των Οινοφύτων τις επόμενες μέρες. <br />Ας μην ξεχνάμε ότι είναι κοντά και το Δήλεσι, όπου έχουν μετακινηθεί πάρα πολλοί συνταξιούχοι, που έχουν εκεί τις θερινές τους κατοικίες. Κυρίως το καλοκαίρι έχουμε είκοσι με τριάντα χιλιάδες άτομα που πηγαίνουν εκεί. Θέλουμε αυτό το πρόβλημα να μη λυθεί μόνο προσωρινά. Αν αυτό δεν γίνει, θα επανέλθουμε όχι μόνο στο Κοινοβούλιο, αλλά και με κινητοποιήσεις και δικές μας και της τοπικής κοινωνίας. <br /></speech><speech by="#s125"><from>ΠΡΟΕΔΡΕΥΟΥΣΑ</from> Κύριε Υπουργέ, μπορείτε να δευτερολογήσετε, αν θέλετε.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Δεν θα δευτερολογήσω, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Η τέταρτη με αριθμό 429/14-1-2014 επίκαιρη ερώτηση πρώτου κύκλου του Βουλευτή Νομού Αττικής του Λαϊκού Συνδέσμου – Χρυσή Αυγή κ. Ηλία Κασιδιάρη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα κριτήρια επιλογής της ανακρίτριας στη δικαστική υπόθεση της Χρυσής Αυγής, δεν θα συζητηθεί λόγω κωλύματος του κυρίου Υπουργού και διαγράφεται. <br />Η πέμπτη με αριθμό 422/14-1-2014 επίκαιρη ερώτηση πρώτου κύκλου του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την απόφαση του Συμβουλίου της Επικρατείας που «παγώνει» ξανά την εκτροπή του Αχελώου, δεν θα συζητηθεί λόγω κωλύματος του κυρίου Υπουργού και διαγράφεται. <br />Η δεύτερη με αριθμό 430/14-1-2014 επίκαιρη ερώτηση δεύτερου κύκλου της Βουλευτού Β΄ Αθηνών του Λαϊκού Συνδέσμου – Χρυσή Αυγή κ. Ελένης Ζαρούλια προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με «το προβληματικό καθεστώς των αδειών των κρατουμένων», δεν θα συζητηθεί λόγω κωλύματος του κυρίου Υπουργού και διαγράφεται. <br />Τέλος, η τρίτη με αριθμό 423/14-1-2014 επίκαιρη ερώτηση δεύτερου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Υγείας και  Δικαιοσύνης, Διαφάνειας και Ανθρωπίνων Δικαιωμάτων, σχετικά με την εγκατάλειψη του Εθνικού Σχεδίου Δράσης για τα Δικαιώματα του Παιδιού, δεν θα συζητηθεί λόγω κωλύματος του κυρίου Υπουργού και διαγράφεται. <br />Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, εισερχόμαστε στην ημερήσια διάταξη των <br />ΕΠΕΡΩΤΗΣΕΩΝ<br />Θα συζητηθεί η υπ’ αριθμόν 14/14/25-11-2013 επίκαιρη επερώτηση του Προέδρου της Κοινοβουλευτικής Ομάδας της Δημοκρατικής Αριστεράς κ. Φώτη Κουβέλη και των Βουλευτών του κόμματός του κ.κ. Δημητρίου Αναγνωστάκη, Μαρίας Γιαννακάκη, Γεωργίου Κυρίτση, Σπυρίδωνος Λυκούδη, Αικατερίνης Μάρκου, Ασημίνας Ξηροτύρη-Αικατερινάρη, Βασιλείου Οικονόμου, Ιωάννη Πανούση, Μαρίας Ρεπούση, Νικολάου Τσούκαλη, Νίκης Φούντα, Γρηγορίου Ψαριανού και Θωμά Ψύρρα, προς τους Υπουργούς Ανάπτυξης και Ανταγωνιστικότητας, Οικονομικών, Υποδομών, Μεταφορών και Δικτύων και Παιδείας και Θρησκευμάτων, σχετικά με την επανεκκίνηση της ανάπτυξης και την παραγωγική ανασυγκρότηση της χώρας. <br />Τον λόγο έχει η πρώτη επερωτώσα Βουλευτής κ. Ασημίνα Ξηροτύρη-Αικατερινάρη.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κυρία Πρόεδρε. <br />Βασική ιδέα των προγραμμάτων διάσωσης της οικονομίας, που εφαρμόστηκαν από το 2010 στη χώρα, ήταν η δημοσιονομική εξυγίανση και η σταθεροποίηση. Εφαρμόστηκε μια σκληρή αντίληψη της οικονομικής πολιτικής, ότι πάνω απ’ όλα προέχει η λιτότητα, ενώ η ανάπτυξη έμεινε και δυστυχώς εξακολουθεί να παραμένει στο περιθώριο.<br />Η δημοσιονομική προσαρμογή που επιβλήθηκε και έχει επιτευχθεί χάρη στις θυσίες των πολιτών, και ιδιαίτερα των ασθενέστερων τάξεων, είναι τεράστια. Η ύφεση είναι πρωτοφανής, αφού έχει χαθεί το 1/4 περίπου του ΑΕΠ. Είναι η τρίτη μεγαλύτερη ύφεση τα τελευταία εκατό χρόνια, στον κόσμο.<br />Έγινε, δηλαδή, μία προσαρμογή-σοκ, αποσυνδεδεμένη από κάθε έννοια αναπτυξιακής διάστασης και κοινωνικής προστασίας, η οποία επέφερε μείωση της παραγωγικότητας της εργασίας, εκτόξευση της ανεργίας στο 27%, μείωση των επενδύσεων κατά 40%, μείωση των εισοδημάτων κατά 40% και, το δραματικότερο, φτωχοποίηση μεγάλου τμήματος του πληθυσμού της χώρας.<br />Η ΔΗΜΑΡ ποτέ δεν υιοθέτησε τη σκληρή αντίληψη της οικονομικής πολιτικής των μνημονίων, η οποία στηριζόταν στη σταθεροποίηση με ακραία λιτότητα. Από την αρχή διαπίστωσε το δομικό πρόβλημα και γι’ αυτό συνεχώς επεσήμανε ότι οι δύο στόχοι της σταθεροποίησης και της ανάπτυξης έπρεπε τουλάχιστον να επιδιώκονται παράλληλα και έγκαιρα έπρεπε να σπάσει το «σπιράλ» της ύφεσης. <br />Δώσαμε τη μάχη και στην τρικομματική κυβέρνηση για τη σταθεροποίηση, διεκδικώντας, όμως, ταυτόχρονα να υπάρξουν ουσιαστικές αλλαγές στο πρόγραμμα προσαρμογής, ώστε να συνδεθεί με την ανάπτυξη και την κοινωνική προστασία. <br />Η Κυβέρνηση, με τις μέχρι σήμερα αποσπασματικές πολιτικές της, δείχνει να μην έχει ένα ολοκληρωμένο σχέδιο ανασυγκρότησης για την έξοδο από την κρίση, αλλά και ενεργοποίησης της αναπτυξιακής διαδικασίας.<br />Δεν είναι επίσης σαφής ο τρόπος με τον οποίο θα εξασφαλιστούν οι απαραίτητοι πόροι για τη στήριξη του όποιου σχεδίου ανάπτυξης, όταν είναι απαραίτητη η επίτευξη πρωτογενούς πλεονάσματος που πρέπει να διατεθεί για την κοινωνική προστασία, όταν είναι τεράστιο το θέμα της διαχείρισης του μη βιώσιμου χρέους και της εξόφλησης πολύ υψηλών χρεολυσίων και τόκων μέχρι το 2057.<br />Οι εθνικές προτάσεις για ένα σχέδιο παραγωγικής ανασυγκρότησης κι ένα πρόγραμμα διεκδικήσεων, αν υπήρχαν, θα αποτελούσαν τη βάση μιας διευρυμένης αναδιαπραγμάτευσης για την αναδιάρθρωση του χρέους και τη συνολική δίκαιη λύση διεξόδου από την κρίση. <br />Πρέπει, κύριοι Υπουργοί, να αξιοποιηθούν από την Κυβέρνηση οι σαφείς πλέον διαπιστώσεις του Διεθνούς Νομισματικού Ταμείου ότι το πρόγραμμα διάσωσης στην Ελλάδα έχει πολλά λάθη και αυτοαναιρείται από τη μεγάλη ύφεση. <br />Οι κύριοι Σουλτς και Σβόμποντα και πολλοί Ευρωπαίοι ζητούν να απολογηθούν οι υποστηρικτές των υφεσιακών αυτών προγραμμάτων, ενώ πρόσφατα δημοσιοποιήθηκε το σχέδιο έκθεσης της επιτροπής του Ευρωκοινοβουλίου για τα πεπραγμένα της τρόικας. <br />Η αναπόφευκτη αναφορά στο Ευρωκοινοβούλιο του κύριου Πρωθυπουργού προχθές στα λάθη του ελληνικού προγράμματος, την υποεκτίμηση της ύφεσης αλλά και τις θυσίες του ελληνικού λαού δεν πρέπει να παραμείνει απλή διαπίστωση. Πρέπει να οδηγεί στην προώθηση αλλαγών, την αναδιάρθρωση του χρέους και σε σύνδεση της δημοσιονομικής προσαρμογής με τις αναπτυξιακές διαδικασίες και επιλογές, αλλά και σε ένα πρόσθετο αναπτυξιακό πρόγραμμα έκτακτης ανάγκης, ικανό να αντιμετωπίσει την ύφεση, να ανατάξει την οικονομία, να δημιουργήσει θέσεις εργασίας και νέα εισοδήματα και να τροφοδοτήσει τα έσοδα του κράτους μέσα από την οικονομική μεγέθυνση.<br />Η κρίση που πλήττει τη χώρα μας την τελευταία εξαετία ανέδειξε τα ιδιαίτερα ελλείμματα, τις καθυστερήσεις και τους αναχρονισμούς του παραγωγικού μοντέλου που είχε μέχρι τώρα η χώρα. Η ανάπτυξη δεν είχε στοιχεία διατηρησιμότητας, δεν διαχέονταν οι ωφέλειες στο σύνολο της κοινωνίας. <br />Για να γίνει αυτό, πρέπει να υπάρχει μία γενικότερη προσπάθεια, πλέον, ανασυγκρότησης της οικονομίας και του κράτους, που αυτό σημαίνει: <br />Διαχείριση των πόρων με διαφάνεια και δημοκρατία στον σχεδιασμό˙ βέλτιστη σχέση κόστους-οφέλους˙ διαρκή διαδικασία αξιολόγησης και επανασχεδιασμού των παρεμβάσεων˙ προτεραιότητα σε δραστηριότητες με μεγάλο εισοδηματικό πολλαπλασιαστή, οι οποίες αυξάνουν την παραγωγικότητα, ενισχύουν την εξωστρέφεια και δημιουργούν μεγάλο αριθμό μόνιμων θέσεων εργασίας˙ ανάπτυξη μεγάλων αλλά και πολλών μικρών και μεσαίων παρεμβάσεων σε συνδυασμό με την επαγγελματική κινητικότητα, ώστε να υπάρξει ένα εθνικό σχέδιο μεταφοράς της δραστηριότητας σε τομείς εμπορεύσιμων αγαθών και υπηρεσιών και να δημιουργηθούν έτσι νέες θέσεις εργασίας˙ δημιουργία προϋποθέσεων περιφερειακής και τοπικής οικονομικής ανάπτυξης, με την ενίσχυση των τοπικών συμπράξεων και την υιοθέτηση στρατηγικών αξιοποίησης των τοπικών συγκριτικών πλεονεκτημάτων˙ αναδιοργάνωση όλων των σχετικών συστημάτων του δημοσίου, ώστε να υποστηρίζουν αποτελεσματικά αυτές τις κατευθύνσεις.<br />Το νέο παραγωγικό μοντέλο της χώρας πρέπει να μετασχηματιστεί ριζικά και να στηριχθεί σε ένα κράτος δικαίου, με μία αναδιοργανωμένη Δημόσια Διοίκηση, ισχυρή και φιλική προς την αναπτυξιακή διαδικασία.<br />Ένα σημαντικό ζήτημα για την ένταξη της χώρας μας σε ένα αναπτυξιακό αυτήν τη φορά κύκλο είναι η εξεύρεση των απαραίτητων πόρων για τη χρηματοδότηση των αναπτυξιακών πρωτοβουλιών, είτε αυτοί προέρχονται από το δημόσιο είτε από τον ιδιωτικό τομέα. Η χρηματοδότηση των επενδυτικών πρωτοβουλιών και γενικά η χρηματοδότηση της υγιούς επιχειρηματικότητος μπορεί να ενισχυθεί από τους περιορισμένους, λόγω της κρίσης, εθνικούς πόρους, από το τραπεζικό σύστημα, το οποίο επιτέλους πρέπει να προχωρήσει πιο ενεργά στην παροχή ρευστότητας προς την πραγματική οικονομία, με τη χρηματοδότηση των ιδιωτικών επενδύσεων, με χαμηλότερα επιτόκια και μεγαλύτερη ευελιξία.<br />Χρειάζεται να αξιοποιηθούν -και όχι απλά να απορροφηθούν- οι πόροι των διαρθρωτικών ταμείων τόσο της τρέχουσας όσο και της επόμενης προγραμματικής περιόδου. Παράλληλα, πρέπει να λήξει το θέμα του Προγράμματος Δημοσίων Επενδύσεων, να ενισχυθεί, να αποτελεί βασικό αναπτυξιακό εργαλείο και κύριο πολλαπλασιαστή της ελληνικής οικονομίας για την ανάπτυξη και την απασχόληση και να μην αποτελεί το σύνηθες θύμα για την κάλυψη των ελλειμμάτων και τη δημιουργία πρόσκαιρων πλεονασμάτων, όπως έγινε με τους μέχρι τώρα προϋπολογισμούς.<br />Ιδιαίτερη μνεία κάνουμε για τις μικρομεσαίες επιχειρήσεις, που αποτελούν σήμερα τη ραχοκοκαλιά της οικονομίας. Θα πρέπει να αντιμετωπιστούν άμεσα τα εμπόδια που δυσκολεύουν σήμερα τις επιχειρήσεις να έχουν πρόσβαση τόσο στον τραπεζικό δανεισμό όσο και στις εναλλακτικές πηγές χρηματοδότησης. Απαιτείται, λοιπόν, να αυξηθεί η πίεση προς τις τράπεζες, ώστε να αξιοποιηθούν εργαλεία και πόροι που είναι ήδη διαθέσιμα. Κάνατε αρκετές προσπάθειες γι’ αυτό: ΕΤΕΑΝ, Πρόγραμμα Ενίσχυσης Μικρομεσαίων Επιχειρήσεων, πρόσθετη χρηματοδότηση από την ΕΤΕΠ κ.λπ. Επιβάλλεται, λοιπόν, οι τράπεζες να συμμετέχουν σε αυτήν την προσπάθεια ανάκαμψης της ελληνικής οικονομίας και να βοηθήσουν στη χρηματοδότηση των μικρομεσαίων επιχειρήσεων.<br />Τα χρηματοδοτικά μέσα που μπορούν να υπάρξουν, με τον συνδυασμό της αξιοποίησης των πόρων, της δανειοδότησης από την Ευρωπαϊκή Τράπεζα Επενδύσεων και της κινητοποίησης των ιδιωτικών πόρων και της διεκδίκησης ενός ειδικού αναπτυξιακού πακέτου από την Ευρωπαϊκή Ένωση για τη στήριξη των επενδύσεων σε όλους τους τομείς της οικονομίας, πρέπει να είναι το βασικό μέλημα, ο εφιάλτης, κύριε Υπουργέ, του Υπουργείου Ανάπτυξης.<br />Για τον αναπτυξιακό νόμο θα μιλήσω στη δευτερολογία μου. Πραγματικά, αυτήν τη στιγμή δεν εμφανίζει στοιχεία θετικής παρέμβασης, κυρίως ως προς το θέμα που λέμε εμείς, ότι όποιες παρεμβάσεις γίνονται εκεί πρέπει να είμαστε σίγουροι ότι δημιουργούν θέσεις εργασίας. Το μεγάλο μέλημα είναι η ανάσχεση της ανεργίας. Ένα ιδιαίτερα σημαντικό θέμα, η κύρια συνιστώσα στη βάση αυτού του σχεδιασμού, είναι πράγματι η ανάσχεση της ανεργίας. Με δεδομένο ότι ίσως σήμερα το μεγαλύτερο πρόβλημα στη χώρα αφορά την καταπολέμηση της ανεργίας, πρέπει να δοθεί έμφαση στους ανθρώπινους πόρους, με συνεργασία του δημόσιου και του ιδιωτικού τομέα, αλλά χωρίς προχειρότητες. Οι πόροι πρέπει να στοχεύουν στην πραγματική επαγγελματική εκπαίδευση και όχι να είναι μηχανισμοί επιδότησης της ανεργίας. Το παράδειγμα με την επιδότηση των προγραμμάτων απασχόλησης ανέργων μέσω ΟΑΕΔ στους δήμους δεν είναι πρόγραμμα, όπως και τα προηγούμενα προγράμματα ήταν αναποτελεσματικά. Αυτά είναι ασπιρίνες.<br /><br />Ένα λεπτό ακόμη, κυρία Πρόεδρε.<br />Καταδεικνύεται η ανάγκη για νέα προγράμματα κατά της ανεργίας, να υπακούουν σε έναν ολοκληρωμένο σχεδιασμό, με εναλλακτικές πολιτικές για την απασχόληση. Οι δράσεις δεν πρέπει να είναι αποσπασματικές και πρέπει να αφορούν κατά προτεραιότητα τις ευαίσθητες ομάδες.<br />Τέλος, είναι σαφές ότι η έρευνα και η καινοτομία παρέχουν έναν ξεκάθαρο, πιο επιθυμητό δρόμο για την ανάπτυξη της ελληνικής οικονομίας από ένα μοντέλο που προϋποθέτει ανταγωνισμό με βάση το χαμηλό κόστος, το ανειδίκευτο εργατικό δυναμικό. Η εσωτερική υποτίμηση και η μείωση των μισθών δεν έφεραν καμμία πρόοδο, δεν τόνωσαν την οικονομία και την ανταγωνιστικότητα. Το αντίθετο έχει συμβεί.<br />Τέλος, ζητούμενο, σήμερα είναι η σύνθεση με βάση την εμπειρία του παρελθόντος και κυρίως τα πολλαπλά στοιχεία των αστοχιών και τις τεράστιες ανάγκες που έχουμε σήμερα από την παρατεταμένη κρίση και την ύφεση, καθώς και η ενεργοποίηση ενός εθνικού σχεδίου ανάπτυξης και παραγωγικής ανασυγκρότησης. <br />Το κυρίαρχο, λοιπόν, ερώτημά μας είναι ποιες είναι οι κατευθύνσεις και ο προσανατολισμός που θέτει η Κυβέρνηση για την επανεκκίνηση της αναπτυξιακής διαδικασίας της χώρας; Ποιο είναι το παραγωγικό μοντέλο που θέλει να ακολουθήσει; Στηρίζεται ή θα στηριχθεί στις μελέτες που έχει παραγγείλει η Κυβέρνηση -ΙΟΒΕ, ΚΕΠΕ κ.λπ.- ή κάποιες που ήδη έχει στα χέρια της ή τελικά θα προχωρά αποσπασματικά, χωρίς σχέδιο, διαρθρωτικές αλλαγές και διεκδικήσεις; <br />Εμείς λέμε να αξιοποιήσει τις προτάσεις και τις εμπειρίες από όλους τους πολιτικούς αυτόδιοικητικούς, διοικητικούς και κοινωνικούς θεσμούς και φορείς σε αυτήν την προγραμματική διαδικασία και να το κάνει άμεσα και δημοκρατικά. <br />Εμείς κάνουμε μία πρώτη ιεράρχηση. Σας εκθέσαμε τους στόχους και τις αρχές γι’ αυτήν την ανάπτυξη και λέμε ότι πρέπει να δοθεί ώθηση στους τομείς με συγκριτικά πλεονεκτήματα, όπως είναι η ανασυγκρότηση του πρωτογενούς τομέα, η ανάπτυξη του ενιαίου πλέγματος τουρισμού-πολιτισμού, η αξιοποίηση του υψηλού μορφωτικού επιπέδου των νέων για τη δημιουργία επιχειρήσεων σε τομείς γνώση, η ενίσχυση της έρευνας και η σύνδεση κυρίως του βαθμού αλληλεπίδρασης του εκπαιδευτικού και ερευνητικού συστήματος με τον παραγωγικό τομέα, η αξιοποίηση των ενεργειακών δυνατοτήτων της χώρας, ο εθνικός ενεργειακός σχεδιασμός και να δοθεί προτεραιότητα στα θέματα προσδιορισμού του ενεργειακού μείγματος, που είναι άμεσα συνδεδεμένο με το ενεργειακό κόστος. Η ενίσχυση της εξωστρέφειας και η προώθηση των αναγκαίων συνεργασιών για την αντιμετώπιση των εγγενών αδυναμιών των μικρών επιχειρήσεων, οι οποίες είναι η ραχοκοκαλιά της ελληνικής οικονομίας.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Αικατερινάρη. Παρακαλώ, ολοκληρώστε. Έχουμε και τις δευτερολογίες.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Οι συνάδελφοί μου θα αναπτύξουν γι’ αυτούς τους τομείς περισσότερο τα θέματα.<br />Ευχαριστώ, κυρία Πρόεδρε, για την ανοχή σας. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Αικατερινάρη. <br />Ο κ. Δημήτριος Αναγνωστάκης έχει τον λόγο.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κυρία Πρόεδρε. Με τη δική σας ανοχή και την ανοχή του Σώματος, κυρία Πρόεδρε, θα σας παρακαλούσα, κατά παράβαση του Κανονισμού, να συμψηφίσουμε και τον χρόνο της δευτερολογίας στην πρωτολογία, έτσι ώστε να έχω τη δυνατότητα να ολοκληρώσω τη σκέψη μου.</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, κύριε συνάδελφε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Ευχαριστώ.<br />Κυρία Πρόεδρε, κύριοι Κοινοβουλευτικοί Εκπρόσωποι των άλλων κομμάτων και κύριοι Υπουργοί, φιλοδοξούμε σήμερα μέσα από την επίκαιρη επερώτηση να έχουμε την κατάθεση μιας πρότασης για την αναπτυξιακή προσπάθεια που πρέπει να κάνει η χώρα, έτσι ώστε να φύγουμε πια από την ύφεση και να ατενίσουμε, με την όποια αισιοδοξία μάς επιτρέπει η συγκυρία, το μέλλον. <br />Κύριοι Υπουργοί, όπως αναφέρεται και στο σώμα της επερώτησης που συζητάμε σήμερα, καλείστε να απαντήσετε σε κάποια βασικά ερωτήματα σχετικά με τις δυνατότητες που έχει να αντιμετωπίσει αυτή η Κυβέρνηση τα τεράστια κοινωνικά προβλήματα που έχουν προκύψει από τη σκληρή δημοσιονομική προσαρμογή, που μπορεί, μάλλον, φέτος να έχει ένα πλεόνασμα της τάξης του 4,3%, που όμως δεν πρόκειται από μόνο του να προσφέρει έξοδο από τους υφεσιακούς ρυθμούς.<br />Σαν άμεση προτεραιότητα θέτουμε, ως Δημοκρατική Αριστερά, την ανάγκη επανεξέτασης, για να μην πούμε την αλλαγή του προγράμματος δημοσιονομικής προσαρμογής, με επίκεντρο την ανάπτυξη. Εδώ, βεβαίως, θα ακουστούν φωνές από το κυβερνητικό στρατόπεδο, που θα ισχυριστούν ότι έχουμε θεσπίσει το νομοθετικό πλαίσιο που σχετίζεται με την ανάπτυξη -και αναφέρομαι βέβαια στον ν. 4146/2013. <br />Όμως, θα πρέπει να αντιτείνουμε ότι το βασικότερο πρόβλημα που πρέπει να αντιμετωπιστεί είναι η υιοθέτηση ενός αναπτυξιακού μοντέλου που θα συμβάλει άμεσα, τώρα, στην αποκλιμάκωση της ανεργίας. Ο συγκεκριμένος αναπτυξιακός νόμος, αν και τείνει να δημιουργήσει τις συνθήκες αυτές, που θεωρούνται όντως αποδεκτές από την οικονομική κοινότητα για την προσέλκυση νέων επενδύσεων, μέχρι σήμερα έχει αποτύχει παταγωδώς να φέρει συγκεκριμένα, απτά αποτελέσματα, τα οποία θα μεταφράζονται και σε θέσεις εργασίας. <br />Βασικές προϋποθέσεις για την όποια αναπτυξιακή προσπάθεια-πρωτοβουλία ήταν, είναι και θα είναι πάντα δύο συγκεκριμένοι παράγοντες.<br />Ο πρώτος παράγοντας είναι η ρευστότητα από τα τραπεζικά ιδρύματα για τη διευκόλυνση του επενδυτικού σχεδίου. Βέβαια, κυρία Πρόεδρε, κατά τη χθεσινή παρουσία του Διοικητή της Τράπεζας της Ελλάδος κ. Προβόπουλου στην Επιτροπή των Οικονομικών Υποθέσεων μάλλον δυσοίωνα παρουσιάστηκαν τα πράγματα για  το συγκεκριμένο θέμα παρά ευοίωνα. <br />Ο δεύτερος παράγοντας αφορά στο σταθερό νομοθετικό περιβάλλον, ειδικά, κύριοι Υπουργοί, σε θέματα φορολογίας, που θα ενθαρρύνουν τη μόνιμη εγκατάσταση ή και την ίδρυση εταιρειών στη χώρα μας.<br />Αναφορικά με τη σταθερότητα του φορολογικού πλαισίου, τα γεγονότα δυστυχώς μιλούν από μόνα τους. Μέχρι σήμερα, την τελευταία τριετία περίπου, έχουμε δέκα διαφορετικούς φορολογικούς νόμους. Εδώ επιτρέψτε μου να κάνω χρήση μίας τελευταίας δήλωσης του Προέδρου της Τράπεζας Πειραιώς κ. Σάλλα στην προχθεσινή ημερίδα του ΣΕΦ, ο οποίος δήλωσε ως καθ’ ύλην αρμόδιος και ειδικός ότι οι επενδύσεις που έχει ανάγκη η ανάπτυξη χρειάζονται ένα ευρύτερο ανταγωνιστικό περιβάλλον, χρειάζονται έναν σταθερό και αξιόπιστο φορολογικό νόμο, που να δίνει τη βεβαιότητα στον επενδυτή για τα επόμενα δεκαπέντε χρόνια ότι το πλαίσιο μέσα στο οποίο κινείται δεν είναι αβέβαιο. Δύσκολα σοβαρός επενδυτής θα επένδυε σε καθεστώς αβεβαιότητας. Νομίζω ότι δεν έχουμε αντιμετωπίσει το θέμα με τη δέουσα προσοχή.<br />Η φορολόγηση δε των ελεύθερων επαγγελματιών έχει καταστήσει το ελεύθερο επάγγελμα απαγορευτικό, καθώς ποσά άνω του 50% των εσόδων τους θα πρέπει να προκαταβάλλονται στην εφορία. Όμως, η παροχή ρευστότητας από τα τραπεζικά ιδρύματα παρουσιάζει μεγάλα προβλήματα, καθώς η αναχρηματοδότηση των τραπεζών με τη συμβολή του Ταμείου Χρηματοπιστωτικής Σταθερότητας μέχρι και σήμερα δεν έχει καταφέρει –επαναλαμβάνω, δεν έχει καταφέρει!- να αποδώσει στην ελληνική οικονομία. <br />Αυτό κατά τη γνώμη μας, κατά τη γνώμη της Δημοκρατικής Αριστεράς, οφείλεται στην υποεκτίμηση του προβλήματος των δανειακών χαρτοφυλακίων των τεσσάρων πλέον συστημικών τραπεζών –εννοείται από την Κυβέρνηση,- καθώς τα μη εξυπηρετούμενα δάνεια δημιουργούν συνεχώς αυξανόμενες επισφάλειες για τον τραπεζικό κλάδο, θέτοντας έτσι σε αμφιβολία τόσο τις εκτιμήσεις που έχουν γίνει για το μέγεθος του προβλήματος, όσο και τις πρακτικές που ακολουθούν αυτές οι συγκεκριμένες τράπεζες για να επανακτήσουν τον χρηματοδοτικό τους ρόλο μέσα στην οικονομία. <br />Αυτή η διαπίστωση, δυστυχώς, επικυρώνεται και επιβεβαιώνεται πανηγυρικά και από τις δηλώσεις στελέχους της «PRICE WATERHOUSE COOPERS» κατά την προχθεσινή ημερίδα που μνημόνευσα προηγούμενα, κατά την ημερίδα του ΣΕΦ, για τη χρηματοδότηση των επιχειρήσεων. Συγκεκριμένα, αυτό το στέλεχος, ο κ. Ψάλτης, αναφέρει ότι το ποσοστό των μη εξυπηρετούμενων δανείων θα ανέβει από το 32% στο 40% το τρέχον έτος, προσθέτοντας ένα ποσό της τάξης των 20 δισεκατομμυρίων ευρώ στα κόκκινα δάνεια. Ούτε γι’ αυτό απάντησε χθες ο κύριος Διοικητής της Τράπεζας της Ελλάδος στη Διαρκή Επιτροπή Οικονομικών Υποθέσεων. Με αυτήν την προοπτική, οι τράπεζες θα πρέπει να παρουσιάζουν κερδοφορία της τάξης των 5 δισεκατομμυρίων ετησίως, για να μπορέσουν να χρηματοδοτήσουν την ελληνική αγορά. <br />Άρα εύκολα μπορούμε να εξαγάγουμε το συμπέρασμα ότι η ανάπτυξη, έτσι όπως ανακοινώνεται από τους κυβερνητικούς φορείς, μέχρι σήμερα, μόνο ως ευχολόγιο μπορεί να λογιστεί. Γι’ αυτό έσπευσα να χαιρετίσω την παρουσία των δύο Υπουργών, ώστε με αφορμή την επίκαιρη επερώτηση να έχουμε κάτι πιο συγκεκριμένο, κάτι πιο απτό.<br />Ένα δεύτερο ερώτημα στο οποίο καλείται να απαντήσει η Κυβέρνηση αφορά την αναδιάρθρωση του χρέους. Στις τελευταίες δηλώσεις του Υπουργού Οικονομικών κ. Στουρνάρα βλέπουμε για μία ακόμη φορά την αδυναμία της ελληνικής πλευράς να εκμεταλλευτεί τα λάθη που έχει παραδεχθεί πως έκανε το Διεθνές Νομισματικό Ταμείο στην εφαρμογή του προγράμματος διάσωσης. Αναφερόμαστε βεβαίως, κυρία Πρόεδρε, στην υποτίμηση των πολλαπλασιαστών που επέβαλαν διορθώσεις στο έλλειμμα της τάξης του 3% του ΑΕΠ. <br />Η πρόταση του Υπουργού Οικονομικών για μείωση του επιτοκίου δανεισμού και η μετατόπιση των τοκοχρεολυσίων μπορεί μεν να ελαφρύνει το βάρος της ετήσιας πληρωμής σε τόκους, αλλά, αν ανατρέξουμε στην ανάλυση της Επιστημονικής Επιτροπής της Βουλής για τη διαχείριση του χρέους μετά το 2014, διαπιστώνουμε ότι η λύση που προτείνει το Υπουργείο είναι ανεπαρκής για τη μείωση του χρέους στο 120% μέχρι το 2020 και απαιτεί συνδυασμό πολλών αισιόδοξων συνδυασμένων σεναρίων, σε μια αγορά η οποία, δυστυχώς, μέχρι τώρα δεν έχει δείξει σημάδια ανάκαμψης.<br /><br />Κυρία Πρόεδρε, θα ήθελα την ανοχή σας για μισό λεπτό και ολοκληρώνω.<br />Το «REUTERS», κυρίες και κύριοι συνάδελφοι, αναφέρει πως με τη διαγραφή χρέους να μην περιλαμβάνεται στις επιλογές της Ευρωζώνης, η ανακούφιση για την ελληνική οικονομία θα είναι ανεπαίσθητη από την εφαρμογή των παραπάνω μέτρων, προσθέτοντας αυτό της περαιτέρω χρηματοδότησης από τα διαρθρωτικά ταμεία. <br />Σε ό,τι αφορά τη συγκεκριμένη διαπίστωση, υπάρχει και η δική μας συνηγορία, δηλαδή ότι θα πρέπει να δεσμευθούν περισσότεροι πόροι στα διαρθρωτικά ταμεία –όπως αναφέρθηκε από την κ. Ξηροτύρη- για την ενίσχυση της ανάπτυξης στη χώρα μας, καθώς οι χρηματοδοτήσεις από ευρωπαϊκούς πόρους ενέχουν διασπορά κινδύνου για το τραπεζικό σύστημα, αφού οι πιθανότητες αποτυχίας των επενδύσεων είναι αυξημένες. Κι αυτό γιατί; Λόγω της καθίζησης της ζήτησης στην εγχώρια αγορά. Κι αυτό βεβαίως αποτελεί το τρίτο ερώτημα προς την Κυβέρνηση, που αφορά τις ενέργειες που έχει αναλάβει, έτσι ώστε όχι απλά να απορροφηθούν, αλλά να αξιοποιηθούν οι συγκεκριμένοι αυτοί πόροι. <br />Τέλος, κυρία Πρόεδρε, κύριοι Υπουργοί, πρόθεσή μας ήταν, σε συνέχεια της επίκαιρης επερώτησης που ως Δημοκρατική Αριστερά καταθέσαμε πέρυσι τον ίδιο καιρό περίπου, στις αρχές Φεβρουαρίου του 2013, να επισημάνουμε ότι υπάρχουν εναλλακτικά μέσα για να εκκινήσει επιτέλους αυτή η αναπτυξιακή προσπάθεια που έχει ανάγκη η ελληνική κοινωνία. <br />Προκαλούμε και αναμένουμε τις δικές σας απαντήσεις. <br />Σας ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Κι εμείς, κύριε συνάδελφε, σας ευχαριστούμε πολύ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και ένας εκπαιδευτικός από το Ιδιωτικό Γενικό Λύκειο «Γ. ΑΛΛΙΑΡΑ». <br />Η Βουλή τούς καλωσορίζει. <br /><br />Επίσης, ο Βουλευτής κ. Γεώργιος Ορφανός ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech by="#s125"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Η Βουλή ενέκρινε τη ζητηθείσα άδεια.<br />Τον λόγο έχει τώρα ο κ. Σπυρίδων Λυκούδης. <br />Θέλετε να πάρετε και τη δευτερολογία σας κι εσείς ή θα την κρατήσετε για μετά;</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Όχι, θα την κρατήσω.</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, έχετε τον λόγο.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Σας ευχαριστώ, κυρία Πρόεδρε.<br />Κυρίες και κύριοι συνάδελφοι, θα ξεκινήσω με μια αναφορά και έναν σχολιασμό στο θέμα, που νομίζω ότι κεντρίζει και το ενδιαφέρον αλλά και την ευαισθησία όλων μας, συμπολιτευομένων και αντιπολιτευομένων, και είναι το θέμα της ανεργίας, της απασχόλησης. <br />Κύριοι Υπουργοί, κυριαρχεί η αντίληψη ότι «ανάπτυξη ίσον απασχόληση». Δυστυχώς, αυτό δεν ισχύει χωρίς προϋποθέσεις. Ανάπτυξη είχαμε και την τελευταία δεκαετία προ της κρίσης, αλλά είχαμε και περίπου μισό εκατομμύριο ανέργους, είχαμε υψηλό δανεισμό και το «Global Financial Integrity» εκτιμά πως εκείνη ακριβώς τη δεκαετία χάσαμε περί τα 160 δισεκατομμύρια δολάρια σε μη καταγεγραμμένες μεταφορές μέσω του ισοζυγίου πληρωμών. Υπενθυμίζω επίσης ότι σε περιβάλλον θετικής ανάπτυξης μπήκαν οι βάσεις της καταστροφής του παραγωγικού ιστού, η αποβιομηχάνιση, η εγκατάλειψη της υπαίθρου, η διαφθορά, η φοροδιαφυγή ως τρόπος πλουτισμού, η γραφειοκρατία και η παραοικονομία. <br />Άρα το ζήτημα, ο στόχος, δεν είναι «οποιαδήποτε ανάπτυξη», αλλά η «υγιής ανάπτυξη», που οδηγεί σε λειτουργική οικονομία, δηλαδή στην παραγωγή πλούτου, στην αύξηση του ΑΕΠ με δημιουργία διατηρήσιμων θέσεων εργασίας και εισοδημάτων. Είναι η μεγέθυνση της παραγωγικότητας και του ιδιωτικού και του δημόσιου τομέα, με σεβασμό στους ανθρώπινους, στους δημοσιονομικούς και στους φυσικούς πόρους. Αν πραγματικά θέλουμε να υπηρετήσουμε την υγιή ανάπτυξη κι αν μπορούσαμε όλες οι πολιτικές ομάδες του Κοινοβουλίου να συμφωνήσουμε σ’ αυτά, έπρεπε ήδη να είχαμε αλλάξει ριζικά τέσσερα πεδία της ελληνικής πραγματικότητας και να πετύχουμε άλλη εικόνα σε τέσσερις βασικούς τομείς, που τους αναφέρω ως στόχους: ταχεία απόδοση της δικαιοσύνης, σταθερό και δίκαιο φορολογικό σύστημα, λειτουργική γραφειοκρατία και φιλικό κράτος, μηχανοργάνωση και διαφάνεια δομών και ελέγχων, με αιχμή του δόρατος το Περιουσιολόγιο, το Κτηματολόγιο και το Δασολόγιο.<br />Άρα η υγιής ανάπτυξη και η λειτουργική οικονομία δεν είναι δουλειά μόνο του  Υπουργείου Οικονομικών. Είναι θέμα και δικαιοσύνης και διοίκησης και χωροταξίας, για να αναφέρω τα βασικά. <br />Παραδείγματος χάριν, για τη διοίκηση: <br />Κύριοι Υπουργοί, θα επενδύατε ποτέ τα χρήματά σας σε μία οικονομία όπου ένας εκβιαστής θα μπορούσε ανενόχλητος να παγώσει την επένδυσή σας με μία ανυπόστατη αγωγή, που θα εκδικαζόταν σε δεκαπέντε χρόνια; Διότι, σύμφωνα με τη μελέτη της Παγκόσμιας Τράπεζας, το 2011 η χώρα μας αξιολογήθηκε ως εκατοστή πεντηκοστή πρώτη σε σύνολο εκατόν ογδόντα τριών χωρών ως προς το χρόνο εκδίκασης μίας αστικής υπόθεσης. Είμαστε δε και οι πρώτοι μεταξύ των είκοσι επτά κρατών-μελών της Ευρωπαϊκής Ένωσης στα θέματα διαφθοράς. <br />Κύριε Υπουργέ, μπορούμε να εξηγήσουμε στους πολίτες γιατί η Μποτσουάνα, παραδείγματος χάριν, ή η FYROM μηχανοργάνωσαν τη λειτουργία των δικαστηρίων τους, ενώ εμείς, παρά τον πακτωλό των ευρωπαϊκών κονδυλίων, δεν το κάναμε ακόμη; <br />Κύριοι δανειστές, κύριοι τροϊκανοί –δεν είναι εδώ, αναφέρομαι μεταφορικά- πείτε μας ειλικρινά, τι αξιολογείτε ως πιο σημαντικό, τι επιτέλους βελτιστοποιεί τις πιθανότητες να πάρετε πίσω τα λεφτά σας; Ένα δάνειο σε μία οικονομία με κατώτατο μισθό 500 ευρώ ή σε μία άλλη με κατώτατο μισθό 700 ευρώ, που όμως διαθέτει Κτηματολόγιο, Δασολόγιο και ξεκάθαρη πολιτική χρήσεων γης; Είκοσι πέντε χιλιάδες σελίδες νομικών κειμένων είναι η πολεοδομική χωροταξική νομοθεσία μας. Δεν έχουν όλες οι πόλεις μας σχέδιο πόλης. Όσες το κατάφεραν, τους κόστισε περισσότερο από 600 χιλιάδες ευρώ ανά τετραγωνικό χιλιόμετρο και καμμία δεκαπενταριά χρόνια. Στον «Αστέρα» Βουλιαγμένης, που θέλουμε να πουλήσουμε, κύριοι Υπουργοί, συγκρούστηκαν επτά διαφορετικά επίπεδα χωροταξικού σχεδιασμού. Το 10% της επιφάνειας της Ελλάδας κρίνεται στα δικαστήρια, με πολύχρονους και πολυδάπανους δικαστικούς αγώνες. Το δημόσιο από τη μία, ιδιώτες, Εκκλησία, νομικά πρόσωπα από την άλλη. Δεν τα λέω εγώ. Η προχθεσινή έκθεση της ΕΤΕ τα αναφέρει.<br />Σε ό,τι αφορά τα οικονομικά, κύριε Υπουργέ, ως μικρομεσαίος επιχειρηματίας θα επενδύατε σε μία χώρα όπου η μόνη σταθερά παράμετρος του φορολογικού πλαισίου είναι η τακτική αλλαγή με αυθαίρετους, άδικους και αναδρομικούς τρόπους και διαδικασίες; <br />Κυρία Πρόεδρε, τελειώνω. <br />Σε ό,τι αφορά τη Δημόσια Διοίκηση, κύριε Υπουργέ, θα δεσμεύατε ποτέ κεφάλαια, θα αναλαμβάνατε ποτέ υποχρέωση αποπληρωμής δανείων, των οποίων η εξυπηρέτηση θα εξαρτιόταν από την έγκαιρη απάντηση της Πολεοδομίας, της Αρχαιολογίας, της Πολιτικής Αεροπορίας, του Ναυτικού και άλλων εκατό περίπου υπηρεσιών του δημοσίου; Και αν αυτήν την πληγή την αντιμετωπίζετε –που αμφιβάλλω- με το fast track, πιστεύετε πως μπορεί να υπάρξει βιώσιμη ανάπτυξη χωρίς τους μικρομεσαίους;<br />Να γιατί, κυρίες και κύριοι συνάδελφοι, η ανάπτυξη κατά τη γνώμη μου δεν στηρίζεται μόνο στην αρμονία των αριθμών, που πολλές φορές είναι και επίπλαστη, αλλά κυρίως στις μεγάλες τομές, στις αναγκαίες μεταρρυθμίσεις, στην εξυγίανση των δομών. Αυτή είναι η πορεία προς την ανάπτυξη. Όλα τα άλλα είναι ένα αγχώδες κυνήγι προσαρμογών. Έχει ενδιαφέρον αυτό το κυνήγι και καλά κάνουμε και το κάνουμε. Μπορεί, όμως, αυτό το κυνήγι κάποιες στιγμές να σε σταθεροποιεί, αλλά μπορεί δυστυχώς και να σε καθηλώνει σταθερό στην αφετηρία.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Λυκούδη.<br />Η κ. Νίκη Φούντα έχει το λόγο.</speech><speech by="#s286"><from> ΝΙΚΗ ΦΟΥΝΤΑ</from> Ευχαριστώ, κυρία Πρόεδρε.<br />Κύριε Υπουργέ, κύριοι Βουλευτές, συμπληρωματικά στην εισήγηση του κ. Λυκούδη, που ουσιαστικά έθεσε τους τέσσερις στόχους της εθνικής ανάτασης, της εθνικής ανασυγκρότησης, όπως εμείς θέλουμε να την νοούμε, έρχομαι να πω ότι η άποψή μας είναι ότι μέρος όλης αυτής της υστερημένης ουσιαστικά ανασυγκρότησης της χώρας είναι κατά βάση η έλλειψη συνολικού σχεδιασμού. Θα επικεντρωθώ επιγραμματικά στο ζήτημα των εργαλείων, που είναι σύστοιχα με την έννοια του αναπτυξιακού σχεδιασμού. <br />Τέσσερα είναι και αυτά τα βασικά ζητήματα, που συνιστούν κατά τη γνώμη μας τα αναπτυξιακά εργαλεία: Το ΠΔΕ -το Πρόγραμμα των Δημοσίων Επενδύσεων, δηλαδή- το ΕΣΠΑ, ο αναπτυξιακός νόμος και η χρηματοδότηση των μικρομεσαίων επιχειρήσεων. <br />Όσον αφορά το ΕΣΠΑ, υπάρχει πλέον -και αυτό είναι σημαντικό- μία απορροφητικότητα της τάξης του 74%.<br />Δεν φτάνει, όμως, να ξεπεράσουμε αυτό το εθνικό άγχος της χαμηλής απορροφητικότητας των κοινοτικών πόρων που έχουμε, για να θεωρηθεί ότι έχουμε αποκτήσει και αναπτυξιακή προοπτική, που αυτό είναι το πραγματικό ζητούμενο.<br />Το ΕΣΠΑ δεν συνιστά ένα εργαλείο συγκυριακής οικονομικής πολιτικής, αλλά έναν μακροπρόθεσμο και αναπτυξιακό μοχλό μεταβολής των αναπτυξιακών όρων. Άραγε τελικά πόσο στοχευμένα διατίθενται τα κονδύλια του ΕΣΠΑ στη βάση ενός συγκεκριμένου, ολοκληρωμένου σχεδιασμού; Δυστυχώς, δεν διαθέτουμε καμμία αναλυτική αξιολόγηση για τα όσα έχουν επιτευχθεί έως τώρα και κυρίως για το κατά πόσο τελικά το ΕΣΠΑ διαμόρφωσε και υλοποίησε στρατηγικές, αναπτυξιακές προϋποθέσεις. Η πραγματικότητα δεν μας κάνει να είμαστε αισιόδοξοι.<br />Το ΕΣΠΑ λειτούργησε απλώς ως μία βραχυπρόθεσμη διάχυση ευρωπαϊκού χρήματος στην αγορά, μιας αγοράς που τα μειονεκτήματα και τις παθογένειες ανέπτυξε ο προηγούμενος εισηγητής. <br />Επομένως, η εισήγησή μας και η συζήτησή μας πρέπει να κινηθεί πέραν της απορρόφησης, έτσι θεωρούμε εμείς. Πρέπει να συζητήσουμε για το συντονισμό και τη στοχοθεσία, για την υλοποίηση προτεραιοτήτων που θα έχουν προστιθέμενη αξία μακροπρόθεσμα και δεν θα προσφέρουν απλώς συγκυριακή ανακούφιση για την αξιολόγηση επιτευξιμότητας των στόχων, με έμφαση στον εξαγωγικό προσανατολισμό και κυρίως στους ανθρώπινους πόρους, με επίκεντρο τον άνθρωπο, κύριοι Υπουργοί.<br />Υπάρχουν μελέτες της «McKinseg», του ΙΟΒΕ, του ΚΕΠΕ, που υποδεικνύουν μία σειρά συγκεκριμένων κλάδων που εμφανίζουν συγκριτικά πλεονεκτήματα και είναι εξωστρεφείς, τα δικά μας συγκριτικά πλεονεκτήματα, τη δική μας εξωστρέφεια. Σε αυτούς θα πρέπει να δώσουμε στρατηγική έμφαση και θα πρέπει ακόμη να δούμε τη βελτίωση της αποτελεσματικότητας, δίνοντας προτεραιότητα σε παρεμβάσεις με υψηλό εισοδηματικό πολλαπλασιαστή και με βέλτιστη συσχέτιση με τη δημιουργία θέσεων εργασίας. Η ανεργία μαστίζει την Ελλάδα και αυτό πρέπει να είναι πρώτη μας προτεραιότητα.<br />Η αξιολόγηση αυτή είναι αναγκαία και πρέπει να γίνει στη βάση της απόδοσης ανά επενδυόμενο ευρώ, για να δούμε την αποδοτικότητα τελικά των ευρωπαϊκών πόρων. Είναι σαφές ότι κάθε επενδυόμενο ευρώ με ευρωπαϊκό προσανατολισμό, ας πούμε όσον αφορά την πράσινη ανάπτυξη, έχει δείξει ότι αποδίδει περισσότερο από κάθε άλλη επένδυση. Αυτό στην Ελλάδα ποτέ δεν το λάβαμε υπ’ όψιν.<br />Άλλο ζήτημα είναι οι καθυστερήσεις στη χάραξη πολιτικής. Να σημειωθεί ότι ήδη τρέχει η νέα προγραμματική περίοδος, αλλά το Υπουργείο δεν έχει αποστείλει ακόμα, κύριοι Υπουργοί, στην Ευρωπαϊκή Επιτροπή προς έγκριση τα νέα επιχειρησιακά προγράμματα. Θέλω ένα σχόλιο γι’ αυτό.<br />Κι άλλο ζήτημα, εξίσου κομβικό, είναι η αμφίδρομη σχέση αλληλεπίδρασης μεταξύ χωροταξικού και αναπτυξιακού σχεδιασμού. Το ΕΣΠΑ τρέχει όλον αυτόν τον καιρό χωρίς να έχουν επικαιροποιηθεί τα περιφερειακά και χωροταξικά πλαίσια. Είναι μία πολύ μεγάλη έλλειψη κρατική. Τα χωροταξικά πλαίσια δίνουν κατευθύνσεις χωροταξικού και στρατηγικού σχεδιασμού που αυτήν τη στιγμή δεν υπάρχουν και δεν έχουν επικαιροποιηθεί.<br />Αυτές οι χρονικές ανακολουθίες και υστερήσεις είναι απολύτως ανορθολογικές και υπονομεύουν συνολικά κάθε έννοια αναπτυξιακού προγραμματισμού. Θα θέλαμε λοιπόν σήμερα να μας μιλήσετε επιτέλους με χρονοδιαγράμματα.<br />Όλα τα παραπάνω, όμως, περνούν από μία επιπλέον καταλυτική παράμετρο, την ενεργοποίηση των τραπεζών. Αυτή η περίοδος χάριτος, μετά την ανακεφαλαιοποίηση που έγινε με εγγύηση το δημόσιο χρήμα των φορολογούμενων πολιτών, δεν μπορεί να κρατήσει για πολύ ακόμα. Εδώ απαιτείται η δική σας κυβερνητική πίεση, την οποία δεν φαίνεται να είστε ιδιαιτέρως διατεθειμένοι να ασκήσετε. <br />Το δημόσιο έχει κάνει πολλά, πολύ περισσότερα από όσα θα έπρεπε για να διασωθεί το τραπεζικό σύστημα, χωρίς μάλιστα να πληρώσει για το ρίσκο των άστοχων επιλογών τα προηγούμενα χρόνια. Δεν θα έπρεπε, λοιπόν, και οι τράπεζες με τη σειρά τους να συμβάλουν επιτέλους τώρα στην παροχή ρευστότητας προς την παραγωγική οικονομία; Κάναμε ό,τι μπορούσαμε για να τους παράσχουμε τα εργαλεία. Σας ζητάμε, επιτέλους, η ρευστότητα να μπει σε πρώτο πλάνο.<br /><br />Ολοκληρώνω, κυρία Πρόεδρε, με το ίσως κρισιμότερο πεδίο όπου χρειάζεται η συμβολή των χρηματοδοτικών αυτών εργαλείων, που είναι η πρόσβαση των μικρομεσαίων επιχειρήσεων στη χρηματοδότηση για την υλοποίηση προγραμμάτων προς ενίσχυσή τους. <br />Όσες πρωτοβουλίες και ρυθμίσεις κι αν αναλάβει το Υπουργείο Ανάπτυξης για τη χρηματοδότηση και εγγυοδοσία των επιχειρήσεων, μέσω του ΕΤΕΑΝ και το εργαλείο του ΕΣΠΑ, δεν μπορούν να αποδώσουν χωρίς τη συμμετοχή των τραπεζών. Σε αυτόν τον τομέα περιμένουμε να μας αναπτύξετε αναλυτικά τις δράσεις σας, αλλιώς η επιχειρηματικότητα μικρής κλίμακας, κομβική για την καταπολέμηση της ανεργίας, για την οικονομία συνολικά της χώρας, θα συνεχίσει να διαλύεται. <br />Σε καμμία περίπτωση δεν πρέπει να επιμείνουμε σε μία λογική fast track που ακυρώνει χωροταξικά σχέδια, περιβαλλοντικές νομοθεσίες, πρότυπα βιώσιμης ανάπτυξης, φορολογικό πλαίσιο κ.λπ.. Αν δεν ξεφύγουμε από πρόχειρες και συνοπτικές διαδικασίες, δεν πρόκειται ποτέ να επιλύσουμε σοβαρά ζητήματα σχετικά με το Κτηματολόγιο, το Δασολόγιο, το πλήρες Περιουσιολόγιο, τις αναθεωρήσεις των περιφερειακών σχεδιασμών, την αναδιάρθρωση της Δημόσιας Διοίκησης, ώστε να είναι θεσμοί λειτουργικοί, όχι υποστελεχωμένοι και όχι τυπολατρικοί. <br />Στη δευτερολογία μου θα μιλήσω για το Πρόγραμμα Δημοσίων Επενδύσεων που το θεωρούμε κομβικό σημείο για τη χώρα. Ελπίζουμε στην ομιλία σας να μας πείτε κάποια πράγματα πολύ συγκεκριμένα και πολύ υπεύθυνα.<br />Σας ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε την κυρία συνάδελφο.<br />Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα νότια θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, ο Πρέσβης της Ινδίας στην Αθήνα κ. Τσεουάνκ Τόπντεν, συνοδευόμενος από είκοσι μέλη αντιπροσωπείας του Κοινοβουλίου του κρατιδίου του Ουτάρ Πραντές της Ινδίας στο πλαίσιο συνάντησής τους με την ομάδα φιλίας Ελλάδας-Ινδίας.<br />Η Βουλή τους καλωσορίζει.<br /><br />Το λόγο έχει ο κ. Θωμάς Ψύρρας.</speech><speech by="#s300"><from> ΘΩΜΑΣ ΨΥΡΡΑΣ</from> Κυρία Πρόεδρε, θα εκμεταλλευθώ και το χρόνο της δευτερολογίας μου.<br />Στις σημερινές συνθήκες ο πρωτογενής τομέας έρχεται αντιμέτωπος με σημαντικότατα προβλήματα. Θα επισημάνω έντεκα προβλήματα που βέβαια δεν καλύπτουν το σύνολο των προβλημάτων. <br />Η απουσία της χωροταξικής οργάνωσης των αγροτικών δραστηριοτήτων ως πελώριο πρόβλημα έχει αναφερθεί ήδη. Είναι πρόβλημα τα εξαιρετικά χαμηλά επίπεδα διασύνδεσης μεταξύ των κλάδων της πρωτογενούς παραγωγής, δηλαδή μεταξύ της γεωργίας και της κτηνοτροφίας ή μεταξύ της πρωτογενούς παραγωγής και άλλων τομέων. <br />Τονίζω επίσης το σύστημα των στρεβλών επιδοτήσεων που έχει οδηγήσει σε εντατικές καλλιέργειες και στην εγκατάλειψη των ήπιων και ορεινών καλλιεργειών που έχουν μεγάλη οικολογική αξία. <br />Το κόστος παραγωγής παραμένει ιδιαίτερα υψηλό και ολοένα αυξάνεται. Το κέρδος του εμπόρου-μεταπωλητή αγροτικών προϊόντων παραμένει δυσανάλογα μεγάλο σε σύγκριση με το κέρδος που αποκομίζει ο ίδιος ο γεωργός. <br />Η διείσδυση της Ελλάδας στις κεντρικές ευρωπαϊκές αγορές παραμένει χαμηλή, με μερίδιο κάτω από το 2%. <br />Το μέγεθος του κλήρου, μικρότερο από πενήντα στρέμματα, και ο πολυτεμαχισμός σε έξι-επτά τεμάχια ανά κλήρο καθορίζει δυστυχώς σε μεγάλο βαθμό την ανταγωνιστικότητα της παραγωγής και προσδιορίζει το βαθμό διείσδυσης μιας γεωργίας στη διεθνή αγορά. <br />Η ανορθολογική διαχείριση των υδάτινων πόρων είναι ένα πελώριο ζήτημα. Ήδη το δείχνουν τα προβλήματα που θα συναντήσουμε εξαιτίας της «αλόγιστης» και παράλογης λογικής απέναντι στον Αχελώο. <br />Η απαξίωση του συνεταιριστικού κινήματος δεν χρειάζεται κανέναν σχολιασμό. Όλοι γνωρίζουν το πρόβλημα. <br />Ένα άλλο πρόβλημα είναι η υποβάθμιση της γεωργικής έρευνας και η ομηρία των αγροτών στις τράπεζες. Κύριε Υπουργέ, τα ληξιπρόθεσμα δάνεια των αγροτών αυτήν τη στιγμή βρίσκονται στο alert. Τα κοράκια που έχει ξαμολήσει ο εκκαθαριστής πιέζουν τους αγρότες. <br />Πώς θα ξεπεράσουμε όλα αυτά τα προβλήματα; Χρειαζόμαστε να εφαρμόσουμε ένα συγκροτημένο και δίκαιο δημοσιονομικό πρόγραμμα και να σχεδιάσουμε ένα μακροπρόθεσμο, βιώσιμο, νέο μοντέλο ανάπτυξης, θέτοντας προτεραιότητες που να το υλοποιούν. Πρέπει επιτέλους να ξεχωρίσουμε τις δομικές και τις θεσμικές προτεραιότητες, τις άμεσες προτεραιότητες και δράσεις, τις συγκεκριμένες προτεραιότητες για κάθε ένα προϊόν ξεχωριστά. <br />Ενώ λέμε πολλές φορές ότι ο πρωτογενής τομέας είναι ο πυλώνας για την οικονομία μας, εδώ και ενάμιση χρόνο δεν έχει έλθει νομοσχέδιο στη Βουλή για τον πρωτογενή τομέα. Μόνο τώρα ήλθε, εδώ και μία εβδομάδα. Πώς το εξηγείτε αυτό;<br />Τι πρέπει λοιπόν να κάνουμε; Πρώτον, πρέπει επιτέλους να ολοκληρώσουμε τα αναγκαία γνωστικά υπόβαθρα και τα εργαλεία για τη λήψη των αποφάσεων, την κτηματογράφηση, τους δασικούς χάρτες, τις γεωργικές περιοχές υψηλής οικολογικής αξίας. Να προχωρήσουμε επιτέλους τη θεσμική μεταρρύθμιση για τους συνεταιρισμούς, τις ομάδες παραγωγών, τους νέους αγρότες και τους νεοεισερχόμενους στο αγροτικό επάγγελμα.<br />Να μεταρρυθμίσουμε την αγροτική ασφάλιση και τον δυσκίνητο ΕΛΓΑ. Να δημιουργήσουμε θεσμικό πλαίσιο για να ενισχυθούν δραστηριότητες που αφορούν καινοτόμα και ποιοτικά προϊόντα. Να ξεκαθαρίσουμε το τοπίο με τη φορολογία των αγροτών. Αυτήν την εποχή βρίσκονται σε ακραία κατάσταση άγχους και αμηχανίας για το πώς θα χειριστούν τα βιβλία τους. Περιμένουν εγκυκλίους, αλλά έτσι δεν δουλεύει ούτε η γεωργία ούτε η κτηνοτροφία. <br />Να θεσμοθετήσουμε παροχή κινήτρων για την κατανομή γης. Να εφαρμόσουμε πιστοποιήσεις και σημάνσεις σε προϊόντα και σε παραγωγικές διαδικασίες στη βιολογική παραγωγή, στη μεταποίηση. Να χτίσουμε ένα εθνικό σύστημα πιστοποίησης προϊόντων από προστατευόμενες περιοχές. Και βέβαια να αναθεωρήσουμε το σύστημα ενισχύσεων με σκοπό να τονώσουμε τις διαδικασίες εκείνες που προωθούν τον ανταγωνισμό. <br />Και ανάμεσα σε αυτά, να φτιάξουμε το πλαίσιο ώστε να συνδέσουμε δραστηριότητες και τομείς, παραδείγματος χάριν, να συνδέσουμε τον τουρισμό και την αγροτική παραγωγή. Να αξιοποιήσουμε τη βαλτωμένη λειτουργία του θεσμού της τράπεζας πόρων και να δημιουργήσουμε επιτέλους μητρώο ντόπιων φυλών και ποικιλιών. Να φτιάξουμε το παρατηρητήριο φυτοφαρμάκων και να προωθηθεί η παραγωγή γενοσήμων στον αγροτικό τομέα. <br />Να στηρίξουμε τον κλάδο της τεχνολογίας τροφίμων για να πετύχουμε πρόσβαση σε σημαντικές αγορές, δηλαδή να διαχειριστούμε τα logistic εντός και εκτός Ελλάδος με την ανάπτυξη δικτύων λιανεμπόρων και χονδρεμπόρων στο εξωτερικό και με εκπόνηση προγραμμάτων για τοπικές μικρές και μεσαίες μονάδες. Να δημιουργήσουμε δημοπρατήρια αγροτικών προϊόντων και ιχθυοκαλλιέργειας για να διατίθενται τα προϊόντα των γεωργών σε καλύτερη τιμή. <br />Να ιεραρχήσουμε επιτέλους τις εξαγωγικές αγορές -σε ποια απευθυνόμαστε και γιατί- και να διαφοροποιήσουμε τη στρατηγική μας, επενδύοντας στην ποιότητα και την ανταγωνιστική τιμή. Να επανεξετάσουμε εκ βάθρων την εκπαίδευση και την κατάρτιση των αγροτών που δεν υπάρχει. Να εφαρμόσουμε σχέδια διαχείρισης της κτηνοτροφίας που να συμπεριλαμβάνουν την ολοκληρωμένη διαχείριση της βόσκησης, τη δημιουργία κτηνοτροφικών ζωνών, τη διασύνδεση κτηνοτροφίας-γεωργίας, την ανάπτυξη συστημάτων μεταποίησης και εμπορίας. <br />Η ΔΗΜΑΡ δεν βλέπει την πολιτική της παρουσία ως άμυνα σε χειρότερες επιλογές. Επειδή ξέρουμε τι δεν πάει καλά, οφείλουμε να δράσουμε με βάση αυτήν τη γνώση και να μεταρρυθμίσουμε την υπάρχουσα ζοφερή κατάσταση. <br />Σας ευχαριστώ.<br /> </speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς. <br />Ο κ. Γεώργιος Κυρίτσης έχει το λόγο. <br />Έχετε για την πρωτολογία τρία λεπτά και για τη δευτερολογία δύο λεπτά.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Όχι. Έτσι είχαν γραφτεί. Ήταν λάθος.</speech><speech by="#s125"><from>ΠΡΟΕΔΡΕΥΟΥΣΑ</from> Δεν φταίμε εμείς γι’ αυτό. Τι να κάνει το Προεδρείο;</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Αφού ο κ. Ψύρρας...</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, θα υπάρχει ανοχή, κύριε Κυρίτση, αλλά να ξέρετε ότι έτσι είναι γραμμένη η σειρά.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Έγινε κάποιο λάθος.</speech><speech by="#s125"><from>ΠΡΟΕΔΡΕΥΟΥΣΑ</from> Εγώ πάντως αυτό βλέπω. Έτσι είναι γραμμένο. <br />Έχετε το λόγο.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Θεωρώ αδιανόητο να συζητάμε για παραγωγική ανασυγκρότηση της χώρας χωρίς να μιλάμε, κύριε Υπουργέ, για ενάμισι εκατομμύριο ανέργους που υπάρχουν στην Ελλάδα. Και οι ημιαπασχολούμενοι είναι χιλιάδες, όπως χιλιάδες είναι και οι απλήρωτοι εργαζόμενοι για τουλάχιστον ένα δωδεκάμηνο. <br />Χωρίς αμφιβολία η ανεργία σαφώς είναι το υπ’ αριθμόν ένα πρόβλημα που απειλεί ευθέως την κοινωνική συνοχή και τα θεμέλια της ελληνικής κοινωνίας. Με τα τελευταία στοιχεία της ΕΛΣΤΑΤ η ανεργία ανήλθε τον Οκτώβρη στο 27,8%, δηλαδή ένα εκατομμύριο τριακόσιοι ογδόντα επτά πεντακόσιοι είκοσι άνθρωποι βρέθηκαν εκτός αγοράς εργασίας, την ίδια ώρα, κύριε Υπουργέ, που χιλιάδες νέοι επιστήμονες αναγκάζονται να φύγουν στο εξωτερικό, στερώντας τη χώρα από τις πιο παραγωγικές δυνάμεις.  <br />Πίστευα ότι μετά την κατάρρευση της χώρας θα βρίσκαμε επιτέλους το θάρρος να σταματήσουμε τα παραμύθια και να πούμε την αλήθεια στους πολίτες. Για να μπορέσουν ενάμισι εκατομμύριο άνεργοι να βρουν δουλειά, απαιτείται ανάπτυξη 5% έως 6% το χρόνο για δέκα χρόνια. Αυτή είναι η αλήθεια και θα πρέπει κάποια στιγμή να την πει η Κυβέρνηση ξεκάθαρα στον ελληνικό λαό, η οποία απλώς χύνει κροκοδείλια δάκρυα για τους ανέργους, εξαγγέλλει επενδύσεις που δεν πρόκειται να αντιμετωπίσουν καθόλου το πρόβλημα της ανεργίας και κόβει κορδέλες προσπαθώντας να εξαπατήσει τον ελληνικό λαό ότι άρχισε η ανάπτυξη. Το πρόβλημα, κύριοι, είναι ότι η Ελλάδα δεν έχει παραγωγικό μοντέλο.<br />Η φούσκα έσκασε και τρία χρόνια μετά δεν έχετε κάνει τίποτα. Δεν έχετε στρατηγικό σχέδιο ανασυγκρότησης της χώρας και δεν έχετε κανένα παραγωγικό μοντέλο για να την υλοποιήσετε. Η Κίνα για παράδειγμα συνειδητοποιεί ότι σε είκοσι χρόνια θα είναι μια γερασμένη χώρα. Και τι κάνει; Δίνει δεύτερο παιδί, για να μην είναι γερασμένη χώρα. Εμείς τι κάνουμε; Στέλνουμε τα καλύτερα μυαλά μας στο εξωτερικό. <br />Να σας πω κάτι; Η χώρα σε δέκα χρόνια θα είναι μια γερασμένη χώρα. Ξέρετε πολύ καλά τι σημαίνει αυτό. Σημαίνει 100 ευρώ σύνταξη και 150 ευρώ μισθός, αν υπάρχει. Και αυτό δεν μπορεί να αμφισβητηθεί από κανέναν. <br />Πώς αποτρέπεται αυτό; Οι συνάδελφοί μου σας ανέπτυξαν τις λεπτομέρειες. Στην πρωτογενή παραγωγή δεν έχετε τίποτα. Στη δευτερογενή παραγωγή δεν έχετε τίποτα. Στη μεταποίηση, ενέργεια, καινοτομία, έρευνα, τεχνολογία, παιδεία χρειάζεται ένα ολοκληρωμένο σχέδιο που δεν υπάρχει από κανέναν. Χρειάζεται σκληρή και συστηματική δουλειά από όλους. <br />Θα αναφερθώ όμως ιδιαίτερα σε δύο τομείς που γνωρίζω πολύ καλά: πολιτισμός και τουρισμός.<br />Και οι δύο αυτοί είναι δυναμικοί τομείς και αντιπροσωπεύουν ένα μεγάλο ποσοστό του ελληνικού ΑΕΠ. Θα το πω ξεκάθαρα. Η Κυβέρνηση δεν διαθέτει κανένα απολύτως σχέδιο. Το πρόσφατο νομοθέτημα του Υπουργείου Τουρισμού δεν διαθέτει κανένα όραμα, καμμία στόχευση. Όσο για τον πολιτισμό, πρόκειται για μια ανύπαρκτη λέξη στο πρόγραμμά σας. <br />Η τουριστική πολιτική που ακολουθεί η Κυβέρνηση στηρίζεται στο ξεπερασμένο πρότυπο περασμένων δεκαετιών: το μοντέλο «ήλιος-θάλασσα». Δεν μπορεί όμως να συνεχίσει να παράγει αυτό το μοντέλο. Δεν έχετε κανένα σχέδιο σύνδεσης του τουρισμού με τον πολιτισμό. Είναι μία διαδικασία που θα αξιοποιήσει τη φυσική μας ομορφιά και την πλούσια πολιτιστική μας παράδοση. Δεν έχετε σχέδιο, κύριε Υπουργέ, για την ανάπτυξη των εναλλακτικών μορφών τουρισμού. Δεν σας έχουν πει για τους δρόμους του χιονιού, για τους δρόμους του κρασιού, τους δρόμους της θρησκείας, τον ιατρικό τουρισμό. Είναι παράδοξο να μην εκμεταλλεύεστε την πολιτιστική μας κληρονομιά και την ιστορία μας. Είμαστε μία χώρα που γέννησε τον πολιτισμό. Άλλες χώρες επιχειρούν να κατασκευάσουν ιστορία και εμείς δεν αξιοποιούμε το μεγάλο μας κράχτη.<br />Κύριοι συνάδελφοι, στην κατάσταση που βρίσκεται η χώρα δεν επιτρέπονται ολιγωρίες. Η ανάπτυξη δεν μπορεί να έρθει με ρητορείες. Θα έρθει με ολοκληρωμένο σχέδιο που θα αξιοποιήσει τα συγκριτικά μας πλεονεκτήματα και θα οδηγήσει στην παραγωγική ανασυγκρότηση της χώρας. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ πολύ, κύριε συνάδελφε.<br />Η κ. Μαρία Ρεπούση έχει το λόγο.</speech><speech by="#s241"><from> ΜΑΡΙΑ ΡΕΠΟΥΣΗ</from> Κύριε Υπουργέ, η δική μου παρέμβαση θέλει να αναδείξει τη στενή σχέση της ανάπτυξης με την εκπαίδευση. Θέλουμε με άλλα λόγια να σας πούμε ότι αν δεν συμπεριλάβετε την εκπαίδευση, δεν μπορείτε να σχεδιάσετε την ανάπτυξη. <br />Η εκπαίδευση, εκτός από τη διαμόρφωση υπεύθυνων, δημοκρατικών και εγγράμματων πολιτών, συνιστά ταυτόχρονα πυλώνα για την ανάπτυξη. Τώρα στην κοινωνία της γνώσης και της πληροφορίας η σχέση αυτή είναι περισσότερο από ποτέ ισχυρή. Δεν είναι τυχαίο ότι στους πέντε κεντρικούς ευρωπαϊκούς στόχους για την «Ευρώπη 2020» συμπεριλαμβάνεται και η εκπαίδευση. <br />Ενώ στη χώρα μας οι δαπάνες για την εκπαίδευση είναι συγκριτικά χαμηλές σε σχέση με άλλες ευρωπαϊκές χώρες, έχουμε ταυτόχρονα υψηλού επιπέδου επιστημονικό δυναμικό. Αυτό όμως το δυναμικό σε συνθήκες κρίσης της χώρας μας εγκαταλείπει την Ελλάδα για άλλες ευρωπαϊκές χώρες. Σύμφωνα με μία έρευνα που έγινε από το Πανεπιστήμιο Μακεδονίας, σε ένα δείγμα δύο χιλιάδων οκτακοσίων Ελλήνων επιστημόνων, το 10% απ’ αυτούς έχει ήδη εγκαταλείψει τη χώρα. Ένα 20%-30% απ’ αυτό το νέο επιστημονικό δυναμικό έχει κάνει ήδη τα χαρτιά του και ετοιμάζεται να εγκαταλείψει τη χώρα. <br />Αυτό είναι ένα πάρα πολύ σοβαρό πρόβλημα. Είναι τεράστια ζημιά για τη χώρα μας. Έχουμε επενδύσει στο επιστημονικό δυναμικό αυτό για την εκπαίδευσή τους. Να αναφέρω χαρακτηριστικά ότι ένας φοιτητής Ιατρικής κοστίζει στο ελληνικό κράτος 12.000 ευρώ το χρόνο για τις σπουδές του. Συνολικά με τις καθυστερήσεις θεωρούμε ότι γύρω στις 80.000 ευρώ δαπανά το ελληνικό κράτος για να φτιάξει το γιατρό. <br />Και από την άλλη μεριά προσφέρουμε δωρεάν επιστημονικό δυναμικό στις άλλες χώρες, που φυσικά έχουν δημιουργήσει τους όρους και τις συνθήκες για να παίρνουν αυτό το επιστημονικό δυναμικό πολύ πιο γρήγορα, χωρίς γραφειοκρατίες.<br />Το ερώτημα όμως είναι, αν τελικά στην Ελλάδα έχουμε περισσότερους γιατρούς, για παράδειγμα, απ’ όσους χρειαζόμαστε, τι κάνουμε; Ως Δημοκρατική Αριστερά πιστεύουμε ότι υπάρχει δομική αδυναμία σύνδεσης της εκπαίδευσης και της έρευνας με τον παραγωγικό ιστό της χώρας. Με άλλα λόγια, υπάρχει χαμηλός βαθμός αλληλεπίδρασης.<br />Θα φέρω ένα παράδειγμα. Πριν από λίγες μέρες ο Σύνδεσμος Ελλήνων Βιομηχάνων έδωσε στη δημοσιότητα ογδόντα επτά επαγγέλματα που προβλέπεται να έχουν ζήτηση την επόμενη δεκαετία: οκτώ μεγάλους επιχειρηματικούς τομείς, τρόφιμα, τεχνολογίες πληροφορικής και επικοινωνιών, ενέργεια, δομικά προϊόντα, εφοδιαστική αλυσίδα, περιβάλλον, μέταλλο, υγεία.<br />Υπάρχει αυτί για να το ακούσει αυτό; Υπάρχει δηλαδή από τη μεριά της πολιτείας κάποιο Υπουργείο, κάποια ομάδα να λάβει υπ’ όψιν της αυτούς τους τομείς, στους οποίους προβλέπεται ότι θα υπάρξει ζήτηση τα επόμενα χρόνια, και να σχεδιάσει ανάλογα ή μάλλον να συνδέσει αυτό που λέμε στην Ελλάδα «έρευνα και εκπαίδευση» με αυτήν τη ζήτηση; Αμφιβάλλουμε, κύριε Υπουργέ, ότι υπάρχει αυτό το αυτί.<br />Το άλλο είναι: υπάρχει μηχανισμός στην Ελλάδα μετεκπαίδευσης, διά βίου μάθησης που να μπορεί να προσαρμόζει το επιστημονικό και γενικά το ανθρώπινο δυναμικό της χώρας στις νέες ανάγκες που έχει ο δημόσιος και ο ιδιωτικός τομέας παραγωγής; Αμφιβάλλουμε. Υπάρχουν προγράμματα διά βίου μάθησης και μετεκπαίδευσης που δεν επικοινωνούν με την αγορά εργασίας, σχεδιάζονται ανεξάρτητα από αυτήν και υπουργεία και αρμόδιες αρχές που επίσης δεν επικοινωνούν.<br />Θέλουμε, λοιπόν, συγκεκριμένα να μας πείτε πώς σκοπεύετε ως αρμόδιο Υπουργείο να λύσετε το πρόβλημα αυτής της δομικής αδυναμίας της απουσίας αλληλεπίδρασης ανάμεσα στην εκπαίδευση και την έρευνα και στον παραγωγικό τομέα. Τι σκοπεύετε να κάνετε γι’ αυτό, πρώτον;<br />Υπάρχει κάποιο πρόγραμμα από τη μεριά του Υπουργείου Ανάπτυξης έτσι ώστε η εκπαίδευση και η έρευνα, η οποία αυτήν τη στιγμή γίνεται σε ένα διάσπαρτο ερευνητικό ιστό της χώρας, που επίσης δεν επικοινωνεί μεταξύ του –δηλαδή έχουμε ερευνητικά ινστιτούτα που παράγουν ερευνητικά προϊόντα καινοτόμα και δεν γνωρίζει το ένα τι ποιεί το άλλο– να συνδεθεί με την παραγωγή; Και τι σκοπεύετε συγκεκριμένα να κάνετε, ώστε να αποτρέψετε την περαιτέρω εγκατάλειψη της χώρας μας από το νέο επιστημονικό δυναμικό;<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Ρεπούση.<br />Το λόγο έχει τώρα ο Υπουργός Ανάπτυξης και Ανταγωνιστικότητας κ. Κωστής Χατζηδάκης.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Κυρίες και κύριοι συνάδελφοι, χωρίς καμμιά αμφιβολία, η ανάπτυξη δεν διατάσσεται, ούτε μπορεί να γίνει στο γκρεμό και στο κενό. Απαιτεί συγκεκριμένες προϋποθέσεις, προϋποθέσεις που σχετίζονται με την πολιτική σταθερότητα, τη δημοσιονομική εξυγίανση, τη μείωση του κράτους, την προώθηση διαρθρωτικών αλλαγών, την ενίσχυση της επιχειρηματικότητας.<br />Όταν ξεκίνησε η Κυβέρνηση Σαμαρά, όταν ορκίστηκε, επειδή έλειπαν σχεδόν όλες αυτές οι προϋποθέσεις, η προσπάθειά μας ήταν ναρκοθετημένη. Στους δεκαοκτώ μήνες που διέρρευσαν από τις εκλογές, εκείνο που επιχειρήθηκε ήταν ακριβώς να μπούνε τα θεμέλια, να μπούνε οι βάσεις, να δημιουργηθούν οι προϋποθέσεις, προκειμένου η χώρα σταδιακά από την ύφεση να περάσει στην ανάκαμψη και στην ανάπτυξη.<br />Αυτή ήταν η προσπάθειά μας. Μακάρι να μπορούσε να γίνει με ευχές και προσευχές.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Μα, δεν ήσασταν Υπουργός Ανάπτυξης πριν ….</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Ποιος Υπουργός Ανάπτυξης εύχεται να έχει αυτό το Υπουργείο σε περίοδο ύφεσης;<br />Εκείνο, όμως, το οποίο πρέπει να πούμε ξεκάθαρα στον ελληνικό λαό είναι πως δεν μπορούμε να μπούμε στο δρόμο της ανάπτυξης, αν δεν συντρέξουν κάποιες βασικές προϋποθέσεις που συντρέχουν σε όλες τις σύγχρονες οικονομίες. Δεν είναι θέμα προθέσεων η ανάπτυξη, είναι θέμα μίγματος πολιτικής.<br />Τους τελευταίους δεκαοκτώ μήνες, πρώτον, διαψεύστηκαν όλα τα σενάρια και όλες οι Κασσάνδρες σε σχέση με τις προβλέψεις για κυβερνητική αστάθεια. Η χώρα αγκυρώθηκε στο ευρώ, το τραπεζικό σύστημα ανακεφαλαιοποιήθηκε, η δημοσιονομική εξυγίανση προχώρησε, μία σειρά από διαρθρωτικές αλλαγές και μεταρρυθμίσεις έγιναν πράξη. <br />Έτσι, τα αποτελέσματα ήταν καλύτερα των αναμενομένων, καλύτερα από αυτά που προέβλεπε και ο ίδιος ο προϋπολογισμός που ψηφίσαμε. Ο στόχος του πρωτογενούς πλεονάσματος επιτεύχθηκε ένα χρόνο νωρίτερα σε σχέση με αυτό που είχε συμφωνηθεί με την τρόικα. Το εμπορικό μας ισοζύγιο εξισορροπήθηκε και το ύψος της ύφεσης είναι μικρότερο το 2013 σε σχέση με τις προβλέψεις -επαναλαμβάνω- του ίδιου του προϋπολογισμού. Η ύφεση είναι πιο ρηχή και το 2014 θα είναι κατά τις προβλέψεις των περισσότερων διεθνών οργανισμών και αναλυτών η πρώτη χρονιά που η Ελλάδα θα περάσει από την ύφεση στην ανάκαμψη. <br />Στην προσπάθεια αυτή εμείς ως Υπουργείο Ανάπτυξης κάναμε όλα εκείνα που μπορούσαμε, αυτά που είχαμε δεσμευτεί, έτσι ώστε να συμβάλουμε και εμείς από την πλευρά μας στο γενικότερο στόχο. Ψηφίστηκε ο νέος επενδυτικός νόμος, που ψηφίσατε και εσείς, κυρίες και κύριοι συνάδελφοι της ΔΗΜΑΡ, που θεσπίζει μεταξύ των άλλων μία κεντρική αδειοδοτική αρχή για την καταπολέμηση της γραφειοκρατίας, αλλά εισάγει και μία σειρά από άλλες καινοτομίες στις οποίες είμαι βέβαιος θα αναφερθεί στη συνέχεια ο αρμόδιος Υφυπουργός, ο κ. Μηταράκης. <br />Οι εικοσιπέντε δράσεις για την απλοποίηση των διαδικασιών στις εξαγωγές είναι σε εξέλιξη και τις προχωρούμε σε συνεργασία με τους εξαγωγείς. Μία σειρά από απελευθερώσεις αγορών και επαγγελμάτων έχουν προχωρήσει και αναφέρομαι στα μικρά φορτηγά, στις μεταφορές ως προς τον τουρισμό, στα δίδακτρα των ιδιωτικών σχολείων, δεκαέξι διαφορετικά τεχνικά επαγγέλματα, κ.λπ..<br />Απλούστερες υγειονομικές και αγορανομικές διατάξεις έχουν τεθεί σε εφαρμογή που επιτρέπουν σε περισσότερες επιχειρήσεις να πωλούν περισσότερα προϊόντα σε περισσότερα σημεία, πράγμα το οποίο ενισχύει τον ανταγωνισμό. Ταυτόχρονα, όμως, υιοθετήθηκε και ο καινούργιος αγορανομικός κώδικας που εισάγει μία σειρά από καινοτομίες, μεταξύ των οποίων και τη διεύρυνση των εκπτωτικών περιόδων και τη λειτουργία των καταστημάτων περισσότερες Κυριακές.<br />Ταυτόχρονα, έγινε μία πολύ μεγάλη προσπάθεια στο ΕΣΠΑ. Στο ΕΣΠΑ έγινε κατορθωτό φέτος να πετύχουμε το 118% του στόχου που είχε τεθεί από το μνημόνιο. Η χώρα έχει ανέβει πια στο 74% από πλευράς απορροφήσεων και έχει ξεφύγει από το άγχος των απορροφήσεων. Αντιλαμβάνομαι ότι θεωρήθηκε σχεδόν αυτονόητο. Πιστέψτε με ότι δούλεψαν εκατοντάδες άνθρωποι, εκατοντάδες στελέχη των Υπουργείων και των περιφερειών σε όλη τη χώρα για να επιτευχθεί κάτι τέτοιο. Και έγιναν τριάντα δύο διαφορετικές παρεμβάσεις σε νομοθετικό επίπεδο, έτσι ώστε να γίνουν οι απλουστεύσεις που απαιτούντο για να φτάσουμε σε αυτό το σημείο.<br /><br />Επομένως, δεν είναι τυχαίο που όλη αυτή η συνολική κυβερνητική προσπάθεια έχει οδηγήσει τον ΟΟΣΑ στο Going for Growth report, το τελευταίο το οποίο εξέδωσε, να κατατάσσει την Ελλάδα πρώτη σε διαρθρωτικές αλλαγές και μεταρρυθμίσεις μεταξύ όλων των κρατών - μελών του ΟΟΣΑ.<br />Δεν είναι τυχαίο ότι η Παγκόσμια Τράπεζα στο Doing Business Report, το οποίο εκδίδει, μέσα σε δύο χρόνια έχει ανεβάσει την Ελλάδα κατά είκοσι οχτώ θέσεις στην ανταγωνιστικότητα και κατά εκατόν έντεκα θέσεις σε σχέση με τη διευκόλυνση στη δημιουργία νέων επιχειρήσεων. <br />Επίσης, δεν είναι τυχαίο ότι η Ευρωπαϊκή Επιτροπή πιστοποιεί ότι σε σχέση με τις απορροφήσεις από δέκατη όγδοη που ήταν η χώρα μας ενάμιση χρόνο πριν στους είκοσι επτά της Ευρωπαϊκής Ένωσης, έχει ανέβει στην τέταρτη θέση. Αυτά που αναφέρω είναι πολύ συγκεκριμένα στοιχεία, πολύ συγκεκριμένες εξελίξεις, οι οποίες δεν αμφισβητούνται από καμμία πλευρά. <br />Θα σταθώ στο θέμα της ρευστότητας, διότι ορθώς το θέτετε, είναι ένα πολύ οξύ θέμα, το οποίο φυσικά σχετίζεται άμεσα με τη γενικότερη οικονομική κρίση και με τα προβλήματα του τραπεζικού συστήματος, το οποίο από τη μία πλευρά έχει εκροή καταθέσεων και από την άλλη πλευρά υπέστη τις συνέπειες του κουρέματος του δημοσίου χρέους. <br />Θα σας πω, λοιπόν, ότι από την πλευρά μας, ως Υπουργείο έχουμε κάποια συγκεκριμένα εργαλεία με τα οποία προσπαθούμε, στο μέτρο του δυνατού, να απαντήσουμε σε αυτό το συγκεκριμένο ζήτημα. Στο πρώτο εργαλείο ήδη αναφέρθηκα και νομίζω δεν αξίζει να επανέλθω. Αφορά το ΕΣΠΑ. Είχαμε στόχο για απορροφήσεις από την Ευρωπαϊκή Ένωση 3,9 δισεκατομμύρια ευρώ, φτάσαμε στα 4,6 δισεκατομμύρια ευρώ. Θα πω όμως, ειδικά για το ΕΣΠΑ, ότι έχουν προωθηθεί δράσεις για την επιχειρηματικότητα, όπως η ενίσχυση των εξαγωγέων ύψους 130 εκατομμυρίων ευρώ, το πρόγραμμα για τις μικρομεσαίες επιχειρήσεις που προχωρεί μέσω των περιφερειών, όπου θα έχουμε, αν προχωρήσουν όλες οι αιτήσεις, δημόσια χρηματοδότηση πάνω από 1 δισεκατομμύριο και το πρόγραμμα της γυναικείας επιχειρηματικότητας με εντάξεις άνω των 55 εκατομμυρίων ευρώ.<br />Δεν σταματάμε όμως σε αυτό, ως προς τη ρευστότητα. Προσθέτω ότι στο Πρόγραμμα Δημοσίων Επενδύσεων φέτος δώσαμε το 100% των πόρων. Δεν έμεινε ούτε ένα ευρώ αδιάθετο, 6 δισεκατομμύρια 650 εκατομμύρια έπεσαν στην αγορά. Να προσθέσω ότι στην πραγματικότητα το Πρόγραμμα Δημοσίων Επενδύσεων είναι οριακά έστω αυξημένο κατά 150 εκατομμύρια ευρώ, φτάνοντας τα 6,8 εκατομμύρια ευρώ.<br />Συνεχίζω αναφερόμενος στα εργαλεία που έχουμε στη διάθεσή μας στο Υπουργείο και το σημαντικό το αφήνω για το τέλος, γιατί δεν αφορά το Υπουργείο και αφορά μία γενικότερη παρατήρηση. <br />Κύριοι συνάδελφοι, παράλληλα ξεκόλλησαν τα προγράμματα του ΕΤΕΑΝ. Τον Ιούνιο του 2012 δεν είχαμε ουσιαστικά καθόλου κινητικότητα σε σχέση με αυτά τα προγράμματα. Αλλάξαμε τα προγράμματα, αλλάξαμε τη μόχλευση. Έγινε ένα προς ένα, μεγάλωσε η επιδότηση επιτοκίου, κυρίως επετράπη να δίνονται δάνεια για κεφάλαια κίνησης. <br />Θα σας πω, λοιπόν, μέχρι τον περασμένο Ιούνιο είχαμε συνολικές εκταμιεύσεις από τα διάφορα αυτά προγράμματα του Υπουργείου που στηρίζονται κι από την Ευρωπαϊκή Ένωση  συνολικά 100 εκατομμύρια ευρώ. Επειδή προχώρησε η ανακεφαλαιοποίηση του τραπεζικού συστήματος, επειδή μπαίνει κάπως περισσότερο το νερό στο αυλάκι, επειδή απλουστεύθηκαν τα προγράμματα, επειδή έχουμε μία στενή συνεργασία με τις τράπεζες μέσα σε πέντε, έξι μήνες ο αριθμός 100 εκατομμύρια, έγινε στο τέλος Νοεμβρίου 915 εκατομμύρια. Το βασικό πρόγραμμα του ΕΤΕΑΝ, το ΤΕΠΙΧ, έχει ύψος προϋπολογισμού 550 εκατομμύρια ευρώ. Ξεκίνησε να τρέχει από το Σεπτέμβριο. Μέσα σε τέσσερις μήνες έχουν δοθεί, έχουν εγκριθεί από το ΕΤΕΑΝ σχεδόν 250 εκατομμύρια ευρώ.<br />Το ΕΤΕΑΝ υπολογίζει ότι μέχρι το τέλος Μαρτίου-Απριλίου ο προϋπολογισμός θα έχει εξαντληθεί. Επομένως, υπάρχει μια κινητικότητα και από αυτήν την πλευρά. <br />Παράλληλα, έχουν υιοθετηθεί άλλα προγράμματα για τη διευκόλυνση των εξαγωγών, μεταξύ των οποίων και ένα πρόγραμμα σε συνεργασία με την Ευρωπαϊκή Τράπεζα Επενδύσεων, που προχώρησε για πρώτη φορά στην ιστορία της Ευρωπαϊκής Τράπεζας Επενδύσεων, με αντίδραση από συγκεκριμένες χώρες που θεωρούσαν ότι υπάρχει μια χαριστική, δήθεν, αντιμετώπιση της Ελλάδος. <br />Το πρόγραμμα αυτό ξεκίνησε να εφαρμόζεται και παράλληλα, όπως ξέρετε, πριν από ένα περίπου μήνα, πριν από τα Χριστούγεννα, ψηφίσαμε το νόμο για την ίδρυση του Ελληνικού Επενδυτικού Ταμείου, το οποίο και αυτό από την πλευρά του θα συμβάλει στην αντιμετώπιση των προβλημάτων της ρευστότητας. <br />Άρα, κάνουμε μία σημαντική προσπάθεια, που αποδεικνύεται με συγκεκριμένα στοιχεία. Δεν θέλω, όμως, σε καμμιά περίπτωση να υποτιμήσω το πρόβλημα. Όσον αφορά το ΕΣΠΑ, εμείς είχαμε, αν θέλετε, τη δέσμευση να πάρουμε από την Ευρωπαϊκή Ένωση 3,9 δισεκατομμύρια και κατορθώσαμε να απορροφήσαμε 4,6 δισεκατομμύρια. <br />Το κενό χρηματοδότησης κατά την «OLIVER WYMAN», που μας έκανε την έκθεση εν όψει της συστάσεως του Ελληνικού Επενδυτικού Ταμείου, υπολογίζεται σε 15-18 δισεκατομμύρια ευρώ, τα οποία θα πρέπει να προέλθουν από το τραπεζικό σύστημα. Εμείς εκ των πραγμάτων συμπληρωματικά λειτουργούμε. Για να συμβεί αυτό θα πρέπει να αποκατασταθεί πλήρως η ομαλότητα και αυτό συνδέεται με την πλήρη αποκατάσταση της εμπιστοσύνης στην ελληνική οικονομία. <br />Ασφαλώς, έχει γίνει κάποιος δρόμος προς αυτήν την κατεύθυνση. Αναφέρθηκα προηγουμένως στην πρόοδο που έχει γίνει. Πρέπει, όμως, πλήρως όλοι μας να καταλάβουμε την κρισιμότητα τού να κερδίσουμε το στοίχημα της εμπιστοσύνης. Διότι το στοίχημα της εμπιστοσύνης συνδέεται με τη ρευστότητα. Όταν αποκατασταθεί πλήρως η εμπιστοσύνη θα έρθουν περισσότερες καταθέσεις στις τράπεζες και οι τράπεζες θα ξαναγίνουν και πάλι «βρύσες με νερό». <br />Αυτή είναι η προσπάθεια που γίνεται από την πλευρά της Κυβέρνησης. Γι’ αυτό και σημείωσα -και δεν έχω καμμία δυσκολία να το σημειώσω και πάλι- ότι σίγουρα δεν είναι βοηθητικές οι υπερβολές της τρόικας και το νέφος αμφιβολίας το οποίο σε ορισμένες περιπτώσεις υπάρχει. Δεν βοηθάει αυτό το κλίμα στο να περάσουμε μια ώρα αρχύτερα στο δρόμο της ανάπτυξης, αλλά δεν βοηθάνε επίσης και οι λαϊκίστικες υπερβολές από την Αντιπολίτευση σε πολλές και διαφορετικές περιπτώσεις. <br />Ας αντιληφθούμε ότι η προσπάθεια που κάνουμε εμείς ως Κυβέρνηση δεν είναι ούτε για τη Νέα Δημοκρατία ούτε για το ΠΑΣΟΚ. Είναι για την πατρίδα μας. Είναι για τις οικογένειές μας. Έχουμε καιρό να δούμε τις εκλογές. Ας κοιτάξουμε ειδικά αυτήν την ώρα πρώτα απ’ όλα την Ελλάδα. Αυτοσυγκράτηση από την πλευρά της Αντιπολίτευσης και η μέγιστη δυνατή αποδοτικότητα από την πλευρά της Κυβέρνησης είναι αυτό που απαιτείται αυτήν την κρίσιμη ώρα για να φύγουμε οριστικά από την κρίση και να μπούμε σε έναν καλύτερο δρόμο.  <br />Έχοντας μιλήσει για το θέμα της ρευστότητας, θα μου επιτρέψετε να περάσω σε αυτό το οποίο εθίγη από τους ερωτώντες ως προς το νέο παραγωγικό μοντέλο. Έχουμε μιλήσει γι’ αυτό και έχουμε κάνει σαφές ότι καθώς ζούμε σε μια ελεύθερη οικονομία, καμμιά κυβέρνηση δεν μπορεί να επιτρέψει ή να απαγορεύσει σε οποιοδήποτε επιχειρηματία, σε οποιοδήποτε πολίτη, να κινηθεί με τον άλφα ή βήτα τρόπο επιχειρηματικά. <br />Εκείνο το οποίο μπορεί να κάνει η Κυβέρνηση είναι να δώσει κίνητρα, στρέφοντας τους περιορισμένους πόρους που διαθέτει προς τη μια ή την άλλη κατεύθυνση. <br />Έχουμε μιλήσει ως προς αυτό. Έχουμε ξεκαθαρίσει ότι πρώτη μας προτεραιότητα είναι η εξωστρέφεια, γι’ αυτό θα κατατεθεί πολύ σύντομα και το νομοσχέδιο για το φορέα εξωστρέφειας, δηλαδή το «Enterprise Greece». Απλοποιούμε ακόμα περισσότερο τις διαδικασίες για τις εξαγωγές και στο πρώτο τρίμηνο του 2014 θα έχουμε την υλοποίηση της ψηφιακής πλατφόρμας μιας στάσης για όλες τις διαδικασίες. Διευρύνουμε επίσης, την εξαγωγική μας βάση με ολοκληρωμένες τομεακές πολιτικές και θα επικεντρώσουμε αυτήν τη χρονιά τις προσπάθειές μας στα τρόφιμα. <br />Παράλληλα, έχουμε ξεκινήσει μία προσπάθεια για την καινοτομία. Προχωρούμε με ειδικές παρεμβάσεις βασισμένοι στις εισηγήσεις του Συμβουλίου Καινοτομίας και παράλληλα διπλασιάζουμε τους πόρους του ΕΣΠΑ από το 4% στο 8% για δράσεις που έχουν τέτοιου είδους χαρακτήρα. Χθες, κατά σύμπτωση, ανακοινώσαμε και τη συνεργασία μας με τον οργανισμό YOSMA του Ισραήλ, που έχει πολύ μεγάλη τεχνογνωσία σε αυτό το θέμα, προκειμένου να μεταφέρουμε καλές πρακτικές από το Ισραήλ στην Ελλάδα, έτσι ώστε να δημιουργηθεί αυτό που λέγεται στη γλώσσα των ειδικών «ένα οικοσύστημα καινοτομίας». <br />Παράλληλα, αναπροσανατολίζεται το ΕΣΠΑ. Για πρώτη φορά στην ιστορία του ΕΣΠΑ το μεγαλύτερο πρόγραμμα δεν θα είναι οι υποδομές, θα είναι το πρόγραμμα «Επιχειρηματικότητα και Ανταγωνιστικότητα». Και επειδή έγιναν συγκεκριμένες αναφορές –αν δεν με απατά η μνήμη μου από την κ. Ρεπούση- θέλω να πω πως ναι, έχουμε ανακοινώσει τις προτεραιότητές μας.<br />Κυρία Ρεπούση, οι προτεραιότητές μας μοιάζουν πολύ με τον κατάλογο στον οποίο αναφερθήκατε.<br />Υπάρχουν οκτώ συγκεκριμένοι τομείς στους οποίους θέλουμε να επενδύσουμε, βάσει των συμπερασμάτων των εκθέσεων του ΙΟΒΕ και της «McKinsey». Είναι ο τουρισμός, αγροδιατροφικός τομέας, logistics, περιβαλλοντική βιομηχανία, ο τομέας της υγείας, παραγωγή και εξοικονόμηση ενέργειας, τεχνολογίες πληροφορικής και επικοινωνιών και δημιουργικές βιομηχανίες. Αυτές θα είναι οι προτεραιότητες του ΕΣΠΑ. Δεν θέλουμε να δώσουμε χρήματα δεξιά και αριστερά χωρίς προστιθέμενη αξία. Θέλουμε αυτά τα χρήματα να αποδώσουν όσο περισσότερο γίνεται. <br />Άρα, εξωστρέφεια, καινοτομία, αναπροσανατολισμός του ΕΣΠΑ, για να στηρίξουμε ένα νέο παραγωγικό μοντέλο. <br />Παράλληλα, συνεχίζουμε και μια άλλη προσπάθεια σε σχέση με την ενίσχυση της ανταγωνιστικότητας της ελληνικής οικονομίας. Έτσι, επίσης σύντομα, θα παρουσιάσουμε το νέο νόμο-πλαίσιο για την απλούστευση των αδειοδοτήσεων των επιχειρήσεων. Είμαστε σε επαφή με όλα τα συναρμόδια Υπουργεία και όλα τα συναρμόδια Υπουργεία θα κινηθούν προς αυτήν την κατεύθυνση. Από τη δική μας πλευρά θα υπάρξει ένας νόμος-πλαίσιο στον οποίο θα έρθουν και θα «κουμπώσουν» άλλες επί μέρους νομοθετικές παρεμβάσεις του Υπουργείου Τουρισμού, του Υπουργείου Υγείας, του Υπουργείου Περιβάλλοντος, δηλαδή όλων των Υπουργείων που σχετίζονται με αδειοδοτήσεις. Είμαστε στην τελική ευθεία.<br />Επίσης, συνεχίζουμε τις δράσεις για την ενίσχυση της ανταγωνιστικότητας σε σχέση με το Doing Business Report της Παγκόσμιας Τράπεζας. Πρόσφατα μειώθηκε ο φόρος μεταβίβασης των ακινήτων. Αυτό θα μετρήσει στην ανταγωνιστικότητα της Ελλάδας. Καταργήθηκε η υποχρέωση παράστασης δικηγόρου –με τον τρόπο που καταργήθηκε- στα συμβόλαια, κάτι που επίσης θα μετρήσει. Όπως θα μετρήσουν και μία σειρά από παρεμβάσεις που θα γίνουν το επόμενο χρονικό διάστημα. <br />Προχωρούμε με το νομοσχέδιο για τα logistics διότι θεωρούμε ότι είναι κομβικής σημασίας, λόγω της γεωγραφικής θέσης της Ελλάδας. Δημιουργούμε διυπουργική επιτροπή για τη βιομηχανική πολιτική, έτσι ώστε όλα τα συναρμόδια Υπουργεία να δούμε θέματα όπως το κόστος της ενέργειας, η έρευνα και η κατάρτιση, η προώθηση της καινοτομίας, η βελτίωση της πρόσβασης στη χρηματοδότηση που απαιτούν διυπουργικές δράσεις. Η σύσταση της διυπουργικής επιτροπής έχει ανακοινωθεί από τον ίδιο τον Πρωθυπουργό και θα πάρει σάρκα και οστά τις αμέσως επόμενες μέρες. <br />Παράλληλα, προχωρούμε με μία άλλη νομοθετική πρωτοβουλία που έχει να κάνει με τον ανταγωνισμό και τον καταναλωτή, σε συνεργασία με τον ΟΟΣΑ, αίροντας εμπόδια εισόδου, δίνοντας έμφαση στην προστασία του ανυπεράσπιστου καταναλωτή και όχι στην υπερπροστασία ήδη προστατευμένων κοινωνικών ομάδων, που κερδίζουν εις βάρος του καταναλωτή του οποίου το εισόδημα έχει μειωθεί τα τελευταία χρόνια.<br />Αυτές είναι σε γενικές γραμμές οι βασικές πρωτοβουλίες που πήραμε και σκοπεύουμε να πάρουμε τώρα, το 2014. <br />Η υπόθεση της ανάπτυξης δεν είναι υπόθεση κομματική, είναι υπόθεση εθνική. Πραγματικά, θα ήταν πολύ άσχημο για μία ακόμα φορά σ’ αυτήν τη χώρα να επιβεβαιωθεί ο μύθος του Σισσύφου και αφού έχουμε κάνει το 80% της διαδρομής, να αφήσουμε τα πράγματα να μας ξεφύγουν. Δεν πρέπει να το κάνουμε για κανένα κόμμα και για κανέναν πολιτικό. Δεν πρέπει να το κάνουμε για την Ελλάδα, δεν πρέπει να το κάνουμε για την πατρίδα μας. Πρέπει να διανύσουμε και το τελευταίο μίλι. <br />Ξέρω ότι υπάρχουν πολλοί στο πολιτικό σύστημα που ουσιαστικά προτείνουν στους Έλληνες πολίτες να βάλουν τα δάχτυλά τους στην πρίζα. Ξέρετε αυτό, αν συμβεί, αν ενδώσουμε σ’ αυτόν τον πειρασμό, θα συμβεί μια φορά και μετά το παιχνίδι θα έχει χαθεί, φοβούμαι, για πάρα πολλά χρόνια. <br />Οι πολίτες είναι αυτοί που αποφασίζουν. Και οι πολίτες έχουν την ωριμότητα να καταλάβουν ότι ανάμεσα στο δρόμο της επιπολαιότητας, στο δρόμο του λαϊκισμού, στο δρόμο της δημαγωγίας, από τη μια πλευρά, και στο δρόμο της υπευθυνότητας, από την άλλη πλευρά, στο δρόμο της εθνικής ευθύνης θα διαλέξουν το δρόμο της εθνικής ευθύνης, όχι γιατί συμπαθούν εμάς περισσότερο από εσάς, αλλά γιατί νοιάζονται για το δικό τους συμφέρον, των οικογενειών τους, για το μέλλον των παιδιών τους. Έτσι έχουμε προχωρήσει και έτσι θα προχωρήσουμε και από εδώ και πέρα, αδιαφορώντας για το πολιτικό κόστος και έχοντας ως βασικό γνώμονα η πατρίδα μας να ξεφύγει οριστικά από το φαύλο κύκλο της κρίσης.</speech><speech by="#s74"><from>ΠΡΟΕΔΡΕΥΩΝ</from> Το λόγο έχει ο κ. Παπαδημούλης.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Κύριε Πρόεδρε, ο Κανονισμός αναφέρει ότι ο Κοινοβουλευτικός Εκπρόσωπος του κόμματος που κατέθεσε την επερώτηση παίρνει το λόγο αμέσως μετά τον κύριο Υπουργό.</speech><speech by="#s74"><from>ΠΡΟΕΔΡΕΥΩΝ</from> Βεβαίως. Είχα την πληροφορία ότι είχε ζητήσει το λόγο ο κ. Παπαδημούλης. Δεν υπάρχει κανένα πρόβλημα, κανένα θέμα. Ήταν λανθασμένη δική μου πληροφόρηση.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Δεν ζήτησα το λόγο, γιατί το αναφέρει ο Κανονισμός, όχι για κανέναν άλλο λόγο.</speech><speech by="#s74"><from>ΠΡΟΕΔΡΕΥΩΝ</from> Είναι επιλύσιμο το πρόβλημα.<br />Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Βασίλειος Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Πρέπει να σχολιάσουμε εδώ τον κύριο Υπουργό γι’ αυτήν την ήρεμη ομιλία και την τοποθέτησή του σήμερα. Και δεν λέω για τον τόνο της ομιλίας, γιατί πραγματικά ο ήρεμος τόνος και μας αρέσει και μας καταπραΰνει και τον θέλουμε. Όμως, σας άκουσα, κύριε Υπουργέ, να μιλάτε εδώ σαν να μην πρόκειται για μία ομιλία στο ελληνικό Κοινοβούλιο το 2014, δηλαδή σε μία δύσκολη περίοδο της χώρας, σε μία κατάσταση εκτάκτου ανάγκης, όπως όλοι έχουμε αναρωτηθεί. Δηλαδή μιλάτε, τοποθετείστε -και έτσι είναι όλη η περίοδος στην οποία ηγείστε του Υπουργείου Ανάπτυξης- το τελευταίο διάστημα, κάνοντας διευθέτηση ζητημάτων και θεμάτων, σαν να είναι μια κλασική περίοδος οποιασδήποτε εποχής στην Ελλάδα προ κρίσης και μετά κρίσης και επί της κρίσεως. Δηλαδή, δεν καταλαβαίνει κάποιος, όχι από τον ήρεμο τόνο όπως σας ξαναείπα, αλλά από τους συμβολισμούς, από τα μηνύματα και από την τοποθέτηση την οποία κάνατε πού η Κυβέρνηση και μάλιστα ο Υπουργός Ανάπτυξης ρίχνουν το βάρος τους, πού βλέπουν τους κινδύνους, πού βλέπουν τις ευκαιρίες, πού βλέπουν την άμεση ριζική τοποθέτηση και παρέμβαση της Κυβέρνησης. <br />Μιλήσατε σαν να μην συμβαίνει τίποτα ιδιαίτερο στη χώρα: «Θα κάνουμε το 4% στην καινοτομία 8%, θα κάνω μια καλύτερη απορρόφηση του ΕΣΠΑ, θα κάνω και δύο νομοσχέδια, έφερα και το νομοσχέδιο περί αναπτύξεως και ανταγωνισμού το 2013, είχαμε φέρει και το 2011, θα κάνω και δύο-τρεις διευθετήσεις, κάθε δύο-τρία χρόνια θα φέρνουμε και ένα τέτοιο σχέδιο». Όμως, δεν απαντήσατε στο ουσιώδες που σας έθεσε η Δημοκρατική Αριστερά, όχι γιατί –πιστεύω- αδιαφορείτε για την παράταξη η οποία σας επερωτά, αλλά γιατί –νομίζω- δεν υπάρχει ένα ουσιαστικό σχέδιο από την πλευρά σας. <br />Ποιο είναι αυτό; Το σχέδιο για την εθνική ανασυγκρότηση, το οποίο εμείς σας καλούμε όχι μόνο εσείς να αποφασίσετε τι θέλετε ή εμείς να αποφασίσουμε, αλλά όλοι μαζί να αποφασίσουμε, να συναποφασίσουμε. Πρέπει  να γίνει, δηλαδή, μία διάσκεψη των πολιτικών δυνάμεων του τόπου, που να καταλήξει ποιες είναι οι προτεραιότητες έναντι αυτής της νέας διαπραγμάτευσης, που εμείς ζητάμε να είναι πολιτική διαπραγμάτευση με τους εταίρους μας για την Ελλάδα του 2020 και την Ελλάδα του 2030. Δεν ζητάμε, δηλαδή, να μας πείτε μόνο εσείς ποια είναι η ιδέα σας. Να την ακούσουμε, αλλά να ακούσετε και τη δική μας. Να ακούσουμε και από το ΠΑΣΟΚ, να ακούσουμε και από το ΣΥΡΙΖΑ και από τους Ανεξάρτητους. Να ακούσουμε απ’ όλες τις πτέρυγες τι προτείνουν, τι προκρίνουν και τι θέλουν να επιτύχουμε και να δούμε εάν είναι ρεαλιστικό ή είναι αυτό που είπατε πολύ γλαφυρά «το χέρι στην πρίζα». Να τα δούμε αυτά, διότι μπορεί ήδη να έχουμε βάλει το χέρι στην πρίζα, αλλά να ήταν χαμηλής τάσεως και τη γλιτώσαμε μέχρι στιγμής. <br />Εμείς –σας το λέω, γιατί ίσως να μην το παρακολουθήσατε λόγω του φόρτου εργασίας σας- την περασμένη εβδομάδα ήμασταν πάλι εδώ. Η Δημοκρατική Αριστερά, εγώ ο ομιλών, οι Βουλευτές ήμασταν εδώ. Τι είχαμε εδώ; Είχαμε τον κ. Βαρβιτσιώτη. Είχαμε κάνει επερώτηση - ήταν η κ. Βούλτεψη, κύριε Βορίδη, στη θέση του Κοινοβουλευτικού Εκπροσώπου- και ζητήσαμε το σχέδιο αυτού του Υπουργείου, το οποίο κακώς, κατά την άποψή μας, είναι χαμηλά στη διάταξη της σημασίας κάποιων εγκεφάλων σε αυτήν τη χώρα, γιατί για εμάς πρέπει να είναι πολύ υψηλά. Δηλαδή, η ιδιαιτερότητα της ελληνικής υπόθεσης, της ελληνικής περίπτωσης, δεν είναι η νησιωτικότητα; Άρα, λοιπόν, ένα σχέδιο ανάπτυξης, ένα σχέδιο ανασυγκρότησης της χώρας δεν πρέπει να προϋποθέτει και τη νησιωτικότητα ως μία ειδική παράμετρό του; Γι’ αυτό, λοιπόν, εμείς ήρθαμε την περασμένη εβδομάδα εδώ, κάναμε την επίκαιρη επερώτησή μας, για να δούμε εάν η Κυβέρνηση και ο αρμόδιος Υπουργός έχουν ένα τέτοιο σχέδιο μέσα στο γενικότερο αναπτυξιακό σχέδιο της χώρας, για να δούμε πώς εντάσσουν τη νησιωτικότητα στο αναπτυξιακό σχέδιο της χώρας. Δεν πήραμε πειστικές απαντήσεις. <br />Αμέσως ερχόμαστε στο γενικότερο, σε εσάς δηλαδή, στο Υπουργείο Ανάπτυξης, που είναι ο γενικός κατευθυντήριος μοχλός αυτής της Κυβέρνησης. Για παράδειγμα, μιλάμε για τουρισμό. Ξέρετε, υπάρχουν κάποιες χρυσές λέξεις εδώ, τις οποίες τις αναφέρουμε και τις ξαναναφέρουμε, όπως ανάπτυξη του τουρισμού. Μπήκε η κρουαζιέρα μέσα σ' αυτό το αναπτυξιακό παιχνίδι. Όμως, να ρωτήσω το εξής -επειδή βλέπω εδώ και το συνάδελφο από την Περιφέρεια Αττικής και το είχα αναφέρει και στην προηγούμενη επίκαιρη επερώτηση. Όταν μιλάς για κρουαζιέρα, όταν μιλάς για τουριστική ανάπτυξη και για αύξηση της επισκεψιμότητας, τα λιμάνια του Λαυρίου και της Ραφήνας σε σχέση με το Διεθνές Αεροδρόμιο των Αθηνών, το «Ελευθέριος Βενιζέλος», θα τα βάλεις στο σχεδιασμό σου; Και εάν τα βάλεις στο σχεδιασμό σου, αυτό δεν σημαίνει ότι πρέπει να έχεις οδικούς άξονες, προσβασιμότητα και να μη μείνεις μόνο με έναν Πειραιά; Πρέπει να έχεις ένα σχέδιο. Σας το λέω επ’ αφορμή μιας ειδικής περίπτωσης, η οποία είναι πολύ συγκεκριμένη. Θέλετε να αναπτύξετε την κρουαζιέρα. Όμως, κρουαζιέρα χωρίς Λαύριο και χωρίς Ραφήνα, μόνο με τον Πειραιά σαν πύλη εισόδου δεν μπορείς να την αναπτύξεις. Κάνεις ένα σχεδιασμό, τον ακούσαμε. Θα μου πείτε ο καθείς κοιτάει για την περιφέρειά του. Αλλά σας βάζω ένα στοιχείο σημαντικού αναπτυξιακού εργαλείου.<br />Η χώρα, λοιπόν, βρίσκεται στον έκτο χρόνο ύφεσης. Πρέπει να δούμε ποιες είναι οι παθογένειες αυτής της υπόθεσης. Πρέπει να παραδεχθούμε, κύριε Υπουργέ, ότι το πρόγραμμα δημοσιονομικής προσαρμογής είχε την προβληματική του. Πρέπει να το παραδεχθούμε. Από το Μάιο του 2010 μέχρι τώρα, εκ των πραγμάτων δεν απέδωσε αυτό που έλεγαν οι εμπνευστές. Και δεν μιλάω για τους Έλληνες, γιατί οι Έλληνες απλά το υλοποίησαν. Η πολιτική τάξη τότε το πήρε και το υλοποίησε. Οι εμπνευστές του δεν επέτυχαν το στόχο τους και είναι φανερό αυτό, γιατί σήμερα τρέχουμε πίσω απ’ αυτούς τους στόχους. Εάν κάποιος ισχυριστεί ότι πετύχαμε αυτούς τους στόχους μόνο σε σχέση με το πρωτογενές και μόνο ως προς κάποια μεγέθη οικονομικά, τα οποία με τρόπο βίαιο καθόρισαν μία νέα τάξη στην οικονομική κατάσταση της χώρας, πραγματικά αυτό δεν νομίζω ότι είναι και επιτυχία του προγράμματος. Δεν μπόρεσε να τους επιτύχει. <br />Και η τρόικα, η οποία -υποτίθεται- έχει εδώ τους σταθερούς εκπροσώπους της, πάλι δεν πέτυχε να εξισορροπήσει τις ελληνικές ιδιαιτερότητες. Αλήθεια, οι Γερμανοί εκπρόσωποι εδώ, που είναι σταθεροί –δεν μιλάω μόνο για την τρόικα, μιλάω για τους εκπροσώπους και τους παρατηρητές, που άλλοι τους λένε «γκαουλάιντερ», αλλά εγώ τους αναφέρω ως παρατηρητές αυτής της προσαρμογής- γιατί δεν μπορούν να επιτύχουν αυτούς τους στόχους, τους οποίους παίρνουμε συνέχεια και απλά μένουμε μόνο σε έναν; Γιατί όλα τα υπόλοιπα στοιχεία είναι στοιχεία διαπραγμάτευσης ως μη επιτυχίες. <br />Άρα, το πρώτο και δεύτερο μνημόνιο  έχουν προβλήματα, και στην έμπνευσή τους και στην εφαρμογή τους. <br />Ας πάμε λοιπόν τώρα στο επόμενο βήμα, γιατί δεν φταίει μόνο αυτό. Το δεύτερο βήμα, αφορά το ποιες είναι οι παθογένειες αυτήν τη στιγμή του αναπτυξιακού μοντέλου που έχουμε και θα σας πούμε ενδεικτικά πέντε. Πρώτον, το φορολογικό χάος. Θα σας πω ένα παράδειγμα. Πριν από λίγους μήνες, με την κατάργηση της υποχρέωσης τήρησης βιβλίων από γιατρούς, ψυχολόγους και άλλες κατηγορίες, υποχρεώθηκαν αυτές οι κατηγορίες επαγγελματιών να θεωρούν στην εφορία τα μπλοκάκια αποδείξεων. Αυτήν την υποχρέωση μετά από τρεις μήνες την καταργήσατε. Αυτό είναι απλώς ένα παράδειγμα για να εξηγήσω το φορολογικό χάος. Είπατε σε επαγγελματικές τάξεις «κατάργησε τα βιβλία» και μετά από τρεις μήνες τους λέτε «αφήστε τα βιβλία, πάμε σε μπλοκάκια πάλι». Χάος! <br />Ποια να είναι η εμπιστοσύνη λοιπόν του επαγγελματία, της μικρής ή της μεγάλης επιχείρησης, του επενδυτή σε αυτό το χάος που εσείς διαχειρίζεστε; Και έρχεστε εδώ πέρα και λέτε ήσυχα κι ωραία ότι θα τα αλλάξετε, «θα κάνουμε κι άλλες παρεμβάσεις». Μα, είναι χάος! Μόνο αυτόν τον ενάμιση χρόνο της θητείας της Κυβέρνησης έχετε φέρει δεκάδες φορολογικές νομοθετικές ρυθμίσεις επί των φορολογικών αλλαγών. Δεν μιλάω για εγκυκλίους, προεδρικά διατάγματα κ.λπ. Άρα, αυτή είναι μια πρώτη παθογένεια.<br />Δεύτερη παθογένεια είναι η απουσία σχεδίου που σας είπα προηγουμένως. Φέρνετε ρυθμιστικό σχέδιο, πάλι για τον τουρισμό. Ο τουρισμός από κλισέ θα καταντήσει το ανέκδοτο της υπόθεσης. Μιλάτε για ανάπτυξη του τουρισμού. Στο Ρυθμιστικό που φέρνετε, στο Ρυθμιστικό Αθηνών, όπως το λέτε, τις χρήσεις γης τις έχετε καθορίσει, σε σχέση με την τουριστική ανάπτυξη; Όχι. Αλλού λαλούν κι αλλού πηγαίνουμε! Δύο Υπουργεία και δεν έχετε συγχρονισμό απλό! Ποιος θα σας πάρει σοβαρά; Κι όλα αυτά που αναφέρω είναι ενδεικτικά παραδείγματα, γιατί με πιέζει κι ο χρόνος.<br />Το τρίτο αφορά την παραγωγική ανασυγκρότηση. Μπορούμε να πούμε πάρα πολλά για την παραγωγική ανασυγκρότηση, για την ονομασία προέλευσης, την επωνυμία προϊόντος, για τον  πρωτογενή τομέα, τη μεσογειακή διατροφή κ.λπ.. Δεν σας άκουσα να μιλήσετε γι’ αυτά και να βγάλετε έναν συμβολισμό λέγοντας «κοίταξε να δεις, έχουμε ένα σχέδιο, θα παίξουμε εμείς ένα brand name, θα κάνουμε τη διαφορά και το κάτι επιπλέον», για να μη μείνουμε μόνο στη φέτα. Ένας συνάδελφος εδώ διακινεί την υπόθεση της φέτας. Κάποιοι τον ειρωνεύονται. Προσπαθεί ο άνθρωπος να πει ότι κάτι πρέπει να πουλήσουμε στο ράφι της Γερμανίας. Εδώ κάποιοι περισπούδαστοι άρχισαν αμέσως τις ειρωνείες. <br />Ρευστότητα. Δεν την έχετε εξασφαλίσει. Το είπατε. Όσον αφορά τις τράπεζες πρέπει να υπάρχει εξασφάλιση, να έχουμε πολιτική σταθερότητα. Έχουμε πολιτική σταθερότητα, δεν είμαστε στο 2012. Το αν θα αλλάξει μια κυβέρνηση ή δεν θα αλλάξει είναι μέσα στο δημοκρατικό παίγνιον. Εκτός αν θεωρείτε ότι η Κυβέρνηση πρέπει να είναι πάντα σταθερή. Εμείς δεν θεωρούμε ότι πρέπει να είναι πάντα μόνιμη. Το αν εσείς πρέπει να είστε πάντα Υπουργός είναι φιλοδοξία σας, πολύ θα σας αρέσει πιθανόν για να το θέλετε, αλλά μπορεί να είναι κι ο κ. Παπαδημούλης αύριο στη θέση σας. Όμως πολιτική σταθερότητα θα υπάρχει. Γιατί λοιπόν δεν βλέπουμε τα αντίστοιχα;<br />Για τον αναπτυξιακό νόμο είπα. Προσέξτε, το 2011 αναπτυξιακός νόμος, το 2013 αναπτυξιακός νόμος. Είπατε ότι θα φέρετε και καινούργιο το 2014;</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Όχι.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Όχι, εντάξει. <br />Όσον αφορά το πρωτογενές πλεόνασμα ως στόχο -σας το είπα και προηγουμένως- πρέπει να καταλάβουμε τι θέλετε να το κάνετε. Κάτι ακούω ότι θα δώσετε στους αξιωματικούς, στους δικαστές και τέλος πάντων όπου πιστεύετε ότι πρέπει να υπάρξει μια πολύ καλή ανταπόκριση αυτού του κοινού. Ας αφήσουμε πάλι αυτές τις φαιδρότητες. Γι’ αυτό γελάει ο κόσμος που μας ακούει και καταλαβαίνει ότι  δεν έχουμε συναίσθηση των πραγμάτων. Γιατί ξέρετε τι λέει; Τη μια στιγμή του λέμε «Είμαστε σε κατάσταση εκτάκτου ανάγκης, μην κουνιέσαι» κι αυτός πάει τρομοκρατημένος να μην κουνηθεί γιατί σου λέει «Κάτι σοβαρό παίζει» και σας ξαναβλέπει να μιλάτε με όρους πελατοκρατίας, κομματοκρατίας του 2008, του 2007, του 2006 κ.λπ.. <br /><br />Κύριε Πρόεδρε, σε λίγο τελειώνω.<br />Άρα δεν θα σας πάρει σοβαρά ο κόσμος και δεν θα μας πάρει κι εμάς σοβαρά και θα την πληρώνουμε κι εμείς τη νύφη εξαιτίας σας και δεν αξίζει τον κόπο. <br />Τι προτείνουμε εμείς; Προτείνουμε αυτό το εθνικό σχέδιο ανασυγκρότησης, όπως σας είπα προηγουμένως, με μία διάσκεψη των πολιτικών δυνάμεων να κάτσουμε να το  συμφωνήσουμε για να μη λένε κάποιοι το κοντό τους και το μακρύ τους λαϊκίζοντας, αλλά να πάρουν όλοι σοβαρές αποφάσεις. <br /> Ποιες είναι οι δικές μας προτάσεις; Θα τις αναφέρω επιγραμματικά μόνο γιατί δεν έχω χρόνο.<br />Προτείνουμε ένα σταθερό φορολογικό σύστημα, δεκαετίας. Δεν θα μπορεί να νομοθετήσει τίποτα κανείς Υπουργός Οικονομικών. Να κάτσουμε να το συμφωνήσουμε. <br />Δεύτερον, εμείς προτείνουμε φοροαπαλλαγές για νέες επιχειρήσεις –θα αναφερθώ επιγραμματικά- φοροαπαλλαγές για πραγματοποίηση ενεργειών μεταξύ μικρών επιχειρήσεων, ώστε να μπορούν να δημιουργηθούν συμπράξεις των μικρομεσαίων επιχειρήσεων, καθώς και μείωση συνολικά της έμμεσης φορολογίας, του ΦΠΑ και μάλιστα για τους ειδικούς φόρους κατανάλωσης. <br />Επίσης, ένα άλλο θέμα είναι οι πυλώνες πλουτοπαραγωγικής ανασυγκρότησης. Πάντα ρωτάτε πού θα ρίξουμε το βάρος και τι θα κάνουμε. Μία επιγραμματική πρόταση είναι η εξής. Για τον πρωτογενή τομέα, την αγροτική οικονομία τα είπαμε. Ονομασία προέλευσης: Όχι γενικά παίρνουμε ένα φτυάρι και μια τσάπα και αρχίζουμε να οργώνουμε τα χωράφια μας. Να γίνεται συγκεκριμένα, με ονομασία προέλευσης. Έχουμε προϊόντα τα οποία μπορούμε να διαφημίσουμε, μπορούμε να κάνουμε μία πολύ σοβαρή καμπάνια και έτσι να τα συνδέσουμε και με το τουριστικό προϊόν. <br />Πρέπει να υπάρξει αξιοποίηση των λιμανιών, των οδικών αξόνων, των τρένων, των μέσων σταθερής τροχιάς, για να μπορεί να λειτουργεί το επίπεδο της διακίνησης στην οποία πάμε να πρωταγωνιστήσουμε ως πύλη εισόδου.<br />Τρίτον, πρέπει να υπάρξει προσανατολισμός στις νέες τεχνολογίες και στην καινοτομία. Είπατε ότι αυξήσατε το 4% και το κάνατε 8%, δηλαδή τίποτα. Δεν βγαίνει, δηλαδή, ένα μήνυμα ότι εγώ θα «παίξω» πάνω σε αυτό, σε συνδυασμό με την παιδεία, το οποίο για εμάς πρέπει να είναι βασικό εργαλείο, η σύνδεση δηλαδή της παιδείας με την πραγματική οικονομία. <br />Σχετικά με την ανασυγκρότηση της υπαίθρου και την αξιοποίηση της δημόσιας γης, που είναι πολύ βασικό για εμάς, θα ήθελα να σημειώσω τα εξής: Χρειαζόμαστε υποδομές. Υπάρχει δημόσια γη ανεκμετάλλευτη. Υπάρχει δημόσια γη με την οποία δεν ασχολούμαστε. Πρέπει να ζωντανέψουμε την ύπαιθρο.<br />Όσον αφορά την επένδυση στον τουρισμό και στον πολιτισμό –σας το ανέφερα- είναι ένα στοιχείο πολύ συγκεκριμένο. Για τον κατασκευαστικό κλάδο δεν ακούσαμε κάτι. Η οικονομία μέχρι το 2008-2009 είχε στηριχθεί πάνω στον κατασκευαστικό κλάδο, όμως κατέρρευσε. Τι κάνουμε τώρα; Είδαμε μια δική σας εκδοχή για πέντε μεγάλα έργα. Αυτό είναι απάντηση; <br />Τι κάνουμε με τη μικρομεσαία επιχείρηση, τον πολιτικό μηχανικό, τον τοπογράφο; Τι κάνουμε με τον κατασκευαστικό τομέα; Τον ξεκαθαρίζουμε; Δεν θα είναι μέσα στην παραγωγική ανασυγκρότηση και στην πρότασή μας σε αυτήν τη χώρα; Εκεί περίμενα να ακούσω κάτι από εσάς -όχι μόνο εγώ, αλλά και χιλιάδες επαγγελματίες και χιλιάδες επιστήμονες- γιατί όλοι κλαίμε γι’ αυτούς που θα φύγουν στο εξωτερικό, αλλά δεν απαντάμε τουλάχιστον σε αυτούς που έχουν τον ηρωισμό να μείνουν στο εσωτερικό.<br />Βιομηχανία. Κύριε Υπουργέ, έχουμε έναν από τους μεγαλύτερους στόλους στον κόσμο. Όμως, καταρρέει η ναυπηγοεπισκευαστική ζώνη. Έλεος! Δεν σας είπα να φτιάξουμε βιομηχανία για να παράγουμε αυτοκίνητα. Δεν σας είπα να φτιάξουμε βαριά βιομηχανία, αλλά έχουμε τη ναυπηγοεπισκευαστική ζώνη, την Ελευσίνα και τον Σκαραμαγκά. Υπάρχουν μεγαλύτερα εργαλεία; <br />Κύριε Υπουργέ, κάντε τη νύξη στον κ. Αλμούνια. Εντάξει, αυτός έχει τα δικά του συμφέροντα μέσα στο πλαίσιο το συνολικό και θέλει να παίξει με τους Ισπανούς. Ξέρουμε με ποιους θέλει να παίξει. Κάντε τη νύξη, για να δούμε ότι βγαίνετε μπροστά εσείς και η Κυβέρνηση. Που σημαίνει τι; Στήριξε αυτήν τη βιομηχανική παραγωγή με τεχνογνωσία τεραστίων διαστάσεων. Εδώ, έχετε συμβόλαια ανεκμετάλλευτα. Παίξε, λοιπόν, με τα πλεονεκτήματα που έχεις, δηλαδή ΕΑΒ, ναυπηγοεπισκευαστική ζώνη και με την αμυντική βιομηχανία. Έχεις τέτοια μεγάλα κονδύλια στην αμυντική σου θωράκιση. Ενίσχυσε, λοιπόν, την εθνική αμυντική βιομηχανία σου αφού τις έχεις τις επιχειρήσεις εδώ. Λέω ένα παράδειγμα για τη βιομηχανία. <br />Κλείνω με την ενέργεια. Οι ανανεώσιμες πηγές ενέργειας, κύριε Υπουργέ - δεν ακούσαμε τίποτα γι’ αυτό- δεν μπορεί να είναι μόνο «βάλε κι ένα φωτοβολταϊκό στην αυλή σου». Το είδαμε αυτό το έργο το 2009- 2014. Και τώρα επειδή από τα φωτοβολταϊκά πήγαμε στις καμινάδες και το γυρίζουμε το έργο, έχουν μείνει άνθρωποι «στον αέρα» και δεν ξέρουν τι να κάνουν. Τέλος πάντων, πείτε ποια είναι η εκδοχή σας. Θα χρησιμοποιήσουμε τις ανανεώσιμες πηγές ενέργειας; Θα είναι αναπτυξιακό εργαλείο; <br />Πάντως ό,τι αποφασίσετε και ό,τι αποφασίσουμε, αν κάνουμε μία τέτοια διάσκεψη, όπου θα πάρουμε συνολικές εθνικές αποφάσεις, θέλει μία άλλου είδους κυβέρνηση. Θέλει μία εθνική κυβέρνηση ενότητας, αλλά, τέλος πάντων, δεν μπορεί να το κάνει αυτό μία κυβέρνηση η οποία έχει μόνο επιμερισμό στην οπτική της. Μπορούμε, όμως, να το συζητήσουμε αυτό σε μια άλλη συζήτηση.<br />Πρέπει να στηριχθεί αυτή η προσπάθεια πάνω στη μεσαία τάξη και στη μικρομεσαία επιχειρηματικότητα. Αν δεν δούμε αυτούς τους δύο άξονες, τη μεσαία τάξη και τη μικρομεσαία επιχειρηματικότητα, όλα τα άλλα είναι λόγια του αέρα.  <br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from>  Κι εμείς ευχαριστούμε. <br />Ο κ. Οικονόμου έκανε χρήση λίγο περισσότερου χρόνου. Θα το δούμε μετά. <br />Το λόγο έχει ο κ. Παπαδημούλης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κύριε Πρόεδρε.<br />Στο τέλος της ομιλίας σας, κύριε Χατζηδάκη, προσπαθήσατε να αυτοπροβληθείτε ως η δύναμη της ευθύνης και της σοβαρότητας, ως παράγων σταθερότητας και προοπτικής απέναντι σε μια επιπόλαια, ανεύθυνη Αντιπολίτευση που έρχεται και κοιτούσατε προς την πλευρά του ΣΥΡΙΖΑ.<br />Σας ερωτώ: Είναι σοβαρότητα και ευθύνη να αποδέχεται η ελληνική Κυβέρνηση ένα μνημόνιο που προχθές ο Όλι Ρεν ομολόγησε ότι το επέβαλαν στην Ελλάδα για να σώσουν τις δικές τους τράπεζες και για να κερδίσουν χρόνο, στην πλάτη της ελληνικής οικονομίας και κοινωνίας;<br /> Είναι σοβαρότητα και ευθύνη το να ομολογεί ο κ. Στουρνάρας -και να το επιβεβαιώνει και σήμερα- ότι αν και του είπαν από το Διεθνές Νομισματικό Ταμείο ότι χρειάζεται «κούρεμα» το ελληνικό χρέος, δραστικό, μετά το PSI, εντούτοις υιοθετεί τη γραμμή «δεν γίνεται» γιατί ο κ. Σόιμπλε του είπε «forget it, Giannis»; <br />Είναι σοβαρότητα και ευθύνη να υιοθετείται και να υλοποιείται μια πολιτική η οποία έχει προκαλέσει αυτήν την εκρηκτική ύφεση του 25% στην ελληνική οικονομία; Υπάρχει Έλληνας που να πιστεύει αυτό που είπε προχθές ο Πρωθυπουργός στο Ευρωκοινοβούλιο, ότι το αρχικό μνημόνιο τα δύο πρώτα χρόνια ήταν στραβό, αλλά μόλις έγινε εκείνος Πρωθυπουργός διορθώθηκε; <br />Τα πράγματα συνεχίζουν στην ίδια τροχιά. Αν υπάρχει μια διαφορά, είναι ότι πηγαίνουν προς το χειρότερο και στο δείκτη της πορείας του χρέους και στο δείκτη της ανεργίας και στο δείκτη της ύφεσης και στο δείκτη των ανισοτήτων. <br />Είστε μια Κυβέρνηση σε αποδρομή, η οποία το μόνο που κάνει είναι να σχεδιάζει κόλπα για το πώς θα παραβιάζει ακόμη και νόμους, για να παρατείνει την εξουσία της και να μοιράσει στους φίλους της ό,τι προλαβαίνει. Φτάσατε να παραβιάζετε ακόμη και το νόμο που λέει ότι αυτοδιοικητικές εκλογές και ευρωεκλογές γίνονται την ίδια μέρα. Κι αυτό δεν το λέει μόνο ο ΣΥΡΙΖΑ. Σας κράζει και η Δημοκρατική Αριστερά και δήμαρχοι και η ΚΕΔΕ και οι πάντες γιατί παραβιάζετε τον νόμο. Αν θέλετε να αλλάξετε τον νόμο διότι αυτό είναι το συμφέρον της Νέας Δημοκρατίας και του ΠΑΣΟΚ που επί του θέματος σιωπά, φέρτε το στη Βουλή και πείτε «ήταν λάθος ο νόμος Ραγκούση. Προτείνουμε μια άλλη λύση». <br />Έρχομαι στο «ψητό». Είστε Υπουργός Ανάπτυξης στα λόγια μιας Κυβέρνησης που εφαρμόζει μια βάρβαρη πολιτική λιτότητας και ύφεσης. Αυτό είναι το άκρον άωτον της παραδοξολογίας. <br />Μπορεί να επανέλθει η Ελλάδα σε τροχιά ανάπτυξης, αν δεν αντικαταστήσουμε το αποτυχημένο και καταστροφικό μνημόνιο με ένα εθνικό σχέδιο ανασυγκρότησης που να αξιοποιεί τα συγκριτικά πλεονεκτήματα της χώρας; <br />Μπορούμε να επανέλθουμε σε ρυθμούς ανάπτυξης χωρίς μια δραστική μείωση του χρέους; Μπορούμε να επανέλθουμε σε τροχιά ανάπτυξης με αυτή τη δραστική περικοπή που έχετε προκαλέσει επί σειρά ετών, της τάξης του 35%, 40% του Προγράμματος Δημοσίων Επενδύσεων; <br />Έρχομαι στο θέμα των κοινοτικών πόρων. Μας αναφέρατε ορισμένους αριθμούς, κύριε Χατζηδάκη. Το μέγιστο πρόβλημα που υπάρχει με τους κοινοτικούς πόρους τριάντα τρία χρόνια τώρα είναι όχι η απορρόφηση, αλλά η αναπτυξιακή αξιοποίηση, το να πιάσουν τόπο αυτά τα χρήματα. Φυσικά πρέπει αυτά τα χρήματα να τα απορροφήσουμε και να μην τα χάσουμε, αλλά να πιάσουν και τόπο. <br />Η κριτική του ΣΥΡΙΖΑ έχει ως ενισχυτικό την έκθεση του ΕΛΙΑΜΕΠ που παρήχθη για λογαριασμό της Τράπεζας της Ελλάδος. Το ΕΛΙΑΜΕΠ μιλάει για παθογένειες σε όλους τους τομείς των κοινοτικών προγραμμάτων, με αποτέλεσμα την ανεπαρκή αξιοποίησή τους προς όφελος της ελληνικής οικονομίας, μιλάει για πλήρη και διαχρονική απουσία στρατηγικής και προγραμματισμού στη γεωργία. Δεν υπήρξε εθνική στρατηγική στην υγεία. <br />Απορροφήσαμε πάρα πολλά λεφτά στις μεταφορές αλλά με πανάκριβα δημόσια έργα σε σύγκριση με άλλες ευρωπαϊκές χώρες και με ανεπαρκείς ελέγχους. Στην κοινωνική αλληλεγγύη εντοπίζεται έλλειψη προγραμματισμού των προγραμμάτων ένταξης. Στην Ελλάδα με την άσκηση κοινωνικών πολιτικών η φτώχεια μειώνεται εννιά φορές λιγότερο από το μέσο ευρωπαϊκό όρο, παρ’ ότι ξοδεύουμε περίπου τα ίδια για κοινωνικές δαπάνες. <br />Γιατί; Οι δικές σας κυβερνήσεις τα έχουν κάνει αυτά, η δική σας διοίκηση. <br /><br /> 	Παρακαλώ, δείξτε μία μικρή ανοχή, κύριε Πρόεδρε.<br />Σχετικά με την απασχόληση, την κατάρτιση και την εκπαίδευση, υπάρχει έλλειψη συμπαγούς εθνικής πολιτικής. Όταν κοιτάς στους πινάκες της EUROSTAT πόσο επέδρασε στη μείωση της ανεργίας η εφαρμογή αυτών των κοινοτικών συγχρηματοδοτούμενων κοινωνικών προγραμμάτων, στη στήλη Ελλάδα υπάρχει αστερίσκος. Δεν έχει μετρηθεί καν! Διότι βάζατε στον ΟΑΕΔ τους «Βερναρδάκηδες» που μάζευαν ψήφους.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Σωστό αυτό.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Σχετικά με τη ρευστότητα, είπε ο κ. Προβόπουλος να προσανατολιστούν οι επιχειρήσεις στην ιδέα ότι θα πρέπει να αναπτυχθούν χωρίς να υπάρχει τραπεζική ρευστότητα και τραπεζικός δανεισμός. Οι υγιείς επιχειρήσεις δεν παίρνουν δάνεια, γιατί έχει ξεσκιστεί το σύστημα να δίνει θαλασσοδάνεια! <br />Και σας ρωτάμε, όταν έχουν πιαστεί τα θαλασσοδάνεια της Proton Bank και του ΤΤ που είναι το 4% της αγοράς των δανείων, γιατί δεν ψάχνετε -όχι μόνο η δικαιοσύνη αλλά και εσείς- το άλλο 96%; Γιατί δεν εστιάζετε στο τρίγωνο «τράπεζες-μεγάλα Μέσα Ενημέρωσης-μεγάλες οικονομικές επιχειρήσεις»; <br />Να το πω απλά. Αν η Ελλάδα δεν είχε αυτήν την άθλια διακυβέρνηση και είχε ένα απλό και δίκαιο φορολογικό σύστημα που να δίνει φορολογικά έσοδα στο επίπεδο του μέσου όρου της Ευρωζώνης και αν δεν είχαμε αυτή τη σπατάλη και τη διαφθορά με τις μίζες και τα θαλασσοδάνεια, δεν θα είχαμε ούτε ελλείμματα ούτε χρέη ούτε μνημόνιο ούτε αυτήν την καταστροφική ύφεση. Το σπάσιμο της διαπλοκής που παραβιάζει κάθε έννοια και δημοκρατίας και δικαιοσύνης αλλά και τους κανόνες του ανταγωνισμού είναι προϋπόθεση ανάπτυξης. <br />Και επειδή μιλάμε για ανάπτυξη σε μια χώρα που βουλιάζει στην ύφεση, έχετε συνειδητοποιήσει ότι η Ελλάδα είναι παγκόσμιο παράδειγμα χώρας, όπου έχουν μειωθεί δραστικά -δραστικότατα- οι αμοιβές εργασίας, αλλά οι τιμές δεν έχουν μειωθεί; Πού οφείλεται αυτό; Στην καρτελοποίηση μεγάλων τομέων της οικονομίας, στην έλλειψη ελέγχων, στην παραβίαση κανόνων ανταγωνισμού. <br />Τι απαντάτε στην Κομισιόν που σας έχει στείλει εδώ και μήνες χαρτιά -όχι ένα χαρτί- και σας ζητάει να ελεγχθεί και να αλλάξει αυτή η φορολογική νομοθεσία-πακέτο που υπάρχει από τη δεκαετία του πενήντα για τους εφοπλιστές; Τι απαντάτε; <br /></speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Παπαδημούλη, ολοκληρώστε, γιατί δεν προβλέπεται δευτερολογία.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ολοκληρώνω σε δευτερόλεπτα, κύριε Πρόεδρε. <br />Η επερώτηση των συναδέλφων της ΔΗΜΑΡ είναι μια καλή ευκαιρία να συζητήσουμε πολιτικά, ουσιαστικά, με έντονη αντιπαράθεση, σε επίπεδο όμως ιδεών και επιχειρημάτων, τι θα γίνει για να ξεφύγει η χώρα από αυτή την καταστροφική συνταγή του μνημονίου. Και αυτό απαιτεί άλλη πολιτική, ακύρωση του μνημονίου, επαναδιαπραγμάτευση της δανειακής σύμβασης, δραστικό κούρεμα του χρέους και αυτά με τη σειρά τους απαιτούν άλλη κυβέρνηση. <br />Η ώρα που ο ελληνικός λαός θα κληθεί να δώσει απάντηση σε αυτό το ερώτημα πλησιάζει και γι’ αυτό σας έχει πιάσει ένας εμφανής πανικός.<br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία δεκαοκτώ μαθητές και μαθήτριες και δύο εκπαιδευτικοί - συνοδοί τους από το Γυμνάσιο Μολάων Λακωνίας.<br />Η Βουλή τούς καλωσορίζει. <br /><br />Το λόγο έχει ο κ. Βορίδης για έξι λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ πολύ, κύριε Πρόεδρε. <br />Κύριε Παπαδημούλη, προτρέχετε. Προτρέχετε και υπάρχει κίνδυνος από τη φόρα που έχετε πάρει να σκοντάψετε. Και αυτό το λέω, διότι είδατε μερικές δημοσκοπήσεις τώρα και θεωρείτε ότι έληξε το ζήτημα και κρίθηκαν οι εκλογές. <br />Όσοι έχουν εμπειρία, όχι και μεγάλη, αρκεί να ανατρέξουν, παραδείγματος χάριν, τον ίδιο καιρό στις περσινές δημοσκοπήσεις. Πάλι τα ίδια είχαμε. Και βεβαίως αυτές μέσα στο επόμενο τρίμηνο αλλάξανε.<br />Άρα αφήστε τώρα τις δημοσκοπήσεις, την Κυβέρνηση που είναι σε αποδρομή και να καθίσουμε να συζητήσουμε για το τι είναι αυτό που συμβαίνει και τι δεν συμβαίνει. Θα σας πω και έναν ακόμα λόγο για τον οποίο τελικώς, ενώ σπεύδετε προς την εξουσία, δεν κάνετε τα μαθήματά σας στην κατεύθυνση της εξουσίας. Δεν καταθέτετε προτάσεις.<br />Δεν πρόκειται να έρθετε στην εξουσία, αν ο ελληνικός λαός δεν ξέρει τι πρόκειται να κάνετε. Με το «σκίζω το μνημόνιο και πάω στη δραχμή, αλλά δεν πάω στη δραχμή», γιατί η πλειοψηφία στο ΣΥΡΙΖΑ είπε τελικά να μην πάμε στη δραχμή, ενώ το 40% είπε να πάμε, έτσι δεν φτάνει κανείς στην εξουσία. Γιατί; Για έναν πάρα πολύ απλό λόγο: Γιατί δημιουργεί ανασφάλεια στο εκλογικό σώμα για το τι πρόκειται να συμβεί. <br />Άρα, λοιπόν, ας αφήσουμε τώρα το τι θα γίνει στις εκλογές. Ο συνταγματικός χρόνος για τις εκλογές αργεί. Ας κάνετε πρώτα αυτό που πρέπει να κάνετε ως Αξιωματική Αντιπολίτευση. Κάντε, λοιπόν, δημιουργικές προτάσεις ή δημιουργική κριτική ή μη δημιουργική κριτική ή ό,τι θέλετε, εν πάση περιπτώσει, είναι δική σας ή ευθύνη. Κάντε το όμως αυτό. Εκεί είστε, στη θέση της Αξιωματικής Αντιπολίτευσης για τα επόμενα δύο χρόνια. Το παρακάτω θα το αποφασίσει ο ελληνικός λαός.<br />Πάμε, όμως, να συζητήσουμε με την ευκαιρία το θέμα το οποίο θέτει η Δημοκρατική Αριστερά. Να πω ότι πράγματι αυτό είναι ένα πολύ μεγάλο ζήτημα και ότι πράγματι με τις θέσεις που καταθέτει η Δημοκρατική Αριστερά θα μπορούσε κανείς να διαφωνήσει δημιουργικά, αλλά αποτελούν μια βάση συζήτησης. Μια βάση στην οποία δείχνει ότι σε αυτόν τον τόπο μπορεί να υπάρξει και μια έλλογη Αριστερά, με την οποία αξίζει τον κόπο κανείς να συνομιλεί, γιατί όντως, πράγματι, εκεί μπορεί να υπάρξουν δημιουργικές διαφωνίες. <br />Απάντησε ο Υπουργός για τα κυβερνητικά. Επιτρέψτε μου λίγο να ανοίξω τη συζήτηση. Το θέμα της παραγωγικής ανασυγκρότησης εγώ το βλέπω από όλες τις πτέρυγες. Ο ΣΥΡΙΖΑ μιλά για παραγωγική ανασυγκρότηση, η Δημοκρατική Αριστερά, η Νέα Δημοκρατία, το ΠΑΣΟΚ. Και το Κομμουνιστικό Κόμμα Ελλάδας μπορεί να μιλάει για παραγωγική ανασυγκρότηση, Αλλά σε τελευταία ανάλυση έχει μεγάλη σημασία να δούμε τι εννοεί ο καθένας πίσω από αυτό και σε ποια κατεύθυνση θέλει να πάει. <br />Πρώτη και μεγάλη συζήτηση: Υπάρχει κάποιο παραγωγικό πρόβλημα στη χώρα; Νομίζω συνομολογείται ότι υπάρχει παραγωγικό πρόβλημα στη χώρα. Υπάρχει αναπτυξιακό πρόβλημα στη χώρα. Εδώ συμφωνήσαμε. Όλοι συμφωνούμε, λοιπόν, ότι με τα μέχρι σήμερα πεπραγμένα φτάσαμε σε ένα πολύ πραγματικό πρόβλημα. Απεικονίστηκε αυτό το πρόβλημα; Απεικονίστηκε. Πώς απεικονίστηκε; Κυρίως στα ελλείμματα του ισοζυγίου πληρωμών, των εμπορικών ισοζυγίων, σε αυτό το τεράστιο έλλειμμα με το οποίο ξεκινήσαμε και το οποίο σήμερα αντιμετωπίστηκε.<br />Είμαστε όμως ικανοποιημένοι με τον τρόπο που αντιμετωπίστηκε; Προφανώς αντιμετωπίστηκε στο πλαίσιο της κρίσης μέσα από τη μείωση της ιδιωτικής κατανάλωσης, άρα τη μείωση των εισαγωγών και τη μικρότερη αύξηση των εξαγωγών. Έτσι αντιμετωπίστηκε αυτό. <br />Έχει, όμως, αντιμετωπιστεί το παραγωγικό πρόβλημα; Πάλι νομίζω όλοι θα συμφωνήσουμε ότι δεν έχει αντιμετωπιστεί. Τι είναι εκείνο, λοιπόν, που πρέπει να γίνει; Πρώτο και βασικό: Ποιος θα κάνει αυτήν την παραγωγική ανασυγκρότηση; Για να δούμε, έχουμε όλοι συμφωνία; Γιατί εγώ ακούω, παραδείγματος χάριν, πολλά για το πρόγραμμα δημοσίων επενδύσεων. Ο μοχλός παραγωγικής ανασυγκρότησης θα είναι το δημόσιο; Απαντώ: όχι, δεν θα είναι το δημόσιο. Ο μοχλός παραγωγικής ανασυγκρότησης πρέπει να είναι ο ιδιωτικός τομέας.<br />Άρα, λοιπόν, αυτός ο οποίος τελικά θα δώσει την απάντηση και θα οδηγήσει στην παραγωγική ανασυγκρότηση και την ανάπτυξη θα είναι ο ιδιωτικός τομέας. Θα είναι οι επιχειρήσεις, οι εταιρείες, η ιδιωτική επιχειρηματικότητα. <br />Επόμενο ερώτημα: Μπορούμε να τον διατάξουμε να το κάνει; Η απάντηση είναι όχι, δεν μπορούμε να τον διατάξουμε να το κάνει. Άρα υπάρχει λύση ή απλώς θα περιμένουμε παθητικά να δούμε αν κάποια στιγμή θα το κάνει; Μπορούμε να κάνουμε ορισμένα ερωτήματα. <br />Μπορούμε, λοιπόν, να διευκολύνουμε ως κράτος –και εδώ ανοίγει μια μεγάλη συζήτηση, η οποία θα ενδιαφέρει πολύ νομίζω το Κομμουνιστικό Κόμμα Ελλάδος- που αφορά τη σχέση κράτους και παραγωγικής ανασυγκρότησης. Ποια είναι αυτή η σχέση; Ποια είναι η σχέση κράτους και ιδιωτικού τομέα; Να, λοιπόν, ένα μεγάλο κεντρικό ζήτημα. ΤΙ πρέπει να κάνουμε; <br />Υπάρχουν κάποιοι οι οποίοι θα πουν: «Ξέρετε; Να σχεδιάσουμε κεντρικά ενέργειες οι οποίες πρέπει να γίνουν». Το ακούω να το υπαινίσσεστε στην επερώτηση σας. Απάντηση: Όχι, δεν θα σχεδιάσουμε κεντρικά το πώς θα γίνει η παραγωγική ανασυγκρότηση. Γιατί; Γιατί, όποτε σχεδιάζουμε κεντρικά, αποτυγχάνει παταγωδώς, ακόμα και αν υπάρχουν οι καλύτερες προθέσεις.<br />Τι είναι εκείνο, λοιπόν, που πρέπει να κάνουμε; Στην πραγματικότητα εκείνο που πρέπει να κάνουμε είναι να αφαιρέσουμε προσκόμματα και εμπόδια στην παραγωγική δράση του ιδιωτικού τομέα. Σε απορρύθμιση πρέπει να προβούμε, κύριε Υπουργέ. Είναι υπερβολικά ρυθμισμένα όλα. Στην αντίθετη κατεύθυνση από αυτήν που υπονοεί η επερώτηση πρέπει να πάμε. Σε μεγαλύτερους βαθμούς ελευθερίας πρέπει να πάμε. Και για να το κάνουμε αυτό βεβαίως υπάρχει μία σειρά ζητημάτων. <br /><br />Έχω ένα λεπτό, κύριε Πρόεδρε;</speech><speech by="#s74"><from>ΠΡΟΕΔΡΕΥΩΝ</from> Ναι, κύριε συνάδελφε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Θα περίμενε, δηλαδή, κάποιος να έρχονται  τα νομοσχέδια το ένα πίσω από το άλλο που να λέει «κωδικοποιώ», «καταργώ», «μειώνω τη νομοθεσία», «απλοποιώ τις διαδικασίες», «διευκολύνω την επιχειρηματική δράση». Εκεί θα περίμενε να πάει κανείς και ταυτόχρονα να φτιάχνει –και εδώ χρειάζεται μια μεγάλη παρέμβαση, που βεβαίως είναι αναπτυξιακή- ένα κράτος το οποίο να είναι λειτουργικό, παραγωγικό, αποδοτικό, το οποίο να βοηθά τον ιδιωτικό τομέα και αίροντας εμπόδια, αλλά και παρέχοντας επαρκή, ασφαλή, απλά, λειτουργικά και ρυθμιστικά πλαίσια, όπου αυτό χρειάζεται. Αυτή είναι η κατεύθυνση στην οποία πρέπει κάποιος να κινηθεί. <br />Εδώ, λοιπόν, υπάρχουν μεγάλες, τεράστιες κεντρικές προκλήσεις. Αλλά είναι σημαντικό να είμαστε όλοι συντονισμένοι. Λέτε: να μειώσουμε τη φορολογία. Μαζί σας 100%! Ποια φορολογία; Άκουσα κάτι τέτοιο για τη φορολογία στην κατανάλωση.</speech><speech by="#s286"><from> ΝΙΚΗ ΦΟΥΝΤΑ</from> Για τη σταθερή φορολογία είπαμε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Λέω, λοιπόν, τη σταθερή φορολογία αναφερόμενη στο εισόδημα των νομικών προσώπων, όπως ξέρετε, την έχει εξαγγείλει ο Πρωθυπουργός και μάλιστα με συγκεκριμένο φορολογικό συντελεστή στο 15%.<br />Το πρόβλημα που συναντάμε, λοιπόν, σε όλο αυτό είναι οι επιλογές. Το να μειώσουμε τη φορολογία στο πλαίσιο της δημοσιονομικής προσαρμογής τι θα σήμαινε; Να χάσουμε έσοδα από τη φορολογία. Εάν συμφωνείτε, λοιπόν, ότι πρέπει να πάμε σε μια κατεύθυνση μείωσης της φορολογίας, να συμφωνήσουμε ότι πρέπει να μειώσουμε κι άλλο τις δαπάνες του δημοσίου. Δεν γίνεται αλλιώς.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Βορίδη, εάν έχετε την καλοσύνη, ολοκληρώστε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Τελειώνω, σε δέκα δευτερόλεπτα, κύριε Πρόεδρε.<br />Άρα, λοιπόν, εγώ εκείνο που λέω είναι ότι αυτή είναι μία μεγάλη, σημαντική κεντρική συζήτηση. Εγώ θα ήλπιζα -γιατί υπάρχουν μεγάλες, σημαντικές ιδεολογικές και πολιτικές διαφορές όσον αφορά στην κατεύθυνση που θέλει κανείς να πάει, αλλά υπάρχουν και έλλογες προσεγγίσεις οι οποίες μπορούν να λειτουργήσουν δημιουργικά και ενδεχομένως συνθετικά- να ακούμε περισσότερα από την Αξιωματική Αντιπολίτευση σε αυτήν την κατεύθυνση αντί για τον μηδενιστικό λόγο που συνήθως παράγει.<br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Ο κ. Κουκουλόπουλος έχει το λόγο για έξι λεπτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, ο Διοικητής της Τράπεζας της Ελλάδας  κ. Προβόπουλος, ενημερώνοντας χθες την Επιτροπή Οικονομικών Υποθέσεων της Βουλής, έκανε μία πολύ σοβαρή ανακοίνωση, λέγοντας επίσημα ότι η ύφεση στην Ελλάδα έχει ξεπεράσει κατά τι ως ποσοστό τη γνωστότερη ύφεση –όχι μόνο στους οικονομολόγους, αλλά και στον καθέναν που ενδιαφέρεται, στους πολίτες θα έλεγα- αυτή των Ηνωμένων Πολιτειών του 1929.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Αθροιστικά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Αθροιστικά. Από το 2008 μέχρι και το 2013 αθροιστικά ξεπέρασε τη μεγάλη ύφεση των ΗΠΑ. Από μόνη της αυτή η πραγματικότητα δίνει το μέτρο της σοβαρότητας. Μιλάμε για το υπ’ αριθμόν ένα ζήτημα της χώρας. <br />Δεν χωρούν, λοιπόν, ούτε υπερβολές ούτε ωραιοποιήσεις ούτε, βέβαια, κλασικές προσεγγίσεις, εφόσον ήδη από την κουβέντα που μέχρι τώρα έγινε φαίνεται να συμφωνούμε όλοι ότι το μοντέλο ανάπτυξης στο οποίο βασίστηκε η ευημερία μέχρι το 2009 κατέρρευσε. Έχει ειπωθεί από όλες τις πτέρυγες. Ας βρούμε και έναν κοινό τόπο, αντί να διαγκωνιζόμαστε σε εκφράσεις υπερβολής. <br />Υπάρχει όμως και κάτι πολύ σημαντικό που αφορά αυτήν την ανακοίνωση του Διοικητή της Τράπεζας της Ελλάδος. Είναι νομίζω, κύριε Υπουργέ, το δεύτερο μεγάλο όπλο στα χέρια της Κυβέρνησης μετά το πρωτογενές πλεόνασμα και το διαρθρωτικό πλεόνασμα που είναι το μεγαλύτερο στην Ευρωζώνη, προκειμένου να μείνουμε αμετακίνητοι, όπως πράττουμε εδώ και περίπου τρεις μήνες, με τη γραμμή «όχι άλλα δημοσιονομικά μέτρα», μια γραμμή που οδήγησε σε εύστοχες επιλογές και στο κρίσιμο ζήτημα της πρώτης κατοικίας και στο φόρο ιδιοκτησίας και στο πολύ καθαρό «όχι» στις ομαδικές απολύσεις.<br /> Είναι, όμως, κυρίες και κύριοι συνάδελφοι, η σοβαρότητα της κουβέντας τέτοια που επιβάλλεται να τελειώνουμε με κάποιους μύθους.<br />Η ανάπτυξη δεν είναι κάτι που δεν κάνει η σημερινή Κυβέρνηση. Θα κάνω μετά κάποιες προτάσεις και θα ασκήσω και κριτική ως οφείλω. Κάποιοι μένουν σε διαπιστώσεις και λένε γι’ αυτούς που κυβερνούν τα τελευταία τρία-τέσσερα χρόνια –αναφέρομαι συγκεκριμένα στο ΠΑΣΟΚ- ότι δεν έκαναν κάτι για την ανάπτυξη. Αυτό δεν προκύπτει με κανένα μαγικό ραβδί. <br />Από την άλλη πλευρά, βέβαια, πρέπει να θυμίσω ότι μέσα στην κρίση το ΠΑΣΟΚ –όχι πριν την κρίση, για να είμαι απολύτως ειλικρινής- διαμόρφωσε τη μία και μόνη εθνική στρατηγική που υπάρχει, αποφυγή άτακτης χρεοκοπίας, παραμονή στη ζώνη του Ευρώ, πρωτογενές πλεόνασμα, εθνικό σχέδιο ανασυγκρότησης.<br />Δεν ισχυρίζομαι πως όλα είναι καλώς καμωμένα στο πλαίσιο αυτής της μεγάλης εικόνας. Αυτή, όμως, είναι η εθνική στρατηγική. Ξέρω πολλούς που έλεγαν το αντίθετο. Ο πιο γνωστός είναι ο σημερινός Πρωθυπουργός. Έλεγαν πως έχουν άλλες συνταγές. Μέχρι πριν από έξι μήνες ήταν και ο Πρόεδρος της ΔΗΜΑΡ ένας από αυτούς που έλεγαν πως έχουν άλλες συνταγές. <br />Απεδείχθη ότι δεν υπάρχουν άλλες συνταγές. Αυτή είναι η μόνη εθνική στρατηγική. Δεν μπορούσαμε να φτάσουμε σε καμμία ανάπτυξη με τα λόγια, πριν διανύσουμε αυτό τον επώδυνο δρόμο, γιατί βεβαίως η κρίση δεν είναι παράγωγο του μνημονίου, αλλά το μνημόνιο είναι παράγωγο της κρίσης. Η συζήτηση για την ανάπτυξη παρέχει πολλαπλές αποδείξεις γι’ αυτό. <br />Αν συμφωνούμε όλοι πραγματικά ότι χρεοκόπησε το μοντέλο ανάπτυξης, τότε η κρίση είχε προϋπάρξει του μνημονίου. Στο κάτω-κάτω, καλό είναι να θυμίσω ότι ύφεση είχαμε το 2008, το 2009 και το μισό 2010, όταν ασκούνταν κλασικές πολιτικές «κόβοντας» χρήμα, γιατί δεν μπορούμε να κόψουμε χρήμα, αλλά το κάναμε αυξάνοντας τα ελλείμματά μας. <br />Κλασικές συνταγές ακολουθούσαμε και όμως είχαμε μπει σε ύφεση από το 2008. Άρα εδώ πρέπει να προβληματιστούμε. Δεν μπορούμε να πάμε με συμβατική οπτική. Πρέπει να πάμε βαθιά σε αυτό που λέγεται «κατάρρευση παραγωγικού μοντέλου» της χώρας και να κάνουμε συγκεκριμένες και σαφείς προτάσεις και όχι να επαναλαμβάνουμε στερεότυπα που έχουν κυριαρχήσει στη χώρα μας από τη Μεταπολίτευση και μετά. <br />Αν πραγματικά μιλάμε για μία νέα μεταπολίτευση και κάποιοι νομίζουν ότι είναι οι φορείς της, επειδή γιγαντώθηκαν μπαίνοντας στο όχημα των διαπιστώσεων και της οργής του ελληνικού λαού, θέλω να πω ότι αυτό το όχημα δεν πάει πουθενά. Έχει μόνο όπισθεν, δεν έχει άλλη ταχύτητα. Ή θα φύγουμε από τη συμβατική λογική ή αλλιώς η συζήτηση για την ανάπτυξη θα είναι γράμμα κενό. <br />Κύριε Πρόεδρε, ολοκληρώνω με τρεις συγκεκριμένες αναφορές-προτάσεις. Πρώτον, καμμία κουβέντα για ανάπτυξη δεν έχει νόημα, αν δεν λύσουμε τον γόρδιο δεσμό που λέγεται «ρευστότητα». Αν όσα είπε χθες ο κ. Προβόπουλος μείνουν ως έχουν, δηλαδή η πιστωτική επέκταση μείνει γράμμα κενό τα επόμενα χρόνια, το πρόβλημα είναι τεράστιο. Πρέπει να υπάρξει επιθετική πολιτική αναδιάρθρωσης των δανειακών χαρτοφυλακίων των τραπεζών, για να υπάρξει απελευθέρωση πόρων και να χρηματοδοτηθεί η πραγματική οικονομία. <br />Την ίδια ώρα, κύριε Υπουργέ, θα πρέπει να επιταχυνθούν δραστικά όλα όσα σχετίζονται με το ΕΤΕΑΝ, το Ταμείο Εγγυοδοσίας και όλα τα ανάλογα εργαλεία, όπου υπάρχει πολύ μεγάλη καθυστέρηση. Είναι οι μόνοι διαθέσιμοι πόροι. <br /><br />Είναι κρίμα να μην μπορεί αυτήν τη στιγμή να βγει εγγυητική επιστολή ακόμα και για έργο ΕΣΠΑ, που είναι τα πιο σίγουρα λεφτά, από επιχειρηματία που δεν χρωστάει πουθενά τίποτα. Υπάρχει η πρόβλεψη, αλλά δεν έχει τρέξει το πρόγραμμα. Κάπου καθυστερεί με τις τράπεζες. Εν πάση περιπτώσει, αυτό το ζήτημα πρέπει να λυθεί ως γόρδιος δεσμός. Διαφορετικά, όλη η κουβέντα παραμένει κουβέντα αμφιθεάτρου.<br />Δεύτερο ζήτημα, εμμονή στις διαρθρωτικές αλλαγές. Σε αυτό που είπε ο κ. Λυκούδης, για την Παγκόσμια Τράπεζα, θα προσθέσω κάτι. Η Παγκόσμια Τράπεζα δεν μας κατατάσσει απλά σε μία θλιβερά χαμηλή θέση σε ό,τι αφορά τη δικαιοσύνη, αλλά λέει και κάτι ακόμα στην έκθεση του 2011, ότι το 50% του προβλήματος ανταγωνιστικότητας της Ελλάδας οφείλεται στην αργή απονομή δικαιοσύνης. Δεν ξέρω αν είναι υπερβολική ή όχι η διαπίστωση της Παγκόσμιας Τράπεζας, είναι όμως η διαπίστωσή της με ό,τι αυτό συνεπάγεται. <br />Εμμονή, όμως, στις διαρθρωτικές αλλαγές σημαίνει ότι δεν μπορούμε να παλινδρομούμε όταν έρχονται νομοθετήματα που οδηγούν σε αυτήν την κατεύθυνση, διότι αν θυμηθώ τι έκαναν όλες οι πτέρυγες της Βουλής όταν προχωρούσαμε στην απελευθέρωση επαγγελμάτων ή όταν αποπειραθήκαμε με την Κυβέρνηση Παπαδήμου και Υπουργό Δικαιοσύνης τον Μιλτιάδη Παπαϊωάννου να φέρουμε ένα νομοσχέδιο που απλούστευε διαδικασίες και πώς αντέδρασε όλο το πολιτικό σύστημα, τότε πραγματικά πρέπει να βάλω κάποιο ακόμα κουμπί στο σακάκι μου και να το κουμπώσω λίγο παραπάνω. Καλά είναι τα λόγια, αλλά οι πράξεις θα μας οδηγήσουν εκεί που πρέπει. <br />Η επερωτώσα ΔΗΜΑΡ είχε ένα χρόνο στην ευθύνη της το Υπουργείο Δικαιοσύνης. Ποια διαρθρωτική αλλαγή έκανε στον τομέα της απλούστευσης; Κι άλλους είκοσι μήνες το είχε ο συνεργαζόμενος σήμερα με εσάς Βουλευτής από τη Θεσσαλονίκη. Δηλαδή από τα λόγια στα έργα η απόσταση είναι χάος.<br />Το τρίτο –και ολοκληρώνω με αυτό, κύριε Πρόεδρε- και σημαντικότερο απ’ όλα και γι’ αυτό το άφησα τελευταίο, αφορά τη δική μας ευθύνη. Η δική μας ευθύνη δεν σχετίζεται μόνο με το πώς αντιμετωπίζουμε τις διαρθρωτικές αλλαγές και πώς ιεραρχούμε τα προβλήματα, αλλά κυρίως με το κλίμα που εκπέμπουμε μέσα από τη Βουλή και επηρεάζει τις νοοτροπίες, γιατί το ζήτημα του μοντέλου ανάπτυξης είναι ο μύθος ότι θα μετατραπούμε σε μία χώρα παροχής υπηρεσιών. Αυτός ο μύθος κατέπεσε και κατέρρευσε.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Κουκουλόπουλε, μας ξέφυγε λίγο ο χρόνος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ολοκληρώνω, κύριε Πρόεδρε.<br />Δεν ξέρω πολλούς συμπατριώτες μας οι οποίοι εύκολα θα μετακινηθούν σε μια παραγωγική δραστηριότητα από το όνειρο να καταλάβουν μία θέση στον ιδιωτικό ή δημόσιο τομέα παροχής υπηρεσιών. Τι μηνύματα εκπέμπουμε εδώ πέραν των διαπιστώσεων και τι μέτρα παίρνουμε; <br />Γι’ αυτό, κλείνω με αυτό που είπα και χθες, μία από τις μεγάλες ελπίδες της χώρας μας που είναι ο πρωτογενής τομέας δεν χρειάζεται προστασία, όπως ισχυρίζεται ο ΣΥΡΙΖΑ -και αυτά μας είπε εχθές συζητώντας το νομοσχέδιο του Υπουργείου Αγροτικής Ανάπτυξης- αλλά ψάχνει εναγωνίως και δεν βρίσκει διάδρομο για να απογειωθεί. <br />Ας βάλουμε πλάτη με συγκεκριμένες αποφάσεις. Σε ένα-δύο μήνες θα συζητήσουμε στη Βουλή για το πρωτογενές πλεόνασμα. Δεν μπορεί να κατανεμηθεί όλο για άρση κοινωνικών αδικιών. Ένα μέρος, κύριε Υπουργέ, πρέπει να είναι μέρισμα ανάπτυξης και θα πρέπει να πάει κατά προτεραιότητα στον πρωτογενή τομέα και σε άλλες δράσεις απλούστευσης της φορολογίας για τους επιχειρηματίες…</speech><speech by="#s74"><from>ΠΡΟΕΔΡΕΥΩΝ</from>  Ελάτε, κύριε Μαριά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> …αν θέλουμε πραγματικά να βιώσουμε μία διαφορετική ταχύτητα σε αυτό που λέγεται ανάπτυξη κι είναι το κεντρικό ζητούμενο για όλους και κυρίως για τη νέα γενιά που παίρνει των ομματιών της και φεύγει από τη χώρα.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from>  Ευχαριστώ κι εγώ.<br />Γελάω λίγο γιατί αναζητούσα την τελεία του κ. Κουκουλόπουλου, δεν ήθελα να τον διακόψω. Αυτό τελικά είναι μία ικανότητα μερικές φορές.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και δύο εκπαιδευτικοί - συνοδοί τους από το 2ο Γυμνάσιο Μοσχάτου. <br />Η Βουλή τούς καλωσορίζει. <br /><br />Κύριε Μαριά, έχετε το λόγο.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, η σημερινή επερώτηση, που αφορά βεβαίως την ανάπτυξη και την παραγωγική ανασυγκρότηση, νομίζω ότι είναι και ιδιαίτερα επίκαιρη, καθώς αυτήν την εβδομάδα εξελίχθηκε και η συζήτηση στο Ευρωπαϊκό Κοινοβούλιο για τον έλεγχο της τρόικας. Αυτό είναι κάτι το οποίο θα κρατήσω και σε λίγο θα τοποθετηθούμε επ’ αυτού, γιατί αυτό το ζήτημα έχει άμεση σχέση με το ζήτημα το οποίο θέτει η συγκεκριμένη επερώτηση. <br />Ερώτημα πρώτο: Μπορεί να υπάρξει ανάπτυξη –θα έλεγα καλύτερα μεγέθυνση, αυτό που λένε «growth» και όχι «development», δηλαδή ανάπτυξη, γιατί λίγο συγχέουμε τις έννοιες- της ελληνικής οικονομίας και παραγωγική ανασυγκρότηση χωρίς να γίνουν σημαντικότατες αλλαγές; Μπορεί να γίνει αυτό στο πλαίσιο του μνημονίου; Μπορεί να γίνει αυτό στο πλαίσιο ενός βραχνά που υπάρχει με το υπερβολικό δημόσιο χρέος; Μπορεί να γίνει με ένα δημόσιο χρέος το οποίο δεν είναι διαχειρίσιμο; Μπορεί να γίνει με ένα δημόσιο χρέος το οποίο είναι επονείδιστο; Μπορεί να γίνει με ένα μοντέλο το οποίο έχει διαμορφώσει το ίδιο το μνημόνιο; <br />Ερώτημα δεύτερο: Η Ελλάδα πήρε μέχρι στιγμής σε διάρκεια τριών χρόνων μνημονίου 214 δισεκατομμύρια ευρώ ως δάνεια, παρ’ ότι αυτά τα ποσά τα χρεώθηκε η χώρα μας. Αποτέλεσμα: ενάμισι εκατομμύριο άνεργοι, 60% και πλέον η ανεργία των νέων, χιλιάδες μαγαζιά έκλεισαν. <br />Επομένως, αυτά είναι κεντρικά ζητήματα τα οποία πρέπει να δούμε.<br />Για μας μπορεί να υπάρξει σοβαρή αλλαγή μόνο όταν καταγγελθούν τα μνημόνια, γίνει καταγγελία των δανειακών συμβάσεων, διαγραφή του επονείδιστου χρέους και τεθούν επί τάπητος τα ζητήματα της κερδοσκοπίας της Ευρωπαϊκής Κεντρικής Τράπεζας εις βάρος της χώρας μας.<br />Αυτήν την εβδομάδα είχα την ευκαιρία βρίσκομαι στο Στρασβούργο, στις διαδικασίες του Ευρωπαϊκού Κοινοβουλίου. Είχα ενημερώσει τη Βουλή σχετικά και είχα πάρει και άδεια. Είχαμε τη δυνατότητα ως Ανεξάρτητοι Έλληνες να θέσουμε τα ζητήματα της λειτουργίας της τρόικας, που είναι παράνομη, που είναι αντίθετη με το κοινοτικό δίκαιο, στη συζήτηση που κάναμε με τους Ευρωπαίους αντιφεντεραλιστές, για να τους ενημερώσουμε από την πλευρά μας για το τι συνέβη.<br />Δεν είναι η πρώτη φορά που οι Ανεξάρτητοι Έλληνες έχουμε θέσει το ζήτημα της παράνομης λειτουργίας της τρόικας, της ζημιάς που έχει υποστεί η ελληνική οικονομία από τη δράση της στα διεθνή fora. Έχουμε θέσει το ζήτημα αυτό και στο Συμβούλιο της Ευρώπης. Θέλω να πληροφορήσω το Σώμα ότι σε δεκαπέντε μέρες, πάλι Παρασκευή, θα έχουμε τη δυνατότητα να υποστηρίξουμε μια τροπολογία που καταθέσαμε στο πλαίσιο του Συμβουλίου της Ευρώπης, που ζητάει να ελεγχθεί η τρόικα για παραβίαση ανθρωπίνων δικαιωμάτων στη χώρα μας. Νομίζουμε ότι και εκεί είναι ένα συγκεκριμένο φόρουμ, ένας συγκεκριμένος θεσμός όπου πραγματικά μπορεί να ασκηθεί έλεγχος στην καταστροφική λειτουργία της τρόικας, ένα είδος αξιολόγησης για το πώς φτάσαμε στην ιστορία «μνημόνιο».<br />Είναι γνωστό ότι οι παρεμβάσεις που έχουμε κάνει στο Συμβούλιο της Ευρώπης, όπου είχα την ευκαιρία να θέσω και εκεί και το θέμα των γερμανικών αποζημιώσεων, όπως και η σημερινή τοποθέτηση-ερώτηση για το ζήτημα των γερμανικών αποζημιώσεων, αλλά κυρίως το ότι έχω θέσει στο επίπεδο του Συμβουλίου της Ευρώπης και τα θέματα των γερμανικών αποζημιώσεων και την καταστροφική πολιτική της τρόικας έχουν ενοχλήσει πάρα πολλούς -το ξέρω, το γνωρίζω- ιδίως θεσμούς και καταστάσεις εκτός Ελλάδας.<br />Τους λέω, λοιπόν, ότι δεν θα σταματήσω να βάζω τα θέματα και της τρόικας στο διεθνές πεδίο και στο Συμβούλιο της Ευρώπης, όπως και το ζήτημα των γερμανικών αποζημιώσεων, όσες προσπάθειες και αν κάνουν για να απαλλαγούν από την ενοχλητική μου παρουσία στο Συμβούλιο της Ευρώπης. Το λέω ξεκάθαρα και το καταγγέλλω στο Σώμα.<br />Από εκεί και πέρα, στο Στρασβούργο τι αποδείχθηκε; Πρώτον, αποδείχθηκε η ευθύνη που έχει και η Κομισιόν και η Ευρωπαϊκή Κεντρική Τράπεζα. Κυνικά ο κ. Όλι Ρεν, απαντώντας σε ερώτηση του κ. Χουντή, είπε πως ό,τι έγινε στην Ελλάδα, έγινε για να σωθούν οι τράπεζες. Εάν ήσασταν στη δημόσια διαβούλευση, στη δημόσια συζήτηση -θα έλεγα στη δημόσια ακρόαση, που είναι η σωστή λέξη- και του κ. Τρισέ και του Όλι Ρεν και του Προέδρου του EFSF και του ESM, θα βλέπατε με πόσο κυνικό τρόπο μίλησαν αυτοί οι οποίοι έχουν πλέον καβαλήσει το καλάμι και θεωρούν ότι αυτοί είχαν τη μοναδική σωστή συνταγή, ενώ γνωρίζουμε ότι η συνταγή τους κατέστρεψε την Ελλάδα.<br />Επομένως, η σωστή συνεπής θέση δεν μπορεί παρά να είναι να αποδειχθούν αναλυτικά οι ευθύνες της τρόικας. Τουλάχιστον εμείς από την πλευρά μας, όπως και άλλες δυνάμεις συμβάλαμε στο πεδίο του Ευρωπαϊκού Κοινοβουλίου να αναδείξουμε αυτήν τη βδομάδα το θέμα αυτό και να ζητήσουμε  -αυτό είναι το βασικό- αποζημίωση για την καταστροφή που έχει υποστεί η Ελλάδα από την πολιτική της τρόικας. Μόνο έτσι μπορούμε να προχωρήσουμε μπροστά. Αυτή είναι η συνεπής θέση.<br />Ο κ. Σαμαράς, λοιπόν, μιλώντας την Τετάρτη στο Ευρωπαϊκό Κοινοβούλιο αποδέχθηκε ότι υπήρξαν σφάλματα, όπως είπε, στο πρώτο μνημόνιο. Προφανώς υπήρξαν σφάλματα. Τα έχουμε καταγγείλει και εμείς. Θεωρώ, όμως, ότι, όταν ως Πρωθυπουργός μιας χώρας και προεδρεύων σε διεθνές επίπεδο εμφανίζεσαι και αποδέχεσαι συνυπαιτιότητα τουλάχιστον για τα δυσμενή αποτελέσματα του μνημονίου, έχεις μειώσει τη διαπραγματευτική θέση της χώρας, έχεις δώσει άφεση αμαρτιών στην τρόικα και ανοίγεις το δρόμο η μεν τρόικα να απαλλαγεί και να πέσουν τα βάρη όλα στην Ελλάδα.<br /><br />Αυτή ήταν λάθος θέση-τοποθέτηση Έλληνα Πρωθυπουργού, διότι δεν ενεργεί μόνο με τη λογική και κακώς ενεργούσε με τη μικροκομματική λογική για να ρίξει σφάλματα στο ΠΑΣΟΚ, τα οποία και εμείς έχουμε αποδώσει ως Ανεξάρτητοι Έλληνες. Όμως, εκεί, όταν μιλάς σε διεθνές πεδίο και αποδέχεσαι συνυπαιτιότητα, δυστυχώς δεσμεύεις και τις μελλοντικές κυβερνήσεις.<br />Αυτό ήταν ένα μεγάλο σφάλμα που έγινε γιατί δεν αποδοκίμασε ούτε τη λάθος συνταγή του μνημονίου, που στηρίζεται στη θεωρία ότι μπορεί να υπάρξει ανταγωνιστικότητα στην οικονομία της χώρας με μείωση των μισθών.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Μαριά, ολοκληρώστε.<br />ΕΠΑΜΕΙΝΩΝΔΑΣ  ΜΑΡΙΑΣ: Δώστε μου ένα λεπτό, κύριε Πρόεδρε.<br />Ενώ η χώρα για να αποκτήσει ανταγωνιστικότητα πρέπει κυρίως να στηριχθεί στην επένδυση, στην οικονομία της γνώσης και μόνο έτσι να προχωρήσει. <br />Τέλος, το πιο βασικό φυσικά είναι να υπάρξει μια δίκαιη κατανομή του παραγόμενου πλούτου, διότι μόνο έτσι μπορείς να βάλεις τη χώρα σε μια διαδικασία αναπτυξιακή. Αναφέρομαι σε μια διαδικασία η οποία δεν θα στηρίζεται στο να διασώσει τους ολιγάρχες των ελληνικών τραπεζών και κυρίως, κύριε Πρόεδρε, στο να έχει αμοιβές υψηλότατες για τα golden boys του δημόσιου τομέα, των τραπεζών και του ΤΧΣ -η αμοιβή της επικεφαλής του ΤΧΣ φτάνει τις 210.000 ευρώ το χρόνο- την ώρα μάλιστα που έχει παραπεμφθεί και κατηγορείται για απιστία σε βαθμό κακουργήματος.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Ο κ. Ματθαιόπουλος έχει το λόγο.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Ευχαριστώ, κύριε Πρόεδρε.<br />Συγκράτησα πολλά από τους προλαλήσαντες και είναι απίθανο το πώς κάποιοι μεταπηδούν από το ιδεολογικό στο επιστημονικό πεδίο όταν τους δίνετε τέτοια δυνατότητα μόνο και μόνο για να υπερασπιστούν κυβερνητικές θέσεις.<br />Επειδή η Χρυσή Αυγή, όμως, είναι το πλέον υπεύθυνο πολιτικό κόμμα και όσοι εξ ημών λαμβάνουμε το λόγο μιλάμε πάντοτε με στοιχεία και προτείνουμε συγκεκριμένες λύσεις, θα ήθελα για λόγους πρωτίστως ουσιαστικούς να θέσουμε κάποια ζητήματα στη σωστή τους βάση, ακριβώς επειδή θεωρώ ότι υπάρχει πρόβλημα αντίληψης και σε ό,τι αφορά συγκεκριμένες έννοιες, μεταξύ των οποίων περιλαμβάνεται και το μνημόνιο. Αυτό γιατί έχουμε κάτι το οξύμωρο το οποίο θα αναλύσω εντός ολίγου. <br />Το μνημόνιο, λοιπόν, το οποίο έχει εφαρμοστεί στην Ελλάδα τα τελευταία περίπου τέσσερα χρόνια είναι ηλίου φαεινότερο ότι έχει διαλύσει κυριολεκτικά τη χώρα, έχει διαλύσει την οικονομία. Κι αν συνεχίσουμε κατ’ αυτούς τους ρυθμούς, που με γεωμετρική πρόοδο γίνονται όλο και πιο δυσάρεστοι, είναι σχεδόν βέβαιο ότι θα οδηγηθούμε στην ολοκληρωτική καταστροφή. <br />Το μνημόνιο, όμως, θέτει και ένα συγκεκριμένο πλαίσιο μέσα στο οποίο η Ελλάδα πρέπει να κινηθεί. Όποιος από εμάς, από οποιαδήποτε πτέρυγα, προτείνει κάτι το οποίο εντάσσεται μέσα στο πλαίσιο αυτό, ορθώς θεωρείται μνημονιακός. Όσοι προτείνουν κάτι έξω από το πλαίσιο αυτό θεωρείται και πάλι ορθώς αντιμνημονιακός. Το πώς η Ελλάδα όμως θα κινηθεί, είτε αφορά αυτό την οικονομία είτε την εθνική άμυνα είτε τη διοίκηση είτε τη διοικητική μεταρρύθμιση, αφορά αποφάσεις από ξένα κέντρα εξουσίας. <br />Επομένως, η πρώτη και μεγάλη διαχωριστική γραμμή που απομακρύνει εμάς από όλους τους υπόλοιπους, είναι ότι είμαστε αντιμνημονιακοί, γιατί προτείνουμε θέσεις έξω του μνημονίου. <br />Το οξύμωρο που ανέφερα προηγουμένως είναι ότι συζητάμε μία αντιμνημονιακή πρόταση από ένα μνημονιακό κόμμα. Και εξηγώ το γιατί. Το θέμα της επίκαιρής επερώτησης αφορά την επανεκκίνηση της ανάπτυξης και την παραγωγική ανασυγκρότηση της χώρας. Ασφαλώς και δεν διαφωνούμε με κάτι τέτοιο. Όμως, αυτή η πρόταση είναι αντιμνημονιακή επειδή έννοιες όπως «ανάπτυξη» και «παραγωγική ανασυγκρότηση» είναι ασυμβίβαστες με τη γενικότερη φιλοσοφία του μνημονίου, που επιβάλλει ύφεση σε όλα τα επίπεδα. <br />Αυτή η επίκαιρη επερώτηση κατατίθεται από ένα κόμμα το οποίο συμμετείχε μέχρι πρότινος στον κυβερνητικό σχηματισμό, στην τριμερή μνημονιακή συγκυβέρνηση. Αυτό εκ των πραγμάτων σημαίνει ότι στήριξε όλες τις επιλογές του Υπουργείου Οικονομικών, στήριξε τα μνημόνια και ψήφισε υπέρ των δύο μνημονίων και αποχώρησε από την Κυβέρνηση όχι επειδή κατήγγειλε την αρχικώς λανθασμένη επιλογή -που θα είχαν και το δικαίωμα να κάνουν κάτι τέτοιο αν είχαν την αξιοπρέπεια να κάνουν μία αυτοκριτική- αλλά επειδή επικαλέστηκαν τα περιστατικά που διαδραματίστηκαν τότε στην ΕΡΤ. <br />Επομένως, είναι πολύ ωραίο να παίρνουμε θέση και να μιλάμε επί παντός επιστητού, αλλά το ζητούμενο είναι να προτείνουμε κάποιες λύσεις και να είμαστε συνεπείς απέναντι σε αυτά που πρεσβεύει ο καθένας μας. Το θέμα, λοιπόν, είναι ότι για να λύσεις ένα πρόβλημα θα πρέπει και να κατέχεις το αντικείμενο και να γνωρίζεις τις παραμέτρους που το συνιστούν. <br />Ας δούμε, λοιπόν, ποια είναι η οικονομία σήμερα και πώς αντιλαμβάνεστε εσείς, μέσα από τα δικά σας μάτια, την ελληνική οικονομία για να δούμε και πώς θα κινηθούμε για να λύσουμε αυτό το μεγάλο πρόβλημα. Θα σταθώ σε δύο συγκεκριμένα πρόσωπα, δύο καθ’ ύλην αρμόδιους, οι οποίοι δίνουν το στίγμα της ελληνικής οικονομίας, στον μεν Υπουργό Οικονομικών και στον Πρωθυπουργό της χώρας. Ξεκινώ με τον δεύτερο, γιατί πολλές φορές ακούμε επιχειρήματα για τα οποία είναι να απορεί κανείς σε ποια χώρα ζει. <br />Λέει, λοιπόν, για παράδειγμα ο κ. Σαμαράς -ένα από τα πολλά που ακούμε κατά καιρούς- ότι δεν πρέπει να ανησυχούμε, γιατί το κλίμα στην Ευρώπη αλλάζει. Εγώ δεν μπορώ να διανοηθώ πώς ένα μοντέλο από επιστήμη έχει μεταπέσει στην υποκειμενική κρίση του καθενός ανάλογα με την ψυχοσύνθεσή του.<br />Άλλος λέει ότι πάμε καλά επειδή έτσι αισθάνεται και άλλος λέει ότι πάμε κατά διαόλου επειδή αισθάνεται διαφορετικά. Το θέμα είναι ότι τα ίδια τα νούμερα, τα οποία είναι αμείλικτα, αποδεικνύουν το πασιφανές, δηλαδή ότι με το μνημόνιο έχουμε καταστραφεί ολοσχερώς. <br />Μάλιστα, θα ήθελα να υπενθυμίσω ότι ο ίδιος άνθρωπος, ο Πρωθυπουργός, έλεγε ότι όχι μόνο πρέπει να είμαστε ευχαριστημένοι επειδή το κλίμα αλλάζει, αλλά και γιατί επιτύχαμε και πρωτογενές πλεόνασμα. Θα θυμίσω τρεις διαδοχικές φάσεις σε ό,τι αφορά το πρωτογενές πλεόνασμα. Ωστόσο, στο σημείο αυτό, θα ήθελα να κάνω μία παρένθεση όσον αφορά την έννοια του πρωτογενούς πλεονάσματος. Πρωτογενές πλεόνασμα, λοιπόν, έχουμε όταν μπορούμε να καλύψουμε από μόνοι μας τις ανάγκες μας χωρίς εξωτερική βοήθεια, χωρίς, για παράδειγμα, σύναψη δανείων. <br />Εφόσον, λοιπόν, έχουμε πρωτογενές πλεόνασμα, γιατί φέρνετε νέα μέτρα και γιατί αρχικά είχατε πει ότι ναι, έχουμε πρωτογενές πλεόνασμα; Δεύτερον, είχατε πει ότι μπορεί να μην έχουμε πρωτογενές πλεόνασμα, αλλά ότι το πλησιάζουμε και, τρίτον –που είναι και η αλήθεια- είχατε πει ότι δεν έχουμε πρωτογενές πλεόνασμα και άρα φέρνουμε νέα μέτρα. Αυτό σημαίνει ότι μας κοροϊδεύουν. <br />Δεύτερον, ο κ. Στουρνάρας λέει ότι θα πρέπει να είμαστε ευχαριστημένοι για έναν επιπλέον λόγο, για το ότι επιτύχαμε δηλαδή το 80% των στόχων που είχαμε θέσει εξαρχής ως Υπουργείο Οικονομικών.<br />Το ερώτημα, λοιπόν, που θέτω είναι απλό και λογικό. Οι στόχοι του Υπουργείου Οικονομικών είναι ταυτόσημα και στόχοι που έχει θέσει ο ελληνικός λαός για την οικονομία που θέλει; Εάν, ναι, τότε να συγχαρούμε τον Υπουργό Οικονομικών. Εάν όμως αυτός δρα ανεξέλεγκτα, αυτόνομα και απολυταρχικά φέρνοντας νέα μέτρα τα οποία έχουν τσακίσει στην κυριολεξία τον ελληνικό λαό, τότε τι να το κάνουμε το 80%, όταν βλέπουμε ποια είναι τα αποτελέσματα αυτής της πολιτικής; <br />Το ερώτημα είναι γιατί δεν μιλούν με πραγματικά στοιχεία και γιατί επικαλούνται διάφορα τέτοια επιχειρήματα τα οποία είναι και ασαφή. Η απάντηση είναι ότι δεν έχουν κανένα αποδεικτικό στοιχείο που να λέει ότι η οικονομία πάει από το καλό στο καλύτερο. <br />Γι’ αυτό, λοιπόν, εμείς λέμε ότι η χώρα θα πρέπει να κινηθεί σε τρεις βασικούς άξονες, τους οποίους και θα αναφέρω εν τάχει. Ο πρώτος άξονας, όπως είπα και προηγουμένως, είναι η καταγγελία του μνημονίου και η απόρριψη όλων των μέτρων που αυτό επιβάλλει και η στροφή επιτέλους στην εθνική πρωτογενή παραγωγή, η οποία με τη σειρά της θα λύσει το μεγάλο πρόβλημα της ανεργίας, το οποίο όλοι παραδέχεστε ότι στην Ελλάδα έχει λάβει ανεξέλεγκτες πλέον διαστάσεις. Μέσω της πρωτογενούς παραγωγής θα οδηγηθούμε στο ζητούμενο, που για εμάς είναι η αυτάρκεια σε όλα τα απαραίτητα είδη. Δεν μπορεί μια χώρα όπως η Ελλάδα που έχει και τις προϋποθέσεις, αλλά και τα μέσα, να στηρίζεται μόνο στον τριτογενή τομέα παραγωγής, όπως είναι για παράδειγμα ο τουρισμός και να μην εκμεταλλεύεται τη γη ή τη θάλασσα, έτσι ώστε να γίνει μια χώρα ανταγωνιστική και στην εγχώρια, αλλά και στις ξένες αγορές. <br /><br />Ο δεύτερος άξονας αφορά το να ρυθμίσουμε επιτέλους το απαράδεκτο τραπεζικό σύστημα που με τη σημερινή του μορφή αποτελεί μια ιδιότυπη κλίκα, μια μαφία, μια ελίτ κλεπτών, οι οποίοι απομυζούν τον ιδρώτα του ελληνικού λαού και έχουν χρεοκοπήσει, αλλά εντούτοις ανακεφαλαιώνονται από τους φόρους των Ελλήνων πολιτών.<br />Θα πρέπει επιτέλους –και ευχαριστώ για την ανοχή- να δημιουργήσουμε συνθήκες, ώστε να φέρουμε αυτό που σωστά ονομάζεται «κρατικός παρεμβατισμός» όχι για να πλήξουμε τη μικρομεσαία τάξη, για παράδειγμα, αλλά για να προστατεύσουμε και τον Έλληνα παραγωγό, αλλά και τον Έλληνα καταναλωτή. <br />Και αν κάποιος βρεθεί εδώ μέσα και μου πει ότι δεν υπάρχει ανάγκη για κάτι τέτοιο επειδή βρισκόμαστε στην Ευρωπαϊκή Ένωση ή την Ευρωζώνη, σαν αντεπιχείρημα θα δώσω το εξής παράδειγμα. Οι παραμεθόριοι νομοί, ιδιαίτερα στη βόρεια Ελλάδα που συνορεύουν με χώρες που είναι στην Ευρωπαϊκή Ένωση ή βρίσκονται υπό ένταξη στην Ευρωπαϊκή Ένωση και την Ευρωζώνη, έχουν διαλύσει την τοπική αγορά, ακριβώς γιατί εισάγουν προϊόντα τα οποία είναι πολύ φθηνότερα από τα ελληνικά, με αποτέλεσμα ο Έλληνας καταναλωτής λόγω της υφιστάμενης οικονομικής κατάστασης να αναγκάζεται να τα αγοράζει, έτσι ώστε να διαλυθεί και η μικρομεσαία τάξη των εμπόρων αλλά και των παραγωγών. <br />Επομένως, όλοι αυτοί οι άξονες πρέπει να γίνουν αντικείμενο της δική σας πολιτικής εάν θέλουμε πράγματι να στραφούμε σε αυτό που ονομάζεται «ανάπτυξη» και «παραγωγική ανασυγκρότηση». Όμως, αυτό θα γίνει μόνο και εφόσον υπάρχει μια εθνική ηγεσία, η οποία δεν θα παίρνει εντολές από ξένα κέντρα εξουσίας. Αυτό θα το κάνει μόνο η Χρυσή Αυγή. <br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Το λόγο έχει ο κ. Καραθανασόπουλος.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ευχαριστώ, κύριε Πρόεδρε.<br />Στο σύντομο χρόνο που μου δίνεται, δεν θα ασχοληθώ με αποπροσανατολιστικά ζητήματα. Και αυτό όχι γιατί δεν έχουν αξία –έχουν κάποια αξία- αλλά γιατί δεν είναι τα κυρίαρχα. Αυτό σημαίνει ότι δεν θα ασχοληθώ με ζητήματα, όπως αυτό το οποίο ακούστηκε στην Αίθουσα και για το οποίο καταναλώθηκε μεγάλο κομμάτι της συζήτησης, δηλαδή για το αν θα πρέπει να ακολουθήσουμε τις συμβουλές του Διεθνούς Νομισματικού Ταμείου ή της Ευρωπαϊκής Ένωσης -δηλαδή αν θα πάμε με τη Σκύλλα ή τη Χάρυβδη- αν το μνημόνιο ήταν λάθος, αν η συνταγή ήταν σωστή ή όχι, αν μπορεί να υπάρξει μνημόνιο και ανάπτυξη ταυτόχρονα ή τι απάντησε, τέλος πάντων, ο Όλι Ρεν ή κάποιοι άλλοι παράγοντες διεθνώς ή αν θα πρέπει να επιλέξουμε το ευρώ ή τη δραχμή. Δεν είναι ότι δεν έχουν αξία αυτοί οι προβληματισμοί. Έχουν αξία, γιατί εντάσσονται στο πλαίσιο της διαπάλης που γίνεται μέσα στους κόλπους του κεφαλαίου, της αστικής τάξης. <br />Είναι, δηλαδή, προβληματισμοί που αφορούν τμήματα, συγκεκριμένα οικονομικά συμφέροντα και πώς θα εξυπηρετηθούν. Απ’ αυτήν την άποψη έχει ένα ενδιαφέρον το να τους παρακολουθείς για να δεις και τις αλλαγές των συσχετισμών μέσα στους κόλπους της αστικής τάξης. <br />Αυτοί, όμως, οι προβληματισμοί δεν αφορούν καθόλου τις ανάγκες της εργατικής τάξης, δεν αφορούν καθόλου την υπόθεση ικανοποίησης των αναγκών των λαϊκών στρωμάτων, γιατί όποια απάντηση και αν δοθεί σ’ αυτά τα ψευτοδιλήμματα, είναι εχθρική για τους εργαζόμενους, είναι επικίνδυνη για τα συμφέροντα της εργατικής τάξης και του λαού.<br />	Ας μπούμε τώρα στην ουσία του ζητήματος. Ανάπτυξη: Τι δεν αμφισβητήθηκε, λοιπόν, απ’ όλους όσοι μίλησαν μέχρι τώρα, παρ’ όλες τις αντιπαραθέσεις; Πρώτον, δεν αμφισβητήθηκε ο ρόλος των καπιταλιστικών επιχειρηματικών ομίλων. Προσέξτε: Δεν είναι κοινωφελείς επιχειρήσεις, είναι κερδοσκοπικές. Το καπιταλιστικό κέρδος τούς ενδιαφέρει. <br />Δεύτερον: Δεν αμφισβητήθηκε ο ευρωμονόδρομος, στρατηγική επιλογή του κεφαλαίου των επιχειρηματικών ομίλων και στη χώρα μας. Ο ευρωμονόδρομος, με τις πολιτικές και τις στρατηγικές του επιλογές, διασφαλίζει για το σύνολο της Ευρωπαϊκής Ένωσης πολύ φθηνή εργατική δύναμη, χωρίς εργασιακά και ασφαλιστικά δικαιώματα, καθώς και νέους τομείς για τη δράση του υπερσυσσωρευμένου κεφαλαίου μέσα από την απελευθέρωση των αγορών και τις ιδιωτικοποιήσεις. Αυτές είναι πολιτικές στρατηγικές της Ευρωπαϊκής Ένωσης που οδηγούν στην καταστροφή των επαγγελματιών, των αυτοαπασχολούμενων και των οικογενειακών επιχειρήσεων και με την Κοινή Αγροτική Πολιτική έχουμε το «ξεκλήρισμα» της φτωχομεσαίας αγροτιάς για να συγκεντρωθεί η αγροτική γη σε λίγα χέρια, να αλλάξει χρήση και να αναπτυχθούν καπιταλιστικού χαρακτήρα επιχειρήσεις στην ύπαιθρο. Οι δε κοινοτικοί πόροι είναι όπως ο κρατικός προϋπολογισμός. Χρηματοδοτούν τις στρατηγικές επιλογές του κεφαλαίου, όπως καθορίζεται σε επίπεδο Ευρωπαϊκής Ένωσης, άρα τις προτεραιότητες και τις ανάγκες των επιχειρηματικών ομίλων. <br />	Ένα τρίτο στοιχείο που δεν αμφισβητήθηκε είναι ο ρόλος του αστικού κράτους ως συλλογικού καπιταλιστή, ο οποίος παρεμβαίνει και στηρίζει τους επιχειρηματικούς ομίλους, ο οποίος διαμορφώνει ένα νομικό πλαίσιο που «θωρακίζει» τα συμφέροντα των επιχειρηματικών ομίλων και με τους κατασταλτικούς του μηχανισμούς διατηρεί και «θωρακίζει» την εξουσία των αστών.<br />	Ένα τέταρτο σημείο που δεν αμφισβητήθηκε είναι η ανταγωνιστικότητα. Μα, είναι δυνατό να κουβεντιάζουμε περί υγιούς και μη υγιούς ανταγωνισμού; Τι είναι αυτά που λέμε, όταν ο καπιταλισμός και η ανταγωνιστικότητα και ο ανταγωνισμός είναι συνδεδεμένα; Δεν μπορεί να υπάρξει καπιταλισμός χωρίς ανταγωνισμό. Ο ανταγωνισμός επί της ουσίας είναι αυτός που συμβάλλει στο πιο γρήγορο «ξεκλήρισμα» και την καταστροφή των μικρότερων επιχειρήσεων για να συγκεντρωθούν τα μέσα παραγωγής σε όλο και λιγότερα χέρια και να έχουμε την εμφάνιση των μονοπωλιακών ομίλων, των trust	. <br />	Απ’ αυτή, λοιπόν, την άποψη, συμπεραίνουμε ότι είναι φυσιολογικό να μην αμφισβητείται από κανέναν απ’ όσους μίλησαν πριν, είτε είναι της Κυβέρνησης είτε της Αξιωματικής Αντιπολίτευσης είτε οποιουδήποτε άλλου κόμματος της Αντιπολίτευσης, ποιο; Το ότι χρειάζεται ένα νέο παραγωγικό μοντέλο. Όμως συμπίπτετε όλοι στο ότι θα έχει τις ίδιες προτεραιότητες. «Τα συγκριτικά πλεονεκτήματα» –λέει- «να αξιοποιηθούν». Ποια είναι αυτά; Ο τουρισμός, η ενέργεια, η ναυτιλία, οι μεταφορές, ο πρωτογενής τομέας. Αυτά είναι, λοιπόν, τα ζητήματα; Βεβαίως μπορεί να υπάρξει κάποια στιγμή ανάπτυξη. Θα υπάρξει αναγκαστικά. Άλλωστε αυτός είναι ο οικονομικός κύκλος του καπιταλιστικού συστήματος. <br />	Απ’ αυτήν, όμως, την ανάπτυξη, ποιος θα ωφεληθεί, βρε αδερφέ; Το παράδειγμα των Ηνωμένων Πολιτειών και του Ομπάμα, το οποίο ο ΣΥΡΙΖΑ λατρεύει ως μοντέλο ανάπτυξης, είναι αποκαλυπτικό. Το 95% της ανάπτυξης που έγινε από το 2009 και μετά, συγκεντρώθηκε στο 2% του πληθυσμού. Το υπόλοιπο 98% του πληθυσμού ζούσε και ζει όπως στις συνθήκες της κρίσης της οικονομίας των Ηνωμένων Πολιτειών. Δεν άλλαξε τίποτα γι’ αυτούς.<br />	Άρα, λοιπόν, αυτή η ανάπτυξη, η οποιαδήποτε ανάπτυξη θα βασίζεται στην εξαθλίωση των εργαζόμενων, στην εξαθλίωση των λαϊκών στρωμάτων, για να διασφαλιστεί η κερδοφορία των ομίλων.<br />	<br />Και, βεβαίως, θα είναι μία ανάπτυξη που δεν θα είναι απαλλαγμένη από την εμφάνιση νέας κρίσης, αντιθέτως θα δημιουργεί τις προϋποθέσεις για νέα κρίση, γιατί βασίζεται στην αναρχία της παραγωγής -ο κάθε ένας όμιλος δουλεύει για λογαριασμό του, για του κεφαλιού του- και έτσι ακριβώς θα οξύνει την κοινωνική αντίθεση ανάμεσα στον κοινωνικό χαρακτήρα της εργασίας και στην ατομική ιδιοποίηση του παραγόμενου πλούτου, άρα θα οδηγεί και στην όξυνση των κοινωνικών ανισοτήτων, στην καταστροφή των παραγωγικών δυνατοτήτων και δυνάμεων.<br />Εμείς, λοιπόν, ως ΚΚΕ αυτόν ακριβώς τον καπιταλιστικό δρόμο ανάπτυξης αμφισβητούμε, που αποτελεί και την αιτία για την κρίση, τη φτώχεια και την εξαθλίωση πλατιών λαϊκών στρωμάτων. <br /><br /> Στο ενάμισι λεπτό που θα μου δώσετε, κύριε Πρόεδρε, όπως δώσατε και στους υπόλοιπους άλλωστε, θα καταλήξω με το εξής.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, συνεχίστε.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Τι δεν ακούσαμε ούτε από την Κυβέρνηση ούτε από τα υπόλοιπα κόμματα; Σας προκαλούμε, σε ένα βασικό ερώτημα. Και δεν το ακούσαμε, ενώ σας είχαμε προκαλέσει ξανά, γιατί δεν μπορείτε να το απαντήσετε. Δεν μπορείτε να απαντήσετε, δηλαδή, στη βασική, στη στρατηγικού χαρακτήρα αντίφαση.<br />Ενώ όλοι παραδέχεστε ότι υπάρχουν παραγωγικές δυνατότητες, γιατί αυτές, βρε αδελφέ, δεν αξιοποιούνται, όλες; Τι είναι αυτό που εμποδίζει την αξιοποίηση των παραγωγικών δυνατοτήτων; Και ο Υπουργός και ο κ. Βορίδης είπαν ότι δεν μπορούμε να διατάξουμε την ανάπτυξη, γιατί είναι κυρίαρχος ο ρόλος των επιχειρήσεων. Αυτό λέμε. Άρα, αυτές φταίνε, οι επιχειρήσεις. Οι καπιταλιστικές επιχειρήσεις φταίνε που δεν αξιοποιούνται οι παραγωγικές δυνατότητες που αντικειμενικά υπάρχουν. <br />Και η δεύτερη αντίφαση, η παρεμπίπτουσα της βασικής, είναι η εξής: Υπάρχει αντικειμενικά αυτή η τεράστια αύξηση της παραγωγικότητας της εργασίας, λόγω της επιστήμης, της τεχνολογίας, της προόδου. Αυτή, λοιπόν, η τεράστια παραγωγικότητα της εργασίας γιατί δεν βελτιώνει τη θέση των εργαζόμενων, αλλά τη χειροτερεύει με την ανεργία, την υποαπασχόληση, τη μερική απασχόληση; Γιατί δεν συμβάλλει στο να βελτιωθεί το επίπεδο διαβίωσης της λαϊκής οικογένειας και των λαϊκών στρωμάτων, αλλά αντίθετα το χειροτερεύει; Μιλάμε, για παράδειγμα, για ενεργειακή φτώχεια το 2014!<br />Εμείς, λοιπόν, λέμε ότι όλα αυτά τα ζητήματα δεν μπορούν να αντιμετωπιστούν, ακριβώς γιατί δεν μπορεί να υπάρξει μέσα στον καπιταλισμό ανάπτυξη προς όφελος του λαού.<br />Πώς μπορεί να υπάρξει; Πρώτον, με ανάπτυξη προς όφελος του λαού, με πλήρη αξιοποίηση των παραγωγικών δυνατοτήτων. Κοινωνικοποίηση, λοιπόν, των μονοπωλιακών ομίλων, των καπιταλιστικών επιχειρήσεων, για να αξιοποιηθούν όλες οι παραγωγικές δυνατότητες. Αυτές είναι υπεύθυνες.<br />Δεύτερον, κεντρικός σχεδιασμός, για να ξεπεραστούν οι ανισότητες σε κλάδους και περιφέρειες.</speech><speech by="#s74"><from>ΠΡΟΕΔΡΕΥΩΝ</from> Ολοκληρώνετε, παρακαλώ.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ολοκληρώνω με το εξής, κύριε Πρόεδρε.<br />Τρίτον, εργατικός έλεγχος. Αυτό, όμως, σημαίνει αλλαγή σε επίπεδο εξουσίας κι όχι διακυβέρνησης. Οι κυβερνήσεις αλλάζουν αλλά τα προβλήματα για το λαό βαθαίνουν. Και δεν έχει σημασία αν βαδίζουμε στην αριστερή ή στη δεξιά λωρίδα. Όταν μας οδηγεί αυτός ο δρόμος στην καταστροφή, πρέπει να αλλάξουμε δρόμο. Άρα, σημαίνει αλλαγή σε επίπεδο εξουσίας, αλλαγή του αστικού κράτους από νέους θεσμούς που θα κατοχυρώνουν την εργατική λαϊκή εξουσία, αποδέσμευση από την Ευρωπαϊκή Ένωση και τους λοιπούς ιμπεριαλιστικούς οργανισμούς, με μονομερή διαγραφή του χρέους.<br />Σε αυτό καλούμε το λαό, να αντισταθεί σήμερα στα βάρβαρα αντιλαϊκά μέτρα και με την πάλη του να διαμορφώσει τις προϋποθέσεις για γενικότερη ρήξη και ανατροπές. <br />Ευχαριστώ πολύ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Ο κ. Λοβέρδος έχει τον λόγο, ο τελευταίος εκ των Κοινοβουλευτικών Εκπροσώπων.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριοι Υπουργοί, από την πρώτη μέρα αυτής της Περιόδου της Βουλής, όταν παίρνω τον λόγο για θέματα που σχετίζονται με την ανάπτυξη, επιμένω -με βάση και την εμπειρία μου- ότι η Ελλάδα έγινε ο τόπος όπου ξέσπασε μία κρίση που αφορά δύο μείζονες τομείς της λειτουργίας του ελληνικού κράτους και της ελληνικής κοινωνίας, όχι έναν. Ξέσπασε η κρίση του χρέους και των ελλειμμάτων, η κρίση του δανεισμού συνακόλουθα και η κρίση της έλλειψης ανταγωνιστικότητας. Είχαμε δύο κρίσεις ταυτοχρόνως. <br />Εμείς ως κυβέρνηση ΠΑΣΟΚ και ως κυβέρνηση Παπαδήμου κι εσείς ως Κυβέρνηση Σαμαρά ασχολείστε και ασχολούμασταν μόνο με τη μία, κατ’ ουσίαν, δηλαδή, με την κρίση των ελλειμμάτων και του δημοσίου χρέους, με καλά αποτελέσματα, δηλαδή δραστικές μειώσεις των ελλειμμάτων και ελπίδες ότι το δημόσιο χρέος θα διευθετηθεί.<br />Άρα από αυτήν την πλευρά η χώρα θα έχει λύσει κάποια από τα προβλήματά της. Ουδείς όμως επί της ουσίας ασχολήθηκε και ασχολείται με την κρίση της ανταγωνιστικότητας που έχει παράξει μια δομική ανεργία της οποίας τα ποιοτικά χαρακτηριστικά είναι δραματικά, αφού έχουμε εκατοντάδες χιλιάδες ανθρώπους εξειδικευμένους ή μορφωμένους να παράγουν υπηρεσίες που κανείς δεν αγοράζει. <br />Αυτό το πρόβλημα είναι σταυρικό. Δεν είναι τυχαίο. Δεν είναι παροδικό. Δεν είναι εύκολο να αντιμετωπιστεί από μια χώρα που έχει διοίκηση με την ποιότητα που έχει η δική μας διοίκηση και πολιτικούς –το είπα την περασμένη Παρασκευή, με αφορμή άλλη ευστοχότατη επίκαιρη ερώτηση της ΔΗΜΑΡ- που στα τέσσερα πέμπτα τους είναι λογάδες, όπως ήταν διακόσια χρόνια οι Έλληνες πολιτικοί. Λένε και ξαναλένε, αντιπαρατίθενται αλλά επί της ουσίας ο διάλογος δεν προσδιορίζει μεγάλα θέματα που απαιτούν μεγάλες αποφάσεις και εφαρμογές. <br />Κινδυνεύουμε, κύριε Υπουργέ, από αυτό. Και διαφωνώ πλήρως με αυτό που είπατε, ότι η Ελλάδα έχει ξεφύγει από τον κίνδυνο ως χώρα της Ευρωζώνης, σε σχέση με το ευρώ ή από τον κίνδυνο της πτώχευσης ανεξαρτήτως νομισμάτων. Κάνετε λάθος, κατά τη γνώμη μου. Η χώρα δεν έχει ξεφύγει. Η χώρα έχει καταφέρει να αναβάλει και την έξοδό της από το ευρώ και την άτακτη -όπως είπε ο συνάδελφος κ. Κουκουλόπουλος- πτώχευση. Δεν αποφύγαμε όμως τον κίνδυνο. Διότι ο κίνδυνος παράγεται από την έλλειψη ανταγωνιστικότητας των προϊόντων και των υπηρεσιών μας. Δεν παράγουμε σε μεγάλο βαθμό εμπορεύσιμα προϊόντα, δεν μπορούμε να είμαστε ανταγωνιστικοί. Αν είχα το χρόνο, θα χρησιμοποιούσα ως ένα εκ των πολλών παραδειγμάτων τον κλάδο των ιχθυοκαλλιεργειών, που ήταν ένας κλάδος σε μεγάλη ανάπτυξη τις περασμένες δεκαετίες και σε κρίση αυτήν τη στιγμή. <br />Η χώρα χρειάζεται ένα αναπτυξιακό σοκ το 2014. Είναι η μόνη χώρα της κρίσης για την Ευρωζώνη που παράγει κακές ειδήσεις ακόμα. Δεν ξέρω με ποιον τρόπο θα διευθετηθεί το δημόσιο χρέος της όταν θα έρθει η ώρα για αυτή τη διευθέτηση. Ξέρω πάντως ότι μία από τις εναλλακτικές λύσεις για εκείνους που θα κληθούν να το διευθετήσουν θα είναι, αν συνεχίσουμε με τον τρόπο που προχωράμε, και η δική μας αποδέσμευση από την Ευρωζώνη. <br />Υπάρχει ένα σημείο «χ» όπου η ιδιωτική οικονομία συναντάει τα δημόσια οικονομικά. Αυτή η συνάντηση σε φάση ύφεσης, ανεργίας ή η διακοπή της ύφεσης χωρίς ραγδαίες αναπτυξιακές κατευθύνσεις, έχουν στο τέλος τους την αρνητική συνάντηση, την καταστροφική συνάντηση των δημόσιων οικονομικών με την ιδιωτική οικονομία και εκεί οι λύσεις είναι πάρα πολύ περιορισμένες. <br />Όποια χώρα της κρίσης και αν επισκεφθείς –έχω πρόσφατη επίσκεψη στην Κύπρο- είτε αυτή είναι η Κύπρος, είτε η Ιρλανδία είτε η Πορτογαλία είτε είναι η Ισπανία –που δεν μπήκε στις δικές μας μεθόδους- θα δεις ότι παράγονται εξελίξεις θετικές για τις χώρες με θετικό πρόσημο και για την ευρωπαϊκή πορεία. Η Ελλάδα και για τα πολιτικοσυστημικά της προβλήματα και για τα θέματα που σχετίζονται με το κράτος της συνεχίζει να παράγει αρνητικές, κακές ειδήσεις. <br />Η χώρα κινδυνεύει. Και ξαναλέω ότι κινδυνεύει από τα προβλήματα ανταγωνιστικότητας που έχει. Ούτε είμαι δημαγωγός ούτε κάνω θόρυβο και σηκώνω σκόνη με αυτά που λέω. Προσπαθώ όταν παρεμβαίνω κάτι να έχω να πω. <br />Λένε πολλοί ότι χρειάζεται ένα εθνικό σχέδιο. Κυρίες και κύριοι Βουλευτές, επειδή είμαι πολλούς μήνες στη συζήτηση αυτή –περί εθνικού σχεδίου- κατέληξα ότι οι περισσότεροι από αυτούς που χρησιμοποιούν τον όρο είτε είναι ανεπίγνωστοι ψεύτες είτε είναι συστηματίες ψεύτες. <br />Διότι οι ανεπίγνωστοι ψεύτες δεν καταλαβαίνουν ότι αυτό που χρειάζεται η χώρα δεν είναι κάτι πολύπλοκο, πολυσχιδές, σύνθετο, που απαιτεί σοφούς και ενδεχομένως και εισαγόμενους σοφούς για να διαμορφωθεί. <br />Το σχέδιο είναι ένα πρόγραμμα που στηρίζεται σε τέσσερις –πέντε βασικές δραστηριότητες που οπωσδήποτε σχεδιάζονται κεντρικά. Δεν είναι εδώ ο Μάκης Βορίδης. Δεν είναι αυτός ο κεντρικός σχεδιασμός της οικονομίας αλλά ασκεί το κράτος ορισμένες θεμελιώδεις πολιτικές βάσεις και τίποτα περισσότερο, σε τομείς που ξέρουμε καλά να κάνουμε τη δουλειά. Στον πρωτογενή τομέα, τον τουρισμό και τον πολιτισμό έχουμε στάση. Στα εμπορεύσιμα προϊόντα δεν είναι πολλά αυτά που μπορούμε να κάνουμε αλλά είναι κρίσιμα και προσοδοφόρα.<br />Οι δεύτεροι που μιλάνε για το εθνικό σχέδιο και λένε άλλα πράγματα απ’ αυτά που εννοεί η ανάγκη της χώρας είναι αυτοί που εννοούν λεφτά για ψευτοδιανομές. «Μια και κάτω διανομή, αν βρεθεί κανά φράγκο, εδώ ή εκεί, για να κάνω τον έξυπνο μη και πάρω και καμμία ψήφο». Αυτό επίσης δεν είναι αναπτυξιακό εθνικό σχέδιο.<br />Χρειαζόμαστε να προγραμματίσουμε τη δουλειά μας βασισμένοι, κυρίες και κύριοι Βουλευτές, σε μέτρα άμεσης εφαρμογής που δεν κοστίζουν τίποτα. Όποιος προτείνει μέτρα που χρειάζονται χρήματα μάς κοροϊδεύει με την κατάσταση της ρευστότητας που υπάρχει στην ελληνική αγορά και την αδυναμία του ελληνικού κράτους και να έχει χρήματα αλλά και να δανειστεί. <br />Η δε ανεργία και η ύφεση ή η μηδενική ύφεση ή η ελάχιστη ανάπτυξη του μηδέν κόμμα κάτι, δεν γεμίζει το δημόσιο ταμείο, ούτε γεμίζει τα ασφαλιστικά ταμεία. Ούτε χρήματα έχεις ούτε χρήματα μπορείς να δανειστείς. Άρα, πρέπει για να είσαι χρήσιμος στον τόπο σου, να μπορείς να κάνεις διεξοδικές προτάσεις και να τις εφαρμόζεις και σε τομείς που δεν χρειάζονται χρήματα.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, ολοκληρώνετε, κύριε Λοβέρδο, αν μπορείτε.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Αν μπορείτε, δώστε μου ένα λεπτό.</speech><speech by="#s74"><from>ΠΡΟΕΔΡΕΥΩΝ</from> Είμαστε ήδη πάνω από τα δύο λεπτά επιπλέον.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Θα παρακαλούσα για την ανοχή σας.<br />Οι τέσσερις τομείς δεν είναι άλλοι από τους εξής: Κατάργηση των αδειοδοτήσεων των περιφερειών των δήμων και του κράτους, όχι όπως τις φέρατε λειψές σε έναν ή δυο τομείς. Εννοεί την καθολική κατάργηση εκεί όπου δεν υπάρχει χρήση δημόσιας γης ή δημόσιας περιουσίας. <br />Επίσης, τα κλειστά ολοκληρωμένα προγράμματα με το κλειδί στο χέρι. Υπάρχουν περίοδοι της ελληνικής Ιστορίας που θα σας δώσουν τα κατάλληλα παραδείγματα. Κανείς δεν εμπλέκεται με το άθλιο ελληνικό δημόσιο και την καθυστερούσα δικαιοσύνη αν έχει δυο ευρώ στην άκρη. Θα προτιμήσει να τα πάει κάπου αλλού. Εδώ, όποιος ανταποκριθεί σε μια πρόσκληση για προσφορά και κερδίσει το διαγωνισμό, μετά θα αντιμετωπίσει μόνος του και αβοήθητος τον κυκεώνα των προβλημάτων που ξέρουμε καλά.<br />Τρίτον, η στήριξη των επιχειρήσεων που αντέχουν μετά από έξι χρόνια κρίσης. Έχουμε καταθέσει πολλοί στην Αίθουσα αυτή προτάσεις για ρυθμίσεις οφειλών με βασικό μοχλό τη διάσπαση των τρεχουσών οφειλών από τις παρελθούσες και -γιατί όχι- τη φορολογική αμνηστία. Η περαίωση περιουσίας που ακούστηκε ως πρόταση από τον επικεφαλής της τράπεζας Πειραιώς προχθές στον ΣΕΒ είναι μια πρόταση που πρέπει να δείτε. <br />Τέταρτον, το σταθερό φορολογικό περιβάλλον που δεν κοστίζει τίποτα, αρκεί να θες να το κάνεις. Κύριε Υπουργέ, πολλές φορές με έχει προδώσει και εμένα προσωπικά η υπόσχεση προς τον ελληνικό λαό ότι θα κάνουμε ένα δίκαιο και σταθερό φορολογικό σύστημα, που δεν έγινε επί καμμίας κυβέρνησης. Το τι έχετε κάνει φορολογικά επί ενάμιση χρόνο είναι κωμωδία.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, ολοκληρώστε.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριε Πρόεδρε, τελειώνω. <br />Αυτό που δεν κοστίζει τίποτα πρέπει επιτέλους να γίνει. <br />Κατάλαβα μετά από χρόνια εμπειρίας στην πολιτική γιατί οι συνέλληνες συμπατριώτες μας το 1952 -και έκτοτε όλοι- κατοχύρωσαν στο Σύνταγμα του 1952 –και υπάρχει ακόμα στο δικό μας σήμερα- την προστασία των επενδύσεων. Εδώ άλλα συμφωνείς την Τρίτη και άλλα γίνονται την Πέμπτη. Το φορολογικό και διοικητικό περιβάλλον δεν είναι σταθερό. <br />Κύριε Πρόεδρε, τελειώνω με την εξής φράση. <br />Κύριε Υπουργέ, πόσα υπουργικά συμβούλια για το ΕΣΠΑ έχουν γίνει μέχρι στιγμής; Και αν όχι υπουργικά συμβούλια, πόσες επιτροπές;<br />Δεύτερον, πόσες κυβερνητικές επιτροπές, φυσικά με επικεφαλής τον Πρωθυπουργό, έχουν γίνει για την ανταγωνιστικότητα; Νομίζω καμμία. Έγινε όμως προχθές η συνάντηση του Πρωθυπουργού, του Αντιπροέδρου της Κυβέρνησης, του Υπουργού Εργασίας και του Προέδρου του ΟΑΕΔ για την ανεργία και εννοούσαν για τα προγράμματα του ΟΑΕΔ. Αυτό είναι κωμικό και όταν απευθύνεσαι σε μια κοινωνία με 28% ανεργία είναι δραματικό. <br />Δεν έχετε ούτε την οργανωτική συγκρότηση για να κάνετε εκείνο το αναπτυξιακό σοκ που έχει ανάγκη η ελληνική κοινωνία. Υπό την έννοια αυτή, κύριε Υπουργέ, θα μου επιτρέψετε να μη δέχομαι αυτά που λέτε περί αποφυγής κινδύνου, να επιμένω πως κινδυνεύουμε και να επιμένω πως η χώρα χρειάζεται ένα αναπτυξιακό σοκ εδώ και τώρα, το 2014.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο Υφυπουργός Ανάπτυξης και Ανταγωνιστικότητας κ. Μηταράκης για δέκα λεπτά.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, κυρίες και κύριοι συνάδελφοι, να ευχαριστήσω κατ’ αρχάς τους συναδέλφους της Δημοκρατικής Αριστεράς, που με την εποικοδομητική επερώτησή τους μας έδωσαν την ευκαιρία να συζητήσουμε σε αυτήν την Αίθουσα ένα από τα μεγαλύτερα θέματα που απασχολούν τη χώρα, την ανάπτυξη της ελληνικής οικονομίας.<br />Συμμερίζομαι ότι έχουμε μια κοινή αγωνία. Και για κάποιο διάστημα δουλέψαμε και μαζί στο πλαίσιο μιας Κυβέρνησης, για να πετύχουμε να παραμείνει η χώρα μας στο ευρώ και να ξαναπατήσουμε στα πόδια μας και να κοιτάξουμε με αισιοδοξία στο μέλλον.<br />Είναι δεδομένο ότι η κατάσταση αυτήν τη στιγμή στην ελληνική κοινωνία είναι υπερβολικά δύσκολη. Το αναγνωρίζουμε όλοι, το βλέπουμε όλοι. Η ανεργία στο 27% δεν κάνει κανέναν περήφανο. Και πρωταρχική προτεραιότητα πλέον των πάντων πρέπει να είναι η αύξηση της ανταγωνιστικότητας και η δημιουργία νέων θέσεων εργασίας.<br />Ναι, αυτό απαιτεί και μακροχρόνιες δράσεις. Και ακούστηκαν συγκεκριμένες σκέψεις στην Αίθουσα, παραδείγματος χάριν για την παιδεία. Και όλοι γνωρίζουμε ότι αυτό, όπως λένε οι ειδικοί, ξεκινάει από το δημοτικό και αποδίδει σε δέκα-είκοσι χρόνια. Όπως και για το δημογραφικό, ένα θέμα το οποίο δεν συζητάμε αρκετά, αλλά επηρεάζει το μέλλον αυτού του τόπου. Αλλά και αυτό απαιτεί δέκα και είκοσι χρόνια.<br />Είπε ο Κοινοβουλευτικός Εκπρόσωπος της Δημοκρατικής Αριστεράς ότι είμαστε σε έκτακτες καταστάσεις. Πράγματι, είμαστε σε μια κατάσταση εκτάκτου ανάγκης, το οποίο σημαίνει ότι αυτό που προτείνουμε πρέπει να μπορούμε να το εφαρμόσουμε σήμερα, να μπορούμε να το χρηματοδοτήσουμε σήμερα και να μπορεί να έχει αποτέλεσμα τους επόμενους έξι, δώδεκα, έστω δεκαοκτώ μήνες.<br />Ρωτήθηκε αν η Κυβέρνηση αντιμετωπίζει την κρίση με σχέδιο. Ξεκινήσαμε τον Ιούνιο του 2012 κινούμενοι πάνω σε πέντε άξονες, σε πέντε πυλώνες πολιτικής ανάπτυξης.<br />Το πρώτο ήταν η δημοσιονομική ασφάλεια, να διαβεβαιώσουμε τη διεθνή κοινότητα, να εξασφαλίσουμε την παραμονή μας στο κοινό νόμισμα. Γιατί η ανάπτυξη της οικονομίας απαιτεί επενδύσεις, οι επενδύσεις απαιτούν επενδυτές και κανείς δεν επενδύει ευρώ σήμερα, αν δεν ξέρει ότι σε πέντε, δέκα, δεκαπέντε χρόνια η επένδυσή του θα είναι πάλι στο ευρώ.<br />Ο δεύτερος πυλώνας ήταν η ρευστότητα. Και ο Υπουργός Ανάπτυξης στην ομιλία του μίλησε συγκεκριμένα, με νούμερα, για το 118% υπεραπορρόφησης του ΕΣΠΑ, για το 100% απορρόφησης του Προγράμματος Δημοσίων Επενδύσεων το 2013, για ένα Πρόγραμμα Δημοσίων Επενδύσεων που αυξάνει το 2014 σε σχέση με το 2013. Μιλήσαμε για νέα εργαλεία που δημιουργήσαμε, που δεν υπήρχαν, όπως η ενίσχυση από την Ευρωπαϊκή Τράπεζα Επενδύσεων, όπως η δημιουργία του νέου Αναπτυξιακού Ταμείου, συγκεκριμένα εργαλεία, που έρχονται επιπρόσθετα στην ανακεφαλαιοποίηση του τραπεζικού συστήματος να βοηθήσουν μια οικονομία, που ακόμα βέβαια διψάει για ρευστότητα. Και απαιτείται τελικά να γυρίσουν περισσότερες καταθέσεις, για να έχουμε ρευστότητα στην αγορά, το οποίο απαιτεί πολιτική σταθερότητα, το οποίο είναι και ο στόχος της Κυβέρνησης για την ολοκλήρωση της τετραετίας.<br />Το τρίτο πάρα πολύ σημαντικό είναι οι διαρθρωτικές αλλαγές, για να αυξήσουμε την ανταγωνιστικότητα του τόπου. Και μιλώντας μετά για τα αποτελέσματα, θα είμαι συγκεκριμένος.<br />Ο τέταρτος πυλώνας ήταν ο επενδυτικός νόμος, η αλλαγή του ρυθμιστικού πλαισίου, το οποίο ψηφίσαμε μαζί, με το νόμο 4946 του Απριλίου του 2013. Και θα σας μιλήσω σήμερα για τα αποτελέσματα.<br />Και το πέμπτο είναι οι καταλύτες ανάπτυξης. Το δημόσιο εξακολουθεί να έχει έναν σημαντικό ρόλο να παίξει, όχι όπως στο παρελθόν, δανειζόμενο από τα εγγόνια μας, για να μοιράσει σε μας, αλλά χρησιμοποιώντας τα δικά του περιουσιακά στοιχεία, μέσω των συμπράξεων δημοσίου και ιδιωτικού τομέα, το οποίο επίσης θα αναφέρω, και των ιδιωτικοποιήσεων, τις οποίες επίσης θα αναφέρω, για να δημιουργήσουν ανάπτυξη στην ελληνική οικονομία.<br />Το πρόβλημα είναι πολύ μεγάλο, το ανέφερα. Το σχέδιο στηρίχθηκε σε αυτούς τους πέντε πυλώνες. Το αποτέλεσμα: Το 2012 ανακτήσαμε την εμπιστοσύνη, εξασφαλίσαμε την παραμονή της χώρας στο κοινό νόμισμα. Το 2013 πατάμε στα πόδια μας. Τα διπλά ελλείμματα του παρελθόντος γίνονται τα διπλά πλεονάσματα του 2013. Το έλλειμμα της Κυβέρνησης γίνεται πρωτογενές πλεόνασμα. Δηλαδή για πρώτη φορά ζούμε με αυτά που παράγουμε. Και δεύτερον εξάγουμε περισσότερα προϊόντα και υπηρεσίες απ’ όσα εισάγουμε, δηλαδή ξαναγινόμαστε ανταγωνιστικοί.<br />Και αυτά τα δύο διπλά πλεονάσματα μαζί δημιουργούν μια αισιοδοξία για τα επόμενα χρόνια βιώσιμης πλέον ανάπτυξης. Το 2014 η χώρα μας επιστρέφει μετά από την πρωτόγνωρη, πρωτοφανή, σκληρή εξαετή ύφεση σε ανάπτυξη. Ακούστηκε πριν ότι έχουμε μια ύφεση στο μέγεθος της μεγάλης ύφεσης που έζησαν προπολεμικά οι Ηνωμένες Πολιτείες. Αυτό είναι αλήθεια. Το θέμα είναι ότι πλέον βγαίνουμε από αυτό. Το δεύτερο εξάμηνο του 2013 ήδη για πρώτη φορά η ύφεση είναι λιγότερη από ό,τι περιμέναμε και το πλεόνασμα ήταν μεγαλύτερο από ό,τι περιμένουμε. <br />Αυτό σημαίνει δύο πράγματα: Πρώτον, ότι μπορεί να δοθεί ένα μέρισμα στην κοινωνία το 70% του πρωτογενούς πλεονάσματος που δημιουργήθηκε, μέρισμα στον ελληνικό λαό για τις πολύ μεγάλες θυσίες. Και δεύτερον, να αναμένουμε σύμφωνα με την απόφαση του Eurogroup του Νοεμβρίου του 2012 την περαιτέρω απομείωση του ελληνικού χρέους όχι με ψευτοπαλληκαρισμούς, αλλά με μια ουσιαστική προσπάθεια η οποία συγκεκριμένα αποδίδει.<br />Τέθηκε το ερώτημα από κάποιους ομιλητές να βρούμε πόρους, λες και αυτό είναι το απλό. Ξεκινάμε ανάποδα. Λέμε μερικές φορές ότι ας φτιάξουμε ένα μεγαλόπνοο σχέδιο και μετά το εύκολο είναι να βρούμε τους πόρους να το χρηματοδοτήσουμε. Συμβαίνει το ανάποδο. Το πρόβλημα της ελληνικής οικονομίας είναι η έλλειψη πόρων και για το κράτος και για τον ιδιωτικό τομέα και αυτό μας οδήγησε στα μνημόνια. Έξοδος από τα μνημόνια θα σημαίνει όταν μπορεί και το κράτος και ο ιδιωτικός τομέας να βρει νέους πόρους. Αυτό απαιτεί εξωστρέφεια, επενδύσεις, εξαγωγές, τουρισμό. <br />Σύμφωνα με τη δικιά μας σκέψη, με τη δικιά μας ιδεολογία η ανάπτυξη θα έρθει από τον ιδιωτικό τομέα. Το κράτος έχει το ρόλο του ρυθμιστή, έχει το ρόλο να ρυθμίζει και να απορρυθμίζει, όπως είπε ο Κοινοβουλευτικός μας Εκπρόσωπος, και να στοχεύει τα κίνητρα. Το καινούργιο ΕΣΠΑ 2014 – 2020 δεν στηρίχθηκε στην επιθυμία του κάθε κρατικού λειτουργού ή του κάθε Υφυπουργού ή Υπουργού. Στηρίχθηκε για πρώτη φορά με μια τόσο οργανωμένη προσπάθεια αναδεικνύοντας οκτώ κλάδους της οικονομίας όπου έχουμε συγκριτικό πλεονέκτημα. Πλέον στοχεύουμε τα εργαλεία που έχουμε, τους ευρωπαϊκούς πόρους που πλέον μπορούμε και απορροφούμε σε αυτούς τους σημαντικούς κλάδους.<br />Από το ΣΥΡΙΖΑ ως συνήθως δεν ακούσαμε τίποτα. Ακούσαμε για ένα εθνικό σχέδιο το οποίο ουδέποτε προτάθηκε με συγκεκριμένες δράσεις και σημερινή χρηματοδότηση. Τι κάνω σήμερα και πώς πληρώνω αυτό σήμερα; <br />Εγώ ακόμα δεν το έχω ακούσει αυτό, κυρίες και κύριοι συνάδελφοι. Μιλάνε για πόρους, μιλάνε για χρέος, ενώ εδώ έχουμε μια πολιτική που φέρνει πόρους και απομειώνει χρέος. Όπου η Κυβέρνηση βλέπει επενδυτές ο ΣΥΡΙΖΑ βλέπει κορμοράνους. Μεγάλες επενδύσεις που μπορούν να γίνουν σε αυτόν τον τόπο διώχθηκαν στο παρελθόν, αλλά αυτό πλέον δεν ισχύει. Δεν μας φοβίζει πλέον η έννοια του πολιτικού κόστους, όπως δεν μας φοβίζει η έννοια του πολιτικού κόστους στα θέματα διαπλοκής που ανέφερε ο Κοινοβουλευτικός Εκπρόσωπος του ΣΥΡΙΖΑ. Είναι οξύμωρο ο ΣΥΡΙΖΑ να λέει να πάνε οι τράπεζες πάλι στο δημόσιο και από την άλλη να καταγγέλλει πως όχι τώρα, από το 1830, από την ανεξαρτησία, από τη συνθήκη του Λονδίνου το δημόσιο διαχειρίστηκε την περιουσία του εγκαταλελειμμένη, χαμένη, καταπατημένη.<br />Πάντως, είναι πολύ σημαντικό που στέλνουμε ένα μήνυμα στον ελληνικό λαό ότι πλέον δεν υπάρχουν ιερές αγελάδες, μεγάλα ονόματα τα οποία είναι πέρα από το χέρι του νόμου. Αυτό είναι πάρα πολύ σημαντικό, γιατί η οικονομική ανάπτυξη πρέπει να συνδυαστεί με το αίσθημα ασφάλειας, εφαρμογή του νόμου -δεν υπάρχουν πλέον «Βίλα Αμαλία» και τέτοια φαινόμενα- και τρίτον κοινωνική δικαιοσύνη.<br />Μιλώντας για επενδύσεις, σε δεκαοκτώ μήνες μπορούμε συγκεκριμένα με ονοματεπώνυμο να μιλήσουμε για 12 δισεκατομμύρια ευρώ προσέλκυση επενδύσεων, 1,5 δισεκατομμύριο τα έργα του fast track, 1,5 δισεκατομμύριο η μεγαλύτερη επένδυση στη Νοτιοανατολική Ευρώπη, ο αγωγός φυσικού αερίου ΤΑP, δώδεκα χιλιάδες θέσεις εργασίας που θα υλοποιηθούν τα επόμενα τρία χρόνια, 1,8 δισεκατομμύριο δεκατέσσερα νέα έργα συμπράξεων δημοσίου και ιδιωτικού τομέα, 4 δισεκατομμύρια άμεση προσέλκυση πόρων για επενδύσεις, εξαγορές, συγχωνεύσεις και στο Χρηματιστήριο Αθηνών από ξένους επενδυτές, 2 δισεκατομμύρια νέα έργα προτάθηκαν στον αναπτυξιακό νόμο, 3 δισεκατομμύρια ιδιωτικοποιήσεις. <br />Μια που μιλάμε, όμως, για τον αναπτυξιακό νόμο, το 2013 τι είχαμε; Είχαμε 20% αύξηση στις ολοκληρώσεις, 20% αύξηση βλέπουμε στις πληρωμές, στα κονδύλια που πάνε στις μικρομεσαίες επιχειρήσεις.<br />Βλέπουμε 40% αύξηση στο πρώτο εξάμηνο και πάνω σ’ αυτό, άλλο 57% αύξηση στο δεύτερο εξάμηνο στις αιτήσεις του αναπτυξιακού νόμου. Βλέπουμε ένα νέο ρυθμιστικό περιβάλλον με το Διαμεσολαβητή του Επενδυτή, με την Κεντρική Αδειοδοτική Αρχή που θεσπίστηκε στον ν.4146 να προσελκύει τις νέες επενδύσεις του fast track με νέα εργαλεία, ρυθμιστικά εργαλεία, όπως τα ΕΣΧΑΣΕ, τα ειδικά προεδρικά διατάγματα, με ενίσχυση της ρευστότητας με τα 100% προκαταβολές στον αναπτυξιακό νόμο, του οποίου όλα τα προεδρικά διατάγματα έχουν ολοκληρωθεί και έχουν πάει στο ΣτΕ και το 75% έχει δημοσιευθεί κιόλας και όλες οι υπουργικές αποφάσεις έχουν υπογραφεί. <br />Θα πω δύο πράγματα, κλείνοντας, κύριε Πρόεδρε, αν έχω για ένα λεπτό την ανοχή σας.<br />Ακούστηκαν από τον Κοινοβουλευτικό Εκπρόσωπο της ΔΗΜΑΡ διάφορες σκέψεις. Θα απαντήσω σχεδόν μονολεκτικά σε τρεις. <br />Μίλησε για σταθερή φορολογία δέκα ετών. Συμφωνούμε όλοι ότι πρέπει να υπάρχει ένα σταθερό φορολογικό καθεστώς, αλλά όχι όπως το εννοείτε, γιατί αν έχουμε σταθερή φορολογία για δέκα χρόνια σημαίνει ότι στην παραμικρή καμπή της οικονομίας θα βρεθούμε σ’ αυτό που συμβαίνει στην Αμερική με την αυτόματη περικοπή δαπανών. Αν κλειδώσετε τα έσοδα, όπως προτείνατε, πρέπει να κλειδώσετε και τα έξοδα, το οποίο, όπως αντιλαμβάνεστε, θα είναι κοινωνικά άδικο και σκληρό. Δεν ξέρω αν προτείνατε αυτό. Να το διευκρινίσετε στη δευτερολογία. <br />Μιλήσατε για τα Προϊόντα Ονομασίας Προέλευσης, που είναι βασική προτεραιότητα της Ελληνικής Προεδρίας, που ήδη έχει κατοχυρώσει πάνω από εκατό ελληνικά ΠΟΠ και είναι η βάση της εξαγωγικής μας προσπάθειας. Είναι και δική μου προτεραιότητα ως Πρόεδρος του Συμβουλίου Υπουργών Εξωτερικών για θέματα εμπορίου της Ευρωπαϊκής Ένωσης.<br />Τέλος, μιλήσατε για Κυβέρνηση ενότητας, κάτι το οποίο είναι πολύ θετικό. Είναι θετικό όλοι να δουλεύουμε με έναν κοινό στόχο. Στόχος δικός μας είναι η Ευρώπη και η ευημερία του ελληνικού λαού αλλά μια Κυβέρνηση εθνικής ενότητας χρειάζεται δύο πράγματα, χρειάζεται ένα ρεαλιστικό, χρηματοδοτούμενο πρόγραμμα κι ένα δυνατό στομάχι, γιατί πολλές φορές θα χρειαστεί να πάρουμε αποφάσεις, οι οποίες βραχυπρόθεσμα μπορεί να μην μας ευχαριστούν όλους. Αυτό σημαίνει εθνική ενότητα, κοινοί στόχοι, κοινός αγώνας και δυνατό στομάχι. <br />Κυρίες και κύριοι συνάδελφοι, σας ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ.<br />Κυρίες και κύριοι συνάδελφοι, εισερχόμεθα στον κύκλο των δευτερολογιών. <br />Θα ήθελα να επισημάνω, με βάση τους χρόνους που έχουν σημειωθεί, ότι θα είμαστε λίγο αυστηροί αυτή τη φορά, διότι δεν εκτιμήθηκε η χαλαρότητα που έδειξα άλλες φορές. <br />Εν πάση περιπτώσει υπάρχουν δύο λύσεις. Η μία είναι να δώσω τα λίγα λεπτά που υπάρχουν στον κάθε εισηγητή, σε όσους δικαιούνται, ένα με δύο λεπτά. Η άλλη λύση είναι, αν συμφωνείτε και εσείς, η κ. Ξηροτύρη, ως πρώτη από τους επερωτώντες Βουλευτές, να μιλήσει λίγο περισσότερο. Όπως μου πείτε.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Ένα λεπτό θα μιλήσουμε, κύριε Πρόεδρε;</speech><speech by="#s74"><from>ΠΡΟΕΔΡΕΥΩΝ</from> Βεβαίως, έτσι προκύπτει. Η κ. Ξηροτύρη μίλησε δεκατρία λεπτά και είχε δικαίωμα δευτερολογίας πέντε λεπτά. Μόνο εσείς, κύριε Λυκούδη, μιλήσατε πέντε λεπτά. Τι να κάνουμε;</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κι εγώ μίλησα.</speech><speech by="#s74"><from>ΠΡΟΕΔΡΕΥΩΝ</from> Αυτοί πάντως είναι οι χρόνοι και θα ήθελα να παρακαλέσω από την αρχή -δεν υπάρχει λόγος αντιδικίας- να τηρηθούν γιατί υπάρχει θέμα τελικά. <br />Έχετε τρία λεπτά, κυρία Ξηροτύρη. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Τρία λεπτά δεν μπορώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Τι να κάνουμε, κύριοι συνάδελφοι; Συμμετέχουμε σε ένα θεσμό, ο οποίος λειτουργεί με κάποιους κανόνες. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Μα και οι Υπουργοί και Κοινοβουλευτικοί Εκπρόσωποι μίλησαν παραπάνω.</speech><speech by="#s74"><from>ΠΡΟΕΔΡΕΥΩΝ</from> Βεβαίως, μίλησαν παραπάνω. Αυτό το καθεστώς λέω να τελειώσουμε. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Πρέπει να τους απαντήσω κι εγώ όμως. Πώς θα γίνει;</speech><speech by="#s74"><from>ΠΡΟΕΔΡΕΥΩΝ</from> Όχι, μισό λεπτό. Αν ανεβείτε στο Βήμα με σκοπό να μιλήσετε όσο θέλετε, με συγχωρείτε, αλλά αυτό δεν μπορεί να γίνει. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Τα πέντε λεπτά να μου αφήσετε.</speech><speech by="#s74"><from>ΠΡΟΕΔΡΕΥΩΝ</from> Εντάξει, πέντε λεπτά και θα στερήσω το δικαίωμα από κάποιους άλλους να δευτερολογήσουν. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Τώρα αυτή η αυστηρότητα…</speech><speech by="#s74"><from>ΠΡΟΕΔΡΕΥΩΝ</from> Αν έχετε να προτείνετε άλλο τρόπο, είμαι όλος αυτιά, ώστε να τον ακούσω. Όμως, η λογική ότι μπαίνουμε, μιλάμε όσο θέλουμε κι όπου πάει το πρόγραμμα της Βουλής, δημιουργεί δυσχέρειες. Δεν το λέω για εσάς προσωπικά.  <br />Έχετε τον λόγο, κυρία Ξηροτύρη. <br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Δεν θέλω να το κάνω αυτό αλλά αφήσατε περισσότερο χρόνο στους Κοινοβουλευτικούς Εκπροσώπους. Είμαι αναγκασμένη, πέρα από την απάντηση που θα δώσω στους δύο Υπουργούς, να δώσω και κάποιες απαντήσεις στους Κοινοβουλευτικούς Εκπροσώπους. <br />Ξεκινάω. Κύριε Υπουργέ, η επερώτησή μας έχει το βασικό τίτλο ότι η επανεκκίνηση της ανάπτυξης και της παραγωγικής ανασυγκρότησης είναι η μέγιστη προτεραιότητα της χώρας. <br />Αλλά αυτό το συνδέουμε με το ότι πρέπει να είναι ένα πρωταρχικό αίτημα στη συνολική διαπραγμάτευση που θα κάνει η χώρα για την αναδιάρθρωση του χρέους. <br />Στην κατάσταση στην οποία βρισκόμαστε, μετά το βίαιο αυτό πρόγραμμα προσαρμογής -εσείς παραδεχθήκατε ότι πρόκειται για μια έκτακτη και δύσκολη κατάσταση, καταστροφική για άλλους, κ.λπ.- δεν είναι δυνατόν να γίνει επανεκκίνηση της ανάπτυξης και παραγωγική ανασυγκρότηση με στόχο την ανάσχεση της ανεργίας, τη ρευστότητα, κ.λπ., χωρίς αυτό να συνδεθεί με το όλο θέμα της αναδιάρθρωσης του χρέους. Πρέπει και μετακύλιση των ομολόγων να γίνει και απομείωση του χρόνου και μείωση των επιτοκίων. Πρέπει δηλαδή να δοθεί μια ανάσα αυτήν τη στιγμή, για να μπορέσει η χώρα να ξεκινήσει να ανατάξει και να ανακάμψει την οικονομία και την ανάπτυξή της. <br />Θέσατε το ζήτημα ότι για την ανάπτυξη υπάρχουν προϋποθέσεις, πολλές από τις οποίες τις έχετε αναφέρει. Εγώ νομίζω ότι και ο Πρωθυπουργός προχθές -και δεν μπορούσε να κάνει διαφορετικά στην Ευρωπαϊκή Ένωση- έθεσε αυτό το μεγάλο θέμα, δηλαδή ότι το πρόγραμμα προσαρμογής είχε λάθη και ότι πρέπει πράγματι η χώρα να μπορέσει να διασφαλίσει άλλες νέες συνθήκες για την πορεία της και την ανάπτυξή της. <br />Εμείς τι λέμε; Και σε αυτό δεν πήραμε μια ολοκληρωμένη απάντηση. Επειδή ακριβώς βλέπουμε έτσι ενταγμένη αυτή τη διαδικασία και στο όλο θέμα της αναδιαπραγμάτευσης που σας λέω, λέμε ότι η χώρα πρέπει να έχει ένα στρατηγικό σχέδιο. Διότι αν δεν έχεις σχέδιο, τελικά θα σου επιβάλλουν αυτά που θέλουν οι άλλοι. <br />Εδώ ακούστηκαν διάφορα και από τον κ. Βορίδη. Δηλαδή, δεν χρειάζεται να έχω ένα εθνικό σχέδιο, αφού δεν μπορώ να το εφαρμόσω και όλα να τα αφήσω στην ιδιωτική πρωτοβουλία; Οι κατευθύνσεις του σχεδίου βεβαίως και θα υπαγορεύονται από μία πολιτική. Εμείς θέλουμε σε διαφορετική κατεύθυνση να είναι αυτό το σχέδιο διαρθρωμένο, η Κυβέρνηση έχει τη δική της οπτική, αλλά πρέπει να έχει ένα ολοκληρωμένο σχέδιο. Και βέβαια πρέπει να πάρει υπ’ όψιν της και τις προτάσεις των άλλων κομμάτων, γιατί μιλάμε για μία εθνική προσπάθεια για να βγούμε από την κρίση. <br />Είχε πει ατυχέστατα ο κ. Στουρνάρας πριν από δύο μήνες ότι έχουμε σχέδιο: το μνημόνιο. Το κλείνουμε αυτό. Το ξέρουμε πάρα πολύ καλά ότι αυτό μόνο σχέδιο δεν είναι. <br />Για να μην ξανακούσουμε, λοιπόν, ότι «κυρ’ Γιάννη, δεν θα πάρεις τίποτα από την Ευρωπαϊκή Ένωση», αλλά να ακούσουμε αυτούς που λένε ότι πρέπει πράγματι να απολογηθεί η τρόικα για τους εφεσιακούς ρυθμούς που προκάλεσε στη χώρα, πρέπει να έχουμε αυτό το στρατηγικό σχέδιο. Και προκειμένου αυτό το σχέδιο να υλοποιηθεί, θα πρέπει να μας ακούσετε και εγώ νομίζω ότι μας ακούτε. Και η Αξιωματική Αντιπολίτευση και οι άλλες δυνάμεις πρέπει να συμβάλουν σε αυτό. <br />Ο κ. Βορίδης εξέθεσε ένα νεοφιλελεύθερο μοντέλο, ότι «ας εγκαταλείψουμε το μοντέλο του σχεδίου και της υπερβολικής παρέμβασης του κράτους για να πάμε σε ένα άλλο». Το μεικτό σχέδιο, το οποίο μέχρι τώρα εφαρμόζεται στη χώρα -οι παρενέργειες του παρελθόντος είναι πολύ μεγάλες και τις εξέθεσε πάρα πολύ καλά ο Σπύρος Λυκούδης- όπως είναι διαρθρωμένα και τα κοινοτικά προγράμματα, έχει βεβαίως τον εθνικό και τον περιφερειακό προγραμματισμό και μέσα εκεί, με ποσοστώσεις κάθε φορά, ανάλογα με την πολιτική που έχει ο καθένας, υπεισέρχεται ο ιδιωτικός τομέας, οι πόροι προς την περιφέρεια και την τοπική αυτοδιοίκηση, προς τα μεγάλα προγράμματα που πρέπει να έχει στο πρόγραμμά της η κάθε κυβέρνηση. <br />Επομένως πρέπει να ξεκαθαρίσουμε ότι ο προγραμματισμός πρέπει να είναι δημοκρατικός και ισορροπημένος. Αυτό τουλάχιστον πρέπει να μας το ξεκαθαρίσετε. <br />Επομένως, για τη νέα προγραμματική περίοδο του ΕΣΠΑ θέλουμε περισσότερα πράγματα, κύριε Υπουργέ. Διότι δεν έγιναν αυτές οι προτάσεις που πρέπει να γίνουν και μετατίθενται σε ένα χρόνο. Όταν ο Υπουργός κ. Χατζηδάκης δεν μας έδωσε αυτό το πλαίσιο για το πού το πάει το Υπουργείο και για το πώς θέλει να γίνει αυτός ο προγραμματισμός, φοβόμαστε ότι δεν βάζουμε τις βάσεις για μία καλή προσπάθεια για τη νέα προγραμματική περίοδο. <br />Όσον αφορά τα θέματα του αναπτυξιακού νόμου δεν έχει επιτευχθεί ακόμη αυτό το οποίο επιχειρούμε. Δηλαδή, δεν πάμε στις μεγάλες επενδύσεις ή δεν δίνουμε 700.000 ευρώ για μία θέση εργασίας. Κάπως έτσι αποτυπώνεται αυτήν τη στιγμή το τοπίο. Πρέπει να στηρίξουμε τις μικρομεσαίες επιχειρήσεις. Πρέπει να δούμε τις μεγάλες ανάγκες που έχει η ελληνική κοινωνία.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, ολοκληρώστε.<br />ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Τελειώνω, κύριε Πρόεδρε. <br />Ο Υπουργός αναφέρθηκε στο ότι ο ΟΟΣΑ μάς είπε πάρα πολύ καλά λόγια για την ανταγωνιστικότητα, για τις διαρθρωτικές αλλαγές κ.λπ.. Δεν είναι έτσι τα στοιχεία. Όλες οι άλλες προτάσεις δείχνουν ότι υπάρχει τεράστιο πρόβλημα στη ρευστότητα, υπάρχουν άλλα τεράστια προβλήματα και οι εκθέσεις του ΟΟΣΑ καμμία σχέση δεν έχουν με την πραγματικότητα έναντι των άλλων εκθέσεων και του Ευρωκοινοβουλίου που δείχνουν πραγματικά σε πόσο δύσκολη κατάσταση έχει περιέλθει η χώρα. Χωρίς, λοιπόν, ένα τέτοιο οργανωμένο σχέδιο το οποίο να προέρχεται από μία εθνική προσπάθεια συνεννόησης δεν θα μπορέσουμε να βγούμε από την κρίση. <br /><br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε.<br />Το λόγο έχει ο κ. Λυκούδης για τρία λεπτά.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Ευχαριστώ, κύριε Πρόεδρε.<br />Σε μια χώρα με Δημόσια Διοίκηση που υστερεί δραματικά σε μηχανοργάνωση στην εποχή των ραγδαίων τεχνολογικών εξελίξεων εδώ και έξι χρόνια, κύριε Υπουργέ, αποκλείουμε από τη Δημόσια Διοίκηση την πιο δυναμική και τεχνολογικά εκπαιδευμένη γενιά, δηλαδή τους νέους που μεγάλωσαν με το internet. Καταδικάζουμε ή όχι έτσι την καθυστερημένη Δημόσια Διοίκηση σε ακόμα μεγαλύτερη καθυστέρηση; Ισοσκελίζει το δημοσιονομικό όφελος μια τόσο μεγάλη ζημιά προοπτικής; <br />Μιλάμε για την αντιαναπτυξιακή διάσταση της διαφθοράς και το προσωποποιούμε, αλλά η αλήθεια είναι ότι οι δομές του κράτους μας και των θεσμών είναι το θερμοκήπιο τελικά της διαφθοράς. Μήπως έχουμε τελικά, όχι όλους αλλά κάποιους, επιχειρηματίες που αξίζουν στο κράτος που εμείς έχουμε χτίσει; Αυτές, κύριε Υπουργέ, δεν είναι οι απόψεις κάποιου αριστερού Βουλευτή που ελέγχει μια συντηρητική Κυβέρνηση. Διότι αυτές δεν είναι αριστερές ή δεξιές ιδέες, είναι απλώς λογικές. Τις επιβεβαιώνει η πείρα, η επιστήμη και η πραγματικότητα κάθε σύγχρονου, ευνομούμενου δημοκρατικού κράτους. Θα το ξαναπώ: Σταθερό και δίκαιο φορολογικό σύστημα, ταχεία απόδοση δικαιοσύνης, φιλική μηχανοργανωμένη και παραγωγική Δημόσια Διοίκηση, περιουσιολόγιο, Κτηματολόγιο, δασολόγιο. Αυτά σηματοδοτούν το ξεκίνημα και την πολιτική βούληση της υγιούς ανάπτυξης. Θα το ξαναπούμε άλλη μία φορά, κυρίως προς τους τροϊκανούς που μιλάνε για εσωτερική υποτίμηση, χαμηλά μεροκάματα και ανταγωνιστικότητα, ότι στην Ελβετία, παραδείγματος χάριν, που είναι ανταγωνιστική έχουν ακριβά μεροκάματα και στη Βουλγαρία με τα χαμηλά μεροκάματα πατώνουν.<br />Έγιναν πολύ λίγα και δεν βλέπω την Κυβέρνηση να έχει τη βούληση ούτε να θέσει προτεραιότητες ούτε και να επιταχύνει. Έγιναν πράγματα, αλλά λίγα. Σε αυτήν την ακινησία πολλές φορές βρίσκει πολύτιμο σύμμαχο την Αντιπολίτευση που κυρίως με ένα συνεχή αρνητισμό δείχνει να νοσταλγεί την Ελλάδα του 2007. Φοβούμαι ότι έρχονται τα χειρότερα.<br />.<br />Δώστε μου, κύριε Πρόεδρε, την δυνατότητα των τριάντα δευτερολέπτων για να κάνω ένα σχόλιο.</speech><speech by="#s74"><from>ΠΡΟΕΔΡΕΥΩΝ</from> Βεβαίως.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Ευχαριστώ πολύ.<br />Ο εκπρόσωπος του ΠΑΣΟΚ ο κ. Κουκουλόπουλος –δεν είναι αυτήν την ώρα στην Αίθουσα- άσκησε στην παρέμβασή του μια κριτική. Νομίζω ότι περίπου μας εγκάλεσε, ως Δημοκρατική Αριστερά, δηλαδή το κόμμα μου, η οποία δια της πρωτολογίας του ομιλούντος αναφέρθηκε στις δαιδαλώδεις πλευρές της ελληνικής δικαιοσύνης και πώς αυτή η δικαιοσύνη, με αυτές τις πλευρές της πολλές φορές γίνεται ανασχετικό στοιχείο μιας ανάπτυξης σε αυτήν τη χώρα. Έχω την εντύπωση ότι χρειάζεται μια προσοχή σε αυτού του τύπου τις κριτικές. Διότι αν ασκείται κριτική στη Δημοκρατική Αριστερά η οποία διά του Υπουργού Δικαιοσύνης, που ανήκε στη δική της πλευρά, διαχειρίστηκε τα κοινά για έντεκα μήνες από τον εκπρόσωπο ενός κόμματος που με απόλυτη αυτοδυναμία, για να μην πω παντοδυναμία, διαχειρίστηκε τις τύχες της χώρας επί είκοσι πέντε χρόνια, για να έρθουμε σε αυτήν την κατάσταση αλλά και για να είναι η ελληνική δικαιοσύνη σήμερα σε αυτήν την κατάσταση, νομίζω ότι χρειάζεται πάρα πολύ μεγάλη προσοχή για να μην εμφανίζονται στοιχεία έλλειψης πολιτικής σεμνότητας. Κανένας δεν απαιτεί στην πολιτική αντιπαράθεση τις απόλυτες σεμνότητες αλλά σχετική σεμνότητα την απαιτούμε.<br /></speech><speech by="#s74"><from>ΠΡΟΕΔΡΕΥΩΝ</from> Το λόγο έχει η κ. Φούντα.</speech><speech by="#s286"><from> ΝΙΚΗ ΦΟΥΝΤΑ</from> Ευχαριστώ, κύριε Πρόεδρε. <br />Κύριε Μηταράκη, μείνατε μόνο εσείς. Ο κ. Χατζηδάκης επέλεξε να μιλήσει για πολλά λεπτά από την ομιλία του για εθνική προσπάθεια. Και εμείς επιλέξαμε να συμβάλουμε σε αυτήν την προσπάθεια, μια εθνική προσπάθεια και έναν τρόπο θέασης των πραγμάτων που δυστυχώς δεν έγιναν σεβαστά. Αυτό το λέω, γιατί μπορώ να μιλήσω μόνο επιγραμματικά. <br />Επέλεξε, επίσης, ο Υπουργός να ξεκινήσει την ομιλία του, θέτοντας προϋποθέσεις οι οποίες, όπως είπε πεντακάθαρα, δεν είχαν ως τώρα διαμορφωθεί. Διερωτώμαι: Κατάλαβα καλά; Ο κ. Χατζηδάκης ακυρώνει τον εαυτό του; Πριν από τέσσερα-πέντε χρόνια δεν ήταν Υπουργός Ανάπτυξης σε στιγμές μεγάλης ανάπτυξης με νούμερα για τη χώρα μας; Ακυρώνει και την κυβέρνηση Καραμανλή και όσα έκανε; Είναι καινούργιος ο κ. Χατζηδάκης στο πολιτικό σκηνικό;<br />Δεν έχει συνεννοηθεί, προφανώς, ο κύριος Υπουργός με τον κ. Βορίδη. Αυτό καταδεικνύει, κατά τη γνώμη μας, και το μέγεθος του προβλήματος. Είναι δυνατόν ο κ. Χατζηδάκης να ανεβαίνει και να μιλά για προϋποθέσεις που δεν υπάρχουν και ο κ. Βορίδης από την πλευρά του να μιλά για βαθμούς ελευθερίας; Ξέρουμε όλοι ότι και ετυμολογικά αυτές οι δυο έννοιες είναι εντελώς αντίθετες. Επίσης ο κ. Βορίδης και η Νέα Δημοκρατία δεν είδαν πού φτάσαμε με τους βαθμούς ελευθερίας που δώσαμε στο τραπεζικό σύστημα; Αυτά ως σκέψεις. <br />Άκουσα, επίσης, ότι το μοντέλο έχει αποτύχει κεντρικά. Εμείς αυτό το μοντέλο που καλείστε εσείς σήμερα να εφαρμόσετε έχουμε προτείνει; Πού είναι η περιφερειακή ανάπτυξη, για την οποία φωνάζει η ΔΗΜΑΡ όλον αυτόν τον καιρό μέσα σ’ αυτήν την Αίθουσα και σε όλες τις επιτροπές; Μόνο εμείς μιλάμε για περιφερειακή ανάπτυξη, γιατί εμείς, κύριε Μηταράκη, έχουμε συνεννοηθεί. Εμείς μιλάμε για συμπράξεις ιδιωτικού και δημοσίου τομέα. Ελπίζουμε να συνεννοηθείτε και εσείς. <br />Συνεχίζω την κριτική επ’ αυτών που άκουσα. Ναι, εμείς ήμασταν στην τρικομματική και παλεύαμε για την έξοδο από το μνημόνιο και τη συνέχιση της ευρωπαϊκής πορείας της χώρας. Φυσικά, αντιλαμβανόμαστε ότι η Χρυσή Αυγή δεν ξέρει ότι η Δημοκρατική Αριστερά δεν έχει ψηφίσει κανένα μνημόνιο αλλά ο κ. Κουκουλόπουλος δεν ξέρει ότι η Δημοκρατική Αριστερά δεν εισακούστηκε για το μοντέλο ανάπτυξης που πρότεινε; Κάνει μόνο διαπιστώσεις η Δημοκρατική Αριστερά; Και ποιος μπορεί να μιλά, όπως μόλις αναρωτήθηκε και ο Σπύρος Λυκούδης; Μπορεί να μιλά το ΠΑΣΟΚ το οποίο έχει κυβερνήσει τόσα χρόνια και όχι η Δημοκρατική Αριστερά που είχε ένα Υπουργείο για έντεκα μήνες και έφερε τα δυο από τα τρία εξωμνημονιακά νομοσχέδια -να το ακούσει αυτό ο ελληνικός λαός- κατά τη διάρκεια αυτής της συγκυβέρνησης; Να είμαστε σοβαροί. Με τη Δημοκρατική Αριστερά μπορεί κάποιος να συμφωνεί ή να διαφωνεί πολιτικά, αλλά να λέει σ’ αυτήν την Αίθουσα ότι μένει μόνο σε διαπιστώσεις, όντας η πιο αξιόπιστη και υπεύθυνη κοινοβουλευτική δύναμη –ανεξαρτήτως, όπως είπα, αν συμφωνεί ή διαφωνεί με αυτά που λέει- είναι τουλάχιστον υπερφίαλο. Δεν μπορώ να πω κάτι άλλο. <br /><br />Πολύ επιγραμματικά, κύριε Πρόεδρε, θέλω να πω ότι ο κύριος Υπουργός δεν είπε ούτε μια λέξη για την ακρίβεια. Μίλησε για ένα νομοσχέδιο που θα έρθει και θα αναφέρεται στον καταναλωτή. <br />Έκανε μια αναφορά στην καινοτομία ότι από το 4% θα πάει στο 8%. Η Ευρωπαϊκή Ένωση έχει έναν προϋπολογισμό της τάξεως του 20% για την καινοτομία. <br />Για το ΕΣΠΑ έκλεισε, λέγοντας για αναπροσανατολισμό κονδυλίων. Πότε; Πώς; Γιατί όχι χθες; Από ποιον θα υπάρχει αυτός ο αναπροσανατολισμός κονδυλίων, αν όχι από τον ίδιο; Πού είναι η εξαγγελία αυτού του ολοκληρωμένου σχεδίου που περιμέναμε να ακούσουμε σήμερα; <br />Επενδυτικός νόμος. Ναι, τον φέρατε, τον ψηφίσαμε και ήταν καλός. Έχει ενεργοποιηθεί; Ούτε μια διάταξη. Ακόμη και τα υδατοδρόμια, που απ’ όλους χειροκροτήθηκαν σ’ αυτήν την Ολομέλεια, δεν έχουν έρθει. Ούτε μια επένδυση δεν υπάρχει. <br /></speech><speech by="#s74"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε.</speech><speech by="#s286"><from> ΝΙΚΗ ΦΟΥΝΤΑ</from> Ολοκληρώνω για τα υπερχρεωμένα νοικοκυριά. Μιλήσατε για αποτυχία. Είχατε πει ότι θα δημιουργηθεί μια δυναμική κατάσταση. Πού είναι αυτή η δυναμική κατάσταση; Αντί για εκατόν πενήντα χιλιάδες αιτήσεις έχουν εγκριθεί μόνο δέκα χιλιάδες αιτήσεις για ανάπτυξη. Πώς θα αναπτυχθούμε; Πώς θα υπάρχει ρευστότητα σε μια θανατωμένη από ρευστότητα ελληνική οικογένεια; <br />Θέλω να πω ότι όταν μιλάμε για ανάπτυξη, ο κόσμος εκεί έξω, κύριε Μηταράκη, γελά. Δική μας δουλειά είναι οι πολίτες επιτέλους να μας ξαναεμπιστευτούν. Κάντε ό,τι μπορείτε προς αυτήν την κατεύθυνση.<br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Ο κ. Κυρίτσης έχει τον λόγο για τρία λεπτά. Και πάλι γενναιόδωρος είμαι. Κάτι γίνεται με εσάς.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Παρακολουθώντας τον κύριο Υπουργό δεν το πιστεύω. Πετάει δηλαδή την μπάλα στην εξέδρα κι εμείς τι κάνουμε εδώ; Ξανασυζητάμε το αυτονόητο. Δεν ξέρω αν του το έχουν πει, η χώρα έχει καταρρεύσει. Και η χώρα κατέρρευσε γιατί στηρίχθηκε σε ένα παραγωγικό μοντέλο- φούσκα που έσκασε. Και τι πρέπει να κάνουμε τώρα; Πρέπει να το ξαναχτίσουμε από το μηδέν. Πώς όμως; Με τις ολιγαρχικές αντιλήψεις που εξέφρασε ο κ. Βορίδης; Δηλαδή θα δίνουμε στους πολίτες καθρεφτάκια για ιθαγενείς;<br />Εγώ πίστευα ότι θα είχε συνειδητοποιήσει η Κυβέρνηση τα αδιέξοδα της ελληνικής κοινωνίας. Πολύ φοβάμαι όμως ότι δεν έχει καταλάβει τίποτα. Γιατί αν είχε καταλάβει, δεν θα προστάτευε μια ομάδα λαθρεμπόρων και δεν θα έριχνε στην αρρώστια με την αιθαλομίχλη τον ελληνικό λαό. Θα μπορούσε να αντιμετωπίσει και την φοροδιαφυγή και την παραοικονομία. Εμείς κατεβάσαμε σχέδια, τα οποία δεν τα ακούσατε καν. Θα έριχνε, λοιπόν, τα χρήματα που θα εισέπραττε στην ανάπτυξη. <br />Αντ’ αυτού όμως τι κάνετε, κύριε Υπουργέ; Κυνηγάτε αυτούς που χρωστάνε 200 ευρώ και αφήνετε στο απυρόβλητο αυτούς που χρωστάνε 200 εκατομμύρια ευρώ. Έτσι όμως δεν πρόκειται να πάμε πουθενά. <br />Μίλησα στην πρωτολογία μου για την ανάγκη σύνδεσης του πολιτισμού με τον τουρισμό. Ο πολιτισμός -δεν θα το καταλάβετε ποτέ αυτό- αποτελεί ουσιαστικό πυλώνα ανάπτυξης αυτής της χώρας. Με μια επιθετική πολιτιστική πολιτική, σε συνδυασμό με τον τουρισμό, μπορούμε να παράγουμε τουριστικό προϊόν υψηλής ποιότητας. Εμείς έχουμε ολοκληρωμένο πρόγραμμα. Θα το ακούσετε, θα το υλοποιήσετε ή θα συνεχίσετε την πεπατημένη; Θέλετε να σας πω πόσο μακριά είμαστε;<br />Η Δημόσια Τηλεόραση ξέρετε τι θαύματα θα μπορούσε να κάνει; Το ξέρετε ότι η Τουρκία, με τις σειρές που έχει κάνει αύξησε κατακόρυφα τον τουρισμό της; Σας το λέω εξ ιδίας πείρας. Με μια σειρά που έκανα στα Τρίκαλα, η επισκεψιμότητα εκτινάχθηκε, γιατί γνώρισαν την ομορφιά μιας πόλης που δεν την ήξεραν. Πρέπει δηλαδή να εκμεταλλευτούμε τα πάντα για να μπούμε σε μια λογική ανάπτυξης, αλλά αυτό χρειάζεται φαντασία, χρειάζεται όραμα κ.λπ..<br />Είναι πολλά που έπρεπε να πω, αλλά θα τελειώσω με το εξής: Πρέπει να ρίξουμε το βάρος μας στο θέατρο, τον κινηματογράφο, τη ζωγραφική, το βιβλίο και να σταματήσουμε τη μίζερη λογική του παρελθόντος, όταν στην πλειοψηφία τους οι κυβερνήσεις αντιμετώπιζαν τον πολιτισμό είτε ως εργαλείο προπαγάνδας είτε ως πολυτέλεια.<br />Εμείς έχουμε σχέδιο, κύριε Υπουργέ, και μάλιστα ολοκληρωμένο. Αν θέλετε να το ακούσετε και αν είστε σε θέση να το υλοποιήσετε, πιστεύουμε ότι θα ξεκινήσει η ανάπτυξη. Αν δεν θέλετε, οι Έλληνες πολίτες αυτήν τη στιγμή βλέπουν, κρίνουν, καταλαβαίνουν ποιοι ενδιαφέρονται για το καλό αυτής της χώρας. Και να είστε σίγουρος ότι θα χρειαστεί να τους αντιμετωπίσετε και πολύ σύντομα μάλιστα.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει η κ. Ρεπούση, καθ’ υπέρβαση, για τρία λεπτά.</speech><speech by="#s241"><from> ΜΑΡΙΑ ΡΕΠΟΥΣΗ</from> Κύριε Υπουργέ, παρ’ όλο που παραδεχθήκατε τον ρόλο της εκπαίδευσης και της έρευνας στην ανάπτυξη, δεν πήρα καμμία απάντηση στα ερωτήματα που έθεσα στην ομιλία μου και στα ερωτήματα που έχουμε θέσει στην επίκαιρη επερώτηση που καταθέσαμε. Δεν μας είπατε αν σας απασχολεί ή όχι η μη ανανέωση του επιστημονικού δυναμικού της χώρας. Δεν μας είπατε αν σας απασχολεί η μετανάστευση των επιστημόνων από τη χώρα μας σε άλλα κράτη. Δεν μας είπατε πώς σκοπεύετε να εντάξετε στην πολιτική του κράτους τους τομείς αυτούς, που παραδεχθήκατε ότι είναι εθνική προτεραιότητα και που θέλετε να εντάξετε μέσα στο ΕΣΠΑ. Θα ήθελα, αν είναι δυνατόν, να μας δώσετε μία απάντηση σε σχέση με τα ερωτήματα που έχουμε θέσει και αφορούν τη σχέση της έρευνας, της εκπαίδευσης, της καινοτομίας και της ανάπτυξης. Αυτό είναι το πρώτο.<br />Το δεύτερο που θα ήθελα να σχολιάσω στον χρόνο που μου μένει είναι την αντίληψή σας για τον ρόλο του δημόσιου και του ιδιωτικού τομέα στην παραγωγική ανασυγκρότηση και την ανάπτυξη της χώρας. Εγώ θα απαντήσω με τη δική σας λογική, που λέει ότι η ανάπτυξη θα έρθει μέσα από τον ιδιωτικό τομέα. <br />Ακόμη και έτσι, όμως, το κράτος, το δημόσιο, η πολιτεία είναι ρυθμιστής πάρα πολλών ζητημάτων. Εγώ θα φέρω ένα παράδειγμα. Έχουμε αυτήν τη στιγμή έναν τομέα οικονομικής δραστηριότητας εθνικής σημασίας για τη χώρα που είναι ο τουρισμός. Η πολιτεία, το κράτος αντιλαμβάνεται την τουριστική εκπαίδευση ως εκπαίδευση υπαλλήλων ξενοδοχείων. Αυτή είναι η αντίληψη. Αν δείτε τον χάρτη της εκπαίδευσης υπάρχουν οι σχολές οι οποίες εκπαιδεύουν ανθρώπινο δυναμικό της χώρας για να γίνουν υπάλληλοι ξενοδοχείων. Αυτή είναι η αντίληψη για τον τουρισμό; Υπάρχει άλλη αντίληψη; Αν υπάρχει άλλη αντίληψη, ποια είναι αυτή; <br />Ματαιώσατε μία μεγάλη μεταρρύθμιση της πανεπιστημιακής εκπαίδευσης, δεν αγγίξατε καμμία σχολή νομική που υπάρχει σε όλα τα πανεπιστήμια της χώρας και δεν δημιουργήσατε σχολές, που αυτή είναι απόφαση της πολιτείας. Δεν μπορεί ο ιδιωτικός τομέας να δημιουργήσει σχολή στα πανεπιστήμια της χώρας που να έχει να κάνει με τη ναυτιλία ή με τον τουρισμό, που είναι τομείς οικονομικής δραστηριότητας πάρα πολύ μεγάλης σημασίας.<br /> Και θα τελειώσω με κάτι. Επιχειρηματικότητα και ιδιωτικός τομέας, χωρίς αντίληψη και φιλικό περιβάλλον για το επιχειρείν δεν γίνεται. Στο πλαίσιο της δευτεροβάθμιας εκπαίδευσης θέλετε να εξοικειώσετε τα παιδιά με την έννοια της επιχειρηματικότητας. Σας παρακαλώ πάρα πολύ, κύριε Υπουργέ, να δείτε το βιβλίο μέσα από το οποίο διδάσκεται η επιχειρηματικότητα στα παιδιά. Όποιο παιδί αποστηθίζει αυτό το βιβλίο δεν θέλει να την ακούσει την επιχειρηματικότητα. Πάρτε το στα χέρια σας και δείτε το. Λέγεται «Αρχές οικονομικής και διοικητικής επιστήμης» και είναι και υποχρεωτικό για τις πανελλαδικές. Δείτε το σας παρακαλώ.</speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ, θέλετε να προσθέσετε κάτι;</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Μάλιστα, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Σας αρκούν τρία λεπτά;</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Πέντε λεπτά που έχω από το χρόνο, αν και φαντάζομαι ότι θα ολοκληρώσω νωρίτερα.</speech><speech by="#s74"><from>ΠΡΟΕΔΡΕΥΩΝ</from> Ορίστε, έχετε τον λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Ευχαριστώ, κύριε Πρόεδρε.<br />Κατά πρώτον, σας υπόσχομαι να το δω αυτό το βιβλίο. Μου κινήσατε την περιέργεια γι’ αυτό το θέμα.<br />Δεύτερον, νομίζω ότι παρουσίασα στη δευτερολογία μου συγκεκριμένα το πώς κινήθηκε η Κυβέρνηση με πέντε πυλώνες δράσης και τι αποτελέσματα ήδη έχει πετύχει σε έναν αγώνα που παραμένει πολύ δύσκολος και σε μία κατάσταση που χρειάζεται ακόμη πολύ σκληρή δουλειά.<br /> Ακούσαμε συγκεκριμένα σκέψεις από τη ΔΗΜΑΡ, οι περισσότερες από τις οποίες θα έλεγα με όλο το σεβασμό, είναι μακροχρόνιες σκέψεις. Σκέψεις για τη δικαιοσύνη, για την παιδεία, για το δημογραφικό. Είναι δράσεις τις οποίες πρέπει να αναλάβουμε ως κράτος καλύτερα απ’ ότι έχουμε κάνει ιστορικά τις προηγούμενες δεκαετίες. Όμως, αυτό δεν αντιμετωπίζει το πρόβλημα του σήμερα. Το πρόβλημα της ανεργίας του σήμερα, τα προβλήματα που αντιμετωπίζει αυτήν τη στιγμή η ελληνική κοινωνία. <br />Η Κυβέρνηση έχει στα χέρια της συγκεκριμένα εργαλεία και ένα εργαλείο που μου ζητήσατε στην τριτολογία μου να καλύψω είναι το θέμα του ΕΣΠΑ και θα καταθέσω στα Πρακτικά όλη την παρουσίαση της 9ης Δεκεμβρίου του 2013 για το πλαίσιο του ΕΣΠΑ της επόμενης επταετίας, το οποίο -απαντώντας επιγραμματικά στα θέματα που θέσατε- δίνει το 35% για την περιφερειακή ανάπτυξη. Δώσαμε νέα έργα 2 δισεκατομμυρίων ευρώ τους τελευταίους δεκαοκτώ μήνες για συμπράξεις δημοσίου-ιδιωτικού τομέα και έχουμε ειδικό πλαίσιο 2 δισεκατομμυρίων για την εκπαίδευση, την κατάρτιση και την απασχόληση. Πού; Στους οκτώ τομείς που έχουν κριθεί ως στρατηγικής σημασίας. Περιλαμβάνουμε σε αυτούς και τον τουρισμό.<br />Μιλώντας για τον αναπτυξιακό νόμο, κατά πρώτον, όπως έχουμε συγκεκριμένα πει –ευχαρίστως να σας το στείλω και έχει βγει και ανακοίνωση του Υπουργείου- έχουν εκδοθεί όλες οι υπουργικές αποφάσεις που απαιτούνται για την εφαρμογή του αναπτυξιακού νόμου και από τα τέσσερα προεδρικά διατάγματα που χρειάζονται έχουν εκδοθεί τα τρία και έχει αποσταλεί στο Συμβούλιο της Επικρατείας το τέταρτο. Το τέταρτο να σας πω συγκεκριμένα τι είναι. Είναι για το δικαίωμα ιδιωτών ελεγκτών να υποκαθιστούν τη Δημόσια Διοίκηση στον έλεγχο του αναπτυξιακού νόμου.<br />Μιλήσατε για ένα θέμα το οποίο το θεωρώ πάρα πολύ ενδιαφέρον, για τις θέσεις εργασίας που δημιουργεί ο αναπτυξιακός νόμος. Σας θυμίζω ότι ο αναπτυξιακός νόμος παίρνει χρόνια για να υλοποιηθεί. Δηλαδή οι πληρωμές που κάνουμε φέτος δεν είναι για έργα που εντάχθηκαν φέτος, περισσότερο είναι με το ν. 3299/2004, ο οποίος ποιο έθεσε ως προτεραιότητα; Την πράσινη ανάπτυξη, τις ανανεώσιμες πηγές ενέργειας. Νομίζω ότι αναφέρθηκε σήμερα ότι πρέπει να είναι προτεραιότητα. Το άκουσα. Είναι στον αναπτυξιακό ν. 3299/2004. Θυμάμαι ότι ο ΣΥΡΙΖΑ μας έλεγε κάποτε, δεν ισχύει για τα μεγάλα έργα, ισχύει για τα μικρά έργα. Χιλιάδες είναι τα μικρά έργα, τα οποία δεν δημιουργούν θέσεις εργασίας και εμείς φυσικά ως κράτος είμαστε υποχρεωμένοι αυτά να τα πληρώσουμε, γιατί έχουν υπαχθεί τα προηγούμενα δέκα χρόνια. <br />Κοιτάξτε, η ανάπτυξη και οι επενδύσεις απαιτούν επιλογές. Είναι μία λέξη που φοβόμαστε σε αυτήν τη χώρα. Είμαστε και με τον έναν και με τον άλλον.  <br />Θέλουμε και ανάπτυξη, θέλουμε και θέσεις εργασίας, θέλουμε και να πετύχουμε τετρακόσια άλλα θέματα συγχρόνως. <br />Είπα πριν ότι όπου εγώ βλέπω ανάπτυξη, άλλοι βλέπουν κορμοράνους και διώχνουμε έργα. Προχθές είχαμε μια σύσκεψη στο Υπουργείο για ένα έργο το οποίο, σύμφωνα με το Οικονομικό Πανεπιστήμιο Αθηνών, θα δημιουργήσει χίλιες εξακόσιες θέσεις εργασίας στην υποβαθμισμένη Αθήνα. Πρόκειται για επένδυση ύψους 325 εκατομμυρίων στον Κηφισό. Ακούω, λοιπόν, ότι σαράντα δύο κάτοικοι της περιοχής που σύμφωνα με τον επενδυτή –δεν μπορώ να το επιβεβαιώσω- αμφισβητείται ότι μένουν καν στην περιοχή, έχουν ως συνήθως προσφύγει στο Συμβούλιο της Επικρατείας. <br />Ίσως δεν χρειαζόμαστε αυτές τις χίλιες εξακόσιες θέσεις εργασίας! Είμαι σίγουρος ότι ο επενδυτής που είναι ξένος θα το κάνει το κέντρο, είτε στη Ρουμανία, είτε στη Βουλγαρία, είτε στην Τουρκία, είτε στο Μιλάνο και θα δουλέψουν χίλιοι εξακόσιοι Γάλλοι, Ιταλοί, Βούλγαροι, Ρουμάνοι ή οτιδήποτε άλλο. Κι εμείς θα καθόμαστε σε αυτήν την Αίθουσα να μιλάμε για το γιατί έχουμε ανεργία, για το εθνικό σχέδιο, και θα λέμε «να κάνουμε μια επιτροπή μεγάλη, να μελετήσει πέντε πυλώνες, δέκα πυλώνες, είκοσι πυλώνες», ενώ εμείς διώχνουμε τις επενδύσεις! Πρέπει να γίνουμε συγκεκριμένοι και να κάνουμε επιλογές.<br />Κυρία Φούντα, μιλήσατε –και σας άκουσα με μεγάλη προσοχή- για το θέμα της ακρίβειας. Πράγματι, η ακρίβεια είναι μεγάλο πρόβλημα. Το γάλα είναι ακριβό, όπως και άλλα προϊόντα είναι ακριβά. Θα φέρουμε, λοιπόν, ένα νομοσχέδιο στη Βουλή, με συγκεκριμένες δράσεις που μειώνουν τις τιμές για τον καταναλωτή. Θα τις ψηφίσετε; Θα είναι ανά προϊόν. Θα λέμε: Αυτές οι δράσεις σε αυτό το προϊόν μειώνουν τις τιμές. Θα τις ψηφίσετε;<br />Θέλω να δω τι θα πουν οι συνάδελφοι στη Βουλή, που σήμερα μιλάνε για ακρίβεια, όταν έρθει το νομοσχέδιο που μειώνει την ακρίβεια. <br /></speech><speech by="#s74"><from>ΠΡΟΕΔΡΕΥΩΝ</from> Σας παρακαλώ, κύριοι συνάδελφοι, ησυχία!</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Αναφέρθηκαν και θέματα, όπως ότι δεν κυνηγάμε τους μεγάλους κι ότι κυνηγάμε μόνο τους μικρούς. Ο μέσος Έλληνας βλέπει πράγματα που δεν έχει δει ποτέ στη μεταπολιτευτική Ελλάδα. Βλέπει μεγάλα ονόματα -το είπα στην ομιλία μου και πριν- «ιερές αγελάδες» της οικονομίας, της πολιτικής να βρίσκονται στη φυλακή, πράγμα το οποίο σημαίνει ότι η δικαιοσύνη σε αυτόν τον τόπο λειτουργεί. Και αυτό είναι από τα λίγα αισιόδοξα που βγάζω και από αυτή τη συζήτηση. <br />Σας ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς τον κύριο Υπουργό και όλους τους συναδέλφους που συνέβαλαν στη συζήτηση.<br />Κηρύσσεται περαιωμένη η συζήτηση επί της υπ’ αριθμόν 14/14 από 25-11-2013 επίκαιρης επερώτησης του Προέδρου της Κοινοβουλευτικής Ομάδας της ΔΗΜΑΡ κ. Φωτίου Κουβέλη και Βουλευτών του κόμματός του προς τους Υπουργούς Ανάπτυξης και Ανταγωνιστικότητας, Οικονομικών, Υποδομών, Μεταφορών και Δικτύων και Παιδείας και Θρησκευμάτων, σχετικά με την επανεκκίνηση της ανάπτυξης και την παραγωγική ανασυγκρότηση της χώρας. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα πέντε μαθητές και μαθήτριες και τρεις εκπαιδευτικοί από το 1ο Γυμνάσιο Καλαμάτας . <br />Η Βουλή τούς καλωσορίζει. <br /><br />Επίσης, έχω την τιμή να ανακοινώσω στο Σώμα ότι η Επιτροπή του Απολογισμού και του Γενικού Ισολογισμού του Κράτους και Ελέγχου της Εκτέλεσης του Προϋπολογισμού του Κράτους καταθέτει την Έκθεσή της στα σχέδια νόμων του Υπουργείου Οικονομικών: α «Για την κύρωση του Απολογισμού του Κράτους οικονομικού έτους 2012» β «Για την κύρωση του Ισολογισμού του Κράτους οικονομικού έτους 2012».<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech by="#s74"><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 15.03’ λύεται η συνεδρίαση για την προσεχή Δευτέρα 20 Ιανουαρίου 2014 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων. <br />    Ο</speech></debateBody><br />  </debate><br /></akomaNtoso>
