"","Misc","SpeechBody","SpeechID","ParliamentaryRole","Speaker","SpeakerID","Date","id"
"3470","Συνεδρίαση "," Κυρίες και κύριοι συνάδελφοι, αρχίζει η συνεδρίαση.
(",121356,"Chairman","ΠΡΟΕΔΡΕΥΩΝ",74,"10-07-2014",74
"3471","		σελ.303
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ ΙΣΤ΄
Πέμπτη  10 Ιουλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Μ. Σαλμά, σελ. 
3. Ανακοινώνεται ότι τη συνεδρίαση παρακολουθούν μαθητές από το 14ο Γυμνάσιο Πειραιά, το 2ο Γυμνάσιο Καλλίπολης Πειραιά και κοινοβουλευτική αντιπροσωπεία της Δυτικής Αυστραλίας και Βικτωρίας, σελ. 
4. Επί διαδικαστικού θέματος, σελ. 
5. Επί προσωπικού θέματος, σελ. 
6. Ανακοινώνεται επιστολή της Βουλευτού Β΄ Θεσσαλονίκης κ. Αικατερίνης Μάρκου, προς τον Πρόεδρο της Βουλής κ. Ευάγγελο Μεϊμαράκη, με την οποία δηλώνει ότι δεν ανήκει πλέον στην Κοινοβουλευτική Ομάδα της Δημοκρατικής Αριστεράς και παραμένει Ανεξάρτητη Βουλευτής, σελ. 
7. Ανακοινώνεται ότι έχουν περιέλθει στο Προεδρείο της Βουλής έξι αιτήματα υπογραφόμενα από εκατόν είκοσι επτά (127) συνολικά Βουλευτές που περιλαμβάνουν προτάσεις για τη διεξαγωγή δημοψηφίσματος κατά το άρθρο 44 παράγραφος 2 του Συντάγματος και το άρθρο 116 του Κανονισμού της Βουλής, σχετικά με το ψηφισμένο νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Δημιουργία νέας καθετοποιημένης εταιρίας ηλεκτρικής ενέργειας», σύμφωνα με τα οριζόμενα σε εκάστην αυτών, σελ. 
8. Ανακοινώνεται το αίτημα δώδεκα (12) Βουλευτών του Κομμουνιστικού Κόμματος Ελλάδας με το οποίο ζητούν τη διενέργεια δημοψηφίσματος για την ακύρωση και κατάργηση του ν.1914/1990, του ν.2773/1999, του ν.3426/2005, του ν.4001/2011, του ν.4237/2014, καθώς και για τον ψηφισθέντα νόμο: «Δημιουργία νέας καθετοποιημένης εταιρίας ηλεκτρικής ενέργειας», του γνωστού ως «μικρή ΔΕΗ», σελ. 
9. Ανακοινώνεται επιστολή του Προέδρου της Δημοκρατικής Αριστεράς κ. Φώτη Κουβέλη, προς τον Πρόεδρο της Βουλής κ. Ευάγγελο Μεϊμαράκη, με την οποία δηλώνει ότι ο Βουλευτής κ. Γρηγόριος Ψαριανός τίθεται εκτός Κοινοβουλευτικής Ομάδας της Δημοκρατικής Αριστεράς, σελ. 
10. Αναφορά στην κατάθεση προτάσεων για τη διεξαγωγή δημοψηφίσματος επί του ψηφισμένου νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής, που αφορά στη λεγόμενη ""μικρή ΔΕΗ"", σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
    α) Προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων από την ισχυρή χαλαζόπτωση στην γεωργοκτηνοτροφική παραγωγή στο νομό Σερρών, σελ. 
    β) Προς τον Υπουργό Εργασίας, Κοινωνικής Ασφάλισης και Πρόνοιας: 
        i. σχετικά με τις απολύσεις εργαζομένων στον ΟΠΑΠ ΑΕ, σελ. 
        ii. σχετικά με την τακτοποίηση των εκκρεμοτήτων του καταργηθέντος Οργανισμού Εργατικής Κατοικίας (ΟΕΚ), σελ. 
    γ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με το Ρυθμιστικό Σχέδιο των Ιωαννίνων και το Προεδρικό Διάταγμα για τη Λίμνη Παμβώτιδα, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή προϊσταμένων οργανικών μονάδων και άλλες διατάξεις», σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΡΑΜΠΑΤΖΗ Φ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΡΑΓΙΑΝΝΙΔΗΣ Χ. , σελ.
ΚΟΥΤΣΟΥΚΟΣ Γ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΣΟΤΑΚΗΣ Κ. , σελ.
ΣΤΑΜΠΟΥΛΗ Α. , σελ.
ΦΩΤΙΟΥ Θ. , σελ.
ΨΥΧΑΡΗΣ Α. , σελ.

Β. Επί προσωπικού θέματος:
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΨΥΧΑΡΗΣ Α. , σελ.

Γ. Επί της αναφοράς για τη διεξαγωγή δημοψηφίσματος επί του ψηφισμένου νομοσχεδίου του Υπουργείου Περιβάλλοντος, Ενέργειας και Κλιματικής Αλλαγής, που αφορά στη λεγόμενη ""μικρή ΔΕΗ"":
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΟΥΤΣΗΣ Ν. , σελ.
ΓΙΑΝΝΑΚΑΚΗ Μ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΝΕΡΑΝΤΖΗΣ Α. , σελ.
ΠΑΦΙΛΗΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΧΑΡΗΣ Α. , σελ.

Δ. Επί των επικαίρων ερωτήσεων:
ΑΡΑΜΠΑΤΖΗ Φ. , σελ.
ΚΑΣΣΗΣ Μ. , σελ.
ΚΕΓΚΕΡΟΓΛΟΥ Β. , σελ.
ΚΟΥΚΟΥΛΟΠΟΥΛΟΣ Π. , σελ.
ΠΛΑΚΙΩΤΑΚΗΣ Ι. , σελ.
ΤΑΓΑΡΑΣ Ν. , σελ.
ΧΑΡΑΛΑΜΠΙΔΟΥ Δ. , σελ.
ΨΥΡΡΑΣ Θ. , σελ.

Ε. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΑΥΓΕΝΑΚΗΣ Ε. , σελ.
ΒΟΥΤΣΗΣ Ν. , σελ.
ΓΙΑΝΝΑΚΑΚΗ Μ. , σελ.
ΖΗΣΙΜΟΠΟΥΛΟΣ Π. , σελ.
ΚΑΚΛΑΜΑΝΗΣ Α. , σελ.
ΚΑΡΑΓΙΑΝΝΙΔΗΣ Χ. , σελ.
ΚΟΥΤΣΟΥΚΟΣ Γ. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΣΟΤΑΚΗΣ Κ. , σελ.
ΜΠΑΡΚΑΣ Κ. , σελ.
ΝΕΡΑΝΤΖΗΣ Α. , σελ.
ΠΑΝΟΥΣΗΣ Ι. , σελ.
ΠΑΥΛΟΠΟΥΛΟΣ Π. , σελ.
ΠΑΦΙΛΗΣ Α. , σελ.
ΠΙΠΙΛΗ Φ. , σελ.
ΡΗΓΑΣ Π. , σελ.
ΣΤΑΜΠΟΥΛΗ Α. , σελ.
ΤΖΑΚΡΗ Θ. , σελ.
ΤΡΙΑΝΤΑΦΥΛΛΟΣ Κ. , σελ.
ΦΟΥΝΤΑ Ν. , σελ.
ΦΩΤΙΟΥ Θ. , σελ.
ΧΑΡΑΛΑΜΠΙΔΟΥ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.
ΨΥΧΑΡΗΣ Α. , σελ.
ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΤΩΝ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ ΙΣΤ΄
Πέμπτη 10 Ιουλίου 2014
Αθήνα, σήμερα στις 10 Ιουλίου 2014, ημέρα Πέμπτη και ώρα 9.34΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής των Εργασιών της Βουλής (Α΄ σύνθεση) για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
"," Σύμφωνα με την από 9-7-2014 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΙΕ΄ συνεδριάσεώς του, της Τετάρτης 9 Ιουλίου 2014, σε ό,τι αφορά στην ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Δημιουργία νέας καθετοποιημένης εταιρείας ηλεκτρικής ενέργειας»)
Παρακαλείται η κύρια Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από την κ. Δέσποινα Χαραλαμπίδου, Βουλευτή Α΄ Θεσσαλονίκης, τα ακόλουθα
Α. ΚΑΤΑΘΕΣΗ ΑΝΑΦΟΡΩΝ
Αγροτικής Ανάπτυξης και Τροφίμων
471) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε δημοσίευμα εφημερίδας το οποίο αναφέρεται στην καταστροφή που προκάλεσε η αιφνίδια χαλαζόπτωση στις καλλιέργειες των αγροτών του Νομού Σερρών.
Εργασίας, Κοινωνικής Ασφάλισης και Πρόνοιας
472) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ, και ΜΑΡΙΑ ΔΙΑΚΑΚΗ κατέθεσαν αναφορά με την οποία το Δημοτικό Συμβούλιο του Δήμου Φαιστού αιτείται τη μη αναστολή λειτουργίας του ΙΚΑ Μοιρών και ζητά την ανάκληση της απόφασης.
Δημόσιας Τάξης και Προστασίας του Πολίτη 
473) Οι Βουλευτές, Αργολίδος κ. ΔΗΜΗΤΡΙΟΣ ΚΟΔΕΛΑΣ και Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσαν αναφορά με την οποία το Σωματείο Πυροσβεστών Αργολίδας αιτείται την επίλυση εργασιακών προβλημάτων των Πυροσβεστών Πενταετούς Υποχρέωσης και συμβασιούχων, που σχετίζονται με την αφαίρεση του επιδόματος ανθυγιεινής εργασίας από τους οδηγούς πυροσβεστικών οχημάτων και την ανάγκη κάλυψης των οργανικών κενών. 
Οικονομικών, Περιβάλλοντος, Ενέργειας και Κλιματικής Αλλαγής 
474) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Δήμαρχος Λέσβου ενημερώνει τους αρμόδιους φορείς σχετικά με παραχώρηση στο ΤΑΙΠΕΔ ακινήτου υπό τα στοιχεία ΑΒΚ 121 στο Μακρύ Γιαλό Μυτιλήνης Λέσβου.
Παιδείας και Θρησκευμάτων
475) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε αναφορά με την οποία η Ομοσπονδία Ελληνικών Κοινοτήτων και Αδελφοτήτων Ιταλίας αιτείται τη διάθεση ελληνόφωνου φιλόλογου για την υλοποίηση πανιταλικού προγράμματος διδασκαλίας της Νεοελληνικής Γλώσσας σε κλασσικά λύκεια της Ιταλίας, σε συνεργασία με αρμόδιους φορείς του κλάδου και τις ελληνικές αρχές στην Ιταλία.
Περιβάλλοντος, Ενέργειας και Κλιματικής Αλλαγής 
476) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Δημοτικό Συμβούλιο του Δήμου Βόλβης αιτείται την επίλυση του προβλήματος της μεταφοράς τοξικών και επικίνδυνων υλικών, μέσα από τους οικισμούς του Δήμου Βόλβης.
Εργασίας, Κοινωνικής Ασφάλισης και Πρόνοιας
477) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ, και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία το Εργατικό Κέντρο του Νομού Σάμου αιτείται την ιατροφαρμακευτική κάλυψη συνταξιούχων, οι οποίοι μένουν με αθεώρητα βιβλιάρια λόγω της μεγάλης καθυστέρησης έκδοσης απόφασης συνταξιοδότησης από το ΙΚΑ.
Οικονομικών, Εσωτερικών, Περιβάλλοντος, Ενέργειας και Κλιματικής Αλλαγής 
478) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε διεκδίκηση μέρους του Παναχαϊκού όρους από πολίτη και η οποία αναφορά είχε κατατεθεί ξανά στις 15-3-2014 με ΠΑΒ 3179.
Δικαιοσύνης, Διαφάνειας και Ανθρωπίνων Δικαιωμάτων 
479) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σάββας Σπυρίδης αιτείται το σχολιασμό επιστολής προς τον Άρειο Πάγο, που σχετίζεται με τις εκλογές του Μαΐου.
Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων 
480) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται το σχολιασμό διαφόρων επιστολών που προώθησε η ΠΟΑΣΥ που αφορούν διώξεις και υποχρεώσεις αστυνομικών.
Οικονομικών,  Εθνικής Άμυνας
481) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών (ΠΟΕΣ) αιτείται την τοποθέτηση των Υπουργείων για τα επικείμενα μέτρα προς ψήφιση που αφορούν τον κλάδο τους.
Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης
482) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η ομάδα υπαλλήλων του Υπουργείου Εργασίας σχετικά με την ενδοκινητικότητα αιτείται την επίλυση του θέματος της ενδοκινητικότητας υπαλλήλων που τελούν υπό τη δικαιοδοσία του Υπουργείου Εργασίας.
Υγείας
483) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέλιος Σταυρουλάκης διαμαρτύρεται για την επικείμενη ενσωμάτωση του 13ου περιφερειακού τμήματος Κρήτης στο ΠΤ Αττικής, πράγμα το οποίο έχει προκαλέσει ανησυχία στους νοσηλευτές των Νοσοκομείων της Κρήτης.
Αγροτικής Ανάπτυξης και Τροφίμων
484) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Δήμαρχος Βιάννου αιτείται την επίσπευση των ενεργειών που αφορούν τη διαδικασία καταβολής αποζημιώσεων στους πληγέντες παραγωγούς ελαιολάδου λόγω σχινοκαρπίας του Δήμου Βιάννου.
Παιδείας και Θρησκευμάτων
485) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Σύλλογος Ιδιοκτητών Κέντρων Ξένων Γλωσσών Ηρακλείου Κρήτης καλεί τις αρμόδιες αρχές να απαντήσουν σε ερωτήματα σχετικά με την ανάρτηση των ονομάτων των οικοδιδασκάλων ανά νόμο στην ιστοσελίδα του οργανισμού τους.
Περιβάλλοντος, Ενέργειας και Κλιματικής Αλλαγής, Εσωτερικών
486) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Βασιλική Καλλονιάτη αιτείται την απόσυρση του σχεδίου νόμου για την οριοθέτηση, διαχείριση και προστασία του αιγιαλού και της παραλίας.
Εργασίας, Κοινωνικής Ασφάλισης και Πρόνοιας
487) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία η Ένωση Υπαλληλικού Προσωπικού του Κέντρου Κοινωνικής Πρόνοιας Περιφέρειας Θεσσαλίας επισημαίνει τις δυσλειτουργίες των συγχωνευμένων προνοιακών δομών με συνέπεια την ποιοτική υποβάθμιση των παρεχόμενων υπηρεσιών τους προς τα άτομα με αναπηρία και αιτείται την επιστροφή στην πρότερη νομική σύστασή τους. 
Εργασίας, Κοινωνικής Ασφάλισης και Πρόνοιας
488) Η Βουλευτής Ηλείας κ. ΔΙΟΝΥΣΙΑ ΑΥΓΕΡΙΝΟΠΟΥΛΟΥ κατέθεσε αναφορά με την οποία το Επιμελητήριο Ηλείας παραθέτει προτάσεις για την επίλυση θεμάτων που αφορούν στις ασφαλιστικές εισφορές των εμπόρων και επαγγελματιών και την αντιμετώπιση λειτουργικών ζητημάτων του Οργανισμού Ασφάλισης Ελεύθερων Επαγγελματιών (ΟΑΕΕ).
Οικονομικών, Εθνικής Άμυνας
489) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών (ΠΟΕΣ) αιτείται τη διευθέτηση εξωδίκου προς τον Υπουργό Οικονομικών, που περιέχει έκκληση για συμμόρφωση του ελληνικού δημοσίου προς την απόφαση του Συμβουλίου της Επικρατείας για μισθολογικά τους ζητήματα.
Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων
490) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά κυνομαχίες στο Δενδροπόταμο Θεσσαλονίκης και στο Πέραμα Αττικής με χρηματικά έπαθλα που φτάνουν και τα 3000 ευρώ.
Περιβάλλοντος, Ενέργειας και Κλιματικής Αλλαγής 
491) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ελληνική Εταιρεία Περιβάλλοντος και Πολιτισμού αιτείται την τροποποίηση ορισμένων σημείων του υπό ψήφιση νομοσχεδίου για τη χωροταξική, πολεοδομική μεταρρύθμιση και τη βιώσιμη ανάπτυξη.
Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Εσωτερικών, Εξωτερικών, Εθνικής Άμυνας
492) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κοινοβουλευτική ομάδα των Ανεξαρτήτων Δημοκρατικών Βουλευτών αιτείται τη φύλαξη των συνόρων στην Ήπειρο και την επίλυση των προβλημάτων με τις συμμορίες ληστών και κακοποιών στοιχείων. 
Παιδείας και Θρησκευμάτων
493) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος των Αισθητικών Αποφοίτων ΤΕΙ Εκπαιδευτικών Ελλάδος αιτείται την ανακατανομή των θέσεων των διαθέσιμων εκπαιδευτικών από το Υπουργείο Παιδείας.
Επικρατείας, Εξωτερικών, Οικονομικών, Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής 
494) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά απόφαση του Ταμείου Αξιοποίησης Ιδιωτικής Περιουσίας του Δημοσίου να πουλήσει άλλο ένα ακίνητο λίγο πριν τις ευρωεκλογές και τις καλοκαιρινές διακοπές.
Επικρατείας
495) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σάββας Σπυρίδης αιτείται το σχολιασμό επιστολής του συλλογικού φορέα: «ΕΛΛΑΣ», που κατηγορεί την Κυβέρνηση για εσχάτη προδοσία και καλεί τους πολίτες σε πολιτική ανυπακοή.
Οικονομικών 
496) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Ζημιωθέντων «ΑΣΠΙΣ ΠΡΟΝΟΙΑ ΑΕΓΑ» καλεί τις αρμόδιες αρχές να αποκαταστήσει τις ζημιές που έχουν υποστεί.
Επικρατείας, Εξωτερικών
497) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η διπλωματική αντιπροσωπεία της Παλαιστίνης καταγγέλλει την κλιμάκωση της βίας από τα στρατεύματα κατοχής του Ισραήλ στα κατεχόμενα εδάφη του παλαιστινιακού κράτους.
Επικρατείας, Δικαιοσύνης, Διαφάνειας και Ανθρωπίνων Δικαιωμάτων, Διοικητικής Μεταρρύθμισης και Ηλεκτρονικής Διακυβέρνησης
498) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη δημιουργία πίνακα αντισυνταγματικών νόμων από τον Πατρινό δικηγόρο, κ. Κώστα Καραγεώργου .
 
Εξωτερικών, Επικρατείας
499) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Σάββας Σπυρίδης αιτείται το σχολιασμό επιστολής της ΕΛΛΑΣ σχετικά με τα κόμματα που θα λάμβαναν μέρος στις εκλογές της 25ης Μαΐου 2014 και την απόφαση του Αρείου Πάγου.
Επικρατείας, Δικαιοσύνης, Διαφάνειας και Ανθρωπίνων Δικαιωμάτων 
500) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ν. Κολλάρος καλεί τις αρμόδιες αρχές να τοποθετηθούν σχετικά με τους ισχυρισμούς του για κακουργήματα πρώην Πρωθυπουργών και Υπουργών της Δικαιοσύνης.
Εργασίας, Κοινωνικής Ασφάλισης και Πρόνοιας
501) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία το Εργατικό Κέντρο Λασιθίου Κρήτης εκφράζει τη διαμαρτυρία του και αιτείται την ανάκληση της  απόφασης της Διεύθυνσης Αναπηρίας να λειτουργήσει μόνο μια επιτροπή του ΚΕΠΑ στο Νομό Λασιθίου, ενώ αντίστοιχα εγκρίθηκε η ενεργοποίηση δεκατριών επιτροπών στο Νομό Ηρακλείου, υποχρεώνοντας ανθρώπους με σοβαρά προβλήματα υγείας να μεταβούν από τον ένα νομό στον άλλον.
Εσωτερικών
502) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Δημοτικό Συμβούλιο Περιστερίου παραθέτει ψήφισμα σχετικά με θέματα αξιολόγησης προσωπικού του Δήμου.
Υγείας, Δικαιοσύνης, Διαφάνειας και Ανθρωπίνων Δικαιωμάτων 
503) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στην έλλειψη οδηγών στο νοσηλευτικό ίδρυμα του «Αγ. Ανδρέα».
Εσωτερικών, Περιβάλλοντος, Ενέργειας και Κλιματικής Αλλαγής 
504) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος του Δήμου Δυτικής Αχαΐας  καλεί τις αρμόδιες αρχές να επιλύσει τα εκκρεμή ζητήματα πολεοδομικού χαρακτηρισμού των θερμοκηπίων.
Υγείας
505) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά σοβαρές ελλείψεις σε προσωπικό και σε πόρους στα νοσοκομεία της Πάτρας.
Εθνικής Άμυνας, Διοικητικής Μεταρρύθμισης και Ηλεκτρονικής Διακυβέρνησης
506) Η Βουλευτής Β΄ Αθηνών κ. ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ κατέθεσε αναφορά με την οποία η Πανελλήνια Ομοσπονδία Τεχνικών Κλάδων Εργαζομένων Υπουργείου Εθνικής Άμυνας εκφράζει τη διαφωνία της ως προς την θεσπισθείσα ποσόστωση στην αξιολόγηση των προσόντων τους, η οποία δεν λαμβάνει υπόψη την αποτελεσματικότητα και αποδοτικότητα των στρατιωτικών μονάδων ούτε την σωστή κατανομή των υπαλλήλων ανά οργανική μονάδα.
Υγείας
507) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά δικαστική απόφαση του Μονομελούς Πρωτοδικείου, σύμφωνα με την οποία θα διατηρούν τα ιδιωτικά ιατρεία τους όσοι εργάζονται παράλληλα στο ΠΕΔΥ.
Επικρατείας. Δικαιοσύνης, Διαφάνειας και Ανθρωπίνων Δικαιωμάτων 
508) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά την εμπλοκή μιας δικηγόρου και ενός νομικού συμβούλου σε υπόθεση περί «καρτέλ» εργολάβων και στην Επιτροπή Ανταγωνισμού.
Ναυτιλίας και Αιγαίου
509) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  ο Δήμαρχος Καρύστου επισημαίνει τα προβλήματα που θα προκαλέσει η κατάργηση του Λιμενικού Σταθμού Μαρμαρίου και αιτείται τη συνέχιση της λειτουργίας του.
Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων
510) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Αγροτικός Σύλλογος Νοτίου Πηλίου  παραθέτει μια σειρά από αιτήματα σχετικά με τη στήριξη του επαγγέλματος των παράκτιων αλιέων, που απειλείται με εξαφάνιση λόγω των μεγάλων ασφαλιστικών εισφορών και του αυξημένου κόστους της επαγγελματικής αλιείας.
Παιδείας και Θρησκευμάτων
511) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται σε αντιπαράθεση καθηγητή χημείας με το συμβούλιο του τμήματος, που αρνήθηκε να τον ανακηρύξει  σε ομότιμο καθηγητή.
Υγείας
512) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  οι γιατροί του Γενικού Νοσοκομείου-Κέντρου Υγείας Νάξου  ενημερώνουν τις αρμόδιες αρχές για την άμεση ανάγκη ενίσχυσης του ΓΝ-ΚΥ Νάξου με ιατρικές ειδικότητες.
στον Υφυπουργό στον Πρωθυπουργό, Εξωτερικών
513) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Αποφοίτων Εθνικής Σχολής Δημοσίας Διοίκησης και Αυτοδιοίκησης αιτείται την ορθολογική αξιοποίηση των Αποφοίτων Ακολούθων Τύπου, λόγω της κατάρτισής τους, στο πλαίσιο άσκησης της ελληνικής εξωτερικής πολιτικής.
Δημόσιας Τάξης και Προστασίας του Πολίτη 
514) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πενταετούς Υποχρέωσης αιτείται συνάντηση με τις αρμόδιες αρχές προκειμένου να παραθέσει τις προτάσεις της για την καταβολή επιδόματος επικίνδυνης και ανθυγιεινής εργασίας. 
Οικονομικών 
515) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποί το Εθνικό και Καποδιστριακό Πανεπιστήμιο Αθηνών αιτείται πληροφορίες σχετικά με τη μισθοδοσία του προσωπικού του ΕΚΠΑ που τέθηκε σε διαθεσιμότητα.
Οικονομικών, Ανάπτυξης και Ανταγωνιστικότητας, Εργασίας, Κοινωνικής Ασφάλισης και Πρόνοιας
516) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον αγοραστή της καπνοβιομηχανίας ΣΕΚΑΠ.
Αγροτικής Ανάπτυξης και Τροφίμων, Περιβάλλοντος, Ενέργειας και Κλιματικής Αλλαγής 
517) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε δημοσίευμα εφημερίδας, το οποίο αναφέρεται  σε ρεπορτάζ δημοσιογράφου με θέμα τα απαγορευμένα τοξικά στις καλλιέργειές μας.
Ναυτιλίας και Αιγαίου, Οικονομικών 
518) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την τύχη του σεισμόπληκτου κτηρίου που βρίσκεται στο θαλάσσιο μέτωπο της πόλης της Πάτρας, μπροστά από το δρόμο του λιμένος και δίπλα στην οδό Όθωνος Αμαλίας.
Πολιτισμού και Αθλητισμού
519) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Ελλήνων Αρχαιολόγων επισημαίνει την επιστημονική και πολιτισμική αξία της αρχαιολογικής έρευνας και εκφράζει την αντίθεσή της στην οικονομική εκμετάλλευση του προσεχούς προγράμματος της ανασκαφής και συντήρησης στην Αρχαία Μεσσήνη.
Δημόσιας Τάξης και Προστασίας του Πολίτη 
520) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την προσπάθεια του Προέδρου των Αστυνομικών Υπαλλήλων της Αχαΐας για την επίλυση σημαντικών ζητημάτων που τους αφορούν.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6856/10-03-2014 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. 22114/2-6-2014 έγγραφο από τον Υπουργό Υγείας η ακόλουθη απάντηση:
2. Στην με αριθμό 6881/11-03-2014 ερώτηση του Βουλευτή κ. Γερμενή Γεωργίου δόθηκε με το υπ’ αριθμ. 23011/2-6-2014 έγγραφο από τον Υπουργό Υγείας η ακόλουθη απάντηση:
3. Στην με αριθμό 7763/15-04-2014 ερώτηση του Βουλευτή κ. Μαρίνου Ανδρέα δόθηκε με το υπ’ αριθμ. 85489/ΙΗ ΕΞ /2-6-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:
4. Στην με αριθμό 8143/09-05-2014 ερώτηση των Βουλευτών κυρίων Λαφαζάνη Παναγιώτη, Βαρεμένου Γεωργίου, Δρίτσα Θεοδώρου, Στρατούλη Δημητρίου δόθηκε με το υπ’ αριθμ. ΤΚΕ/Φ.2/13777/2-6-201 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:",121357,"","ΕΠΙΚΥΡΩΣΗ ΠΡΑΚΤΙΚΩΝ",NA,"",NA
"3472","
"," Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη επίκαιρη ερώτηση με αριθμό 47/7-7-2014 της Βουλευτού Σερρών της Νέας Δημοκρατίας κ.Φωτεινής Αραμπατζή προς τους Υπουργούς Οικονομικών και Αγροτικής Ανάπτυξης και Τροφίμων σχετικά με την αντιμετώπιση των προβλημάτων από την ισχυρή χαλαζόπτωση στη γεωργοκτηνοτροφική παραγωγή στο Νομό Σερρών.
Στην ερώτηση θα απαντήσει ο Αναπληρωτής Υπουργός κ. Κουκουλόπουλος.
Κυρία Αραμπατζή, έχετε τον λόγο για να αναπτύξετε την επίκαιρη ερώτησή σας.",121358,"Chairman","ΠΡΟΕΔΡΕΥΩΝ",74,"",74
"3473","
"," Ευχαριστώ, κύριε Πρόεδρε.
Κύριε Υπουργέ, στις 18 Ιουνίου ο Νομός Σερρών υπέστη μία πρωτοφανή βιβλική καταστροφή πληττόμενος στο φυτικό του κεφάλαιο από μία άνευ προηγουμένου εντάσεως και εκτάσεως χαλαζόπτωση. 
Οι πρώτες εκτιμήσεις της Διεύθυνσης Γεωργίας μιλούν για «αφανισμό» γεωργικών εκμεταλλεύσεων που ξεπερνούν τις εκατόν είκοσι χιλιάδες στρέμματα σε περισσότερα από σαράντα χωριά. Καταστράφηκαν τα πάντα, σιτηρά, ηλίανθος, μηδική -που ήταν και άμεσης συγκομιδής- αλλά και υπόλοιπες καλλιέργειες, όπως βαμβάκια, καλαμπόκια, τεύτλα, καπνός, πατάτες, αμπέλια, δένδρα. 
Όπως καταλαβαίνετε, ένας κατ’ εξοχήν γεωκτηνοτροφικός νομός, ο οποίος σημειωτέον συμβάλλει στο 10% της γεωργικής παραγωγής στην επικράτεια, υπέστη ένα ανεπανόρθωτο οικονομικό πλήγμα στη βασική εισοδηματική του τάξη, στη βασική παραγωγική του τάξη σε μια από τις πιο αντίξοες γεωργικά χρονιές επιβεβαρημένης και λόγω της οικονομικής κρίσης. 
Επίσης, είναι αντίξοη η χρονιά γιατί επανειλημμένες βροχοπτώσεις, για παράδειγμα εκτός του ότι καθυστέρησαν εξαιρετικά τη σπορά του βαμβακιού γέμισαν με μύκητες, σεπτόρια και σκωρίαση τα σιτηρά του νομού προηγουμένως, τον Μάιο, απομειώνοντας την παραγωγή στο 50%. 
Παρεμπιπτόντως, είχα κάνει μια ερώτηση στις 24-5-2014 σχετικά με το ποιες ενέργειες προτίθεται να αναλάβει η Κυβέρνηση προκειμένου να αποζημιωθούν οι συγκεκριμένοι παραγωγοί, προφανώς μέσω ΠΣΕΑ. 
Έλαβα μία απάντηση τύπου έκθεσης ιδεών. Δυστυχώς, αυτό είναι σύνηθες στον κοινοβουλευτικό έλεγχο: απαντήσεις που είναι μία απλή παραπομπή σε νομοθετικά κείμενα, χωρίς καμμία πρακτική προσέγγιση και χωρίς καμμία έκφραση πολιτικής βούλησης για το διά ταύτα. 
Επανέρχομαι, όμως, στη «βιβλική καταστροφή». Ζητούμε αντιμετώπιση αυτής της πρωτοφανούς οικονομικής καταστροφής με τη δέουσα ευελιξία, σοβαρότητα και με χαρακτηριστικά έκτακτων μέτρων αντιμετώπισης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Έχω ένα λεπτό ακόμη. Έτσι δεν είναι;
Κατ’ αρχάς χρειάζονται γρήγορες και δίκαιες εκτιμήσεις. Οι παραγωγοί φοβούνται, ίσως έχοντας και κακό προηγούμενο από τον ΕΛΓΑ, ότι δεν θα πάρουν αυτά που δικαιούνται. Πρέπει από το στόμα σας να ακούσουμε σήμερα ότι ο ΕΛΓΑ θα αποζημιώσει δίκαια και αντικειμενικά, χωρίς εκπτώσεις και με τάχιστες διαδικασίες.  
Αυτή η καταστροφή, κύριε Υπουργέ, δεν μπορεί να πάει με τη συνήθη διαδικασία. Εδώ μιλάμε για έναν οικονομικό Αρμαγεδδώνα. Ο Υπουργός Αγροτικής Ανάπτυξης με διαβεβαίωσε ότι προσελήφθησαν εβδομήντα πέντε εκτιμητές-γεωπόνοι, προκειμένου γρήγορα κι αντικειμενικά να γίνουν οι εκτιμήσεις. Έχω στα χέρια μου τη χθεσινή επιστολή του ΕΛΓΑ, που λέει ότι είκοσι μέρες μετά την καταστροφή, μόλις είκοσι μία χιλιάδες στρέμματα, δηλαδή το 1⁄6 της εικαζόμενης ζημιάς, έχει εκτιμηθεί από είκοσι έξι γεωπόνους. 
Αν πάμε έτσι, όπως καταλαβαίνετε, έξι μήνες θα χρειαστούμε μόνο για τις εκτιμήσεις. Αν λάβουμε υπ’ όψιν και την καθυστέρηση των δηλώσεων ΟΣΔΕ, τη διαδικασία επαλήθευσης από τον ΟΠΕΚΕΠΕ αλλά και το μέγεθος της καταστροφής, οι χρόνοι είναι απαγορευτικοί. 
Ζητώ, λοιπόν, έκτακτη πολιτική και νομοθετική πρωτοβουλία για δυνατότητα παροχής προκαταβολής αποζημίωσης. Δεν το λέω τυχαία. Υπήρξε πρόσφατη πρόταση νόμου από τον τότε Βουλευτή και νυν Υπουργό Αγροτικής Ανάπτυξης, τον κ. Καρασμάνη, την οποία υποστήριξαν πενήντα δύο Βουλευτές, η οποία δυστυχώς δεν έγινε δεκτή από την προηγούμενη ηγεσία του Υπουργείου Αγροτικής Ανάπτυξης, που προβλέπει σαφώς αυτήν τη δυνατότητα. 
Τη διαβάζω: «Αίρουμε το σημερινό κλίμα καχυποψίας…»",121359,""," ΦΩΤΕΙΝΗ ΑΡΑΜΠΑΤΖΗ",18,"",18
"3474"," 
"," Να ακούσουμε και τον Υπουργό και να συνεχίσετε μετά;",121360,"Chairman","ΠΡΟΕΔΡΕΥΩΝ",74,"",74
"3475","
"," Τελειώνω αμέσως.
…«ενισχύουμε την εμπιστοσύνη μεταξύ πολιτείας και αγροτών, παρέχοντας άμεσα προκαταβολές μετά την εκδήλωση μεγάλων ζημιών.». 
Προτίθεστε, λοιπόν, να προχωρήσετε σε προκαταβολή αποζημιώσεων -ιδού η ευκαιρία- δίνοντας ανάσα σε αγρότες, στις πληγείσες καλλιέργειες, τουλάχιστον σε αυτές της άμεσης συγκομιδής;",121361,""," ΦΩΤΕΙΝΗ ΑΡΑΜΠΑΤΖΗ",18,"",18
"3476","
"," Ο κύριος Υπουργός έχει τον λόγο.",121362,"Chairman","ΠΡΟΕΔΡΕΥΩΝ",74,"",74
"3477","
"," Ευχαριστώ, κύριε Πρόεδρε.   
Κυρία συνάδελφε, όπως ξέρετε -βρεθήκαμε εξάλλου στις Σέρρες- το γεγονός της ασυνήθιστης πραγματικά, πρωτοφανούς καταστροφής που προκάλεσε το συγκεκριμένο καιρικό φαινόμενο -αναφέρομαι στην ολότελα ασυνήθιστη από κάθε άποψη χαλαζόπτωση- είναι που έφερε και εμένα στις Σέρρες, όπου και συμμετείχα σε μία σύσκεψη, στην οποία και εσείς συμμετείχατε παρουσία του Περιφερειάρχη, του Αντιπεριφερειάρχη και όλων φυσικά των Βουλευτών και συναδέλφων όλων των πτερύγων της Βουλής, των παραγωγών, των δημάρχων και ούτω καθεξής. 
Είχα την ευκαιρία από κοντά να διαπιστώσω πραγματικά το μέγεθος της καταστροφής και νομίζω ότι επ’ αυτού πρέπει να συμφωνήσουμε. Είναι πραγματικά πρωτοφανής και αναφέρεται σε έναν νομό στον οποίο η γεωργική και η κτηνοτροφική παραγωγή είναι η καρδιά της οικονομίας του. Είναι ίσως ο κατ’ εξοχήν νομός της χώρας που συμμετέχει τόσο έντονα το αγροτικό ΑΕΠ στο ΑΕΠ του τόπου. Κατά συνέπεια δεν μπορούμε κι εμείς να δράσουμε συμβατικά. Εξ ου και αμέσως ήρθα, σε συνεννόηση και με τον συνάδελφό μου κ. Καρασμάνη. 
Αυτά που κάναμε μέχρι τώρα τα γνωρίζετε. Εγώ θέλω να μείνω λιγάκι στο ζήτημα της καταγραφής των ζημιών, γιατί στον ΕΛΓΑ δόθηκαν εντολές γι’ αυτό. Θυμίζω ότι συνεργείο του ΕΛΓΑ με επικεφαλής τον Πρόεδρό του και τον Αντιπρόεδρο, αμέσως, την επόμενη μέρα, όταν εγώ αναχώρησα, ήρθαν επιτόπου και αυτοί στον νομό και συντόνισαν όλη τη δουλειά της καταγραφής. 
Θέλω, όμως, να βάλουμε λιγάκι τα πράγματα σε μία σειρά. Αυτό που συμφωνήσαμε στη σύσκεψη φορέων, ήταν, πρώτον, να κάνουμε ιεραρχημένα την καταγραφή των ζημιών. Αυτό ζητήθηκε από όλους. Δηλαδή να προηγηθούν ευπαθή προϊόντα και τα προϊόντα που βρίσκονταν πάνω στην περίοδο ακριβώς της συγκομιδής, έτσι ώστε να ολοκληρωθεί αυτών των προϊόντων πρώτα η πλήρης καταγραφή των αποζημιώσεων, για να έχουμε και πιο έγκαιρη καταβολή των αποζημιώσεων στους δικαιούχους. Ακριβώς αυτό γίνεται. 
Τώρα με αφορμή την επίκαιρη ερώτησή σας, είχαμε μία συνάντηση με τα στελέχη του ΕΛΓΑ, έτσι ώστε να έχουν μία περαιτέρω ενίσχυση των συνεργείων. Ζήτησα την κατανομή στην ευρύτερη περιοχή της Μακεδονίας-Θράκης και της Ηπείρου και της Θεσσαλίας, μία ευρύτερη περιοχή όπου μπορούν να γίνουν με μία σχετική ευκολία μετακινήσεις από τον έναν τόπο στον άλλον -δεν είναι δα και κάτι τραγικό-και τις επόμενες μέρες θα έχουμε μία περαιτέρω ενίσχυση, έτσι ώστε να επιταχύνουμε ακόμα περισσότερο τον έλεγχο των ζημιών. 
Για όλα αυτά αναλυτικά, δηλαδή για το αν καταφέραμε να επιταχύνουμε ή όχι την καταγραφή των ζημιών, που το θεωρώ καίριο και ιδιαίτερα για τα προϊόντα που είναι σε περίοδο συγκομιδής, θα έχω την ευκαιρία πιστεύω την επόμενη εβδομάδα να ενημερώσω και εσάς, μιας που εκκρεμεί η συνάντησή μας -αυτή που εσείς έχετε ζητήσει με τον κ. Περιφερειάρχη και τους άλλους Βουλευτές-, έτσι ώστε να συζητήσουμε ολοκληρωμένα όχι μόνο για την πορεία της απογραφής των ζημιών βέβαια, αλλά και για τα υπόλοιπα μέτρα, για τα οποία θα έχω την ευκαιρία στη δευτερολογία μου να κάνω κάποιες αναφορές.",121363,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"3478"," 
"," Τον λόγο έχει η κ. Αραμπατζή για τη δευτερολογία της.",121364,"Chairman","ΠΡΟΕΔΡΕΥΩΝ",74,"",74
"3479","
"," Ευχαριστώ, κύριε Πρόεδρε.   
Κύριε Υπουργέ, δυστυχώς δεν πήρα απάντηση για το μείζον, για αυτό που καίει. Νομίζω ότι είναι μία ιστορική ευκαιρία να αναλάβετε πολιτική πρωτοβουλία –γιατί τις προδιαγεγραμμένες διαδικασίες και τις προβλεπόμενες τις γνωρίζουμε- και να μπείτε στη διαδικασία προκαταβολής αποζημιώσεων -αυτό σάς ρώτησα- τουλάχιστον στις καλλιέργειες άμεσης συγκομιδής. 
Οι ζημιές θα είναι ανυπολόγιστες, κύριε Υπουργέ, σε όλη την παραγωγική, οικονομική αλυσίδα της τοπικής μας οικονομίας. Φανταστείτε ότι και αν ακόμα ο ΕΛΓΑ πιστοποιήσει ζημιά 100% στα σκληρά σιτάρια, για παράδειγμα, όταν είναι η μέση στρεμματική αποζημίωση τριακόσια σαράντα κιλά, ο παραγωγός θα πάρει 64 ευρώ το στρέμμα, τη στιγμή που τα έξοδα παραγωγής του είναι 70-75 ευρώ. Ένας μέσος παραγωγός με εκατό στρέμματα κλήρο θα έχει μία απώλεια υπολογισμένη από 2.500 έως 5.000 ευρώ. 
Ακόμη δυσχερέστερη είναι η θέση των κτηνοτρόφων. Αυτοί, κύριε Υπουργέ, απώλεσαν τις ζωοτροφές τους. Τα χλωρά καλαμπόκια καταστράφηκαν. Με τι θα θρέψουν το ζωικό τους κεφάλαιο; Δηλαδή, θα απωλέσουν και το ζωικό τους κεφάλαιο; 
Ας μην ξεχνάμε ότι ο Νομός Σερρών είναι, δυστυχώς, ένας από τους νομούς που αντιμετωπίζει ακόμη και σήμερα το θέμα του αποχαρακτηρισμού των βοσκοτόπων. Όμως, 2 εκατομμύρια ευρώ της δικαιούμενης ενιαίας ενίσχυσης συνεχίζουν να λείπουν. Από τον περασμένο Μάιο -ας μου επιτραπεί η έκφραση- έχει «μαλλιάσει η γλώσσα μου» με πλείστες παρεμβάσεις. Τότε το έλλειμμα ήταν 5 εκατομμύρια ευρώ. Ακόμη και σήμερα, 2 εκατομμύρια ευρώ λείπουν από τις τσέπες των Σερρέων κτηνοτρόφων από τη δικαιούμενη ενιαία ενίσχυση, λόγω των πλημμελειών του ΟΠΕΚΕΠΕ, στις οποίες έχω αναφερθεί πολλές φορές. Πώς θα επιβιώσουν αυτοί οι άνθρωποι; 
Θα πρέπει να υπάρχει μέριμνα για τους πληγέντες, ώστε να μην υπάρξει πρόβλημα με τις συνδεδεμένες ενισχύσεις, να μην υπάρξει πρόβλημα με τις νέες δηλώσεις ΟΣΔΕ, εν όψει και της νέας ΚΑΠ, μέριμνα ώστε τα ασφάλιστρα του ΕΛΓΑ να μην παρακρατηθούν κατά το συνήθως προβλεπόμενο από τους λογαριασμούς ενιαίας ενίσχυσης -να πάρετε μία πρωτοβουλία-, αν προηγουμένως δεν πληρωθούν οι αποζημιώσεις. 
Κυρίως όμως -και αυτό είναι το μείζον- θα πρέπει να ελαφρύνετε, να ανακουφίσετε τους παραγωγούς από τη θηλειά των δανειακών τους υποχρεώσεων. 
Προτίθεστε, λοιπόν, σε συνεργασία με το Υπουργείο Οικονομικών στη συνάντηση, αυτή στην οποία αναφερθήκατε και ζήτησα, με τον Περιφερειάρχη Κεντρικής Μακεδονίας και όλο το πολιτικό προσωπικό του Νομού Σερρών, να προβείτε σε πάγωμα των καλλιεργητικών και άλλων δανείων των αγροτών που επλήγησαν από αυτήν τη φοβερή καταστροφή, μέχρι να πληρωθούν οι αποζημιώσεις τους; 
Ευχαριστώ.",121365,""," ΦΩΤΕΙΝΗ ΑΡΑΜΠΑΤΖΗ",18,"",18
"3480","
"," Ο κύριος Υπουργός έχει τον λόγο.",121366,"Chairman","ΠΡΟΕΔΡΕΥΩΝ",74,"",74
"3481","
"," Δεν σας απάντησα σε όλα, κυρία συνάδελφε, γιατί στην πρώτη παρέμβασή σας μιλήσατε ακριβώς διπλάσια από αυτό που δικαιούσασταν. 
Θέσατε πάρα πολλά ζητήματα και οι απαντήσεις πρέπει να είναι συγκεκριμένες και σαφείς από την πλευρά του εκάστοτε ομιλούντος Υπουργού, όχι εμού προσωπικά. 
Μπαίνω, λοιπόν, κατευθείαν στο θέμα που θέτετε. Ξέρετε καλά ότι προκαταβολή δεν προβλέπεται. Χρειάζεται νομοθετική παρέμβαση. Γι’ αυτό και τόνισα τόσο πολύ την ιεραρχημένη καταγραφή, για να πάρουν νωρίτερα τα λεφτά αυτοί που πρέπει, δηλαδή αυτοί που έχουν κάνει μεγάλες δαπάνες μέχρι τώρα, αυτοί που ήταν κοντά στη συγκομιδή και ούτω καθεξής. Αυτό είναι το πρώτο θέμα. 
Δεύτερον, έχουν γίνει συναντήσεις και με την Ένωση Ελληνικών Τραπεζών για μια σειρά από θέματα, καθώς και με ανθρώπους που εμπλέκονται με το ΟΣΔΕ, έτσι ώστε να έχουμε μια καλύτερη αντιμετώπιση των παραγωγών. Γνωρίζω τα έξοδά τους. Αυτό το αναφέρω όχι για να αλλάξω θέμα, αλλά για να πω ότι όλοι οι συντελεστές του κόστους παραγωγής στον πρωτογενή τομέα έχουν μπει στο τραπέζι του Υπουργείου Αγροτικής Ανάπτυξης με αφορμή τη νέα ΚΑΠ. 
Φιλοδοξούμε και πιστεύουμε ότι η νέα ΚΑΠ δεν θα είναι ίδια με την προηγούμενη. Έτσι κι αλλιώς δεν είναι ίδια, γιατί φεύγει από τα ιστορικά δικαιώματα και πάει στη στρεμματική απόδοση. Κατά συνέπεια πρέπει όλοι μαζί να φέρουμε την παραγωγή στην επιφάνεια. Θα έχουμε κάνει όμως μισό βήμα, εάν δεν δούμε οργανωμένα και με ένα σχέδιο όλα τα ζητήματα κόστους, μέσα στα οποία το θέμα της ρευστότητας είναι κεντρικό θέμα -αυτό ακριβώς που θέσατε. Βέβαια, βλέπουμε μια έκτακτη κατάσταση, όπως αυτή στις Σέρρες, πού μπορεί να οδηγήσει πραγματικά τον παραγωγό. 
Εγώ την επόμενη βδομάδα, όπως σας είπα –γιατί υπάρχει μια προεργασία-, θα σας απαντήσω ολοκληρωμένα για το τι μπορούμε και το τι έχουμε κάνει και για τα δάνεια, τι αιτήματα υπάρχουν και τι παρεμβάσεις έχουν γίνει -ή μπορούν να γίνουν- περαιτέρω για τις Σέρρες. 
Σε ό,τι αφορά το θέμα των προκαταβολών, που το άφησα τελευταίο γιατί το θέτετε κεντρικά, σας είπα κατ’ αρχάς ότι δεν προβλέπεται. Εμείς από την άλλη πλευρά εξετάζουμε όλα τα διαθέσιμα στοιχεία και δεδομένα, έτσι ώστε να βελτιώσουμε ριζικά –αν θέλετε- το καθεστώς των αποζημιώσεων. Εξετάζουμε σε αλληλογραφία με την Ευρωπαϊκή Επιτροπή, εάν συγκεκριμένη δράση του Συμφώνου Εταιρικής Σχέσης, του ΣΕΣ, του νέου ΕΣΠΑ –ας το πω έτσι για να το καταλάβει καλύτερα κι όποιος μάς ακούει αυτήν τη στιγμή, γιατί τα αρκτικόλεξα και όλη αυτή η ορολογία τελικά πολλές φορές είναι μόνο για εμάς-, εάν το νέο Κοινοτικό Πλαίσιο Στήριξης που πρόκειται να μπει σε εφαρμογή από την 1η Ιανουαρίου 2015 έχει κάποιες σχετικές προβλέψεις που μιλάνε για ασφάλεια κινδύνου για τον πρωτογενή τομέα. Είμαστε σε αλληλογραφία, αν μπορούμε μέσα από εκεί, να λειτουργήσουμε ενισχυτικά, έτσι ώστε να βρεθεί ένας άλλος πόρος για τα προϊόντα που παράγουν οι γεωργοί και οι κτηνοτρόφοι, για να μπορούμε να έχουμε ένα πιο ασφαλές και ενισχυμένο καθεστώς ενίσχυσής τους σε περίπτωση ζημιών, όπως είναι η συγκεκριμένη ζημιά για την οποία μιλάμε. 
Προφανώς, κάπου εδώ πρέπει να σταματήσω. Όταν υπάρχει κάτι νεότερο, θα είστε από τους πρώτους που θα ενημερωθείτε, για λόγους προφανείς. 
Ευχαριστώ πολύ.",121367,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"3482","
"," Κι εγώ ευχαριστώ. 
Θα ήθελα να διευκρινίσω ότι ο χρόνος της πρωτολογίας για τον Βουλευτή είναι δύο λεπτά και της δευτερολογίας είναι τρία λεπτά. 
Υπήρξε μια μικρή ανοχή.",121368,"Chairman","ΠΡΟΕΔΡΕΥΩΝ",74,"",74
"3483"," 
"," Ανάποδα το έκανα.",121369,""," ΦΩΤΕΙΝΗ ΑΡΑΜΠΑΤΖΗ",18,"",18
"3484"," 
"," Εντάξει. Το κατάλαβα και για αυτό δεν σας ενόχλησα.",121370,"Chairman","ΠΡΟΕΔΡΕΥΩΝ",74,"",74
"3485"," 
"," Ευχαριστώ πολύ.",121371,""," ΦΩΤΕΙΝΗ ΑΡΑΜΠΑΤΖΗ",18,"",18
"3486","
"," Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία είκοσι έξι μαθητές και μαθήτριες από το 14ο Γυμνάσιο Πειραιά και το 2ο Γυμνάσιο Καλλίπολης Πειραιά. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στην δεύτερη επίκαιρη ερώτηση με αριθμό 48/7-7-2014 της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς κ. Δέσποινα Χαραλαμπίδου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τις απολύσεις εργαζομένων στον «ΟΠΑΠ Α.Ε».
Κυρία Χαραλαμπίδου, έχετε τον λόγο.",121372,"Chairman","ΠΡΟΕΔΡΕΥΩΝ",74,"",74
"3487"," 
"," Ευχαριστώ, κύριε Πρόεδρε.
Κύριε Υφυπουργέ, την υπόθεση τη γνωρίζετε. Στις 30 Ιουνίου ο Διευθύνων Σύμβουλος της επιχείρησης, της ιδιωτικοποιημένης πλέον, «ΟΠΑΠ Α.Ε», ανακοίνωσε στους εργαζόμενους μαζικές απολύσεις. Ξεκίνησε με κλείσιμο τμημάτων από την «ΟΠΑΠ Παροχής Υπηρεσιών Α.Ε.» και προχωρώντας σε μια φάση αναδιοργάνωσης της επιχείρησης, προετοιμάζεται για περισσότερες απολύσεις. 
Κάλεσε, λοιπόν, η εργοδοσία τους εργαζόμενους να αποδεχθούν τις απολύσεις συναινετικά, με τη μορφή εθελούσιας αποχώρησης. Διαφορετικά, ανακοίνωσε ότι θα προχωρήσει σε ομαδικές απολύσεις. 
Θα ήθελα να σημειώσω επιπλέον -χωρίς αυτό να είναι το κυρίαρχο- ότι για τον υπολογισμό των αποζημιώσεων δεν λαμβάνεται υπ’ όψιν ο συνολικός χρόνος υπηρεσίας των εργαζομένων στην «ΟΠΑΠ Παροχής Υπηρεσιών Α.Ε.» 
Αυτό λοιπόν είναι το αποτέλεσμα των αποκρατικοποιήσεων: μαζικές απολύσεις με το «καλημέρα», με του που περνάει η επιχείρηση από τον έλεγχο του δημοσίου στα χέρια του ιδιώτη. Μάλιστα, εδώ μιλάμε για μια τρομερά κερδοφόρα επιχείρηση, για κέρδη που έφτασαν τα 141.000.000 ευρώ για το 2013 και για συνέχιση των κερδών. 
Πρόκειται για μια από τις πιο κερδοφόρες επιχειρήσεις στην Ελλάδα αυτήν τη στιγμή. Το ελληνικό δημόσιο, όμως, δεν θα εισπράξει τίποτε από αυτήν την κερδοφορία, παρά μόνο ένα μικρό ποσοστό από τους φόρους. Αντί να αυξάνονται η απασχόληση και οι μισθοί, οι εργαζόμενοι γίνονται θυσία, ώστε να κατευθυνθούν όλα τα κέρδη στα χέρια των ιδιωτών μετόχων και στα μπόνους των μάνατζερ που διαχειρίζονται τώρα τον ΟΠΑΠ.
Επειδή, λοιπόν, είναι πολύ πρόσφατη η υπόθεση για τις απολύσεις στη Χαλυβουργία και τον νέο ρόλο που παίζει το Ανώτατο Συμβούλιο Εργασίας, η ερώτηση προς την Κυβέρνηση και τον κύριο Υφυπουργό είναι απλή: Θα επιτρέψετε να προχωρήσει ο σχεδιασμός της επιχείρησης για αυτές τις ομαδικές απολύσεις και η εκχώρηση των τμημάτων της επιχείρησης σε ιδιώτες; 
Ευχαριστώ πολύ.",121373,""," ΔΕΣΠΟΙΝΑ ΧΑΡΑΛΑΜΠΙΔΟΥ",291,"",291
"3488","
"," Τον λόγο έχει ο κύριος Υπουργός.",121374,"Chairman","ΠΡΟΕΔΡΕΥΩΝ",74,"",74
"3489"," 
"," Ευχαριστώ, κύριε Πρόεδρε.
Ξεκινάω από το τελευταίο, εάν θα επιτρέψουμε σε μια ιδιωτική επιχείρηση να εκχωρήσει δραστηριότητές της σε ιδιώτες. Αυτό δεν μπορώ να το απαντήσω γιατί πιστεύω ότι είναι μια αντίφαση εννοιολογική, κατ’ αρχάς. Επί της ουσίας, όμως, εάν θεωρήσουμε ότι εννοείτε αν μπορεί μια ιδιωτική επιχείρηση να συνεργάζεται με άλλες ιδιωτικές επιχειρήσεις, τότε σας λέω ότι μπορεί. Δεν έχω εγώ, όμως, καμμία αρμοδιότητα επ’ αυτού ούτε το Υπουργείο Εργασίας. 
Εμείς για την ουσία της επίκαιρης ερώτησης έχουμε να πούμε τα εξής, που αφορούν το θέμα «ομαδικές απολύσεις»: Ο ν. 1337 ισχύει, με όλα όσα προβλέπει για την προστασία των εργαζομένων από ομαδικές απολύσεις. Γνωρίζετε πάρα πολύ καλά τι σημαίνει η έννοια «ομαδικές απολύσεις» σύμφωνα με τον ν. 1337, διότι άλλες έννοιες «μαζικές απολύσεις» ή «πολλές απολύσεις» κ.λπ. δεν αντικατοπτρίζουν την πραγματικότητα. «Ομαδικές απολύσεις», όπως τις ορίζει ο νόμος, είναι οι απολύσεις οι οποίες γίνονται πάνω από τα όρια που επιτρέπει ο νόμος. Βέβαια, σε αυτήν την περίπτωση δεν μπορεί η επιχείρηση να προβεί χωρίς την έγκριση των αρμόδιων οργάνων. 
Επομένως η ουσία της ερώτησης είναι: Εφόσον υπάρξει οποιαδήποτε ενέργεια που έχει να κάνει με παραβίαση των όρων του ν. 1337, σαφώς και θα επιβληθούν όλες εκείνες οι κυρώσεις και θα ακυρωθούν οι απολύσεις οι οποίες δεν είναι σύμφωνες με τον νόμο. Αυτό είναι το ένα. 
Το δεύτερο θέμα που αναφέρατε, για το πόσο τοις εκατό θα κερδίσει το ελληνικό δημόσιο κ.λπ., είναι θέμα του Υπουργείου Οικονομικών και δεν μπορώ να σας απαντήσω, γιατί δεν είναι αρμοδιότητας του Υπουργείου Εργασίας. 
Επομένως, συνοψίζοντας, θα ήθελα να πω ότι επειδή μέχρι σήμερα δεν έχουμε καμμία καταγγελία, κανένα αίτημα για διενέργεια εργατικής διαφοράς ή οποιοδήποτε άλλο ζήτημα που να έχει τεθεί από την πλευρά των εργαζομένων, οι υπηρεσίες ΣΕΠΕ και οι Διευθύνσεις Απασχόλησης από τις οποίες ζήτησα ενημέρωση δεν είχαν να με ενημερώσουν σε κάτι που είχε να κάνει με αίτημα ή καταγγελία παραβίασης του νόμου. Εφόσον υπάρξει, σαφώς και θα υπάρξουν οι ενέργειες οι οποίες προβλέπονται από τον νόμο. 
Ευχαριστώ πολύ.",121375,""," ΒΑΣΙΛΕΙΟΣ ΚΕΓΚΕΡΟΓΛΟΥ",115,"",115
"3490","
 ","  Κυρία Χαραλαμπίδου, έχετε τον λόγο για τη δευτερολογία σας.",121376,"Chairman","ΠΡΟΕΔΡΕΥΩΝ",74,"",74
"3491"," 
"," Ευχαριστώ, κύριε Πρόεδρε.
 Κύριε Υφυπουργέ, η τακτική της συγκεκριμένης επιχείρησης της «ΟΠΑΠ Α.Ε.» βασίζεται στο πλαίσιο το οποίο έχει δημιουργηθεί από τη νεοφιλελεύθερη απορύθμιση του Εργατικού Δικαίου. 
Το Εργατικό Δίκαιο έχει καταντήσει παντελώς διάτρητο με βάση τις μνημονιακές πολιτικές που έχουν εφαρμοστεί εδώ και τριάμισι χρόνια. 
Σε αυτήν την απορρύθμιση του Εργατικού Δικαίου, σε αυτό το πλαίσιο εντάσσονται και τα προγράμματα των «εθελούσιων» αποχωρήσεων, τα οποία στην ουσία είναι καθαρές απολύσεις με πλάγιο τρόπο, τα οποία πατάνε πάνω στα τεράστια προβλήματα της ανεργίας και στη μεγάλη αβεβαιότητα των εργαζόμενων από την ίδια την κατάσταση που επικρατεί στην αγορά εργασίας. 
Η διοίκηση «ΟΠΑΠ Α.Ε.» επιλέγει το κόλπο με τις εθελούσιες αποχωρήσεις, για να γλυκάνει το χάπι για τους εργαζόμενους, γιατί γνωρίζει πολύ καλά ότι με βάση τα οικονομικά της ίδιας της επιχείρησης, με βάση την πολύ υψηλή κερδοφορία δεν μπορεί να προσφύγει στον νόμο στον οποίο εσείς αναφερθήκατε, δεν μπορεί να δικαιολογήσει τις ομαδικές απολύσεις. 
Το ζήτημα εδώ είναι πού οδηγούν αυτές οι ιδιωτικοποιήσεις που έγιναν όλο το προηγούμενο διάστημα, πού οδηγεί δηλαδή αυτό το μοντέλο της κυβερνητικής πολιτικής που εφαρμόζεται για την εργασία. 
Το απλό ερώτημα, στο οποίο δεν μπορείτε να απαντήσετε φυσικά, είναι τι κάνετε με την ανεργία, με το τεράστιο πρόβλημα της ανεργίας. Πώς μπορείτε να μιλάτε για ανάκαμψη –γι’ αυτή μιλάει ο κύριος Πρωθυπουργός-, όταν αδυνατείτε να επιβάλλετε την προστασία των ήδη υπαρχουσών θέσεων εργασίας;
Εγώ θεωρώ ότι δεν απαντήσετε, κύριε Υπουργέ, στο ένα από τα δύο ερωτήματα που έθεσα. Δεν μπορεί η επιχείρηση «ΟΠΑΠ Α.Ε.» να απολύει με αυτόν τον τρόπο τους εργαζόμενους, να εκχωρεί τις δραστηριότητες σε ιδιώτες, σε γνωστούς ιδιώτες. Μεγάλο μέρος των τμημάτων θα το πάρει ο γνωστός «εθνικός ευεργέτης» ο Μπόμπολας και το Υπουργείο Εργασίας κωφεύει και αδιαφορεί. 
Οι εργαζόμενοι είπαν όχι στο πρόγραμμα της εθελούσιας. Το θέμα θα έρθει στο Ανώτατο Συμβούλιο Εργασίας και εδώ θέλουμε δέσμευση για το τι θα κάνετε. Θα κληθεί το Υπουργείο Εργασίας να πάρει θέση. Θα κρατήσετε την ίδια στάση που κρατήσετε και για τις απολύσεις στη χαλυβουργία; 
Θεωρώ, παρ’ ότι, όπως λέτε εσείς, δεν έχει έρθει το θέμα στις υπηρεσίες -γιατί δεν μπορεί να έρθει-, ότι θα μπορούσατε να πάρετε μία πρωτοβουλία ως Υπουργείο Εργασίας να καλέσετε την επιχείρηση αλλά και το σωματείο των εργαζόμενων και να δηλώσετε με κατηγορηματικό τρόπο στην εταιρεία, στην πλέον κερδοφόρα επιχείρηση στην Ελλάδα σήμερα ότι δεν μπορεί να εφαρμόσει αυτό το πρόγραμμα. Αυτό θα είναι μια δέσμευση από τη δική σας μεριά και αυτό θέλουν σήμερα οι εργαζόμενοι.",121377,""," ΔΕΣΠΟΙΝΑ ΧΑΡΑΛΑΜΠΙΔΟΥ",291,"",291
"3492"," 
"," Ορίστε, κύριε Υπουργέ, έχετε τον λόγο.",121378,"Chairman","ΠΡΟΕΔΡΕΥΩΝ",74,"",74
"3493"," 
"," Κατ’ αρχάς, ούτε κωφεύουμε ούτε κάνουμε ότι δεν βλέπουμε και ούτε και ισχύει αυτό που λέτε, ότι δεν μπορούμε να απαντήσουμε. Σε τι δεν μπορούμε δηλαδή να απαντήσουμε; Δεν μπορούμε να απαντήσουμε σε γενικές και αόριστες αναφορές ή εγώ θα κάνω τη δουλειά που πρέπει να κάνετε εσείς; 
Εσείς πρέπει να ζητήσετε μαζί με τους εργαζόμενους που έχουν να καταγγείλουν συγκεκριμένα πράγματα –εάν υπάρχουν τέτοιοι- να γίνει οποιαδήποτε διαδικασία τριμερούς. Αυτό πρέπει να το κάνετε εσείς. 
Τη δουλειά, λοιπόν, που πρέπει να κάνετε εσείς, την οποία εγώ την έχω κάνει αρκετές φορές ως Βουλευτής, λέτε ότι πρέπει να την κάνει ο Υπουργός, χωρίς να γνωρίζω ποιοι είναι οι εργαζόμενοι που καταγγέλλουν. Αναφέρετε στην επίκαιρη ερώτηση ότι είναι ο τάδε σύλλογος, ο τάδε εργαζόμενος, για να προβώ σε αυτήν την ενέργεια; 
Μπορεί, λοιπόν, το επόμενο διάστημα, εφόσον υπάρχουν εργαζόμενοι που καταγγέλλουν αυτό το οποίο αναφέρετε, είτε είναι σύλλογος είτε εργαζόμενοι οι οποίοι εκφράζουν, ασφαλώς, έναν αριθμό –δεν είναι δηλαδή μια μεμονωμένη περίπτωση-, να γίνει τριμερής διαδικασία. Εάν είναι μεμονωμένη περίπτωση, μπορεί να γίνει εργατική διαφορά. Αυτά είναι τα συγκεκριμένα που προβλέπει ο νόμος. 
Βεβαίως, αυτό που σας λέω είναι ότι ο ν. 1337 ισχύει, όπως ακριβώς είναι διατυπωμένος, για τα ζητήματα που έχουν να κάνουν με τις ομαδικές απολύσεις. Σωστά αναφερθήκατε στο ότι οι επιχειρήσεις που δεν έχουν στοιχεία προβληματικότητας σε σχέση με την κρίση, η οποία μπορεί να τις επηρέασε, ασφαλώς και δεν είναι ούτε λογικό ούτε νόμιμο να έχουν το καλώς έχειν για οποιαδήποτε ενέργεια εξαίρεσης από τον ν. 1337. Το τοποθετήσατε πολύ καλά. 
Άρα, λοιπόν, εδώ συζητάμε για ένα θέμα, χωρίς να υπάρχει η απαιτούμενη καταγγελία –κατά την άποψή μου- ότι εμείς ως Κυβέρνηση δεν προβήκαμε στις απαιτούμενες ενέργειες. 
Βεβαίως, εδώ μπορούμε να συζητήσουμε το γενικότερο θέμα που έχει να κάνει με τη λειτουργία του ν. 1337 και το σύστημα προστασίας από ομαδικές απολύσεις. Βεβαίως, μπορούμε να συζητήσουμε το θέμα της ανεργίας και όλα τα άλλα τα οποία θέτετε. Όμως, για να μιλήσουμε συγκεκριμένα για την επιχείρηση και για συγκεκριμένες παραβιάσεις του νόμου, θα πρέπει να υπάρχει κάτι συγκεκριμένο προς αυτήν την κατεύθυνση. 
Τώρα, αν υπάρχει κάτι που είναι παράνομο και σε σχέση με το οποιοδήποτε πρόγραμμα εθελουσίας, βεβαίως θα το δούμε. Δεν υπάρχει, όμως, μέχρι στιγμής καταγγελία, από ό,τι με ενημέρωσαν από το ΣΕΠΕ και από την αρμόδια Γενική Διεύθυνση. Η διαπίστωσή τους είναι ότι δεν υπάρχει κάτι παράνομο. Μπορεί να εμφανιστεί μετά την ημερομηνία λήξης του προγράμματος ως προς την υποβολή αίτησης, όπως το έχει ανακοινώσει η εταιρεία. Αυτό είναι άλλο θέμα. 
Εμείς είμαστε στη διάθεσή σας, εφόσον υπάρξει οτιδήποτε, να δούμε πώς θα το αντιμετωπίσουμε και δεν θα δείξουμε καμμία ανοχή σε καμμία περίπτωση πέρα από τα ζητήματα τα οποία ήδη έχουμε συζητήσει και άλλη φορά, που έχουν να κάνουν με τη γενικότερη φιλοσοφία. Μιλάμε για το θεσμικό πλαίσιο, για τους νόμους που ισχύουν, στα οποία δεν μπορεί καμμία υπηρεσία, κανένα Υπουργείο να δείχνει οποιαδήποτε ανοχή. 
Ευχαριστώ.",121379,""," ΒΑΣΙΛΕΙΟΣ ΚΕΓΚΕΡΟΓΛΟΥ",115,"",115
"3494"," 
"," Ευχαριστούμε και εμείς. 
Πριν προχωρήσουμε στην επόμενη ερώτηση, γίνεται γνωστό στο Τμήμα ότι ο Βουλευτής κ. Μάριος Σαλμάς ζητεί άδεια ολιγοήμερης απουσίας στο εξωτερικό. Το Τμήμα εγκρίνει;",121380,"Chairman","ΠΡΟΕΔΡΕΥΩΝ",74,"",74
"3495"," 
"," Μάλιστα, μάλιστα.",121381,"","ΟΛΟΙ ΟΙ ΒΟΥΛΕΥΤΕΣ",NA,"",NA
"3496"," 
"," Το Τμήμα ενέκρινε τη ζητηθείσα άδεια. 
Προχωρούμε στην τρίτη με αριθμό 46/7-7-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Περιβάλλοντος, Ενέργειας και Κλιματικής Αλλαγής και Υποδομών, Μεταφορών και Δικτύων, σχετικά με το «Ρυθμιστικό Σχέδιο των Ιωαννίνων και το προεδρικό διάταγμα για τη λίμνη Παμβώτιδα».
Θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Ταγαράς. 
Ορίστε, κύριε Κασσή, έχετε τον λόγο.",121382,"Chairman","ΠΡΟΕΔΡΕΥΩΝ",74,"",74
"3497"," 
"," Κύριε Υπουργέ, η επίκαιρη ερώτησή μου αφορά δύο θέματα που απασχολούν τα Γιάννενα. Το πρώτο είναι το Ρυθμιστικό Σχέδιο του λεκανοπεδίου Ιωαννίνων και το δεύτερο είναι το προεδρικό διάταγμα για τη λίμνη Παμβώτιδα. Είναι δύο θέματα τα οποία συνδέονται μεταξύ τους. Όμως, θα ήθελα να πω ότι και τα δύο είναι σε πολύ μεγάλη καθυστέρηση. Έχουν περάσει δέκα χρόνια από τότε που ξεκίνησαν. 
Υπάρχει μία πολύ μεγάλη αγωνία για το μεν Ρυθμιστικό Σχέδιο που ουσιαστικά θα χρησιμοποιηθεί ως εργαλείο ανάπτυξης για την περιοχή της πόλης των Ιωαννίνων και του λεκανοπεδίου γενικότερα και το προεδρικό διάταγμα που αφορά τη λίμνη Παμβώτιδα και την ίδια την προστασία της. 
Δυστυχώς, όπως είπα, βρισκόμαστε στο 2014 και τα δύο θέματα είναι σε καθυστέρηση. 
Ρωτάω, κύριε Υπουργέ, πολύ απλά ποιοι είναι οι λόγοι οι οποίοι καθυστερούν έως σήμερα τα δύο αυτά μεγάλα θέματα και ποιο είναι το χρονοδιάγραμμα, ώστε από εδώ και πέρα να προχωρήσουν και να γνωρίζουμε και εγώ ως Βουλευτής στον Νομό Ιωαννίνων αλλά και όλοι οι φορείς και όλος ο κόσμος που τα περιμένει πότε θα υλοποιηθούν. 
Υπήρχαν κάποιες αναφορές στην αρμόδια Επιτροπή Παραγωγής και Εμπορίου, όταν συζητούσαμε το Ρυθμιστικό Σχέδιο Αθηνών, Αττικής και Θεσσαλονίκης και είχε ειπωθεί ότι θα προχωρήσουν άμεσα. 
Περιμένω από εσάς σήμερα να πάρω αυτές τις απαντήσεις. 
Ευχαριστώ.",121383,""," ΜΙΧΑΗΛ ΚΑΣΣΗΣ",110,"",110
"3498"," 
"," Ευχαριστούμε τον κ. Κασσή.
Ο κύριος Υπουργός έχει τον λόγο.",121384,"Chairman","ΠΡΟΕΔΡΕΥΩΝ",74,"",74
"3499","
"," Ευχαριστώ, κύριε Πρόεδρε.
Το Ρυθμιστικό Σχέδιο των Ιωαννίνων, όπως και τα Ρυθμιστικά Σχέδια της Πάτρας, της Λάρισας, του Βόλου και του Ηρακλείου καταρτίστηκαν από τη Διεύθυνση Πολεοδομικού Σχεδιασμού, σύμφωνα με τον ν.2508/1997. 
Στην πορεία -όπως ξέρετε και με τον πρόσφατο ν. 4269 που ψηφίσαμε- τα εκκρεμή Ρυθμιστικά Σχέδια, όπως και των Ιωαννίνων, πλέον επηρεάζονται από το νέο νόμο και χρειάζονται πέρα από την επικαιροποίηση και προσαρμογή προς τις διατάξεις του νέου νόμου, για να μπορέσουμε να ολοκληρώσουμε τα σχέδια που πράγματι –έχετε δίκιο- έχουν καθυστερήσει, δηλαδή και το Ρυθμιστικό Σχέδιο ως προεδρικό διάταγμα, αλλά και το σχέδιο προστασίας της λίμνης Παμβώτιδας, δύο παράλληλα σχέδια που αφορούν περίπου τον ίδιο χώρο και για τον οποίο παρατηρήθηκαν ασυμφωνίες σε ό,τι αφορά και τις χρήσεις, αλλά και τα μέτρα προστασίας σε διάφορες περιοχές.
Η έλλειψη συντονισμού, για να είμαστε αποτελεσματικοί, ώστε να συσχετίσουμε και να διασυνδέσουμε αυτά τα δύο σχέδια, έφερε την καθυστέρηση για την οποία συζητάμε. Όταν υπάρχουν καθυστερήσεις, προκύπτουν νέοι νόμοι, νέες ανάγκες επικαιροποίησης ή και προσαρμογής προς τις νέες νομοθεσίες, πράγμα που συμβαίνει και στη συγκεκριμένη περίπτωση.
Εμείς μπορούμε μέσα από το περιφερειακό χωροταξικό πλαίσιο που αφορά την Περιφέρεια Ηπείρου –ο σχεδιασμός αυτός βρίσκεται στη φάση Β1- είτε να επεκτείνουμε τη σύμβαση ενσωματώνοντας αυτό το κενό στη φάση Β2 είτε με ειδικές προδιαγραφές, που θα συζητήσουμε, να επιταχύνουμε και να ολοκληρωθεί αυτός ο σχεδιασμός.
Το προεδρικό διάταγμα που αφορά στην προστασία της λίμνης Παμβώτιδας είναι σχεδόν έτοιμο. Είναι ώριμο και γρήγορα θα ολοκληρωθεί. Το αν θα ολοκληρωθεί από μόνο του και πώς πρέπει να συσχετισθεί με το Ρυθμιστικό Σχέδιο είναι ένα θέμα στο οποίο θα αναφερθώ στη δευτερολογία μου.",121385,""," ΝΙΚΟΛΑΟΣ ΤΑΓΑΡΑΣ",267,"",267
"3500"," 
"," Ο συνάδελφος κ. Κασσής έχει τον λόγο.",121386,"Chairman","ΠΡΟΕΔΡΕΥΩΝ",74,"",74
"3501","
"," Κύριε Υπουργέ, αυτά τα δύο θέματα είναι σαν το γεφύρι της Άρτας. Το προεδρικό διάταγμα της λίμνης καθυστερεί από το 2003. 
Πιστεύω ότι με τα σημερινά σας λεγόμενα και τη δική σας διαβεβαίωση θα μπορέσει να προχωρήσει και θα υλοποιηθεί άμεσα. Βέβαια, αυτό θα πρέπει να συσχετισθεί και με το προεδρικό διάταγμα και με το ρυθμιστικό του λεκανοπεδίου Ιωαννίνων.
Επειδή έχω ζήσει το θέμα ως Δήμαρχος Περάματος, έχοντας άμεση σχέση και με τη λίμνη και με το ρυθμιστικό των Ιωαννίνων, θεωρώ ότι υπάρχουν καθυστερήσεις. Βέβαια, αυτές οι καθυστερήσεις έχουν σχέση και με πρόσωπα που υπηρέτησαν για αρκετά χρόνια στα αρμόδια Υπουργεία. Δεν κρίνω σκόπιμο να αναφέρω ονόματα. Από την άλλη πλευρά, δεν πρέπει να υπάρξουν άλλες καθυστερήσεις.
Για να είμαστε πρακτικοί και να μπορούμε να φανούμε πραγματικά χρήσιμοι στον τόπο μας, πρέπει άμεσα να προχωρήσουν αυτά τα δύο θέματα, που έχουν πολύ μεγάλη καθυστέρηση.
Σας ευχαριστώ.",121387,""," ΜΙΧΑΗΛ ΚΑΣΣΗΣ",110,"",110
"3502","
"," Και εμείς ευχαριστούμε. 
Ο κύριος Υπουργός έχει τον λόγο.",121388,"Chairman","ΠΡΟΕΔΡΕΥΩΝ",74,"",74
"3503","
"," Ακριβώς για να λυθούν οι εκκρεμότητες και να υπάρξει συντονισμός, αποτελεσματικότητα και λύση του προβλήματος αυτού, την επόμενη εβδομάδα θα γίνει μία συνάντηση –όπου και θα προσκληθείτε- με όλους τους εμπλεκόμενους, για να ξεκαθαρίσουμε ακριβώς πού βρίσκονται τα πράγματα, να κάνουμε και χρονοδιάγραμμα αλλά και συγκεκριμένες ενέργειες για να ολοκληρώσουμε ένα κρίσιμο ζήτημα, που αφορά στην ανάπτυξη γενικότερα της περιοχής της Ηπείρου και συγκεκριμένα των Ιωαννίνων, ένα θέμα το οποίο –όπως και εσείς αναδείξατε- έχει καθυστερήσει πράγματι πάρα πολύ. 
Δεν είναι τώρα η ώρα ούτε και η εποχή –τουλάχιστον σε ό,τι αφορά σχεδιασμούς, όπως αυτούς που συζητήσαμε- να υπάρχει καθυστέρηση της δυνατότητας ανάπτυξης και της περιοχής των Ιωαννίνων ούτε των μέτρων προστασίας που αφορούν τη λίμνη Παμβώτιδα. 
Άρα την επόμενη εβδομάδα, κύριε συνάδελφε, θα σας καλέσουμε σε συνάντηση, για να κάνουμε το χρονοδιάγραμμα, αλλά και όλα όσα χρειάζονται για την ολοκλήρωση, τον συντονισμό και τη συσχέτιση των δύο προεδρικών διαταγμάτων.
Ευχαριστώ πολύ, κύριε Πρόεδρε.",121389,""," ΝΙΚΟΛΑΟΣ ΤΑΓΑΡΑΣ",267,"",267
"3504"," 
"," Και εμείς ευχαριστούμε. 
Προχωρούμε στην τέταρτη και τελευταία για σήμερα επίκαιρη ερώτηση, με αριθμό 49/7-7-2014 του Βουλευτή Λαρίσης της Δημοκρατικής Αριστεράς κ. Ψύρρα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τακτοποίηση των εκκρεμοτήτων του καταργηθέντος Οργανισμού Εργατικής Κατοικίας (OEK). 
Στην ερώτηση του κυρίου συναδέλφου θα απαντήσει ο Υπουργός κ. Πλακιωτάκης. 
Κύριε Ψύρρα, έχετε τον λόγο για να αναπτύξετε την επίκαιρη ερώτησή σας.",121390,"Chairman","ΠΡΟΕΔΡΕΥΩΝ",74,"",74
"3505","
"," Κύριε Υπουργέ, έχω στα χέρια μου το πόρισμα της προσωρινής ενιαίας διοικούσας επιτροπής του 2012, με τις εκκρεμότητες του καταργημένου Οργανισμού Εργατικής Κατοικίας, το φορτίο του οποίου το παρέλαβε ο ΟΑΕΔ και το οποίο βεβαίως είναι πάρα πολύ βαρύ.
Αυτήν τη στιγμή υπάρχουν εκατοντάδες εργατικές κατοικίες που παραμένουν ανεκμετάλλευτες μέχρι την έκδοση τελεσίδικων αποφάσεων. Πρόκειται για πλήρως εξοπλισμένα διαμερίσματα, τα οποία απλώς ρημάζουν. Στον Νομό Λάρισας, για παράδειγμα, που ξέρω καλά, υπάρχουν αυτήν τη στιγμή σαράντα τέσσερις ακατοίκητες εργατικές κατοικίες στον δεύτερο οικισμό της Γιάννουλης, που ήταν ανάμεσα στις διακόσιες σαράντα έξι που κληρώθηκαν σε δικαιούχους το Μάρτιο του 2009. Από τότε μέχρι σήμερα τις «τρώει» ο χρόνος. Άλλες δεκαεπτά κατοικίες παραμένουν ερημωμένες στον παλιό εργατικό οικισμό της Γιάννουλης που είχαν παραδοθεί το 1998. Φυσικά, δεν είναι μόνο η Λάρισα. Το ίδιο συμβαίνει στον Τύρναβο, στα Φάρσαλα, στην Αμπελώνα, όπου συνολικά υπάρχουν άλλες οκτώ κατοικίες. 
Αντιλαμβάνομαι ότι φυσικά δεν ευθύνεται το Υπουργείο για την καθυστέρηση των δικαστηρίων, ούτε μπορείτε να παρέμβετε στο έργο της δικαιοσύνης, ωστόσο πρέπει να βρεθεί μία λύση. Το 1987 ο τότε Υπουργός Εργασίας ο κ. Παπαναγιώτου είχε προωθήσει μία τροπολογία, σύμφωνα με την οποία δινόταν το δικαίωμα να κατοικηθεί το σπίτι από τον επιλαχόντα, όχι από εκείνον για τον οποίο εκκρεμεί ένσταση στα δικαστήρια και ανάλογα με την απόφαση, όταν πια τελεσιδικούσε, μπορεί να έμενε ο επιλαχών στο σπίτι και ο άλλος να βρει ένα σπίτι από αυτά που θα πρόσφερε ο Οργανισμός Εργατικής Κατοικίας. Με αυτόν τον τρόπο εκείνη την εποχή έλυσαν το ζήτημα, ώστε να μην ξεριζώνονται οι άνθρωποι από τα σπίτια τους μετά από είκοσι και είκοσι πέντε χρόνια.
Αυτή η τροπολογία εφαρμόστηκε προσωρινά και από τότε το θέμα παραμένει άλυτο. Σας ρωτώ, λοιπόν, αν επεξεργάζεστε κάποια λύση γι’ αυτό το θέμα. Γιατί είναι κρίμα αυτήν τη στιγμή να μένουν σπίτια άδεια και να ρημάζουν.",121391,""," ΘΩΜΑΣ ΨΥΡΡΑΣ",300,"",300
"3506"," 
"," Ο κύριος Υπουργός έχει τον λόγο.",121392,"Chairman","ΠΡΟΕΔΡΕΥΩΝ",74,"",74
"3507","
"," Ευχαριστώ πολύ, κύριε Πρόεδρε.
Κύριε συνάδελφε, όπως γνωρίζετε μετά την ανάθεση του ν. 4144/2013 στον ΟΑΕΔ του σκοπού της στεγαστικής προστασίας αλλά και τον ορισμό του ως καθολικού πλέον διαδόχου του καταργηθέντος Οργανισμού Εργατικής Κατοικίας, ο ΟΑΕΔ με απόφαση και του διοικητικού του συμβουλίου προέβη στην τακτοποίηση όλων των εκκρεμοτήτων, με βάση βέβαια και γνώμονα τη στήριξη και των κεντρικών του διευθύνσεων αλλά και των περιφερειακών. 
Ειδικότερα σε ό,τι αφορά τις κατοικίες του πρώην Οργανισμού Εργατικής Κατοικίας που παραμένουν κενές, θα πρέπει να επισημανθεί ότι και επί λειτουργίας του πρώην Οργανισμού Εργατικής Κατοικίας είχαν παρατηρηθεί παρόμοια φαινόμενα και αυτό επειδή ακριβώς δεν είχε ολοκληρωθεί, πρώτον, η διαδικασία κλήσης των επιλαχόντων και δεύτερον, επειδή πολλοί δικαιούχοι που είχαν αποκλειστεί, είχαν προσφύγει στα δικαστήρια. Άρα είχαμε εκκρεμείς δικαστικές αποφάσεις.
Αν, λοιπόν, γινόταν η παραχώρηση σε άλλον δικαιούχο, τι θα συνέβαινε; Εφόσον είχαμε τελεσίδικες δικαστικές αποφάσεις ή εφόσον είχαν ελεγχθεί στη διαδικασία τα δικαιολογητικά, θα υπήρχε ο κίνδυνος να αναγκαστούμε να προχωρήσουμε σε αναγκαστική έξωση του διαμένοντος και σε αυτές τις περιπτώσεις αντιλαμβάνεστε ότι θα δημιουργούνταν τεράστιο κοινωνικό πρόβλημα.
Όσον αφορά τους οικισμούς για τους οποίους δεν έχουν εκδοθεί τα οριστικά παραχωρητήρια, αυτοί είναι εκατόν εξήντα τέσσερις ανά την επικράτεια με δεκατέσσερις χιλιάδες επτακόσιες πενήντα μία κατοικίες, συμπεριλαμβανομένων και των κατοικιών του Ολυμπιακού Χωριού.
Για την έκδοση τώρα των οριστικών παραχωρητηρίων απαιτείται αρχικά η κοστολόγηση του οικισμού και στη συνέχεια η σύνταξη των οριζοντίων ιδιοκτησιών και βεβαίως η σύνταξη και μεταγραφή των τίτλων κυριότητας.
Αυτήν την ώρα είναι σε εξέλιξη από τον ΟΑΕΔ η διαδικασία για την παραχώρηση χιλιάδων εκκρεμών υποθέσεων από τον τέως Οργανισμό Εργατικής Κατοικίας, αλλά βεβαίως αντιλαμβάνεστε ότι και η πολυπλοκότητα των διαδικασιών δημιουργεί καθυστερήσεις. 
Τέλος, στο τελευταίο σας ερώτημα, που αφορά το πρόγραμμα επιδότησης ενοικίου για το 2011, οι εκκρεμότητες είναι ελάχιστες. Από τις πενήντα οκτώ χιλιάδες αιτήσεις που υπεβλήθησαν αναμένεται να εξεταστούν τριακόσιες σε διάφορες πόλεις της χώρας. Αυτήν την ώρα διενεργείται επανέλεγχος όλων των ελλιπών στοιχείων από τις αρχικές, βεβαίως, υποβολές των αιτήσεων και η τελική διεκπεραίωση κάποιων ενστάσεων μετά από αποφάσεις του Διοικητικού Συμβουλίου του ΟΑΕΔ. Οι υπόλοιπες αιτήσεις, οι οποίες έχουν κατατεθεί σε δικαιούχους που πληρούσαν όλες τις προϋποθέσεις, έχουν ήδη λάβει τα επιδόματά τους.
Ευχαριστώ πολύ.",121393,""," ΙΩΑΝΝΗΣ ΠΛΑΚΙΩΤΑΚΗΣ",238,"",238
"3508","
"," Ο κ. Ψύρρας έχει τον λόγο.",121394,"Chairman","ΠΡΟΕΔΡΕΥΩΝ",74,"",74
"3509","
"," Αντιλαμβάνομαι ότι περιμένετε τις δικαστικές αποφάσεις, αλλά αυτό δεν λύνει το πρόβλημα. 
Όσον αφορά τώρα την έκδοση των οριστικών παραχωρητηρίων, υπάρχουν πανελλαδικά πάρα πολλές κατοικίες και οικισμοί για τους οποίους δεν έχουν εκδοθεί παραχωρητήρια ακόμα. Θα δοθεί προτεραιότητα για την έκδοσή τους από τον ΟΑΕΔ; Σας το λέω αυτό για τον εξής πάρα πολύ απλό λόγο: Γιατί καθώς από τον ΟΕΚ πέρασε στον ΟΑΕΔ και οι υπάλληλοί του ασχολούνται πλέον με τα του ΟΑΕΔ, πάνε σε δεύτερη μοίρα τα ζητήματα του ΟΕΚ. Αντιλαμβάνεστε βέβαια ότι αυτό το πράγμα είναι εις βάρος του ΟΕΚ.
Όσον αφορά τώρα το θέμα των ενστάσεων δικαιούχων του προγράμματος επιδότησης ενοικίου του 2011, υπάρχει μια σειρά από ιδιαίτερα σημαντικά προβλήματα που πρέπει να τα προσέξετε. Εάν είναι ορθή η πληροφόρησή μου, εκκρεμούν πανελλαδικά είκοσι εννέα χιλιάδες αιτήσεις. Πρόκειται για πρόγραμμα του 2011 το οποίο όμως βασίζεται σε στοιχεία του 2009. Το Διοικητικό Συμβούλιο του ΟΕΚ καθόρισε με απόφασή του τα δικαιολογητικά που έπρεπε να προσκομίσουν τότε οι δικαιούχοι για τη χορήγηση επιδότησης ενοικίου. Λοιπόν, σας λέω ειλικρινά, είναι δυόμισι σελίδες δικαιολογητικά. Πάρα πολλοί από αυτούς τους ανθρώπους που τους έλειπε ένα δικαιολογητικό, δεν τα συμπλήρωσαν κανονικά κι επομένως η αίτησή τους δεν εξεταζόταν καθόλου. Μέχρι, λοιπόν, την κατάργηση του ΟΕΚ, η υπηρεσία της επιδότησης, εφαρμόζοντας αυτήν την απόφαση, δεν εξέταζε τις αιτήσεις, οι οποίες κατά την υποβολή τους δεν είχαν αυτά τα πλήρη δικαιολογητικά. 
Τώρα αποφασίστηκε να επανεξεταστούν οι αιτήσεις, αφού υποβληθούν τα δικαιολογητικά που έλειπαν. Έχω στα χέρια μου ένα απόσπασμα πρακτικού από τη συνεδρίαση του Διοικητικού Συμβουλίου του ΟΕΚ που αναφέρει επί λέξει: «Μετά την ολοκλήρωση του ελέγχου των αιτήσεων και προκειμένου να κλείσει το συγκεκριμένο πρόγραμμα σε ό,τι αφορά κυρίως το θέμα των ενστάσεων που έχουν υποβληθεί, θεωρούμε ότι πρέπει να τεθούν υπ’ όψιν του ΔΣ, έτσι ώστε να ληφθεί απόφαση για τη θεραπεία ενδεχομένου μέρους ή του συνόλου αυτών, ώστε να δοθούν απαντήσεις στους συναλλασσόμενους.». Επίσης, αναφέρει: «Υπεβλήθησαν ενστάσεις, πολλές εκ των οποίων συνοδεύονται από τα δικαιολογητικά που έλειπαν από την αρχική αίτηση». Να προσέξουμε λίγο αυτά που αναφέρονται εντός εισαγωγικών.  
Φοβάμαι, κύριε Υπουργέ, ότι, αν αυτό εφαρμοστεί, θα οδηγήσει σε καταστάσεις άνισης μεταχείρισης πολιτών, διορισμένοι δεν έκαναν «ενστάσεις» –το γνωρίζει άλλωστε αυτό και το ΔΣ του ΟΑΕΔ, γι’ αυτό η λέξη είναι μέσα στα εισαγωγικά. Αυτοί, λοιπόν, θα είναι οι ριγμένοι της υπόθεσης. Ορισμένα περιφερειακά γραφεία δεν μπήκαν καν στον κόπο να απαντήσουν στους αιτούντες και προσέξτε το 40% των αιτήσεων προερχόταν από αλλοδαπούς, οι οποίοι στο μεγαλύτερό τους μέρος δεν ζουν πλέον στην Ελλάδα. 
Θα μοιράσετε, λοιπόν, χρήματα με βάση τα στοιχεία του 2009, ενώ έχουν αλλάξει από τότε μέχρι σήμερα τα πάντα. Πάτε να διορθώσετε ένα κακό και είναι πολύ πιθανόν να δημιουργήσετε ένα μεγάλο πρόβλημα και αδικίες. 
Αν υπάρχουν χρήματα –γιατί ακούω ότι θα δοθούν 30 εκατομμύρια ευρώ-, τότε γιατί δεν κάνετε ένα νέο πρόγραμμα επιδότησης με φετινά στοιχεία; Έτσι μπορούν να καταθέσουν τα δικαιολογητικά τους όλοι και όσοι είχαν καταθέσει το 2011 και όσοι είναι νέοι αιτούντες.",121395,""," ΘΩΜΑΣ ΨΥΡΡΑΣ",300,"",300
"3510","
"," Ο κύριος Υπουργός έχει τον λόγο για τη δευτερολογία του.",121396,"Chairman","ΠΡΟΕΔΡΕΥΩΝ",74,"",74
"3511","
"," Ευχαριστώ πολύ, κύριε Πρόεδρε.
Κύριε συνάδελφε, θα ήθελα να σας ενημερώσω ότι κατ’ αρχάς ολοκληρώθηκε η διαδικασία για την κοστολόγηση του οικισμού του Ολυμπιακού Χωριού, οπότε είναι προς δρομολόγηση η διαδικασία εκδόσεως της σχετικής υπουργικής απόφασης και περίπου τρεις χιλιάδες δικαιούχοι θα παραλάβουν τα οριστικά τους παραχωρητήρια, όπως επίσης εντός του έτους αναμένεται να παραδοθούν οριστικά πλέον παραχωρητήρια σε επτακόσιους πενήντα δικαιούχους κατοίκους στην περιοχή της Λάρισας.
Επίσης, ο ΟΕΚ, στο πλαίσιο της τακτοποίησης των δικαιωμάτων του πρώην Οργανισμού Εργατικής Κατοικίας και στο πλαίσιο του Εθνικού Κτηματολογίου, μελετάει και προωθεί την αξιοποίηση και την εκμετάλλευση της ακίνητης περιουσίας του οργανισμού, ενώ σε πολλές περιπτώσεις έχει εμφανίσει και κοινωνικό πρόσωπο, όπως έγινε, για παράδειγμα, στην πρόσφατη περίπτωση των σεισμών της Κεφαλλονιάς, όπου ύστερα από εισήγηση του Διοικητικού Συμβουλίου του ΟΑΕΔ ελήφθη η μέριμνα για την έκδοση της σχετικής υπουργικής απόφασης, που ανέστειλε ή διαγράφει χρέη δικαιούχων κατοικιών των οποίων οι κατοικίες είχαν πληγεί από τις πρόσφατες θεομηνίες. 
Άρα ο ΟΑΕΔ αναλαμβάνει πρωτοβουλίες και ως προς την έκδοση των οριστικών παραχωρητηρίων και βεβαίως προχωράει στη διαδικασία αξιοποίησης κι εκμετάλλευσης της ακίνητής τους περιουσίας. 
Τέλος, αυτό που ήθελα να σημειώσω είναι ότι όσον αφορά το πρόγραμμα επιδότησης ενοικίου για τις εκκρεμείς υποθέσεις του 2011, όπως σας ανέφερα, κύριε συνάδελφε, από τις πενήντα οκτώ χιλιάδες αιτήσεις οι οποίες υπεβλήθησαν, τριακόσιες είναι αυτές των οποίων αναμένεται να ολοκληρωθεί ο έλεγχος αφ’ ενός και από την άλλη κάποιες άλλες περιπτώσεις, στις οποίες έχει ληφθεί η σχετική απόφαση από το Διοικητικό Συμβούλιο του ΟΑΕΔ κατόπιν ενστάσεως.
Επομένως και ως προς αυτό το επίπεδο οι σχετικές διαδικασίες προχωρούν και αναμένεται μονάχα ένας ελάχιστος αριθμός αιτήσεων που απομένει ακόμα να εκδοθεί. 
Ευχαριστώ πολύ.",121397,""," ΙΩΑΝΝΗΣ ΠΛΑΚΙΩΤΑΚΗΣ",238,"",238
"3512","
"," Ευχαριστούμε κι εμείς. 
Η πέμπτη με αριθμό 50/7-7-2014 επίκαιρη ερώτηση της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την «Ελληνική Βιομηχανία Ζάχαρης» δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων. 
Στο σημείο αυτό θα διακόψουμε για λίγα λεπτά.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)",121398,"Chairman","ΠΡΟΕΔΡΕΥΩΝ",74,"",74
"3513","
"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν. 3528/2007) - Επιλογή Προϊσταμένων Οργανικών Μονάδων και άλλες διατάξεις». 
Η Διάσκεψη των Προέδρων αποφάσισε στη συνεδρίασή της, στις 3-7-2014, η συζήτηση του νομοσχεδίου να γίνει σε δύο συνεδριάσεις. Στη σημερινή συνεδρίαση το νομοσχέδιο θα συζητηθεί επί της αρχής και στην αυριανή επί των άρθρων και των τροπολογιών ως μια ενότητα.
Γίνεται γνωστό στο Τμήμα ότι το ΠΑΣΟΚ ορίζει ως ειδικό αγορητή τον κ. Ρήγα. Οι Ανεξάρτητοι Έλληνες ορίζουν ως ειδική αγορήτρια τη Βουλευτή κ. Χρυσοβελώνη, ως Κοινοβουλευτική Εκπρόσωπο την κ. Μακρή. Η Χρυσή Αυγή ορίζει ως ειδικό αγορητή τον κ. Ζησιμόπουλο και Κοινοβουλευτικό Εκπρόσωπο τον κ. Αρβανίτη. Το Κομμουνιστικό Κόμμα Ελλάδας ορίζει ως ειδικό αγορητή τον κ. Λαμπρούλη. Η Κοινοβουλευτική Ομάδα των Ανεξάρτητων Δημοκρατικών Βουλευτών ορίζει ως ειδική αγορήτρια την κ. Τζάκρη.
Τον λόγο έχει ο εισηγητής της Νέας Δημοκρατίας κ. Αυγενάκης για δώδεκα λεπτά.",121399,"Chairman","ΠΡΟΕΔΡΕΥΩΝ",74,"",74
"3514","
"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριε Υπουργέ, συζητούμε σήμερα το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης που αφορά το νέο σύστημα επιλογής προϊσταμένων στη δημόσια διοίκηση.
Η συζήτηση για τη δημόσια διοίκηση έχει αποκτήσει τα τελευταία χρόνια πρωταγωνιστικό ρόλο στη δημόσια συζήτηση και αυτό γιατί μέσα στην οικονομική κρίση φανερώθηκαν περισσότερο από ποτέ οι χρόνιες παθογένειες της ελληνικής δημόσιας διοίκησης και ακόμη περισσότερο κάθε προσπάθεια παρέμβασης και μεταρρύθμισης στο εσωτερικό της ήταν ένα πολύ δύσκολο εγχείρημα.
Σ’ αυτήν την Αίθουσα έχουμε συζητήσει δεκάδες νομοσχέδια για διάφορους τομείς της δημόσιας διοίκησης και όλες οι πτέρυγες έχουν τοποθετηθεί πάνω στη δημόσια διοίκηση. Από τη μια η Αριστερά οραματίζεται μια κοινωνία απαλλαγμένη από τα δεσμά του ταξικού κράτους, αλλά, μέχρι να επιτευχθεί το όραμα αυτό, πρέπει να δημιουργήσουμε ένα ολοκληρωτικό και ασφυκτικό κράτος που θα οδηγήσει στην άρνηση του κράτους.
Αυτό, όμως, που μου προκαλεί ερώτημα είναι ότι η Αριστερά αντιμετωπίζει το κράτος σαν έργο τέχνης, σαν να είναι κάτι τέλειο, που δεν πρέπει να αλλάξει με τίποτα. Από την άλλη πλευρά, η Κεντροδεξιά έχει μια συνεπή θεωρία για το κράτος. Βλέπει στο κράτος ένα δυνάμει προβληματικό πεδίο για τον άνθρωπο, διότι το κράτος δεν είναι έργο τέχνης, αντιθέτως βρίσκεται μέσα στη σφαίρα της αυθαιρεσίας, της διαφθοράς, της συγκυρίας και μια σειρά άλλων κακών προεκτάσεων.
Θα σας εξηγήσω, κυρίες και κύριοι συνάδελφοι, γιατί το κράτος αποτελεί ένα προβληματικό πεδίο για τον άνθρωπο και μάλιστα με στοιχεία που έχω συλλέξει και μετά από έρευνα που έχω κάνει ο ίδιος με τους συνεργάτες μου. Μια γνωστή αλλά λιγότερο φωτισμένη πλευρά του μεγάλου ασθενούς της Ελλάδος αποτελεί η έντονη νομοθετική παρέμβαση του κράτους ή αλλιώς η, υπό το γενικό όρο πολυνομία. Αναφέρω την πολυνομία ως γενικό όρο, διότι ο όγκος των νομοθετημάτων ευθύνεται και για άλλες μορφές παρεμβάσεων στα ζητήματα της νομοθέτησης, όπως η κακονομία, η στρεψονομία.
Δεν πρέπει να λησμονούμε, κυρίες και κύριοι συνάδελφοι, ότι η εκτεταμένη και έντονη νομοθετική παρέμβαση του κράτους στην κοινωνία και στην οικονομία ανάγεται στις αντιλήψεις που διαμορφώθηκαν και επικράτησαν στη βιομηχανική Δύση κατά τον 19ο και 20ο αιώνα και στις σύγχρονες λειτουργίες του κράτους. Ωστόσο, η αναπόφευκτη πολυνομία επιτείνεται από το πλήθος των ποιοτικά κακών νόμων, την άτακτη, ασταθή και πλημμελή νομοθέτηση.
Την τελευταία τριετία έχουν ψηφιστεί είκοσι φορολογικοί νόμοι. Μόνο το 2013 εκδόθηκαν εξακόσιες ενενήντα πέντε φορολογικοί εγκύκλιοι. Για το ασφαλιστικό ισχύουν πάνω από χίλιες εκατό διατάξεις. Η πολεοδομική νομοθεσία αναπτύσσεται σε εκατόν τριάντα τόμους ή είκοσι πέντε χιλιάδες σελίδες. Μόνο τρεις στους δέκα νόμους ρυθμίζουν ουσιώδη θέματα και τα τελευταία τριάντα χρόνια έχουν ψηφιστεί πάνω από τέσσερις χιλιάδες νόμοι και έχουν εκδοθεί πάνω από εκατόν δέκα χιλιάδες υπουργικές αποφάσεις.
Ενιαίο μισθολόγιο και ανισότητες: Τρία χρόνια μετά την ψήφιση του ενιαίου μισθολογίου οι ανισότητες παραμένουν σε μεγάλο βαθμό, παρά το γεγονός ότι το ενιαίο μισθολόγιο επέφερε σε αρκετές περιπτώσεις μειώσεις αποδοχών που ξεπερνούσαν το 30%. Διαπιστώνει κανείς μελετώντας τρία χρόνια μετά ότι οι αποδοχές των υπαλλήλων στον ευρύτερο δημόσιο τομέα έχουν διαφορετικές διαβαθμίσεις και παρ’ ότι το ενιαίο μισθολόγιο έχει θεσπιστεί ήδη από το 2011 η βασική αρχή του μισθολογίου για ίδιες αμοιβές, για υπαλλήλους με τα ίδια προσόντα δεν τηρείται.
Θα σας αναφέρω χαρακτηριστικά των ακραίων αποκλίσεων από τις αρχές του ενιαίου μισθολογίου, που δημιουργούν ανισότητες μεταξύ των υπαλλήλων. Πρώτον, απόφοιτος δημοτικού του Υπουργείου Ανάπτυξης έχει υψηλότερο μισθό, 1.848 ευρώ, από υπάλληλο πανεπιστημιακής εκπαίδευσης του Υπουργείου Εσωτερικών, 1.610 ευρώ. Σε εποπτευόμενο από το Υπουργείο Ανάπτυξης οργανισμό οι μεικτές αποδοχές στελεχών όχι μόνο δεν έχουν περιοριστεί, αλλά σε αρκετές περιπτώσεις προσεγγίζουν ή και ξεπερνούν τις 3.300 ευρώ τον μήνα. 
Όπως αντιλαμβάνεστε, πρέπει να υπάρξει μια αποτελεσματική σύνδεση της βαθμολογικής ιεραρχίας και της μισθολογικής εξέλιξης με τα τυπικά και ουσιαστικά προσόντα του υπαλλήλου παράλληλα με την προσωπική του απόδοση. Αυτό που είχαμε και διατηρείται μέχρι σήμερα, οι αυθαίρετες διαφοροποιήσεις ακόμα και μεταξύ υπαλλήλων με τα ίδια καθήκοντα και που δεν είναι αντικειμενικά δικαιολογημένες, πρέπει να πάψει. 
Η προσωπική αξία, αγαπητοί συνάδελφοι και συναδέλφισσες, η αξία και η ικανότητα να μετράται για κάθε πρόσωπο με ίσους όρους, σε συνάρτηση με το διαβαθμισμένο επίπεδο ευθύνης καθώς και με τις συγκεκριμένες συνθήκες εργασίας στην άσκηση των αρμοδιοτήτων και την επίτευξη της εύρυθμης λειτουργίας της υπηρεσίας ή του φορέα στον οποίο ανήκει.
Κυρίες και κύριοι συνάδελφοι, τα τελευταία χρόνια χρειάστηκε να παρθούν πολύ σημαντικές αποφάσεις, αποφάσεις για μεταρρυθμίσεις, που προωθήσαμε και που κληθήκαμε να ψηφίσουμε, για να αλλάξουμε τη δημόσια διοίκηση της χώρας μας, για να αλλάξουμε βαθιά ριζωμένες στην κουλτούρα μας νοοτροπίες του παρελθόντος, νοοτροπίες πελατειακών σχέσεων, βολέματος ημετέρων, αναποτελεσματικότητας, αδιαφάνειας. Όλα αυτά έγιναν υπό τη δαμόκλειο σπάθη των δημοσιονομικών στόχων και την αναγκαιότητα προώθησης μακροχρόνιων μεταρρυθμίσεων, σε ένα περιβάλλον που πεισματικά αντιδρούσε σε κάθε προσπάθεια αλλαγής.
Τα χρόνια της κρίσης το προσωπικό του δημοσίου τομέα έχει περιοριστεί σημαντικά. Παρά το γεγονός ότι έχει επιτευχθεί η ποσοτική μείωση στο προσωπικό, δεν υπάρχει η αντίστοιχη ποιοτική βελτίωση στην αποδοτικότητα των δομών αλλά και στην εξυπηρέτηση των πολιτών. Για την παθογένεια αυτή ευθύνεται η έλλειψη επιμόρφωσης υφισταμένων και προϊσταμένων στελεχών, η έλλειψη ενημέρωσης για τις επικείμενες αλλαγές, ενώ απουσιάζει ένα πλαίσιο απαραίτητων προσόντων για τη στελέχωση της δημόσιας διοίκησης.
Η μείωση αυτή στο προσωπικό καθιστά αναγκαία περισσότερο από ποτέ την όσο το δυνατόν ορθολογικότερη και με μετρήσιμους στόχους κατανομή του προσωπικού αλλά και την αξιοποίηση των βέλτιστων και των πιο ικανών ως προϊσταμένων των υπηρεσιών και των δομών αυτών.
Υπό αυτό το πρίσμα, κυρίες και κύριοι συνάδελφοι, ακόμη περισσότερο καθίσταται αναγκαία η πιο αντικειμενική, αξιοκρατική, διαφανής αλλά και αξιολογώντας τα προσόντα ενός υποψηφίου με τις απαραίτητες θέσεις διαδικασία επιλογής των προϊσταμένων στη δημόσια διοίκηση, δηλαδή των μικρών ηγετών της δημόσιας διοίκησης. 
Πρόκειται για ένα νέο σύστημα επιλογής των ηγετών της δημόσιας διοίκησης, διαφορετικό από αυτό του παρελθόντος, που θα αξιοποιεί τις βέλτιστες πρακτικές από το εξωτερικό αλλά και από τον ιδιωτικό τομέα, μακριά από οποιαδήποτε κομματική χειραγώγηση.
Αυτό ακριβώς εισάγει το παρόν νομοσχέδιο που συζητούμε σήμερα στο Τμήμα, ένα νέο σύστημα επιλογής προϊσταμένων για πιο αποτελεσματική διοίκηση, ειδικότερα σήμερα που οι διοικητές και οι διοικητικές δομές των υπηρεσιών αναδιοργανώνονται σε λιγότερες, πιο λιτές, αλλά και με μεγάλο εύρος αρμοδιότητες και οι θέσεις ευθύνης συρρικνώνονται κατά 40%.
Για να διοικηθούν αυτές οι νέες δομές, απαιτούνται οι κατάλληλοι προϊστάμενοι, γεγονός που καθιστά αναγκαία την αναθεώρηση του συστήματος επιλογής προϊσταμένων. Το βασικό χαρακτηριστικό του παρόντος συστήματος είναι η μετακύλιση της έμφασης στα δυναμικά χαρακτηριστικά των υποψηφίων, ενεργοποιώντας γραπτές εξετάσεις αλλά και δομημένες συνεντεύξεις.
Αυτά που αλλάζουμε στο νέο σύστημα είναι πρώτα απ’ όλα η διαδικασία, η οποία προσδιορίζεται και οριοθετείται από την εκάστοτε προκηρυσσόμενη θέση ευθύνης, συνδέοντας τα τυπικά προσόντα με το προφίλ της εκάστοτε θέσης.
Στο παρόν νομοσχέδιο καταργούνται τα μόρια με την παραδοσιακή λογική της μοριοδότησης και του αθροίσματος των μορίων. Αν οι υποψήφιοι πληρούν τα αντικειμενικά κριτήρια, τότε συνεχίζουν στα επόμενα στάδια της διαδικασίας επιλογής. Αν όχι, τότε απορρίπτονται. 
Οι προϋποθέσεις για την επιλογή σε κάθε θέση ευθύνης οριοθετούνται κατά τρόπο που να συνδυάζονται τόσο η απαιτούμενη συνολική υπηρεσία, που θα πρέπει να διαθέτουν οι υποψήφιοι, όσο και η διοικητική εμπειρία, που θα πρέπει να διαθέτουν επίσης. 
Η γραπτή εξέταση αποτελεί το δεύτερο στάδιο επιλογής και καθορίζει τον τελικό αριθμό υποψηφίων και σε έναν βαθμό την τελική επιλογή. Το είδος και το περιεχόμενο της γραπτής εξέτασης προτείνονται από τον ΑΣΕΠ στο εκάστοτε αρμόδιο συμβούλιο επιλογής προϊσταμένων και το στάδιο αυτό διενεργείται εξ ολοκλήρου από τον ΑΣΕΠ.
Η συνέντευξη αποτελεί το κορυφαίο στάδιο της διαδικασίας για όλα τα επίπεδα θέσης ευθύνης. Είναι δομημένη σε ενότητες και διενεργείται από αρμόδιο συμβούλιο συνέντευξης προϊσταμένων και τα μέλη του θα έχουν επιμορφωθεί και πιστοποιηθεί ειδικά για τον σκοπό αυτό από το ΕΚΔΔΑ. Το βάρος των συντελεστών που διαμορφώνουν την τελική βαθμολογία αντανακλά τις δεξιότητες που απαιτεί η θέση ευθύνης. 
Μέσω της δομημένης συνέντευξης δοκιμάζεται η καταλληλότητα του υποψηφίου για την εκάστοτε θέση εργασίας, με βάση πάντοτε το περίγραμμα της προκηρυσσόμενης θέσης και το ταίριασμα του προφίλ του εργαζόμενου στις απαιτήσεις της θέσης αυτής.
Κυρίες και κύριοι συνάδελφοι, τελειώνοντας την εισήγησή μου στην επί της αρχής συζήτηση, θέλω να επισημάνω το καινοτόμο που χαρακτηρίζει το νέο σύστημα προαγωγής στελεχών στον δημόσιο τομέα. Ξεπερνάμε την «μοριολατρεία» και αξιολογούνται όλοι οι υποψήφιοι στη βάση αντικειμενικών κριτηρίων, τα οποία ορίζονται εκ των προτέρων για όλους και για κάθε θέση εργασίας ξεχωριστά.
Σήμερα, έχοντας διαπιστώσει και μετρήσει τις αδυναμίες του υπάρχοντος συστήματος, επιλέγουμε πλέον με αξιοπιστία, αλλά κυρίως με διαφάνεια και κυρίως με έμφαση στα δυναμικά χαρακτηριστικά των υποψηφίων τους νέους ηγέτες, όπως λέγεται, της δημόσιας διοίκησης. 
Σήμερα υπάρχουν στο δημόσιο ποιοτικά και άξια στελέχη, που πιστεύουν στη βελτίωση της δημόσιας διοίκησης και που έχουν κίνητρο και ενδιαφέρον να επιτυγχάνονται οι στόχοι. Αυτοί οι άνθρωποι πιστεύουν στην αξιολόγηση, πιστεύουν στην αποτελεσματική σύνδεση της βαθμολογικής ιεραρχίας και της μισθολογικής εξέλιξης με τα τυπικά αλλά και ουσιαστικά προσόντα του υπαλλήλου παράλληλα με την προσωπική του απόδοση. 
Σας ευχαριστώ.",121400,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"3515"," 
"," Κι εμείς ευχαριστούμε, κύριε Αυγενάκη.
Τον λόγο έχει η κ. Σταμπουλή. 
Θα ήθελα να υπενθυμίσω στους συναδέλφους ότι όσοι ενδιαφέρονται να μιλήσουν πρέπει να γραφτούν τώρα, στη διάρκεια της ομιλίας της κ. Σταμπουλή. Υποθέτω ότι η πρόβλεψη αυτή είναι γνωστή. Όποιος ενδιαφέρεται, θα έπρεπε να είναι εδώ.
Κυρία Σταμπουλή, έχετε τον λόγο.",121401,"Chairman","ΠΡΟΕΔΡΕΥΩΝ",74,"",74
"3516"," 
"," Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, οι δημόσιες υπηρεσίες βρίσκονται εδώ και χρόνια στο στόχαστρο ακριβώς αυτών που τις διαμόρφωσαν με το δικό τους στρεβλό τρόπο, με τις δικές τους σαθρές αξίες. 
Από τη στιγμή που αυτή η νεοφιλελεύθερη ιδεοληψία συνδυάστηκε με τις μνημονιακές απαιτήσεις, έχουμε συνεχείς νομοθετικές πρωτοβουλίες, των οποίων οι εμπνευστές πάντοτε ισχυρίζονται ότι αποσκοπούν στον εξορθολογισμό της δημόσιας διοίκησης και στην αποτελεσματικότητα των υπηρεσιών της, ενώ στην πραγματικότητα προβαίνουν σε συνεχείς ανασυγκροτήσεις ενός στοιχειώδους κρατικού μηχανισμού, κατάλληλου μεν για την εφαρμογή των συγκεκριμένων πολιτικών επιλογών της συγκυβέρνησης και των συμφερόντων που αυτή υπηρετεί, αλλά όλο και πιο συρρικνωμένου ως προς τις υπηρεσίες που αποσκοπούν στην εξυπηρέτηση του πολίτη και στην προστασία του δημόσιου συμφέροντος, ομνύουν στην αξιοκρατία, την αντικειμενικότητα και τη διαφάνεια ενώ ταυτόχρονα, είτε απλώς έμπρακτα είτε και θεσμοθετημένα, συνδυάζουν την προώθηση των ημετέρων με την απαξίωση των πολλών, που πραγματώνεται με την οικονομική τους εξαθλίωση, τη διαρκή ομηρία της αξιολόγησης με υποχρεωτικές ποσοστώσεις και τις προγραφές των συμφωνημένων χιλιάδων απολύσεων.
Όλες αυτές οι νεοφιλελεύθερες συλλήψεις αποδεικνύονται ασύμβατες με τις συνταγματικές συνδικαλιστικές ελευθερίες, όπως διαπιστώνουμε περίτρανα από το πρωτοφανές γεγονός της προσφυγής του δημοσίου, εκπροσωπούμενου από τα συναρμόδια Υπουργεία Οικονομικών και Διοικητικής Μεταρρύθμισης –άρα φέρει και την υπογραφή σας η προσφυγή, κύριε Υπουργέ;- εναντίον της ΑΔΕΔΥ, εξαιτίας της απεργίας-αποχής διαρκείας που κήρυξε το τριτοβάθμιο όργανο των δημοσίων υπαλλήλων για κάθε ενέργεια που συνδέεται με τη διαδικασία αξιολόγησης του προσωπικού των δημοσίων υπηρεσιών.
Αυτή η προσφυγή βρίσκεται στη λαμπρή παράδοση των μέτρων της Θάτσερ κατά των ανθρακωρύχων και του Ρήγκαν κατά των ελεγκτών εναέριας κυκλοφορίας.
Το απόγευμα της Παρασκευής, την ώρα που θα ψηφίζεται το νομοσχέδιό σας, θα εκδίδεται η απόφαση για την προσφυγή σας, ώστε τα δύο γεγονότα να συνδεθούν με το όνομά σας, για να μας το θυμίζουν μαζί με εκείνο της προκατόχου σας που έβαζε την κόρη της να κάνει μηνύσεις στη ΔΕΗ. Το θυμάστε; 
Η Κυβέρνησή σας απλώς επιστρατεύει τους απεργούς της ΔΕΗ, όπως προηγουμένως τους ναυτεργάτες, τους απεργούς του μετρό -και δεν θυμάμαι και ποιους άλλους ακόμη- και όταν αυτό δεν μπορεί να το κάνει, κάνει προσφυγές αυτού του τύπου. 
Όσον αφορά το σημερινό νομοσχέδιο, ενώ υποτίθεται ότι έρχεται να θεραπεύσει τις αδυναμίες του ν. 3839/2010, ανατρέπει εκείνες τις διατάξεις του που ήταν ευρύτερα αποδεκτές, διότι προέβλεπαν μια διαδικασία ανάδειξης προϊσταμένων των δημοσίων υπηρεσιών με μοριοδότηση μετρήσιμων προσόντων και οι οποίες ποτέ δεν εφαρμόστηκαν, και αφήνει απροσδιόριστο περιθώριο να διαιωνίζονται οι πρακτικές των μεταβατικών διατάξεών του και μάλιστα με ευνοημένα τα ίδια πρόσωπα τα οποία επωφελήθηκαν και στο παρελθόν. 
Προβλέπεται, λοιπόν, στο νομοσχέδιο μια διαδικασία κατά την οποία τα τυπικά προσόντα που απαιτείται να έχει ο υπάλληλος, ώστε να μπορεί να κριθεί για να καταλάβει μία από τις κατά 30% ή 40% ελαττούμενες, σύμφωνα με τους προαναγγελθέντες νέους οργανισμούς, θέσεις ευθύνης, θα έχουν προσδιοριστεί στους οργανισμούς των οικείων υπηρεσιών –δεν έχουν προσδιοριστεί ακόμη- με αντίστοιχα προεδρικά διατάγματα –δεν έχουν εκδοθεί-, αλλά θα μπορούν και να τροποποιηθούν κατά βούληση με κοινή απόφαση του καθ’ ύλην αρμόδιου Υπουργού και του Υπουργού Διοικητικής Μεταρρύθμισης και Ηλεκτρονικής Διακυβέρνησης σε κάθε προκήρυξη.
Επίσης, οι απόφοιτοι της Εθνικής Σχολής Δημόσιας Διοίκησης θα μπορούν να συμμετέχουν στις κρίσεις, ακόμη και αν οι βασικές τους σπουδές δεν έχουν καμμία συνάφεια με το αντικείμενο της θέσης. Ούτε οι ίδιοι δεν διεκδικούν κάτι τέτοιο.
Το βασικό προσόν, όμως, θα είναι να έχουν ασκήσει καθήκοντα προϊσταμένου αντίστοιχης θέσης, έστω και με ανάθεση με υπουργική απόφαση κατ’ εφαρμογή της αναπλήρωσης, χωρίς κρίση υπηρεσιακού συμβουλίου, για ένα έτος τουλάχιστον. Πρόκειται για ένα προσόν που άλλοι οι οποίοι δεν είχαν αυτήν την εύνοια καλούνται να ισοφαρίσουν με πολύχρονη άσκηση πραγματικής δημόσιας υπηρεσίας.
Τίτλοι σπουδών, μεταπτυχιακά και διδακτορικά, επιμόρφωση και γλωσσομάθεια, εργασιακή εμπειρία, δραστηριότητες και δεξιότητες χαρακτηρίζονται στατικά προσόντα και απλώς επιτρέπουν να είναι κανείς υποψήφιος για την κρίση, εφόσον οι συντάκτες της προκήρυξης δεν έχουν την έμπνευση να προσθέσουν κάτι επιπλέον που να τον ή την αποκλείσει.
Θα ακολουθεί γραπτή εξέταση ελέγχου γενικών και ειδικών γνώσεων που θα διενεργεί το ΑΣΕΠ, με βάση την οποία θα επιλέγονται αυτοί που πρόκειται να περάσουν στο τρίτο στάδιο επιλογής, της συνέντευξης, όχι με κάποιο σταθερό κριτήριο που θα προκύπτει με την αντικειμενική επί τοις εκατό βαθμολογία τους, αλλά με μια αναλογία που θα προσδιορίζεται τότε, από την προκήρυξη, και θα είναι τουλάχιστον τρεις προς μία κρινόμενη θέση. 
Η συνέντευξη θα έχει ιδιαίτερη βαρύτητα που αυξάνεται όσο ανεβαίνει η θέση ευθύνης στην ιεραρχία, 50%, 60%, 70% αντίστοιχα για προϊστάμενο τμήματος, διεύθυνσης και γενικής διεύθυνσης.
Και επειδή είναι πανθομολογούμενη η αρνητική εμπειρία από τη χρήση της μεθόδου στο παρελθόν, με πρώτη αυταπόδεικτη αιτίαση αυτή για τη δυνατότητα υποκειμενικής κρίσης και μεροληψίας, το Υπουργείο Διοικητικής Μεταρρύθμισης και Ηλεκτρονικής Διακυβέρνησης προσπαθεί αγωνιωδώς να μας πείσει για το αντίθετο.
Συνιστά συμβούλια συνέντευξης προϊσταμένων σε κάθε Υπουργείο, τριμελή ή τουλάχιστον τριμελή, συνιστά όμως και κεντρικό συμβούλιο συνέντευξης προϊσταμένων με τριμελή έως και πενταμελή σύνθεση για την πλήρωση θέσεων Γενικής Διεύθυνσης Διοικητικής Υποστήριξης, Οικονομικών και Διοικητικών Υπηρεσιών, Πληροφορικής και Διεύθυνσης Διοικητικού Προσωπικού, Πληροφορικής, Προμηθειών, Προϋπολογισμού στο ίδιο το Υπουργείο, αδυνατώντας να συγκαλύψει την πρόθεση όσο το δυνατόν συγκεντρωτικότερου ασφυκτικού ελέγχου σε ό,τι θεωρεί σκληρό πυρήνα της δημόσιας διοίκησης.
Στέλνει υποχρεωτικά τα μέλη των συμβουλίων αυτών να επιμορφωθούν και να πιστοποιηθούν από το Εθνικό Κέντρο Δημόσιας Διοίκησης και Αυτοδιοίκησης για την ικανότητά τους να παίρνουν συνέντευξη, που σε όλους τους τόνους χαρακτηρίζεται δομημένη.
Και όντως περιλαμβάνει τρεις θεματικές ενότητες από τις οποίες η πρώτη, η οποία μπορεί κατά μέγιστο να συγκεντρώνει το 20% της βαθμολογίας, αξιολογεί- με βάση το βιογραφικό- ό,τι μέχρι τώρα αποτελούσε τα μετρήσιμα και καθοριστικά μοριοδοτούμενα προσόντα κάθε υπαλλήλου, όπως προαναφέρθηκαν.
Η δεύτερη θεματική ενότητα αξιολογεί γνώση του αντικειμένου και δεν αποσαφηνίζεται πουθενά ο ρόλος της σε σχέση με τη γραπτή δοκιμασία κατά την οποία θα έχει ήδη αξιολογηθεί ακριβώς αυτό.
Η τρίτη θεματική ενότητα, όμως, η οποία συγκεντρώνει κατά μέγιστο ποσοστό βαθμολογίας αυξανόμενο όσο ανεβαίνει η θέση ευθύνης στην ιεραρχία, 30%, 40%, 50% αντίστοιχα για προϊστάμενο τμήματος, διεύθυνσης και γενικής διεύθυνσης, ισχυρίζεται το Υπουργείο ότι θα αξιολογεί τέτοια χαρακτηρολογικά στοιχεία, των οποίων αξιόπιστη και σοβαρή μελέτη θα απαιτούσε πολυήμερη ενασχόληση επαγγελματιών του είδους με κάθε υποψήφιο – και εννοώ των ψυχολογικών επαγγελμάτων. 
Όπως, όμως, είναι ευνόητο η σύνθεση του συμβουλίου συνέντευξης προϊσταμένων δεν περιλαμβάνει ψυχαναλυτές. Περιλαμβάνει μέλη του ΑΣΕΠ, ήδη κατόχους διευθυντικών θέσεων στα οικεία Υπουργεία ή στο Υπουργείο Διοικητικής Μεταρρύθμισης και Ηλεκτρονικής Διακυβέρνησης, συν –εφόσον δεν πρόκειται για κρίση προϊσταμένων τμημάτων- εμπειρογνώμονα από τον ιδιωτικό τομέα. Διότι, η νεοφιλελεύθερη ιδεοληψία επιβάλλει να δοθούν μαθήματα αντικειμενικότητας στο ευεπίφορο στην ευνοιοκρατία δημόσιο από κάποιον που «ούτε διατηρεί ούτε πρόκειται να έχει υπηρεσιακή» –τονίζει η Αιτιολογική Έκθεση- «σχέση με τους υποψήφιους». 
Τι άλλου είδους σχέση μπορεί να έχει ή να αποκτήσει αμέσως μετά μήπως περνά από το μυαλό σας, κύριε Υπουργέ; Γιατί από το δικό μας περνάει. Για τη συγκυβέρνηση, όμως, όπως επενδυτής μπορεί να θεωρείται κάποιος που αγοράζει δημόσια περιουσία με ένα τραπεζικό δάνειο που πήρε με εγγύηση του δημοσίου χωρίς μία δεκάρα δικιά του, έτσι και ως ιδιώτες εμπειρογνώμονες μπορούν να θεωρούνται πρώην μέλη του ΑΣΕΠ ή άλλων ανεξάρτητων αρχών, συνταξιούχοι δικαστικοί ή συνταξιούχοι ανώτατοι δημόσιοι λειτουργοί και υπάλληλοι.
Κύριε Υπουργέ, είναι πεποίθηση των συντακτών του νομοσχεδίου ότι τα ελαττώματα τα οποία ενδημούν στο δημόσιο τομέα, σύμφωνα με όσους τον έχουν δαιμονοποιήσει –και ο ΣΥΡΙΖΑ δεν είναι από αυτούς-, αφορούν μόνο τις κατώτερες βαθμίδες του; Και αν όχι, πιστεύετε ότι η συνταξιοδότηση αποκαθαίρει από αυτά;
Και δεν μιλώ τυχαία για απόδοση ενδημικών ελαττωμάτων στο δημόσιο τομέα και τους εργαζομένους του από κάποιους, από τους ίδιους τους συντάκτες του νομοσχεδίου, που γυρίζοντάς μας πολλά χρόνια πίσω αποκλείουν από τα συμβούλια συνέντευξης τους αιρετούς εκπροσώπους των υπαλλήλων προς «αποφυγή τυχόν ευνοιοκρατίας».
Έτσι αναφέρεται κατά λέξη στην αιτιολογική έκθεση. Και μένει άφωνος κανείς μπροστά στην επίκληση αυτής της νόσου της ευνοιοκρατίας, η οποία πλήττει μόνο αιρετούς αντιπροσώπους, ποτέ κανένα από τα πιθανά και απίθανα μέλη των προαναφερόμενων Συμβουλίων, τα οποία ασφαλώς έχουν υποστεί μόνιμη ανοσοποίηση στην ευνοιοκρατία από τον ίδιο τον τρόπο επιλογής και διατήρησής τους στις θέσεις τους, όπως φαντάζομαι ότι μπορείτε και εσείς να μας εγγυηθείτε. 
Για τον ίδιο λόγο προφανώς αποκλείονται οι αιρετοί εκπρόσωποι των υπαλλήλων και από τα πενταμελή συμβούλια επιλογής προϊσταμένων, τόσο από το ειδικό συμβούλιο επιλογής προϊσταμένων όσο και από το κεντρικό ειδικό συμβούλιο επιλογής προϊσταμένων, που συνιστώνται με σύνθεση ανάλογη με αυτή των αντίστοιχων συμβουλίων συνέντευξης και με αρμοδιότητα τη συνολική διοργάνωση των κρίσεων για την επιλογή προϊσταμένων σε αντίστοιχα επίπεδα.
Επίσης, επιτρέπεται μέλη των Συμβουλίων Συνέντευξης να είναι και μέλη των συμβουλίων επιλογής προϊσταμένων, πράγμα που εκχωρεί σε συγκεκριμένα πρόσωπα διπλό ρόλο στην κρίση των ίδιων υποψηφίων και κάθε άλλο παρά ευνοεί την αντικειμενικότητα, αλλά και αποτελεί απόδειξη του πόσο δυσλειτουργικό θεωρείται το προτεινόμενο σύστημα από τους ίδιους τους εμπνευστές του, εφόσον απαιτεί από ένα τριψήφιο αριθμό ανθρώπων με συγκεκριμένα χαρακτηριστικά να αφιερώσουν έναν τεράστιο αριθμό εργατοωρών μέσα σε ένα μη προσδιοριζόμενο χρονικό διάστημα.
Κατά το χρονικό αυτό διάστημα δεν θα μπορούσε, βεβαίως, να υπάρχει κενό και το κενό αυτό καλύπτεται με τις μεταβατικές διατάξεις, οι οποίες χωρίς να μπορούν να θεωρηθούν λεπτομέρειες, έχουν την ίδια δυνατότητα να κρύβουν το διάβολο. Προβλέπουν, λοιπόν, οι μεταβατικές διατάξεις ότι μόλις αρχίσουν να ισχύουν τα προεδρικά διατάγματα της τροπολογίας που εισαγάγατε πέρυσι πάλι τέτοιο καιρό, κύριε Υπουργέ, στο νόμο για την αντιμετώπιση της αυθαίρετης δόμησης, αν θυμόσαστε, με τα οποία μειώνονται σημαντικά οι δομές δημόσιας διοίκησης –άρα μειώνονται αντίστοιχα και οι θέσεις ευθύνης- παύει αυτοδίκαια η άσκηση καθηκόντων των προϊσταμένων οργανικών μονάδων, είτε αυτοί έχουν επιλεγεί με βάση τις διατάξεις του κώδικα είτε με ειδικές διατάξεις, και παύει και η άσκηση καθηκόντων με αναπλήρωση.
Αντικαθίστανται με απόφαση Υπουργού όλοι αυτοί από προϊσταμένους τού ίδιου επιπέδου, που ασκούσαν τα καθήκοντά τους κατόπιν επιλογής αλλά και κατ’ εφαρμογή της αναπλήρωσης. Όμως, αν υπάρχουν ελλείψεις, μπορούν να αντικατασταθούν και από προϊσταμένους που ασκούσαν καθήκοντα αμέσως κατωτέρου επιπέδου και αυτοί κατόπιν επιλογής ή κατ’ εφαρμογή της αναπλήρωσης, πράγμα που συμβαίνει με την πλειονότητα των προϊσταμένων, αφού όπως είπαμε πριν, το ισχύον θεσμικό πλαίσιο δεν εφαρμοζόταν από τις κυβερνήσεις σας. Και αυτοί οι νέοι προϊστάμενοι ασκούν τα καθήκοντά τους για τον απροσδιόριστο χρόνο που μπορεί να απαιτήσει η ολοκλήρωση της διαδικασίας που θεσμοθετείται στο παρόν νομοσχέδιο για το σύνολο του δημόσιου τομέα. 
Και μόνο για την ανάδειξη προϊσταμένων γενικών διευθύνσεων οικονομικών υπηρεσιών ή διοικητικών υπηρεσιών ή και πληροφορικής συγκροτείται με απόφαση του Υπουργού Διοικητικής Μεταρρύθμισης και Ηλεκτρονικής Διακυβέρνησης ένα μεταβατικό πενταμελές ειδικό κεντρικό συμβούλιο επιλογής προϊσταμένων που περιλαμβάνει τρία μέλη του ΑΣΕΠ, έναν βοηθό Συνήγορο του Πολίτη και έναν απαραίτητο ιδιώτη εμπειρογνώμονα, αλλά όχι βέβαια αιρετό εκπρόσωπο των υπαλλήλων, και ένα τετραμελές κεντρικό συμβούλιο συνέντευξης προϊσταμένων με την ίδια σύνθεση και πιθανόν αποτελούμενο και από τα ίδια πρόσωπα, εφόσον δεν προβλέπεται περιορισμός σε αυτήν τη δυνατότητα, ώστε ο έλεγχος της κατάστασης να εξασφαλίζεται απρόσκοπτα.
Οι κατά αυτόν τον τρόπο επιλεγέντες προϊστάμενοι γενικών διευθύνσεων για τις οριζόντιες θέσεις ευθύνης θα αποτελέσουν και μέλη των οικείων ειδικών συμβουλίων επιλογής προϊσταμένων και του κεντρικού ειδικού συμβουλίου επιλογής προϊσταμένων στην πορεία εφαρμογής των πάγιων διατάξεων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα την ανοχή σας για ελάχιστα δευτερόλεπτα, κύριε Πρόεδρε.
Θα κληθούν, δηλαδή, να κρίνουν τους επόμενους υποψήφιους για κατάληψη θέσης ευθύνης.
Επιπλέον, λαμβάνεται πρόνοια όσοι από τους νυν προϊσταμένους δεν τοποθετηθούν ως προϊστάμενοι σε θέση αντίστοιχου επιπέδου, να αποσπώνται στους ελεγκτικούς μηχανισμούς του οικείου ή άλλου Υπουργείου –με την τελευταία σας νομοτεχνική βελτίωση- και όχι απλά με αίτησή τους στο Σώμα Ελεγκτών Επιθεωρητών Δημόσιας Διοίκησης. 
Αυτή η ρύθμιση που προβλέπει το νομοσχέδιο είχε προκαλέσει τις διαμαρτυρίες των επιθεωρητών ελεγκτών, την οποία όμως διατηρείτε –αν καταλαβαίνω καλά- για όσους απορριφθούν στην κανονική διαδικασία ή συμπληρώσουν δύο θητείες και δεν έχουν δικαίωμα για τρίτη.  
Βέβαια, για ανταπόδοση δίνετε δυνατότητα προαγωγής σε θέση επιθεωρητών ελεγκτών στους νυν βοηθούς επιθεωρητές ελεγκτές, με τροπολογία, φυσικά σε μια εμφανή προσπάθεια να προλάβετε αντιδράσεις. 
Άλλες διατάξεις του νομοσχεδίου προβλέπουν την υποχρεωτική εκπαίδευση των προϊσταμένων όλων των επιπέδων από το Εθνικό Κέντρο Δημόσιας Διοίκησης και Αυτοδιοίκησης -καμμία αντίρρηση- και ευνοϊκές ρυθμίσεις για συγκεκριμένες κατηγορίες υπαλλήλων, στις οποίες θα αναφερθούμε στην κατ’ άρθρον συζήτηση, όπως θα αναφερθούμε και στις τροπολογίες τις δικές σας και τις δικές μας. 
Συμπερασματικά, το νομοθέτημά σας πάσχει από τις ίδιες παθογένειες που πάσχει και η πολιτική σας, που βαφτίζει μεταρρυθμίσεις τη συρρίκνωση, την απορρύθμιση και τον όλο και ασφυκτικότερο κομματικό εναγκαλισμό. 
Ο ΣΥΡΙΖΑ καταψηφίζει αυτό το νομοθέτημα, έχοντας στην οπτική του, ως μελλοντική κυβέρνηση, μια αναβαθμισμένη δημόσια διοίκηση, που θα λειτουργεί με δημοκρατικό έλεγχο και θα αναδεικνύει τα στελέχη της με διαφανείς και αδιάβλητες διαδικασίες. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)",121402,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3517","
"," Κύριε Πρόεδρε, μπορώ να έχω τον λόγο;",121403,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3518"," 
"," Βεβαίως, κύριε Υπουργέ. Έχετε τον λόγο.",121404,"Chairman","ΠΡΟΕΔΡΕΥΩΝ",74,"",74
"3519"," 
"," Κύριε Πρόεδρε, θα ήθελα να καταθέσω στο Τμήμα τελικές νομοτεχνικές βελτιώσεις, οι οποίες ενσωματώνουν παρατηρήσεις των συναδέλφων κατά τη διάρκεια της διαδικασίας της δεύτερης ανάγνωσης του νομοσχεδίου και παρακαλώ να διανεμηθούν στους συναδέλφους. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να φωτογραφηθούν οι σελ. 65-68)",121405,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3520","
"," Να τις ακούσουμε. Διαβάστε τες, κύριε Υπουργέ.",121406,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3521"," 
"," Θα αναφερθώ σε αυτές στην ομιλία μου.",121407,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3522"," 
"," Κυρία Σταμπουλή, το Προεδρείο είναι εδώ για να πει τι μπορεί να γίνει.",121408,"Chairman","ΠΡΟΕΔΡΕΥΩΝ",74,"",74
"3523"," 
"," Δεν θα προλάβουμε να τις δούμε.",121409,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3524"," 
"," Εντάξει. Διατυπώθηκε το αίτημά σας. 
Να διανεμηθούν, παρακαλώ, στο Τμήμα οι νομοτεχνικές βελτιώσεις. 
Έχω την τιμή να ανακοινώσω στο Τμήμα ότι με επιστολή της προς τον Πρόεδρο της Βουλής, η Βουλευτής Β΄ Θεσσαλονίκης κυρία Αικατερίνη Μάρκου δηλώνει: «Θα ήθελα διά της παρούσης να σας γνωστοποιήσω εγγράφως ότι δεν ανήκω πλέον στην Κοινοβουλευτική Ομάδα της Δημοκρατικής Αριστεράς και παραμένω ανεξάρτητη Βουλευτής». 
(Η προαναφερθείσα επιστολή έχει ως εξής:
(Να φωτογραφηθεί η σελ. 70)",121410,"Chairman","ΠΡΟΕΔΡΕΥΩΝ",74,"",74
"3525","
","  Γίνεται ανεξάρτητη, όχι «παραμένει».",121411,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3526"," 
"," Διάβασα το κείμενο όπως εστάλη, κύριε Λαφαζάνη.
Τον λόγο έχει ο κ. Ρήγας.",121412,"Chairman","ΠΡΟΕΔΡΕΥΩΝ",74,"",74
"3527"," 
"," Ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε σήμερα στο Τμήμα ένα νομοσχέδιο το οποίο αναφέρεται σε ένα συγκεκριμένο, ουσιαστικό ζήτημα, αυτό της επιλογής της δημοσιοϋπαλληλικής ιεραρχίας, σε επίπεδο γενικών διευθύνσεων, διευθύνσεων και τμημάτων. 
Δυστυχώς, η παράδοση που έχουμε δημιουργήσει δεν είναι ούτε θετική ούτε σύμμαχός μας στις φιλοδοξίες και στις στοχεύσεις μας. Στο παρελθόν έγιναν αρκετές φιλότιμες προσπάθειες, ορισμένες αρκετά ολοκληρωμένες, και για να υπάρξει αξιοκρατική επιλογή της δημοσιοϋπαλληλικής ιεραρχίας και για να υπάρξει η επιλογή των αρίστων και για να υπάρξει ένα, κυρίως, αντικειμενικό και σύγχρονο σύστημα αξιολόγησης. 
Δυστυχώς, τα περισσότερα νομοθετήματα δεν είχαν ολοκληρωτική εφαρμογή, εφαρμόστηκαν κατά μέρος τους ή δεν εφαρμόστηκαν καθόλου.  Αυτό έχει να κάνει με την περίφημη ιστορία των μεταβατικών διατάξεων που υπήρχαν σε όλα τα νομοσχέδια που προηγήθηκαν. Και όμως και αυτό το γεγονός, καθώς και πολλά άλλα μας έχουν οδηγήσει σε μία κατάσταση όπου το βασικό εργαλείο –ας μου επιτραπεί αυτός ο όρος- που χρειάζεται κάθε σύγχρονο κράτος για να μπορέσει να παρέχει ποιοτικές υπηρεσίες στους πολίτες του, αλλά κυρίως για να μπορέσει να υπηρετήσει μία σύγχρονη αναπτυξιακή προσπάθεια δεν λειτουργεί. Δηλαδή το κράτος στην Ελλάδα είναι ο βασικός, για να μην πω αποκλειστικός, παράγοντας της παθογένειας, των αδυναμιών και της πορείας της χώρας σε μία κατάσταση, ουσιαστικά, χρεοκοπίας.
Αυτό οφείλουμε -είναι εθνικός στόχος, είναι εθνικό καθήκον και υποχρέωση-να το αλλάξουμε. Έχουμε πολλοί επαγγελθεί, κατά το παρελθόν αλλά και σήμερα, μια ολοκληρωμένη διοικητική μεταρρύθμιση, για την αλλαγή του κράτους στο σύνολό του. Πολλές φορές εδώ σε αυτή τη χώρα προσπαθούμε να ανακαλύψουμε την πυρίτιδα, τον τροχό ή άλλοι μιλούν για την ιδιοπροσωπία της χώρας. Αυτό είναι ένα μόνιμο μοτίβο, το οποίο κυρίως στη σύγχρονη εποχή, η Αντιπολίτευση το ακολουθεί και το υιοθετεί, λέγοντας «δεν γίνονται αυτά σε αυτήν τη χώρα, η Ελλάδα έχει ιδιαιτερότητες» και δυστυχώς -γιατί πρέπει να κάνουμε μονίμως την αυτοκριτική μας- και κατά το παρελθόν τα ίδια έλεγαν και πολλοί από εμάς: «Μα, στην Ελλάδα δεν γίνονται αυτά τα πράγματα, είμαστε ιδιαίτερη περίπτωση» κ.λπ.. Και αυτό το επικαλούμαστε προκειμένου να δικαιολογήσουμε το οτιδήποτε. 
Κάποια στιγμή, όμως, όλοι οφείλουμε να μπούμε προ των ευθυνών μας. Πέρα από υπεκφυγές, πέρα από γενικολογίες, πέρα από καταγγελτικό λόγο, οφείλουμε να πούμε τι είναι αυτό που όλοι μαζί ονομάζουμε σύγχρονο σύστημα, αντικειμενικό, σύστημα αρίστων επιλογών. 
Γιατί και η Αξιωματική Αντιπολίτευση, ο ΣΥΡΙΖΑ, είπε πολύ σωστά πράγματα, όσον αφορά τη στόχευση. Ποιος δεν θέλει μία δημόσια διοίκηση η οποία θα λειτουργεί υπέρ του δημοσίου συμφέροντος, προς όφελος των πολιτών, έχοντας έναν βασικό αναπτυξιακό ρόλο; Ποιος διαφωνεί ότι πρέπει η επιλογή να γίνεται με αξιοκρατικά κριτήρια, να έχουν κύρος και αξιοπιστία οι δομές αξιολόγησης και επιλογής; Ποιος διαφωνεί ότι θα πρέπει το πελατειακό σύστημα, ο κομματισμός, η αναξιοκρατία, να εξαφανιστούν από το δημόσιο; 
Σε όλα αυτά συμφωνούμε απόλυτα. Έλα, όμως, που όταν ξεκινάει να εφαρμοστεί μία αλλαγή, με όλες τις αδυναμίες και με όλα τα τρωτά της, αμέσως η απάντηση είναι «όχι, δεν είναι αυτό το σωστό, γιατί πάλι θα δημιουργήσει προβλήματα κομματικών εμπλοκών. Όχι, εμείς θα το αλλάξουμε. Δεν το δεχόμαστε. Πάρτε το πίσω». 
Έχουμε, δυστυχώς, κουραστεί -και αυτό δεν είναι το μείζον- έχει κουραστεί η ελληνική κοινωνία να ακούει έναν μόνιμο, κουραστικό, καταγγελτικό, κενό και ανούσιο λόγο, είτε από τις κυβερνήσεις κατά καιρούς είτε από τις εκάστοτε αντιπολιτεύσεις. 
Ας συνεννοηθούμε, λοιπόν, και ας ομολογήσουμε ότι όπως λειτουργεί σήμερα η δημόσια διοίκηση δεν μπορεί να επιτελέσει ούτε στο ελάχιστο το ρόλο της. Χρειάζεται, λοιπόν, πέρα από τη συνολική αναδιάρθρωση των δομών της, -πράγμα το οποίο γίνεται με πολύ μεγάλη καθυστέρηση- πέρα από την αξιολόγηση των δομών που προηγείται κάθε προσπάθειας αλλαγής, που και αυτή γίνεται με μεγάλη καθυστέρηση, θα πρέπει στη συνέχεια να υπάρξει η αξιολόγηση των εργαζομένων. Διότι χωρίς αξιολόγηση στο δημόσιο τομέα τίποτα δεν μπορεί πλέον να προχωρήσει. Και χρειάζεται όχι προσχηματική, αλλά ουσιαστική αξιολόγηση. Επίσης τίποτα δεν μπορεί να προχωρήσει, αν πραγματικά δεν εγκαθιδρυθεί ένα αντικειμενικό σύστημα επιλογής προϊσταμένων στη δημόσια διοίκηση. 
Έχουμε, λοιπόν, κύριε Υπουργέ, αυτήν τη στιγμή ένα ουσιαστικό έλλειμμα το οποίο πρέπει να καλυφθεί. Πρέπει το ταχύτερο δυνατό τα προεδρικά διατάγματα, που αφορούν τους νέους οργανισμούς των Υπουργείων και έχουν συμπεριλάβει την αξιολόγηση των δομών, να υπογραφούν, να αρχίσουν να ισχύουν, για να έχουμε το συντομότερο δυνατό μπροστά μας τις καινούργιες διοικητικές δομές σε επίπεδο Υπουργείων και νομικών προσώπων του κράτους –αυτό είναι απαραίτητο- αξιολογημένες, στην καινούργια τους συγκρότηση, με λιγότερες πράγματι υπηρεσίες, γενικές διευθύνσεις, διευθύνσεις και τμήματα.   
Αυτή η προκλητική –για να μην την χαρακτηρίσω διαφορετικά- ιστορία  να υπάρχουν τμήματα αυτοτελή με έναν προϊστάμενο και έναν υπάλληλο, να υπάρχουν διευθύνσεις με έναν διευθυντή και δύο υπαλλήλους και γενικές διευθύνσεις με ανύπαρκτες διευθύνσεις και τμήματα ήταν μια πρόκληση απέναντι στη νοημοσύνη μας, στη λογική, στους πολίτες και απέναντι στην υπηρεσία την οποία οφείλουμε να προσφέρουμε στο κράτος εδώ που μας έχει τάξει να υπηρετήσουμε αυτόν τον σκοπό. Άρα το πρώτο βήμα πρέπει να ολοκληρωθεί.
Όσον αφορά το θέμα της αξιολόγησης εδώ υπάρχουν σοβαρά προβλήματα. Εγκαθιδρύσαμε, ψηφίσαμε ένα σύστημα αξιολόγησης. Από εκεί που δεν υπήρχε τίποτα, υπήρχε μια κοροϊδία, υπήρχε μια αξιολόγηση, όπου οι πάντες έπαιρναν «10» και κανένας δεν εθεωρείτο ότι ήταν κάπως λιγότερο ικανός για να πάρει έστω και ένα «9», προσπαθήσαμε να βάλουμε σε ισχύ ένα σύστημα το οποίο με ποσοστά, τα οποία όλοι οφείλουμε να ομολογήσουμε ότι εμπεριέχουν το στοιχείο της αυθαιρεσίας, κατατάσσουμε τους υπαλλήλους σε άριστους, σε καλούς και σε μέτριους –γιατί το «6,9» δεν σημαίνει ότι ο υπάλληλος είναι ούτε κακός ούτε απαράδεκτος. 
Όμως, αναγκαζόμαστε να απολογούμαστε για ένα σύστημα το οποίο οφείλει να αξιολογεί αρίστους, καλούς, μέτριους και άχρηστους -γιατί υπάρχουν και άχρηστοι- γιατί; Γιατί δεν έχουμε πείσει ότι προηγήθηκαν κάποιες άλλες απαραίτητες διαδικασίες που θα δικαιολογούσαν αυτό το σύστημα αξιολόγησης. Ποιες είναι αυτές οι άλλες; Εάν δεν έχεις βάλει στοχοθεσία σε επίπεδο υπηρεσίας, αν δεν έχεις βάλει στοχοθεσία και στόχους συγκεκριμένων νομικών προσώπων πώς μετά και με ποια κριτήρια θα μπορέσεις να αξιολογήσεις αποτελεσματικά και αντικειμενικά τους υπαλλήλους; 
Άρα εδώ υπάρχει πραγματικά πρόβλημα. Πρέπει να το δούμε, να το αντιμετωπίσουμε με ειλικρίνεια και  να δούμε πώς μπορούμε να το βελτιώσουμε. Σε καμμία περίπτωση, βεβαίως, δεν μπορούμε να υιοθετήσουμε αυτές πάλι τις εντελώς ισοπεδωτικές απόψεις, όπως «όχι, καμμία αξιολόγηση, δεν υπάρχει δυνατότητα να αξιολογήσετε κάποιους ότι δεν κάνουν καλά τη δουλειά τους». Με συγχωρείτε, πού το βρήκατε ότι δεν μπορεί να αξιολογήσει το δημόσιο κάποιους ότι είναι ανίκανοι και άχρηστοι και όχι βέβαια να τους διώξει, αλλά να τους δώσει τη δυνατότητα να επιμορφωθούν, να τους δώσει τη δυνατότητα να προσφέρουν ίσως σε κάποιο άλλο πόστο; 
Όμως, αυτό –και το επαναλαμβάνω, κύριε Υπουργέ– για να το κάνουμε πρέπει να έχουμε πείσει ότι και τα κριτήρια και οι διαδικασίες που προηγούνται της αξιολόγησης είναι εν ισχύι και είναι αντικειμενικές. Εδώ υπάρχει ένα πρόβλημα, το οποίο πρέπει να το δούμε κατάματα και να το αντιμετωπίσουμε. 
Το δεύτερο θέμα έχει να κάνει με την αξιολόγηση των προϊσταμένων. Το σύστημα που προέβλεπε ο ν. 3839 ήταν αρκετά προωθημένο και αρκετά σωστό. Το κακό ποιο είναι; Είναι ότι δεν εφαρμόστηκε και αυτό, ότι κατίσχυσαν και ίσχυσαν για μια μακρά περίοδο οι μεταβατικές διατάξεις, με αποτέλεσμα οι επιλογές προϊσταμένων στις περισσότερες των περιπτώσεων να μην γίνουν με τα κριτήρια του συγκεκριμένου νόμου, αλλά να γίνουν με την ανάθεση εκ μέρους του Υπουργού. 
Βέβαια, θα με ρωτήσετε «υπάρχουν διοικητικά συστήματα όπου ο Υπουργός έχει την εξουσία να ορίζει προϊσταμένους»; Θα σας έλεγα ναι. Το γαλλικό σύστημα δίνει μια αυξημένη ισχύ στον Υπουργό, ο οποίος έχει και τη δυνατότητα να κάνει επιλογές προϊσταμένων. Το κακό είναι ότι εμείς επιλέγουμε να υιοθετούμε τα ασθενή στοιχεία των διοικητικών συστημάτων και βεβαίως, δίνουμε εξουσίες -σε ένα σύστημα το οποίο μπάζει από παντού- στον Υπουργό για ένα πολύ μεγάλο χρονικό διάστημα να κάνει «αυθαίρετες» εν πολλοίς επιλογές. 
Μας ανησυχεί αυτό και βλέπουμε με ικανοποίηση ότι  κάποιες προτάσεις που κάναμε βελτιώνουν την κατάσταση, δηλαδή να μην ισχύσει μεταβατική περίοδος απεριόριστη, να υπάρχει συγκεκριμένη δέσμευση και κυρίως κατά τη μεταβατική περίοδο οι δυνατότητες που θα έχει ο Υπουργός να οριοθετούνται. 
Είδα με ικανοποίηση ότι ο Υπουργός επιλέγει για τη μεταβατική περίοδο τούς προϊσταμένους οργανικών μονάδων, όμως μέσα από συγκεκριμένη δεξαμενή και με συγκεκριμένα κριτήρια και κυρίως, όσον αφορά τον μεταβατικό χρόνο που κάποιος επιλέγεται από τον Υπουργό, ο χρόνος αυτός –και αυτό είναι θετικό- δεν μετράει για να του δημιουργήσει τη δυνατότητα να είναι στο επόμενο χρονικό διάστημα υποψήφιος για να καταλάβει μια θέση. Είναι πολύ σωστό ότι όποιος είχε τα χρόνια που ο νόμος προβλέπει μέχρι τις 31-12-2013 -και μόνο αυτός- μπορεί να συμμετέχει στη συνέχεια στη διαδικασία επιλογής. 
Σε τι διαφέρει αυτό το σύστημα από το προηγούμενο; Έχει μια άλλη φιλοσοφία και λογική που εγώ να σας πω ότι τη βλέπω θετικά. 
Το προηγούμενο σύστημα μοριοδοτούσε τα τυπικά στοιχεία. Αυτό δεν είναι εκ των προτέρων απορριπτέο. Όμως, επειδή σε αυτήν τη χώρα έχουμε αποκτήσει μια εμπειρία, τι βλέπαμε; Βλέπαμε ότι η μοριοδότηση των τυπικών στοιχείων τις περισσότερες φορές οδηγούσε -και επειδή το ήξερε αυτό η δημόσια διοίκηση- υπαλλήλους να κυνηγούν τυπικά στοιχεία, χωρίς ουσιαστικά να έχουν τη δυνατότητα να προσφέρουν στην υπηρεσία τους, να βρίσκονται παρόντες, να ασκούν διοίκηση. Μάζευαν, λοιπόν, κάποια τυπικά στοιχεία, στη συνέχεια αυτά τα τυπικά στοιχεία μοριοδοτούνταν και άλλος έλεγχος δεν υπήρχε. Θα μου επιτρέψετε να πω ότι μπορούσε ένας υπάλληλος με πέντε μεταπτυχιακά όντας τρελός να γίνει γενικός διευθυντής ενός Υπουργείου. Αυτές οι περιπτώσεις δεν είναι λίγες στη δημόσια διοίκηση. 
Αυτήν τη στιγμή περνάμε σε μια εντελώς άλλη λογική. Έχει και αυτή τις αδυναμίες της. Δηλαδή, μπαίνει ένα ερώτημα: Πρέπει εντελώς να εξαφανίσουμε τη μοριοδότηση των τυπικών στοιχείων; Είναι μια ερώτηση την οποία οφείλω να ομολογήσω ότι δεν την έχω απαντήσει πλήρως. Δεν ξέρω. Όμως, μπαίνουμε σε μια άλλη λογική που λέει ότι όποιοι έχουν τα συγκεκριμένα τυπικά προσόντα μπορούν αυτομάτως να συμμετέχουν στη διαδικασία επιλογής τους ως προϊστάμενων της διοίκησης. 
Από εκεί και πέρα υπάρχουν δύο στάδια, ξεχωριστά το καθένα. Η γραπτή δοκιμασία και η δομημένη συνέντευξη. Και η γραπτή δοκιμασία και η δομημένη συνέντευξη είναι σημαντικές διαδικασίες αξιοκρατικού και ουσιαστικού χαρακτήρα, με δύο προϋποθέσεις. Πρώτον, ότι πρέπει να λάβουμε υπ’ όψιν μας τη γραφειοκρατία που εμπεριέχουν. Δηλαδή, αυτό το σύστημα έχει μια αυξημένη γραφειοκρατία και δυστυχώς πολλές φορές η αναποτελεσματικότητα των μεταρρυθμίσεών μας έγκειται ακριβώς στο γεγονός ότι είναι ιδιαίτερα γραφειοκρατικές οι διαδικασίες που προβλέπονται. Εδώ, λοιπόν, το καινούργιο σύστημα πράγματι έχει μια αυξημένη γραφειοκρατία. Και δεύτερον, θα πρέπει πραγματικά όχι μόνο στα χαρτιά αλλά και στην πράξη να είναι αδιαμφισβήτητο το κύρος και η αντικειμενικότητα των υπηρεσιακών συμβουλίων που κυρίως διεξάγουν τη δομημένη συνέντευξη. 
Κύριε Υπουργέ, εμείς καταθέσαμε έναν προβληματισμό στον οποίο εμμένουμε.",121413,""," ΠΑΝΑΓΙΩΤΗΣ ΡΗΓΑΣ",242,"",242
"3528"," 
"," Δεν σας ακούει, έχει γυρίσει την πλάτη του.",121414,""," ΡΑΧΗΛ ΜΑΚΡΗ",166,"",166
"3529"," 
"," Απευθύνομαι στο Τμήμα και πιστεύω ότι ο κύριος Υπουργός και στην επιτροπή και τώρα ακούει ή θα πρέπει να ακούει αυτά που λέμε. 
Υπάρχει, λοιπόν, ένας προβληματισμός που έχει να κάνει με το ποσοστό και τον συντελεστή βαρύτητας που συμμετέχει η δομημένη συνέντευξη στην επιλογή υποψηφίων. 
Είναι αληθές ότι πρέπει στη θέση του γενικού διευθυντή η συνέντευξη να μετράει, να έχει συντελεστή βαρύτητας πολύ μεγαλύτερο από ό,τι σε έναν τμηματάρχη. Αυτό είναι γεγονός. Το ερώτημα είναι αν πρέπει να το έχει σε ποσοστό 70-30; Εδώ, λοιπόν, κρατούμε μια επιφύλαξη και περιμένουμε. Και θα έλεγα ότι εξακολουθούμε να έχουμε τον ισχυρισμό ότι πρέπει η αναλογικότητα ανάμεσα στη γραπτή δοκιμασία και στην προφορική συνέντευξη να είναι διαφορετική σε σχέση με τα ποσοστά τα οποία βάζετε 70,60 και 50. 
Αυτή είναι μια παρατήρηση την οποία θα ήθελα να κάνω. 
Επίσης, κάναμε μια παρατήρηση, την οποία δεν ξέρω πώς την έχετε διορθώσει στις νομοτεχνικές βελτιώσεις. Όσοι αποτυγχάνουν να επανεπιλεγούν στην υπηρεσιακή ιεραρχία κατευθύνονται προς το Σώμα των Επιθεωρητών Ελεγκτών Δημόσιας Διοίκησης. Δεν ξέρω αν το έχετε αλλάξει, αλλά εμείς είπαμε να μην κατευθύνονται προς το Σώμα Ελεγκτών Δημόσιας Διοίκησης όλοι μαζί, αλλά και σε όλα τα άλλα ελεγκτικά σώματα τα οποία πιθανόν να δημιουργηθούν στο δημόσιο και κυρίως να προσεχθεί το καθεστώς με το οποίο θα ενταχθούν στα νέα αυτά σώματα και στις νέες δομές. 
Είναι ακόμα και οι αμοιβές τους. Να μη δημιουργηθούν συγκρούσεις μέσα στις ίδιες τις υπηρεσίες, να μη δημιουργηθούν καθεστώτα δύο ταχυτήτων. Θα πρέπει, λοιπόν και αυτό να προσεχθεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)",121415,""," ΠΑΝΑΓΙΩΤΗΣ ΡΗΓΑΣ",242,"",242
"3530","
"," Ολοκληρώστε, κύριε Ρήγα.",121416,"Chairman","ΠΡΟΕΔΡΕΥΩΝ",74,"",74
"3531"," 
"," Ολοκληρώνω, κύριε Πρόεδρε. 
Η συγκρότηση των οργάνων επιλογής προϊσταμένων με τη συμμετοχή ιδιωτών, εάν διώξουμε από τη νοοτροπία και το μυαλό μας όλη αυτήν την αντίληψη που υπάρχει για την εσωστρεφή λειτουργία του δημοσίου, μπορούμε και πρέπει να αποδεχθούμε και τη συμμετοχή σοβαρών, ικανών και πιστοποιημένων για το λόγο αυτό ιδιωτών στα συμβούλια κρίσης. Όμως, θα έλεγα –δεν ξέρω αν κάνω λάθος- ότι η συμμετοχή ιδιωτών δεν σημαίνει κατ’ ανάγκη ότι θα πρέπει να είναι συνταξιούχοι δικαστικοί ή συνταξιούχοι του ΑΣΕΠ. Στη χώρα μας υπάρχουν τομείς πολύ σημαντικοί του ιδιωτικού τομέα, υπάρχουν και εταιρείες αξιολόγησης προσωπικού, άνθρωποι με εμπειρία που έχουν όλα τα εχέγγυα αντικειμενικότητας και ικανότητας, οι οποίοι θα μπορούσαν να συμμετέχουν υπό συγκεκριμένες διαδικασίες και δικλίδες ασφαλείας σε αυτό το μητρώο αξιολογητών. 
Εάν, κύριε Υπουργέ, ληφθούν υπ’ όψιν κάποιες επιπλέον παρατηρήσεις που κάνουμε και θα κάνουν οι συνάδελφοι που θα πάρουν το λόγο στη συνέχεια και ο Κοινοβουλευτικός μας Εκπρόσωπος και κυρίως οι επί των άρθρων παρατηρήσεις μας και εμπλουτίσουν το συγκεκριμένο νομοσχέδιο, είμαστε υπέρ της ψήφισης του νομοσχεδίου, θεωρώντας ότι κάνουμε ένα ουσιαστικό και αναγκαίο βήμα, εφόσον τηρηθούν οι προϋποθέσεις που σας είπα πριν, για την επιλογή με αξιοκρατικό, αντικειμενικό και κυρίως αποτελεσματικό τρόπο της ιεραρχίας στις δημόσιες υπηρεσίες. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)",121417,""," ΠΑΝΑΓΙΩΤΗΣ ΡΗΓΑΣ",242,"",242
"3532","
 "," Σας ευχαριστούμε και εμείς.
Έχω την τιμή να σας ανακοινώσω ότι έχουν περιέλθει στο Προεδρείο της Βουλής έξι αιτήματα υπογραφόμενα από εκατόν είκοσι επτά συνολικά Βουλευτές που περιλαμβάνουν προτάσεις για τη διεξαγωγή δημοψηφίσματος κατά το άρθρο 44 παράγραφος 2 του Συντάγματος και το άρθρο 116 του Κανονισμού της Βουλής, σχετικά με το ψηφισθέν νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Δημιουργία νέας καθετοποιημένης εταιρείας ηλεκτρικής ενέργειας», σύμφωνα με τα οριζόμενα σε εκάστην αυτών. 
Επίσης, σας ανακοινώνω το αίτημα δώδεκα Βουλευτών του Κομμουνιστικού Κόμματος Ελλάδας με το οποίο ζητούν τη διενέργεια δημοψηφίσματος για την ακύρωση και κατάργηση του ν.1914/1990, του ν.2773/1999, του ν.3426/2005, του ν.4001/2011, του ν.4237/2014, καθώς και για τον ψηφισθέντα νόμο «Δημιουργία νέας καθετοποιημένης εταιρείας ηλεκτρικής ενέργειας», του γνωστού ως μικρή ΔΕΗ. 
Για τα εν λόγω αιτήματα θα ενημερωθεί σήμερα η Διάσκεψη των Προέδρων και οι σχετικές προτάσεις κατατίθενται στα Πρακτικά. 
(Στο σημείο αυτό κατατίθενται οι προαναφερθείσες προτάσεις, οι οποίες έχουν ως εξής:
(Να φωτογραφηθούν οι σελ. 84-97)",121418,"Chairman","ΠΡΟΕΔΡΕΥΩΝ",74,"",74
"3533","
"," Τον λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη για δεκαπέντε λεπτά.",121419,"Chairman","ΠΡΟΕΔΡΕΥΩΝ",74,"",74
"3534","
"," Κύριε Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα ένα νομοσχέδιο κρίσιμης σημασίας για το μέλλον της δημόσιας διοίκησης. Κι αυτό, γιατί ο τρόπος επιλογής προϊσταμένων των δημοσίων υπηρεσιών επηρεάζει τη λειτουργία τους σε πάρα πολλά επίπεδα. 
Η πιο προφανής συνέπεια είναι η ποιότητα της διοίκησής τους, γιατί είμαι σίγουρη ότι όλοι θεωρητικά τουλάχιστον συμφωνούμε να επιλεγούν τα καλύτερα στελέχη που θα κατευθύνουν τις δημόσιες υπηρεσίες κατά τον καλύτερο δυνατό τρόπο. Αυτός, άλλωστε, είναι ο κύριος λόγος της ύπαρξης των τμηματαρχών, των διευθυντών και γενικών διευθυντών στο δημόσιο. Να διοικούν σωστά, τηρώντας όχι μόνο την αρχή της νομιμότητος, αλλά και μία άλλη πολύ βασική αρχή που πολύ συχνά ξεχνάμε, αυτήν δηλαδή της αποτελεσματικότητας. 
Εδώ είναι, κύριε Υπουργέ, το πρώτο σημείο απόκλισης του νομοσχεδίου σας από το προφανές ζητούμενο. Γιατί θεωρώ ότι δεν νοούνται κρίσεις προϊσταμένων χωρίς αξιολόγηση της αποτελεσματικότητάς τους. Δεν μπορεί τον 21ο αιώνα το Υπουργείο Διοικητικής Μεταρρύθμισης να σιωπά σε ό,τι αφορά την ανάγκη ύπαρξης στοχοθεσίας και μέτρησης του πραγματικού έργου κάθε δημόσιου υπάλληλου. Δεν μπορεί, δέκα χρόνια μετά, να είναι ακόμα ζητούμενο η εφαρμογή του σχετικού νόμου, τον οποίον ψήφισε η Βουλή το 2004. Ίσως, όμως, και να μπορεί, ίσως να είναι τελικά λογικό, καθώς όταν η ίδια η πολιτική ηγεσία δεν ακολουθεί τις αρχές της νομιμότητας και της αποτελεσματικότητας, είναι επόμενο να μην τις εφαρμόζει και στην επιλογή των προϊσταμένων, των ανθρώπων εκείνων δηλαδή που, όπως είπα, κανονικά θα καλούνταν να κάνουν ακριβώς αυτό, να εφαρμόσουν δηλαδή τις αρχές της νομιμότητος και της αποτελεσματικότητας στις ίδιες τις υπηρεσίες τους. 
Μας λέτε πως θα αναπληρώσετε αυτές τις ελλείψεις με τεστ πολλαπλών επιλογών, εκθέσεις ιδεών ή και με ημίωρες συνεντεύξεις. Το ερώτημα, κύριε Υπουργέ, είναι πολύ απλό: Μπορούν να αναπληρωθούν αυτές οι κρίσιμες ελλείψεις με κάποιες εξετάσεις; Ακόμη και αν υποθέσουμε πως θα πρόκειται για 100% αδιάβλητες εξετάσεις, είναι προφανές πως αυτές δεν πρόκειται, δεν μπορούν σε καμμία περίπτωση να μετρήσουν την αποτελεσματικότητα του υποψηφίου στελέχους. Η αποτελεσματικότητα του υπαλλήλου εξαρτάται από την επίτευξη συγκεκριμένων, προκαθορισμένων στόχων στον κύκλο της εργασίας του. Εάν δεν μπορούμε ή δεν θέλουμε να το μετρήσουμε αυτό, τότε προφανώς δεν επιλέγουμε σωστά τα στελέχη της δημόσιας διοίκησης. 
Κατά την επιλογή, όμως, των στελεχών μιας δημόσιας υπηρεσίας, υπάρχει και ένας άλλος πολύ σημαντικός παράγοντας που καθορίζει το πώς πρέπει να γίνεται αυτή η διαδικασία. Και αυτός ο παράγοντας δεν είναι άλλος από τη σημασία του καλού παραδείγματος. Με αυτό, λοιπόν, εννοώ πως δεν αρκεί σε καμμία περίπτωση ο προϊστάμενος να είναι καλός υπάλληλος, αλλά πρέπει και να φαίνεται. Γιατί η επιλογή των άξιων, η εμπέδωση της αξιοκρατίας λειτουργεί παραδειγματικά για όλη τη διοικητική πυραμίδα. Δίνει κύρος όχι μόνο στις διαδικασίες επιλογής, αλλά και στον ίδιο τον επιλεγόμενο προϊστάμενο, ο οποίος θα έχει τη δυνατότητα να ασκήσει τα καθήκοντά του μέσα σε ένα κλίμα προσωπικής αποδοχής και αναγνώρισης του νέου του ρόλου. 
Πώς εμπεδώνεται, λοιπόν, η αίσθηση της αξιοκρατίας, κύριε Υπουργέ, σε μια χώρα, όπως είναι η Ελλάδα, σε μια δημόσια διοίκηση που γνώρισε και δυστυχώς συνεχίζει και σήμερα να γνωρίζει φαινόμενα κομματισμού και ευνοιοκρατίας; Πώς θα καταφέρετε να πείσετε όσους μας ακούν πως επιλέξατε τους καλύτερους ως στελέχη του δημοσίου; Φοβάμαι, όχι με συνεντεύξεις και εκθέσεις ιδεών, κύριε Υπουργέ. Στην Ελλάδα υπάρχει αντικειμενικά μια ήδη διαμορφωμένη κατάσταση μετά από δεκαετίες κομματικής δράσης τόσο της Νέας Δημοκρατίας όσο και του ΠΑΣΟΚ. 
Υπάρχει τεράστια δυσπιστία, όχι μόνο για τα πρόσωπα, αλλά και για κάθε διαδικασία που εμπεριέχει λιγότερο ή περισσότερο το στοιχείο του υποκειμενισμού. Όταν, επομένως, μιλάτε για συνεντεύξεις απλά δεν πείθετε τους πολίτες ότι πρόκειται για αντικειμενικές διαδικασίες. 
Ζούμε στην Ελλάδα και θα πρέπει, επομένως, να λαμβάνουμε υπ’ όψιν την ισχύουσα κοινωνική πραγματικότητα. Ζούμε στην Ελλάδα και όχι στην Ελβετία ή στο Λουξεμβούργο, όπου το κράτος έχει κύρος και αξιοπιστία. Εδώ την αξιοπιστία οφείλει να την κερδίσει το κράτος. Δεν είναι καθόλου δεδομένη. Και ο μόνος τρόπος για να το κάνει, είναι μέσα από απόλυτα και αποκλειστικά αντικειμενικές διαδικασίες. Τόσο απλά. 
Κύριε Υπουργέ, θα μου επιτρέψετε εδώ να συμπληρώσω και μία πολιτική παράμετρο που διαφεύγει της προσοχής μας πολύ συχνά μέσα στον ορυμαγδό της μνημονιακής προπαγάνδας. Ζούμε σε μια περίοδο βαθιάς κρίσης, όπου οι μεταρρυθμίσεις στη χώρα, εντός ή εκτός εισαγωγικών, έχουν γίνει παντού το ζητούμενο από την τρόικα. Όπως είπα πιο πριν, προφανώς και χρειάζονται μεταρρυθμίσεις, αλλά αλλαγές στοχευμένες και ουσιαστικές. Όχι αλλαγές για τις αλλαγές, ούτε δήθεν, αλλά πραγματικές μεταρρυθμίσεις.
 Αυτό, όμως, που βιώνουμε σήμερα στην Ελλάδα είναι ένας παραλογισμός που μόνο στην Κίνα του Μάο συνέβη κατά το παρελθόν. Μου θυμίζει έντονα την περίοδο της λεγόμενης πολιτιστικής επανάστασης των Μαοϊκών. Τότε, το ίδιο το καθεστώς, το οποίο είχε διαμορφώσει όλες τις κοινωνικές και κρατικές δομές άρχισε ξαφνικά να αυτοκαταγγέλλεται. Να ζητά αλλαγές παντού και να ρίχνει στην πυρά τις ίδιες του τις πολιτικές επιλογές δεκαετιών. Κάπως έτσι έχουμε σήμερα στη χώρα μας το παράλογο με τη Νέα Δημοκρατία και το ΠΑΣΟΚ στην Κυβέρνηση. 
Τα δύο κόμματα, λοιπόν, που έριξαν την Ελλάδα στα βράχια, μετά από σαράντα χρόνια αδιάλειπτης διακυβέρνησης, έρχονται σήμερα να κάνουν τη δική τους ιδιόρρυθμη πολιτιστική επανάσταση. Έρχονται να καταγγείλουν τις δομές τις οποίες οι ίδιοι δημιούργησαν, να κάνουν κριτική στη δημόσια διοίκηση την οποία αυτοί κατασκεύασαν, να ζητήσουν τη μεταρρύθμιση εκείνων που οι ίδιοι απορρύθμισαν.
Πρόκειται για ένα τραγελαφικό φαινόμενο που μας θυμίζει ότι η ιστορία επαναλαμβάνεται, είτε ως φάρσα είτε ως τραγωδία. Γιατί πώς αλλιώς θα μπορούσαμε να χαρακτηρίσουμε αυτό που συμβαίνει σήμερα στη δημόσια διοίκηση, τη διάλυση και την απαξίωση και των δημοσίων υπηρεσιών, την ανακάλυψη ότι για όλα τα κακά του τόπου φταίει το κράτος που κατασκεύασε η Νέα Δημοκρατία και το ΠΑΣΟΚ; Αν μη τι άλλο, πρόκειται για μία στάση ακραία και υποκριτική. Πρόκειται για εμπαιγμό των δημοσίων υπαλλήλων και για υποτίμηση της νοημοσύνης της κοινωνίας μας.
Κύριε Υπουργέ, θα πω κάτι, χωρίς κανέναν προσωπικό τόνο. Άλλωστε, δεν προσωποποίησα ποτέ καμμία πολιτική μας αντιπαράθεση. Όμως, θεωρώ ότι δεν είναι πιστευτό, δεν είναι ρεαλιστικό, ακριβώς εκείνα τα κόμματα, μετά από τις πολιτικές που άσκησαν επί σαράντα ολόκληρα χρόνια, να έρχονται σήμερα και να μας λένε ότι τα ίδια θα μεταρρυθμίσουν την Ελλάδα. Δυστυχώς, δεν μπορείτε να πείσετε κανέναν πλέον για τη μεταρρυθμιστική σας δεινότητα ούτε με βάση την καταγεγραμμένη αποτελεσματικότητα που έλεγα προηγουμένως, ούτε ως Νέα Δημοκρατία ή ΠΑΣΟΚ.
Στην πολιτική, τεράστιο ρόλο παίζει η αξιοπιστία. Αν αυτή δεν υπάρχει, τότε καμμία πολιτική δεν μπορεί να ασκηθεί αποτελεσματικά. Πολύ δε περισσότερο, δεν μπορεί να υλοποιηθεί η οποιαδήποτε μεταρρύθμιση. Γιατί, χωρίς να πειστούν οι ίδιοι οι εργαζόμενοι, καμμιά αλλαγή δεν μπορεί να προχωρήσει και να ενσωματωθεί από κανένα οργανισμό στον κόσμο. Ούτε στο δημόσιο, ούτε βεβαίως και στον ιδιωτικό τομέα.
Κύριε Πρόεδρε, κυρίες και κύριοι συνάδελφοι, ακούσαμε στην επιτροπή, στη φάση της επεξεργασίας του νομοσχεδίου όλους τους δημοσιοϋπαλληλικούς φορείς να διατυπώνουν αρνητικές παρατηρήσεις επί του νομοσχεδίου.
Το πιο χαρακτηριστικό νομίζω σημείο ήταν η αντίθεση μεταξύ του κυρίου Υπουργού και των ίδιων των δημοσίων υπαλλήλων στο θέμα της μοριοδότησης των πτυχίων τους, των μεταπτυχιακών κ.λπ.. 
Η άποψη του κυρίου Υπουργού, περί δήθεν στατικών προσόντων και μοριολαγνείας, φάνηκε ότι ουσιαστικά υποστηρίζεται μόνο από τον ίδιο. Είναι μία απολύτως μοναχική στάση που εγώ προσωπικά δεν μπορώ σε καμμία περίπτωση να ερμηνεύσω. Ειλικρινά, δεν μπορώ να καταλάβω την εμμονή στη μη μοριοδότηση χρήσιμων προσόντων, ιδιαίτερα, όταν μιλάμε για θέσεις ευθύνης στο δημόσιο. Άλλωστε, η μοριοδότηση αποτελεί τον μόνο δοκιμασμένο αντικειμενικό τρόπο αξιολόγησης, ο οποίος έχει αποφέρει αποτελέσματα στην ελληνική δημόσια διοίκηση.
Δεν υπάρχει κανένας απολύτως λόγος να μην υιοθετούμε μια πετυχημένη διαδικασία, την οποία εισήγαγε εδώ και είκοσι χρόνια το ΑΣΕΠ στις επιλογές προσωπικού του δημοσίου. Δεν υπάρχει κανένας απολύτως λόγος να ανακαλύπτουμε ξανά την πυρίτιδα, αν όντως θέλουμε να τοποθετήσουμε σε θέσεις ευθύνης ανθρώπους, με όσο γίνεται περισσότερες σχετικές γνώσεις, με πιστοποιημένες δεξιότητες κ.ο.κ.. Ή μήπως δεν θέλουμε όλοι μας; Τουλάχιστον ο κ. Μητσοτάκης αρνείται τη μοριοδότηση των ακαδημαϊκών προσόντων των δημοσίων υπαλλήλων χαρακτηρίζοντάς τα ως στατικά.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Χαρακτήρισε, επίσης, την παραπάνω επιδίωξη ως μοριολαγνεία και το γεγονός ότι υπάρχουν δημόσιοι υπάλληλοι οι οποίοι θέλουν να αυτοβελτιώνονται ως αδικία για όσους δεν επιμορφώνονται. Προσωπικά, θεωρώ αυτές τις δηλώσεις του κυρίου Υπουργού, απολύτως αδιανόητες για μία χώρα του αναπτυγμένου κόσμου. Υποτίθεται ότι ζούμε σε ευρωπαϊκό κράτος και ότι συζητούμε για τον 21ο αιώνα. Μιλάμε συνεχώς για την κοινωνία της γνώσης, για την ανάγκη της εξειδίκευσης και άλλα, αλλά φαίνεται ότι μάλλον δεν τα πιστεύουμε ειλικρινά αυτά τα πράγματα όλοι μας.
Κύριε Υπουργέ, η θέση των Ανεξάρτητων Ελλήνων είναι πάγια και απολύτως ξεκάθαρη. Θεωρούμε ότι η αξιοκρατία δεν πραγματώνεται μόνο με τεστ και συνεντεύξεις. Γι’ αυτό ακριβώς το λόγο ζητούμε τη μοριοδότηση όλων ανεξαιρέτως των πιστοποιημένων προσόντων όλων των δημοσίων υπαλλήλων για όλες τις επιλογές, προαγωγές και κρίσεις. Είναι μία θέση απόλυτα σαφής που φυσικά θα πρέπει να εφαρμόζεται και στους προϊσταμένους της δημόσιας διοίκησης με τους οποίους ασχολούμαστε σήμερα και μπορεί να εφαρμοστεί άμεσα, χωρίς υποκειμενισμό και χωρίς εξαιρέσεις. Είναι μία πολιτική, τόσο ρεαλιστική όσο είναι και απολύτως εφικτή. Την έχουμε ξανακαταθέσει δημόσια και σας καλούμε, έστω και τώρα, να τη λάβετε υπ’ όψιν σας, αναθεωρώντας το σύστημα επιλογής προϊσταμένων στο δημόσιο.
Κύριε Πρόεδρε, κυρίες και κύριοι συνάδελφοι, εμείς προφανώς και θα καταψηφίσουμε, όπως έχουμε ήδη κάνει σαφές, το νομοσχέδιο του κ. Μητσοτάκη. Νομίζω, όμως, ειλικρινά ότι ούτε ο ίδιος ο Υπουργός έχει και πολύ μεγάλη πίστη στις προβλέψεις του νέου συστήματος επιλογής προϊσταμένων που εισάγει με το παρόν νομοσχέδιο και αυτό γίνεται επώδυνα εμφανές, κατά την ανάγνωση των μεταβατικών διατάξεων που συμπεριλάβατε, για να καλύψετε υποτίθεται την τρέχουσα χρονική περίοδο.
Εάν, όμως, κύριε Υπουργέ και κυρία Υφυπουργέ, χρειάζεστε έξι σελίδες μεταβατικών διατάξεων, για να εφαρμόσετε τελικά το παρόν νομοσχέδιο σε απώτερο χρόνο, τότε, όπως σας είπα και στην επιτροπή, αυτό σημαίνει ότι δεν μπορείτε να το εφαρμόσετε καθόλου. Γιατί θα μείνετε, όπως ακριβώς έγινε και το 2010, πάλι στις μεταβατικές διατάξεις, που θα μετατραπούν τελικά από την πίσω πόρτα, σε πάγιες.
Ένα νομοσχέδιο, λοιπόν, που δεν το πιστεύετε πραγματικά ούτε εσείς οι ίδιοι, οι Ανεξάρτητοι Έλληνες δεν μπορούμε να το στηρίξουμε και το καταψηφίζουμε επί της αρχής.
Ευχαριστώ.",121420,""," ΜΑΡΙΝΑ ΧΡΥΣΟΒΕΛΩΝΗ",297,"",297
"3535","
"," Τον λόγο έχει ο ειδικός αγορητής της Χρυσής Αυγής κ. Ζησιμόπουλος.",121421,"Chairman","ΠΡΟΕΔΡΕΥΩΝ",175,"",175
"3536"," 
"," Ευχαριστώ, κύριε Πρόεδρε.   
Κυρία Υφυπουργέ, το συγκεκριμένο νομοσχέδιο, κατά τη συνηθισμένη πλέον πρακτική της Κυβέρνησης, έρχεται μέσα στο Τμήμα Διακοπής Εργασιών της Βουλής. Νομοσχέδια σοβαρά τα εισάγετε στο Τμήμα Διακοπής Εργασιών της Βουλής, ενώ θα έπρεπε να τα εισάγετε με το άνοιγμα της Ολομέλειας. Είναι πλέον αυτός ο τρόπος που αντιμετωπίζετε το Κοινοβούλιο, το κοινοβουλευτικό έργο και συνακόλουθα τους Έλληνες πολίτες. 
Το νέο –υποτίθεται- σύστημα έχει ως βασικά στοιχεία την κατάργηση της μοριοδότησης των «στατικών» χαρακτηριστικών των υπαλλήλων –πτυχία, πιστοποιητικά κ.λπ.- την ενεργοποίηση γραπτών και δομημένων συνεντεύξεων, καθώς και την ουσιαστική εμπλοκή του ΑΣΕΠ ως παράγοντα ο οποίος θα διασφαλίζει ότι το όλο σύστημα είναι αδιάβλητο κι αντικειμενικό. 
Υποστηρίζετε ότι μία τομή στα θέματα των δημοσίων υπαλλήλων ήταν ο ν.3528/2007 και ο τροποιητικός αυτού ν. 3839/2010, ο οποίος όμως δεν εφαρμόστηκε ποτέ. Λέτε, επίσης, στην αιτιολογική έκθεση ότι αν εφαρμοζόταν, θα είχε συντελεστεί ένα σημαντικό βήμα στην προσπάθεια της διοίκησης να εντοπίσει τους καταλληλότερους υπαλλήλους στην άσκηση καθηκόντων θέσης ευθύνης.
Εύλογα, βέβαια, θα αναρωτηθεί κάποιος, γιατί δεν εφαρμόστηκαν αυτοί οι νόμοι, οι οποίοι υποτίθεται ότι θα οδηγούσαν σε ένα αποτέλεσμα. Με το ίδιο σκεπτικό, ποιος μας εγγυάται ότι στην πράξη δεν θα εφαρμοστεί ούτε αυτός ο νόμος ή όποιος άλλος νόμος περάσει για αυτό το θέμα; 
Σύμφωνα με το Υπουργείο Διοικητικής Μεταρρύθμισης, με το νέο σύστημα εισάγονται αξιοκρατικά κριτήρια για την ανάληψη θέσεων ευθύνης στη δημόσια διοίκηση και μπαίνει τέλος στη λογική της αρχαιότητας αλλά και της κομματικής συχνά επιλογής. Στόχος είναι  να επιλέγονται οι πλέον κατάλληλοι υπάλληλοι για κάθε συγκεκριμένη θέση ευθύνης, να εντοπίζονται, δηλαδή, τα δυναμικά εκείνα χαρακτηριστικά και οι ειδικές δεξιότητες που πρέπει να έχει ένας δημόσιος υπάλληλος για κάθε συγκεκριμένη θέση ευθύνης. 
Ιδιαίτερη σημασία δίνεται στη συνέντευξη, ως κύριο εργαλείο αξιολόγησης των υποψηφίων. Για τη διασφάλισης της αντικειμενικότητας αυτής, εισάγονται δύο δικλίδες ασφαλείας. Πρώτον, η συνέντευξη θα είναι δομημένη, δηλαδή θα αξιολογεί με ενιαίο τρόπο συγκεκριμένες δεξιότητες, όπως προκύπτουν από τα βιογραφικά των υποψηφίων και από τις δηλώσεις ενδιαφέροντος και δεύτερον, η συνέντευξη θα διεξάγεται από έμπειρα και πιστοποιημένα στελέχη που θα προτείνονται από το ΑΣΕΠ. 
Ένα άλλο στοιχείο είναι ότι στις διαδικασίες αξιολόγησης, πέραν των εκπροσώπων του ΑΣΕΠ και του δημοσίου, θα συμμετέχουν κι επιλεγμένα στελέχη του ιδιωτικού τομέα, ως μέλη των συλλογικών οργάνων, τα οποία υποτίθεται ότι θα προτείνονται από το ΑΣΕΠ. 
Εννοείται ότι η δημόσια διοίκηση θα πρέπει να είναι ανεξάρτητη και απαλλαγμένη από τον κομματισμό, τη ρουσφετολογία και τον παραγοντισμό.
Δημιουργούνται, βέβαια, ερωτηματικά, όσον αφορά το πώς όλα αυτά θα υλοποιηθούν στην πράξη. Γιατί, δυστυχώς, για τα θέματα της δημόσιας διοίκησης έχουν χρόνια τώρα ειπωθεί και ακουστεί πολλά, αλλά στην πράξη δεν έχει υλοποιηθεί τίποτα. 
Ο τρόπος επιλογής των προϊσταμένων, η διαδικασία των συνεντεύξεων, αυτοί που θα πραγματοποιούν τις αξιολογήσεις, ειδικότερα οι ιδιώτες εμπειρογνώμονες που θα συμμετέχουν, όλα αυτά προκαλούν εύλογους προβληματισμούς. 
Το ζήτημα δεν είναι απλά να μειωθεί το δημόσιο, αλλά ταυτόχρονα να καταστεί αποτελεσματικό. Πρώτα πρέπει να οργανωθούν εκ νέου οι δημόσιες υπηρεσίες και μετά να φτάσουμε στην επιλογή των προϊσταμένων, για τους οποίους θα πρέπει να υπάρχει ένας συνδυασμός επιστημονικών αλλά και γενικότερων προσόντων. 
Όσον αφορά τον τρόπο συγκρότησης των υπηρεσιακών συμβουλίων, χρόνια τώρα δυστυχώς ακούμε τα ίδια και τα ίδια. Στην πράξη, όμως, πάλι δεν φαίνεται να αλλάζει τίποτα. 
Επικαλείστε το ΑΣΕΠ και πολύ καλά κάνετε. Όμως το ΑΣΕΠ το θυμόσαστε όταν σας συμφέρει. Όταν, όμως, περνά κάποιος στο δημόσιο μέσω ΑΣΕΠ και δεν προσλαμβάνεται τι γίνεται; Όταν κατηγορίες επιτυχόντων αγωνίζονται και στρέφονται εναντίον του δημοσίου με αγωγές και υποβάλλουν τον εαυτό τους σε έξοδα, τότε τι γίνεται; Γιατί ενώ είναι επιτυχόντες μέσω ΑΣΕΠ δεν προσλαμβάνονται; Άρα υπάρχουν δύο μέτρα και δύο σταθμά όσον αφορά και το ΑΣΕΠ. 
Οι διατάξεις του νομοσχεδίου  για την επιλογή προϊσταμένων στο δημόσιο, δυστυχώς, στοχεύει στην πλήρη άλωση των θέσεων προϊσταμένων από την Κυβέρνηση και στην εγκαθίδρυση μίας διοικητικής πυραμίδας κομματικά ελεγχόμενης και υποταγμένης σε αυτήν. 
Με τις διατάξεις του νομοσχεδίου καταργείται κάθε αντικειμενικό και μετρήσιμο κριτήριο για την επιλογή των προϊσταμένων. Όσον αφορά τις εξετάσεις, καθιερώνεται μία διαδικασία που μάλλον είναι διαβλητή. Και για τις συνεντεύξεις; Και εκεί υπάρχουν επιφυλάξεις. 
Η απουσία αντικειμενικών κριτηρίων, οι διαβλητές εξετάσεις, η παρωδία των συνεντεύξεων, η εισαγωγή ιδιωτών εμπειρογνωμόνων ως αξιολογητών αλλά και οι μεταβατικές διατάξεις που δίνουν τη δυνατότητα για αυθαίρετο διορισμό προϊσταμένων και τη συγκρότηση υπηρεσιακών συμβουλίων, θεωρούμε ότι δεν βοηθούν προς την εξυγίανση της δημόσιας διοικήσεως. 
Οι μεταβατικές διατάξεις δείχνουν τις επιδιώξεις της Κυβέρνησης να αλώσει τον κρατικό μηχανισμό. Με την ισχύ των νέων οργανισμών επέρχεται αυτοδίκαια λήξη της θητείας των προϊσταμένων των προ-υφισταμένων οργανικών μονάδων. Όσον αφορά το μεταβατικό στάδιο, αυτό μπορεί να διαρκέσει χρόνια, αν κρίνει κανείς το πώς λειτουργούν τα πράγματα στο ελληνικό δημόσιο. 
Η συγκυβέρνηση, μετά την κατάργηση υπηρεσιών, τις απολύσεις προσωπικού, τις διαθεσιμότητες, μετά την αξιολόγηση των υπαλλήλων, τώρα, με τον τρόπο επιλογής προϊσταμένων, προχωρά στη διάλυση του δημοσίου και των υπηρεσιών του. Και το παράνομο σχέδιο εντάσσεται στο πλαίσιο ευρύτερων σχεδιασμών της τρόικας για τα περαιτέρω: Υποβάθμιση και συρρίκνωση του δημοσίου τομέα και εκχώρηση υπηρεσιών και φορέων στα ιδιωτικά συμφέροντα. 
Καταψηφίζουμε επί της αρχής, θεωρώντας ότι και αυτό το νομοσχέδιο είναι ένα μέρος της ευρύτερης καταστροφικής πολιτικής που ακολουθεί η Κυβέρνηση.
Σας ευχαριστώ πολύ.",121422,""," ΠΟΛΥΒΙΟΣ ΖΗΣΙΜΟΠΟΥΛΟΣ",82,"",82
"3537"," 
"," Τον λόγο έχει ο ειδικός αγορητής της Δημοκρατικής Αριστεράς κ. Πανούσης.",121423,"Chairman","ΠΡΟΕΔΡΕΥΩΝ",175,"",175
"3538","
"," Ευχαριστώ, κύριε Πρόεδρε.   
Κύριε Υπουργέ, κυρίες και κύριοι συνάδελφοι, αναρωτιέμαι ποιον υπηρετούσε και ποιον εξυπηρετεί σήμερα η δημόσια διοίκηση. Τον εαυτό της, όπως συχνά κατηγορείται για συντεχνιασμό; Την εκάστοτε πολιτική ηγεσία του Υπουργείου ή συνολικά της Κυβέρνησης; Τους πολίτες; Το δημόσιο συμφέρον;
Έχω την αίσθηση ότι η εσωτερική ιεραρχία –γενικοί διευθυντές, διευθυντές, προϊστάμενοι- σε ένα σύγχρονο πολιτικο-διοικητικό σύστημα συχνά υποχωρεί μπροστά στους ειδικούς συμβούλους των Υπουργών, μπροστά στους τεχνοκράτες, που τελικά αυτοί είναι που κυβερνούν, παραλείποντας ή υπερβαίνοντας τη δημόσια διοίκηση. 
Αυτός ο κυβερνητικο-κομματικός εναγκαλισμός δεν αφήνει στο δημόσιο υπάλληλο ή λειτουργό ούτε περιθώρια αυτενέργειας ούτε αίσθηση ευθύνης. Μιλάμε για ένα υπηρεσιακό κράτος, το οποίο προσπαθεί μέσω ενός συνταγματικού πυρήνα, του δημοσιοϋπαλληλικού θεσμού, να βρει μία ισορροπία ανάμεσα στην ισότητα, την αποτελεσματικότητα, την αναγκαιότητα και την αξιοκρατία. 
Δεν είμαστε, βέβαια, στην εποχή που ο υπάλληλος θεωρείται υπηρέτης του μονάρχη και στερείται τα δικαιώματά του ως πολίτης. Όμως, και σε αυτό το συνταγματικό κράτος, στο οποίο ζούμε, θα πρέπει να δούμε πώς λειτουργεί η εκάστοτε προσωπική διοίκηση του «ηγεμόνα». Γιατί συνήθως αυτό γίνεται στη δημόσια διοίκηση: Είναι μία προσωπική διοίκηση του Υπουργού. 
Αν το κράτος έχει υποχρεώσεις απέναντι στη δημόσια διοίκηση και ο υπάλληλος έχει υποχρεώσεις απέναντι στο κράτος. Όμως, αυτά δεν λύνονται εν συμψηφισμώ ή με εγκυκλίους. 
Η λειτουργική ικανότητα του πολιτικού συστήματος και η διεύρυνση της νομιμοποίησής του, περνάει μέσα από την σταθερότητα των κριτηρίων, των οργάνων, των μεθόδων, των διαδικασιών των δημοσίων υπηρεσιών και κατά βάση αφορά τις προσλήψεις του προσωπικού, οι οποίες όμως αντί να γίνονται με βάση κάποια ευρωπαϊκά πρότυπα, γίνονται με βάση πελατειακά δίκτυα. 
Έχουμε, λοιπόν, ανάγκη από έναν αξιοκρατικό εκσυγχρονισμό, που αποτελεί κρίσιμό όρο εξασφάλισης της συνέχειας και της συνέπειας του κράτους. Οι παραδοσιακές, όμως, συγκρούσεις της ισότητας και της αξιοκρατίας στη χώρα μας, χάνονται μέσα σε μία μη ορθολογική επιλογή, στις αποτυχίες του κράτους και στις αποτυχίες της αγοράς. Έτσι, λοιπόν, όταν δεν υπάρχει εμπιστοσύνη και παράδοση αξιοκρατίας, τότε μπλέκουμε με διαδικασίες, γραφειοκρατίες, όργανα, θητείες, λήξεις θητειών, μετατάξεις, αποσπάσεις και πάλι από την αρχή. 
Έχουμε λοιπόν να δούμε δύο ζητήματα. Το ένα ζήτημα είναι οι μέθοδοι επιλογής των δημοσίων υπαλλήλων, ο τρόπος, δηλαδή, που στελεχώνεις ένα υπαλληλικό σώμα και το δεύτερο είναι αυτό που περιλαμβάνει εκτός από την επιλογή και τα συστήματα συγκρότησης του σώματος των δημοσίων υπαλλήλων. Άρα πρέπει να δούμε ποιοι είναι αυτοί και με ποιον τρόπο συγκροτούν το σώμα των δημοσίων υπαλλήλων. 
Έχουν χρησιμοποιηθεί διάφορες μέθοδοι. Είχαμε τη μέθοδο της αυτόματης επιλογής. Αυτομάτως κάποιος προχωράει τη διαδικασία. Αυτή η επιλογή, κατά τη γνώμη μας, δεν είναι εναρμονισμένη με το Σύνταγμα. Έχουμε τη μέθοδο του διαγωνισμού. Τώρα εμφανίζει το νομοσχέδιο μία άλλη μέθοδο. 
Το Σύνταγμά μας επιβάλλει μέσω της δημοκρατικής αρχής την υιοθέτηση ενός συστήματος προσλήψεων που να ανταποκρίνεται στην αρχή της αξιοκρατικής ισότητας, δηλαδή ένα οργανωτικό σχήμα που θα επιτρέψει και να επιλέγονται τα μέλη της δημόσιας διοίκησης με έναν διαφανή κι αξιοκρατικό τρόπο, αλλά και η ίδια η δημόσια διοίκηση να εκπληρώνει την αποστολή της ελεύθερα. 
Αυτή τη στιγμή, τι γίνεται; Έχουμε έναν τρόπο επιλογής των διευθυντών κ.λπ., της δημόσιας διοίκησης, που κατά τη γνώμη μου δεν εντάσσεται στην ευρεία έννοια της προστασίας, της εμπιστοσύνης του κράτους δικαίου και της ασφάλειας του δικαίου, δηλαδή στη συνεπή και προβλέψιμη συμπεριφορά των δημοσίων λειτουργών στο πλαίσιο των καθηκόντων και αρμοδιοτήτων τους. Μάλλον, περί αναδιατάξεως των εξουσιών μέσα στη δημόσια διοίκηση πρόκειται. 
Σε συνδυασμό με την αρχή της καλής πίστης και της χρηστής διοίκησης, αυτή την αμοιβαία εμπιστοσύνη δημοσίων υπηρεσιών και πολίτη, που είναι απαραίτητος όρος για τη νόμιμη λειτουργία του κράτους, προσπαθούμε να την πετύχουμε με σελίδες και τροπολογίες οργάνων, διαδικασιών πρώτης φάσης, δεύτερης φάσης, τρίτης φάσης. Σε όλη την Ευρώπη αυτό θα μπορούσε να γίνει με τρεις γραμμές και ο υπεύθυνος να επιλέγεται με βάση ένα σύστημα κι ένα όργανο. Επειδή, όμως, δεν έχουμε κουλτούρα, προσπαθούμε να βρούμε τρύπες, αλληλοκαλύψεις, συγκαλύψεις και πονηράδες. 
Η διοίκηση ως λειτουργία της πολιτείας εκφράζεται με όργανα, φορείς των οποίων είναι τα φυσικά πρόσωπα. Αυτά, όμως, τα πρόσωπα που ασκούν δημόσια εξουσία, πρέπει να διαθέτουν και το κατάλληλο status. Μόνον έτσι ολοκληρώνεται κι η έννομη οργάνωση της πολιτειακής λειτουργίας. Το status πρέπει να συμπεριλαμβάνει το νόημα, δηλαδή τον σκοπό του ίδιου του θεσμού. 
Είπα στην αρχή ότι ακόμα αναρωτιέμαι ποιος είναι ο σκοπός ακριβώς της δημόσιας διοίκησης σήμερα και ποιον υπηρετεί. Η υπηρεσιακή κατάσταση των οργάνων της Διοίκησης πρέπει να είναι συμβατή με τους θεσμικούς στόχους, αφού τελικά οι πράξεις των υπαλλήλων είναι στην ουσία πράξεις του κράτους. Άρα το κράτος είναι αυτό που δίνει το «χρώμα», το πλαίσιο και την ατμόσφαιρα λειτουργίας της διοικητικής μηχανής. 
Αν θέλετε να πάτε στην αρχή της ισότητας, δεν θα βρείτε έναν μαθηματικό τύπο ισότητας. Ίσα-ίσα, αν θέλετε να πάτε στην αρχή της ισότητας, δεν θα πάτε μέσα από την ίση μεταχείριση άνισων περιπτώσεων, αλλά μέσα από τις ανισότητες. Αυτό, όμως, μέσα στη γραφειοκρατία δημιουργεί περίπλοκα συστήματα. 
Τι προϊστάμενο θέλουμε; Θέλουμε να είναι μάνατζερ, προσηλωμένος στο κράτος δικαίου, να έχει ήθος, να έχει ανεξαρτησία γνώμης, να έχει κοινωνική ευαισθησία, να έχει αίσθηση μέτρου, ισονομίας και ισοπολιτείας. Είναι δύσκολο; Είναι δύσκολο, γιατί το πολιτικό σύστημα συγκρούεται με αυτές τις απόψεις και δεν θέλει τέτοιους προϊσταμένους. 
Κύριε Υπουργέ, είχατε υπαινιχθεί ότι δεν υπάρχει άλλη πρόταση. Σας είπα και στην επιτροπή ορισμένες μου σκέψεις για το αν μπορούμε να έχουμε μια άλλη πρόταση. Θα ξεκινήσω με τα συστήματα διοίκησης του δημοσίου τομέα. Στην ουσία είναι τρία: 
Το ένα έχει κεντρικό προσανατολισμό την εργασιακή πορεία του υπαλλήλου, δηλαδή την καριέρα του και επομένως η κρίση κι η εξέλιξη είναι θέμα τυπικών προσόντων και εσωτερικής λειτουργίας αξιολόγησης, το λεγόμενο «κλειστό σύστημα της δημόσιας διοίκησης». 
Ένα άλλο σύστημα είναι όταν εξειδικευμένες απαιτήσεις κάθε θέσης επαναπροκηρύσσονται συνέχεια και την καταλαμβάνει ή αυτός που την είχε ή κάποιος άλλος. Αυτό είναι το λεγόμενο «ανοιχτό σύστημα δημόσιας διοίκησης». 
Υπάρχει κι ένα υβριδικό σύστημα, που είναι συνδυασμός του carrier συστήματος και του position συστήματος, όπου όμως για τις υψηλότερες θέσεις γίνονται διαγωνισμοί με ανοιχτές διαδικασίες, στους οποίους λαμβάνουν μέρος και δημόσιοι και ιδιωτικοί υπάλληλοι και οποιοσδήποτε. Σε αυτούς, δε, τους διαγωνισμούς έχουμε και τεστ αξιολόγησης, ψυχομετρικά στοιχεία κ.λπ..
Διάφορες χώρες έχουν η κάθε μία υιοθετήσει το δικό της σύστημα, το οποίο άλλοτε είναι κλειστό άλλοτε είναι ανοιχτό άλλοτε είναι πολιτικοποιημένο, δηλαδή αποφασίζουν Υπουργοί, ακόμη και ο Πρωθυπουργός σε κάποιες χώρες. 
Έχουν, όμως, αυτές οι χώρες –ή οι περισσότερες- ένα μοντέλο επιτροπών αξιολόγησης που είναι ανεξάρτητο. Είναι, δηλαδή, επιστήμονες και εμπειρογνώμονες που δεν προέρχονται από τη δημόσια διοίκηση, είναι εξωτερικοί. Αυτοί, λοιπόν, οι αξιολογητές δίνουν τη βάση πάνω στην οποία θα αποφασίσει η δημόσια διοίκηση, είτε αυτή λέγεται Υπουργός, είτε οποιοσδήποτε άλλος. Δίνουν, δηλαδή, την καλή έξωθεν μαρτυρία. 
Σε ποια ερωτήματα απαντάμε με τον νόμο; Το πρώτο ερώτημα είναι αν θα έχουμε ανοιχτή ή κλειστή διαδικασία, εάν, δηλαδή, θα αφορά μόνο τους δημόσιους υπαλλήλους ή θα είναι ανοιχτή προς όλους. Αυτό έχει σημασία για του πού δημοσιεύονται. Διότι εάν είναι κλειστή η διαδικασία δημοσιεύονται σε κάποια εγκύκλιο, ενώ αν είναι ανοιχτή, δημοσιεύονται στον ημερήσιο Τύπο ή ακόμη και στο ΦΕΚ. 
Η δεύτερη ερώτηση: Θα έχουμε κεντρικό ή αποκεντρωμένο σύστημα επιλογής; Κάθε Υπουργείο θα έχει τον μηχανισμό του –και θα σας πω ποιον μηχανισμό φαντάζομαι- ή θα έχουμε έναν μηχανισμό ΑΣΕΠ; 
Η τρίτη ερώτηση: Θα έχουμε αρμοδιότητες και σύσταση επιτροπών αξιολόγησης ad hoc για κάθε θέση ή θα έχουμε ένα μόνιμο αποφασιστικό, εκτελεστικό όργανο με δεσμευτική αρμοδιότητα που κανείς δεν μπορεί να απορρίψει την άποψή του, τη γνώμη του;
Η τέταρτη ερώτηση: Θα έχουμε δυνατότητα ενστάσεως σε Β’ βαθμό και σε ποιο όργανο; 
Η πέμπτη ερώτηση: Ποια θα είναι η διαδικασία αξιολόγησης, δηλαδή ποια είναι τα σταθερά στοιχεία; Θα είναι, δηλαδή, η εμπειρία, τα καθήκοντα, τα προσόντα;  
Έκτη ερώτηση: Θα έχουμε μόνιμη ή ανά χρονική περίοδο ή ανά έργο ανάθεση της θέσης; 
Επίσης, υπάρχει ο τρόπος αξιολόγησης διευθυντών. Θα σας κάνω μια αντιπρόταση. Για τις ανώτερες διευθυντικές θέσεις το κάθε Υπουργείο καταρτίζει τον κανονισμό λειτουργίας του με μια λεπτομερή κι ακριβή περιγραφή των καθηκόντων της κάθε διευθυντικής θέσης, για προϊστάμενο, διευθυντή και γενικό διευθυντή. Αυτά θα κατατίθενται στο ΑΣΕΠ και σε ειδικό τμήμα της «ΔΙΑΥΓΕΙΑΣ» για να γίνονται κτήμα όλου του ελληνικού λαού. 
Η πρόταση είναι μέχρι τη θέση του προϊσταμένου η διαδικασία να έχει εσωτερικό χαρακτήρα και να έχουν δικαίωμα συμμετοχής μόνο δημόσιοι υπάλληλοι που έχουν τα προσόντα. Αντιθέτως, οι διαδικασίες σίγουρα των γενικών διευθυντών, αλλά σε συζήτηση και για τους διευθυντές, να είναι τελείως ανοιχτές, να βασίζονται δηλαδή σε δημοσιευμένες στον Τύπο προκηρύξεις και να προσφέρονται σε όλους τους κατέχοντες την job description, ώστε να υπάρχει δυνατότητα να υποβάλουν αίτηση, να μην υπάρχουν, δηλαδή, κλειστές προαγωγές. 
Πρέπει να ανοίξουμε και στη δημόσια διοίκηση -κι όχι μόνο- όλα τα παράθυρα. Για τις αξιολογήσεις, όμως, θα πρέπει να υπάρχουν σταθερά στοιχεία –προϋπηρεσία, εμπειρία, μόρια- σε συνδυασμό και με άλλα ατομικά προσόντα, αλλά όχι σε αναλογία 70% - 30%. Θα πρέπει να είναι τουλάχιστον στο 50% - 50%. Μάλιστα, οι απόφοιτοι της Εθνικής Σχολής Δημόσιας Διοίκησης να πριμοδοτούνται με ένα πολύ μεγάλο ποσοστό, ακόμα και 50% εξαρχής. Κάναμε μια –ΕΝΑ- αλά ελληνικά και την έχουμε αφήσει στη μοίρα της. Προτείνω, δηλαδή, μια αποκεντρωμένη λογική του γαλλικού μοντέλου. Κάθε Υπουργείο να έχει μόνιμο εσωτερικό μηχανισμό επιλογής διευθυντικού προσωπικού, επταμελής επιτροπή με καθηγητές εξωτερικούς, εξπέρ, με ειδικότητες, με δεσμευτικό χαρακτήρα που δεν μπορεί να αλλάξει ο Υπουργός. 
Έτσι, λοιπόν, τι άλλο κάνουμε; Δίνουμε στο ΑΣΕΠ το ρόλο του ανώτατου δευτεροβάθμιου οργάνου κρίσεων και αξιολογήσεων. Το ΑΣΕΠ δεν ασχολείται πρωτοβαθμίως, αλλά με τις ενστάσεις που θα προκύψουν. Κι αν Υπουργός πάρει μια άλλη απόφαση ή αν συμβεί κάτι άλλο, τότε η απόφαση του ΑΣΕΠ θα έχει αμετάκλητο και οριστικό χαρακτήρα. Επίσης, η θητεία των διευθυντικών θέσεων να μην υπερβαίνει ένα χρονικό διάστημα για να μη δημιουργούμε κι εκεί διαφόρων ειδών τέλματα. 
Σε ό,τι αφορά το Σώμα Ελεγκτών της Δημόσιας Διοίκησης πρέπει να στελεχώνεται από υψηλόβαθμους δημοσίους υπαλλήλους, από αποφοίτους της Εθνικής Σχολής Δημόσιας Διοίκησης, με αυστηρές διαδικασίες εξέτασης και αξιολόγησης. Ειδικές θέσεις, ειδικές διαδικασίες. Δεν πρέπει εκεί να κάνουμε έναν αποθηκευτικό χώρο των αποτυχημένων των άλλων Υπουργείων. 
Κύριε Υπουργέ, ποιοι είναι οι κανόνες; Αξιοκρατία, αντικειμενικότητα, αμεροληψία, σαφήνεια, διαφάνεια, λογοδοσία, έλεγχος. Τι κάνει το νομοσχέδιο; Καταργεί την εκπαιδευτική διαβάθμιση, πτυχιούχοι, διδάκτορες κλπ.. Δημιουργεί ένα status νέο ως ουρά του παλαιού status, αυτοί που ήταν, αυτοί που είχαν. Βάζει κριτήρια μοριοδότησης θολά. Γι’ αυτό θα χρειαζόταν και μια δημοσιότητα της συνέντευξης. 
Τουλάχιστον, εκεί που έχω μια εμπειρία στον Συνήγορο του Πολίτη, οι επιλογές γίνονται δημόσια. Ξέρει όλος ο κόσμος τι είπε κάποιος. Δεν το ξέρει μόνο ο ίδιος και αυτός που κάνει τη συνέντευξη. 
Τελειώνω λέγοντας ότι η δημόσια υπηρεσία ικανοποιεί μια συγκεκριμένη ανάγκη γενικού συμφέροντος με διαρκή τρόπο. Ο νόμος έχει εμπιστευθεί σε αυτήν την υπηρεσία την άσκηση τμήματος του πολιτειακού έργου. 
Ποια είναι τα κρίσιμα κριτήρια λοιπόν; Είναι ο τρόπος σύστασης, ο δημόσιος σκοπός και η δυνατότητα άσκησης μέρους της δημόσιας εξουσίας. Τι πρέπει, λοιπόν, να αποτρέψουμε; Πρέπει να αποτρέψουμε την εμπορευματοποίηση των δημοσίων υπηρεσιών. Δεν πρέπει να εκχωρούμε τον σκληρό πυρήνα των κρατικών δραστηριοτήτων σε άλλους, δηλαδή σε θεσμούς που έχουν ως μοναδικό κριτήριο την εξυπηρέτηση άλλων συμφερόντων πλέον του δημοσίου συμφέροντος. Ακόμη, πρέπει ο κρατικός και κοινωνικός έλεγχος να έχει έναν μηχανισμό απέναντι σε παραγωγή κανόνων δικαίου από την Κυβέρνηση. Η παραγωγή κανόνων δικαίου από την Κυβέρνηση είναι συχνό φαινόμενο, όχι μόνο τώρα, από παλαιότερα. Υπάρχουν άρθρα του 1926 που μιλάνε γι’ αυτό, δηλαδή για αυθαίρετη και αντισυνταγματική κατάχρηση πράξεων νομοθετικού περιεχομένου ή πράξεων υπουργικού συμβουλίου. 
Κύριε Υπουργέ, ζούμε σε κράτος δικαίου. Ο νομοθέτης σέβεται τα δικαιώματα όλων. Δεν ζούμε σε κράτος νόμου, όπου ο νομοθέτης, η νομοθετική εξουσία υπερέχει έναντι των άλλων πολιτειακών οργάνων. 
Πρέπει, λοιπόν, να ξαναδούμε με άλλο πρίσμα –και θα αναφερθώ περαιτέρω στην κατ’ άρθρο συζήτηση- το τι ακριβώς υπηρετεί πέραν της τεχνικής και τεχνοκρατικής και γραφειοκρατικής και δημοσιοϋπαλληλικής πλευράς το συγκεκριμένο νομοσχέδιο. 
Θα ήθελα να πω και κάτι τελευταίο. Σωστά αξιολογούμαστε όλοι, αξιολογούνται οι δημόσιοι υπάλληλοι, οι καθηγητές, οι γιατροί, όλος ο κόσμος. 
Όμως, κύριε Υπουργέ, για να έχει αξιοπιστία το πολιτικό σύστημα, πρέπει να αξιολογηθούν και οι Υπουργοί. Δεν είναι δυνατόν να έχουμε στη Μεταπολίτευση, εδώ και σαράντα χρόνια, τους περισσότερους Υπουργούς να έχουν δημιουργήσει αυτό το χάος στη δημόσια διοίκηση και να μην έχουν αξιολογηθεί. Και μη μου πείτε ότι αξιολογούνται από τον ελληνικό λαό με την ψήφο. Αυτό είναι μια πολιτική πλευρά, δεν είναι αυτό που συζητάμε. Αυτό που συζητάμε είναι το ποιος έχει φέρει αυτό το χάος στην παιδεία, ποιος έχει φέρει αυτό το χάος στη δημόσια διοίκηση, ποιος ζήτησε συγγνώμη γι’ αυτά τα οποία συμβαίνουν. 
Η Δημοκρατική Αριστερά παραμένει στις αρχικές της επιφυλάξεις, γι’ αυτό και δεν ψηφίζει επί της αρχής το νομοσχέδιο. 
Ευχαριστώ. 
(Χειροκροτήματα από την πτέρυγα της ΔΗΜΑΡ)",121424,""," ΙΩΑΝΝΗΣ ΠΑΝΟΥΣΗΣ",223,"",223
"3539","
"," Τον λόγο έχει ο κ. Γεώργιος Λαμπρούλης, ειδικός αγορητής του ΚΚΕ.",121425,"Chairman","ΠΡΟΕΔΡΕΥΩΝ",175,"",175
"3540"," 
"," Ευχαριστώ, κύριε Πρόεδρε. 
Το συγκεκριμένο νομοσχέδιο που συζητούμε σήμερα αποτελεί τμήμα των συνολικότερων αναδιαρθρώσεων στη δημόσια διοίκηση που υλοποιούνται εδώ και χρόνια, βρίσκονται ήδη σε εξέλιξη ή σχεδιάζονται και προωθούνται για το μέλλον. 
Στόχος είναι η διαμόρφωση μιας κρατικής διοίκησης πιο συγκεντρωτικής, πιο επιτελικής, πιο στενά δεμένης με τους μηχανισμούς της Ευρωπαϊκής Ένωσης, πιο επιθετικής απέναντι στο εργατικό λαϊκό κίνημα, αλλά και πιο αντιδραστικής και αυταρχικής, προκειμένου το κράτος να προσαρμοστεί στα συμφέροντα και τις σύγχρονες ανάγκες των μονοπωλίων. 
Για να υλοποιηθεί αυτή η στρατηγική κατεύθυνση απαιτείται η πιο άμεση και γρήγορη κρατική υποστήριξη της δραστηριότητας του κεφαλαίου σε όλους τους κλάδους παραγωγής και υπηρεσιών της οικονομίας, στη διευκόλυνση της κίνησης κεφαλαίων, στην εξυπηρέτηση της απελευθέρωσης των αγορών και άλλα. 
Σε αυτήν τη στρατηγική κατεύθυνση προσαρμόζεται ο διοικητικός μηχανισμός του κράτους, η λειτουργία των Υπουργείων, των Οργανισμών Τοπικής Αυτοδιοίκησης Α΄ και Β΄ βαθμού και άλλα. 
Εξάλλου, απόδειξη για το τι υπηρετούν και πού αποσκοπούν οι αναδιαρθρώσεις στην κρατική διοίκηση αποτυπώνεται στο κείμενο της εθνικής στρατηγικής για τη Διοικητική Μεταρρύθμιση 2014-2016, όπως και σε αντίστοιχα κείμενα, αποφάσεις εδώ και μία δεκαπενταετία, με στόχο βεβαίως τη διαμόρφωση μιας κρατικής διοίκησης περισσότερο φιλικής στην επιχειρηματικότητα. 
Αυτό το γεγονός συμβάλλει στην αύξηση του χάσματος ανάμεσα στον παραγόμενο πλούτο και την ικανοποίηση των σύγχρονων αναγκών του λαού, με κρατικές κοινωνικές παροχές μόνο για όσους αντιμετωπίζουν το φάσμα της πιο ακραίας φτώχειας, προκειμένου να μη διαταράσσεται η κοινωνική συνοχή ή για παράδειγμα –ενδεικτικό αυτού του στρατηγικού πλαισίου- με περιορισμό περαιτέρω του εύρους παρέμβασης του δημόσιου τομέα είτε μέσω ιδιωτικοποιήσεων είτε μέσω εκχώρησης αρμοδιοτήτων και υπηρεσιών προς τον ιδιωτικό τομέα ή τον τρίτο τομέα ή μείγματα αυτών. 
Αυτό, λοιπόν, που προκύπτει από τα παραπάνω είναι ότι η δημόσια διοίκηση και επομένως οι δημόσιοι υπάλληλοι καλούνται να υπηρετήσουν τις κεντρικές κατευθύνσεις που διαμορφώνουν η Ευρωπαϊκή Ένωση και οι κυβερνήσεις στα κράτη-μέλη, όπως και στη χώρα μας για ανάπτυξη προς όφελος του κεφαλαίου. 
Προκειμένου να επιτευχθεί αυτός ο στόχος των αναδιαρθρώσεων στον κρατικό μηχανισμό που θα δένει με αυτές τις ανάγκες εξυπηρέτησης της κερδοφορίας του κεφαλαίου, έρχεται η Κυβέρνηση, όπως εξάλλου και οι προηγούμενες κυβερνήσεις και προβάλλει προπαγανδιστικά την ανάγκη για θωράκιση και ενίσχυση της αποτελεσματικότητας, όπως αναφέρεται, του κρατικού μηχανισμού, προωθώντας και μια σειρά μέτρων για τη χειραγώγηση των εργαζομένων στο δημόσιο, για τον πειθαναγκασμό τους και κύρια για την ενσωμάτωσή τους. 
Έτσι, στο όνομα μιας φαινομενικά γενικής και για όλους καλής αποτελεσματικότητας, εκσυγχρονισμού –πείτε το όπως θέλετε- του κράτους έχουν εισαχθεί και στο δημόσιο οι μεσαιωνικές εργασιακές σχέσεις, η αξιολόγηση των δημοσίων υπαλλήλων, το νέο μισθολόγιο που έχει εξαγγελθεί για το Σεπτέμβριο, η σύνδεσή του με την αξιολόγηση, η αξιολόγηση των μη μισθολογικών παροχών, η δημιουργία νέου μόνιμου μηχανισμού κινητικότητας με την καθιέρωση του θεσμού της εσωτερικής αγοράς, όπως λέγεται, ο εξορθολογισμός των κλάδων, η αναδιοργάνωση των ελεγκτικών σωμάτων, η δημιουργία και η ενίσχυση των υπηρεσιών εσωτερικού ελέγχου, η απλοποίηση των πειθαρχικών διαδικασιών, ο επανέλεγχος των συμβάσεων ορισμένου χρόνου, όπως και το νέο σύστημα επιλογής προϊσταμένων που συζητούμε με το παρόν νομοσχέδιο. 
Στόχος των αναδιαρθρώσεων είναι η εμπέδωση της αντίληψης ενός κρατικού υπαλλήλου, ώστε να γίνει το κράτος πιο ευέλικτο στις προσαρμογές που επιβάλλουν κάθε φορά τα συμφέροντα των επιχειρηματικών ομίλων, αλλά και η ενίσχυση του μηχανισμού ελέγχου των εργαζομένων, προκειμένου πειθήνια να εφαρμόζουν και να προωθούν την κρατική αντιλαϊκή πολιτική. 
Με αυτόν τον τρόπο εξασφαλίζεται ότι τα στελέχη της διοίκησης όχι μόνο θα υλοποιούν τις αντιλαϊκές αποφάσεις της Κυβέρνησης, των κυβερνήσεων, αλλά και θα πρωτοστατούν συμφωνώντας στις αποφάσεις και στη στρατηγική αυτής της πολιτικής. 
Μάλιστα, ως επίλεκτα στελέχη της διοίκησης θα είναι αποφασισμένα να υλοποιήσουν αυτήν τη βάρβαρη αντεργατική πολιτική που ξεδιπλώνεται και τη βιώνει ο λαός μας σήμερα, αφού με αίτησή τους τα στελέχη αυτά θα μπαίνουν στη διαδικασία επιλογής. 
Βέβαια, δίπλα σε όλα αυτά, υπάρχει, επίσης, το νέο πειθαρχικό δίκαιο, βάσει του οποίου αρκεί μία και μόνο καταγγελία, όπως γνωρίζετε, για να τεθεί ο υπάλληλος σε αυτοδίκαιη αργία, χωρίς να εξετάζεται εάν ευσταθεί αυτή η καταγγελία ή όχι. 
Εξάλλου, βέβαια, κατά την Κυβέρνηση, οι εργαζόμενοι δεν έχουν κανένα δικαίωμα να αντιστέκονται και να αντιπαλεύουν τα αντιλαϊκά της μέτρα. Γι’ αυτό και κλιμακώνει την αντεργατική της πολιτική, βγάζει παράνομες και καταχρηστικές τις απεργίες των εργαζομένων –πρόσφατα στη ΔΕΗ, παλιότερα στα λιμάνια, στους εκπαιδευτικούς και σε άλλους κλάδους- προσφεύγει στα διοικητικά δικαστήρια, ώστε να κηρυχθεί παράνομη και καταχρηστική η αποχή, η απεργία διαρκείας που κήρυξε η ΑΔΕΔΥ λόγω της διαδικασίας της λεγόμενης «αξιολόγησης». Είναι πράξεις πέρα για πέρα αντιδραστικές και αυταρχικές. 
Εδώ αποτελεί ειρωνεία το γεγονός πως ανάμεσα στους λόγους που επικαλείται η Κυβέρνηση με την προσφυγή της απέναντι στους εργαζόμενους του δημόσιου τομέα που έχουν κηρύξει την αποχή, απεργία ενάντια στην αξιολόγηση είναι –ποιος; Τι προφασίζεται η Κυβέρνηση;- ότι με αυτόν τον τρόπο υπάρχει κωλυσιεργία στην προώθηση επιλογής των προϊσταμένων, όταν η ίδια η Κυβέρνηση είναι υπεύθυνη γι’ αυτήν την κωλυσιεργία έως τώρα. Αυτό φαίνεται πολύ ξεκάθαρα από το ότι τώρα φέρνει ένα νομοσχέδιο για την προώθηση -όταν και όπως και με τους όρους, τέλος πάντων, που θέτει ότι θα γίνουν- των αξιολογήσεων των προϊσταμένων στη δημόσια διοίκηση. 
Έτσι, λοιπόν, η Κυβέρνηση προσπαθεί με κάθε τρόπο να βάλει στο γύψο τις κινητοποιήσεις και τους αγώνες των εργαζομένων, να βάλει εμπόδια και περιορισμούς στην άσκηση και του απεργιακού δικαιώματος, αλλά και συνολικά στη συνδικαλιστική δράση των εργαζομένων. Στόχος είναι να βάλει στο χέρι και τη δράση των σωματείων. 
Όλα αυτά τα μέτρα έρχονται να ενισχύσουν τους μηχανισμούς εκφοβισμού και χειραγώγησης των δημοσίων υπαλλήλων, ώστε να μην αντιδρούν και να μην αγωνίζονται ενάντια στις αντιλαϊκές πολιτικές που θα κληθούν να υπηρετήσουν από το πόστο τους ή και σε αυτές που εφαρμόζονται στους ίδιους σήμερα, όπως είναι η μείωση μισθών, η αξιολόγηση, η κινητικότητα κ.λπ..
Συνεπώς και το παρόν νομοσχέδιο αποτελεί έναν ακόμα κρίκο των αναδιαρθρώσεων στο δημόσιο με βασικά εργαλεία του κριτήρια όπως -ενδεικτικά αναφέρω- την αφαίρεση από τη διαδικασία επιλογής των τυπικών προσόντων ως βασικού συντελεστή -έτσι τα αντικειμενικά κριτήρια μετατρέπονται σε προϋποθέσεις, ενώ πλέον αποκλείονται τα υπηρεσιακά συμβούλια από τη διαδικασία αυτής της επιλογής- τη λογική του μάνατζερ που προωθείται για τις θέσεις προϊσταμένων –το λεγόμενο «ανοιχτό» σύστημα, το οποίο δίνει τη δυνατότητα να υποβάλει αίτηση κάποιος για άλλη υπηρεσία από αυτήν που υπηρετεί, όπως για παράδειγμα οι απόφοιτοι της Εθνικής Σχολής Δημόσιας Διοίκησης μπορούν να υποβάλουν αίτηση για να καταλάβουν θέσεις σε οποιαδήποτε υπηρεσία, ανεξάρτητα από κλάδο και ειδικότητα- τη διαδικασία της συνέντευξης, τη λεγόμενη «δομική» συνέντευξη με τα μεγάλα ποσοστά βαθμολόγησης από 50% έως 70% και παράλληλα, τη συμμετοχή των ιδιωτών εμπειρογνωμόνων στις επιτροπές επιλογής. 
Όλα αυτά τα κριτήρια και όσα ειπώθηκαν έως τώρα αποτελούν βασικά εργαλεία ώστε η Κυβέρνηση να καθυποτάξει τους εργαζόμενους στο δημόσιο, να γίνουν χιλιάδες απολύσεις, να περάσουν τα αντιλαϊκά μέτρα που δεν έχουν καμμία σχέση με την ανάγκη επιστημονικής, τεχνικής, επαγγελματικής στήριξης των υπαλλήλων, ούτε βέβαια υλοποιούνται ώστε να αναβαθμιστούν οι παροχές των κοινωνικών δομών και υπηρεσιών για τον λαό. 
Έτσι οι αλλαγές που συντελούνται στην κρατική διοίκηση ανταποκρίνονται στην κατεύθυνση περιορισμού των κρατικών δαπανών σε τομείς όπως αυτών των κοινωνικών υπηρεσιών, τσακίζουν κάθε δικαίωμα για παροχές στην υγεία, την παιδεία, την πρόνοια, ανατρέπουν εργασιακές σχέσεις και κοινωνικά δικαιώματα και, βεβαίως, προκειμένου να υλοποιηθούν όλα αυτά, θα πρέπει να ενισχυθούν και οι κατασταλτικοί μηχανισμοί.
Με αυτόν τον τρόπο επιτυγχάνεται ο στρατηγικός στόχος συρρίκνωσης του κρατικού μηχανισμού, εκχώρησης υπηρεσιών και λειτουργιών στους ιδιώτες –αυτό το ζούμε- με αποτέλεσμα οι υπηρεσίες να πληρώνονται ακριβότερα από τον λαό και με την επιβολή ευέλικτων εργασιακών σχέσεων να διαμορφωθούν οι υπάλληλοι νέου τύπου, δηλαδή οι υπάλληλοι που να πιστεύουν στην αναγκαιότητα αυτών των αναδιαρθρώσεων, όπως λέμε εμείς, μεταρρυθμίσεων, όπως λέτε εσείς.
Βεβαίως, αυτά δεν έχουν αποτυπωθεί τώρα, αλλά για τη χώρα μας έχουν αποτυπωθεί τουλάχιστον εδώ και δεκαπέντε χρόνια. Σας παραπέμπω στο πρόγραμμα «ΠΟΛΙΤΕΙΑ», το οποίο εναλλάξ οι κυβερνήσεις Νέας Δημοκρατίας και ΠΑΣΟΚ το υλοποίησαν απαρέγκλιτα, πιστοί στην εφαρμογή της στρατηγικής της Ευρωπαϊκής Ένωσης που υλοποίησαν όλα αυτά τα χρόνια και μέσα από τον «εκσυγχρονισμό» της δημόσιας διοίκησης. 
Ήδη, λοιπόν, ο λαός μας βιώνει τις αρνητικές επιπτώσεις από τις συγχωνεύσεις και καταργήσεις οργανικών μονάδων στις κεντρικές και περιφερειακές υπηρεσίες των Υπουργείων, στην κατεύθυνση παροχής σύγχρονων ποιοτικών κοινωνικών υπηρεσιών. 
Όλες αυτές οι αναδιαρθρώσεις στην κρατική διοίκηση είναι αντιδραστικές, συνδέονται άμεσα με τους στόχους των δανειακών συμβάσεων, τη μείωση μισθών, τη διάλυση των ασφαλιστικών ταμείων, την ανατροπή των εργασιακών σχέσεων. Αντανακλούν όμως και τις αντιφάσεις της αστικής πολιτικής, την αδυναμία της, δηλαδή, να εκφράσει στοιχειώδεις κοινωνικές ανάγκες. 
Έτσι, πίσω από το επιχείρημα, που ακούμε χρόνια τώρα, της επανίδρυσης του κράτους, της ανασυγκρότησης, της ριζικής μεταρρύθμισης –ή όπως αλλιώς θέλετε να την ονομάσετε- βρίσκεται επί της ουσίας η διαδικασία περιορισμού των διοικητικών μηχανισμών, οι οποίοι στις σημερινές συνθήκες δεν εξυπηρετούν πια την καπιταλιστική ανάπτυξη, την καπιταλιστική αναπαραγωγή. Είναι ξεπερασμένη αυτή η δημόσια διοίκηση για τις ανάγκες λειτουργίας του συστήματος. 
Βέβαια, οι εξελίξεις αυτές είναι αποκαλυπτικές αναφορικά με τον ταξικό χαρακτήρα του αστικού κράτους. Γκρεμίζουν ψευδαισθήσεις και αυταπάτες ότι το κράτος είναι πάνω από τις τάξεις και συμφιλιώνει τις αντιθέσεις τους. Συνεπώς η απόρριψη των αναδιαρθρώσεων στην κρατική διοίκηση, στο δημόσιο, επ’ ουδενί δεν σημαίνει -από την πλευρά του Κομμουνιστικού Κόμματος- ότι υπάρχει αποδοχή ή και ανοχή της σημερινής κατάστασης που επικρατεί στο δημόσιο.
Ο κρατικός τομέας, που διαμορφώθηκε όλα τα προηγούμενα χρόνια, ήταν κομμένος και ραμμένος στα μέτρα της άρχουσας τάξης. Υπηρέτησε την κερδοφορία του κεφαλαίου, στήριξε την οικονομική και πολιτική του εξουσία, αξιοποιήθηκε για τις πελατειακές σχέσεις των κομμάτων που διαχειρίστηκαν την εξουσία του. 
Στη βάση αυτή χρησιμοποιήθηκε ως εργαλείο για την εξαγορά τμήματος των δημοσίων υπαλλήλων ώστε να δημιουργηθεί ένα κοινωνικό στρώμα, αυτό της εργατικής αριστοκρατίας. Βεβαίως, υπήρξε ανοχή και καλλιέργεια διαφθοράς από τους επάνω, ώστε να χειραγωγείται το κίνημα αλλά και να υπάρχει συνενοχή. 
Νέα Δημοκρατία και ΠΑΣΟΚ εναλλάξ –και τώρα μαζί- διαμόρφωσαν και διαμορφώνουν, όπως και διαχειρίστηκαν, τον κρατικό δημόσιο τομέα και έχουν την αποκλειστική ευθύνη για τα χάλια της σημερινής δημόσιας διοίκησης, δηλαδή για το γεγονός ότι αυτός ο δημόσιος τομέας όχι μόνο δεν υπηρετεί τις κοινωνικές ανάγκες των λαϊκών στρωμάτων, αλλά βρίσκεται και σε αντίθεση με αυτές. 
Προκειμένου ακριβώς να κρύψουν τις ευθύνες τους, καθυβρίζουν και συκοφαντούν συλλήβδην τους δημόσιους υπαλλήλους ως τους υπεύθυνους και υπαίτιους για κατάσταση στο σημερινό δημόσιο. Κρύβονται πίσω από τα υπαρκτά προβλήματα της δημόσιας διοίκησης που έχει γεννήσει το σύστημα και η πολιτική τους. 
Εμείς το λέμε ξεκάθαρα. Η ουσία του προβλήματος στο δημόσιο τομέα έχει να κάνει με τον προσανατολισμό που αυτός έχει και στο γεγονός ότι υπηρετεί τις στρατηγικές στοχεύσεις της άρχουσας τάξης και όχι τη φιλολαϊκή ανάπτυξη και τα κοινωνικά λαϊκά δικαιώματα.
Οι εργαζόμενοι στον δημόσιο και στον ιδιωτικό τομέα, όλα τα λαϊκά στρώματα έχουν συμφέρον και ανάγκη από μια κρατική δημόσια διοίκηση που βασική της αποστολή θα είναι να υπηρετεί μια ανάπτυξη σε όφελος του λαού, κατ’ επέκταση τα σύγχρονα λαϊκά δικαιώματα. 
Προϋπόθεση για αυτό είναι να αλλάξει χέρια και τάξη η εξουσία. Οι εργαζόμενοι είτε στη δημόσια διοίκηση, στο δημόσιο τομέα είτε στον ιδιωτικό τομέα, με βάση τις εξελίξεις, με αυτά που βιώνουν, πρέπει όχι μόνο να βγάλουν συμπεράσματα, αλλά να καταδικάσουν στη συνείδησή τους και στην πράξη τα κόμματα της πλουτοκρατίας, της Ευρωπαϊκής Ένωσης, των αντιλαϊκών αναδιαρθρώσεων, της αξιολόγησης, των απολύσεων και όλων αυτών στα οποία αναφερθήκαμε. 
Παράλληλα, να μην πέσουν στην παγίδα της αυταπάτης την οποία καλλιεργούν όλοι όσοι προσεγγίζουν το ζήτημα από τη σκοπιά του εξανθρωπισμού του αστικού κράτους και που δεν αμφισβητούν τον ευρωενωσιακό πυρήνα και τη στρατηγική κατεύθυνση αυτών των αλλαγών.
Με βάση τα ανωτέρω, κύριε Πρόεδρε, καταψηφίζουμε επί της αρχής το συγκεκριμένο σχέδιο νόμου.",121426,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"3541","
"," Ευχαριστούμε πολύ. 
Τον λόγο έχει η κ. Τζάκρη, ειδική αγορήτρια των Ανεξάρτητων Δημοκρατικών Βουλευτών.",121427,"Chairman","ΠΡΟΕΔΡΕΥΩΝ",175,"",175
"3542","
"," Κυρίες και κύριοι Βουλευτές, καμμία μεταρρυθμιστική παρέμβαση στη δημόσια διοίκηση δεν θα είναι μακροπρόθεσμα βιώσιμη, αν δεν ενσωματώνει και δεν αντανακλά έναν πυρήνα θεμελιωδών αρχών και αξιών. 
Με αφετηρία την ελληνική διοικητική κουλτούρα θα έπρεπε να υιοθετούμε τις αρχές της αξιοκρατίας, της νομιμότητας, της λογοδοσίας, της αποτελεσματικότητας και της ανεξαρτησίας και να τις ενσωματώνουμε στις επιμέρους προτάσεις μας, αν επιθυμούμε να οικοδομήσουμε μια ανεξάρτητη, εξωστρεφή και ευέλικτη δημόσια διοίκηση, ικανή να κατανοεί και να ανταποκρίνεται έγκαιρα στις ανάγκες μιας διαφοροποιημένης κοινωνίας αξιοποιώντας όλες τις δεξιότητες του ανθρώπινου δυναμικού και χρησιμοποιώντας αποδοτικά τους πόρους της. 
Αν επιδιώκουμε την αποτελεσματικότερη εφαρμογή των δημοσίων πολιτικών, με άξονες την καινοτομία και τη δημιουργικότητα, αν φιλοδοξούμε να αποκαταστήσουμε τη σχέση εμπιστοσύνης του κράτους με τους πολίτες και τις επιχειρήσεις, ενισχύοντας τον επαγγελματισμό και τη λογοδοσία της διοίκησης, αν θεωρούμε εν τέλει τη δημόσια διοίκηση ως το αποτέλεσμα μιας ιδιαίτερα δυναμικής διάδρασης -πρωτίστως μεταξύ ρυθμίσεων ατόμων, δομών, πόρων και αξιών- κανένα πρόβλημα της δημόσιας διοίκησης δεν προκύπτει και συνεπώς δεν αντιμετωπίζεται μέσα από μια μονοσήμαντη σχέση αιτίας -αποτελέσματος. 
Από αυτήν την αρχική συνθήκη θα προκύψει και η κατάλληλη -για τα δικά μας ελληνικά δεδομένα πάντα- αξιολόγηση των δημοσίων υπαλλήλων, τα κριτήρια για την επιλογή των προϊσταμένων και εν γένει κάθε παρέμβαση στη δημόσια διοίκηση. 
Γι’ αυτό θα επικροτούσαμε και θα υποστηρίζαμε δημιουργικά την εφαρμογή ενός καινοτόμου σχεδίου επιλογής προϊσταμένων στο δημόσιο, αν αυτός ήταν όντως ο σκοπός της πολιτικής ηγεσίας. Η παρούσα πολιτική ηγεσία όμως αναδιατυπώνει διατάξεις που βρίσκονται σε ισχύ ήδη από το 2010, οι οποίες έχουν αξιολογηθεί κατά κανόνα ως θετικές, αλλά δεν έχουν εφαρμοστεί, ακριβώς λόγω της απροθυμίας του πολιτικού συστήματος να δημιουργήσει, να εμπιστευτεί και εν τέλει να συνεργαστεί με ένα επαγγελματικό και ανεξάρτητο σώμα ανώτερης δημοσιοϋπαλληλικής ιεραρχίας. 
Αντιβαίνοντας σε κάθε αρχή καλής νομοθέτησης αντί να εγκύψει το Υπουργείο Διοικητικής Μεταρρύθμισης και Ηλεκτρονικής Διακυβέρνησης στο πρόβλημα, που οδήγησε στη μη εφαρμογή του ν.3839/2010 για την επιλογή προϊσταμένων και να μεριμνήσει για την υλοποίηση των διατάξεων αυτού, προχωρά στην εισαγωγή ενός ακόμη νομοθετήματος, η εφαρμογή του οποίου παραπέμπεται εκ προοιμίου στις καλένδες. 
Κυρίες και κύριοι Βουλευτές, σύμφωνα με την αιτιολογική έκθεση του σχεδίου νόμου, το Εθνικό Κέντρο Δημόσιας Διοίκησης και Αυτοδιοίκησης θα εκπονήσει ειδικό εκπαιδευτικό πρόγραμμα μέσω του οποίου θα πιστοποιούνται όλα τα μέλη του συμβουλίου συνέντευξης, ακόμη και τα πολυδιαφημιζόμενα έμπειρα στελέχη του ιδιωτικού τομέα.
Δεδομένου του χρόνου που απαιτείται για την εκπόνηση ενός τέτοιου προγράμματος και του χρόνου που θα απαιτηθεί για την πιστοποίηση των μελών του συμβουλίου συνέντευξης, ποια η χρησιμότητα της εισαγωγής του σχεδίου νόμου στην παρούσα χρονική συγκυρία, δίχως την προηγούμενη διασφάλιση των προαπαιτούμενων για την εφαρμογή του; 
Σύμφωνα με το «apografi.gr» σήμερα απασχολούνται στο δημόσιο τριάντα έξι χιλιάδες διακόσια έντεκα άτομα σε θέσεις ευθύνης, ενώ οι πτυχιούχοι υπάλληλοι με γνώση τουλάχιστον μιας ξένης γλώσσας, οι οποίοι αποτελούν εν δυνάμει προϊσταμένους, είναι εκατόν τριάντα οκτώ χιλιάδες εννιακόσια ογδόντα τέσσερα. 
Το Υπουργείο Διοικητικής Μεταρρύθμισης και Ηλεκτρονικής Διακυβέρνησης δεν έχει παρουσιάσει κανένα σχέδιο που να αποδεικνύει την ετοιμότητα του ΑΣΕΠ να αναλάβει αυτό το τεράστιο έργο της επιλογής τριάντα έξι χιλιάδων διακοσίων έντεκα στελεχών, μεταξύ εκατόν τριάντα οκτώ χιλιάδων εννιακοσίων ογδόντα τεσσάρων εν δυνάμει υποψηφίων. Ο απαιτούμενος χρόνος για να οργανωθεί η όλη διαδικασία δεν αναφέρεται στην ανάλυση ρυθμίσεων που συνοδεύει το νομοσχέδιο. Επομένως αμφιβάλλω για την επιχειρησιακή ετοιμότητα και την  εμπειρία του ΑΣΕΠ να αναλάβει ένα τέτοιο έργο. 
Προβλέπονται δώδεκα υπουργικές αποφάσεις και ένα προεδρικό διάταγμα για τη βασική εφαρμογή του, γεγονός που αποδεικνύει την απουσία πρόθεσης ουσιαστικής εφαρμογής του. Με την πρόβλεψη για την έκδοση των αναφερόμενων δευτερογενών ρυθμίσεων, παρέχονται ευρύτατα περιθώρια διακριτικής ευχέρειας στους Υπουργούς, υπονομεύοντας έτσι τη διακηρυγμένη πρόθεση για ανεξαρτησία και μείωση των παρεμβάσεων στη δημόσια διοίκηση.
Το νομοσχέδιο δημιουργεί πολλά νέα όργανα χωρίς αποσαφηνισμένες αρμοδιότητες. Κεντρικό ειδικό συμβούλιο επιλογής προϊσταμένων, ειδικό συμβούλιο επιλογής προϊσταμένων σε κάθε Υπουργείο, κεντρικό συμβούλιο συνένταξης προϊσταμένων, συμβούλιο συνένταξης προϊσταμένων σε κάθε Υπουργείο, συμβούλιο υπηρεσιακής κατάστασης προϊσταμένων γενικών διευθύνσεων και τέλος, τα γνωστά υπηρεσιακά συμβούλια. Θα πρέπει δε να ληφθεί υπ’ όψιν ότι κάθε ένα από αυτά τα συμβούλια και όργανα, έχει μεταβαλλόμενη σύνθεση ανάλογα με το γνωστικό αντικείμενο που εξετάζεται. Άρα, για να λειτουργήσει το νέο σύστημα επιλογής προϊσταμένων, θα έπρεπε να εντοπιστούν, εκπαιδευτούν, πιστοποιηθούν και τοποθετηθούν στα όργανα όλα αυτά τα άτομα, γεγονός που καθιστά εξαρχής την εφαρμογή του νόμου σχεδόν ανέφικτη. 
Εκατόν είκοσι κατ’ ελάχιστον είναι τα άτομα που θα στελεχώσουν τα νέα όργανα. Εβδομήντα πέντε τα μέλη των ΕΥΣΣΕΠ και σαράντα πέντε των συμβουλίων συνέντευξης. Ειδικά για έναν νόμο που ευαγγελίζεται ότι με κανόνες ευελιξίας και επαγγελματισμού οργανώνει το κράτος, με σκοπό να μειώσει το διαχειριστικό βάρος της διοίκησης, δεν συνάδει να εκκινεί η εφαρμογή του με τόσο βαριές και δυσκίνητες διαδικασίες. Το γραφειοκρατικό βάρος για να στηθεί έστω και για πρώτη φορά η όλη διαδικασία είναι τέτοιο που ο νόμος είναι καταδικασμένος να μείνει ανεφάρμοστος, δίνοντας επ’ αόριστον ισχύ στις μεταβατικές διατάξεις οι οποίες καθιστούν τον εκάστοτε Υπουργό έναν και μοναδικό επιλέγοντα των προϊσταμένων της αρεσκείας του.
Είναι προφανές ότι πρόκειται για άσκηση συμβολικής πολιτικής με αναφορά σε μεταρρυθμίσεις μόνο κατ’ όνομα και την εισαγωγή νέων νομοθετημάτων σε ένα περιβάλλον ήδη πάσχον από νομοθετική πλημμυρίδα.
Με δεδομένο ότι όλο το βαρύ και δυσκίνητο σχήμα που έχει οικοδομήσει το νομοσχέδιο είναι ανεφάρμοστο, οι μεταβατικές διατάξεις καθιστούν τον Υπουργό έναν και μοναδικό άρχοντα της όλης διαδικασίας. Η ευνοιοκρατία ενδυόμενη τον μανδύα της αξιοκρατίας με αυτό το νομοσχέδιο έρχεται για να μείνει, ενώ η χώρα έχει ανάγκη από ένα σύστημα εκλογής προϊσταμένων που θα διασφαλίζει και την αξιοκρατία πέρα από την αντικειμενικότητα. 
Αυτό το νομοσχέδιο μας πάει δεκαετίες πίσω, εγκαθιδρύοντας το φαύλο πελατειακό κράτος από το οποίο –υποτίθεται- θέλει να αποστασιοποιηθεί. Δεδομένου δε ότι στην πρώτη φάση της εφαρμογής του νόμου και χάριν των σχετικών προβλέψεων στις μεταβατικές διατάξεις -συγκεκριμένα στο άρθρο 5 παράγραφος 1- οι προϊστάμενοι θα τοποθετηθούν με απόφαση του οικείου Υπουργού και εν συνεχεία τρεις από αυτούς θα στελεχώσουν τα πενταμελή ειδικά συμβούλια επιλογής προϊσταμένων, τα λεγόμενα ΕΥΣΣΕΠ, διασφαλίζεται η διαιώνιση της υπουργικής εύνοιας και στις μετέπειτα επιλογές των ατόμων που θα τοποθετηθούν σε θέσεις ευθύνης.
Τάσσομαι απερίφραστα υπέρ της παραμονής των προϊσταμένων που έχουν επιλεγεί αξιοκρατικά, ιδιαίτερα δε εκείνων οι οποίοι επελέγησαν δυνάμει των διατάξεων του ν. 3839/10 μέχρι την εφαρμογή των νέων διατάξεων και θεωρώ ότι πρέπει να απαλειφθούν όλες οι εναλλακτικές προτάσεις και τα ψιλά γράμματα.
Δεν τεκμηριώνεται πουθενά ο λόγος για τον οποίο πρέπει να αντικατασταθούν οι προϊστάμενοι που επιλέχθηκαν αξιοκρατικά με άλλους επιλογής του εκάστοτε οικείου Υπουργού από τη στιγμή ψήφισης του νόμου και μέχρι τη στιγμή της εφαρμογής του. Μια τέτοια αλλαγή προϊσταμένων κατά τη μεταβατική περίοδο ενισχύει τον ισχυρισμό ότι με την παρούσα νομοθετική πρωτοβουλία επιδιώκεται να τοποθετηθούν σε θέσεις ευθύνης οι αρεστοί έναντι των αρίστων. 
Κυρίες και κύριοι συνάδελφοι, σύμφωνα με το νομοσχέδιο, οι πρώην γενικοί διευθυντές που δεν επιλέγονται εκ νέου αποσπώνται –εφόσον το επιθυμούν- στο Σώμα Επιθεωρητών Ελεγκτών Δημόσιας Διοίκησης με απόφαση του Υπουργού Διοικητικής Μεταρρύθμισης και Ηλεκτρονικής Διακυβέρνησης. Το Σώμα Επιθεωρητών Ελεγκτών Δημόσιας Διοίκησης είναι μια πολύ κρίσιμη υπηρεσία την οποία ο Υπουργός  Διοικητικής Μεταρρύθμισης και Ηλεκτρονικής Διακυβέρνησης έχει πολλάκις αναφέρει ως υπόδειγμα αναδιοργάνωσης, στην οποία ισχύουν ήδη περιγράμματα θέσης εργασίας και ουδόλως συνάδει προς τούτα η τοποθέτηση σε αυτήν των μη επιτυχόντων από το σύστημα επιλογής αξιολόγησης γενικών διευθυντών.
Το γεγονός επιπλέον ότι η τοποθέτησή τους ήρτηται από απόφαση του ίδιου του Υπουργού Διοικητικής Μεταρρύθμισης και Ηλεκτρονικής Διακυβέρνησης δημιουργεί ένα σώμα υπαλλήλων-ομήρων της υπουργικής βούλησης. 
Οι ιδιώτες εμπειρογνώμονες που διαφημίζει το Υπουργείο Διοικητικής Μεταρρύθμισης και Ηλεκτρονικής Διακυβέρνησης ότι εντάσσει στη διαδικασία επιλογής προϊστάμενων είναι, μεταξύ άλλων, συνταξιούχοι δικαστικοί ή συνταξιούχοι ανώτατοι δημόσιοι λειτουργοί ή δημόσιοι υπάλληλοι. Η αντίφαση είναι προφανής. Είναι δυνατόν να ισχυρίζεται το Υπουργείο Διοικητικής Μεταρρύθμισης και Ηλεκτρονικής Διακυβέρνησης ότι εισάγει την καινοτομία και τις πρακτικές του ιδιωτικού τομέα με αυτό το σχέδιο νόμου στη δημόσια διοίκηση και να το κάνει αυτό μέσα από τη στελέχωση των οργάνων επιλογής με συνταξιούχους δικαστικούς και συνταξιούχους δημοσίους υπαλλήλους; 
Επιπλέον, στο παρόν σχέδιο νόμου υπάρχει πρόβλεψη για εξαίρεση από τη διαδικασία επιλογής προϊστάμενων των υπαλλήλων που έχουν τεθεί σε καθεστώς διαθεσιμότητας. Ωστόσο η κατάργηση ενός φορέα ή των οργανικών θέσεων ενός φορέα, σύμφωνα με το ισχύον θεσμικό πλαίσιο, ισοδυναμεί με τη θέση των υπηρετούντων υπαλλήλων σε διαθεσιμότητα. Γι’ αυτόν τον λόγο προτείνουμε να απαλειφθεί ο εν λόγω περιορισμός στο σχέδιο νόμου. 
Ιδιαιτέρως προβληματικά, όμως, κυρίες και κύριοι συνάδελφοι, κρίνονται τα ποσοστά που λαμβάνει η απόδοση κατά τη συνέντευξη των υποψηφίων προϊσταμένων στη συνολική τους αξιολόγηση. Το 70% της συνολικής απόδοσης για τους υποψηφίους γενικούς διευθυντές προέρχεται από τη συνέντευξη, το 60% για τους υποψηφίους Διευθυντές και το 50% για τους υποψηφίους τμηματάρχες.
Η επιλογή προϊσταμένων πρέπει να έρχεται ως συνέχεια ενός ολοκληρωμένου συστήματος ανάπτυξης του ανθρώπινου κεφαλαίου της διοίκησης. Δεν είναι δυνατόν να κρίνεται κάποιος ως άξιος μάνατζερ ούτε με μόνο το κριτήριο τα χρόνια της προϋπηρεσίας που έχει δουλέψει, αλλά φυσικά ούτε και μόνο με την απόδοσή του σε μια στιγμή της καριέρας του, τη στιγμή της συνέντευξης. Ο κάθε εργαζόμενος πρέπει να αξιολογείται και να επιλέγεται να υπηρετήσει σε θέση ευθύνης με βάση όλον τον κύκλο της επαγγελματικής του ζωής. 
Για τον λόγο αυτόν, η αξιολόγηση προϊσταμένων δεν μπορεί να είναι αποκομμένη από την αξιολόγηση προσωπικού η οποία σήμερα επιβάλλεται, ατεκμηριώτως εκ των προτέρων, με ποσοστό, στις κατηγορίες αρίστων, επαρκών και ανεπαρκών στελεχών. Η επιλογή προϊσταμένων δεν θα πρέπει, επίσης, να αγνοεί τα επιτεύγματα ή τις αστοχίες των υποψηφίων καθ’ όλη τη διάρκεια του εργασιακού τους βίου. Μπορεί ένας υποψήφιος να έχει για παράδειγμα δεκαπέντε χρόνια προϋπηρεσίας και να αποδώσει εξίσου καλά στη συνέντευξη με έναν συνυποψήφιό του ίσης προϋπηρεσίας, αλλά ο ένας να έχει επιδείξει πραγματικά επιτεύγματα κατά τη διάρκεια της καριέρας του και ο άλλος όχι. 
Άλλωστε, τα κράτη που έχουν διαμορφώσει ένα αξιοκρατικό σύστημα επιλογής προϊσταμένων βασισμένο στην αποδοτικότητα του κάθε υποψηφίου έχουν πριν από τη θεσμοθέτηση οποιωνδήποτε ποσοστών και κριτηρίων αξιολόγησης ορίσει και περιγράψει τις διοικητικές ικανότητες που απαιτείται να έχει ο κατέχων για κάθε μία συγκεκριμένη θέση ευθύνης. 
Στην ελληνική περίπτωση δεν έχει προσδιοριστεί ακόμη το πλαίσιο των διοικητικών ικανοτήτων που απαιτείται να έχει κάθε υποψήφιος για τη συγκεκριμένη θέση. 
Επισημαίνεται ότι οι αναφερόμενες διοικητικές ικανότητες δεν είναι οριζόντιες και κοινές για όλες τις θέσεις ευθύνης, όπως αναφέρεται στο σχέδιο νόμου αλλά διαφοροποιούνται ανάλογα με τις απαιτήσεις και το αντικείμενο εργασίας κάθε θέσης. 
Προτείνεται, συνεπώς, να ολοκληρωθεί πρώτα η αποτύπωση των διοικητικών ικανοτήτων, η οποία -σημειωτέον- δεν είναι στατική ούτε γίνεται άπαξ, μιας και οι συνθήκες στις οποίες η διοίκηση καλείται να ανταποκριθεί αλλά και να διαμορφώσει αλλάζουν και εν συνεχεία να γίνει οποιαδήποτε πρόταση για τον τρόπο επιλογής προϊστάμενων.
Εάν το Υπουργείο Διοικητικής Μεταρρύθμισης και Ηλεκτρονικής Διακυβέρνησης δεν είναι έτοιμο για το πρώτο βήμα της αποτύπωσης των απαιτούμενων διοικητικών ικανοτήτων των στελεχών της διοίκησης, τότε σίγουρα δεν είναι έτοιμο, πολλώ δε μάλλον για την εφαρμογή ενός αξιοκρατικού συστήματος επιλογής προϊσταμένων. 
Στο ίδιο πλαίσιο είναι αξιοσημείωτη, κυρίες και κύριοι συνάδελφοι, η παντελής έλλειψη της στάθμισης των τυπικών προσόντων των υποψηφίων. Μιλάω για τα μεταπτυχιακά, τα διδακτορικά, τις ξένες γλώσσες και ούτω καθ’ εξής, τα οποία χαρακτηρίζονται ως στατικά.
Τι σημαίνει όμως, κυρίες και κύριοι συνάδελφοι, στατικά; Ένας άνθρωπος με μεταπτυχιακά, διδακτορικό, ξένες γλώσσες και μετεκπαίδευση είναι στατικός ως άνθρωπος σε σχέση με κάποιον που πήρε το πτυχίο του και πήγε για ύπνο; Γιατί απαξιώνετε τον κόπο, τις δυνατότητες, το πάθος για μόρφωση και εξέλιξη των ανθρώπων, δηλαδή όλα αυτά τα φιλόδοξα στοιχεία σε έναν άνθρωπο που θέλει διαρκώς να βελτιώνεται και να προοδεύει, χαρακτηρίζοντας τον ως στατικό; Και κάποιον άλλον με τα ελάχιστα τυπικά προσόντα που, αν μη τι άλλο, δείχνει έλλειψη φιλοδοξίας, μπορείτε να τον βαφτίσετε μέσω της συνέντευξης φιλόδοξο και ικανό στέλεχος. 
Να προσθέσω σε αυτό ένα άλλο τραγικό, θα έλεγα μάλλον καλύτερα τραγελαφικό σημείο αυτού του νομοσχεδίου που αφορά του αποφοίτους της Εθνικής Σχολής Δημόσιας Διοίκησης και Αυτοδιοίκησης. Να πω κατ’ αρχάς ότι σέβομαι αυτούς τους ανθρώπους και τους θεωρώ ιδιαιτέρως άξιους υπαλλήλους του κράτους. 
Δεν γίνεται, όμως, να γίνεται μνεία στο νομοσχέδιο να καταλαμβάνουν με αυτήν οποιαδήποτε θέση στη διοίκηση ανεξαρτήτως του γνωστικού αντικειμένου του οποίου κατέχουν. Δηλαδή, ένας οικονομολόγος, ένας πολιτικός επιστήμονας, ένας απόφοιτος της Θεολογικής Σχολής, ένας δικηγόρος που αποφοίτησε από την Εθνική Σχολή Δημόσιας Διοίκησης θα μπορεί να καταλαμβάνει θέση προϊσταμένου στην Τεχνική Υπηρεσία του ΥΠΕΧΩΔΕ; Θα διαβάζει, δηλαδή, τοπογραφικά διαγράμματα, ηλεκτρολογικά διαγράμματα και τεχνικές μελέτες;
Ξαναλέω, με όλο το σεβασμό που έχω στους αποφοίτους της σχολής αυτής, ότι διαπιστώνω πως η δύναμη του λόμπι των αποφοίτων της σχολής αυτής είναι πάρα πολύ υψηλή και επηρεάζει σε λαθεμένη τις αποφάσεις της πολιτικής ηγεσίας.
Θα ήθελα να επισημάνω επίσης, κυρίες και κύριοι συνάδελφοι, το πρόβλημα με την ποιότητα του νομοθετείν. Επείγει να εφαρμοστεί ο ν.4048 του 2012 για την καλή νομοθέτηση και αυτό γίνεται περισσότερο από εμφανές όταν παρατηρεί κανείς το συγκεκριμένο νομοσχέδιο. Το άρθρο 1, του σχεδίου νόμου εκτείνεται σε περισσότερες από δεκατέσσερις σελίδες, στις οποίες τροποποιούνται άρθρα προηγούμενου νόμου, αριθμούνται παράγραφοι και υποπαράγραφοι χωρίς να ακολουθείται ένας συνεχής και συνεκτικός τρόπος αρίθμησης, καθιστώντας με αυτόν τον τρόπο την πλοήγηση του αναγνώστη στο κείμενο του νομοθετήματος εξαιρετικά δυσχερή. Αντίστοιχη εικόνα παρουσιάζουν βέβαια και τα επόμενα άρθρα.
Κυρίες και κύριοι Βουλευτές, μόνο η δημιουργία αίσθησης του ανήκειν στο δημόσιο υπάλληλο μπορεί να τον οδηγήσει στην αναζήτηση και τον εντοπισμό προσωπικού νοήματος σε αυτό που κάνει και αυτό επιτυγχάνεται με τη συμμετοχικότητα, τη διαφάνεια και τις ειλικρινείς προθέσεις και πράξεις τόσο από την πλευρά της πολιτικής ηγεσίας όσο και από την πλευρά των υπαλλήλων. Η κατάθεση ενός τέτοιου συμβολικού νόμου στη Βουλή, ο οποίος είναι έτσι γραμμένος, ώστε η εφαρμογή του να καθίσταται αδύνατη, ακυρώνει την όποια προσπάθεια εγκαθίδρυσης σχέσης εμπιστοσύνης μεταξύ της δημοσιοϋπαλληλίας και της πολιτικής ηγεσίας ειδικά στη συγκεκριμένη χρονική συγκυρία των διαθεσιμοτήτων, των απολύσεων και των λοιπών δυσμενών μέτρων.
Σας ευχαριστώ, κύριε Πρόεδρε.",121428,""," ΘΕΟΔΩΡΑ ΤΖΑΚΡΗ",273,"",273
"3543","
"," Και εμείς ευχαριστούμε.
Τελειώσαμε με τους εισηγητές και τους ειδικούς αγορητές και εισερχόμαστε στον κατάλογο των αγορητών επί της αρχής. Έκαστος εξ αυτών έχει επτά λεπτά. Παρακαλώ, να τηρείται το χρόνος. Πρώτος είναι ο κ. Προκόπης  Παυλόπουλος από τη Νέα Δημοκρατία.
Ορίστε, κύριε Παυλόπουλε, έχετε τον λόγο.",121429,"Chairman","ΠΡΟΕΔΡΕΥΩΝ",175,"",175
"3544","
"," Ευχαριστώ, κύριε Πρόεδρε.
Κυρίες και κύριοι συνάδελφοι, αν κάνει κανείς μια αναδρομή στη δημόσια διοίκηση από τότε που έγινε ο πρώτος Κώδικας Δημοσίων Υπαλλήλων στις αρχές της δεκαετίας του ’50, από τον Μιχαήλ Στασινόπουλο και με την εξαίρεση βεβαίως της δικτατορικής περιόδου θα παρατηρήσει ότι στη δημοκρατική περίοδο διακυβέρνησης της χώρας η δημόσια διοίκηση έπασχε -και πάσχει- ακόμα από ένα βασικό χαρακτηριστικό: την έλλειψη συνέχειας. Σε άλλα κράτη η πολιτική αστάθεια ισοφαρίζεται από το γεγονός ότι είναι έτσι δομημένη η δημόσια διοίκηση και τόσο κατάλληλο το προσωπικό της, ώστε να διασφαλίζει τη συνέχεια της λειτουργίας του κράτους έστω και αν υπάρχει η ασυνέχεια της πολιτικής. Γι’ αυτό και άλλες χώρες άντεξαν πολλές στιγμές ασυνέχειας και το ξέρουμε. Ιδίως η Γαλλία από την οποία έχουμε δανειστεί πολλούς θεσμούς. 
Ποιος είναι ο λόγος για τον οποίο υπάρχει αυτού του είδους η ασυνέχεια και η αδυναμία της διοίκησης να εξασφαλίσει τη συνέχεια του κράτους;
Ένας από τους βασικούς λόγους είναι ότι το προσωπικό και ιδίως το ηγετικό προσωπικό της δημόσιας διοίκησης δεν διαμορφώθηκε έτσι ώστε να μπορεί να έχει και τη δυνατότητα, αλλά και την ικανότητα να πάρει τις αποφάσεις που επέβαλε ο χώρος στον οποίο καθένας ανήκει και ιδίως τα ανώτερα κλιμάκια της δημόσιας διοίκησης, διευθυντές και γενικοί διευθυντές.
Για ποιον λόγο συνέβη αυτό το πράγμα; Υπάρχουν πολλοί λόγοι. Θα αναφερθώ μόνο στους εξής: Στον τόπο μας υπήρξαν στιγμές που στην κυριολεξία ισοπεδώθηκε η ιεραρχία στη δημόσια διοίκηση. Το πιο μελανό σημάδι, δεν έχει προηγούμενο -επί δημοκρατικής περιόδου το τονίζω- υπήρξε η περίοδος Κουτσόγιωργα, ΠΑΣΟΚ στις αρχές της δεκαετίας του ’80 όπου διαλύθηκε στην κυριολεξία η ιεραρχία. Και έκανε πάνω από δέκα χρόνια η δημόσια διοίκηση να συνέλθει, περίπου το 1996, όταν ο Αλέκος ο Παπαδόπουλος έφερε έναν νέο κώδικα την εποχή εκείνη, για να μπορέσουμε να ξεφύγουμε από την ισοπέδωση που ο Μένιος Κουτσόγιωργας και η λογική του ΠΑΣΟΚ -γιατί δεν ήταν μόνος του, τη λογική του ΠΑΣΟΚ εξέφραζε την εποχή εκείνη- επέφεραν στη δημόσια διοίκηση.
Ένα δεύτερο στοιχείο είναι αυτό που θα έλεγα «θεσμικός μεγαλοϊδεατισμός». Παρατηρείται το φαινόμενο Υπουργών, οι οποίοι διαμορφώνουν συστήματα αξιολόγησης και κρίσης των προϊσταμένων, τα οποία είναι πραγματικά ανέφικτα. Είτε το έκαναν από μεγαλοϊδεατισμό είτε επειδή δεν μπορούσαν να καταλάβουν τι έκαναν. Στην ουσία αυτό το οποίο συνέβαινε είναι ότι ποτέ η μεταρρύθμιση αυτή δεν οδηγούσε κάπου. 
Κλασικό παράδειγμα υπήρξε η λεγόμενη μεταρρύθμιση των πρώτων ημερών της κυβέρνησης Γιώργου Παπανδρέου με τον νόμο Ραγκούση. Το λέγαμε στην Αίθουσα Γερουσίας την εποχή εκείνη -όσοι συνάδελφοι ήταν, το γνωρίζουν- ότι αυτό που έφερναν ήταν ανεφάρμοστο. Έτσι, λοιπόν, έχουμε Υπουργούς που ήθελαν να αφήσουν το όνομά τους στην ιστορία με νομοθετήματα τα οποία ήταν παντελώς ακατάλληλα και παντελώς ανεφάρμοστα.
Το τρίτο είναι ότι στην Ελλάδα έχουμε ζήσει μεταβατικές περιόδους και αυτός είναι ο μεγαλύτερος κίνδυνος αυτού του νομοσχεδίου. Θυμηθείτε ότι στον νόμο Ραγκούση υπήρχε η πλευρά του γραπτού διαγωνισμού και όλων αυτών των προϋποθέσεων που υποτίθεται ότι εξασφάλιζαν αντικειμενικότητα. Και η πίσω πλευρά του φεγγαριού, η σκοτεινή πλευρά, όπου έλεγε ότι μέχρι να γίνουν όλα αυτά «τα ωραία», που δεν έγιναν ποτέ, υπήρχε μεταβατική περίοδος όπου τοποθετούσαν προϊσταμένους, διευθυντές, γενικούς διευθυντές «όποιους ήθελε ο κύριος Υπουργός». 
Αυτή ήταν η πραγματικότητα. Μέσω μεταβατικών διατάξεων, οι οποίες είναι οι πιο αναξιοκρατικές, οι πιο νεποτικές και εκείνες οι οποίες έχουν σπείρει στους δημοσίους υπαλλήλους την αμφιβολία, γιατί δεν υπάρχει αξιοκρατία της αξιολόγησης. Αυτά συνέβησαν. Γι’ αυτό υπάρχει ασυνέχεια, γι’ αυτό υπάρχει αυτή η αδυναμία διαμόρφωσης μιας ελίτ -με την καλή του όρου έννοια- δημοσίων υπαλλήλων, οι οποίοι να μπορούν να ασκήσουν καθήκοντα σε αυτές τις κρίσιμες ώρες. 
Αυτά έρχεται να διορθώσει το σχέδιο νόμου, το οποίο έχουμε προ οφθαλμών. Αυτά προσπαθεί να διορθώσει. Να έρθω, λοιπόν, στην ουσία του μιας και μιλάμε επί της αρχής διευκρινίζοντας ότι ακριβώς επειδή προσπαθεί να βελτιώσει ορισμένα πράγματα το ψηφίζω επί της αρχής.
Θα ήθελα να επισημάνω τα εξής πάνω στα σημεία εκείνα τα οποία είναι κομβικά για τη φιλοσοφία και την ουσία του σχεδίου νόμου. Πρώτον, εμμένετε, κύριε Υπουργέ, εν μέρει στη φιλοσοφία του γραπτού διαγωνισμού. Εγώ διαφωνώ απολύτως. Ο γραπτός διαγωνισμός για προϊσταμένους σε ό,τι αφορά διευθυντές και γενικούς διευθυντές ήταν εφεύρημα της περιόδου Ραγκούση κάτι που απέτυχε. Καταλαβαίνω ότι είσαστε δέσμιος και θα σας κατηγορήσουν λέγοντας ότι «Μα, ξέρετε αυτό το σύστημα είναι αντικειμενικό, πώς το παρακάμπτετε;» Για να είναι όμως αντικειμενικό πρέπει να το δούμε να εφαρμόζεται. Δεν εφαρμόστηκε ποτέ. 
Πολύ φοβάμαι ότι αυτό είναι και η αχίλλειος πτέρνα του νομοσχεδίου. Όταν θα έρθει η ώρα να εφαρμοστεί θα δείτε τις δυσκολίες που θα αντιμετωπίσουμε. Και λέω ότι θα αντιμετωπίσουμε, γιατί φέρουμε την ευθύνη και εκείνοι που το ψηφίζουμε. Εν πάση περιπτώσει, υπάρχει αυτή η παράδοση που δημιουργήθηκε. Τονίζω όμως τα προβλήματα που θα δημιουργήσει ο γραπτός διαγωνισμός, ιδίως σε επίπεδο διευθυντών.
Δεύτερο σημείο. Συμφωνώ απολύτως με το γεγονός ότι τα τυπικά προσόντα δεν μπορεί να είναι το παν. Δεν μπορεί, δηλαδή, αυτή η μοριοδότηση να οδηγεί ανθρώπους να παίρνουν μόρια μόνο και μόνο γιατί έχουν τυπικά προσόντα, τα οποία δεν ανταποκρίνονται πολλές φορές σε εκείνα που ζητάει η υπηρεσία. Ξέρουμε καλά τι σημαίνουν τίτλοι σπουδών αυτού του είδους. Βεβαίως, δεν μπορείς να αγνοείς τους τίτλους σπουδών και ορθώς συνυπολογίζονται μέσα από τη συνέντευξη. Μέσα από τη συνέντευξη και εφόσον είναι αιτιολογημένη, υπολογίζοντας τέτοιου είδους προσόντα. 
Βεβαίως, θα ήθελα να τονίσω ειδικά για το θέμα της συνέντευξης ότι συμφωνώ απολύτως με τη δομημένη συνέντευξη. Εκεί -επαναλαμβάνω- χρειάζεται προσοχή στην αιτιολογία. Θυμηθείτε ότι θα αντιμετωπίσετε ένα μεγάλο ζήτημα αιτιολογίας, το οποίο θα κρίνεται από το Συμβούλιο Επικρατείας έτσι όπως είναι δομημένη η συνέντευξη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα χρειαστώ δύο λεπτά, κύριε Πρόεδρε.
Άρα χρειάζεται καλή αιτιολογία για να μην ακυρώνονται οι σχετικές κρίσεις, πράγμα το οποίο βέβαια σας είχα τονίσει και πάλι και για το θέμα της αξιολόγησης των αρίστων. Θα είναι πάρα πολύ δύσκολο να κρίνει κανένας με ποια αιτιολογία μπαίνει στη χωρία των αρίστων, ενώ θα ήταν κατά την εκτίμησή μου πάντα πολύ πιο εύκολο να αιτιολογείται ρητά η βαθμολογία κάποιου ο οποίος παίρνει άριστα από το να υπάρχει αυτή η ποσόστωση που θα δημιουργήσει πολλά προβλήματα νομολογιακά. Αυτό, όμως, θα το δούμε στο μέλλον.
Επαναλαμβάνω, λοιπόν, επίσης ότι ορθώς μπαίνουν οι εμπειρογνώμονες και ότι ορθώς κάνετε τη διόρθωση που κάνετε κατά την Επιστημονική Υπηρεσία της Βουλής και την παρατήρηση που έκανε. Γιατί οι εμπειρογνώμονες ασκούν δημόσια εξουσία στην περίπτωση αυτή, πρέπει να είναι πρόσωπα που να έχουν εικόνα του δημόσιου μάνατζμεντ.
Κυρίες και κύριοι συνάδελφοι, καλλιεργούμε πολλές φορές εντυπώσεις που δεν ισχύουν. Θεωρούμε πολλές φορές ότι αν πάρεις έναν μάνατζερ από τον ιδιωτικό τομέα και τον βάλεις στο δημόσιο τομέα, επειδή είναι επιτυχημένος στον τομέα του θα τα κάνει μια χαρά και στη δημόσια διοίκηση. 
Τη διαφορά μεταξύ δημόσιου και ιδιωτικού μάνατζμεντ την ξέρουμε όλοι. Δυστυχώς έχουμε παραδείγματα –το επαναλαμβάνω και εδώ στο Τμήμα- επιτυχημένων μάνατζερ του ιδιωτικού τομέα που  –συγχωρήστε με, κύριε Υπουργέ,  αλλά θα το πω- όχι απλώς «τα έκαναν μούσκεμα», αλλά είναι παραδείγματα προς αποφυγή όσον αφορά τη διαχείριση του δημόσιου συμφέροντος. Ορθώς, λοιπόν, κάνετε αυτή την αλλαγή. 
Θέλω να αναφέρω τρία επιμέρους σημεία, αν και θα τα πούμε και στα άρθρα. Τα λέω από τώρα, για να έχετε τον καιρό να τα σκεφτείτε.",121430,""," ΠΡΟΚΟΠΙΟΣ ΠΑΥΛΟΠΟΥΛΟΣ",234,"",234
"3545"," 
"," Όμως συντόμως, κύριε συνάδελφε. 
ΠΡΟΚΟΠHΣ ΠΑΥΛΟΠΟΥΛΟΣ: Το πρώτο σημείο, το μπόνους του ενός έτους που υπάρχει στο άρθρο 84 παράγραφος 1. Το ότι δηλαδή ένας χρόνος αν έχει κάποιος επιλεγεί γενικός διευθυντής, του αρκεί για να μπει στη διαδικασία της κρίσης, όταν ξέρουμε πώς επελέγησαν οι γενικοί διευθυντές μέσα από τις μεταβατικές διατάξεις. Θεωρώ ότι, εν πάση περιπτώσει, δεν συνάδει με αυτό που κάνατε. Στη δική σας μεταβατική περίοδο λέτε ότι ως προς αυτούς που έγιναν γενικοί διευθυντές δεν θεωρείται ότι ο χρόνος που διανύουν είναι χρόνος ο οποίος, εν πάση περιπτώσει, υπολογίζεται για να κριθούν ως γενικοί διευθυντές στην πορεία. Γιατί άραγε αυτή η μεταβατική περίοδος να μείνει έτσι; Αυτό είναι το πρώτο σημείο. 
Το δεύτερο σημείο αφορά την παράγραφο 4 του άρθρου 86. Σας το είπα και πάλι. Υπάρχει ένας τεχνητός τρόπος παράτασης του ορίου ηλικίας. Αυτός που έχει έναν χρόνο μπροστά του, μπορεί να βάλει υποψηφιότητα για γενικός διευθυντής για τρία χρόνια, αρκεί να δεχθεί ότι θα μείνει και τον υπόλοιπο χρόνο. Μα, είναι αυτονόητο ότι θα δεχθεί. Με αυτό τον τρόπο, όμως, θα έχουμε δύο όρια ηλικίας. Δηλαδή άλλους που θα φεύγουν στα εξήντα πέντε και άλλους που θα φεύγουν όταν τελειώνει η θητεία τους. 
Το τρίτο σημείο και το κυριότερο είναι ότι πρέπει να αλλάξει η ρύθμιση που αφορά το Σώμα Επιθεωρητών Ελεγκτών Δημόσιας Διοίκησης. Ο ρόλος του σώματος, κύριε Υπουργέ και κυρία Υφυπουργέ, είναι πολύ σημαντικός από εδώ και πέρα. Αυτό το σώμα πρέπει να ενοποιηθεί. Πρέπει να υπάρχει σαφής διαγωνισμός του πώς μπαίνει κανείς μέσα και του πώς κάνει την καριέρα του. 
Βεβαίως, το βελτιώσατε σε ό,τι αφορά το παρελθόν. Αλλά τώρα, όσοι κρίνονται, αν δεν κριθούν, για ένα χρόνο πηγαίνουν προϊστάμενοι και βρίσκονται μέσα στο Σώμα Επιθεωρητών Ελεγκτών Δημόσιας Διοίκησης εική και ως έτυχε, επειδή δεν έχουν πού αλλού να πάνε. Δεν μπορεί κανείς να δει το Σώμα Επιθεωρητών Ελεγκτών Δημόσιας Διοίκησης σαν ένα είδος «κάδου απορριμμάτων» για ανθρώπους που τελειώνουν τη θητεία τους ή απέτυχαν να εκλεγούν σε ό,τι αφορά τη γενική διεύθυνση. 
Εγώ θεωρώ ότι πρέπει η ίδια ρύθμιση που έχετε βάλει, ότι σε αυτές τις περιπτώσεις πηγαίνει καθένας στο Ελεγκτικό Σώμα του Υπουργείου στο οποίο ανήκει, πρέπει να ισχύσει και για εκείνους που κρίνονται και από εδώ και πέρα. 
Εν πάση περιπτώσει, πρέπει να τελειώνει αυτή η ιστορία του Σώματος Επιθεωρητών Ελεγκτών Δημόσιας Διοίκησης. Πρέπει αυτό το σώμα να αποκτήσει σαφή δομή για το πώς μπαίνουν. Αυτό είναι σαφές και νομίζω ότι πρέπει να το δούμε μέχρι τη αυριανή ημέρα που θα τελειώσει το νομοσχέδιο. 
Κύριε Πρόεδρε, ζητώ συγγνώμη για την υπέρβαση του χρόνου και ευχαριστώ πολύ.",121431,"Chairman","ΠΡΟΕΔΡΕΥΩΝ",175,"",175
"3546"," 
"," Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθεί από τα νότια θεωρεία κοινοβουλευτική αντιπροσωπεία της Δυτικής Αυστραλίας και Βικτώριας, στο πλαίσιο συναντήσεων με τον Πρόεδρο και μέλη της Κοινοβουλευτικής Ομάδας Φιλίας Ελλάδας-Αυστραλίας και της Ειδικής Μόνιμης Επιτροπής Ελληνισμού της Διασποράς. 
Η Βουλή τούς καλωσορίζει. Welcome!.
(Χειροκροτήματα από όλες τις πτέρυγες της Βουλής)
Τον λόγο έχει ο κ. Χρήστος Καραγιαννίδης.",121432,"Chairman","ΠΡΟΕΔΡΕΥΩΝ",175,"",175
"3547"," 
"," Ευχαριστώ, κύριε Πρόεδρε. 
Θα ήθελα να κάνω δύο εισαγωγικά σχόλια πριν μπω στο κυρίως θέμα. Πρώτον, χθες είχαμε μια ακόμη «γιορτή της δημοκρατίας» εδώ μέσα. Χρειάστηκαν οκτώ αντικαταστάσεις Βουλευτών. Επιστρατεύτηκε μέχρι και ο Υπουργός για να φτάσουμε στον μαγικό αριθμό πενήντα ένα. 
Αυτό νομίζω ότι για εμάς είναι θετικό όσον αφορά την πρόταση του δημοψηφίσματος, γιατί αναδεικνύει το πρόβλημα που έχει και η Νέα Δημοκρατία και το ΠΑΣΟΚ να μαζέψουν εκατόν πενήντα έναν Βουλευτές στην Ολομέλεια. 
Δεύτερον, βλέποντας τον κατάλογο των ομιλητών, θα έλεγα ότι το ΠΑΣΟΚ ως κυβερνητικός εταίρος δεν καίγεται ιδιαίτερα να υποστηρίξει το νομοσχέδιο. Θα μιλήσουν όλοι κι όλοι δέκα ομιλητές. Από το ΠΑΣΟΚ κανένας. 
Θα μπω τώρα στο κυρίως θέμα. Υπάρχει μια αναξιοπιστία στα κόμματα που κυβέρνησαν τα τελευταία σαράντα χρόνια. Χαρακτηριστικό παράδειγμα είναι ότι το 2010 ψηφίζεται ένας νόμος, ο οποίος δεν εφαρμόστηκε ποτέ. Έρχεται το 2014 να ψηφιστεί ένας άλλος νόμος κάνοντας κριτική στον νόμο του 2010, στον οποίο οι ίδιοι ήσασταν πάλι στην εξουσία και οι οποίοι επιχειρείτε, υποτίθεται, να αναδιαρθρωθεί και να βελτιωθεί η δημόσια διοίκηση. 
Μάλιστα, στην κριτική και στην αιτιολόγηση ότι δεν λειτούργησε ο γραπτός διαγωνισμός, υπάρχει μια δικαιολογία ότι ήταν κοστοβόρος. Και τα 400 εκατομμύρια που περίσσεψαν από το ΕΣΠΑ δεν έφταναν για να γίνουν οι γραπτοί διαγωνισμοί; Δεν θέλατε να γίνουν οι γραπτοί διαγωνισμοί. Καλώς ή κακώς πάντως αυτό δεν εφαρμόστηκε. Και δεν εφαρμόστηκε και δεν εφαρμόζεται εδώ και σαράντα χρόνια, γιατί υπάρχει αυτό που είπε και ο κ. Παυλόπουλος, ότι μέχρι στιγμής ο Υπουργός διορίζει τα πρόσωπα. 
Με έναν διαφορετικό τρόπο και με μια κατ’ επίφαση δημοκρατικότητα, πάτε να κάνετε τα ίδια και με το σημερινό νομοσχέδιο. Δηλαδή, ουσιαστικά τον τελευταίο λόγο πάλι θα τον έχει ο Υπουργός, ασχέτως αν θα υπάρχει ένα συμβούλιο το οποίο θα κρίνει τους διευθυντές και τους προϊσταμένους και ασχέτως αν θα υπάρχουν διαγωνισμοί, μόρια ή οτιδήποτε άλλο. 
Εργαλείο αυτού του πράγματος είναι η συνέντευξη, η οποία ορίζει ως 70% και 60% αντίστοιχα το ποσοστό το οποίο θα μετράει για την τοποθέτηση των συγκεκριμένων δημοσίων υπαλλήλων. Γιατί 70% και 60% και για ποιον λόγο να παίζει τόσο ουσιαστικό ρόλο η συνέντευξη, της οποίας ούτε την αδιαβλητότητα μέχρι στιγμής, από την εμπειρία που έχουμε, μπορούμε να υποστηρίξουμε ούτε και θεωρούμε ότι αυτό είναι το κυρίαρχο χαρακτηριστικό;
Προφανώς πρέπει να υπάρχει συνέντευξη. Θα πρέπει, όμως, να βρεθούν και άλλα κριτήρια, τα οποία να έχουν τουλάχιστον το χαρακτήρα της αδιαβλητότητας. 
Επίσης, το εργαλείο της συνέντευξης δημιουργεί και ένα άλλο πράγμα. Θα δούμε να εμφανίζονται φροντιστήρια συνέντευξης για να εκπαιδεύονται οι δημόσιοι υπάλληλοι, όχι για να δείξουν αυτό που είναι αλλά αυτό που θα απαιτεί η θέση να είναι. Και εκεί θα υπάρξει μια στρέβλωση. Το λέμε από τώρα για να το σκεφτείτε όταν θα το συναντήσετε αργότερα. 
Το δεύτερο που γίνεται με τις διατάξεις είναι ότι προτείνετε πάλι ένα πλαίσιο μετάβασης. Αυτό το κόλπο με τη μετάβαση -σας το είπε και ο κ. Παυλόπουλος- είναι ένα πολύ καλό εργαλείο για να μονιμοποιείτε το προσωρινό. Περιμένουμε να δούμε διευκρινίσεις για τον χρόνο της μετάβασης, δηλαδή για τον χρόνο που θα έχουν αυτές οι μεταβατικές διατάξεις. Επίσης, περιμένουμε να δούμε και την αρμοδιότητα που πάλι την έχει ο Υπουργός πώς κατά έναν τρόπο θα πάει σε κάποιο άλλο όργανο και δεν θα είναι ο τελικός που θα αποφασίζει. 
Θέλω να μιλήσω για το ψήφισμα που έχει κατατεθεί από το Γενικό Συμβούλιο της ΑΔΕΔΥ και το οποίο απαιτεί την απόσυρση του εν λόγω νομοσχεδίου, γιατί θα πρέπει κάποια στιγμή να ακούτε και τους φορείς πάνω στους οποίους νομοθετείτε. Κατ’ εμένα, προκαλεί αλγεινή εντύπωση ότι δύο Υπουργεία στρέφονται εναντίον της ΑΔΕΔΥ. Είναι περίεργο πράγμα να μη συνομιλείτε μαζί τους και απλώς να πηγαίνετε στα δικαστήρια. 
Μάλιστα, αν θέλετε να γλιτώσετε από αυτήν την ιστορία, μπορείτε να επιστρατεύσετε το σύνολο της ΑΔΕΔΥ για να μην τρέχετε στα δικαστήρια και καθυστερείτε. Επίσης, μπορείτε να τους απολύσετε όλους, για να μην ασχολείστε άλλο με αυτό το πράγμα. Νομίζω, όμως, ότι σε μια δημοκρατική κοινωνία και σε ένα δημοκρατικό πολίτευμα το κυρίαρχο πράγμα είναι ο διάλογος. 
Όταν ένας συλλογικός φορέας διαφωνεί, σημαίνει ότι κάτι έχει να πει. Όταν ένας συλλογικός φορέας προβάλλει αιτήματα, σημαίνει ότι τα προβάλλει για να γίνει συζήτηση. Η απάντηση δεν μπορεί να είναι τα δικαστήρια. Δηλαδή, κάθε φορά που ένας εργασιακός ή ένας επαγγελματικός τομέας αποφασίζει να συναντηθεί μαζί σας και να συνομιλήσει και εσείς του βάζετε τις επιστρατεύσεις, τα δικαστήρια, αυτό δεν προκρίνει και δεν είναι παραγωγικό για την κοινωνία. 
Θα μπορέσετε επιτέλους να συνεννοηθείτε με ανθρώπους που σας προβάλλουν συγκεκριμένα πράγματα; Διότι αυτός ο αυταρχισμός στο τέλος καταλήγει κάπου. Πάντοτε ο αυταρχισμός καταλήγει κάπου. Το ζήσαμε στο παρελθόν σε αυτήν τη χώρα. Επιλέξτε κάτι άλλο πέραν του αυταρχισμού. Επιλέξτε κάτι άλλο πέραν των ΜΑΤ και των επιστρατεύσεων. 
Επιτέλους, αν θεωρείτε ότι η δύναμη των επιχειρημάτων σας είναι τόσο ισχυρή, καθήστε σε ένα τραπέζι και συζητήστε. Αυτή η επιλογή των τεσσάρων τελευταίων χρόνων να εφαρμοστούν τα πάντα κόντρα σε οποιαδήποτε λαϊκή βούληση, δεν νομίζω ότι θα μας οδηγήσει και σε πέμπτο και σε έκτο χρόνο σε αυτόν το δρόμο. 
Πριν, λοιπόν, συμβούν διάφορα κακά, πριν συμβεί οτιδήποτε σε αυτήν τη χώρα, επιτέλους, τη δημοκρατία υλοποιήστε τη. Μην την έχετε κάδρο στο ντουλάπι σας. Χρησιμοποιήστε την και λειτουργήστε την. Διότι μέχρι στιγμής και σε αυτό το νομοσχέδιο αυτό που επιβάλλεται είναι μια απόφαση του Υπουργού,  ο οποίος ορίζει ένα συγκεκριμένο νομοσχέδιο, για το οποίο δεν συζητάει με κανέναν. Ούτε φυσικά με τους φορείς που εμπλέκονται ούτε και με την ίδια την κοινωνία. 
Μένει, λοιπόν, στο χέρι σας να αποδείξετε ότι αυτός ο νόμος έχει τουλάχιστον την ελάχιστη λαϊκή αποδοχή.
(Χειροκροτήματα από την πτέρυγα του ΣΥΡΙΖΑ)",121433,""," ΧΡΗΣΤΟΣ ΚΑΡΑΓΙΑΝΝΙΔΗΣ",99,"",99
"3548","
 "," Θα ήθελα, κύριοι συνάδελφοι, για την αποκατάσταση της αλήθειας, να σας πω ότι χθες είχαμε τις εξής αντικαταστάσεις. Από την πλευρά της κυβερνητικής πλειοψηφίας είχαμε την αντικατάσταση πέντε Βουλευτών και από την Αντιπολίτευση συνολικά οκτώ Βουλευτών. Ας μην κάνουμε συνειρμούς τώρα, που ενδεχομένως να μην είναι σωστοί.",121434,"Chairman","ΠΡΟΕΔΡΕΥΩΝ",175,"",175
"3549"," 
"," Ελάτε τώρα!",121435,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3550","
"," Αντιπολίτευση συνολικά δεν υπάρχει στη Βουλή. Yπάρχουν κόμματα.",121436,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3551"," 
"," ΣΥΡΙΖΑ ένας, ΠΑΣΟΚ δύο, Νέα Δημοκρατία τρεις, ΔΗΜΑΡ ένας, Ανεξάρτητοι Δημοκρατικοί Βουλευτές ένας, ΚΚΕ δύο και  από τη Χρυσή Αυγή τρεις. Επομένως από όλα τα κόμματα …",121437,"Chairman","ΠΡΟΕΔΡΕΥΩΝ",175,"",175
"3552","
"," Και κανείς από τη Δυτική Μακεδονία. Δεν το λέτε αυτό.",121438,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3553"," 
"," Δεν βλέπω τίποτα τέτοιο. Εν πάση περιπτώσει, θέλετε να πείτε ότι γι’ αυτόν που απουσίαζε από το κόμμα σας υπήρχε κάτι πονηρό; Σας παρακαλώ.",121439,"Chairman","ΠΡΟΕΔΡΕΥΩΝ",175,"",175
"3554","
"," Τα λέμε αυτά, γιατί κάνατε παρατήρηση στον συνάδελφο που μίλησε.",121440,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3555"," 
"," Θα απαντούσα, αν μου δίνατε τον λόγο.",121441,""," ΧΡΗΣΤΟΣ ΚΑΡΑΓΙΑΝΝΙΔΗΣ",99,"",99
"3556"," 
"," Η κυρία Υπουργός, που είναι εδώ πέρα, είχε ένα πρόβλημα με τη συγκοινωνία και καθυστέρησε ένα λεπτό. 
Τον λόγο έχει η κ. Νίκη Φούντα από τη Δημοκρατική Αριστερά.",121442,"Chairman","ΠΡΟΕΔΡΕΥΩΝ",175,"",175
"3557"," 
"," Ευχαριστώ, κύριε Πρόεδρε. 
Κύριε Υπουργέ, αν μπορούσε κάποιος να διαχωρίσει τρεις μεγάλες μεταρρυθμίσεις που θα έπρεπε οπωσδήποτε στη βαθιά κρίση που περνάει η χώρα μας να γίνουν, αυτές σίγουρα θα έπρεπε να είναι η μεταρρύθμιση του φορολογικού συστήματος, το ασφαλιστικό και η ριζική μεταρρύθμιση του κράτους και της δημόσιας διοίκησης. Δυστυχώς, οι δύο πρώτες φαίνεται να μην υπάρχουν καν στον ορίζοντα και η τρίτη, αυτή που συζητάμε σήμερα, διαρκώς σκοντάφτει –έτσι θεωρούμε εμείς- στις ιδεοληπτικές απαιτήσεις των δανειστών μας ή στην προχειρότητα των κυβερνητικών πρωτοβουλιών ή και στα δύο φυσικά. Για την ακρίβεια, καθώς οι απαιτήσεις για οριζόντιες και χωρίς αξιολόγηση απαιτήσεις ικανοποιήθηκαν, τώρα σειρά έχουν ορισμένες πρωτοβουλίες του Υπουργείου Διοικητικής Μεταρρύθμισης που επικαλούνται την αξιοκρατία αλλά στην ουσία υπονομεύουν αυτό που οι περισσότεροι θα είχαν ανάγκη σε μια διοίκηση που σέβεται τον εαυτό της, την αξιοποίηση των καλύτερων στελεχών της με αδιαφανείς διαδικασίες. Εμείς αυτό θα θέλαμε να είναι το νομοσχέδιο σήμερα.
Ως Δημοκρατική Αριστερά, στηρίξαμε για όσο διάστημα συμμετείχαμε στην κυβέρνηση συνεργασίας μια εκ βαθέων μεταρρύθμιση του κράτους με διακηρυγμένο στόχο, μία διοίκηση με απλούστερες δομές, ευέλικτη και προσαρμοσμένη στις σύγχρονες ανάγκες, ανοιχτή στον πολίτη αλλά και διαρκώς αξιολογούμενη. Και για όσους δεν θέλουν την αξιολόγηση μέσα σε αυτήν την Αίθουσα από την πλευρά της Αντιπολίτευσης, να πούμε ότι η δική μας θέση των πραγμάτων είναι εντελώς διαφορετική. Αυτούς τους στόχους προσπαθήσαμε να υπηρετήσουμε και συνεχίζουμε να τους υποστηρίζουμε μέσα από σοβαρές και προσεκτικά σχεδιασμένες παρεμβάσεις. Και δυστυχώς, οι παρεμβάσεις του Υπουργείου δεν είναι τέτοιες τον τελευταίο ένα χρόνο. Φοβούμαστε, λοιπόν, ότι και το παρόν νομοσχέδιο δεν είναι καθόλου σε αυτήν την πορεία και σε αυτήν την προοπτική που εμείς θα θέλαμε. 
Είμαστε οι πρώτοι που υποστηρίξαμε ότι η σπονδυλική στήλη μιας σύγχρονης και αποτελεσματικής διοίκησης, είναι οι κατηρτισμένοι και άξιοι υπάλληλοι που κατέχουν θέσεις ευθύνης. Αυτοί καθοδηγούν τη διοικητική μηχανή, αυτοί, πραγματικά, εμπνέουν και δίνουν ώθηση στους συναδέλφους τους. Γι’ αυτό όμως και πρέπει να επιλέγονται με τις κατάλληλες διαδικασίες. 
Πράγματι, πρέπει να ξεπεράσουμε επιτέλους την αρρώστια –να το πούμε εμείς- την τυραννία της επετηρίδας. Δεν μπορεί βασικό κριτήριο να είναι τα χρόνια της προϋπηρεσίας αλλά πρέπει να δοθεί η ευκαιρία να καταλαμβάνονται θέσεις ευθύνης από νεότερους υπαλλήλους με αποδεδειγμένα αυξημένα προσόντα και διοικητικές ικανότητες και κυρίως με όρεξη να προσφέρουν. 
Για μας αυτή που διαμορφώνεται είναι μία άλλη, μια νέα άτυπη πάλη γενεών, η οποία ενυπάρχει δυστυχώς στη δημόσια διοίκηση, κύριε Υπουργέ, και  οι νέοι άνθρωποι πρέπει να έχουν και αυτοί ευκαιρίες ανάλογες των προσόντων τους, για να μην τους δείχνουμε την πόρτα της εξόδου από τη χώρα. Γνωρίζουμε όλοι πόσα δυνατά μυαλά και πόσοι δυνατοί άνθρωποι επαγγελματικά έχουν αναγκαστεί να στραφούν στο εξωτερικό.
Ωστόσο, το σχέδιο νόμου που συζητάμε, ενώ θεωρητικά μόνο προτάσσει την αξιοκρατία, την ευελιξία και την αποτελεσματικότητα, στην πράξη διαμορφώνει ένα πλήρως υποκειμενικό και μάλλον αυθαίρετο σύστημα επιλογής προϊσταμένων. Μιλώ για το πάνω επίπεδο, να το πω έτσι. Τα αντικειμενικά στοιχεία της καριέρας του υποψηφίου βαφτίζονται στατικά είτε πρόκειται για τη μοριοδότηση της εμπειρίας του είτε για τη μοριοδότηση των αποδεδειγμένων προσόντων του και ως τέτοια υποβαθμίζονται ή δεν λαμβάνονται σχεδόν καθόλου υπ’ όψιν, όπως και η γραπτή εξέταση. Αντίθετα, απαράδεκτα καθοριστικά βάρος προσλαμβάνει η διαδικασία της συνέντευξης και μάλιστα τόσο μεγαλύτερο βάρος όσο ανώτερη είναι η θέση, φθάνοντας στο 70% για τους γενικούς διευθυντές. Μιλάμε, λοιπόν, για το 70% των προσόντων για μια συνέντευξη. Έτσι, από μία στιγμιαία –να την αποκαλέσουμε έτσι- διαδικασία σε σχέση με τη συνολική καριέρα του υπαλλήλου, κρίνεται η ανάδειξή του σε θέση ευθύνης με κριτήριο στοιχεία που δύσκολα προσδιορίζονται, όπως ο δυναμισμός του υποψηφίου. Γνώσεις που αποκτήθηκαν με κόπο, συχνά εξειδικευμένες και σε βάθος, όπως μεταπτυχιακά, διδακτορικά διπλώματα σε συναφή πεδία της διοίκησης είτε εμπειρία που αποκτήθηκε σε όλο, όμως, τον κύκλο της επαγγελματικής ζωής, δεν λαμβάνονται υπ’ όψιν, γιατί το 30% προφανώς και δεν είναι επαρκές ποσοστό, για να πούμε ότι λαμβάνεται υπ’ όψιν μια τέτοια πολύ σημαντική πορεία που μπορεί να έχει κάποιος μέσα στο χρόνο. 
Το Υπουργείο, λοιπόν, αν ήθελε να προωθήσει ένα σύγχρονο και ορθολογικό πλαίσιο, μπορούσε κάλλιστα –και ακούστηκε πριν- να βασιστεί στον προϋπάρχοντα ν. 3839/2010, που με όλες τις αδυναμίες του –και τις αδυναμίες του έπρεπε σήμερα να έχουμε έρθει να πατάξουμε- εισήγαγε ένα ολοκληρωμένο πλαίσιο τυπικών και ουσιαστικών προϋποθέσεων για την ανάδειξη υπαλλήλων σε θέσεις ευθύνης. Εκεί  προβλεπόταν και συνέντευξη και γραπτή εξέταση υπό την εποπτεία του ΑΣΕΠ. Και το κυριότερο αποτελούσε προϋπόθεση για τον υποψήφιο να έχει αξιολογηθεί θετικά ως προς τις διοικητικές του ικανότητες όχι αυθαίρετα ή υποκειμενικά αλλά με βάση την απόδοσή του στην υλοποίηση της στοχοθεσίας της υπηρεσίας, μιας στοχοθεσίας που η ίδια η υπηρεσία θα έθετε. Το πλαίσιο αυτό ουδέποτε εφαρμόστηκε, όπως δεν εφαρμόστηκε και η ουσιαστική του προϋπόθεση, η διοίκηση δηλαδή μέσω στόχων που καθιέρωνε ο ν.3230/2004. Βλέπουμε έτσι να περνάνε οι νόμοι, να μην εφαρμόζονται, να μη γίνεται τίποτα και ξαφνικά να ερχόμαστε με ένα νέο νόμο, να ανατρέπουμε τα πάντα και να θέτουμε τους δικούς μας όρους. 
Όμως, μόνο με την ουσιαστική εφαρμογή της διοίκησης μέσω στόχων, με την αξιολόγηση απόδοσης των υπαλλήλων αλλά και με την εισαγωγή περιγραμμάτων θέσης που θα προσδιορίζουν τα αναγκαία προσόντα για κάθε θέση ευθύνης, μπορούμε να χτίσουμε μία διοίκηση πραγματικά αξιοκρατική και αποτελεσματική ταυτόχρονα. Το Υπουργείο, δυστυχώς, παραβλέπει –αυτό θέλω να πιστεύω- αυτήν την πολύ ουσιαστική προϋπόθεση όσον αφορά την επιλογή διευθυντών, όπως έκανε και όσον αφορά την αξιολόγηση των δημοσίων υπαλλήλων, προχωρώντας σε ρυθμίσεις που θα αποδειχθούν διάτρητες, εφόσον βασίζονται δυστυχώς σε αξιολόγηση υποκειμενικών και μετρήσιμων παραμέτρων. 
Έτσι, αντί να βελτιώσει και να υλοποίησει ένα κατ’ αρχάς καλό προϋπάρχον πλαίσιο, το νομοσχέδιο εισάγει ένα εντελώς διαφορετικό και πολύπλοκο τρόπο σκέψης. Δημιουργεί μία σειρά από νέα όργανα, χωρίς σαφείς αρμοδιότητες, ενώ μεταφέρει στο ΑΣΕΠ την ευθύνη να αναλάβει μία διαδικασία που αφορά περί τις τριάντα έξι χιλιάδες θέσεις ευθύνης, χωρίς καθόλου να διασφαλίζεται ότι μπορεί να αντεπεξέλθει. Ως προς τη βαρύνουσα συνέντευξη, αφ’ ενός τα αρμόδια συμβούλια θα αργήσουν να συγκροτηθούν, εφόσον φυσικά προβλέπονται προηγουμένως ειδικά εκπαιδευτικά προγράμματα -και τότε αναρωτιόμαστε τι χρειάζονται αυτά τα έμπειρα στελέχη του ιδιωτικού τομέα- αφ’ ετέρου ο Υπουργός διαθέτει την τελική αποφασιστική αρμοδιότητα για τον προσδιορισμό της διαδικασίας της συνέντευξης ανοίγοντας έτσι άλλη μία τρύπα αυθαιρεσίας.
Η αντικειμενικότητα, λοιπόν, και η θωράκιση απέναντι σε πολιτικές παρεμβάσεις δυστυχώς εκκρεμούν και σε αυτήν την νομοθετική πρωτοβουλία. Είμαστε εδώ, γιατί θέλαμε ουσιαστικά αυτό το νομοσχέδιο να αποτελεί μεταρρύθμιση. Κάτι τέτοιο δεν φαίνεται να γίνεται και τα ποσοστά στην αξιολόγηση των δημοσίων υπαλλήλων ή γενικότερα του τρόπου θέασης της δημόσιας διοίκησης δεν τιμούν κανέναν και δεν τιμούν το ελληνικό Κοινοβούλιο.",121443,""," ΝΙΚΗ ΦΟΥΝΤΑ",286,"",286
"3558","
"," Ευχαριστούμε, κυρία συνάδελφε. 
Τον λόγο έχει ο κ. Ψυχάρης.
ΑΝΔΡΕΑΣ ΨΥΧΑΡΗΣ: Ευχαριστώ, κύριε Πρόεδρε. 
Δεν θα αντισταθώ κι εγώ να κάνω μία αναφορά στα χθεσινά και στη συζήτηση για το δημοψήφισμα, διότι όσες υπογραφές κι αν μαζευτούν, είναι γνωστό, είναι αποδεκτό απ’ όλους ότι εκατόν ογδόντα Βουλευτές δεν θα μαζευτούν για να ψηφίσουμε να γίνει δημοψήφισμα. 
Ως εκ τούτου, η προσπάθεια του ΣΥΡΙΖΑ να σύρει τα υπόλοιπα κόμματα στην ουρά του, προφανώς για κάνει μία επίδειξη δύναμης ότι μπορεί να μαζέψει εκατόν είκοσι υπογραφές, με στόχο να μην υπάρξει εκλογή Προέδρου της Δημοκρατίας, απέτυχε. Δεν λέω πως θα πετύχει η προσπάθεια της Κυβέρνησης να βρεθούν εκατόν ογδόντα Βουλευτές. Αυτό θα το δούμε όταν έρθει η ώρα.  
Πάντως, το να δημιουργηθεί η εντύπωση αυτήν τη στιγμή ότι μπορεί να μαζέψει εκατόν είκοσι Βουλευτές ως ουρά του ΣΥΡΙΖΑ δεν πέτυχε. Και αυτό φαίνεται διότι τα υπόλοιπα κόμματα της Αντιπολίτευσης, δημοκρατικά ή μη, επέλεξαν να βάλουν μία δική τους πρόταση, διαφορετική. 
Από εκεί και πέρα, λοιπόν, γίνεται πολλή συζήτηση για το τίποτα. Άλλωστε, το νομοσχέδιο στην ουσία θα κριθεί από τα αποτελέσματα του πώς θα εφαρμοστεί. 
Εν προκειμένω, επί του νομοσχεδίου που συζητάμε σήμερα, ήμουν είκοσι χρόνια δημόσιος υπάλληλος, εκ των οποίων επτά χρόνια ήμουν προϊστάμενος δύο αρχών και έχω ιδία άποψη και μεγάλη εμπειρία για το πώς δουλεύει το δημόσιο και για τις επιλογές που γίνονται, καλές ή κακές. 
Η παθογένεια του ελληνικού κράτους και τα προβλήματα που αντιμετωπίζει σήμερα το ελληνικό κράτος –και που προσπαθεί να επιλύσει η Κυβέρνηση και το κόμμα που την στηρίζει και το οποίο υπηρετώ- έχει δημιουργηθεί όχι μόνο από τα λάθη των πολιτικών αλλά και από τα λάθη της δημόσιας διοίκησης, που αυτοί οι πολιτικοί επέτρεψαν να υπάρχει. 
Όποιο νομοσχέδιο και αν φέρουμε, το πιο σημαντικό απ’ όλα είναι η εφαρμογή του νομοσχεδίου και όχι ακριβώς εάν θα είναι μία συνέντευξη αλλά το πώς εφαρμόζεται αυτή η συνέντευξη, το πώς υλοποιείται αυτή. Το νομοσχέδιο αυτό έχει αρκετά θετικά στοιχεία, έχει και ορισμένα αρνητικά αλλά η ουσία είναι το πώς θα εφαρμοστεί, ώστε να έχουμε μία καλύτερη δημόσια διοίκηση και οι νόμοι που ψηφίζουμε να εφαρμόζονται επαρκώς. 
Ευχαριστώ πολύ.",121444,"Chairman","ΠΡΟΕΔΡΕΥΩΝ",175,"",175
"3559"," 
"," Ευχαριστούμε, κύριε συνάδελφε. 
Θα ήθελα να ανακοινώσω προς το Τμήμα επιστολή από τον Πρόεδρο της Δημοκρατικής Αριστεράς κ. Φώτη Κουβέλη προς τον Πρόεδρο της Βουλής των Ελλήνων, κ. Ευάγγελο Μεϊμαράκη. 
«Κύριε Πρόεδρε, με την παρούσα σας γνωστοποιώ ότι ο Βουλευτής κ. Γρηγόρης Ψαριανός τίθεται εκτός της Κοινοβουλευτικής Ομάδας της Δημοκρατικής Αριστεράς και δεν ανήκει πλέον σε αυτή. Αθήνα, 10 Ιουλίου 2014. Με τιμή, Φώτης Κουβέλης». 
(Η προαναφερθείσα επιστολή έχει ως εξής:
(Να μπει η σελίδα 173)",121445,"Chairman","ΠΡΟΕΔΡΕΥΩΝ",175,"",175
"3560","
"," Κύριε Πρόεδρε, ...",121446,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3561"," 
"," Κύριε Λαφαζάνη, αν θέλετε να μάθετε ποιοι αντικατεστάθησαν, αντικατεστάθησαν ο κ. Σαλμάς από την Αιτωλοακαρνανία, η κ. Ράπτη, ο κ. Κόλλιας, ο κ. Κεδίκογλου και η κ. Χριστοφιλοπούλου.",121447,"Chairman","ΠΡΟΕΔΡΕΥΩΝ",175,"",175
"3562"," 
","  Κύριε Πρόεδρε, κακώς αναφέρεστε σε αυτά τα θέματα.",121448,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3563"," 
"," Για ποιο λόγο;",121449,"Chairman","ΠΡΟΕΔΡΕΥΩΝ",175,"",175
"3564"," 
"," Ο συνάδελφος που μίλησε, έκανε κριτική στη Νέα Δημοκρατία ότι αντικατέστησε Βουλευτές. 
Εσείς δεν είστε Γραμματέας της Κοινοβουλευτικής Ομάδας της Νέας Δημοκρατίας για να απαντάτε στο Τμήμα, είστε Πρόεδρος της Βουλής.",121450,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3565","
"," Προήδρευσα χθες επί μακρόν και επειδή...",121451,"Chairman","ΠΡΟΕΔΡΕΥΩΝ",175,"",175
"3566"," 
"," Αν χρειάζεται να δοθεί απάντηση, θα απαντήσει αρμοδίως η Νέα Δημοκρατία. Όμως, εσείς δεν έχετε αρμοδιότητα...",121452,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3567"," 
"," Για τη σωστή ενημέρωση του Τμήματος.",121453,"Chairman","ΠΡΟΕΔΡΕΥΩΝ",175,"",175
"3568"," 
"," ... ούτε θεσμικά αυτόν τον ρόλο.",121454,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3569"," 
"," Το Τμήμα πρέπει να ενημερώνεται σωστά.",121455,"Chairman","ΠΡΟΕΔΡΕΥΩΝ",175,"",175
"3570"," 
"," Μη μιλάτε «πάνω μου», κύριε Πρόεδρε.",121456,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3571"," 
"," Θα σας απαντήσω αμέσως.",121457,"Chairman","ΠΡΟΕΔΡΕΥΩΝ",175,"",175
"3572"," 
"," Δεν έχετε θεσμικά αυτόν τον ρόλο για να απαντήσετε στο συνάδελφο γιατί τότε σε όποιον κάνει κριτική στη Νέα Δημοκρατία θα έπρεπε εσείς ως Πρόεδρος να του απαντάτε. Δεν είναι σωστό αυτό.",121458,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3573"," 
"," Παρακαλώ, κύριε συνάδελφε.",121459,"Chairman","ΠΡΟΕΔΡΕΥΩΝ",175,"",175
"3574","
"," Δεν έκανε κριτική προς το Προεδρείο ο συνάδελφος. Στη Νέα Δημοκρατία την έκανε.",121460,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3575"," 
"," Ένα λεπτό, κύριε συνάδελφε.  
Το Τμήμα πρέπει να έχει σωστή ενημέρωση και την ευθύνη την έχει ο Προεδρεύων. Για να έχει, λοιπόν, τη σωστή ενημέρωση το Τμήμα, είπα ότι αντικατεστάθησαν συγκεκριμένοι Βουλευτές, επειδή αναφέρατε ότι είναι από τη Δυτική Μακεδονία και δεν είναι κανείς από εκεί. 
ΑΝΔΡΕΑΣ ΨΥΧΑΡΗΣ: Κύριε Πρόεδρε, μπορώ να έχω τον λόγο για ένα λεπτό;",121461,"Chairman","ΠΡΟΕΔΡΕΥΩΝ",175,"",175
"3576","  
"," Τι θέλετε, κύριε Ψυχάρη; Για ποιο λόγο να σας δώσω το λόγο; Υπάρχει προσωπικό;
ΑΝΔΡΕΑΣ ΨΥΧΑΡΗΣ: Για ένα λεπτό, κύριε Πρόεδρε. 
Επειδή καταφέρθηκαν κατά της Νέας Δημοκρατίας, ότι αντικαταστήσαμε Βουλευτές για να μην ψηφίσουν, θα ήθελα να πω ότι δεν τίθεται τέτοιο θέμα.",121462,"Chairman","ΠΡΟΕΔΡΕΥΩΝ",175,"",175
"3577"," 
"," Παρακαλώ, εντάξει. Δεν υπάρχει προσωπικό.",121463,"Chairman","ΠΡΟΕΔΡΕΥΩΝ",175,"",175
"3578"," 
"," Εσείς, κύριε Ψυχάρη, γιατί απαντάτε; Σε εσάς αναφέρθηκα;
Δεν αναφέρθηκα καθόλου στον κ. Ψυχάρη, κύριε Πρόεδρε.",121464,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3579","  
"," Ορίστε, κύριε Βούτση, έχετε το λόγο.",121465,"Chairman","ΠΡΟΕΔΡΕΥΩΝ",175,"",175
"3580"," 
"," Ευχαριστώ, κύριε Πρόεδρε.
Κύριε Υπουργέ, φέρνετε ένα νομοσχέδιο με το οποίο επί της ουσίας συμπυκνώνετε όλη σας την αντίληψη, την προσωπική αλλά και της Κυβέρνησης για τη δημόσια διοίκηση στην Ελλάδα και είναι σε συνέχεια και σε πλήρη, σε οργανική θέση, με τα προηγούμενα νομοθετήματα, που διαμόρφωναν, πράγματι –όπως επανειλημμένα σας έχουμε πει- τα «προεόρτια», τα θεμέλια, μίας δημόσιας διοίκησης απολύτως υποβαθμισμένης, στην υπηρεσία κυβερνητικών πολιτικών, χειραγωγούμενης, δήθεν ως επιτελικής, με συνεχή αναβάθμιση του ρόλου του ιδιωτικού τομέα, των ιδιωτών, στα στρατηγικά σχέδια της παραγωγικής ανασυγκρότησης, της διαμόρφωσης της διοικητικής μηχανής, των σχέσεων με τον πολίτη και όλα τα άλλα.
Αυτή είναι η κεντρική σας αντίληψη, γι’ αυτό δεν ικανοποιείστε κιόλας από μία δημόσια διοίκηση, ένα κράτος, το οποίο αυτήν την στιγμή έχει κάτω από το μέσο όρο των δημοσίων υπαλλήλων σε σχέση με την Ευρωπαϊκή Ένωση αλλά μηχανεύεστε συνεχώς τρόπους που να παράγονται αποθήκες προσωρινής, μελλοντικής ή και μόνιμης διαθεσιμότητας και ενδεχόμενης απόλυσης των δημοσίων υπαλλήλων. 
Ήδη το Επιστημονικό Συμβούλιο της Βουλής σάς εντοπίζει μερικά πράγματα, όπως παραδείγματος χάριν για τη Σχολή Δημόσιας Διοίκησης, όπου υπάρχει μία πλήρης ανισοτιμία σε σχέση με όλη την υπόλοιπή δημοσιοϋπαλληλία, η οποία δεν στέκεται πουθενά. Δηλαδή, είναι καταπέλτης το Επιστημονικό Συμβούλιο της Βουλής και δεν ξέρω πώς μπορείτε να δικαιολογήσετε αυτήν την προνομιακή σχέση, την οποία εισάγετε μέσω του νομοσχεδίου.
Υπάρχει όμως και κάτι άλλο σοβαρό, περί δύο Ανεξάρτητων Αρχών, αφ’ ενός για τον Συνήγορο του Πολίτη και αφ’ ετέρου για το ΑΣΕΠ, πράγμα το οποίο γνωρίζετε, κύριε Υπουργέ, διότι έχουμε συζητήσει και σχετικά. 
Ως προς τον Συνήγορο του Πολίτη, το Επιστημονικό Συμβούλιο της Βουλής λέει σαφέστατα ότι είναι πέραν και της δυνατότητας και της αρμοδιότητας για τη συμμετοχή σε αυτά τα υπηρεσιακά ή όποια άλλα συμβούλια.
Ως προς το ΑΣΕΠ, ο ιδρυτικός νόμος του ΑΣΕΠ, είχε σχέση μόνο με το ζήτημα της αμερόληπτης κρίσης για την εισαγωγή, για το διορισμό των δημοσίων υπαλλήλων. Το έχετε κάνει λάστιχο. Τους βάλατε στη δύσκολη θέση –σε σχέση με τα θέματα κινητικότητας, όπως τα είχατε πει στην αρχή, διαθεσιμότητας, απολύσεων- να γνωμοδοτούν, να μαζεύουν στοιχεία, φακέλους κ.λπ.. 
Τώρα τους ορίζετε σαν βασικά στελέχη για τη διοικητική άνοδο, για το διορισμό σε διευθυντικές θέσεις, μέσα στα κεντρικά συμβούλια, στη συνέντευξη προϊσταμένων κ.λπ.. Από πού ως πού; Από πού προκύπτει αυτό; Μιλάμε δηλαδή για αρμοδιότητες, οι οποίες εκ των πραγμάτων με όλους τους μέχρι τώρα νόμους είτε εφαρμόστηκαν είτε δεν εφαρμόστηκαν, ήταν αρμοδιότητες της εσωτερικής λειτουργίας των υπηρεσιών, του δημοσίου, των Υπουργείων. Συνεχώς τέτοιες αρμοδιότητες τις βγάζετε έξω και τις δίνετε ή σε ανεξάρτητες –λεγόμενες πλέον- αρχές ή βάζετε –αυτό και αν είναι!- και ένα θέμα ιδιώτη εμπειρογνώμονα, έτσι ώστε να μπαίνει και το στοιχείο του ιδιωτικού τομέα στη διοίκηση ανθρωπίνου δυναμικού κ.λπ. μέσα στα συμβούλια.
Δηλαδή, όλη η οργανική δομή της δημοσιοϋπαλληλίας, αυτή που εξασφάλιζε σε πολύ πιο δύσκολους καιρούς και παρ’ ότι υπήρχαν πάντοτε τα στοιχεία και του πελατειακού κράτους κ.λπ., την εσωτερική συνοχή και την ανάδειξη μέσα από την εμπειρία εν τοις πράγμασι μέσα στα ζητήματα που προέκυπταν, όλη αυτή η δομή που εξασφάλιζε την απρόσκοπτη ή με προβλήματα τα οποία ετίθεντο όμως, πρόοδο μέσα στα Υπουργεία και την ανάδειξη στελεχών σε θέσεις διευθυντών, γενικών διευθυντών κ.λπ., ουσιαστικά την καταργείτε. 
Οι δε εργαζόμενοι δεν υπάρχουν. Η έννοια των εργαζομένων όλων των βαθμίδων μέσα στο Υπουργείο, που έχουν την άμεση εμπειρία της σχέσης με τον προϊστάμενό τους, με το διευθυντή, με το μέλλοντα διευθυντή ή με το στέλεχος που ήρθε από τη Σχολή Δημόσιας Διοίκησης και δοκιμάζεται, παρακαθήμενος δίπλα, στους στόχους που έχει βάλει το Υπουργείο κ.λπ., αυτή η εμπειρία δεν σας ενδιαφέρει.
Αντίθετα, ο ιδιώτης εμπειρογνώμων κ.λπ., ο οποίος βέβαια θα προταθεί, κατά πως λέει εδώ, μέσω μίας ορισμένης διαδικασίας, θεωρείτε ότι είναι κάτι πολύ σημαντικό, διότι η αγορά θα πει τη γνώμη της για το πώς θα διευθύνεται η δημόσια διοίκηση. Είναι ένα εξωφρενικό –έτσι το χαρακτηρίζω- σύστημα το οποίο, ακόμη και αν δεν είχε την αναπηρία που εντόπισε ο κ. Παυλόπουλος, ότι πάντοτε μέχρι να εφαρμοστούν τα νέα συστήματα με τις μεταβατικές διατάξεις, οδηγείστε εκ των πραγμάτων, υποτίθεται, στην άμεση και κυνική χειραγώγηση διά των Υπουργών της ανέλιξης στη δημόσια διοίκηση, ακόμα και αν δεν είχε αυτό, εάν κάποτε εφαρμοστεί αυτό το σύστημα, κυριολεκτικά διαλύει τη δημόσια διοίκηση σε σχέση με το βασικό στρατηγικό της ρόλο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου, κύριε Πρόεδρε, για ένα λεπτό, γιατί θέλω να πω κάτι σε σχέση με το πάρα πολύ κρίσιμο ζήτημα που βρίσκεται στο δημόσιο χώρο και συζητείται τώρα, σχετικά με την αίτηση που έχει υποβληθεί, ώστε να γίνει άμεσα συζήτηση στην Ολομέλεια της Βουλής για το δημοψήφισμα σε σχέση με τη μικρή ΔΕΗ. 
Θα ήθελα και απ’ αυτό το Βήμα να πω ευθέως προς την Κυβέρνηση: Μην υποβαθμίζετε περαιτέρω τη Βουλή, μηχανευόμενοι διάφοροι διάφορα, για να ξεφύγετε από αυτά που λέει πολύ καθαρά και η συνταγματική επιταγή και ο Κανονισμός της Βουλής.
Δεύτερον, μην απαξιώνετε και τον Πρόεδρο και τη Διάσκεψη των Προέδρων, σε σχέση με απόψεις που έχουν ή με αποφάσεις που ενδεχομένως θα πάρουν σε πολύ λίγες ώρες. Ανατρίχιασα το πρωί, όταν άκουσα δήλωση της Κυβερνητικής Εκπροσώπου που είπε: «ό,τι και αν αποφασίσει η Διάσκεψη των Προέδρων, η Κυβέρνηση θα…» κ.λπ.. 
Τρίτον, μην επιχειρήσετε καθ’ οιονδήποτε τρόπο εμπλοκή της Προεδρίας της Δημοκρατίας με την καθαρογραφή και την υπογραφή από την Προεδρία, ενώ θα λέτε περί Οκτωβρίου, δήθεν ως δικής σας σκέψης για την Ολομέλεια, διότι γνωρίζετε πολύ καλά, ότι εφόσον γίνει νόμος, αυτός ο ψηφισμένος νόμος δεν μπορεί κατά το Σύνταγμα ύστερα να τεθεί σε δημοψήφισμα, δηλαδή αφού θα έχει παράξει έννομα αποτελέσματα. 
Αφήστε, λοιπόν, όλες αυτές τις μηχανορραφίες τις οποίες έχουμε υποστεί μέσω διαρροών προχθές, χθες και σήμερα, γιατί φοβάστε την Ολομέλεια, τη συζήτηση εφ’ όλης της ύλης, φοβάστε τη γνώμη όχι μόνο της Πλειοψηφίας της Βουλής, αλλά ενδεχομένως και των εκατόν ογδόντα που μπορεί να οδηγήσουν ένα κορυφαίο ζήτημα στρατηγικής σημασίας στην ψήφο του ελληνικού λαού. Φερθείτε τίμια πολιτικά, φερθείτε με τόλμη, έτσι ώστε να δοκιμαστεί μπροστά στο λαό η στρατηγική γύρω από το ζήτημα της ενέργειας.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",121466,""," ΝΙΚΟΛΑΟΣ ΒΟΥΤΣΗΣ",40,"",40
"3581","
 "," Η κ. Φωτίου έχει τον λόγο για επτά λεπτά.",121467,"Chairman","ΠΡΟΕΔΡΕΥΩΝ",175,"",175
"3582","
"," Κύριε Πρόεδρε, κύριε Υπουργέ, αγαπητοί συνάδελφοι, μοιάζει να συζητούμε ένα θέμα εντοπισμού και προαγωγής των προϊσταμένων του δημόσιου τομέα εν κενώ. Γιατί το λέω αυτό; Μοιάζει σαν να είμαστε κάπου, σε ένα δεδομένο σημείο, να μην υπάρχει κρίση, να μην έχουν διαλυθεί όλες αυτές οι υπηρεσίες, να μην υπάρχουν μείζονα θέματα στο δημόσιο τομέα και ξαφνικά εν κενώ, συζητούμε το πως θα εντοπίζονται και προάγονται οι προϊστάμενοι.
Θέλω να θυμίσω ότι αυτό που έγινε στη χώρα μας, δηλαδή η απομείωση, η διάλυση του δημόσιου τομέα, ήταν στρατηγικός στόχος των νεοφιλελεύθερων πολιτικών σε ολόκληρο τον κόσμο. Ήταν η υιοθέτηση του μοντέλου της διακυβέρνησης σε παγκόσμιο επίπεδο, η συναίνεση δηλαδή της Ουάσιγκτον και σε ευρωπαϊκό επίπεδο εκφράστηκε με τη «Λευκή Βίβλο» του 2001. 
Προωθήθηκε, λοιπόν, μία νέα σχέση δημόσιου και ιδιωτικού, εις βάρος πάντα του δημόσιου αλλά και μία νέα σχέση κράτους, δημόσιας διοίκησης και πολίτη, όπου ο πολίτης πια αντιμετωπίζεται ως πελάτης των δημοσίων υπηρεσιών.
Το μοντέλο εφαρμόστηκε και στη χώρα μας. Προφανώς, όμως, εφαρμόστηκε πάνω σε μία δομή κρατική, με φοβερές παθογένειες και ιδιαίτερες ελλείψεις.
Εδώ εμφανίζεται το περίεργο, όλα τα κόμματα της Βουλής να πλειοδοτούν στο πεδίο της παθογένειας, στο τι έφταιξε. Έφταιξαν οι κυβερνήσεις, το πελατειακό κράτος, το γεγονός ότι δεν υπήρξαν ελεγκτικοί μηχανισμοί, η διαφθορά. Μάλιστα. Βεβαίως, όλοι μα όλοι, με έναν περίεργο τρόπο, εμφανίζονται ως άμωμες περιστέρες, που δεν έχουν καμμία σχέση με αυτό που έχει δημιουργηθεί και παραλάβαμε στα χέρια μας από τη μία και από την άλλη αυτό το οποίο διαλύσατε εσείς. 
Το αποτέλεσμα, λοιπόν, σήμερα, είναι να σπαταλούνται σημαντικοί πόροι και ο μέσος πολίτης να μην έχει προστασία αλλά και να μην αισθάνεται και καμμία εμπιστοσύνη σ’ αυτήν τη δημόσια διοίκηση.
Η κρίση, λειτούργησε σε αυτόν τον τομέα ως ευκαιρία για περαιτέρω δήθεν αναδιαρθρώσεις, δηλαδή για μια λυσσαλέα επίθεση στο δημόσιο και επιβολή ενός πιο ακραίου νεοφιλελεύθερου μοντέλου οργάνωσης της δημόσιας διοίκησης, στη λογική πάντα του μικρότερου κράτους. 
Πρόσθετα η Κυβέρνηση, επιδιώκει να διευρύνει τη δεξαμενή των διαθεσιμοτήτων και των απολύσεων, πάντα με ένα νέο σύστημα αξιολόγησης του προσωπικού. Έχουμε πια δει πώς χρησιμοποιήσατε το λεγόμενο σύστημα της αξιολόγησης για όλες τις διαθεσιμότητες, δηλαδή χωρίς καμμία αξιολόγηση, με τυφλά χτυπήματα και αποδιάρθρωση του δημόσιου τομέα και σήμερα έρχεται ένα νομοσχέδιο, με στόχο αυτήν την αποσαρθρωμένη, διαλυμένη δημόσια διοίκηση να επιχειρήσει να την ελέγξει, να ελέγξει τη διοικητική της ιεραρχία και να επιβάλλει πλήρη συμμόρφωση προς τα μνημονιακά σχέδια στο χώρο του δημοσίου.
Έχουμε μία άλλη αντίληψη. Και η αντίληψή μας πάνω στο δημόσιο τομέα, εκτός του ότι είναι στον αντίποδα της δικής σας νεοφιλελεύθερης επιλογής, βασίζεται ακριβώς στο ότι πρέπει να υπάρξει μία μεγάλη και ριζική αναδιάρθρωση που θα βασίζεται σε τρεις πυλώνες. Ο ένας είναι ο εκδημοκρατισμός, ο δεύτερος, είναι η κάθαρση όλων των φαινομένων διαφθοράς και ο τρίτος, είναι η συμμετοχή του κοινωνικού ελέγχου, δηλαδή της κοινωνίας των πολιτών, το πως θα λένε την άποψή τους για όλους αυτούς τους ανθρώπους. 
Κύριε Υπουργέ, αν είχατε τη στοιχειώδη ευαισθησία να εμπιστευτείτε αυτούς τους εναπομείναντες δημοσίους υπαλλήλους, θα έπρεπε να σκεφθείτε αυτό που μόλις είπε ο κ. Βούτσης, ότι δηλαδή μέσα σε κάθε Υπουργείο όλοι οι υπάλληλοι ξέρουν, από το νεοδιορισθέντα μέχρι τον πιο παλιό, ποιοι είναι οι άξιοι για να μπουν προϊστάμενοι. Όλοι τους ξέρουν.",121468,""," ΘΕΑΝΩ ΦΩΤΙΟΥ",287,"",287
"3583","
"," Και πώς θα δουλέψει αυτό στην πράξη;",121469,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3584","
"," Θα σας πω αμέσως πvς θα δουλέψει.",121470,""," ΘΕΑΝΩ ΦΩΤΙΟΥ",287,"",287
"3585","
"," Με δημοψήφισμα.",121471,"Chairman","ΠΡΟΕΔΡΕΥΩΝ",175,"",175
"3586","
"," Με δημοψήφισμα!",121472,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3587","
"," Κύριε Πρόεδρε, και εσείς παρεμβαίνετε με σχόλια; Μάλλον υπερβαίνετε το ρόλο σας. Χαίρεσθε σ’ αυτό; Μένω κατάπληκτη! Είστε κατά των δημοψηφισμάτων, κύριε Πρόεδρε; Δεν κατάλαβα.",121473,""," ΘΕΑΝΩ ΦΩΤΙΟΥ",287,"",287
"3588"," 
"," Έχουμε εξωκείλει, μου φαίνεται.",121474,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3589","
"," Ναι, μάλλον. Κάτι δεν πάει καλά εδώ μέσα.
Για να δούμε, λοιπόν, τι έγινε, κύριε Μητσοτάκη –βεβαίως, δεν ήσασταν εσείς ο Υπουργός τότε, ήταν η κ. Διαμαντοπούλου, αλλά τα ξέρει και η κ. Χριστοφιλοπούλου που κάθεται δίπλα σας- με τους εκατόν είκοσι συμβούλους; Ήταν ένας όροφος ολόκληρος! Όταν πήγαμε εμείς με την κυβερνητική στη μεταβατική κυβέρνηση, είδαμε έναν ολόκληρο όροφο από τον οποίο είχαν φύγει οι σύμβουλοι της Υπουργού και ήταν σαν τοπίο μετά από το βομβαρδισμό. Τι δουλειά παίζουν οι περιβόητοι προϊστάμενοι, όταν η κάθε κυβέρνηση φέρνει τους περιβόητους συμβούλους και ακυρώνει όλους τους προϊσταμένους σε κάθε Υπουργείο; Για πείτε μας. Πόσους συμβούλους έχετε σήμερα στα Υπουργεία σας παρά τους Υπουργούς; Ρωτώ, για να καταλάβουμε αν μιλάμε για κάτι σοβαρό ή όχι.
Τώρα για να καταλάβω, σε ένα άλλο επίπεδο λέτε: «Εγώ σας είπα το τρίπτυχο, εκδημοκρατισμός.». Εκδημοκρατισμός σημαίνει ο δήμος. Δηλαδή όλες αυτές οι οργανικές μονάδες, μπορούν να επιλέγουν τους προϊσταμένους τους. Βεβαίως. Πιστεύουμε, δηλαδή, ότι αυτό θα δημιουργούσε άλλες σχέσεις εμπιστοσύνης των ανθρώπων αυτών. Εσείς αντίθετα τώρα, όπως σας είπαν και όλοι, επιχειρείτε να δημιουργήσετε ένα θέμα, ένα μηχανισμό, αν θέλετε, ο οποίος έχει εξαιρετικά μεγάλα τρωτά θέματα. Δηλαδή, η περιβόητη συνέντευξη, εάν δεν είναι δημόσια, με τα ποσοστά που βάζετε στη συνέντευξη σημαίνει, ότι αυτοί που κρίνουν τον συνεντευξιαζόμενο μπορούν να πουν οτιδήποτε. Θα έχετε διαφάνεια; Θα είναι ο άνθρωπος αυτός που θα απαντάει στις ερωτήσεις μπροστά σε όλο το Υπουργείο; Όχι, βέβαια. Γιατί όλα αυτά, είναι «κλειστά» σώματα επιλογής πάντα των ημετέρων. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και για να τελειώνω, κύριε Πρόεδρε –και ευχαριστώ για την ανοχή σας- μήπως ξέρετε τι έγινε με τα πρόσφατα συμβούλια ιδρύματος, πώς επέλεξαν τους τρεις υποψήφιους για πρυτάνεις; Απέκλεισαν αυτούς που είχαν άλλη πολιτική άποψη, ανθρώπους με μεγάλη εμπειρία. Αποκλείστηκαν οι αντιπρυτάνεις που υπήρχαν, η κ. Μωροπούλου, ο κ. Παντής, ο κ. Αναστασόπουλος, ο κ. Σπαθής και επελέγησαν άλλοι. Γιατί; Έτσι ακριβώς θα κάνετε με αυτό το σύστημα, αυτές τις επιλογές.
Έτσι και αλλιώς, νομίζω ότι δεν θα προλάβετε. Πράγματι, έχετε λίγο χρόνο και νομίζω ότι θα χρειαστεί να μπούμε μπροστά για μια μεγάλη ριζική αναμόρφωση της δημόσιας διοίκησης.
(Χειροκροτήματα από την πτέρυγα του ΣΥΡΙΖΑ)",121475,""," ΘΕΑΝΩ ΦΩΤΙΟΥ",287,"",287
"3590","
"," Ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Μητσοτάκης, έχει τον λόγο.",121476,"Chairman","ΠΡΟΕΔΡΕΥΩΝ",175,"",175
"3591","
"," Ευχαριστώ, κύριε Πρόεδρε.
Άκουσα με πολύ ενδιαφέρον τις απόψεις της κ. Φωτίου, θα επανέλθω για να αντικρούσω το σκεπτικό της, όταν θα μπω στην ουσία της τοποθέτησής μου.
Θα ήθελα, όμως, ξεκινώντας, κυρίες και κύριοι συνάδελφοι, να κάνω μια αναφορά, σχετικά με μια τοποθέτηση την οποία έκανε η εισηγήτρια του ΣΥΡΙΖΑ και την οποία επανέλαβαν και δύο ακόμη αγορητές του κόμματος, σχετικά με την απόφαση της Κυβέρνησης να προσφύγει στη δικαιοσύνη, για να κηρυχθεί παράνομη και καταχρηστική η απεργία-αποχή, την οποία είχε εξαγγείλει η ΑΔΕΔΥ από τη 15η Μαΐου κατά της αξιολόγησης.
Θα ήθελα με την ευκαιρία αυτή, να καταθέσω και στα Πρακτικά της Βουλής το σχόλιο του Γραφείου Τύπου του ΣΥΡΙΖΑ σχετικά με την απόφαση αυτή, στην οποία, κυρίες και κύριοι συνάδελφοι, γίνεται ρητή αναφορά στο ότι η κυβερνητική τρομοκρατία δεν θα περάσει. Και σας ρωτώ. Από πότε, κυρίες και κύριοι συνάδελφοι, το συνταγματικά κατοχυρωμένο δικαίωμα του δημοσίου να προσφεύγει στη δικαιοσύνη, είναι κυβερνητική τρομοκρατία;
 Μήπως θα έπρεπε να είμαστε λίγο πιο προσεκτικοί με τις λέξεις; Μήπως πρέπει να σεβόμαστε λίγο περισσότερο τους θεσμούς; Μήπως πρέπει να σεβόμαστε λίγο περισσότερο την ανεξαρτησία των θεσμών; Και αν κάποιος υποπίπτει σε συμπεριφορές οι οποίες είναι ελέγξιμες και ενδεχομένως επικριτέες, αυτή δεν είναι η Κυβέρνηση η οποία προσφεύγει στη δικαιοσύνη και θα σεβαστεί σε κάθε περίπτωση τις αποφάσεις της, είναι μάλλον τα στελέχη του ΣΥΡΙΖΑ που σπεύδουν να συμμετάσχουν σε κάθε τέτοια δίκη, ασκώντας με αυτόν τον τρόπο, κατά την άποψή μου, ξεκάθαρη πολιτική επιρροή και μη σεβόμενοι την ανεξαρτησία της δικαιοσύνης, η οποία αποτελεί τον θεμέλιο λίθο της διάκρισης των εξουσιών.
Θα πρότεινα, λοιπόν, ολίγη περισσότερη αυτοσυγκράτηση στους συναδέλφους του ΣΥΡΙΖΑ. Ούτε για αυταρχισμό μιλάμε εδώ ούτε πόσω μάλλον, για κυβερνητική τρομοκρατία. Και ειδικά όταν μιλάμε για τρομοκρατία σε αυτήν εδώ την Αίθουσα, θα συνιστούσα σε όλες και σε όλους να είμαστε περισσότερο προσεκτικοί.
Καταθέτω, λοιπόν, στα Πρακτικά τη σχετική ανακοίνωση.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά την προαναφερθείσα ανακοίνωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έρχομαι τώρα στο νομοσχέδιο το οποίο συζητείται στο Α΄ Θερινό Τμήμα της Βουλής, σχετικά με τον καινούργιο τρόπο επιλογής προϊσταμένων.
Πράγματι, έχει δίκιο ο κ. Βούτσης, όταν λέει ότι το νομοσχέδιο αυτό είναι μόνο ένας κρίκος σε μία συνεχιζόμενη προσπάθεια της Κυβέρνησης να μεταρρυθμίσει τη δημόσια διοίκηση, ακολουθώντας ένα πολύ συγκροτημένο και διαφανές σχέδιο, το οποίο έχει παρουσιαστεί και από το Υπουργείο και το οποίο υλοποιούμε, όπως έχουμε δεσμευτεί. 
Πράγματι, δεν είναι ένα αποσπασματικό νομοσχέδιο. Όμως, είναι ένα νομοσχέδιο, το οποίο έχει εξαιρετικά μεγάλη σημασία. Διότι οποιαδήποτε αλλαγή θέλουμε να κάνουμε σε μια δημόσια διοίκηση που όλοι αναγνωρίζουμε ότι είναι τραυματισμένη, προβληματική –η οποία δεν υπηρετεί τελικά τον πολίτη με τον τρόπο με τον οποίο θα έπρεπε κι η οποία ενδεχομένως δεν σέβεται τα χρήματα του ελληνικού λαού- θα πρέπει να ξεκινήσει από την ίδια την ηγεσία της δημόσιας διοίκησης, από τους φυσικούς προϊσταμένους, τους γενικούς διευθυντές, τους διευθυντές και τους τμηματάρχες. Και μέχρι εκεί κανείς δεν διαφωνεί, ότι δηλαδή θέλουμε πραγματικά τους άριστους, τους καλύτερους να είναι προϊστάμενοι. 
Το ερώτημα, λοιπόν, το οποίο τίθεται, είναι ποιο είναι το καλύτερο σύστημα για να επιλέξουμε τους καλύτερους. Και ακριβώς σε αυτό το ερώτημα, έρχεται να απαντήσει το νομοσχέδιο σε μία σημαντική χρονική συγκυρία. Διότι έρχεται να κουμπώσει με μία πολύ σημαντική προσπάθεια αναδιάρθρωσης της διοίκησης, η οποία θα έχει ως τελικό αποτέλεσμα καινούργιους οργανισμούς και καινούργια οργανογράμματα για όλα τα Υπουργεία και για όλα τα μεγάλα νομικά πρόσωπα δημοσίου δικαίου και ιδιωτικού δικαίου. Σας έχω ξαναμιλήσει γι’ αυτήν την προσπάθεια και είναι μια κατάκτηση για τη δημόσια διοίκηση.
Κύριε Βούτση, μιλήσατε για προσπάθεια της Κυβέρνησης να υποβαθμίσει τη δημόσια διοίκηση. Και επειδή μερικές φορές, μια εικόνα αξίζει όσο χίλιες λέξεις, θα σας δείξω –δεν φαίνεται καλά αλλά θα καταλάβετε την εικόνα- δύο διαγράμματα. Αυτό εδώ είναι το οργανόγραμμα του Υπουργείου Περιβάλλοντος όπως είναι σήμερα και αυτό εδώ είναι το καινούργιο οργανόγραμμα του Υπουργείου Περιβάλλοντος, μετά την ψήφιση του σχετικού προεδρικού διατάγματος. 
Και ερωτώ. Είναι υποβάθμιση αυτό; Είναι αναβάθμιση; Αυτή η εικόνα διάσπαρτων δομών, χωρίς αντικείμενο, χωρίς νόημα, με προϊστάμενους, τμηματάρχες, διευθυντές, οι οποίοι δεν είχαν κανέναν εργαζόμενο από κάτω, τι ήταν; Ήταν αναβαθμισμένη αυτή η δημόσια διοίκηση, ώστε να θεωρούμε ότι αυτή η προσπάθεια ίσως να μην είναι υποβάθμιση; Φαντάζομαι πως όχι.
Γι’ αυτό και το νομοσχέδιο είναι εξαιρετικά σημαντικό, διότι θα έρθει να βρει τον πυρήνα της δημόσιας διοίκησης, τον πυρήνα των Υπουργείων, σε μια φάση όπου θα πρέπει να λειτουργήσει με καινούργιες, πιο λιτές, πιο περιορισμένες δομές –σημαντικά πιο περιορισμένες δομές- και κατά συνέπεια ο κάθε τμηματάρχης, ο κάθε διευθυντής και ο κάθε γενικός διευθυντής, θα έχει κι ένα πολύ μεγαλύτερο εύρος αρμοδιοτήτων.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος την Βουλής κ. ΙΩΑΝΝΗΣ ΔΡΑΓΑΣΑΚΗΣ )
Άρα, θα έχει αναβαθμισμένο ρόλο και γι’ αυτό και πρέπει να εστιαστούμε στην προσπάθεια να χτίσουμε ένα καινούργιο σύστημα επιλογής των προϊσταμένων, το οποίο δεν θα ισοπεδώνει ό,τι καλό έγινε στο παρελθόν αλλά θα χτίζει πάνω στα καλά του παρελθόντος, για να ανταποκριθεί στις πραγματικές ανάγκες της δημόσιας διοίκησης σήμερα.
Διότι έχουν γίνει σημαντικές τομές στο παρελθόν και ο ν. 3528, ο οποίος εισήγαγε την έννοια της μοριοδότησης, όταν εισήχθη ήταν καινοτόμος αλλά και ο ν.3839, ο οποίος πρόσθεσε στη παραδοσιακή μοριοδότηση και τη γραπτή εξέταση και τη συνέντευξη, κινείτο στη σωστή κατεύθυνση.
Αναρωτιέμαι, εσείς τι άποψη είχατε τότε γι’ αυτούς τους νόμους, διότι βλέπω ένα μεγάλο ενδιαφέρον, να παραμείνετε προσκολλημένοι στη λογική της μοριοδότησης, η οποία και καταργείται επί της ουσίας με το παρόν νομοθέτημα, τότε, όμως, δεν θυμάμαι να άκουγα να λέτε τα ίδια πράγματα.
Εμείς, για να φτάσουμε σ’ αυτόν το νόμο συμβουλευτήκαμε εκτενώς ξένους και Έλληνες εμπειρογνώμονες και πήραμε παραδείγματα από καλύτερες διεθνείς πρακτικές. Δεν πρέπει να ανακαλύπτουμε σ’ αυτήν τη χώρα μονίμως τον τροχό και ούτε πρέπει, κυρίες και κύριοι συνάδελφοι του ΣΥΡΙΖΑ, να επικαλούμαστε μονίμως την ελληνική ιδιαιτερότητα. Μα, εμείς στην Ελλάδα…",121477,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3592","
"," Το είπε άλλος.",121478,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3593"," 
"," Αφήστε. Το επαναλαμβάνω. Εμείς στην Ελλάδα έτσι τα κάνουμε ή αυτά τα οποία πάτε να κάνετε δεν γίνονται στην Ελλάδα. Το ακούσαμε αυτό.",121479,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3594","
"," Από άλλον, όχι από το ΣΥΡΙΖΑ.",121480,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3595","
"," Αμφισβήτηση και των προθέσεων αλλά και της ουσίας της τομής την οποία κάνουμε. Αυτά τα οποία θέλουμε να κάνουμε και γίνονται αλλού, παντού υπάρχει συνέντευξη -και θα επανέλθω σ’ αυτό-, δεν υπάρχει κανένα σύστημα το οποίο να μην έχει συνέντευξη και ναι, μπορούν να γίνουν επιτέλους και στην Ελλάδα. 
Επίσης, πρέπει να σας πω και κάτι ακόμα για το ζήτημα του διαλόγου, διότι κατηγορηθήκαμε ότι δεν κάναμε διάλογο –νομίζω από τον κ. Καραγιαννίδη- με την ΑΔΕΔΥ. Απευθύναμε πρόσκληση στην ΑΔΕΔΥ, ανοικτή πρόσκληση γραπτή και προφορική στην αρχή του νομοσχεδίου, πριν τεθεί σε δημόσια διαβούλευση, να το συζητήσουμε. Η απάντηση που πήραμε, ήταν ένας κάθετος αφορισμός. Δεν συνομιλούμε με την κυβέρνηση των διαθεσιμότητων και των απολύσεων.
Εμείς επιδιώξαμε το διάλογο και εξακολουθούμε να τον επιδιώκουμε. Και με σας επιδιώκουμε τον διάλογο και ακούμε. Κι αν μπορείτε να μας πείσετε για κάτι, εδώ πέρα είμαστε να πεισθούμε. Αλλά, μην κατηγορείτε εμάς ότι δεν επιδιώξαμε το διάλογο. Άλλοι ήταν αυτοί οι οποίοι δεν επιδίωξαν τον διάλογο.
Και να πω και κάτι ακόμα, επειδή άκουσα πολλά πράγματα από την κ. Φωτίου για συμβούλους, παρασυμβούλους οι οποίοι διοικούν τα Υπουργεία και υποβαθμίζουν την ιεραρχία. Εγώ, από την πρώτη στιγμή που πήγα στο Υπουργείο Διοικητικής Μεταρρύθμισης, είπα ότι θα εμπιστευθώ την ιεραρχία του Υπουργείου. Και το νομοσχέδιο αυτό γράφτηκε από τις υπηρεσίες του Υπουργείου. Και οι υπηρεσίες του Υπουργείου είναι εδώ πέρα και είμαι υπερήφανος γι’ αυτό.
Είμαι υπερήφανος γι’ αυτό, ότι το νομοσχέδιο αυτό δεν γράφτηκε από κάποιον τρίτο, γράφτηκε από κάποιους ανθρώπους οι οποίοι ξέρουν τη διοίκηση. Γράφτηκε ακριβώς από το είδος των υπαλλήλων το οποίο θα χαρεί από τον παρόντα νόμο, γιατί θα του δοθεί η ευκαιρία νωρίτερα απ’ ό,τι στο παρελθόν, να διεκδικήσει μια θέση ευθύνης με μια διαδικασία η οποία ναι, είναι πιο βαριά, είναι πιο σφικτή, αλλά είναι μια διαδικασία η οποία κατά βάση είναι αξιοκρατική.
Ποια είναι η τομή αυτού του νομοσχεδίου; Τι είναι αυτό το οποίο αλλάζουμε σε σχέση με το τι συνέβαινε στο παρελθόν; Έγινε μεγάλη συζήτηση για το ζήτημα της μοριοδότησης. Ναι, η μοριοδότηση έτσι όπως την γνωρίζαμε καταργείται. Όμως, δεν καταργούνται τα τυπικά προσόντα, τα πτυχία, τα μεταπτυχιακά, οι γλώσσες. Αυτά δεν καταργούνται, εξακολουθούν να είναι προϋποθέσεις, για να μπορέσει ένας υποψήφιος να περάσει το πρώτο στάδιο και να μπει στη διαδικασία της αξιολόγησης. Οπότε τα έχετε μπλέξει λίγο.",121481,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3596","
"," Όχι.",121482,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3597","
"," Δεν καταργούνται τα τυπικά προσόντα. Εξακολουθούν να υπάρχουν. Όμως αυτό το οποίο γίνεται, είναι να ελέγχεται στο επίπεδο της συνέντευξης η πραγματική συνάφεια -όχι η θεωρητική- του βιογραφικού με τις προδιαγραφές στις συγκεκριμένες θέσεις.
Το είπα και στην επιτροπή και το επαναλαμβάνω και τώρα. Δεν έχω τίποτα με το συγκεκριμένο γνωστικό αντικείμενο –ως παράδειγμα το αναφέρω- αλλά ναι, ένα πτυχίο Συγκριτικής Θεολογίας, το οποίο μπορεί να έχει αναγνωριστεί, μπορεί να μην είναι εξαιρετικά χρήσιμο εάν ψάχνουμε το Γενικό Διευθυντή της Διεύθυνσης Αλιείας. Όμως, σε ένα παραδοσιακό σύστημα μοριοδότησης θα έπαιρνε μόρια κι αυτό.
Η συνάφεια, λοιπόν, η πραγματική του βιογραφικού και τα στοιχεία εκείνα της εργασιακής πορείας του εργαζόμενου είναι ακριβώς αυτά τα οποία θα κριθούν στη συνέντευξη και όχι μέσα από ένα σύστημα στατικής μοριοδότησης το οποίο –το ξέρουμε όλοι και μη γελιόμαστε, όποιος έχει ασκήσει διοίκηση το γνωρίζει- οδηγούσε τελικά τους υπαλλήλους σε ένα σαφάρι μορίων. Ειδικά στα ζητήματα της επιμόρφωσης δεν υπήρχε πραγματικό ενδιαφέρον για την επιμόρφωση, μόρια έψαχναν οι υπάλληλοι, για να μπορέσουν τελικά να μπουν σ’ αυτήν τη διαδικασία και αυτοί που είχαν τα περισσότερα μόρια να καταλάμβαναν τις θέσεις.
Να είμαστε ειλικρινείς, λοιπόν. Τουλάχιστον, να κάνουμε σωστά τη διάγνωση, έστω κι αν καταλήξουμε ενδεχομένως σε διαφορετικές προτάσεις. Αυτή είναι η πραγματικότητα και απ’ αυτό το σύστημα θέλουμε να ξεφύγουμε. 
Βεβαίως, λοιπόν, και τα τυπικά προσόντα εξακολουθούν κι έχουν την αξία τους. Βεβαίως και καθορίζονται στο πρώτο στάδιο της προκήρυξης, που καθορίζει ακριβώς τις προϋποθέσεις με τις οποίες κάποιος μπορεί να διεκδικήσει μια θέση αλλά όχι, πρέπει να ξεφύγουμε κάποια στιγμή απ’ αυτήν τη στείρα λογική της άθροισης των μορίων, η οποία πολλές φορές οδηγούσε σε στρεβλώσεις τις οποίες όλοι γνωρίζουμε. 
Στη συνέχεια, κύριε Πρόεδρε και κυρίες και κύριοι συνάδελφοι, τα επόμενα δυο στάδια είναι το στάδιο του γραπτού διαγωνισμού και το πολυσυζητημένο στάδιο της συνέντευξης. Ναι, χρειαζόμαστε γραπτό διαγωνισμό. Ξέρετε ο γραπτός διαγωνισμός τη σήμερον ημέρα μπορεί να γίνει και με ερωτήσεις πολλαπλής επιλογής. Στην κρίση του ΑΣΕΠ είναι πάντα να ομαδοποιεί και τους γραπτούς διαγωνισμούς, ώστε να κινείται η διαδικασία με μεγαλύτερη ταχύτητα. Ούτε εκθέσεις ιδεών χρειάζεται να γράφουμε αλλά ναι, είναι ένα αντικειμενικό φίλτρο ο γραπτός διαγωνισμός.
Η απόδοση στο γραπτό διαγωνισμό εκ των πραγμάτων δεν μπορεί να αμφισβητηθεί, γι’ αυτό και κρατάμε το γραπτό διαγωνισμό αλλά δίνουμε τη δυνατότητα στο ΑΣΕΠ να επιλέξει τον τρόπο με τον οποίον θα το διεξάγει, καθώς και να ομαδοποιεί διάφορες θέσεις και διάφορες προκηρύξεις έτσι, ώστε να μη γίνονται περισσότεροι γραπτοί διαγωνισμοί από όσοι είναι απαραίτητοι.
Στη συνέχεια, ερχόμαστε στο ζήτημα της συνέντευξης. Σας επαναλαμβάνω αυτό το οποίο είπα και πριν. Δεν υπάρχει κανένα σύστημα επιλογής προσωπικού είτε στον ιδιωτικό τομέα είτε στη δημόσια διοίκηση, σε οποιαδήποτε σοβαρή χώρα του κόσμου που να μην αξιοποιεί το εργαλείο της συνέντευξης. Αν γνωρίζετε –σας ρώτησα και στην επιτροπή- μία ευρωπαϊκή χώρα, για μην πάμε πιο μακριά, η οποία δεν χρησιμοποιεί τη συνέντευξη στην επιλογή προϊσταμένου στο δημόσιο, παρακαλώ να μου το πείτε. Ξαναρωτάω και τώρα. Αν γνωρίζετε, να μου το πείτε γιατί εγώ δεν γνωρίζω καμμία.",121483,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3598","
"," Γνωρίζετε, όμως, χώρα που στη διάρκεια μιας τετραετίας, μια κυβέρνηση με το κόλπο της συνέντευξης, φόρτωσε στο κράτος σχεδόν εκατόν πενήντα χιλιάδες υπαλλήλους;",121484,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3599","
"," Ερχόμαστε εδώ πέρα, λοιπόν….",121485,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3600","
"," Αυτή ήταν η Ελλάδα, όταν κυβερνούσε το κόμμα σας.",121486,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3601","
"," Τώρα μη μιλάτε για το κόμμα μας, κύριε Κακλαμάνη. Γι’ αυτή σε αυτήν την Αίθουσα όλοι έχουμε πολύ βεβαρημένο παρελθόν.",121487,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3602","
"," Και πιθανώς αυτό να κάνετε και τώρα.",121488,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3603","
"," Ένας πρώην Πρόεδρος αγνοεί τον Πρόεδρο.",121489,"Chairman","ΠΡΟΕΔΡΕΥΩΝ",74,"",74
"3604","
"," Κι εσείς έχετε πολύ πιο βεβαρημένο παρελθόν απ’ ό,τι έχουν οι νεότεροι. Αφήστε τα αυτά και μη με διακόπτετε.",121490,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3605"," 
"," Αφήστε το παρελθόν, γιατί αν πάμε στο παρελθόν, το δικό σας…",121491,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3606","
"," Δεν σας δίνει το δικαίωμα ο Κανονισμός, επειδή είστε πρώην Πρόεδρος, να διακόπτετε. Να περιμένετε και να μιλήσετε μετά.",121492,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3607"," 
"," Με ακούτε τι σας λέω; Θα παραδώσετε το κράτος ξανά στο κόμμα.…",121493,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3608","
"," Να περιμένετε και να μιλήσετε μετά! Αυτό το ύφος όχι σε μένα! Να περιμένετε και θα μιλήσετε μετά!",121494,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3609"," 
"," Κάνετε λάθος, κύριε Μητσοτάκη!",121495,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3610","
"," Δεν θα με διακόπτετε!",121496,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3611","
"," Είστε ασύδοτοι και αλαζονικοί!",121497,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3612","
"," Είναι ντροπή για έναν πρώην Πρόεδρο της Βουλής να μη σέβεται τον Κανονισμό.",121498,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3613","
"," Να σέβεστε το Τμήμα στο οποίο απευθύνεστε!",121499,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3614","
"," Είναι ντροπή! Μόλις μπήκατε στην Αίθουσα και τίποτα δεν έχετε ακούσει από τη συζήτηση.",121500,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3615","
"," Είστε θρασύτατοι!",121501,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3616","
"," Εκπλήττομαι απ’ αυτό που βλέπω και απ’ αυτό που ακούω. Σας παρακαλώ, σταματήστε. Ο κύριος Υπουργός δεν δέχεται…",121502,"Chairman","ΠΡΟΕΔΡΕΥΩΝ",74,"",74
"3617","
"," Μας κάνετε και μαθήματα!",121503,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3618","
"," Και δεν δέχομαι μαθήματα από σας ειδικά. Κανένα μάθημα δεν δέχομαι από εσάς!",121504,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3619","
"," Ακούστε, είστε ο τελευταίος που μπορεί να μας κάνει μάθημα. Εδώ μέσα έπρεπε να μπαίνουμε καθαροί!",121505,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3620","
"," Θα σταματήσετε; Δεν δέχομαι μαθήματα από σας, πως να το κάνουμε.",121506,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3621","
"," Ε, φυσικά, τι σχέση έχω εγώ με εσάς;",121507,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3622","
"," Ευτυχώς καμμία!",121508,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3623","
"," Κύριε Κακλαμάνη, χθες έκανα αυστηρές…",121509,"Chairman","ΠΡΟΕΔΡΕΥΩΝ",74,"",74
"3624","
"," Ναι, ευτυχώς καμμία!",121510,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3625","
"," Ευτυχώς καμμία!",121511,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3626","
"," Αυτή είναι η κατάντια του Τμήματος!",121512,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3627","
"," Ναι, ναι.
Λοιπόν, επανέρχομαι κύριε Πρόεδρε, μετά την αδικαιολόγητη διακοπή.",121513,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3628","
"," Να δούμε, λοιπόν, που θα πάει αυτό…",121514,"Chairman","ΠΡΟΕΔΡΕΥΩΝ",74,"",74
"3629","
"," Σχετικά με τη συνέντευξη, λοιπόν, πράγματι υπάρχει καχυποψία για τη συνέντευξη. Υπάρχει καχυποψία. Και το ζητούμενο αυτήν τη στιγμή είναι πως θα αντιμετωπίσουμε αυτήν την καχυποψία.
Υπάρχουν τρόποι να κάνουμε συνεντεύξεις με διαφάνεια, με διαδικασίες τέτοιες, με εκπαίδευση των εκπαιδευόμενων και όσων παίρνουν συνεντεύξεις, ώστε να μην έχουμε ζητήματα, τα οποία να παραπέμπουν σε πρακτικές που ενδεχομένως όντως να ήταν προβληματικές; Η απάντηση είναι πως ναι.
Κατ’ αρχάς οι συνεντεύξεις διεξάγονται από το ΑΣΕΠ. Να το ξεκαθαρίσουμε αυτό. Και, ναι, θέλουμε να προσθέσουμε και εξωτερικούς εμπειρογνώμονες, ακριβώς γιατί θέλουμε να μεταλαμπαδεύσουμε τεχνογνωσία από τον ιδιωτικό τομέα στον δημόσιο.
Το λέω ανοιχτά. Ο ιδιωτικός τομέας είναι πολύ πιο μπροστά σε ζητήματα διαχείρισης ανθρώπινου δυναμικού από ό,τι είναι η δημόσια διοίκηση. Και αυτήν την τεχνογνωσία…",121515,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3630","
"," Από πού προκύπτει αυτό;",121516,""," ΝΙΚΟΛΑΟΣ ΒΟΥΤΣΗΣ",40,"",40
"3631","
"," Από την παγκόσμια εμπειρία.",121517,""," ΦΩΤΕΙΝΗ ΠΙΠΙΛΗ",237,"",237
"3632","
"," Είναι η προσωπική μου άποψη. Εσείς μπορεί να έχετε άλλη άποψη. Αν πιστεύετε ότι η ελληνική δημόσια διοίκηση σήμερα στα ζητήματα διαχείρισης ανθρώπινου δυναμικού είναι μοντέλο, είναι υπόδειγμα, από το οποίο μπορεί να μάθει ο ιδιωτικός τομέας, είναι άποψή σας. Είναι σεβαστή αλλά εγώ διαφωνώ με αυτήν την άποψη. Για αυτό και καταθέτω τη συγκεκριμένη πρόταση.
Λοιπόν, δεν υπάρχει η δυνατότητα -να το ξεκαθαρίσουμε αυτό- καμμίας απολύτως παρέμβασης πολιτικής ηγεσίας στη διαδικασία την οποία προδιαγράφουμε. 
Και όχι μόνο αυτό, όποιος διεξάγει συνέντευξη, όποιος συμμετέχει στο τριμελές σώμα, το οποίο θα διεξάγει τις συνεντεύξεις, θα εκπαιδεύεται σε ειδικό πρόγραμμα του ΕΚΔΔΑ, το οποίο είναι ήδη έτοιμο και έχει ήδη δοκιμαστεί, ώστε να εξασφαλίζουμε και μια βασική ομοιομορφία και μια βασική τεχνογνωσία στο πως κάπως διεξάγει μια συνέντευξη. Διότι, ναι, υπάρχει τεχνογνωσία και στο πως κάποιος διεξάγει μια συνέντευξη, ώστε να είναι οι συνεντεύξεις ομοιόμορφες.
Κατά συνέπεια, κατανοώ σε ένα θεωρητικό επίπεδο την καχυποψία αλλά ακριβώς αυτήν την καχυποψία πρέπει να αποκρούσουμε. Και δεν είναι επιχείρημα, κυρίες και κύριοι συνάδελφοι, το ότι επειδή κάναμε συνεντεύξεις στραβά στο παρελθόν, δεν πρέπει να τις κάνουμε. Δεν είναι επιχείρημα αυτό. Θα πρέπει να τις κάνουμε και να τις κάνουμε σωστά.
Και θα πρέπει ο συγκεκριμένος νόμος, να εφαρμοστεί και να εφαρμοστεί με ταχύτητα, ακριβώς για να ξεπεράσουμε το όποιο ζήτημα και την όποια επιφύλαξη μπορεί να υπάρχει για τις μεταβατικές διατάξεις, για τις οποίες έχω καταθέσει και νομοθετική διόρθωση έτσι, ώστε να εξασφαλίσω στο μέτρο του εφικτού ότι δεν θα γίνει κατάχρηση των μεταβατικών διατάξεων μέχρι να περάσουμε στο μόνιμο σύστημα επιλογής προϊσταμένων. 
Άρα, αν είναι να μας ασκείσετε μια κριτική, κυρίες και κύριοι συνάδελφοι, αυτή έπρεπε να είναι: «Προχωρήστε την εφαρμογή του νόμου γρήγορα», ώστε να μη μείνουμε πάλι προσκολλημένοι στην όντως κατακριτέα πρακτική των μεταβατικών διατάξεων, οι οποίες τραβούσαν για πολλά χρόνια. Διότι αυτό δεν είναι αυτό το οποίο θέλουμε.
Εξάλλου, δεν θα είχαμε και λόγο να το κάνουμε. Διότι εάν θέλαμε να παραμείνουμε στο υφιστάμενο σύστημα της πλήρωσης των θέσεων με ανάθεση –αυτό είναι το σύστημα το οποίο έχουμε σήμερα- δεν είχαμε κανέναν απολύτως λόγο να φέρουμε καινούργιο νομοσχέδιο. Θα παραμέναμε στο υφιστάμενο σύστημα, πατώντας πάνω στις μεταβατικές διατάξεις του προηγούμενου νόμου. 
Ο λόγος για τον οποίον φέρνουμε το παρόν νομοσχέδιο, κυρίες και κύριοι συνάδελφοι, είναι ακριβώς γιατί θέλουμε ένα καινούργιο σύστημα, το οποίο θα είναι πιο ουσιαστικό, πιο αξιοκρατικό και πάνω από όλα –το τονίζω αυτό και κλείνω με αυτήν την παρατήρηση, κύριε Πρόεδρε, και θα μου δοθεί η ευκαιρία στη συνέχεια να δευτερολογήσω- για να δώσουμε μια ευκαιρία στους πολλούς άξιους δημόσιους υπαλλήλους, αυτούς που κλείνουν τελευταίοι τα φώτα.
Τέτοιοι υπάλληλοι, όντως, υπάρχουν και όλοι τους ξέρουμε. Τους ξέρουμε, κυρία Φωτίου, ποιοι είναι. Ξέρουμε ποιοι είναι αυτοί οι υπάλληλοι. Υπάρχουν σε όλα τα Υπουργεία αλλά πρέπει να τους δώσουμε πραγματικά τη δυνατότητα –και νωρίτερα από θα συνέβαινε στο παρελθόν- ξεφεύγοντας από τη σκληρή επετηρίδα να διεκδικήσουν τις θέσεις ευθύνης που πραγματικά αξίζουν.
Εγώ πιστεύω ότι το νομοσχέδιο αυτό η σιωπηλή πλειοψηφία των υπαλλήλων που θέλει μια διαδικασία διαφορετική, θα το αγκαλιάσει και θα το στηρίξει.",121518,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3633","
"," Έχουν… (Δεν ακούστηκε).",121519,""," ΘΕΟΔΩΡΑ ΤΖΑΚΡΗ",273,"",273
"3634","
"," Ναι, κυρία Τζάκρη. Είδαμε και τη δική σας πορεία όταν ήσασταν Υπουργός. Ναι, γιατί όπως είπαμε, σε αυτήν την Αίθουσα όλοι κρινόμαστε – για να μην ξεχνιόμαστε κιόλας.",121520,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3635","
"," Εμένα δεν με διόρισαν πουθενά.",121521,""," ΘΕΟΔΩΡΑ ΤΖΑΚΡΗ",273,"",273
"3636","
"," Όλοι έχουμε πολιτικό βιογραφικό σε αυτήν την Αίθουσα.",121522,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3637","
"," Εκτός από εμάς, κύριε Μητσοτάκη.",121523,"","ΚΩΝΣΤΑΝΤΙΝΟΣ ΜΠΑΡΚΑΣ",311,"",311
"3638","
"," Εσείς όχι, εσείς δεν έχετε. Έχετε δίκιο αλλά αναφερόμουν στην κ. Τζάκρη, η οποία είχε την καλοσύνη να με διακόψει.",121524,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3639"," 
"," Εσείς μπήκατε με συνέντευξη στην Εθνική;",121525,""," ΘΕΟΔΩΡΑ ΤΖΑΚΡΗ",273,"",273
"3640","
"," Εγώ μπήκα με…",121526,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3641","
"," Εμένα δεν με διόρισαν πουθενά!",121527,""," ΘΕΟΔΩΡΑ ΤΖΑΚΡΗ",273,"",273
"3642","
"," Ναι, να, δεν σας διόρισαν πουθενά, ναι.",121528,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3643","
"," Εγώ ήμουν σκληρά εργαζόμενη στον ιδιωτικό τομέα.",121529,""," ΘΕΟΔΩΡΑ ΤΖΑΚΡΗ",273,"",273
"3644","
"," Σας το έχω ξαναπεί, κυρία Τζάκρη, γιατί με διακόπτετε, ελάτε να συγκρίνουμε τα βιογραφικά μας. Να τα συγκρίνουμε όποτε θέλετε! Και εν πάση περιπτώσει, για ένα στέλεχος το οποίο ήταν Υφυπουργός σε αυτό το Υπουργείο…",121530,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3645","
"," Παρακαλώ!",121531,"Chairman","ΠΡΟΕΔΡΕΥΩΝ",74,"",74
"3646","
"," Κλείνω με αυτό, κύριε Πρόεδρε. 
Υπενθυμίζω ότι δεν ήμουν εγώ αυτός ο οποίος προκάλεσε αυτήν την αντιπαράθεση – ούτε αυτήν ούτε την προηγούμενη.",121532,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3647","
"," Σε αυτό έχετε δίκιο, κύριε Υπουργέ.",121533,"Chairman","ΠΡΟΕΔΡΕΥΩΝ",74,"",74
"3648","
"," Λοιπόν, δεν την προκάλεσα εγώ την αντιπαράθεση αλλά από ένα στέλεχος το οποίο ήταν Υπουργός και ψήφιζε τα μνημόνια πριν καταλάβει τι ψήφιζε, ώστε να τα καταψηφίζει, εν πάση περιπτώσει, από τέτοια στελέχη εγώ προσωπικά δεν δέχομαι κριτική. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",121534,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3649","
"," Σας ευχαριστούμε.
Τον λόγο έχει ζητήσει ο κ. Κακλαμάνης.",121535,"Chairman","ΠΡΟΕΔΡΕΥΩΝ",74,"",74
"3650","
"," Γιατί, κύριε Πρόεδρε; Είναι η σειρά μου.",121536,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3651","
"," Με την άδειά σας να του δώσω τον λόγο;",121537,"Chairman","ΠΡΟΕΔΡΕΥΩΝ",74,"",74
"3652","
"," Μα είναι η σειρά των Κοινοβουλευτικών Εκπροσώπων.",121538,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3653","
"," Ο κύριος Υπουργός…",121539,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3654","
"," Κύριε Πρόεδρε, θα ήθελα λίγο τη βοήθειά σας. Έχει ζητήσει πρώτα τον λόγο και ο κ. Λαφαζάνης.",121540,"Chairman","ΠΡΟΕΔΡΕΥΩΝ",74,"",74
"3655","
"," Αμέσως μετά.",121541,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3656","
"," Τι αμέσως μετά; Δεν είναι έτσι! Και τον παίρνει τον λόγο χωρίς καν να με ενημερώσει και χωρίς να του τον δώσει ο Πρόεδρος.",121542,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3657","
"," Μου έδωσε τον λόγο.",121543,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3658","
"," Έχω ζητήσει νωρίτερα τον λόγο. Δεν λειτουργούμε αυθαίρετα εδώ μέσα.",121544,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3659"," 
"," Κύριε Πρόεδρε, για να είμαι τυπικώς εντάξει και είπα στον κύριο συνάδελφο…",121545,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3660","
"," Τι είπατε;",121546,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3661"," 
"," …αλλά κι εσείς αν δεν κάνω λάθος είπατε ότι τον λόγο έχει ο κ. Κακλαμάνης.",121547,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3662"," 
"," Δεν γνωρίζετε ότι μετά τον Υπουργό μιλάνε οι Κοινοβουλευτικοί Εκπρόσωποι;",121548,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3663","
"," Το άκουσα καλά, κύριε Πρόεδρε;",121549,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3664","
"," Υπάρχει, κύριε Πρόεδρε, ένα πρόβλημα χαλάρωσης γενικότερα. Και εσείς σήμερα…",121550,"Chairman","ΠΡΟΕΔΡΕΥΩΝ",74,"",74
"3665","
"," Μη δημιουργούμε θέματα εκεί που δεν υπάρχουν.",121551,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3666"," 
"," Υπάρχουν θέματα, κύριε Κακλαμάνη.",121552,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3667","
"," Έχετε τον λόγο, κύριε Πρόεδρε.",121553,"Chairman","ΠΡΟΕΔΡΕΥΩΝ",74,"",74
"3668","
"," Εάν έχω τον λόγο, παρακαλώ τον συνάδελφο να αναμείνει.",121554,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3669","
"," Δεν είστε αυτοκράτορας!",121555,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3670","
"," Ορίστε, χαρακτηρισμοί! Ε, τώρα συναγωνίζεστε τον κ. Μητσοτάκη σε απρέπεια!",121556,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3671","
"," Κύριε Κακλαμάνη, παρακαλώ, ομιλείστε και θα σας απαντήσει ο κ. Λαφαζάνης μετά.",121557,"Chairman","ΠΡΟΕΔΡΕΥΩΝ",74,"",74
"3672","
"," Κύριε Πρόεδρε, εγώ σέβομαι τους πάντες μέσα σ’ αυτήν την Αίθουσα. Επί σαράντα χρόνια δεν υπάρχει περίπτωση Βουλευτή, Υπουργού…",121558,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3673","
"," Να σέβεστε και την Αξιωματική Αντιπολίτευση!",121559,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3674","
"," …που να μου αποδώσει έστω και φράση, την οποία να απηύθυνα ανυπαιτίως, η οποία να θίγει οποιονδήποτε. Και είναι μάρτυρές μου όσοι, τουλάχιστον, πέρασαν ή είναι σε αυτήν την Αίθουσα.
Ο κύριος Υπουργός, λοιπόν, απευθυνόμενος δύο φορές στην Αίθουσα είπε: «Γνωρίζετε έστω και μία ευρωπαϊκή χώρα, στην οποία να εισάγονται στο δημόσιο χωρίς συνέντευξη;». Ο ίδιος θεωρεί ότι δεν υπάρχει καμμία χώρα. Εγώ ειλικρινώς δεν το γνωρίζω.
Το πιθανότερο είναι ότι υπάρχουν χώρες στις οποίες προ πολλού έχει ξεπεραστεί το στάδιο -ιδιαίτερα των τελευταίων ετών- στο οποίο βρίσκεται και έχει κατολισθήσει η χώρα και η δημόσια διοίκηση, η οποία όπως ξέρουμε, ιδιαίτερα τα τελευταία χρόνια, ιδιαίτερα με αυτήν την ιστορία της διαθεσιμότητας, που δεν έχει αρχή ούτε τέλος, είναι διαλυμένη.
Είπα, λοιπόν, κύριε Πρόεδρε, ότι γνωρίζω χώρα στην οποία με τη συνέντευξη υπήρξαν προβλήματα. Και εν συνεχεία το παραδέχτηκε και ο ίδιος ο κ. Μητσοτάκης. Γιατί είπε ότι το τι συνέβαινε στο παρελθόν δεν είναι λόγος, για να μην κάνουμε κάτι άλλο στο μέλλον. Δεν έχω αντίρρηση αλλά δεν καταλαβαίνω, γιατί το να επικαλούμαι εγώ αυτό που παραδέχεται και ο ίδιος, είναι λόγος να υβρίζομαι. Δεν το καταλαβαίνω. Είναι νέοι άνδρες, νέα ήθη;
Μπορεί μέχρι να πεθάνει κανείς να είναι ακόμα νέος στη συνείδηση, στο φρόνημα και στο ήθος. Και κάποιος άλλος μπορεί να είναι από γεννησιμιού του «γέρος». Άρα, και αυτός ο ρατσισμός του ποιος είναι νέος, ποιος είναι ηλικιωμένος, καλόν είναι να μπει στην άκρη, τουλάχιστον όταν εδώ συζητούμε κι οφείλουμε να συζητούμε πολιτισμένα.
Εγώ πολιτικά τοποθετούμαι, κύριε Πρόεδρε, και σας λέω –προς ενημέρωση και των νεότερων συναδέλφων που παρακολουθούν τη συνεδρίαση- ότι το 2010, ψηφίστηκε ένας νόμος με τον οποίο τουλάχιστον εκείνη η κυβέρνηση του ΠΑΣΟΚ απέδειξε ότι δεν θα είχε κανένα όργανο οποιαδήποτε δυνατότητα να παρέμβει σε διαδικασίες προσλήψεων στο δημόσιο. Είπε. Τυπικά και μόνο κριτήρια. Δεν ξέρω αν αυτό ήταν απολύτως σωστό. Αν δεν ήταν, να το διορθώσουμε.
Άλλωστε και εμείς είπαμε να δούμε αυτό το νομοσχέδιο και να το ψηφίσουμε, αν πράγματι εν μέτρω και όχι απολύτως, εισάγει ως κριτήριο επιλογής του προσωπικού όχι το τι θα προκύψει μόνο από τα γραπτά – αν και τα γραπτά θα βαθμολογούνται από το ΑΣΕΠ-, αλλά τι θα προκύψει και από τη βαθμολόγηση μιας επιτροπής, η οποία δεν θα συγκροτηθεί –τα δύο τουλάχιστον από τα τρία μέλη της- με πρόσωπα που θα βρίσκονται υπό την επιρροή της εκάστοτε κυβέρνησης.
Ο κάθε Υπουργός, λοιπόν, θα βάλει ένα γενικό διευθυντή κι έναν, ακόμη, από κάποιον πίνακα «εμπειρογνωμόνων». Δεν ξέρω πως συγκροτείται και ποια εχέγγυα έχουν τέτοιοι πίνακες.
Έτσι η μόνη δυνατότητα θα είναι αυτή που είχαν στο παρελθόν, δηλαδή η προσφυγή στο Συμβούλιο της Επικρατείας, στο οποίο κατέφυγαν τα θύματα της κυβερνήσεως της Νέας Δημοκρατίας, του κ. Κώστα Καραμανλή – ο οποίος έρχεται, ψηφίζει αλλά για τα πεντέμισι χρόνια «ούτε μιλάει ούτε λαλάει» για το τι έγινε τότε και αυτό είναι χαρακτηριστικό του πως πορεύτηκε αυτή η χώρα. Το Συμβούλιο της Επικρατείας, ήταν εκείνο το οποίο απέδειξε ότι εκείνες οι συνεντεύξεις ήταν «στημένες». Διότι από τα πρακτικά των συνεντεύξεων, που είτε τηρούντο είτε δεν τηρούντο, αυτό προέκυπτε.
Έτσι έγινε, κύριε Υπουργέ. Το νόμο τον δικό μας του 2010, δεν τον βελτιώνετε, τον ανασκολοπίζετε. Με ποιον τρόπο, κύριε Πρόεδρε και κύριοι συνάδελφοι; Ψηφίσαμε τότε να αυξηθούν κατά τέσσερα τα μέλη του ΑΣΕΠ προκειμένου τέσσερα μέλη της Ανεξάρτητης Αρχής να συγκροτήσουν ένα ειδικό υπηρεσιακό συμβούλιο, το οποίο θα επέλεγε τους γενικούς διευθυντές Υπουργείων ,ΝΠΔΔ κ.α... Θα μπορούσατε, λοιπόν, να πείτε ότι από αυτούς τους γενικούς διευθυντές που θα επιλέγονται από αυτό το Ειδικό Συμβούλιο Επιλογής Γενικών Διευθυντών θα συγκροτούνται τα επιμέρους συμβούλια για τους άλλους γενικούς διευθυντές, διευθυντές κ.λπ..
Δεν το κάνετε αυτό. Αντίθετα, καταργείτε αυτό το όργανο των τεσσάρων μελών του ΑΣΕΠ και συγκροτείτε κάποιο νέο πενταμελές, στο οποίο όμως αντί τεσσάρων, θα είναι μόνο δύο μέλη ΑΣΕΠ, τα οποία θα ορίζει ο πρόεδρός του. 
Προηγουμένως, αποτύχατε σε κάτι άλλο, κύριε Υπουργέ. Όμως, ας μην απευθύνομαι –κακώς απευθύνομαι- στον κύριο Υπουργό. Σε εσάς πρέπει να μιλώ, κύριε Πρόεδρε, γιατί άλλωστε δεν νοείται σοβαρό επίπεδο διαλόγου με ύβρεις.
Κύριε Πρόεδρε, ο κύριος Υπουργός είχε αποπειραθεί να περάσει μια τροπολογία με τον απαράδεκτο τρόπο, που ανέχεται η Αντιπολίτευση να νομοθετεί η Κυβέρνηση. Γιατί αρκεί να ζητάει ονομαστικές ψηφοφορίες. Όσοι διαφωνούν, αποχωρούν, δεν νομιμοποιούν με την παρουσία τους, βάζοντας απλώς όσους Βουλευτές στηρίζουν, την Κυβέρνηση, προ του διλήμματος «ή ρίχνετε την Κυβέρνηση ή θα σας καταγγέλλουμε εμείς μετά ότι ψηφίσατε την τροπολογία». Αυτά είναι ξεπερασμένα, φθηνά τεχνάσματα, κουμπουριές στον αέρα της Αντιπολίτευσης.
Σε τι απέτυχε, λοιπόν, ο κύριος Υπουργός; Έφερε μια τροπολογία του Υπουργείου Δημόσιας Διοίκησης σε άσχετο νομοσχέδιο του Υπουργείου Υγείας , όπου ανέφερε ότι παρατείνεται η θητεία όσων έληξε μελών της ΑΔΑΕ, της Επιτροπής Προσωπικών Δεδομένων, του Ραδιοτηλεοπτικού Συμβουλίου, του Συνηγόρου του Πολίτη, δηλαδή των τεσσάρων από τις πέντε ανεξάρτητες αρχές. 
Κανείς δεν πρόσεξε ότι υπάρχει και μία άλλη Ανεξάρτητη Αρχή, το ΑΣΕΠ, την οποία σκοπίμως δεν ανέφερε ο κύριος Υπουργός. Ενημέρωση την Κοινοβουλευτική Ομάδα του ΠΑΣΟΚ. «Είδατε εδώ τι θέλει να κάνει; Θέλει να ξεφορτωθεί δώδεκα από τα είκοσι τέσσερα μέλη του ΑΣΕΠ των οποίων έχει λήξει η θητεία. Ενώ όλων των άλλων αρχών παρατείνει τη θητεία, εκεί τους διώχνει». Γιατί; Διότι συμβαίνει δύο από αυτούς να είναι ο ένας πρόεδρος και ο άλλος μέλος Ειδικού Συμβουλίου Επιλογής Γενικών Διευθυντών και είναι μέσα σε αυτούς που με την τροπολογία αυτή θα φύγουν...
Υποχρεώθηκε, λοιπόν, ο κύριος Υπουργός –και υποχρεώθηκε λόγω των αντιρρήσεων του ΠΑΣΟΚ- και έφερε κανονικά νέα διάταξη που παρατείνει τη θητεία και των μελών του ΑΣΕΠ.
Όμως, φαίνεται ότι πιστεύει ότι «το καλό το παλικάρι ξέρει και άλλο μονοπάτι». Και τι κάνει; Λέει: «εντάξει, μένουν αυτοί; Το καταργώ το όργανο και αντί τεσσάρων μελών του ΑΣΕΠ, ο Πρόεδρος του ΑΣΕΠ θα προτείνει μόνο δύο». Και τα άλλα τρία από εκεί και πέρα; Δεν μπαίνω εγώ στο πώς θα λειτουργεί ο Πρόεδρος του ΑΣΕΠ, δικαίωμά του είναι. Έχω κάποια άποψη, τέλος πάντων. Αν και εγώ τον είχα επιλέξει, από εκεί και πέρα, όμως, καθένας τραβάει το δρόμο του. Για ποιο λόγο καταργείται, λοιπόν, το Ειδικό Συμβούλιο από μέλη του ΑΣΕΠ;
Και τώρα, όσον αφορά τη συνέντευξη, κύριε Πρόεδρε, όπως θα δείτε προβλέπεται. Από αυτήν εξαρτώνται τα πάντα. Μπορεί κάποιος να έχει άριστα σε όλα τα άλλα –προσόντα, γλώσσες, διδακτορικά, πτυχία, γραπτές εξετάσεις- και στη συνέντευξη μπορεί να του βάλουν μηδέν ή και αντιστρόφως, όπως έγινε πάλι επί Νέας Δημοκρατίας με την επιλογή των προϊσταμένων διευθύνσεων εκπαίδευσης και γραφείων, όπου με τη συνέντευξη ένας που είχε σε μόρια βαθμό παραδείγματος χάριν «3» μπήκε διευθυντής εκπαίδευσης και άλλος με «19» δεν μπήκε. Λοιπόν, αυτός είναι ο λόγος.
Η πραγματικότητα, τα γεγονότα, κύριε Πρόεδρε, δεν μπορούν να επικαλυφθούν με ύβρεις. Και λυπούμαι πάρα πολύ, γιατί, όπως ξέρετε, όποιος είναι στο Βήμα και έχει το μικρόφωνο –επειδή ο άλλος δεν έχει μικρόφωνο και δεν ακούγεται– μπορεί να δημιουργεί εις βάρος του εντυπώσεις. Αλλά αυτό είναι κάτι που διπλά τον χαρακτηρίζει. Είναι δηλαδή η λογική του «εδώ είμαι εγώ, είμαι από πάνω, θα σε λιώσω».",121560,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3675","
"," Παρακαλώ, ολοκληρώνετε, κύριε Κακλαμάνη.",121561,"Chairman","ΠΡΟΕΔΡΕΥΩΝ",74,"",74
"3676","
"," «Εσύ από εκεί δεν ακούγεσαι, εγώ από εδώ ακούγομαι, άρα…». Ε, αυτή είναι η λογική της αλαζονείας και είναι πράγματι ατυχέστατο σύμπτωμά της αυτό που συνέβη πιο πριν.
Όμως, εγώ λέω να το αφήσουμε στην άκρη, όπως και πολλά άλλα, και να δούμε την ουσία. Η ουσία είναι ότι αυτός ο νόμος με τη συνέντευξη παραδίδει ξανά το κράτος στις πιο ακραίες απόψεις κυριαρχίας ενός κόμματος επί της κρατικής μηχανής.",121562,""," ΑΠΟΣΤΟΛΟΣ ΚΑΚΛΑΜΑΝΗΣ",88,"",88
"3677","
"," Τον λόγο έχει ο κ. Λαφαζάνης για δώδεκα λεπτά.",121563,"Chairman","ΠΡΟΕΔΡΕΥΩΝ",74,"",74
"3678","
"," Ευχαριστώ, κύριε Πρόεδρε. 
Σήμερα έχουμε ένα μείζον πολιτικό θέμα, το οποίο διαμορφώνει ήδη νέο πολιτικό πλαίσιο και ίσως και πολιτικές εξελίξεις.
Σήμερα το πρωί κατατέθηκαν πάνω από εκατόν είκοσι υπογραφές Βουλευτών κομμάτων της δημοκρατικής Αντιπολίτευσης που ζητούν δημοψήφισμα σε σχέση με το νομοσχέδιο που αφορά τη λεγόμενη μικρή ΔΕΗ, δηλαδή το νομοσχέδιο για την κατάτμηση και το ξεπούλημα της ΔΕΗ. 
Αυτό το γεγονός δείχνει πολλά πράγματα. Το πρώτο που δείχνει βεβαίως είναι η ασφυκτική κυβερνητική απομόνωση, η οποία επιτείνεται μετά το αποτέλεσμα και των ευρωεκλογών. Δείχνει επίσης κάτι πολύ σημαντικό για τους καιρούς μας, ότι αυτή η Βουλή παρά τις δυσκολίες που υπάρχουν -και είναι γνωστές και τις έχουμε επισημάνει- έχει ένα δυναμικό που διψάει για δημοκρατία, ένα δυναμικό που θέλει να εκφραστεί ο ελληνικός λαός και να πει την άποψή του για τα κρίσιμα θέματα που απασχολούν τον τόπο. Δείχνει ότι υπάρχει ένα δυναμικό που όλο και περισσότερο αντιτίθεται στον κυβερνητικό και τροϊκανό ολοκληρωτισμό που έχετε επιβάλει στη χώρα μας. 
Δεν υπάρχει πλέον άλλη επιλογή. Νομίζω πως είναι αυτονόητο το γεγονός ότι πρέπει η Ολομέλεια της Βουλής να συνέλθει άμεσα -κανονικά το Σάββατο, την Κυριακή και τη Δευτέρα- προκειμένου να διεξαχθεί η προβλεπόμενη από το Σύνταγμα και τον Κανονισμό της Βουλής τριήμερη συζήτηση επί της πρότασης για δημοψήφισμα. 
Αυτά που λέγονται από την Κυβερνητική Εκπρόσωπο, στο όνομα της Κυβέρνησης φυσικά, όχι μόνο είναι εκτός τόπου και χρόνου, όχι μόνο δείχνουν ότι έχουμε μια Κυβέρνηση υπό πανικό, μια Κυβέρνηση που φοβάται τον ελληνικό λαό και τον απλό πολίτη, αλλά ίσως υποκρύπτουν και σχεδιασμούς που θα έλεγα ότι είναι κάτι παραπάνω από σκοτεινοί. 
Η Κυβέρνηση δεν έχει ούτε δικαιοδοσία ούτε δικαίωμα να παραβιάζει το Σύνταγμα και τον Κανονισμό της Βουλής. Η Βουλή πρέπει και μπορεί –αυτός είναι ο ρόλος της- να λειτουργεί με βάση τον Κανονισμό και το Σύνταγμα. Ο Κανονισμός -κατ’ εφαρμογή του Συντάγματος φυσικά- είναι σαφέστατος σε ό,τι αφορά τι πρέπει να ακολουθήσει και ποιες διαδικασίες θα πρέπει να ανοίξουν άμεσα, για να τηρηθεί και το γράμμα και το πνεύμα του Συντάγματος και του Κανονισμού. Όλα τα άλλα είναι αντιδημοκρατικές τακτικές που αποτελούν κίνδυνο για τον τόπο, κίνδυνο για τις δημοκρατικές πολιτικές εξελίξεις. 
Θα πρόσθετα επίσης ότι η Κυβέρνηση πρέπει να σταματήσει να παίζει με το θεσμό της Προεδρίας της Δημοκρατίας, μέσα στον πανικό της. Πρέπει η Κυβέρνηση -και ιδιαίτερα το κυβερνητικό παρασκήνιο- να σταματήσει αυτά που δημοσιεύονται ως προθέσεις της να χρησιμοποιήσει το θεσμό της Προεδρίας της Δημοκρατίας για να υπηρετήσει ιδιοτελέστατες, αντιδημοκρατικές κυβερνητικές σκοπιμότητες. 
Κύριε Πρόεδρε, ο κύριος Υπουργός μιλώντας από το Βήμα μας είπε περίπου ότι πρέπει να τον ευχαριστήσει η ΑΔΕΔΥ, όπως και οι δημόσιοι υπάλληλοι που αντιπροσωπεύει η ΑΔΕΔΥ, διότι προσέφυγε στη δικαιοσύνη, έκανε αγωγή, για να βγάλει παράνομη και καταχρηστική την απεργία και αποχή από την αξιολόγηση, την οποία είχε κηρύξει η ΑΔΕΔΥ. 
Κύριε Υπουργέ, αυτό δεν είναι εκφοβισμός, δεν είναι τρομοκρατία, δεν είναι αντιδημοκρατική συμπεριφορά; Όταν ξεκινάει δηλαδή μια οποιαδήποτε απεργία, αυτή είναι η τακτική ως απάντηση στην απεργία; Πηγαίνουμε στα δικαστήρια για να βγάλουμε παράνομη την απεργία και την αποχή από την αξιολόγηση; Αυτή είναι η τακτική σας;",121564,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3679"," 
"," Αν είναι; Ποιος θα το κρίνει αν είναι παράνομη; Εσείς ή εγώ;",121565,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3680"," 
"," Κύριε Υπουργέ και εσείς τώρα διακόπτετε τον ομιλητή.",121566,"Chairman","ΠΡΟΕΔΡΕΥΩΝ",74,"",74
"3681"," 
"," Εσείς πρώτα απ’ όλα για να προσφύγετε, προκειμένου να βγει παράνομη και καταχρηστική η απεργία, η αποχή της ΑΔΕΔΥ, σημαίνει ότι το έχετε κρίνει ήδη ως Υπουργός. Θεωρείτε, για να προσφύγετε, ότι είναι παράνομη και καταχρηστική. Αλλιώς δεν θα προσφεύγατε. Άρα, γιατί με ρωτάτε ποιος θα το κρίνει;",121567,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3682"," 
"," Ποιος θα το κρίνει τελικά;",121568,""," ΚΥΡΙΑΚΟΣ ΜΗΤΣΟΤΑΚΗΣ",185,"",185
"3683"," 
"," Εσείς ως Κυβέρνηση έχετε ήδη αποφανθεί και προσφεύγετε στο δικαστήριο για να βγάλει απόφαση για παράνομη και καταχρηστική απεργία. Με τα δικαστήρια θα αντιμετωπίσετε τα προβλήματα των εργαζομένων και των δημοσίων υπαλλήλων; Αυτή είναι η μέθοδος; Αυτός είναι αυταρχισμός. 
Εν πάση περιπτώσει, εδώ δεν έχουμε να κάνουμε με μια εξαίρεση, ότι δηλαδή κάπου ένας Υπουργός προσέφυγε στο δικαστήριο για να βγάλει παράνομη και καταχρηστική την απεργία. Το έχετε κάνει κανόνα. Οι προσφυγές στη δικαιοσύνη εναντίον των απεργιών είναι «βιομηχανία» για σας. 
Η Ελλάδα βιομηχανία δεν έχει, γιατί καταρρέει δυστυχώς. Έχετε φτιάξει όμως μια άλλη «βιομηχανία», αυτή των προσφυγών στη δικαιοσύνη για να βγάζετε παράνομες και καταχρηστικές τις απεργίες. Αυτό κάνατε πριν από λίγες μέρες και με τη ΔΕΗ. 
Τι θα κάνετε επίσης αν δεν βγάλουν παράνομη και καταχρηστική την απεργία τα δικαστήρια και αν η ΑΔΕΔΥ συνεχίσει με άλλη μορφή, με άλλη ορολογία και με άλλη κάλυψη τους απεργιακούς αγώνες; Θα κάνετε και επιστράτευση; Θα επιστρατεύσετε τώρα και τους δημοσίους υπαλλήλους; Επιστρατευμένη καταναγκαστική εργασία θα επιβάλετε στην Ελλάδα; Γιατί σχεδόν όλοι οι κλάδοι είναι επιστρατευμένοι. 
Επίσης, η επιστράτευση έχει γίνει κανόνας για να σταματάτε τις απεργίες. Στην ουσία η Κυβέρνηση έχει καταργήσει το απεργιακό δικαίωμα. Το έχετε αντιληφθεί αυτό; Προφανώς το έχετε αντιληφθεί. Είναι μια συνειδητή επιλογή σας, γιατί τι σημαίνει να υπάρχει το δικαίωμα της απεργίας, όταν κάθε φορά εσείς προσφεύγετε στα δικαστήρια και μετά τα δικαστήρια ακολουθεί η επιστράτευση; Αυτό κάνατε στους ναυτεργάτες, στο προσωπικό των μεταφορών, πρόσφατα στους εκπαιδευτικούς. Αναγκαστική εργασία το μάθημα στα σχολεία; Άκουσον, άκουσον! 
Τώρα το κάνατε για τη ΔΕΗ και μάλιστα επικαλεστήκατε ότι έχει διασαλευθεί η δημόσια τάξη. Είδατε να διασαλεύεται πουθενά η δημόσια τάξη; Και δεν αναφέρομαι σε εσάς, αλλά στον αρμόδιο Υπουργό που το εισηγήθηκε στον Πρωθυπουργό, ο οποίος εξέδωσε τη σχετική υπουργική απόφαση. Διασαλεύτηκε η δημόσια τάξη; Μόνο εσείς το είδατε αυτό. 
Είπατε επίσης ότι κινδύνευσε η δημόσια υγεία. Είδατε εσείς κάτι τέτοιο; Από χίλια δυο άλλα πράγματα κινδυνεύει η δημόσια υγεία, αλλά όχι από την απεργία της ΔΕΗ και από τις παρατεταμένες συνεχείς διακοπές του ρεύματος. Και αυτές ακόμα που τις είδατε; Και όμως επιστρατεύσατε τους εργαζομένους της ΔΕΗ. Αυτό θα κάνετε και με τους δημοσίους υπαλλήλους; Από εδώ και μπρος αναγκαστική επιστρατευμένη εργασία θα υπάρχει στο δημόσιο με τη λογική και την τακτική σας; Και λέτε ότι αυτά δεν είναι τρομοκρατία; 
Φέρατε εδώ ένα νομοσχέδιο, με το οποίο μας λέτε ότι κάνετε μια μεγάλη μεταρρύθμιση και θέλετε να προωθήσετε την αξιοκρατία στο δημόσιο και την αποδοτική εύρυθμη λειτουργία του. Οι μεταρρυθμίσεις που κάνετε γίνονται για να ενισχύσετε τον κομματισμό, τον κυβερνητικό έλεγχο στη δημόσια διοίκηση και να εισάγετε και ένα άλλο κριτήριο: ο ιδιωτικός τομέας –εντός ή εκτός εισαγωγικών- με ό,τι αυτό συνεπάγεται, να έχει πλέον λόγο για την πορεία και την κατεύθυνση της δημόσιας διοίκησης.
Δηλαδή, εισάγετε τη διαπλοκή, μέσα από τις ρυθμίσεις σας, δημοσίου και ιδιωτικού τομέα, προκειμένου ο ιδιωτικός τομέας πλέον να έχει βασικό λόγο και στην επιλογή των προϊσταμένων στη δημόσια διοίκηση. Αυτό κάνετε με τις νέες ρυθμίσεις τις οποίες εισάγετε. 
Πάτε να κάνετε τώρα συμβούλιο συνέντευξης με ένα μέλος του ΑΣΕΠ, έναν προϊστάμενο γενικής διεύθυνσης κι έναν εμπειρογνώμονα από τον ιδιωτικό τομέα. Και διαβάζουμε ποιος είναι ο εμπειρογνώμονας από τον ιδιωτικό τομέα στη σχετική παράγραφο. Λέτε ότι αυτός θα είναι από ανθρώπους συνταξιούχους αλλά κι εγνωσμένου κύρους στο αντικείμενο το οποίο –υποτίθεται- θα αξιολογεί το συμβούλιο με συνέντευξη και θα τον επιλέγετε εσείς. Ποιοι είναι αυτοί οι εγνωσμένου κύρους που θα επιλέγετε εσείς; Δηλαδή θα φτιάχνετε ένα μητρώο εσείς, μετά από γνώμη του Προέδρου του ΑΣΕΠ –πόσους θα αποτελεί αυτό το μητρώο- θα τους επιλέγετε εσείς προσωπικά –όσο είσαστε βεβαίως Υπουργός ή ο εκάστοτε Υπουργός- και από εκεί θα γίνεται η επιλογή για το τριμελές συμβούλιο που θα κάνει τη συνέντευξη. Είναι αυτό αντικειμενικό και αδιάβλητο κριτήριο; Έτσι καταπολεμάτε τον κομματισμό στη δημόσια διοίκηση, βάζοντας ιδιώτες που τους επιλέγει προσωπικά ο εκάστοτε Υπουργός με κριτήρια εγνωσμένου κύρους από τον ιδιωτικό τομέα, για την αξιολόγηση και μάλιστα στη συνέντευξη που έχει πολλά μόρια, τα περισσότερα μάλιστα; Και ξέρετε ότι αυτήν την παρατήρηση –καθώς τα πράγματα εδώ έχουν πρόβλημα και συνταγματικό- σας την κάνει και το Επιστημονικό Συμβούλιο, όσον αφορά την επιλογή των ιδιωτών.
Δεν θα αναφερθώ τώρα στις διαδικασίες του ΑΣΕΠ, πώς γίνεται το ΑΣΕΠ και πώς λειτουργεί το ΑΣΕΠ και πώς μπαίνει κάθε φορά ο Πρόεδρος και οι Αντιπρόεδροι του ΑΣΕΠ και κατά πόσον αυτές οι διαδικασίες είναι οι πιο αντικειμενικές και πιο αδιάβλητες. Φτάνουμε, δηλαδή, στο σημείο τα βασικά όργανα να είναι όργανα-κυβερνητικά παραρτήματα και μάλιστα υπουργικά παραρτήματα και αυτά να κάνουν τις αξιολογήσεις, να κάνουν και τις γραπτές εξετάσεις, αλλά και τις προφορικές συνεντεύξεις. Έτσι θα υπάρξει αντικειμενική αξιολόγηση;",121569,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3684","
"," Παρακαλώ, αν μπορείτε να συντομεύετε.",121570,"Chairman","ΠΡΟΕΔΡΕΥΩΝ",74,"",74
"3685","
"," Τελειώνω αμέσως.
Έτσι θα έχουμε αξιοκρατία; Έτσι θα σταματήσουν οι πελατειακές κομματικές σχέσεις, οι διαπλοκές του δημόσιου με τον ιδιωτικό τομέα; Αυτή είναι η μεθοδολογία; 
Πράγματι, το δημόσιο χρειάζεται μια μεγάλη μεταρρύθμιση, δημοκρατική μεταρρύθμιση, προοδευτική μεταρρύθμιση, η οποία επιτέλους θα αποκαταστήσει για τη δημόσια διοίκηση της χώρας μας, την αξιοκρατία, την αποδοτικότητα, την ευθύνη, τη σοβαρή, ουσιαστική, αντικειμενική αξιολόγηση, την προώθηση στην ιεραρχία με αντικειμενικά, αδιάβλητα, διαφανή κριτήρια. Αυτά τα χρειάζεται όσο ποτέ η δημόσια διοίκηση και ιδιαίτερα σε περιόδους κρίσης για να παίξει έναν κεντρικό ρόλο, για μια διέξοδο από την κρίση. Είναι κεντρικό θέμα, μείζον θέμα δημοκρατίας, μια μεταρρύθμιση που εκκρεμεί σχεδόν εκατόν πενήντα χρόνια από την ίδρυση του νεοελληνικού κράτους. 
Δεν είναι, όμως, δυνατόν κόμματα που είναι βουτηγμένα μέχρι το λαιμό στη διαπλοκή και στις πελατειακές σχέσεις να κάνουν τέτοιου είδους μεταρρυθμίσεις και να ανοίξουν ένα διάλογο με την κοινωνία για ουσιαστικές, τέτοιες μεταρρυθμίσεις στο δημόσιο και ειδικότερα στη δημόσια διοίκηση. Αυτό είναι η μεγάλη πρόκληση για μια κυβέρνηση της Αριστεράς, για μια κυβέρνηση του ΣΥΡΙΖΑ, αύριο. Και σε αυτήν την πρόκληση εμείς θα ανταποκριθούμε θετικά.
Ευχαριστώ.",121571,""," ΠΑΝΑΓΙΩΤΗΣ ΛΑΦΑΖΑΝΗΣ",160,"",160
"3686","
"," Ευχαριστούμε κι εμείς.
Τον λόγο έχει ζητήσει ο κ. Παφίλης, καθώς πρέπει να πάει στη Διάσκεψη των Προέδρων.",121572,"Chairman","ΠΡΟΕΔΡΕΥΩΝ",74,"",74
"3687","
"," Ξεκινώντας για το θέμα το οποίο απασχολεί την επικαιρότητα, το θέμα δηλαδή της σύγκλησης της Ολομέλειας της Βουλής για να συζητηθεί η πρόταση για δημοψήφισμα, έχουμε τοποθετηθεί με σαφήνεια. Το Κομμουνιστικό Κόμμα Ελλάδας -όπως είπαμε και χθες και όπως έχουμε ανακοινώσει- όπως και κάθε κόμμα βέβαια, έχει δικαίωμα να καταθέσει τη δική του πρόταση γι’ αυτό το θέμα που αφορά την ενέργεια και τη ΔΕΗ. Σε αυτά τα πλαίσια, λοιπόν, σήμερα το ΚΚΕ κατέθεσε και επίσημα πρόταση για να συγκληθεί η Ολομέλεια, προκειμένου να συζητηθεί η πρότασή μας να γίνει δημοψήφισμα, που περιλαμβάνει το σύνολο της ιδιωτικοποίησης της ΔΕΗ με νόμους που έχουν ψηφιστεί και φυσικά σε αυτούς περιέχεται και το νομοσχέδιο για τη μικρή ΔΕΗ. 
Βεβαίως, έχει διαφορά η πρότασή μας από τις άλλες και είναι σαφέστατη. Θεωρούμε ότι μόνο για τη μικρή ΔΕΗ αν γίνει συζήτηση, ουσιαστικά δεν θα αλλάξει τίποτα και περιορίζει ακριβώς όλο αυτό το θέμα της ιδιωτικοποίησης της ενέργειας. 
Ωστόσο, θεωρούμε ότι δεν υπάρχει καμμία δικαιολογία η Κυβέρνηση να αρνηθεί τη σύγκληση της Ολομέλειας της Βουλής για να συζητήσει αυτό το θέμα. Υπάρχει μεγάλος αριθμός Βουλευτών που το ζητούν, αλλά και επί της ουσίας είναι πολιτικό ζήτημα. Θα δούμε και τι θα γίνει στη Διάσκεψη των Πρόεδρων και τι θα πει η Κυβέρνηση. Θεωρούμε ότι οι δηλώσεις της κ. Βούλτεψη –το επαναλαμβάνω, το είπα και χθες- δεν έχουν καμμία βάση κι επομένως πρέπει να συγκληθεί η Ολομέλεια της Βουλής για να συζητήσει αυτό το θέμα και κάθε κόμμα να παρουσιάσει την πρότασή του και τη θέση του γι’ αυτό το σοβαρότατο θέμα που λέγεται απελευθέρωση και ιδιωτικοποίηση της ενέργειας και φυσικά το ίδιο θα κάνει και το ΚΚΕ.
Τώρα σε ό,τι αφορά το νομοσχέδιο συμφωνούμε ότι είναι κρίκος, δεν είναι κάτι το αυτόνομο. Έτσι ειπώθηκε. Το είπε και ο εισηγητής μας. Είναι τμήμα των γενικότερων αναδιαρθρώσεων που προωθούνται, και μάλιστα με ταχύτητα, στην κρατική διοίκηση συνολικά. Είναι εκσυγχρονισμός; Από ποια άποψη; Είναι εκσυγχρονισμός που υπηρετεί τις λαϊκές ανάγκες; Κατά τη γνώμη μας, όχι. Το αντίθετο ακριβώς. Είναι η προσπάθεια να υπάρξει μια κρατική διοίκηση πιο συγκεντρωτική, πιο επιτελική, πιο αποφασιστική –θα έλεγα ακόμα- πιο δεμένη με την Ευρωπαϊκή Ένωση, πιο επιθετική απέναντι στους εργαζόμενους και στο εργατικό λαϊκό κίνημα, πιο αντιδραστική, πιο αυταρχική, ώστε να εξυπηρετήσει τα συμφέροντα του κεφαλαίου και τις ανάγκες των μονοπωλίων σε αυτήν τη φάση που βρισκόμαστε, όχι μόνο στην οικονομική κρίση αλλά και γενικότερα. 
Αυτήν την κρατική διοίκηση προωθεί η Κυβέρνηση, που λέει μάλιστα ότι πρέπει να είναι πιο φιλική στην επιχειρηματικότητα, και παράλληλα, βέβαια, με όλα τα μέτρα τα οποία έχει περάσει μέχρι τώρα -τα ανέφερε ο σύντροφος Λαμπρούλης όταν μίλησε, αναλυτικά- προσπαθεί εκτός των άλλων να χειραγωγήσει τους εργαζόμενους, να τους ενσωματώσει και να κάμψει οποιεσδήποτε αντιστάσεις υπήρχαν και είχαν διαμορφωθεί κάτω από άλλες συνθήκες, κάτω και από την παρέμβαση του λαϊκού κινήματος. Προσπαθεί, δηλαδή, να διαμορφώσει ένα προσωπικό –θα το πω έτσι- στο δημόσιο τομέα υποταγμένο, ενσωματωμένο, στην κυρίαρχη πολιτική, την πολιτική εξυπηρέτησης δηλαδή των συμφερόντων του κεφαλαίου και των μονοπωλίων.
Εμείς θέλουμε να θέσουμε –έφυγε βέβαια ο κ. Μητσοτάκης, αλλά δεν πειράζει- και το εξής θέμα με το οποίο διαφωνούμε και με τα άλλα κόμματα και την Αξιωματική Αντιπολίτευση, κύριε Λαφαζάνη.
Δεν θέλει να φτιάξει κομματικό κράτος, όπως λένε. Ούτε και με αυτά που είπε ο κύριος Πρόεδρος της Βουλής. Δεν έχει τέτοιο στόχο, έχει βαθύτερο. Δεν θέλει κομματικό στρατό στη διοίκηση, έχει βαθύτερη πολιτική στόχευση. Θέλει να διαμορφώσει έναν κρατικό μηχανισμό, ένα μηχανισμό που θα είναι σταθερά προσηλωμένος, θα είναι ποτισμένος μέχρι το DNA -θα έλεγα σε μια υπερβολή στην έκφραση- με την εξυπηρέτηση αυτού του βάρβαρου και άδικου συστήματος των συμφερόντων του κεφαλαίου και που δεν θα επηρεάζεται από τις διάφορες κυβερνητικές εναλλαγές. Αυτή είναι η διαφορά. Όταν όλοι λένε -και η Κυβέρνηση και άλλοι- ότι στην Ευρώπη έχουμε ένα κράτος, το οποίο δεν επηρεάζεται από τις κυβερνητικές αλλαγές, δεν εννοούν κάτι άλλο από αυτό που είπα τώρα, δηλαδή ότι διαμορφώνει έναν μηχανισμό ο οποίος πιστά θα υπηρετεί -όχι μόνο θα υπηρετεί, θα πιστεύει κιόλας- σε αυτό το σύστημα και ανεξάρτητα με το αν αλλάζουν οι κυβερνήσεις -μέσα στο πλαίσιο βέβαια του συστήματος- δεν θα επηρεάζεται, γιατί αυτό απαιτούν τα συμφέροντα και του κεφαλαίου και της Ευρωπαϊκής Ένωσης σήμερα, που δεν τους ενδιαφέρει σε τελευταία ανάλυση αν θα είναι με το ένα ή με το άλλο κόμμα -που τα υπηρετούν βέβαια, καθώς είναι μέσα στο πλαίσιο του συστήματος. Αυτό που τους ενδιαφέρει είναι να μπορούν να εξυπηρετούν την κυρίαρχη πολιτική που είναι αυτή που είπα προηγουμένως. 
Βέβαια, όπως είπε σωστά ο κύριος Υπουργός, από πάνω θα ξεκινήσουν οι αλλαγές, ενώ ήδη έχει πέσει ένας «τυφώνας» από εργασιακά δικαιώματα, από τρομοκρατία, από μετατάξεις, από απολύσεις, από όλα αυτά τα οποία ζήσαμε. Αν δεν φτιάξεις βέβαια και το κεφάλι δεν μπορούν να λειτουργήσουν και τα πόδια -το λέω έτσι μεταφορικά.
Τι θέλει, λοιπόν, τώρα το σύστημα ολόκληρο και η ίδια η Ευρωπαϊκή Ένωση; Θέλει στελέχη που όχι μόνο να προωθούν την κυρίαρχη πολιτική, όχι μόνο να συμφωνούν στην κυρίαρχη πολιτική ή να κάνουν πως συμφωνούν, αλλά να την πιστεύουν βαθύτατα. Γι’ αυτό φτιάχνει και τέτοια διαδικασία ώστε να μπορέσει να αναδείξει τις γενικές διευθύνσεις, τις διευθύνσεις και τα τμήματα, τους επικεφαλής δηλαδή αυτών των τμημάτων.
Πώς το πετυχαίνει αυτό; Πέρα από το ότι παρακάμπτει τα άλλα που ειπώθηκαν, το πετυχαίνει και με τη συνέντευξη. Στη συνέντευξη υπάρχουν δύο πλευρές. Πρώτον, υπάρχει το εξωφρενικό ποσοστό του 70%. Τεράστιο ποσοστό! Δηλαδή, 70% θα είναι το ποσοστό βαθμολογίας για το τι θα πει στη συνέντευξη και 30% για όλα τα υπόλοιπα προσόντα που μπορεί να έχει. Μπορεί να κατεβαίνει μετά και να φτάνει στο 50% ή στο 30%, δεν θυμάμαι ακριβώς. Και δεύτερον, η εισαγωγή ιδιωτών σε αυτήν τη συνέντευξη και στην αξιολόγηση. 
Μάλιστα, επειδή είναι ειλικρινής κατά τα άλλα ο κ. Μητσοτάκης, παρότι διαφωνούμε, λέει «Θέλουμε να μεταλαμπαδεύσουμε την τεχνογνωσία του ιδιωτικού τομέα στο δημόσιο». Να κάνουμε λοιπόν μια μετάφραση τώρα. Γιατί εδώ ζούμε, δεν είμαστε στον αέρα. Ποια είναι τα κριτήρια ενός πετυχημένου manager στην επιχείρηση;
Πρώτον, να τσακίσει τους εργάτες, να τους γονατίσει, αν είναι δυνατόν να τους μειώσει τους μισθούς στο ελάχιστο για να αυξήσει τα κέρδη της επιχείρησης. Ναι ή όχι; Αυτό δεν είναι; Όλοι οι καπιταλιστές αυτό κάνουν, όποιος και να είναι, αλλιώς θα χρεοκοπήσει. Πρώτο κριτήριο.",121573,""," ΑΘΑΝΑΣΙΟΣ ΠΑΦΙΛΗΣ",235,"",235
"3688","
"," … (Δεν ακούστηκε)",121574,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"3689","
"," Αφήστε τα τώρα! Εδώ ζούμε, στην Ελλάδα και θα πω και παραδείγματα μετά. Θα πω και παραδείγματα. Μην με προκαλείτε. Μην ξύνεστε πάλι. Θα τα πούμε αυτά.
Άρα, όταν λέμε για μεταλαμπάδευση εννοούμε ότι αυτοί που είναι πετυχημένοι στον ιδιωτικό τομέα για τη διαχείριση, όπως λένε, του ανθρώπινου δυναμικού…",121575,""," ΑΘΑΝΑΣΙΟΣ ΠΑΦΙΛΗΣ",235,"",235
"3690","
"," …(Δεν ακούστηκε)",121576,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3691","
"," Ακούστε. Αυτό είναι το σύστημά σας, κύριε Νεράντζη. Διαχείριση ανθρώπινου δυναμικού, όπως λέμε υδάτων, όπως λέμε ενέργειας.",121577,""," ΑΘΑΝΑΣΙΟΣ ΠΑΦΙΛΗΣ",235,"",235
"3692","
"," Είναι ρευστό το ανθρώπινο δυναμικό;",121578,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3693","
"," Αυτή είναι η τελείως κυνική φρασεολογία του καπιταλισμού. Διαχείριση ανθρώπινων πόρων. Έτσι δεν λένε για όλα;",121579,""," ΑΘΑΝΑΣΙΟΣ ΠΑΦΙΛΗΣ",235,"",235
"3694","
"," Εσείς δηλαδή πώς το λέτε;",121580,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3695","
"," Εμείς δεν θεωρούμε ότι είναι ανθρώπινοι πόροι. Εμείς θεωρούμε ότι είναι άνθρωποι, παραγωγοί του πλούτου, προσωπικότητες, κ.λπ. και όχι τμήματα μηχανής και σκλάβοι. 
Γιατί το κάνει αυτό; Και για να υπηρετήσει αυτό που είπα πριν, το να μην ξεφύγει κανένας δηλαδή στην επιλογή, αλλά και ταυτόχρονα να εισάγει και από το πλάι τον ιδιωτικό τομέα και επίσημα πια, ως συμμέτοχο. Γιατί στην πραγματικότητα ο δημόσιος τομέας αυτόν υπηρετούσε, τον ιδιωτικό τομέα, εννοώ το μεγάλο κεφάλαιο -δεν μιλάω για τους μικρούς, γιατί κάποια φορά γίνεται παρεξήγηση. Τον εισάγει πλέον να συναποφασίζει και για το ποια στελέχη θα αναδειχθούν μέσα στο δημόσιο τομέα. 
Υπάρχει μεγάλη εμπειρία, κύριε Αυγενάκη, από τον ιδιωτικό τομέα. Πετυχημένος manager, παραδείγματος χάριν, σε μια ιαπωνική εταιρεία ξέρετε ποιος ήταν; Ήταν αυτός που έβαλε pampers στις γυναίκες και πατίνια, για να μην χάνουν χρόνο στην εργασία. Το διαβάσατε; Ισχύει, ναι ή όχι; Αυτός θεωρείται κορυφαίος, που δεν τις άφηνε ούτε για τσιγάρο να πάνε, αν και οι Ιάπωνες δεν καπνίζουν πολύ! Αυτοί είναι οι πετυχημένοι manager. Πετυχημένοι manager είναι εκείνοι οι οποίοι κάνουν τις εξής συνεντεύξεις…",121581,""," ΑΘΑΝΑΣΙΟΣ ΠΑΦΙΛΗΣ",235,"",235
"3696","
"," Είναι διεστραμμένοι αυτοί, όχι πετυχημένοι! Μην μπερδεύουμε τα πράγματα!",121582,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"3697","
"," Ακούστε. Εδώ ζούμε. Ποιοι είναι διεστραμμένοι;
Διεστραμμένο είναι το σύστημα ολόκληρο. Άλλοι είναι πιο έξυπνοι και άλλοι είναι πιο κυνικοί.
Θα σας πω, λοιπόν, τύπο συνέντευξης. «Είσαι μέλος του Σωματείου;» ρωτάνε όταν πάει κάποιος να πιάσει δουλειά. Και τι δουλειά! Όχι τίποτα σοβαρό, μια απλή δουλειά. «Είσαι μέλος του Σωματείου;» Αν πει «ναι», κόβεται. «Θα απεργήσεις;» Αν πει «ναι», κόβεται. Ναι ή όχι; Γίνονται αυτές οι ερωτήσεις; 
Δεν ξέρετε εσείς, είστε σε άλλο κόσμο. Ρωτήστε τους εργαζόμενους. Δεν τολμάνε να πουν τίποτα όταν πάνε για να τους προσλάβουν. Τόση τρομοκρατία, για να τους υποτάξουν τελείως. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Αυτή είναι η στόχευση και πρέπει να είμαστε ειλικρινείς σε αυτήν την Αίθουσα όταν συζητάμε. Υποστηρίζουμε εμείς τον κρατικό τομέα που υπάρχει σήμερα, τη δημόσια διοίκηση -να μην μιλήσω για κρατικό τομέα; Όχι βέβαια. Ούτε τον υποστηρίζουμε ούτε τον υποστηρίζαμε, αλλά θεωρούμε και πρόκληση το να έρχεστε εδώ και να κατηγορείτε αυτά που φτιάξατε όλα τα προηγούμενα χρόνια. Εμείς είχαμε αντιταχθεί σε πάρα πολλά τα οποία είχαν γίνει. 
Γιατί το κάνατε; Επειδή θέλατε σε εκείνο το επίπεδο ανάπτυξης και κάτω από τις πολιτικές εξελίξεις που υπήρχαν έναν τέτοιο δημόσιο τομέα, μια τέτοια κρατική διοίκηση –για να μιλήσω πιο συγκεκριμένα- κι επειδή θέλατε παράλληλα να εξαγοράσετε ένα τμήμα. Και το κάνατε και έχουν ευθύνη τεράστια γι’ αυτό και οι συνδικαλιστικές ηγεσίες που σήμερα μιλάνε και για τον εκφυλισμό τελείως του κινήματος που υπάρχει. Γιατί πρέπει να το πούμε για τις μεγάλες απεργίες, ότι έχουν εκφυλιστεί τόσο πολύ που απεργούν πια οι τρεις στους εκατό.
Αυτό δεν δικαιολογεί την Κυβέρνηση. Το αντίθετο. Εκεί πατάει και η Κυβέρνηση για να εντείνει και τον αυταρχισμό. Γιατί αν υπήρχε ένα ισχυρό, δυνατό κίνημα, απείθαρχο στην πολιτική της Κυβέρνησης, που να μπορούσε να την αντιπαλέψει, ακόμη και αν πήγαινε στα δικαστήρια θα μπορούσε να την εξουδετερώσει με την πάλη του, όχι για να ανατρέψει συνολικά, αλλά τουλάχιστον για να περιορίσει ορισμένα φαινόμενα.
Βέβαια, δημιουργήσατε και μια εργατική αριστοκρατία. Ποιος τα έκανε όλα αυτά; Ποιος έδινε επίδομα έγκαιρης προσέλευσης -για να μιλήσω έτσι ανοιχτά; Το ΚΚΕ; Το ΚΚΕ είναι εναντίον αυτού και το αντιπάλευε. Η ΔΑΚΕ, όμως, δεν ήταν; Ήταν; Μην ζητάτε, λοιπόν, και τα ρέστα από πάνω. Ποιοι ήταν εκείνοι που όλα αυτά τα χρόνια ευνοήθηκαν με τέτοιες ρυθμίσεις που τους τις πήρατε σε μια νύχτα πίσω; Ήταν ένα κομμάτι του δημόσιου τομέα. Εμείς, λέγαμε «όχι, στο μισθό οι αυξήσεις». Όλοι οι υπόλοιποι έλεγαν «επιδόματα». Φυσικά, το πληρώσαμε εμείς στη ψήφο. Άρα, να ποια είναι τα αποτελέσματα και μπορούν να βγάλουν συμπέρασμα οι εργαζόμενοι.
Η δική μας θέση είναι η εξής: Φιλολαϊκή κρατική διοίκηση σε ένα ταξικό κράτος δεν μπορεί να υπάρξει. Θα μας ρωτήσει κανένας: Τα παρατάτε; Όχι βέβαια. Παλεύουμε να κινητοποιήσουμε και τους εργαζόμενους στο δημόσιο συνολικά, μαζί με τους άλλους εργαζόμενους, ό,τι μπορούν να σταματήσουν από αυτήν τη λαίλαπα και να βαδίσουν σε έναν δρόμο συνολικής ανατροπής. 
Δεν χρειάζεται να πω αν καταψηφίζουμε το νομοσχέδιο. Είναι δεδομένο ότι το καταψηφίζουμε. Όσο για τους εκσυγχρονισμούς τους οποίους λέτε είναι εκσυγχρονισμοί για να υπηρετήσουν τους λίγους και όχι το λαό.",121583,""," ΑΘΑΝΑΣΙΟΣ ΠΑΦΙΛΗΣ",235,"",235
"3698","
"," Τον λόγο έχει η κ. Γιαννακάκη.",121584,"Chairman","ΠΡΟΕΔΡΕΥΩΝ",74,"",74
"3699","
"," Ευχαριστώ πολύ, κύριε Πρόεδρε. 
Κύριε Υπουργέ, αναφορικά με το θέμα της επικαιρότητας και επειδή αυτήν τη στιγμή πρέπει να αρχίζει και η Διάσκεψη των Προέδρων για το ζήτημα που αφορά στην κατάθεση της πρότασης από την πλευρά των κομμάτων της Αντιπολίτευσης για τη σύγκληση της Ολομέλειας, θέλω να πω ότι ανεξάρτητα από τις ερμηνείες που δίνονται στη σύγκληση ή όχι των προτάσεων των κομμάτων και των Κοινοβουλευτικών Ομάδων και για την οποία η Δημοκρατική Αριστερά είναι υπέρ της συνάθροισης των υπογραφών των Βουλευτών του δημοκρατικού τόξου, εμείς θεωρούμε ότι υπάρχει ένας κοινός παρονομαστής. Και σε αυτόν εμμένουμε. Αυτός ο κοινός παρονομαστής είναι ότι τώρα είναι η ώρα της λαϊκής ετυμηγορίας αναφορικά με τον ψηφισθέντα νόμο που αφορά στη μικρή ΔΕΗ. 
Όσον αφορά το νομοθέτημα που έχουμε σήμερα μπροστά μας, θα ήθελα να ξεκινήσω την ομιλία μου τονίζοντας κάποια στοιχεία τα οποία αναφέρθηκαν και κατά την ακρόαση των φορέων στην αρμόδια επιτροπή. 
Ο ρυθμός με τον οποίο έρχονται νομοθετήματα προς ψήφιση στο ελληνικό Κοινοβούλιο, είναι εξαιρετικά ταχύς και ξεκάθαρα μη αποδοτικός, καθώς συνεχώς αλλάζει το θεσμικό πλαίσιο και αυτό δημιουργεί μια σειρά από δυσκολίες και προσχώματα. Έτσι, παρατηρούμε την εισαγωγή νομοθετημάτων τα οποία άρουν διατάξεις προηγούμενων νομοθετημάτων, που ψηφίστηκαν μόλις λίγους μήνες πιο πριν. 
Κατ’ αυτόν τον τρόπο δεν μπορεί να γίνεται λόγος για σταθερό κοινωνικό και πολιτικό περιβάλλον, καθώς η ίδια η κοινοβουλευτική λειτουργία αντί να διευκολύνει αυτό το πλαίσιο, αποτελεί ουσιαστικά τροχοπέδη της οποιασδήποτε μεταρρύθμισης και οδηγεί, μαζί με άλλους λόγους, στην πλήρη απορρύθμιση. 
Κατά τη γνώμη μας επείγει να εφαρμοστεί ο ν. 4048/2012, που αφορά στην καλή νομοθέτηση. Και αυτό γίνεται ιδιαίτερα εμφανές στο παρόν νομοθέτημα. 
Ας πάρουμε για παράδειγμα το άρθρο 1 του σχεδίου νόμου, το οποίο εκτείνεται σε περισσότερες από δεκατέσσερις σελίδες, στις οποίες τροποποιούνται άρθρα προηγούμενου νόμου και όπου αριθμούνται σειρά παραγράφων και υποπαραγράφων χωρίς να ακολουθείται ένας συνεχής και συνεκτικός τρόπος αρίθμησης. 
Έτσι, λοιπόν, ενώ το σκεπτικό του νομοθέτη, όπως παρουσιάζεται στην αιτιολογική έκθεση, εστιάζει κυρίως στην αξιοκρατία και τη διαφάνεια, ως τα βασικά στοιχεία κάλυψης των νευραλγικών θέσεων του δημοσίου, βλέπουμε ότι διαβάζοντας το παρόν νομοθέτημα οδηγούμαστε σε εντελώς διαφορετικά συμπεράσματα. 
Επιπλέον, η πρόταση νόμου αντί να υποστηρίξει και να βελτιώσει προηγούμενα νομοθετήματα, τα οποία είχε συνομολογήσει το ελληνικό Κοινοβούλιο ότι κινούνταν προς τη σωστή κατεύθυνση, έρχεται να αλλάξει άρδην το θεσμικό πλαίσιο. 
Αναφέρομαι συγκεκριμένα στο ν. 3839/2010 για την επιλογή προϊσταμένων, ο οποίος είχε θεωρηθεί -και είναι στα βασικά του σημεία- εκσυγχρονιστικός και ο οποίος ποτέ δεν εφαρμόστηκε στην πράξη, καθώς αντίβαινε στην πάγια πρακτική των πολιτικών τοποθετήσεων προϊσταμένων σε δημόσιες υπηρεσίες. 
Αντί, λοιπόν, το νομοσχέδιο που έχουμε σήμερα μπροστά μας να αποτελεί μια βελτίωση του προηγούμενου νόμου και να εστιάζει στις πραγματικές αιτίες μη εφαρμογής του, έρχεται να το αλλάξει προς μια κατεύθυνση συντηρητική και ουσιαστικά αναχρονιστική. 
Έτσι, λοιπόν, παρατηρούμε ότι το ειδικό βάρος ανάμεσα στα αντικειμενικά και στα υποκειμενικά κριτήρια τοποθετείται εις βάρος των πρώτων. Συγκεκριμένα, η συνέντευξη έχει πολύ μεγαλύτερο βάρος κατά τη διαδικασία επιλογής προϊσταμένων από την ειδίκευση και την εκπαίδευση. Προφανώς αυτό δεν μπορεί να θεωρηθεί, κύριε Υπουργέ, ότι συμβάλλει στη διαφάνεια των διαδικασιών και την αξιοκρατία. 
Αναφερθήκατε σε αυτό το ζήτημα στην επιτροπή, τονίζοντας ότι η συγκεκριμένη διάταξη είναι σύμφωνη με ό,τι ισχύει στη λειτουργία του δημοσίου σε διάφορες ευρωπαϊκές χώρες. Κατακρίνατε, μάλιστα, όσους εστιάζονταν στις ιδιαιτερότητες ανά χώρα. 
Κάνατε πολύ σωστά που μπήκατε σε διάλογο με φορείς από άλλες χώρες, προκειμένου να γίνει ανταλλαγή τεχνογνωσίας. Πέρα, όμως, από τη θεσμική προσέγγιση, θα έπρεπε να είχαμε προβεί και σε μια συμπεριφοριστική ανάλυση. Για παράδειγμα, δεν έχουμε εικόνα για το τι συμβαίνει στις άλλες χώρες σχετικά με το ζήτημα των απ’ ευθείας αναθέσεων, το βαθμό και το μέγεθος πελατειακών πρακτικών. 
Έχοντας στο νου πάγιες συμπεριφορές στον τρόπο λειτουργίας του ελληνικού δημοσίου, εύκολα καταλαβαίνει κανείς γιατί η συγκεκριμένη ρύθμιση όχι απλά δεν αντιμετωπίζει την αδιαφάνεια, που όλες οι πτέρυγες έχουν συμφωνήσει ότι είναι μια από τις μάστιγες του δημοσίου, για την οποία, φυσικά, δεν ευθύνονται οι δημόσιοι υπάλληλοι, αλλά, αντίθετα, την προωθεί. 
Βάσει όλων των παραπάνω, η Δημοκρατική Αριστερά προτείνει την ανάστροφη κατανομή βάρους μεταξύ αντικειμενικών και υποκειμενικών κριτηρίων, δηλαδή το 70%-30% προς όφελος των τυπικών προσόντων, συγκεκριμένα για τις θέσεις των γενικών διευθυντών. 
Σε ό,τι έχει να κάνει με το ζήτημα των κριτηρίων, πρόβλημα δημιουργείται και με τον απαιτούμενο χρόνο προϋπηρεσίας. 
Θα πρέπει να υπάρξει ένας περαιτέρω διαχωρισμός ανάμεσα σε όσους έχουν αναλάβει τη θέση με αξιοκρατικά κριτήρια και σε όσους βρέθηκαν στη συγκεκριμένη θέση κατόπιν υπόδειξης και διορισμού. Δεν είναι δυνατόν να χρησιμοποιούνται τα ίδια μέτρα και τα ίδια σταθμά για όλους, ανεξάρτητα αν έχουν ακολουθήσει τη διάφανη και αξιοκρατική διαδικασία ή άλλους δρόμους. Ο κάθε εργαζόμενος πρέπει να αξιολογείται και να επιλέγεται να υπηρετήσει σε θέση ευθύνης με βάση όλο τον κύκλο της επαγγελματικής του ζωής. 
Για το λόγο αυτό, η αξιολόγηση προϊσταμένων δεν μπορεί να είναι αποκομμένη από την αξιολόγηση προσωπικού, η οποία σήμερα επιβάλλει ατεκμηρίωτες εκ των προτέρων ποσοστώσεις αρίστων, επαρκών ή ανεπαρκών στελεχών. 
Η επιλογή προϊσταμένων δεν θα πρέπει να αγνοεί τα επιτεύγματα ή τις αστοχίες των υποψηφίων σε όλη τη διάρκεια του εργασιακού τους βίου. Μπορεί ένας υποψήφιος να έχει, για παράδειγμα, δεκαπέντε χρόνια προϋπηρεσίας και να αποδώσει εξίσου καλά στη συνέντευξη με έναν συνυποψήφιό του ίσης προϋπηρεσίας, αλλά ο ένας να έχει να επιδείξει πραγματικά επιτεύγματα κατά τη διάρκεια της καριέρας του στο δημόσιο, ενώ ο άλλος όχι. 
Εξίσου προβληματική, κύριε Υπουργέ, κρίνουμε ότι είναι και η διάταξη η οποία δίνει σημαντικές αρμοδιότητες στον Υπουργό στη διαδικασία των προσλήψεων. Ο ρόλος του ΑΣΕΠ, ενός από τους πιο διαφανείς θεσμούς, είναι δευτερεύων ή απλά επικουρικός, προωθώντας κατ’ αυτόν τον τρόπο την πάγια πρακτική των απ’ ευθείας αναθέσεων. 
Αναφορικά με το ΑΣΕΠ, είναι επίσης αμφίβολο το κατά πόσο έχει στην παρούσα στιγμή την ετοιμότητα για να προβεί στην αξιολόγηση και την επιλογή υποψηφίων για την κάλυψη τέτοιου μεγέθους θέσεων. 
Επιπλέον, ο αριθμός των απαιτούμενων στη διαδικασία κοινών υπουργικών αποφάσεων είναι εντελώς αντιπαραγωγικός. 
Έχοντας στο μυαλό μας όλα τα παραπάνω, το μεταβατικό στάδιο στην πράξη μπορεί να αποδειχθεί και το τελικό. 
Το συγκεκριμένο νομοσχέδιο δεν φαίνεται να εξασφαλίζει, υπό τις παρούσες διατάξεις, την προσέλκυση ατόμων υψηλών προσόντων στη διαχείριση του ανθρωπίνου κεφαλαίου από τον ιδιωτικό τομέα. Σε συνδυασμό, μάλιστα, με τη δημιουργία δεξαμενής μη επιλεχθέντων σε διευθυντικές θέσεις για την κάλυψη θέσεων στο Σώμα Επιθεωρητών Ελεγκτών Δημόσιας Διοίκησης, εύκολα καταλαβαίνει κανείς ότι το Σώμα Επιθεωρητών Ελεγκτών Δημόσιας Διοίκησης στο τέλος ουσιαστικά θα αποτελείται από τους δεύτερους, δηλαδή από τους αποτυχόντες. 
Ο νομοθέτης σε αυτό εδώ το σημείο αποτυγχάνει να δώσει τη δέουσα σημασία στην ελεγκτική διαδικασία, καθώς αυτή θα πρέπει να ασκείται από αρτίως ειδικευμένα πρόσωπα. Επιπλέον, η επιλογή συνταξιούχων δικαστικών ή ανωτάτων δημοσίων λειτουργών ενέχει μια δομική αντίφαση σχετικά με την ικανότητα αυτών να αξιολογήσουν την καινοτόμο πρωτοβουλία και δραστηριότητα, αφού θα έχουν αποκοπεί για αρκετό διάστημα από το γίγνεσθαι του δημοσίου. 
Τέλος, θα ήθελα να αναφερθώ στις δυνατότητες εξέλιξης που δίνονται στους υπαλλήλους δευτεροβάθμιας εκπαίδευσης στο να αναλάβουν θέσεις προϊσταμένων τμημάτων. Πιθανολογώ ότι η βούληση του νομοθέτη είναι να δώσει κίνητρα στους υπαλλήλους δευτεροβάθμιας εκπαίδευσης για να αυξήσουν την παραγωγικότητά τους. Ωστόσο, θα ήταν τουλάχιστον οξύμωρο να βλέπαμε ένα τμήμα στο οποίο θα προΐστατο υπάλληλος δευτεροβάθμιας εκπαίδευσης και θα είχε υφισταμένους υπαλλήλους πανεπιστημιακής εκπαίδευσης.
Αντίστοιχα περίεργο -αν όχι περισσότερο- θα ήταν το ενδεχόμενο συνυποψηφιότητας ενός υπαλλήλου κατηγορίας ΔΕ και ενός αποφοίτου της Εθνικής Σχολής Δημόσιας Διοίκησης. 
Και εδώ επιτρέψτε μου, κύριε Υπουργέ –και δεν είναι συνδικαλιστικό- επειδή είμαι απόφοιτη της Εθνικής Σχολής Δημόσιας Διοίκησης να πω ότι τα τελευταία χρόνια επιχειρείται πραγματικά μία καταρράκωση των αποφοίτων της Εθνικής Σχολής Δημόσιας Διοίκησης. Και θα ήθελα να σας θυμίσω ότι μια απλή ματιά στα στατιστικά και στα προσόντα των αποφοίτων δείχνει ότι αφ’ ενός πρόκειται για υπαλλήλους πολύ αυξημένων προσόντων, οι οποίοι έχουν βοηθήσει πάρα πολύ το ελληνικό δημόσιο στα πάνω από είκοσι πέντε χρόνια που λειτουργεί και αφ’ ετέρου πρόκειται για ανθρώπους οι οποίοι έχουν περάσει τις πιο σκληρές εξετάσεις τριών κύκλων, διάρκειας εννέα μηνών. Kαι με δεδομένο το γεγονός ότι ο ελληνικός λαός πλήρωνε τους μισθούς καθ’ όλη τη διάρκεια της εκπαίδευσής τους δύο χρόνια μέσα στη σχολή, όπως και την ίδια την εκπαίδευσή τους, το να βρίσκονται αυτήν τη στιγμή σε ένα καθεστώς ίδιο με των άλλων δημοσίων υπαλλήλων, αποτελεί την πλήρη απαξίωση των χρημάτων του ελληνικού λαού.
Τελειώνοντας, θα ήθελα να πω τα εξής: Μόνο η δημιουργία αίσθησης του ανήκειν στο δημόσιο υπάλληλο μπορεί να τον οδηγήσει στην αναζήτηση και τον εντοπισμό του προσωπικού νοήματος σε αυτό που κάνει. Αυτό επιτυγχάνεται με τη συμμετοχικότητα, τη διαφάνεια και τις ειλικρινείς προθέσεις και πράξεις τόσο από την πλευρά της πολιτικής ηγεσίας όσο και από την πλευρά των υπαλλήλων. Πρέπει, λοιπόν, να δημιουργηθεί μία σχέση εμπιστοσύνης μεταξύ της πολιτικής ηγεσίας και των δημοσίων υπαλλήλων. Αυτή η σχέση ήταν πάντα αναγκαία, αλλά σήμερα κρίνεται ως συνθήκη χωρίς την οποία δεν μπορεί να λειτουργήσει τίποτα και ειδικά στο δημόσιο τομέα, που θα έπρεπε να είναι η αιχμή του δόρατος της εξόδου της Ελλάδας από την κρίση.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)",121585,""," ΜΑΡΙΑ ΓΙΑΝΝΑΚΑΚΗ",54,"",54
"3700","
"," Ευχαριστούμε και εμείς.
Τον λόγο έχει η κ. Μακρή.",121586,"Chairman","ΠΡΟΕΔΡΕΥΩΝ",74,"",74
"3701","
"," Ευχαριστώ, κύριε Πρόεδρε.
Κύριε Υπουργέ, και φυσικά έχετε το δικαίωμα να προσφεύγετε στη δικαιοσύνη, όπως πρέπει να κάνει το κράτος. Ωστόσο, δικαίωμα να προσφεύγουν στη δικαιοσύνη έχουν και οι πολίτες. Και όταν δικαιώνονται, είστε υποχρεωμένοι να εφαρμόζετε τις δικαστικές αποφάσεις.
Από πότε, κύριε Υπουργέ, χρησιμοποιείτε όλα τα μέσα, για να θίξετε το συνταγματικά κατοχυρωμένο δικαίωμα των εργαζομένων στην απεργία; Από πότε νομιμοποιείστε να δίνετε συμβουλές συμπεριφοράς, τη στιγμή που η Κυβέρνησή σας περιφρονεί τους θεσμούς και το Κοινοβούλιο, νομοθετεί την εκποίηση δημόσιας περιουσίας με πενήντα έναν Βουλευτές και η Κυβερνητική σας Εκπρόσωπος, καταπατώντας κάθε έννοια δημοκρατίας ως εκπρόσωπος καθεστώτων άλλων εποχών, δηλώνει ότι, «Δεν θα ανοίξουμε τη Βουλή τον Αύγουστο, επειδή το θέλει ο Τσίπρας»; Αν η κ. Βούλτεψη θέλει να πάει διακοπές, καλά θα κάνει να πάει. Ας πάρει και εσάς μαζί της. 
Καταθέτουμε δημοσίευμα στο οποίο αναφέρονται οι δηλώσεις της που έγιναν το πρωί.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ωστόσο, θα ενημερώσουμε την κ. Βούλτεψη ότι εκατόν είκοσι και πλέον Βουλευτές -πλην των δικών σας που κρύβονται- υπογράφουν το αίτημα, το αίτημα που προάγει τη δημοκρατία και το δικαίωμα να αποφασίζει για την ιδιοκτησία του. Του ελληνικού λαού είναι η ΔΕΗ και την κάνει ό,τι θέλει. Στην Ελβετία οι Ελβετοί αποφασίζουν σχεδόν για όλα τα θέματα με δημοψηφίσματα. Εφόσον ισχυρίζεστε ότι η απόφαση ξεπουλήματος είναι δική σας έμπνευσης –μιλώ για τη ΔΕΗ- και ότι κανείς δεν σας πιέζει, τότε θα δώσετε στον ελληνικό λαό τα δικαιώματα που του αξίζουν. Εκτός και αν έχετε αναλάβει, βέβαια, παρασκηνιακές δεσμεύσεις και έχετε δώσει υποσχέσεις, οπότε θα πρέπει να μας πείτε σε ποιον τις δώσατε και γιατί τις δώσατε. 
Οι Ανεξάρτητοι Έλληνες αναμένουμε από τον Πρόεδρο της Βουλής -και όχι από την εκπρόσωπό σας- να τιμήσει το θεσμικό του ρόλο όπως ορίζει το Σύνταγμα της χώρας, καθώς επίσης και τη συνταγματική υποχρέωση σύγκλισης της Ολομέλειας.
Μελετώντας το νομοσχέδιο: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ- (ν. 3528/2007) Επιλογή προϊσταμένων οργανικών μονάδων και άλλες διατάξεις» δεν μπορώ να μη το ταυτίσω με τα λόγια ενός Ουκρανού συγγραφέα: «Όσο πιο μακρύ είναι το αδιέξοδο, τόσο πιο πολύ μοιάζει με δρόμο».
Η συγκυβέρνηση κατά τη συνήθη τακτική της χρησιμοποιεί λέξεις και έννοιες και βιάζει το νόημά τους, δημιουργώντας ένα κείμενο με διαμετρικά αντίθετο νόημα. Μας μιλούσαν στο χθεσινό νομοσχέδιο οι υπερασπιστές του ξεπουλήματος της ΔΕΗ για την ανάγκη ανταγωνισμού. Ψήφισαν το νομοσχέδιο για χάρη του ανταγωνισμού, το νομοσχέδιο που στρεβλώνει τον ανταγωνισμό, αφού μεταφέρει τους καταναλωτές με το έτσι θέλω σε μία εταιρεία χωρίς να μπορούν να αρνηθούν και τους απαγορεύει να αλλάξουν πάροχο εάν δεν τους αρέσει. Σήμερα σειρά λαμβάνει η αξιοκρατία. Αμφιβάλλουμε ιδιαίτερα αν γνωρίζετε την πραγματική έννοια της λέξης, ειδικά όσοι δεν έχουν ούτε ένα άξιο ένσημο, παρά τους παχυλούς μισθούς που λάμβαναν από τη θέση που τους διόρισαν οι εργατοπατέρες του αντίθετου κόμματος. 
Δεν υπάρχει λόγος να υποκρίνεστε. Γνωρίζουμε ότι τα κόμματά σας αντάλλασσαν ρουσφέτια και πριν συγκυβερνήσουν. Γνωρίζουμε το ρόλο των γαλαζοπράσινων συνδικαλιστών σας, αλλά και των δικών σας και πώς βόλευαν τα δικά σας παιδιά σε θέσεις ευθύνης. Αυτές τις πρακτικές έχετε νοσταλγήσει. Γι’ αυτό φέρατε το παρόν νομοσχέδιο διαπλοκής και κομματικού παζαριού. 
Μας μιλάτε για αξιοκρατία, τη στιγμή που καταργείτε κάθε τυπικό προσόν από την αξιολόγηση. Εισάγετε εξετάσεις με ασαφείς διαδικασίες διεξαγωγής, μόνο και μόνο επειδή η λέξη είναι ευχάριστη στα αυτιά των ψηφοφόρων. Εμπλέκετε και συνεντεύξεις, για να μπορείτε να ελέγχετε την κομματική προσήλωση του υποψηφίου, αν ποτέ εφαρμοστεί το παρόν τραγελαφικό συνονθύλευμα διατάξεων. Προσθέτετε, βέβαια, και μια ιδέα από ιδιωτικό τομέα και συνταξιούχους δικαστικούς ως ενισχυτικό γεύσης στο αυτί του ψηφοφόρου σας και σερβίρετε την υλοποίηση της υποκρισίας.
«Η εντιμότητα στην πολιτική είναι αποτέλεσμα της δύναμης, ενώ η υποκρισία αποτέλεσμα της αδυναμίας», είχε πει ο Λένιν. Εσείς τον ξεπεράσατε. Δεν είστε απλά αδύναμοι πολιτικά. Είστε επικίνδυνοι πολιτικά, γιατί γνωρίζετε με κάθε βεβαιότητα ότι το νομοθέτημά σας είναι ανεφάρμοστο και παρ’ όλα αυτά το προωθείτε στο Θερινό Τμήμα. Είναι τυχαίο αυτό, άραγε; Όχι δεν είναι τυχαίο. 
Δεν είναι απλή ανικανότητα και προχειρότητα νομοθέτησης. Η αλήθεια βρίσκεται στις μεταβατικές διατάξεις. Η αλήθεια είναι ότι μέχρι να εφαρμοστεί το ανεφάρμοστο, θα κάνει ο εκάστοτε Υπουργός ό,τι επιθυμεί τόσο με τις τοποθετήσεις όσο και με τις αναπληρώσεις. Η αλήθεια είναι ότι σκιαγραφείτε ένα αδύνατο στην εφαρμογή σύστημα, για να απορρυθμίσετε τη δημόσια διοίκηση και στο μεσοδιάστημα να κάνετε αυθαίρετες τοποθετήσεις με κριτήρια κομματικής προσήλωσης. 
Ήδη με το πειθαρχικό που εισαγάγατε, οι δημόσιοι υπάλληλοι κινδυνεύουν να περάσουν πειθαρχικό από μία ανώνυμη καταγγελία. Τα πειθαρχικά που ορίζονται από τους Υπουργούς σας δεν λειτουργούν εξαιτίας της ανικανότητας της πολιτικής σας ηγεσίας να τα συγκροτήσει. Οι άνθρωποι που έχουν κατηγορηθεί είτε δίκαια είτε άδικα παραμένουν με τη ρετσινιά, χωρίς να μπορούν να υπερασπιστούν τον εαυτό τους. 
Και εσείς τι κάνετε; Τους βρίζετε ελαφρά τη καρδία και με ακόμα ελαφρότερη επαφή με την πραγματικότητα, αλλά βαθιά κακοπροαίρετα και εκδικητικά, τους χαρακτηρίζετε στις επιτροπές της Βουλής ως λαμόγια και παιδεραστές. Με ποιο δικαίωμα -σας ρωτάμε εμείς- υποκαθιστάτε τη δικαιοσύνη; Πώς σπιλώνετε την ανθρώπινη αξιοπρέπεια, προβαίνοντας σε αναπόδεικτους ισχυρισμούς, οι οποίοι δεν αρμόζουν ούτε καν σε άτομο με μειωμένο καταλογισμό από το αλκοόλ ή άλλη ουσία; 
Δεν είναι δυνατόν να αντιμετωπίζετε τη διοίκηση μόνο σαν αποδιοπομπαίο τράγο, που της φορτώνετε ό,τι είστε ανίκανοι να εφαρμόσετε. Ακόμα και τη διαφαινόμενη αποτυχία του παρόντος νομοσχεδίου θα τη χρεώσετε στους δημοσίους υπαλλήλους, που δεν μοιράστηκαν το όραμά σας και δεν συνεργάστηκαν στις μεταρρυθμίσεις σας. Δεν είναι δυνατόν να αντιμετωπίζετε τον ελληνικό λαό ως συνονθύλευμα ηλιθίων. Κρίση έχει και καταλαβαίνει πολύ καλά. Αποτελέσματα προσδοκά και όχι φανφάρες και τυμπανοκρουσίες. 
Εισάγετε σύνδρομα διχόνοιας στους υπαλλήλους του ιδιωτικού τομέα σε σχέση με αυτούς του δημοσίου, για να έχουν την προσοχή τους αλλού και να μη βλέπουν την κατάλυση όλων των εργασιακών τους δικαιωμάτων.
Διαφημίζετε τις απολύσεις στους ανέργους, παίζοντας με το ασυνείδητο του μυαλού τους, για να μην κατεβαίνουν στις πορείες διαμαρτυρίας ενάντια στα μέτρα ανθρωπιστικής κρίσης που λαμβάνετε. 
Μετά από τις οριζόντιες περικοπές, εισάγετε και οριζόντιες αξιολογήσεις. Το 15% κάθε υπηρεσίας είναι σίγουρα κακό και το 20% είναι άριστο. Εάν, όμως, δεν είναι έτσι; Αν είναι το 5% άριστο και το 60% κακό ή αν δεν υπάρχουν τεμπέληδες και είναι όλοι άριστοι; Η ουτοπία της αξιολόγησης αποκαλύπτει τη βλακεία μιας πολιτικής ηγεσίας που παλινδρομεί ασταμάτητα μεταξύ νεοφιλελευθερισμού και υποκρισίας.
Το σύστημα που εισάγετε είναι καινοφανές και δεν εφαρμόζεται σε κανένα μέρος του κόσμου. Σας καλούμε να μας πείτε έστω μία εταιρεία στον ιδιωτικό τομέα, στην Αμερική, που να εφαρμόζει το σύστημα το οποίο πάτε να περάσετε εσείς. Για παράδειγμα, εμείς γνωρίζουμε ότι η εταιρεία «MICROSOFT» έχει εγκαταλείψει το σύστημα αυτό πριν από πάρα πολλά χρόνια ως αποτυχημένο. 
Και, βέβαια, επειδή σας άκουσα στην πρωτολογία σας να επικαλείστε ότι είχατε καλέσει στους φορείς στην ΑΔΕΔΥ, δεν μας είπατε ότι το Εθνικό Κέντρο Δημόσιας Διοίκησης και Αυτοδιοίκησης απέρριψε επίσημα τη διαδικασία αξιολόγησης. Και αυτό αποδεικνύει ότι έχετε αποτύχει. Το ίδιο αποτυχημένες είναι και οι παρούσες διατάξεις. 
Μία παρατήρηση μόνο: Όσο κι αν κρύβεστε, οι πολίτες θα σας βρουν. Ο Υπουργός Οικονομικών ήταν άφαντος μέχρι χθες, για να μην υπογράψει το νομοσχέδιο της μικρής ΔΕΗ, το οποίο πέρασε από το Κοινοβούλιο χωρίς την υπογραφή του, με την υπογραφή του κ. Στουρνάρα που δεν είναι πλέον Υπουργός.
Βλέπουμε, όμως, ότι η υπογραφή του, φαρδιά πλατιά, υπάρχει στην τροπολογία 1546/83 της 4ης Ιουλίου στις 15:10΄, για το βόλεμα των δικών σας παιδιών στα υπουργικά γραφεία. Τη βλέπουμε και σε μια άλλη τροπολογία, στην 1552/84 της 7ης Ιουλίου 2014 και ώρα 11:00΄. 
Μας μιλάτε για μείωση δαπανών και ορθή χρήση των ανθρωπίνων πόρων, αλλά πρώην Υπουργοί φαίνεται να κρατούν πάνω από δέκα αστυνομικούς φρουράς, παρ’ όλο που μετά τον ανασχηματισμό είναι Βουλευτές και δικαιούνται μόνο δύο. Εάν αληθεύουν οι καταγγελίες που φτάνουν στο γραφείο μου –και είμαι σίγουρη και στο δικό σας- αναμένουμε άμεσα, μέχρι αύριο, τις ενέργειές σας.
Η τροπολογία 1560/88 αποτελεί άλλη μία παραδοχή αποτυχίας, καθώς εγκρίνετε, εκ των υστέρων, έξοδα που είχατε πραγματοποιήσει, αλλά δεν θέλατε να εμφανίσετε για να πετύχετε το πλεόνασμα της δημιουργικής λογιστικής. Σε καμμία περίπτωση δεν δικαιολογείται στην τροπολογία ο λόγος μεταφοράς των δαπανών.
Εν κατακλείδι, το νομοσχέδιο δεν είναι μόνο παράδειγμα ανορθολογικής νομοθέτησης, δεν είναι μόνο πρόχειρο και ανεφάρμοστο, είναι προβληματικό, γιατί επιτρέπει τη διαιώνιση καταδικαστέων πρακτικών και αποτελεί δικαιολογία κομματικοποίησης της δημόσιας διοίκησης και γιγάντωσης της κακώς εννοούμενης γραφειοκρατίας. Βλέπετε, «Είναι δύσκολο να σταθεί όρθιο ένα άδειο σακί», όπως είχε πει και ο Βενιαμίν Φραγκλίνος, διότι πέφτει από το βάρος της κριτικής.
Ευχαριστώ, κύριε Πρόεδρε.",121587,""," ΡΑΧΗΛ ΜΑΚΡΗ",166,"",166
"3702","
"," Ευχαριστούμε κι εμείς. 
Ο κ. Αρβανίτης έχει τον λόγο.",121588,"Chairman","ΠΡΟΕΔΡΕΥΩΝ",74,"",74
"3703","
"," Ευχαριστώ, κύριε Πρόεδρε. 
Οι εξ ημών ποινικολόγοι γνωρίζουν ότι η αγορητική απόδοσις ενός είτε υπερασπιστού της πολιτικής αγωγής είτε υπερασπιστού ενός κατηγορουμένου, είτε η αγορητική απόδοσις ενός Βουλευτού, εξαρτάται κατά το μάλλον ή ήττον από την ψυχική του διάθεση, την εν γένει ψυχολογική του κατάσταση. 
Ο έχων την τιμή να σας ομιλεί είναι φυσικό να μην βρίσκεται σε καλή ψυχική διάθεση. Και τούτο διότι οι μισοί από εμάς είναι στη φυλακή, άλλοι είναι σε κατ’ οίκον περιορισμό, άλλοι ανακρίνονται ακόμη. Συνεχώς συρόμεθα ενώπιων ανακριτών και εισαγγελέων –μάλιστα για τον τελευταίο δεν έχω πληροφορηθεί τι έχει συμβεί και αν έχουν αποφασίσει ή αν έχουν διαφωνήσει εισαγγελεύς και ανακριτές- με μια κατασκευασμένη, κυριολεκτικά, κατηγορία, που δεν στέκει ούτε λογικά ούτε και νομικά. Είναι νόμω και ουσία αβάσιμος, αδιανόητος και απαράδεκτος. 
Κι όμως, αυτή η δίωξη, αυτός ο διωγμός συνεχίζεται με τη συμμετοχή όλων των παραγόντων, πολιτικών, δικαστικών και άλλων. Και αυτό είναι γνωστό. Και αυτό είναι πραγματική καταισχύνη και για το κοινοβουλευτικό σύστημα, αλλά γενικότερα για την ίδια την πατρίδα μας η οποία δίδει εξετάσεις! 
Και οι πρώτες εξετάσεις οι οποίες δίδονται στον υπόλοιπο κόσμο, δεν είναι το αν μια χώρα οικονομικά αναπτύσσεται ή είναι ήδη ανεπτυγμένη και υπόδειγμα αναπτύξεως για άλλες χώρες. Το πρώτο είναι αν κρατεί το δίκαιο σε αυτήν την χώρα, αν ευρύθμως λειτουργεί η δικαστική εξουσία. Και εδώ έχουμε δώσει τις αρνητικότερες εξετάσεις. 
Είναι πρωτοφανές αυτό το οποίο συμβαίνει. Και οι φίλοι μας οι Αμερικανοί και οι φίλοι μας, οι σύμμαχοί μας, οι εταίροι μας Ευρωπαίοι, ούτε μία φωνή διαμαρτυρίας οι υποκριταί! 
Κύριε Πρόεδρε, κυρίες και κύριοι Βουλευταί, το θέμα της σταδιακής εκχωρήσεως των δικαιωμάτων της ΔΕΗ -γιατί αυτό το 30% θα γίνει 40%, θα γίνει 60% κοκ., όπως γίνεται στα ορυχεία, όπως θα γίνει στα πετρέλαια, στο φυσικό αέριο και παντού- δεν είναι τίποτε άλλο παρά ένα χτύπημα ακόμη στον κύριο μοχλό παραγωγικής ανασυγκροτήσεως της πατρίδας μας, την οποία δεν επιθυμεί η Κυβέρνηση. Και έχει αποδείξει επανειλημμένως ότι δεν επιθυμεί αυτήν την παραγωγική ανασυγκρότηση. 
Ήθελα να πω, εξ αφορμής λαβών της ομιλίας του κ. Λαφαζάνη, ο οποίος ανέφερε ενώπιών σας ότι τα κόμματα της Αντιπολιτεύσεως -τα οποία, μάλιστα, χαρακτήρισε με ένα συγκεκριμένο επιθετικό προσδιορισμό- έκαναν πρόταση, με υπογραφές υπερβαίνουσες το απαιτούμενο όριο, το εξής: Εξαιτίας αυτού του επιθετικού προσδιορισμού, τον οποίο δεν επιθυμώ να επαναλάβω, θα ήθελα να σας ενημερώσω, να σας δηλώσω ότι και ο Λαϊκός Σύνδεσμος - Χρυσή Αυγή έκανε οπωσδήποτε και αυτός τη δική του πρόταση. 
Όσον αφορά το θέμα του δημοψηφίσματος, ερωτάται: Είναι αφέλεια ή είναι άγνοια της προσφάτου πολιτικής ιστορίας της πατρίδος μας; Τι από τα δύο; Πότε έγινε δημοψήφισμα για κρίσιμα εθνικά θέματα, όπως είναι αυτό της ΔΕΗ, όπως είναι της δουλείας μας κατά την ένταξη στην Ευρωπαϊκή Ένωση και στο ευρώ και άλλα πολλά, εθνικά θέματα, κοινωνικά θέματα, οικονομικά θέματα; Πότε έγινε δημοψήφισμα για να γίνει και τώρα; 
Δεν θέλω να κάνω τον κακό προφήτη. Δεν τολμάει η Κυβέρνηση να κάνει δημοψήφισμα. Γιατί τι σημαίνει δημοψήφισμα; Σημαίνει λαϊκή κυριαρχία. Εκεί θα πάει ο λαός και θα πει «ναι» ή «όχι». Και μη μου πείτε ότι ο λαός ο οποίος πρόσκειται προς τη Συμπολίτευση, για διαφόρους λόγους και όχι ιδεολογικούς –γιατί εδώ που τα λέμε δεν μπορώ να χαρακτηρίσω την κυβερνώσα πλειοψηφία ως έχουσα οποιαδήποτε ιδεολογία και προκαλώ από του Βήματος να μου πείτε σε ποια ιδεολογία πιστεύετε αλήθεια, γιατί εγώ δεν έχω καταλάβει ακόμη ποια είναι αυτή η ιδεολογία- θα πάει και θα πει, «Όχι, η ΔΕΗ είναι δική μου. Είναι το σπίτι μου η ΔΕΗ και δεν έχεις δικαίωμα κύριε, επειδή με εξαπάτησες και κέρδισες μία πλειοψηφία, απατηλά, λέγοντας…» κλπ.. Ας μην επαναλάβω, όμως, τα ίδια που είχα πει την περασμένη Πέμπτη όσον αφορά στον πολιτικό απατεώνα που ακούει στο όνομα Σαμαράς, ο οποίος έλεγε τόσα και τόσα περί ΑΟΖ και ότι είναι απάνθρωπο να απολύεις κόσμο, ότι δεν θα κόψει μισθούς και συντάξεις και κάνει ακριβώς τα αντίθετα.
Ποιους κοροϊδεύουμε; Δημοκρατία σημαίνει δημοψήφισμα. Αυτή είναι η πραγματική δημοκρατία. Ε, λοιπόν, δυστυχώς δεν θα γίνει. Δεν θα το αποτολμήσει, γιατί οι εντολείς αυθέντες των τους το απαγορεύουν. Νομίζετε ότι είναι ανεξάρτητη αυτή η συγκυβέρνηση ΠΑΣΟΚ-Νέας Δημοκρατίας; Εντολοδόχος υπάκουος είναι και τίποτα άλλο πέραν αυτού.
Όσον αφορά το συγκεκριμένο θέμα, θέλω να πω δύο λέξεις. Οι προλαλήσαντες αγορηταί της Αντιπολιτεύσεως ηνάλωσαν χρόνο, προκειμένου να ασκήσουν κριτική σε αυτήν την τροποποίηση των διατάξεων του Δημοσιοϋπαλληλικού Κώδικος. Κριτική και κατηγορίες. Διερωτώμαι: Γιατί σπατάλησαν το χρόνο τους; Μήπως εξέτρεφαν την παραμικρά ελπίδα ότι η Κυβέρνηση είναι τόσο ευαίσθητη, που αυτομάτως θα το απέσυρε; Το ξέρω, δύο χρόνια είμαι εδώ και οιοδήποτε νομοσχέδιο έρχεται προς ψήφιση περνά. Γιατί; Γιατί είναι η αρχή της πλειονοψηφίας, ασχέτως αν αυτή η πλειονοψηφία είναι απατηλή, γιατί εξεμαιεύθη, αφηρπάσθη, εληστεύθη –θα διακινδύνευα τον όρο- από τον ελληνικό λαό με απάτες. Αυτό είναι το ζήτημα. 
Όσον αφορά αυτό το ειδικό θέμα, είναι βέβαιο ότι χρειαζόμαστε εκ βάθρων λειτουργική ανασυγκρότηση. Όμως, πώς θα γίνει αυτή η λειτουργική ανασυγκρότηση των δημοσίων υπηρεσιών, όταν δεν δύναστε εσείς της Κυβερνήσεως; Βέβαια, κακώς κάνω και σας απευθύνομαι. Όχι, τέτοια τιμή δεν θέλω να σας την κάνω και γι’ αυτό, κύριε Πρόεδρε, σε εσάς απευθύνομαι και στους κυρίους Βουλευτές. Πώς θα γίνει, λοιπόν, αυτή η λειτουργική ανασυγκρότηση των δημοσίων υπηρεσιών, όταν δεν δύνανται, ούτε θέλουν να επιφέρουν οποιαδήποτε λειτουργική ανασυγκρότηση των δημοσίων υπηρεσιών; Οποιαδήποτε τροποποίηση οιουδήποτε Κώδικος ή μεμονωμένου νόμου γίνεται σύμφωνα με τα προαπαιτούμενα των τοκογλύφων. Έχετε την εντύπωση ότι με αυτό το νομοσχέδιο θα παταχθεί η γραφειοκρατία, θα πάψει να υπάρχει αναξιοκρατία, θα απαλλαγεί ο δημόσιος τομεύς από τον κομματισμό και από τον παραγοντισμό ορισμένων συνδικαλιστών; 
Δεν το πιστεύω. Αυτό έχει αποδείξει η πράξη και τα προηγούμενα. Κατά ταύτα, είναι να ματαιοπονεί κανείς, όταν αναφέρεται ειδικά ή κρίνει ή κατακρίνει τα άρθρα αυτού του νομοσχεδίου.
Θα ήθελα με την άδεια του κυρίου Προέδρου, αν δεν έχω υπερβεί το χρόνο μου και φρονώ ότι δεν τον έχω υπερβεί…",121589,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"3704","
"," Έχετε τρία λεπτά ακόμη.",121590,"Chairman","ΠΡΟΕΔΡΕΥΩΝ",74,"",74
"3705","
"," Σας ευχαριστώ, κύριε Πρόεδρε.
Θα ήθελα να πω πράγματα γνωστά σε όλους μας. Τι, δηλαδή; Ο προορισμός αυτού του χώρου, που λέγεται «ναός της δημοκρατίας» –και καλώς λέγεται- είναι η λειτουργία της δημοκρατίας -γι’ αυτό και ονομάσθη έτσι- χάριν του λαού, όμως, και τους έθνους και με ένα γνώμονα, τις συνταγματικές αρχές της ελευθερίας του λόγου, της λαϊκής κυριαρχίας -τι είναι αυτό;- και της διακρίσεως των εξουσιών. Άλλο πάλι. Τη θέση, όμως, της δημοκρατικής λειτουργίας έχει καταλάβει ο άκρατος κομματικός κοινοβουλευτισμός, που λειτουργεί αποκλειστικά χάριν των κομματικών συμφερόντων και των συμφερόντων της σιωνιστικής τραπεζικής αδηφαγίας, με αποτέλεσμα να πλήττονται τα συμφέροντα του λαού και του έθνους.
Εδώ μιλάμε για διάκριση εξουσιών. Δεν ήταν ανάγκη να έρθει ο Ντιβερζέ να μας το πει και να ανατρέψει την αφελή, αλλά πολύ ωραία, αποδεκτή και δίκαιη θεωρία του Μοντεσκιέ. Μία εξουσία υπάρχει: η εκτελεστική. Και αυτή η εξουσία, η εκτελεστική, κάνει ό,τι θέλει με την πλειονοψηφία που απατηλώς διαθέτει. 
Κατά ταύτα, υπάρχουμε εμείς ως νομοθετική εξουσία, ως νομοθετικά όργανα; Διαδραματίζοντας το ρόλο αυτόν που διαδραματίζουμε, κατ’ αυτόν τον τρόπο, έχουμε καταργηθεί ουσιαστικά. 
Πέραν αυτού, υπάρχει δικαστική εξουσία; Υπάρχει και Δικαστικό Σώμα, παρακολούθημα κυριολεκτικώς της εκτελεστικής εξουσίας. 
Όμως, είχαμε και ένα ευτράπελο. Το είπα και την περασμένη Πέμπτη, αλλά θα ήθελα να το επαναλάβω, γιατί αξίζει τον κόπο. Πρώτη φορά έχουμε επέμβαση της δικαστικής εξουσίας στη νομοθετική εξουσία. Τι, δηλαδή; Στην περίπτωση του ομιλούντος είπαν ότι στο Κοινοβούλιο έχω δικαίωμα να μιλώ. Τι είπαν, δηλαδή, αυτοί οι άνθρωποι; Δεν ξέρω αν είναι αφελείς, δεν ξέρω τι είναι, δεν υπάρχει χαρακτηρισμός, προκειμένου να τους χαρακτηρίσω. Τι είπαν; Ότι μου αναγνωρίζουν το δικαίωμα που μου έδωσε ο λαός ως αντιπροσώπου του έθνους να ομιλώ εδώ εις το Κοινοβούλιο. Αλήθεια; Έχετε καμμία εξουσία εσείς, για να μου αναγνωρίσετε εμένα αυτό το δικαίωμα; 
Περαιτέρω, μου εστέρησαν το δικαίωμα της ελευθερίας του λόγου έξω, να επικοινωνώ με το λαό καθ’ άπασαν την επικράτεια, να ακούω τα προβλήματά του ή να λέγω και εγώ τας απόψεις μου. Αυτό είναι επέμβαση της δικαστικής στη νομοθετική εξουσία και το χαρακτηρίζω βέβαια ευτράπελο.
Αυτά τα γενικά ήθελα να πω. Ελευθερία του λόγου υπάρχει. Πράγματι, αλλά τι να την κάνουμε την ελευθερία του λόγου, όταν αυτός ο λόγος λέγεται και εκφωνείται σε ώτα μη ακουόντων, σε ώτα διατεταγμένων να εκτελέσουν και να φέρουν εις πέρας συγκεκριμένη αποστολή, η οποία θα καταστρέψει το λαό και το έθνος.
Αυτά ήθελα να πω, κύριε Πρόεδρε, και ευχαριστώ πολύ.",121591,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"3706","
"," Ευχαριστούμε και εμείς.
Επιστρέφουμε στον κατάλογο των ομιλητών, γιατί ορισμένοι Κοινοβουλευτικοί Εκπρόσωποι είναι στη Διάσκεψη των Προέδρων.
Τον λόγο έχει η κ. Χαραλαμπίδου.",121592,"Chairman","ΠΡΟΕΔΡΕΥΩΝ",74,"",74
"3707","
"," Κύριε Πρόεδρε, με το σημερινό νομοσχέδιο η Κυβέρνηση προωθεί ένα νέο θεσμικό πλαίσιο επιλογής προϊσταμένων στο δημόσιο, προετοιμάζοντας νέα έφοδο στις θέσεις ευθύνης. 
Ο σκοπός του νομοσχεδίου και της Κυβέρνησης, φυσικά, είναι να ελέγξει πλήρως τη διοικητική ιεραρχία και να επιβάλλει πλήρη συμμόρφωση προς τα μνημονιακά σχέδια στο χώρο του δημοσίου, συνεχίζοντας και διευρύνοντας τον άκρατο κομματισμό. Επιχειρεί στην ουσία, όπως και με τη διαδικασία της αξιολόγησης, αλλά και με άλλα μέτρα στο χώρο της δημόσιας διοίκησης να ευθυγραμμίσει τις κυβερνητικές, αντιδραστικές, αντιλαϊκές πολιτικές επιλογές με το προσωπικό το οποίο θα πρέπει να τις εφαρμόσει.
Οι προκλητικές μεταβατικές διατάξεις με τον αυθαίρετο και μικροκομματικό διορισμό των προϊσταμένων διαμορφώνουν ένα αποκρουστικό και αντίθετο με τα συμφέροντα των πολιτών, αλλά και των εργαζόμενων σύστημα «ημετέρων» άκρατης κομματικοποίησης, ένα σύστημα που μας γυρίζει στις αρχές του προηγούμενου αιώνα. 
Δεν θα σταθώ στις διατάξεις του ίδιου του νομοσχεδίου. Εξάλλου, πάρα πολύ σωστά και καλά η εισηγήτρια του ΣΥΡΙΖΑ, η κ. Σταμπουλή, τις ανέλυσε, όπως και οι άλλοι Βουλευτές από το ΣΥΡΙΖΑ. Θα προσπαθήσω, όμως, να περιγράψω σύντομα το δικό μας πολιτικό σκεπτικό, το πώς βλέπουμε εμείς τη δημόσια διοίκηση, πώς βλέπουμε εμείς την ιεραρχία και τις διαδικασίες επιλογής προσωπικού, μιας που το μόνιμο ερώτημα από τη μεριά της συγκυβέρνησης ΠΑΣΟΚ και Νέας Δημοκρατίας είναι «ποιες είναι οι δικές σας προτάσεις;», ότι δεν έχουμε δικές μας προτάσεις.
Εμείς, λοιπόν, ως ΣΥΡΙΖΑ λέμε ότι η αναβάθμιση του ρόλου του ανθρώπινου δυναμικού της δημόσιας διοίκησης, η εμπιστοσύνη και η στήριξη στους ανθρώπους που δουλεύουν ήδη στο δημόσιο τομέα, οι οποίοι θα αναλάβουν καθοριστικό ρόλο στην παραγωγική, αλλά και κοινωνική ανασυγκρότηση της χώρας αποτελούν κομβικό σημείο της πολιτικής του ΣΥΡΙΖΑ. 
Στόχος αυτής της πολιτικής, της πολιτικής του ΣΥΡΙΖΑ, είναι να εξασφαλίζεται η αποτελεσματική και η αξιοκρατική λειτουργία της κρατικής μηχανής, αποκλειστικά όμως για την κάλυψη των αναγκών των πολιτών. 
Κρίσιμο σημείο σ’ αυτήν την κατεύθυνση αποτελούν ασφαλώς ο τρόπος και οι διαδικασίες επιλογής της διοικητικής ιεραρχίας. Εμείς ως ΣΥΡΙΖΑ έχουμε την πολιτική βούληση –και μπορούμε και θα το κάνουμε- να εξαλείψουμε τις χρόνιες παθογένειες που μαστίζουν τη δημόσια διοίκηση. Και αυτές ξέρετε πολύ καλά ποιες είναι. Είναι ο κομματισμός, είναι οι πελατειακές σχέσεις, είναι η εξάρτηση της διοικητικής ιεραρχίας από την εκάστοτε κυβερνητική εξουσία, οι οποίες είναι απόρροια των μικροκομματικών σκοπιμοτήτων και της νοσηρής, αλλά συνάμα και καταστροφικής πολιτικής πρακτικής που ακολούθησαν τα κόμματα που κυβέρνησαν για δεκαετίες τον τόπο, και το ΠΑΣΟΚ και η Νέα Δημοκρατία.
Απέναντι, λοιπόν, σε ένα σύστημα διοίκησης κλειστών κυκλωμάτων, κλειστών θυρών, ένα σύστημα διοίκησης αδιαφάνειας, κομματικών εξυπηρετήσεων, παράκαμψης των υπηρεσιακών δομών, αυθαίρετης διαχείρισης κονδυλίων και ένα σύστημα παντελούς απουσίας κοινωνικής λογοδοσίας, εμείς ως Αριστερά αγωνιζόμαστε για μια δημόσια διοίκηση δημοκρατικά διαρθρωμένη, αξιοκρατική, διαφανή, απαλλαγμένη από κάθε μορφή κομματικής εξάρτησης και γραφειοκρατίας, θωρακισμένη απέναντι σε ιδιωτικά συμφέροντα που λυμαίνονται σφαίρες της δημόσιας λειτουργίας, απέναντι σε ιδιωτικά συμφέροντα που αναπτύσσουν ιδιαίτερες σχέσεις με τομείς του κρατικού μηχανισμού αλλά και της κρατικής διοίκησης και εσείς αυτά ακριβώς ενισχύετε με το σημερινό νομοσχέδιο. 
Εμείς αγωνιζόμαστε ως ΣΥΡΙΖΑ για ένα δημόσιο βασισμένο στην κοινωνική συμμετοχή, αλλά και στον κοινωνικό έλεγχο. Mε γνώμονα την ανάγκη αποκατάστασης της πλήρους αξιοκρατίας στην επιλογή θέσεων ευθύνης στο δημόσιο θα επιδιώξουμε τη διαμόρφωση ενός νέου δημοκρατικού πλαισίου επιλογής των προϊσταμένων στο δημόσιο, μετά από μεγάλο διάλογο με το εργατικό κίνημα και τους συνδικαλιστικούς φορείς στο δημόσιο χώρο, που να διασφαλίζει τη δημοκρατική και διαφανή επιλογή, την αντικειμενικότητα, το αδιάβλητο των κρίσεων, την αξιοκρατία, τη μοριοδότηση με βάση σαφή, αντικειμενικά και μετρήσιμα κριτήρια, με στόχο την αξιοκρατική και λειτουργική στελέχωση των δημοσίων υπηρεσιών και φυσικά, θα ενισχύσουμε αποφασιστικά τη συμμετοχή των εκπροσώπων των εργαζομένων στις επιτροπές των επιλογών. 
Για εμάς, βέβαια, οι όποιες προσπάθειες και οι μεταρρυθμίσεις περνούν απαραίτητα μέσα από μία νέα δημόσια διοίκηση, διαφορετικά διαρθρωμένη, μία δημόσια διοίκηση δημοκρατική, με ουσιαστική ενίσχυση και αναβάθμιση του δημόσιου και του κοινωνικού της χαρακτήρα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Επιτρέψτε μου μισό λεπτό ακόμη, κύριε Πρόεδρε, παρακαλώ.",121593,""," ΔΕΣΠΟΙΝΑ ΧΑΡΑΛΑΜΠΙΔΟΥ",291,"",291
"3708","
"," Παρακαλώ, συνεχίστε.",121594,"Chairman","ΠΡΟΕΔΡΕΥΩΝ",74,"",74
"3709"," 
"," Χρειάζεται να στηριχθούμε στο ανθρώπινο δυναμικό, χρειάζεται η δημόσια διοίκηση να έχει κοινωνική αποτελεσματικότητα, να λειτουργεί με κανόνες διαφάνειας, κυρίως όμως χρειάζεται η χώρα μας –και ειδικά σε τέτοιες συνθήκες κρίσης- μια δημόσια διοίκηση που να είναι αποκλειστικά στην υπηρεσία των εργαζομένων και του λαού και να λειτουργεί αποκλειστικά προς όφελος των εργαζομένων και του λαού, μακριά από τον κομματισμό, μακριά από το ρουσφέτι γιατί μόνο έτσι μπορεί να μετατραπεί σε βασικό εργαλείο για την αναπτυξιακή και την παραγωγική ανασυγκρότηση της χώρας μας. 
Η αναμόρφωση της δημόσιας διοίκησης, κύριοι συνάδελφοι, για εμάς ως ΣΥΡΙΖΑ δεν μπορεί να έχει ουδέτερο χαρακτήρα. Σχετίζεται, πριν απ’ όλα, με το ποια πολιτική ασκείται και εξαρτάται από το χαρακτήρα και το ρόλο που επιλέγουν οι πολιτικές για τη λειτουργία του ίδιου του κράτους. Για εμάς, ο δημόσιος χώρος, ο δημόσιος τομέας πρέπει να ανήκει σε όλο το λαό, κυρίως όμως πρέπει να ανήκει στην πλατιά θιγόμενη κοινωνική πλειοψηφία, στους εργαζόμενους στο δημόσιο, αλλά κυρίως στον ιδιωτικό τομέα, στους άνεργους, στους συνταξιούχους, στα υπόλοιπα λαϊκά στρώματα που βιώνουν τις συνέπειες της καπιταλιστικής κρίσης. 
Εμείς ως Αριστερά αγωνιζόμαστε για μια δημόσια διοίκηση που θα ανήκει σε μια κοινωνία διαφορετική, μια κοινωνία που θέλει να σχεδιάσει τη ζωή της τελείως διαφορετικά, ιεραρχώντας πάνω στις δικές της ανάγκες. Και αυτές οι ανάγκες πρωτίστως είναι η υγεία, η παιδεία, το δικαίωμα στην εργασία και οι κοινωνικές παροχές. Εμείς αυτή τη δημόσια διοίκηση θέλουμε και γι’ αυτόν τον λόγο θα καταψηφίσουμε το νομοσχέδιό σας. 
(Χειροκροτήματα από την πτέρυγα του ΣΥΡΙΖΑ)",121595,""," ΔΕΣΠΟΙΝΑ ΧΑΡΑΛΑΜΠΙΔΟΥ",291,"",291
"3710","
"," Κύριε Πρόεδρε, μπορώ να έχω για ένα δευτερόλεπτο τον λόγο;",121596,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"3711"," 
"," Για ποιο λόγο, κύριε συνάδελφε;",121597,"Chairman","ΠΡΟΕΔΡΕΥΩΝ",74,"",74
"3712"," 
"," Επειδή άφησα απληροφόρητο το Τμήμα και ιδιαίτερα την Κυβέρνηση, η οποία θα χαρεί ιδιαιτέρως, γιατί αυτή κατευθύνει τα πάντα, θέλω να πω ότι και ο Βουλευτής Ηλίας Κασιδιάρης οδηγήθη μετά την ανάκριση σιδηροδέσμιος στις φυλακές. Αυτό είναι το φρικτό μεγαλείο μας!",121598,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"3713","
"," Κύριε συνάδελφε, δεν μπορούμε να σχολιάζουμε αποφάσεις της δικαιοσύνης, τουλάχιστον εμείς από εδώ. 
Ο κ. Μπάρκας έχει τον λόγο.",121599,"Chairman","ΠΡΟΕΔΡΕΥΩΝ",74,"",74
"3714","
"," Ευχαριστώ, κύριε Πρόεδρε. 
Πρέπει να δούμε τη σοβαρότητα με την οποία το Α΄ Θερινό Τμήμα αντιλαμβάνεται τις διαδικασίες της ψήφισης σοβαρών νομοσχεδίων στη Βουλή. Διότι, κύριε Πρόεδρε, αυτό σίγουρα δεν είναι σωστή εικόνα Βουλευτών, οι οποίοι σέβονται τον εαυτό τους και συμφωνούν ή διαφωνούν με τα προτεινόμενα νομοσχέδια και είναι απόντες όλοι. 
Εάν κοιτάξουμε δε, τον κατάλογο των ομιλητών, σταματά η διαδικασία αυτή για το συγκεκριμένο νομοσχέδιο σε έντεκα ομιλητές, η πλειοψηφία των οποίων είναι Βουλευτές του ΣΥΡΙΖΑ. Υπάρχουν δε, κόμματα της Κυβέρνησης, κύριε Υπουργέ, από τα οποία δεν έχει δηλωθεί κανείς Βουλευτής να μιλήσει. Και αναφέρομαι στο ΠΑΣΟΚ. 
Κύριε Πρόεδρε, νομίζω ότι αυτό δεν συνάδει με τη σοβαρότητα με την οποία αντιλαμβανόμαστε την ψήφιση ή όχι νομοσχεδίων. Διότι, βεβαίως, η Κυβέρνηση θα επικαλεστεί ορθώς τη λογική της δεδηλωμένης, αλλά αυτό σίγουρα δεν είναι εικόνα. Ελπίζω, κύριε Υπουργέ, να συμφωνείτε και εσείς σ’ αυτό. 
Επίσης, πρέπει να συμφωνήσουμε, κύριε Υπουργέ, ότι έχουμε ταξικές διαφορές. Εγώ και εσείς ανήκουμε σε άλλη τάξη. Πρέπει να συμφωνήσουμε σ’ αυτό και στο ότι αντιλαμβανόμαστε διαφορετικά τα πράγματα. Εσείς υπερασπίζεστε τον ιδιωτικό τομέα στο όλον του και κυρίως αυτούς οι οποίοι είναι υψηλόβαθμοι του ιδιωτικού τομέα και από την άλλη μεριά, εμείς αντιλαμβανόμαστε τη συνύπαρξη του ιδιωτικού τομέα με ένα κράτος κοινωνικό. 
Εγώ, κύριε Υπουργέ, είμαι γεννημένος το 1981. Εάν πούμε ότι αρχίζω να αποκτώ πολιτική αντίληψη στα δώδεκα μου χρόνια, φτάνουμε στο 1993. Εκλέχθηκα Βουλευτής το 2012. Θα ήθελα να με ενημερώσετε από το 1975 έως και σήμερα ποια κόμματα κυβέρνησαν και ποια κόμματα διορίσανε. Διότι αυτό το ξεχνάμε. Εκτός και αν μου λέτε ότι από το 1975 έως το 1993 κυβερνούσε η Αριστερά και ήταν αυτή η υπεύθυνη για την πληθώρα των διορισμών. 
Εσείς, λοιπόν, διεκδικείτε ένα μικρό και ευέλικτο δημόσιο κράτος, ενώ εμείς κατηγορούμαστε ότι θέλουμε να δημιουργήσουμε έναν γίγαντα –λέει- και θέλουμε να διορίσουμε όλον τον κόσμο. Κάνετε λάθος. Εμείς υπερασπιζόμαστε το κοινωνικό κράτος, τις κοινωνικές δομές, τις οποίες εσείς, ακόμα και με αυτό το νομοσχέδιο, έχετε βάλει στη διαδικασία της αποδιάρθρωσης. 
Ας δούμε λίγο την προϊστορία αυτού του πράγματος. Η κυρία Υφυπουργός δίπλα σας ήταν αυτή η οποία ανήκε στην προηγούμενη κυβέρνηση του κ. Παπανδρέου. Ξεκινήσαμε με ύβρεις προς τους δημοσίους υπαλλήλους του στυλ «έχουμε τεμπέληδες, διοικούμε ένα τεμπέλικο κράτος, οι δημόσιοι υπάλληλοι είναι πάρα πολλοί και κοιμούνται, δεν πηγαίνουν στις δουλειές τους κ.λπ.. Και συνεχίστηκε βέβαια, αυτή η περιγραφή ακόμη και σήμερα. Που αποσκοπεί αυτή η περιγραφή; Αυτό το πράγμα δημιουργεί τον λεγόμενο κοινωνικό αυτοματισμό, δηλαδή να μπουν οι δημόσιοι υπάλληλοι εναντίον των ιδιωτικών υπαλλήλων, σαν να μην έχουν καμμία ταξική και κοινωνική αλληλουχία αυτά τα πράγματα, αλλά πρέπει ο δημόσιος υπάλληλος να είναι ο δακτυλοδεικτούμενος και ο ιδιωτικός υπάλληλος να είναι αυτός ο οποίος πρέπει να παίρνει όλα τα λεφτά, κατά τη δική σας αντίληψη. 
Η διαθεσιμότητα, κύριε Υπουργέ, ήταν ένα πράγμα, το οποίο λέτε ότι ήταν μνημονιακή υποχρέωση. Εσείς έρχεστε τώρα και μας λέτε ότι έπρεπε να γίνουν ούτως ή άλλως και ας είναι στο μνημόνιο. 
Σας ρωτώ: Αν η χώρα μπήκε στο μνημόνιο το 2010 και εσείς εκλέγεστε Βουλευτής -από πότε; Συγγνώμη κιόλας, δεν θυμάμαι- έχετε σκεφτεί πόσους διορισμούς ως Κυβέρνηση έχετε πράξει; Έχετε υπολογίσει; Το έχετε κάνει αυτό; Πραγματικά, αν το έχετε κάνει, έρχεστε τώρα και λέτε ότι καλώς τα κάναμε τότε, αλλά έρχομαι εγώ ο ίδιος, που τα έκανα αυτά, για να διορθώσω την κατάσταση; Δηλαδή μπορεί ο βιαστής να είναι και ο συνήγορος του θύματος; 
Υπάρχει μια αντίφαση σε αυτό. Και βεβαίως, ποιους εντάσσετε στις διαθεσιμότητες; Εντάσσετε αυτές, τις κοινωνικές ομάδες τις οποίες δεν μπορείτε να ακουμπήσετε, που δεν είχαν πελατειακή σχέση μαζί σας. Ήταν όλοι αυτοί οι οποίοι είτε χρησιμοποίησαν την παλιά επετηρίδα –ας δούμε το παράδειγμα των καθηγητών- είτε αυτοί που πραγματικά χρησιμοποίησαν τον ΑΣΕΠ για να διοριστούν σε δημόσιες θέσεις. Και δεν μπήκαμε στη διαδικασία να εξετάσουμε διάφορες άλλες κατηγορίες, που ενδεχομένως να υπάρχουν στο δημόσιο, που διορίστηκαν χωρίς να έχουν τα απαραίτητα εχέγγυα. 
Είπατε πολλά, κύριε Μητσοτάκη. Είπατε για ανεξαρτησία των θεσμών, για αυτοσυγκράτηση. Μας εγκαλείτε για αυτοσυγκράτηση. Μας το λέτε εσείς αυτό το πράγμα. Και είπατε στην ομιλία σας ότι αυτό δεν είναι ένα αποσπασματικό νομοσχέδιο, αλλά είναι η ουρά νομοθετικών πρωτοβουλιών, που έχει πάρει το Υπουργείο σας. 
Σας ερωτώ: Γιατί, κύριε Μητσοτάκη, το φέρατε σε Θερινό Τμήμα της Βουλής; Γιατί το κάνατε αυτό το πράγμα; Γιατί επιχειρηματολογήσατε υπέρ του κλεισίματος της Βουλής, λέγοντας ότι δεν υπάρχουν άλλα νομοσχέδια, τα οποία πρέπει να συζητήσει το Σώμα και κλείσατε άρον-άρον τη Βουλή και τώρα έρχεστε και καταθέτετε ένα τόσο σοβαρό νομοσχέδιο;
Έχετε πει διάφορα πράγματα, όπως ότι η συνέντευξη υπάρχει παντού, ότι ο γραπτός διαγωνισμός, το ευέλικτο δημόσιο σχετίζεται με την ανάπτυξη, διότι έχουμε λιγότερο δημόσιο, άρα αναπτύσσεται ο ιδιωτικός τομέας κ.λπ.. 
Εγώ θα σας πω ένα συγκεκριμένο παράδειγμα. Δεν είναι της Ευρώπης, είναι παγκόσμιο: Η Γκάνα έχει όντως μικρό δημόσιο. Η Γκάνα όντως τρέχει με 8% ανάπτυξη. Η Γκάνα έχει δημόσια σχολεία, τα οποία στεγάζονται κάτω από δέντρα. Εάν αυτό είναι το μοντέλο το οποίο εσείς ευαγγελίζεστε, εάν αυτό σκέφτεστε για τις επόμενες γενιές, πραγματικά σας λέω ότι «δεν θα πάρω». Αλλά, επειδή μας κατηγορείτε ότι δεν έχουμε θέσεις και ότι ο ΣΥΡΙΖΑ δεν έχει πρόγραμμα, θεωρώ ότι είτε δεν ενδιαφέρεστε να διαβάσετε τις θέσεις των άλλων κομμάτων και έτσι θεωρείτε ότι δεν έχουν πρόγραμμα…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω σε τριάντα δευτερόλεπτα, κύριε Πρόεδρε. 
…είτε όταν έχουμε διαφορετική αντίληψη πάνω σε κομβικά ζητήματα, που αφορούν την κοινωνία και το κράτος, πάλι θεωρείτε ότι δεν έχουμε πρόγραμμα. 
Εγώ θα σας διαβάσω δύο-τρία πραγματάκια για τις θέσεις του ΣΥΡΙΖΑ για τη δημόσια διοίκηση. Ο ΣΥΡΙΖΑ δεν υπερασπίζεται αυτό το πελατειακό, αντιπαραγωγικό, γραφειοκρατικό και κοινωνικά αναποτελεσματικό κράτος, που είναι δημιούργημα των πολιτικών δυνάμεων που κυβέρνησαν τον τόπο. Συμφωνούμε σε αυτό; Μάλλον συμφωνούμε. 
Αντίθετα, πιστεύει ότι η αναβάθμιση και η ριζική αλλαγή της δημόσιας διοίκησης αποτελεί αδήριτη ανάγκη. Και έχουμε ορισμένα πράγματα τα οποία το κάνουν πιο συγκεκριμένο, ότι απέναντι στις λογικές του μικρότερου κράτους ο ΣΥΡΙΖΑ αντιπαραθέτει το αναγκαίο για την οικονομική ανάπτυξη και την κοινωνική συνοχή κράτος, το λιγότερο γραφειοκρατικό και περισσότερο λειτουργικό κράτος με συνολική δημοκρατική αναδιάρθρωση, έτσι ώστε ο δημόσιος τομέας να αποτελεί βασικό μοχλό της παραγωγικής ανασυγκρότησης και της αναπτυξιακής πορείας της χώρας. 
Αυτά είναι λίγα από αυτά που γράφει ο ΣΥΡΙΖΑ στο πρόγραμμά του. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Θα σας πρότεινα, κύριε Υπουργέ, να καθίσετε να το διαβάσετε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)",121600,"","ΚΩΝΣΤΑΝΤΙΝΟΣ ΜΠΑΡΚΑΣ",311,"",311
"3715","
"," Έχουμε ολοκληρώσει τον κατάλογο των ομιλητών από ό,τι διαπιστώνω. Έχουμε τον κ. Νεράντζη, έχουμε την κυρία Υπουργό που θέλει να κάνει κάποια τοποθέτηση και έχουμε και μια δευτερολογία. Άρα, πάμε καλά. 
Κύριε Νεράντζη, έχετε τον λόγο.",121601,"Chairman","ΠΡΟΕΔΡΕΥΩΝ",74,"",74
"3716"," 
"," Ευχαριστώ, κύριε Πρόεδρε. 
Έχει και η διοικητική μεταρρύθμιση τη δική της «κρυφή γοητεία». Όλα τα πράγματα την έχουν, αλλά αυτή την έχει, θα έλεγα, περισσότερο έντονη. Και αυτή η γοητεία σε τι συνίσταται άραγε; Σε μια διαδικασία διαρκούς αναζήτησης οργανωτικών αλλαγών και προσαρμογής των δομών της διοικήσεως στις ανάγκες τις οποίες διαμορφώνουν και προβάλλουν εκάστοτε οι περιστάσεις. Αυτή είναι η κρυφή της γοητεία. 
Υπάρχει μια πλούσια ειλικρινά -για όσους είναι φιλομαθείς- διεθνής βιβλιογραφία, η οποία είναι πολύ αποκαλυπτική. Ο Τσάπμαν, ο Μέγιερ, ο Όλριχ και άλλοι πολλοί έχουν γράψει για αυτές τις πανταχού εμφανιζόμενες συνεχείς αλλαγές. 
Άκουσα κάποιους να μέμφονται την παρούσα διοίκηση του Υπουργείου γιατί έφερε μια ακόμη μεταβολή. Οι μεταβολές, με όποιους χαρακτηρισμούς έρχονται, είναι συνηθισμένες σε αυτό το χώρο του δικαίου και στο χώρο αυτό της διοικήσεως. Όπως ο χρόνος δεν μένει ακίνητος, έτσι και η διοίκηση μεταβάλλεται.  Διαφόρους όρους χρησιμοποιούν τα σχετικά νομοσχέδια, (όπως τροποποίηση, προσαρμογή, μεταβολή, τομή κ.λπ.). 
Άλλωστε –και αυτό έχει μια ιδιαίτερη σημασία- και η ίδια η κοινωνία έχει ένα «σχέδιο μοντερνικότητας». Ακούτε τι μας λέει ο Χάμπερμας: «Ποια είναι αυτή η μοντερνικότητα; Είναι η ικανότητα της κοινωνίας να απορροφά αλλαγές και μετασχηματισμούς στη δομή, στη διάρθρωση και τη λειτουργία της». Ας μην απορείτε, λοιπόν, όσοι βλέπετε ένα ακόμη νομοσχέδιο. Αντίθετα, να επαινείτε την αγωνία και τον αγώνα που εκφράζει η κατάθεση ενός νέου νομοσχεδίου, που αφορά -κατά τους μεταρρυθμιστές και αυτούς που το εισάγουν- τη βελτίωση στην κατάσταση στην οποία βρίσκεται σήμερα η διοίκηση. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόδρος της Βουλης κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Μα, θα μου πείτε, υπάρχουν από το 1999 τέσσερα νομοθετήματα τα οποία δεν απέδωσαν. Μάλιστα, άκουσα μια συνάδελφο -από πού αλλού; από το ΣΥΡΙΖΑ- η οποία είπε ότι ναι, αλλά έπρεπε η Κυβέρνηση να εφαρμόσει εκείνο το νόμο του 2010. Μα, εκείνο το νόμο δεν τον ψήφισε ο ΣΥΡΙΖΑ. Εδώ είναι η ιστορία. Επικαλείστε….",121602,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3717","
"," Το ίδιο λέτε με τον κ. Ρήγα!",121603,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3718","
"," Αφήστε. Καταλάβατε ότι λέω εσάς; Μα, δεν σας είπα καθόλου.",121604,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3719"," 
"," Μα, λέτε το ίδιο!",121605,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3720","
"," Μα, μην πετάγεστε. Σταθείτε. Δεν αφορά εσάς! Δεν καταλαβαίνετε τι γίνεται.
Άρα, υπάρχουν αλλεπάλληλοι νόμοι, οι οποίοι είτε δεν εφαρμόστηκαν όπως ο τελευταίος –κακώς-, είτε εφαρμοστήκαν, αλλά πλημμελώς και επομένως ουδέν παρήγαγαν, ουδέν θετικό ή ουδέν από τα αναμενόμενα. Αλλά εγώ πιστεύω ότι η εμπειρία τώρα πια είναι εξαιρετικά συσσωρευμένη. Έχουμε ήδη τέσσερα νομοθετήματα. Έχουμε ήδη εγκαταλείψει πολλές από τις εμμονές, που είχαμε στο παρελθόν.
Έχουμε πάψει να θεοποιούμε τα «στατικά» προσόντα. Έχουμε εισαγάγει τη συνέντευξη και τη γραπτή δοκιμασία. Έχουμε, επίσης, προσαρμόσει την κάθε προκηρυσσόμενη θέση με αυτή τη διαδικασία. 
Και από την άλλη πλευρά, έχουμε εμπλέξει μέσα σε αυτή τη διαδικασία της αξιολογήσεως των προϊσταμένων και το ΑΣΕΠ, με το κύρος που διαθέτει, αλλά και εκτός του ΑΣΕΠ και ιδιωτικούς εμπειρογνώμονες -εκεί φαντάζομαι ότι θα διασφαλιστεί το αδιάβλητό τους- ώστε να μεταφέρεται και η ιδιωτική αντίληψη περί της κανονικής εξελίξεως και της ομαλής ροής των πραγμάτων. 
Όταν, λοιπόν, νέα πρόσθετα στοιχεία εισκομίζονται στην προτεινόμενη ρύθμιση, δεν δικαιούται κανείς προκαταβολικώς να εκφράζει κακόπιστα την άποψη της μελλοντικής αποτυχίας. Δικαιούται, όμως, αναμφισβήτητα -για να μην πω και υποχρεούται- να προτείνει συγκεκριμένες λύσεις, συμπληρωματικές των όσων εισάγει η πολιτική ηγεσία του Υπουργείου. Κάτι τέτοιο, επιτρέψτε μου, δεν το είδα μέχρι τώρα. 
Εγώ πιστεύω ότι η παρούσα προσπάθεια αποτελεί μία φιλότιμη, φιλόδοξη και καλά γειωμένη προσπάθεια, η οποία τείνει στο να κατοχυρώσει την καλύτερη λειτουργία της διοικήσεως. 
Ρώτησε ο φίλος μου, ο κ. Παφίλης -που δεν είναι εδώ, αλλά είναι στη Διάσκεψη των Προέδρων, από την οποίαν ήρθα και θα ξαναπάω- «Εκπληρώνει λαϊκές ανάγκες;». Μα βέβαια εκπληρώνει λαϊκές ανάγκες το νομοσχέδιο. Ποια είναι η λαϊκή ανάγκη; Όσο καλύτερη κι αξιοκρατικά δομημένη διοίκηση έχουμε, τόσο ο λαός ωφελείται. Άρα, ασφαλώς το νομοσχέδιο αυτό ικανοποιεί λαϊκές ανάγκες. Επομένως, ας διατηρήσουμε τουλάχιστον επιφύλαξη, αλλά πάντως ας αποσύρουμε τα «πυρά» μας και ας εμπλουτίσουμε την εισαγόμενη ρύθμιση με τυχόν γόνιμες διαφοροποιήσεις και προτάσεις. 
Εγώ πιστεύω, κύριε Πρόεδρε, ότι αφού όλα αυτά συνασπίζονται μεταξύ τους και συναθροίζονται -κατά τη μοντέρνα έκφραση των ημερών- οι αρχές της αξιοκρατίας, της νομιμότητας και της διαφάνειας, και εκείνες της εύρυθμης λειτουργίας της διοίκησης υπηρετούνται και εξυπηρετούνται καλύτερα με αυτό το νομοσχέδιο. 
Από εμάς όλους, κόμματα, παράγοντες αλλά και λαό, διοικουμένους και διοικούντες, θα εξαρτηθεί η καρποφορία αυτού του νέου μέτρου, για την οποίαν εκφράζω την επιδοκιμασία μου. Είμαι, λοιπόν, υπέρ της αρχής του νομοσχεδίου  αυτού και η Νέα Δημοκρατία  ασφαλώς το στηρίζει. 
Όσον αφορά τα άλλα που ακούστηκαν περί συναθροίσεως προτάσεων και περί συγκλήσεως Ολομελείας, γι’ αυτά, κύριε Πρόεδρε -ήμασταν εκεί μαζί- συνεδριάζει αυτή τη στιγμή η Διάσκεψη των Προέδρων. Ας έχουμε λίγη υπομονή. Θα δούμε τι πόρισμα θα βγει και εν συνεχεία θα τεθεί υπόψιν σας. 
Δεν έχω τίποτα άλλο, κύριε Πρόεδρε.
Ευχαριστώ.",121606,""," ΑΝΑΣΤΑΣΙΟΣ ΝΕΡΆΝΤΖΗΣ",206,"",206
"3721","
"," Τον λόγο έχει η κυρία Σταμπουλή, για να δευτερολογήσει.",121607,"Chairman","ΠΡΟΕΔΡΕΥΩΝ",175,"",175
"3722","
"," Κύριε Πρόεδρε, θα ήθελα τον λόγο.",121608,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3723","
"," Και εσείς;",121609,"Chairman","ΠΡΟΕΔΡΕΥΩΝ",175,"",175
"3724","
"," Δεν έχω μιλήσει.",121610,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3725","
"," Θέλετε να πρωτολογήσετε, έτσι;",121611,"Chairman","ΠΡΟΕΔΡΕΥΩΝ",175,"",175
"3726","
"," Ναι.",121612,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3727","
"," Τον λόγο έχει ο κ. Κουτσούκος για δώδεκα λεπτά.",121613,"Chairman","ΠΡΟΕΔΡΕΥΩΝ",175,"",175
"3728","
"," Ευχαριστώ, κύριε Πρόεδρε.   
Πρώτα-πρώτα ακούστηκε ένα σχόλιο για τους Βουλευτές του ΠΑΣΟΚ. Επειδή εγώ έχω ζήσει το Συνασπισμό της Αριστεράς και της Προόδου, όταν ήταν μικρό κόμμα κι έβλεπα πώς έτρεχαν οι Βουλευτές του για να καλύψουν τις διάφορες υποχρεώσεις, πρέπει να σας καλέσω, τώρα, που αποκτήσατε αυτόν τον μεγαλοϊδεατισμό, να σέβεστε και τις υποχρεώσεις των Βουλευτών του ΠΑΣΟΚ και να μην κάνετε βιαστικά σχόλια. Οι Βουλευτές είναι εδώ και όταν χρειάζεται και μιλάνε και ψηφίζουν. 
Έρχομαι τώρα στο νομοσχέδιο και  για τα παρεμπίπτοντα του νομοσχεδίου  θα πω στο τέλος. 
Κυρίες και κύριοι συνάδελφοι, κύριε Υπουργέ, κάνουμε ακόμα μία φορά μία προσπάθεια να ρυθμίσουμε τα της εσωτερικής λειτουργίας της δημόσιας διοίκησης με έναν τρόπο που θεωρούμε ότι πρώτον, είναι αντικειμενικός, δηλαδή δεν επιδέχεται εξωτερικών πολιτικών και άλλων παρεμβάσεων και δεύτερον, είναι ουσιαστικός ως προς το ζητούμενο της επιλογής των αρίστων, την αξιοκρατία.
Επειδή είστε νέος Υπουργός και νέος στην πολιτική, παρ’ ότι προέρχεστε από παλιά πολιτική οικογένεια, θέλω να σας θυμίσω ότι τέτοιες φιλότιμες προσπάθειες έγιναν από πάρα πολλούς προκατόχους σας, τις προθέσεις των οποίων εγώ δεν αμφισβητώ. Ξέρετε, όμως, ότι «ο δρόμος προς την κόλαση είναι στρωμένος με καλές προθέσεις». Και δυστυχώς αυτά τα νομοθετήματα, είτε ήταν του κ. Παυλόπουλου το 2006 είτε ήταν του κ. Ραγκούση –αντικειμενικότατο και αξιοκρατικότατο σύστημα- για λόγους που δεν συνδέονται με τη βούληση του νομοθέτη και της Βουλής δεν απέδωσαν αποτελέσματα. Πολύ δε περισσότερο, που η συνεχής αλλαγή όρων και προϋποθέσεων για την επιλογή των στελεχών της διοίκησης δημιουργούσε μία αέναη κινητικότητα κι ένα αρνητικό κλίμα. 
Άρα, το πρώτο θέμα που πρέπει να δει κανένας είναι αυτό το σύστημα που εμείς θα ψηφίσουμε αύριο θα προλάβει να λειτουργήσει και να αποδώσει αποτέλεσμα; Αυτό είναι το πρώτο ερώτημα. Διότι αν και αυτό χαθεί στις καλένδες της ελληνικής διοίκησης και στις όποιες ελαστικές ερμηνείες των μεταβατικών διατάξεων, δεν θα αποδώσει. 
Και με αυτό θέλω να περάσω στην τοποθέτηση και αξιολόγηση αυτού καθ’ αυτού του νομοσχεδίου. Τι επιχειρεί, αγαπητοί συνάδελφοι, αυτό το νομοσχέδιο; Μία αντικειμενική διαδικασία, που την είχε θεσπίσει ο προηγούμενος νόμος, ο λεγόμενος νόμος Ραγκούση και που ο υποφαινόμενος και οι Βουλευτές του ΠΑΣΟΚ είχαν ομοθυμαδόν στηρίξει και επαινέσει, και η οποία στηριζόταν σε απολύτως αντικειμενικά και μετρήσιμα κριτήρια, αυτό το νομοσχέδιο επιχειρεί να την αλλάξει και να βάλει κριτήρια, που έχουν να κάνουν με την ουσιαστική αξιολόγηση των προσόντων. 
Πώς προκύπτει αυτό το αποτέλεσμα, σύμφωνα με το νομοθέτημα που καλούμαστε να ψηφίσουμε; Προκύπτει με δύο τρόπους: Πρώτον, με τις γραπτές εξετάσεις και δεύτερον, με τη συνέντευξη. Είναι διασφαλισμένες αυτές οι δύο διαδικασίες; Κατά την άποψή μου, σύμφωνα με το νομοθέτημα είναι διασφαλισμένες. Ποιος τις εγγυάται; Τις εγγυάται το ΑΣΕΠ. Από το ΑΣΕΠ ξεκινά η υλοποίηση του νόμου. 
Έχουμε εμπιστοσύνη στο ΑΣΕΠ ως ανεξάρτητη αρχή; Εγώ πιστεύω ότι η ελληνική κοινωνία –εγώ προσωπικά έχω, αλλά δεν έχει αξία η δική μου γνώμη- έχει εμπιστοσύνη στο ΑΣΕΠ. Το καταξίωσαν διακεκριμένες προσωπικότητες μεταξύ των οποίων, ο Πρόεδρός του κ. Βέης. Με αυτή, λοιπόν, την εμπιστοσύνη θα ψηφίσουμε τη σχετική διάταξη, που ξεκινάει την επιλογή των πρώτων δύο γενικών διευθυντών, οι οποίοι θα στελεχώσουν στη συνέχεια τα Υπηρεσιακά Συμβούλια για την επιλογή των υπολοίπων γενικών διευθυντών και μετά θα χτιστεί το σύστημα επιλογής στα επιμέρους Υπουργεία. 
Ποιο ήταν πάντα το αμφισβητούμενο σε μία διαδικασία συνέντευξης; Το αμφισβητούμενο σε μία διαδικασία συνέντευξης ήταν ότι ο καθένας -και είχαμε στο παρελθόν αναφέρει παραδείγματα στη Βουλή- μπορεί να ρωτάει ό,τι θέλει, να παίρνει όποια απάντηση θέλει και να βαθμολογεί όπως θέλει. Δεν μιλάμε για μία τέτοια συνέντευξη. Δεν μπορεί να ρωτάει τι ομάδα είσαι και από πού κατάγεσαι. Θα υπάρχει μία δομημένη, με ερωτηματολόγιο συνέντευξη που θα στοχεύει να αποδείξει τις διοικητικές ικανότητες ενός στελέχους της διοίκησης να ηγηθεί. Γιατί οι άλλες ικανότητες θα είναι αποτυπωμένες στις γραπτές εξετάσεις. 
Θα είναι εγγυημένη η διαδικασία; Με την προϋπόθεση του ΑΣΕΠ, όπως σας είπα νωρίτερα. Μας φοβίζει ο εξωτερικός συνεργάτης; 
Προσωπικά, έχω μελετήσει πάρα πολλά συστήματα επιλογής στελεχών στο δημόσιο. Είναι αυτά που βασίζονται μόνο σε εξωτερικούς συνεργάτες, αυτά που βασίζονται μόνο στους Υπουργούς -γιατί υπάρχει μία πίστη στους Υπουργούς ότι δεν επιδιώκουν να βάλουν το δικό τους, αλλά τον καλύτερο- και αυτά που έχουν να κάνουν με την εσωτερική διαδικασία της δημόσιας διοίκησης. 
Εάν, όπως το περιγράφει ο νόμος, οδηγηθούμε σε ένα πίνακα πιστοποιημένων και εκπαιδευμένων από το Εθνικό Κέντρο Δημόσιας Διοίκησης στελεχών, νομίζω ότι αυτό έχει να προσθέσει. 
Εγώ προσωπικά δεν το φοβάμαι, το αντίθετο, μπορεί να μεταλαμπαδεύσει και γνώσεις και εμπειρίες στα στελέχη της δημόσιας διοίκησης, που θα στελεχώσουν αυτά τα συμβούλια των συνεντεύξεων. 
Είπα νωρίτερα για το δρόμο προς την κόλαση που είναι στρωμένος με καλές προθέσεις. 
Το νομοθέτημα Παυλόπουλου του 2006 -ο οποίος υποστήριξε εδώ στη Βουλή ότι μετά από διάλογο με την ΑΔΕΔΥ θέσπισε τα αντικειμενικά κριτήρια- κατέρρευσε, διότι οι μεταβατικές διατάξεις αξιοποιήθηκαν, για να τοποθετηθούν από τους Υπουργούς αρεστοί ώσπου να γίνουν οι κρίσεις και οι κρίσεις δεν έγιναν ποτέ. 
Το νομοθέτημα Ραγκούση, το οποίο ήταν αντικειμενικό και αδιάβλητο, δεν το αμφισβήτησε κανένας.
Εσείς, δυστυχώς, δεν το ψηφίσατε, κυρία συνάδελφε του ΣΥΡΙΖΑ.",121614,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3729"," 
"," Για άλλους λόγους από αυτούς που ισχυρίζεστε.",121615,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3730"," 
"," Για άλλους λόγους δεν ψηφίσατε το νόμο Ραγκούση, για άλλους λόγους δεν ψηφίσατε να κλείνουμε μέσα αυτούς που δεν δέχονται να ανοίξουν τους λογαριασμούς τους, για άλλους λόγους…",121616,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3731","
"," Ελάτε τώρα! Ντροπή σας!",121617,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3732","
"," Γιατί, κυρία Σταμπουλή, διακόπτετε; Σε λίγο θα έρθει η σειρά σας.",121618,"Chairman","ΠΡΟΕΔΡΕΥΩΝ",175,"",175
"3733","
"," Πάντα υπάρχει ένας άλλος λόγος. 
Το νομοθέτημα Ραγκούση, λοιπόν, που εσείς δεν ψηφίσατε δεν εφαρμόστηκε ούτε και αυτό, διότι οι καλένδες της ελληνικής διοίκησης το ροκάνισαν, με αποτέλεσμα να έχουμε μεν στελέχη στη διοίκηση που προέρχονται από τις αντικειμενικές και αδιάβλητες διαδικασίες του νόμου Ραγκούση, αλλά έχουμε και αρκετούς που προέρχονται από αναπλήρωση προϊσταμένων. 
Κύριε Υπουργέ, είχαμε κάνει στη συζήτηση επί των άρθρων στην επιτροπή συγκεκριμένες παρατηρήσεις, για να βελτιώσουμε τις μεταβατικές διατάξεις. 
Είδα ότι καταθέσατε μία νομοτεχνική βελτίωση. Οφείλω να ομολογήσω ότι πράγματι τις βελτιώνει. Αυτήν τη στιγμή εγώ δεν έχω άλλη σκέψη για το πώς θα μπορούσε περαιτέρω να αφαιρεθεί η δυνατότητα της αυθαιρεσίας, που μπορεί να υπάρξει και πρέπει να την αποφύγουμε. Εξαρτάται από το πώς θα τρέξουν οι ρυθμοί της διοίκησης, τα προεδρικά διατάγματα για τους νέους οργανισμούς, ώστε αυτό το διάστημα να μην είναι πάρα πολύ μεγάλο και όντως στο μεταβατικό να επιλεγούν κατά προτεραιότητα αυτοί που έχουν επιλογή με βάση τις ισχύουσες διατάξεις, όπως λέει ο νόμος και όπως το οριοθετήσατε χρονικά. 
Σε ό,τι αφορά τη συνέντευξη, τέθηκε από τον εισηγητή μας –το έθεσα και εγώ που τον αντικατέστησα στην επιτροπή- το ζήτημα που έχει να κάνει με τη στάθμιση της συνέντευξης και με μια ασφαλιστική δικλίδα, που ενδεχόμενα θα χρειαζόταν, για να μην ανατρέψει η συνέντευξη τις γραπτές εξετάσεις. 
Περιμένουμε μία βελτιωμένη πρόταση από την πλευρά σας. Εγώ δεν θέλω να αμφισβητήσω το γεγονός πως πρέπει μέσα από τη συνέντευξη να προκύπτει πως ένας γενικός διευθυντής έχει διοικητικές ικανότητες. 
Θέλω να ξορκίσω -γιατί όπως λέει η λαϊκή παροιμία, καλός είναι ο αγιασμός, αλλά κράτα και μια γάτα- το γεγονός να έχουμε φαινόμενο ενός που θα πάρει «άριστα» στα γραπτά –και θα πάρει «άριστα», γιατί η διαδικασία είναι η συγκεκριμένη γραπτή διαδικασία- και για κάποιους λόγους στη συνέντευξη –ω του θαύματος!- θα πάρει πάρα πολύ χαμηλό βαθμό. Χρειάζεται μία ασφαλιστική δικλίδα ή χρειάζεται μία διαφορετική στάθμιση, το 70%-30%, το 60%-40% και το 50%-50% στα τρία επίπεδα της διοίκησης. Αυτή είναι μία παρατήρηση. Θα περιμένουμε αύριο την απάντησή σας. 
Κάνατε τη βελτίωση που σας είχαμε πει, να μη μείνουν στελέχη στο ράφι, δηλαδή αυτοί που φεύγουν σε δύο χρόνια να έχουν το δικαίωμα να κριθούν, γιατί αλίμονο αν τους βάλουμε από τώρα στο ψυγείο. 
Έρχομαι τώρα σε δύο παρεμπίπτοντα θέματα. 
Το ένα παρεμπίπτον θέμα, κύριε Υπουργέ -το έθιξαν διάφοροι ομιλητές, από όσο μπόρεσα να παρακολουθήσω- είναι αυτό της αξιολόγησης. Προς Θεού, μην περάσει στην κοινή γνώμη ότι ο ομιλών και το κόμμα μου είμαστε κατά της αξιολόγησης. Θέλουμε, όμως, αξιολόγηση που μπορεί να στηρίζεται σε πραγματικά δεδομένα, όχι αριθμητικά και να αποδίδει αποτέλεσμα. 
Δεν θέλω να αναφερθώ –γιατί δεν το επιτρέπει ο χρόνος- αναλυτικά στα προβλήματα του συστήματος που θεσπίσατε. Τα είχαν πει οι ομιλητές μας κατά τη διάρκεια της ψήφισης του νόμου. 
Αυτήν τη στιγμή το σύστημα δοκιμάζεται. Τα όριά του είναι πεπερασμένα. Η άποψή μου –τη λέω ευθέως- είναι ότι χρειάζεται βελτιώσεις που θα μας οδηγήσουν στο να γίνει αποδεκτό, να φύγουμε από μία πολεμική αντιπαράθεση με το δημοσιοϋπαλληλικό κόσμο. Θυμίζω ιστορικά ότι αυτός ο κόσμος δεν ήταν κατά της αξιολόγησης. Δείτε τα συστήματα που δεν απέδωσαν –συμφωνώ- αλλά είχαν κριτήρια αντικειμενικά, παραδείγματος χάριν το προεδρικό διάταγμα επί Υπουργίας Παπαδόπουλου. Δεν νομίζω να είναι λαϊκιστής ο Αλέκος Παπαδόπουλος, δεν το ισχυρίζεται κανένας. 
Το δεύτερο παρεμπίπτον θέμα είναι αυτό που είπε ο κ. Λαφαζάνης νωρίτερα και το είπε και ο αξιότιμος Αρχηγός της Αξιωματικής Αντιπολίτευσης χθες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό. 
Είπατε, αγαπητοί συνάδελφοι, ότι δεν ψηφίσατε το νόμο Ραγκούση, για διάφορους λόγους. 
Το ν. 1264/1982 που κατοχύρωσε τα συνδικαλιστικά δικαιώματα, μήπως θυμάστε γιατί δεν τον ψηφίσατε, κυρία συνάδελφε; Επειδή είστε σχετικά νέα, να ανατρέξετε στα Πρακτικά της Βουλής εκείνη την περίοδο, για να μας πείτε για ποιον άλλο λόγο δεν τον ψηφίσατε. Σας λέω, λοιπόν, ότι ο ν. 1264 –αν δεν το γνωρίζετε- είναι ο νόμος που προστατεύει το δικαίωμα της απεργίας, που ορίζει την ελεύθερη οργάνωση των συνδικάτων. 
Δεν χρειάζεται να έρχεται εδώ ο Αρχηγός σας και να λέει «μην τολμήσετε!» διότι εμείς είμαστε αυτοί που δεν θα επιτρέψουμε να γίνει αλλαγή του συνδικαλιστικού νόμου. 
Εσείς, όσο και να φωνάζετε, εντάξει, μετράει η γνώμη σας, αλλά αυτό δεν μπορείτε να το πράξετε. 
Αγαπητοί συνάδελφοι, έχουμε δηλώσει –και το δήλωσε και χθες η αντιπροσωπεία μας που επισκέφθηκε τον κ. Χαρδούβελη και βγήκε και δελτίο Τύπου- ότι αλλαγή στο συνδικαλιστικό νόμο δεν χρειάζεται, ότι το θέμα για τις ομαδικές απολύσεις είναι λυμένο, ότι παρέμβαση στο δικαίωμα της απεργίας δεν μπορεί να περάσει από τούτη εδώ τη Βουλή. Αυτό το εγγυάται το ΠΑΣΟΚ. Ξεχάστε το!
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)",121619,""," ΓΙΑΝΝΗΣ ΚΟΥΤΣΟΥΚΟΣ",143,"",143
"3734","
"," Τον λόγο έχει ο κ. Αυγενάκης για να δευτερολογήσει.",121620,"Chairman","ΠΡΟΕΔΡΕΥΩΝ",175,"",175
"3735"," 
"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, ζήτησα να δευτερολογήσω, απλώς για να κάνω μερικές επισημάνσεις. 
Πρώτα από όλα, όλοι στην Αίθουσα αυτή, μιλώντας για τη δημόσια διοίκηση, συμφωνούμε ότι πρόκειται για το μεγάλο ασθενή. Όμως, ξεχνάμε κάτι. Ξεχνάμε ότι η δημόσια διοίκηση είναι ένας ζωντανός οργανισμός, ο οποίος εξελίσσεται. Δεν εξελίσσεται βάσει των επιθυμιών και των αναγκών των εργαζομένων, των συνδικαλιστών τους. Κυρίως εξελίσσεται, γιατί οι ανάγκες της κοινωνίας που καλείται να υπηρετήσει και να εξυπηρετήσει αλλάζουν, τα δεδομένα αλλάζουν, η οικονομία τρέχει, οι διοικητικές ανάγκες αλλάζουν, η χώρα αλλάζει, η Ευρώπη αλλάζει, ο κόσμος αλλάζει. 
Άρα, με αυτήν τη λογική θα περίμενα να γίνει σήμερα η συζήτηση και φυσικά οι τοποθετήσεις από όλες τις πολιτικές πτέρυγες. 
Κυρίες και κύριοι συνάδελφοι, το συγκεκριμένο νομοθέτημα είναι –κατά την άποψή μας- ένα νομοθέτημα-σταθμός. Το βασικό όλων που σας διέφυγε, κυρίες και κύριοι συνάδελφοι της Αντιπολίτευσης, είναι ότι ανοίγει δρόμους για νέους, ανοίγει δρόμους για νέους άξιους, εργατικούς, αξιόλογους. 
Και το ερώτημα είναι το εξής. Εσείς που θεωρητικά εκπροσωπείτε το δυναμισμό, τους νέους και όλα αυτά τα ωραία που περιγράφετε –τα θεωρητικά πάντα- δεν αντιλαμβάνεστε ότι με αυτόν τον τρόπο που σήμερα συζητούμε δίνεται η δυνατότητα για πρώτη φορά σε κάποιον, που δεν έχει την ηλικιακή προϋπόθεση –πράγμα που δεν συνέβαινε μέχρι και σήμερα που συζητούμε- να διεκδικήσει, εφ’ όσον φυσικά έχει την ικανότητα, το τσαγανό, την πεποίθηση, τους τίτλους μια θέση ηγέτη στη δημόσια διοίκηση; 
Πρέπει να αντιληφθούν όσοι μας παρακολουθούν ότι εδώ γίνεται μια σοβαρή προσπάθεια από τη συγκεκριμένη ηγεσία του Υπουργείου Διοικητικής Μεταρρύθμισης να ανοίξει δρόμους για νέους που βρίσκονται στο δημόσιο τομέα, χωρίς καμμία ευνοιοκρατία, χωρίς καμμία διάθεση κομματικής στήριξης και όλα αυτά που περιγράφετε και που βεβαίως, συνέβαιναν τα προηγούμενα χρόνια. Τους δίνεται η δυνατότητα, για πρώτη φορά, να αρπάξουν την ευκαιρία, να αποδείξουν τι δυνατότητες και τι διάθεση έχουν και φυσικά, να προσφέρουν χρήσιμες υπηρεσίες για τον πολίτη, για το κράτος, για όλους μας. 
Κυρίες και κύριοι συνάδελφοι των αντιπολιτευόμενων κομμάτων, είδα με έκπληξη να υιοθετείτε οτιδήποτε έχει ακουστεί και ακούστηκε και στην επιτροπή κατά τη διαδικασία ακρόασης των φορέων -κυρίως από ΑΔΕΔΥ και άλλους φορείς- και μάλιστα αβίαστα. 
Θα σας πω μόνο τούτο. Κανένας γιατρός ή σπάνια θα βρείτε γιατρό, εξαιρετικό γιατρό να είναι ταυτόχρονα και καλός διοικητής σε κάποιο νοσοκομείο. Σχεδόν ποτέ δεν μπορεί ένας καλός γιατρός να είναι και εξαιρετικός διοικητής. Τώρα, πώς εσείς πιστεύετε ότι ο καλός συνδικαλιστής αυτομάτως μπορεί να γίνει και καλός σχεδιαστής της δημόσιας διοίκησης, αυτό μόνο εσείς μπορείτε να το εξηγήσετε. 
Πουθενά, μα πουθενά στον κόσμο δεν υιοθετήθηκε και δεν υιοθετείται φυσικά η άποψη μόνο των συνδικαλιστών για ένα σχεδιασμό σοβαρότατο, όπως αυτόν που υλοποιεί βήμα-βήμα η δημόσια διοίκηση και το Υπουργείο Διοικητικής Μεταρρύθμισης για τον τομέα αυτό. 
Θεωρώ, λοιπόν, ότι πιθανότατα θα πρέπει να επανεξετάσετε το τι υιοθετείτε, με περισσή ευκολία, βεβαίως, και να ξεχωρίσετε την ψηφοθηρία από τη σοβαρή πολιτική προσέγγιση που θα έπρεπε να κάνετε σε τέτοια μείζονος σημασίας θέματα. 
Η δημόσια διοίκηση έχει ανάγκη από νομιμότητα, διαφάνεια, δημοκρατία, αξιοκρατία. Το είπατε και εσείς. Πώς τα κάνουμε όλα αυτά; Όχι αμφισβητώντας οτιδήποτε έρχεται από το κυβερνών κόμμα ή τα κόμματα που στηρίζουν τη σημερινή Κυβέρνηση, όχι αμφισβητώντας οτιδήποτε έρχεται από ένα κυβερνητικό σχήμα, που πασχίζει, ειδικά σε αυτόν τον τομέα, κάτω από εξαιρετικά δύσκολες οικονομικές συγκυρίες για να φτιάξει ένα δημόσιο τομέα πιο σύγχρονο, πιο κινητικό, πιο παραγωγικό, λέξεις που σας διαφεύγουν. 
Προσέξτε, όμως, το εξής. Αμφισβητήσατε –και εδώ είναι το σφάλμα σας- τη συνέντευξη. Δεν λέω ότι κατά το παρελθόν η συνέντευξη δεν ήταν ένα εργαλείο εύνοιας, στήριξης ή ένα κλείσιμο του δεξιού ή του αριστερού ματιού, αναλόγως για τον οποιονδήποτε υποψήφιο στην τάδε ή στη δείνα θέση. Αυτό, όμως, αφορούσε τους υποψηφίους για την κάλυψη μιας θέσης, για να μπουν στο δημόσιο. Το μπερδέψατε. Εδώ συζητάμε κάτι άλλο. Συζητούμε για μια διαδικασία διεκδίκησης της θέσης του ηγέτη της δημόσιας διοίκησης.
Δεύτερον, επειδή συνέβαιναν πολλά στραβά …
Μη με κοιτάτε στραβά, κυρία Σταμπουλή. Μπροστά στο Προεδρείο κοιτάζετε.",121621,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"3736","
"," Εγώ εσάς;",121622,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3737"," 
"," Επειδή, λοιπόν, συνέβαιναν πολλά στρεβλά τα προηγούμενα χρόνια -και το λέμε, το παραδεχόμαστε όλοι μας- το θέμα ποιο είναι; Ότι εφόσον συνέβαιναν στραβά, αφηνόμαστε στο έλεος του Θεού, δηλώνοντας ανίκανοι να αλλάξουμε αυτά τα στρεβλά και δεν παλεύουμε να τα αλλάξουμε, να τα βελτιώσουμε, να δούμε τι έφταιξε και να δείξουμε μία εμπιστοσύνη, έστω για πρώτη φορά, σε κάτι που στην ελεύθερη αγορά στον ιδιωτικό τομέα λειτουργεί και κατά κόρον εφαρμόζεται και μάλιστα, με επιτυχία. 
Δεν θα συμφωνήσω με τον αγαπητό κ. Παφίλη πως οτιδήποτε γίνεται στον ιδιωτικό τομέα αυτομάτως είναι άριστο. Μάλιστα, περιέγραψε ένα παράδειγμα ως δείγμα άριστου μάνατζερ. Ακούγοντας αυτό το συγκεκριμένο παράδειγμα, είμαι βέβαιος ότι όλοι πιστεύουν πως αφορούσε διεστραμμένο μάνατζερ. 
Όμως, ο ιδιωτικός τομέας έχει να προσφέρει εξαιρετικά θετικά σημεία που θα μπορούσαν επιλεκτικά και μεμονωμένα να υιοθετηθούν στο δημόσιο τομέα, στη διαδικασία επιλογής, στη διαδικασία παραγωγικότητας και κίνησης. Ένα εξ αυτών ναι, είναι και η συνέντευξη, υπό την προϋπόθεση ότι δεν θα αμφισβητηθεί, αλλά θα στηριχθεί και από τους εκπροσώπους των ίδιων των εργαζομένων στους χώρους αυτούς για τον καλύτερο, τον ιδανικότερο και το σωστότερο τρόπο εφαρμογής. 
Ξέρετε ότι μου θυμίζει αυτό που έχω ακούσει κατά κόρον το τελευταίο διάστημα ότι αξιολόγηση ίσον απόλυση. Όχι. Μα, όλοι αξιολογούμαστε ή πρέπει να αξιολογούμαστε και εμείς που είμαστε εδώ και στη δουλειά μας και στο χώρο μας. Δεν καταλαβαίνω γιατί κάποιος εκ προοιμίου πρέπει να αμφισβητεί την ορθότητα, την εγκυρότητα, τη διάθεση που έχουμε εδώ στο Τμήμα να δημιουργήσουμε ένα καλύτερο δεδομένο για το δημόσιο τομέα. 
Δεν μπορούμε εξαρχής, οτιδήποτε μάς χαλά τη βόλεψη, να το αμφισβητούμε ή να το κάνουμε επίσης, γιατί κατά το παρελθόν λειτούργησε πολύ στρεβλά. Είμαστε ικανοί να το βελτιώσουμε, να το στηρίξουμε και να κάνουμε κάτι καλύτερο.
Και κλείνω με το εξής. Ζητώ από τα κόμματα της Αντιπολιτεύσεως και ιδιαιτέρως από την Αξιωματική Αντιπολίτευση να επανεξετάσει τους τρόπους με τους οποίους σκέπτεται και τι υιοθετεί, γιατί μπορεί, ω μη γένοιτο, αύριο-μεθαύριο να θελήσει να εφαρμόσει, έστω και μερικά από αυτά που λέει, τα ωραία. 
Έλεγε στο τέλος της τοποθέτησής της η εισηγήτρια του ΣΥΡΙΖΑ ότι συζητάμε για μια δημόσια διοίκηση, όπως λέει ο ΣΥΡΙΖΑ δημοκρατική, αξιοκρατική. Πολύ ωραία. Πάμε παρακάτω. Πώς το κάνετε αυτό; 
Είπε, αυτό που ισχύει σήμερα σάς αρέσει; Είναι δημοκρατικό, είναι αξιοκρατικό; Μα, όλη η κοινωνία σπαράζει, στενάζει. Δεν μπορεί, λέει, αυτό το δημόσιο ούτε να προσφέρει ούτε να υπηρετήσει σωστά τον Έλληνα πολίτη. Τι θέλετε, λοιπόν; Κάτι άλλο; Πολύ ωραία! 
Συμφωνούμε ότι θέλουμε μια δημόσια διοίκηση δημοκρατική και αξιοκρατική. Πολύ ωραία! Στις λέξεις τα πάτε καλά. Στο διά ταύτα, μας λέτε πώς το εννοείτε; Πώς αλήθεια μπορεί να γίνει αξιοκρατική μια δημόσια διοίκηση, όταν δεν αλλάξετε τα δεδομένα, τους τρόπους επιλογής, όταν δεν ανοιχτούν οι δρόμοι για τους ικανότερους, για τους παραγωγικότερους, τους δυναμικότερους; 
Με αυτούς τους προβληματισμούς θα ήθελα να κλείσω την ομιλία μου την πρώτη ημέρα στη συζήτηση στο Κοινοβούλιο και ως εισηγητής της Νέας Δημοκρατίας, ενός εκ των δύο κομμάτων που στηρίζουν την Κυβέρνηση, βεβαίως συμφωνώ, στηρίζω το νομοσχέδιο και θα δούμε και τις βελτιώσεις που θα γίνουν αύριο από τον Υπουργό.
(Χειροκροτήματα από την πτέρυγα της Νέας Δημοκρατίας)",121623,""," ΕΛΕΥΘΕΡΙΟΣ ΑΥΓΕΝΑΚΗΣ",22,"",22
"3738","
 "," Τον λόγο έχει η κ. Σταμπουλή.",121624,"Chairman","ΠΡΟΕΔΡΕΥΩΝ",175,"",175
"3739","
"," Ευχαριστώ, κύριε Πρόεδρε.
Κυρία και κύριε Υπουργέ, κυρίες και κύριοι συνάδελφοι, δεν μπορώ να μην σχολιάσω αυτά που ακούστηκαν για δεύτερη φορά περί του πώς ψήφισε ο ΣΥΡΙΖΑ το 2010. Όπως εγώ βρήκα τα Πρακτικά της τοποθέτησης των τότε εκπροσώπων μας, που αναφέρονται στα ίδια σημεία τα οποία και εμείς επικρίνουμε, στη συνέντευξη, έτσι θα μπορούσε να τα βρει και ο κ. Ρήγας και ο κ. Κουτσούκος.
Εγώ το είπα στην επιτροπή. Ο κ. Κουτσούκος επαναλαμβάνει το ψέμα. Δεν θέλω να επαναλάβω εδώ μέσα το όνομα του μακαρίτη που έλεγε: Επαναλάμβανε το ίδιο ψέμα, πες-πες, στο τέλος κάτι θα μείνει.",121625,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3740","
"," Ποιο ήταν το ψέμα;",121626,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"3741"," 
"," Ακούσαμε και μία είδηση, ότι υπάρχει νομοσχέδιο στο οποίο το δεύτερο κόμμα της συγκυβέρνησης, το δεκανίκι της Νέας Δημοκρατίας δεν θα πει «ναι» σε όλα. Μακάρι να ζήσω να το δω και αυτό εδώ μέσα. Πολύ θα χαρώ! 
Ακούστηκαν κάποιες προκλήσεις που δεν μπορούν να μείνουν αναπάντητες, κύριε Υπουργέ. Αναγκάζομαι και εγώ να σας πω ότι η άσκηση από Υπουργεία, άρα και από Υπουργούς της δυνατότητας του ελληνικού δημοσίου να προσφεύγει στη δικαιοσύνη είναι τρομοκρατία, όταν στρέφεται εναντίον εργαζομένων και των διεκδικήσεών τους και είναι ευνοιοκρατία, όταν απουσιάζει από δίκες που αφορούν καταλήστευση δημοσίου χρήματος, στην οποία δίκη, όλως τυχαίως, ο Κοινοβουλευτικός Εκπρόσωπος του κυβερνώντος κόμματος υπερασπίζεται τους κατηγορούμενους επιχειρηματίες. 
Πείτε μου αν αυτό είναι πολιτική παρέμβαση στη δικαιοσύνη, για να θυμηθούμε και μια πτυχή της χθεσινής συζήτησης. Μήπως αυτό αποτελεί ελληνική ιδιαιτερότητα; Γιατί εγώ δεν μπορώ να σκεφθώ άλλη ευρωπαϊκή χώρα –και πείτε μου εσείς αν ξέρετε κάποια- που θα συνέβαινε κάτι τέτοιο και όλοι οι εμπλεκόμενοι θα παρέμεναν στις θέσεις τους.
Ας γυρίσουμε στο νομοσχέδιο. Πέρυσι τέτοιο καιρό, κύριε Υπουργέ, σας επικρίναμε πολύ έντονα για το γεγονός ότι φέρατε μία τροπολογία που ανατρέπει όσα ξέρουμε για τη δημόσια διοίκηση στο νόμο περί αυθαιρέτων. 
Πολύ σύντομα αναγκαστήκαμε να παραδεχθούμε ότι είχαμε άδικο. Η τροπολογία σας ήταν στο σωστό νόμο, γιατί καταντά τη δημόσια διοίκηση ένα αυθαίρετο με ολοφάνερα στρεβλή κατασκευή, με μισοκτισμένους ημιϋπαίθριους, αναμονές και όλων των ειδών τις προσθήκες. 
Τέτοια δομή, τέτοια όψη παρουσιάζει και το σημερινό νομοσχέδιό σας, ειδικά με τις διαδοχικές πολυσέλιδες, φερόμενες ως νομοτεχνικές βελτιώσεις -είκοσι έξι προχθές, δεκαεπτά σήμερα- με τις οποίες μας έχετε βομβαρδίσει. Δεν μπορώ να μην τις σχολιάσω και ας αναγκάζομαι να εισέλθω σε θέματα άρθρων. 
Πολλές από αυτές μας κάνουν να αναρωτιόμαστε σε ποιους κάνετε καψόνι, σε μας που προσπαθούμε να αποκρυπτογραφήσουμε τη σημασία της «παραγραφοποίησης, χωρίς να αλλάζει το εδάφιο» ή στους δυστυχείς απορριπτόμενους υποψήφιους για τους οποίους αλλάζετε, με ρυθμό κολοκυθιάς, τις προθεσμίες για ενστάσεις στις δέκα ημέρες αντί για δεκαπέντε, στις δεκαπέντε ημέρες αντί για τριάντα, πέντε αλλά εργάσιμες ή μη εργάσιμες, λες και θα εξαρτηθεί τίποτα από το αν προσφύγουν οπουδήποτε, εμπρόθεσμα ή όχι. 
Αυτή πάλι η αρμόδια Γενική Διεύθυνση για τον σχεδιασμό και την παρακολούθηση εφαρμογής της πολιτικής διαχείρισης του ανθρώπινου δυναμικού της δημόσιας διοίκησης που αντικαθιστά σε τέσσερα τουλάχιστον σημεία τη Γενική Διεύθυνση Διοίκησης και Ανθρώπινου Δυναμικού και μας κάνει να θυμηθούμε τον Όργουελ και τη νέα γλώσσα του, τι ακριβώς είναι και σε τι θα διαφέρει από τη μέχρι τώρα Γενική Διεύθυνση Διοίκησης και Ανθρώπινου Δυναμικού;
Κύριε Υπουργέ, πρόκειται για τη Γενική Διεύθυνση του Υπουργείου σας, από εκείνες που υποτίθεται ότι βρίσκονται στο προεδρικό διάταγμα μαζί με τα οργανογράμματά τους και δεν μπορείτε να αποφασίσετε πώς θα ονομάζεται; Τι να υποθέσουμε; 
Ανάμεσα, λοιπόν, στις τεσσερισήμισι δεκάδες νομοτεχνικές βελτιώσεις που μας φέρατε, υπάρχει και αυτή που αναδιατυπώνει τα προσόντα των ιδιωτών εμπειρογνωμόνων, αλλάζοντας τη σειρά αυξημένης επιστημονικής κατάρτισης και εμπειρίας με το «εγνωσμένο κύρος». Ήταν το ένα μπροστά από το άλλο και τώρα τα βάζει ανάποδα.
Κύριε Υπουργέ, επειδή «στην Ελλάδα» –και ίσως όχι μόνο- και ειδικά όταν αναφερόμαστε σε τόσο ασαφείς ιδιότητες «είσαι ό,τι δηλώσεις», όπως είπε κάποιος άλλος διάσημος μακαρίτης ή ό,τι βρεθεί κάποιος που έχει τους λόγους του να σε δηλώσει, αν και διαφωνούμε με το σύνολο του νομοσχεδίου σας, μπαίνουμε στη λογική σας και σας παρακαλούμε ή σας προκαλούμε να βάλετε σαν όρο συμμετοχής ιδιώτη-εμπειρογνώμονα στα συμβούλιά σας την απουσία οποιασδήποτε συναλλαγής και σχέσης, υπηρεσιακής και κυρίως οικονομικής με το ελληνικό δημόσιο για τα προηγούμενα, αλλά και για τα επόμενα πέντε χρόνια. Βάλτε το αυτό αν τολμάτε σαν όρο συμπερίληψης στο περίφημο μητρώο και να δούμε πόσοι υποψήφιοι γι’ αυτήν τη δουλειά θα σας μείνουν. 
Όσον αφορά το πανταχόθεν βαλλόμενο «αμαρτωλό» άρθρο 5, θα ήθελα να σας πω, κύριε Υπουργέ, ότι, όσο κι αν το κόβετε και το ράβετε, παραμένει «αμαρτωλό» και θα εξακολουθήσει να βάλλεται. Διότι όσο, «ειδικά» όπως προσθέσατε, αιτιολογημένη κι αν είναι η απόφαση του οικείου Υπουργού να τοποθετήσει ως προϊσταμένους σε οργανικές μονάδες υπαλλήλους που ασκούσαν αυτά τα καθήκοντα κατά τις διατάξεις περί αναπλήρωσης, δεν παύει να ευνοεί τους ήδη ευνοημένους. Και η ρύθμιση που εξασφαλίζει ότι θα προηγηθούν όσοι κατείχαν αυτή τη θέση πριν από τις 31-12-13, από όσους την κατέλαβαν μετά, δεν είναι παρά μια παραχώρηση στον κυβερνητικό σας εταίρο, που προφανώς έχει μεγαλύτερη αναλογία δικών του στην πρώτη κατηγορία. 
Κύριε Υπουργέ, μπορείτε να συνεχίσετε να προσθέτετε πανωσηκώματα και τζαμαρίες στο αυθαίρετό σας. Δεν θα το κάνετε καλύτερο. Πάντα μπορείτε να το κάνετε χειρότερο. Η κυβέρνηση του ΣΥΡΙΖΑ θα το ανακατασκευάσει από τα θεμέλια.",121627,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3742","
"," Κύριε Πανούση, έχετε τον λόγο για να δευτερολογήσετε.",121628,"Chairman","ΠΡΟΕΔΡΕΥΩΝ",175,"",175
"3743","
"," Κύριε Υπουργέ, θα ήθελα να παρουσιάσω τρεις νομοτεχνικές, αλλά και ουσιαστικές βελτιώσεις, στη λογική του μοντέλου που έχετε υιοθετήσει για την έξωθεν καλή μαρτυρία. 
Πρώτον, σχετικά με τις συνεντεύξεις, να βάλετε ότι οι συνεντεύξεις θα είναι δημόσιες και θα παρίστανται και άλλοι υποψήφιοι. Αυτό το κάνει –επαναλαμβάνω- ο Συνήγορος του Πολίτη. Άρα, τουλάχιστον θα είναι άλλοι πενήντα που θα ακούν τι ακριβώς απαντάει ο συνεντευξιαζόμενος.
Δεύτερον, όσον αφορά το Δευτεροβάθμιο Όργανο Ενστάσεων, δεν φαίνεται να υπάρχει, εκτός αν δεν το βλέπουμε.
Τρίτον, ο πίνακας εμπειρογνωμόνων –η κυρία Υπουργός θα συμφωνεί- θα είναι από τα πανεπιστήμια και αυτός που θα μπαίνει στην τριμελή επιτροπή, θα μπαίνει με κλήρωση. 
Ευχαριστώ.
(Χειροκροτήματα από την πτέρυγα της ΔΗΜΑΡ)",121629,""," ΙΩΑΝΝΗΣ ΠΑΝΟΥΣΗΣ",223,"",223
"3744","
"," Η κ. Μακρή έχει τον λόγο.",121630,"Chairman","ΠΡΟΕΔΡΕΥΩΝ",175,"",175
"3745","
"," Ευχαριστώ, κύριε Πρόεδρε.
Και να θέλαμε να πιστέψουμε γενικά ότι ο Υπουργός έχει τις πιο αγνές προθέσεις και θέλει απλώς να εφαρμόσει κάποια αξιολόγηση στο δημόσιο, αυτό προσκρούει στην ίδια την πραγματικότητα, καθώς αυτό που συμβαίνει σήμερα στο δημόσιο είναι ότι οι προϊστάμενοι, δηλαδή, αυτοί που θα έχουν την εξουσία για να αποφασίσουν για το 15% των ανίκανων, είναι στη συντριπτική τους πλειονότητα τοποθετημένοι με εντολή Υπουργού.
Πιο συγκεκριμένα, από το 2010 δεν έχουν γίνει κρίσεις στο δημόσιο τομέα. Οι θέσεις των διευθυντών που έμειναν σταδιακά κενές, λόγω των αθρόων συνταξιοδοτήσεων, καλύφθηκαν με εντολή Υπουργού, παρ’ όλο που σύμφωνα με το ν. 3528 μέσα σε ένα μήνα από την κένωσή τους θα έπρεπε να έχει γίνει κανονική κρίση για να καλυφθούν.
Βέβαια, σε ερωτήσεις που έχουν γίνει στον ίδιο τον Υπουργό, είπε ότι ουδέν μονιμότερο του προσωρινού και ο ίδιος τοποθέτησε στις αρχές του 2014 ακόμη και το Γενικό Διευθυντή με εντολή Υπουργού. Ουσιαστικά δηλαδή, ο κ. Μητσοτάκης, ο οποίος κόπτεται για την αξιοκρατία και κόπτεται και για την αξιολόγηση, δουλεύει για τη δημιουργία ενός σφιχτά κομματικού κράτους. Και για να το πούμε σε απλά μικροπολιτικά, η Κυβέρνηση διορίζει τους δικούς της προϊσταμένους και εκείνοι είναι που θα αποφασίσουν ποια κεφάλια των άλλων θα πάρουν και ποια των δικών τους παιδιών θα προστατεύουν. 
Άλλωστε, τον ίδιο ακριβώς δρόμο ακολουθεί ο κ. Μητσοτάκης και στην περίπτωση των υπαλλήλων που βρίσκονται στη διαθεσιμότητα, όπου μέσα από μία σειρά ειδικές μοριοδοτήσεις που ήδη έχουν καταγγελθεί ή φωτογραφικές θέσεις που ανοίγουν για συγκεκριμένες ειδικότητες, φροντίζει ώστε τα δικά τους παιδιά να επιστρέψουν πίσω μέσω της κινητικότητας. 
Κάποιοι, όμως, άλλοι υπάλληλοι έχουν βρεθεί ήδη απολυμένοι και αυτοί οι υπάλληλοι έχουν διοριστεί με γραπτούς διαγωνισμούς του ΑΣΕΠ. Ασφαλείς μάλιστα πληροφορίες τις οποίες είχαμε πει πριν από πάρα πολύ καιρό εδώ μέσα, μας έδειχναν ότι θα ερχόταν αυτό το νομοσχέδιο που αφορά τις συνεντεύξεις και αυτό ήταν ένα νομοσχέδιο, το οποίο είχε στα σκαριά από πάρα πολύ καιρό και το είχαν στο συρτάρι –από τον κ. Στεφάνου, όπου ήθελε διακαώς και ετοίμαζε να επανέρθουν οι συνεντεύξεις και μας ήρθαν στο Θερινό Τμήμα- με την καινοτομία ότι στην Επιτροπή Αξιολόγησης θα συμμετέχει κι ένας διευθυντής –όπως ανέφερα και στην πρωτολογία μου- από τον ιδιωτικό τομέα. 
Για να δώσω στους Έλληνες πολίτες να καταλάβουν τι θα συμβεί στο ελληνικό δημόσιο, θα μπορεί, για παράδειγμα, ο διευθυντής του κ. Μπόμπολα, ο διευθυντής του κ. Ψυχάρη να έχει απευθείας λόγο για τους δημοσίους υπαλλήλους που θα προΐστανται των υπηρεσιών, των πολύ σημαντικών, όπως το Υπουργείο Ανάπτυξης, το Υπουργείο Ενέργειας και Περιβάλλοντος, ώστε να μην έχουν πρόβλημα να λειτουργούν μέσω «σπασμένου» τηλεφώνου, να μπορούν να τους τοποθετούν, ώστε να έχουν την άμεση ενημέρωση για τα τόσο σημαντικά προβλήματα, των επενδύσεων που είναι να υπογράψουν, των πολύ σημαντικών πακέτων που είναι να πάρουν. 
Προφανώς και είναι ξεκάθαρο ότι όλα τα παραπάνω –όπως είπα και στην πρωτολογία μου- δεν συνιστούν απολύτως καμμία μεταρρύθμιση, αλλά αυτό που κάνουν είναι να μας γυρίζουν πολλά χρόνια πίσω, στο δημόσιο -ακριβώς αυτό που θα πω- των κοινωνικών φρονημάτων, μόνο που τώρα θα πρέπει να το πούμε ακριβώς έτσι: κοινωνικών φρονημάτων. 
Επειδή ο συνάδελφος αναφέρθηκε προηγουμένως, πιστεύω ότι στη συνέντευξη, που τόσο πολύ υποστηρίζετε ως Κυβέρνηση, θα πρέπει πλέον, αφού δεν χρειάζονται τα ουσιαστικά προσόντα και τα πτυχία τους, κάτι να παρουσιάσουν οι υπάλληλοι αυτοί. Αυτό που θα παρουσιάσουν, προφανώς, θα είναι κομματικές ταυτότητες, οπότε οι πολίτες αυτής της χώρας θα πρέπει να καταλάβουν ότι θα πρέπει να ξεκινήσουν τις διεργασίες, προκειμένου να γράφονται στα κόμματα του ΠΑΣΟΚ, της Ελιάς, της Νέας Δημοκρατίας, του Ποταμιού, όλων αυτών, γιατί μπορεί έτσι να έχουν πιθανότητες στο μέλλον να σώσουν τη θέση τους, να γίνουν προϊστάμενοι στις δημόσιες υπηρεσίες και να επιβιώσουν έναντι των απολύσεων. 
Διότι η αξιολόγηση δεν οδηγεί στην απόλυση. Σε αυτό συμφωνώ με το συνάδελφο, προηγουμένως. Σε κανένα σύστημα όλου του κόσμου δεν εφαρμόζεται η αξιολόγηση, ποτέ μα ποτέ, για να οδηγήσει στην απόλυση. Εδώ, όμως, το θέμα είναι ότι εσείς προβαίνετε σε αυτές τις πράξεις ακριβώς γιατί θέλετε να βρείτε έναν τρόπο να οδηγήσετε τον κόσμο αυτό στις απολύσεις. Και ο τρόπος τον οποίο έχετε μεθοδεύσει και σκεφτήκατε –αλλά θα έπρεπε να προστατέψετε ταυτόχρονα και τα δικά σας παιδιά- είναι αυτό το νομοσχέδιο, το οποίο είναι μέρος και κομμάτι ενός νομοσχεδίου, που συνοδεύει τα προηγούμενα, τα οποία φέρατε.
Ευχαριστώ πολύ.",121631,""," ΡΑΧΗΛ ΜΑΚΡΗ",166,"",166
"3746","
"," Η κ. Τζάκρη έχει τον λόγο.",121632,"Chairman","ΠΡΟΕΔΡΕΥΩΝ",175,"",175
"3747","
"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θέλω να διευκρινίσω στο Τμήμα, αλλά και σε αυτούς που μας ακούν ότι το όργανο το οποίο θα διεξάγει τη συνέντευξη δεν είναι επ’ ουδενί το ΑΣΕΠ. Ένα μέλος του ΑΣΕΠ μόνο συμμετέχει στην όλη διαδικασία, για να δοθεί μια επίφαση αξιοκρατίας, ένα ίχνος αξιοκρατίας για ξεκάρφωμα της ρουσφετολογικής διαδικασίας, που θα ακολουθηθεί. Τα άλλα δύο μέλη είναι ο πολυδιαφημιζόμενος ιδιωτικός τομέας, οι συνταξιούχοι δηλαδή δικαστικοί και οι συνταξιούχοι δημόσιοι υπάλληλοι και βεβαίως, οι υπάλληλοι του Υπουργείου, που είναι και αυτοί της επιλογής του Υπουργού.
Σε κάθε περίπτωση, αυτό που θέλω να διευκρινιστεί, κύριε Πρόεδρε, είναι ότι το ΑΣΕΠ σε καμμία των περιπτώσεων δεν έχει και την τελική απόφαση, όχι μόνο για την επιλογή, ακόμα και για τον διορισμό, την τοποθέτηση δηλαδή των προϊσταμένων, γενικών διευθυντών που θα επιλεγούν.
Στην προκείμενη περίπτωση, τι γίνεται; Θέλω να το διευκρινίσω για να το καταλάβει και ο κόσμος που μας ακούει. Ακόμη και αν υποθέσουμε ότι όλα αυτά τα τριάντα όργανα με τα πολυάριθμα μέλη μπορούν να συγκροτηθούν, να στελεχωθούν δηλαδή αρμοδίως, να βγουν όλες οι πράξεις, το ΑΣΕΠ έχει ένα πολύ μικρό ποσοστό συμμετοχής στην όλη διαδικασία. 
Ρωτώ τον απόντα κύριο Υπουργό: Σε ποια χώρα του κόσμου γίνεται διάγνωση ικανοτήτων με multiple choice ερωτήσεις; Να μας το αναφέρει αυτό, γιατί εγώ δεν γνωρίζω καμμία. Παραδείγματος χάριν, αυτός που θα επιλεγεί Γενικός Διευθυντής στο Υπουργείο Περιβάλλοντος με αρμοδιότητα στα υδροηλεκτρικά πώς θα διαπιστώσουμε ότι είναι κατάλληλος για τη συγκεκριμένη θέση με multiple choice ερωτήσεις; 
Να πάω παρακάτω. Aς υποθέσουμε ότι αυτό, πραγματικά, μπορεί να συμβεί, το τρίτο στάδιο της συνέντευξης, κυρία Υπουργέ, τι το θέλουμε στην προκείμενη περίπτωση και μάλιστα, με ποσοστό συμμετοχής 70%, αν πρόκειται να κρίνουμε τους γενικούς διευθυντές στην όλη διαδικασία; Τι θα διαγνώσουμε; Την προσωπικότητα, το ήθος, τη δυναμικότητα του χαρακτήρα; Ο υφιστάμενος υπαλληλικός κώδικας είναι υπέρ επαρκής, για να διαγνώσουμε αυτές τις δυνατότητες που θέλετε. Για ποιο λόγο, επομένως, μετά τη διαδικασία των multiple choice ερωτήσεων για την επιλογή των γενικών διευθυντών –αν υποτίθεται ότι μπορούμε να το κάνουμε και αυτό- ζητάμε να συμμετάσχει η συνέντευξη στην όλη επιλογή σε ποσοστό 70%;
Να πω, βεβαίως, εδώ ότι άντε, κάναμε και τις multiple choice ερωτήσεις, φέραμε και τη συνέντευξη, αλλά θα πρέπει να καταλάβει ο κόσμος ότι η διαδικασία δεν τελειώνει εδώ. Δεν ολοκληρώνεται εκεί η διαδικασία. Ουσιαστικά το ΑΣΕΠ, το τρίτο όργανο, είναι αυτό που ολοκληρώνει. 
Αποκρύπτετε, όμως, κύριε Υπουργέ, συστηματικά από τον κόσμο ότι όλες αυτές είναι μόνο εισηγήσεις προς τον Υπουργό και ότι αυτός που τελικά θα επιλέξει είναι ο ίδιος ο Υπουργός. Άρα, όλα αυτά τα οποία συζητάμε σήμερα για το ουσιαστικό μέρος του νομοσχεδίου είναι προφάσεις εν αμαρτίαις. Το ορθότερο θα ήταν να ολοκληρώνει τη διαδικασία το ΑΣΕΠ, όπως γίνεται –και νομίζω ότι το γνωρίζετε, κυρία Χριστοφιλοπούλου- και στη διαδικασία της επιλογής των διοριστέων στο δημόσιο τομέα, όπου πραγματικά η διαδικασία αρχίζει και τελειώνει στο ΑΣΕΠ. 
Γιατί θα έπρεπε ο Υπουργός να είναι ο τελικός επιλέγων; Γιατί θα έπρεπε να είναι αυτός ο τελικός κριτής; Αυτό είναι το σχέδιο που θέλετε να κάνετε, δηλαδή να δώσετε μόνο μια ψευδονομιμοποίηση στον εαυτό σας, να επιλέγετε ουσιαστικά αυθαίρετα τους ανθρώπους της αρεσκείας σας και όχι, βεβαίως, τους άριστους.
Αυτό που πραγματικά ενδιαφέρει τον κύριο Υπουργό, βεβαίως, είναι το μεταβατικό στάδιο, όπου εκεί είναι απολύτως ελεύθερος χωρίς κανένα πρόσχημα συμμετοχής ενός μέλους από το ΑΣΕΠ, να κάνει ό,τι πραγματικά θέλει.
Και για να μην λένε ότι μόνο αντιπαρατιθέμεθα, θα πω το εξής. Αν πραγματικά θέλαμε να εγκαθιδρύσουμε μια αξιοκρατική διαδικασία για την επιλογή των προϊσταμένων στο δημόσιο τομέα, είχαμε τους εξής δύο δρόμους να ακολουθήσουμε: 
Ο πρώτος δρόμος ήταν η εφαρμογή επί της ουσίας του ν. 3839/2010, που καμμία πολιτική ηγεσία από τότε που ψηφίστηκε και από το 2012 μέχρι σήμερα δεν ασχολήθηκε με την ουσιαστική εφαρμογή του, όπου δεν επιτρέπει την παρεμβολή της πολιτικής ηγεσίας σε οποιοδήποτε στάδιο επιλογής των προϊσταμένων, των γενικών διευθυντών και γενικά της ηγεσίας της δημόσιας διοίκησης.
Ο άλλος τρόπος είναι η αναλογική εφαρμογή του ν.2190/1994, δηλαδή του νόμου Πεπονή και στην επιλογή των προϊσταμένων για τη δημόσια διοίκηση. Τι έλεγε ο νόμος αυτός; Έλεγε ότι ο τελικώς αποφασίζων και ο αρχικώς αποφασίζων είναι το ΑΣΕΠ. Στη διαδικασία της συνέντευξης επομένως και στη διαδικασία της πραγματικής εμπλοκής στο ΑΣΕΠ θα έπρεπε να αρχίζουν και να τελειώνουν όλα, αν θέλουμε πραγματικά να εγκαθιδρύσουμε, κύριε Πρόεδρε, ένα αξιοκρατικό σύστημα επιλογής προϊσταμένων για τη δημόσια διοίκηση.
Σας ευχαριστώ.",121633,""," ΘΕΟΔΩΡΑ ΤΖΑΚΡΗ",273,"",273
"3748","
"," Ευχαριστούμε, κυρία συνάδελφε.
Ορίστε, κυρία Υπουργέ, έχετε τον λόγο.",121634,"Chairman","ΠΡΟΕΔΡΕΥΩΝ",175,"",175
"3749","
"," Κυρίες και κύριοι συνάδελφοι, θα ήθελα να ξεκινήσω την παρέμβασή μου απαντώντας κατά κάποιο τρόπο στην αξιότιμη εισηγήτρια της Αξιωματικής Αντιπολίτευσης, την κυρία Σταμπουλή και να της πω ότι, εκπροσωπώντας εδώ και στο συγκεκριμένο Υπουργείο τον άλλο κυβερνητικό εταίρο, συγκυβερνούμε, αλλά δεν ταυτιζόμαστε. Συγκυβερνούμε, λοιπόν, αλλά δεν ταυτιζόμαστε. Η επιλογή μας να κρατηθεί η χώρα όρθια στα ευρωπαϊκά φόρα, στην Ευρωπαϊκή Ένωση και στην Ευρωζώνη, η επιλογή μας να συμμετάσχουμε σε αυτήν την Κυβέρνηση, είναι μια επιλογή εθνικής ευθύνης και όχι πολιτικής ταύτισης.
Λυπούμαι πάρα πολύ που χρησιμοποιήσατε την έκφραση «δεκανίκι της Νέας Δημοκρατίας». Αναρωτιέμαι, εάν υιοθετούσα την ίδια λογική, τι θα έπρεπε να σας αποκαλέσω: Ικέτες του ΚΚΕ; Ικέτες της Ανταρσίας; 
Άκουσα τον Κοινοβουλευτικό Εκπρόσωπο των νεοναζιστών να κόπτεται υπέρ του δημοψηφίσματος. Εγώ δεν είμαι εναντίον των δημοψηφισμάτων, αλλά για άλλη μια φορά, όχι μόνο στις πλατείες, αλλά και εδώ μέσα, οι γραμμές σας ταυτίζονται με αυτές της Χρυσής Αυγής. Έχουμε και δικά σας μέλη της Κοινοβουλευτικής σας Ομάδας που λένε πολλές φορές ακόμα και για τρομοκράτες, ότι είναι οι εννοούμενοι ως τρομοκράτες. Αυτά τα ολίγα τα πολιτικά και πάω στο νομοσχέδιο.",121635,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"3750","
"," Άντε.",121636,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3751","
"," Όχι «άντε»! Παρακαλώ πολύ, κυρία μου, όχι προτροπές! Σεβάστηκα και εσάς και όλους τους ομιλητές και ευχαριστώ πολύ και για τα σχόλια και για τις κριτικές για τα σοβαρά και τεκμηριωμένα και για τα μη σοβαρά και γενικόλογα. 
Θα ήθελα να κάνω τρεις επισημάνσεις, κυρίες και κύριοι συνάδελφοι, σε ό,τι αφορά τη συζήτηση πριν ολοκληρωθεί. Πρώτη επισήμανση: Είναι πλέον σαφές ότι αυτό το νομοσχέδιο είναι ένα μέρος του συνολικού σχεδίου διαρθρωτικών αλλαγών του δημοσίου, αλλαγών ποιοτικών, που άπτονται αφενός των δομών του και του εξορθολογισμού των δομών του μέσω των νέων οργανογραμμάτων των Υπουργείων και των φορέων, αλλά και της απλοποίησης των διαδικασιών του. Σύντομα ένα νομοσχέδιο θα οδεύσει προς το Κοινοβούλιο, το οποίο θα αφορά τη νομοθέτηση της απλοποίησης διαδικασιών, με βάση τις συστάσεις που έγιναν από τη μελέτη του ΟΟΣΑ, που δεν ήταν απλώς μια μελέτη τεχνοκρατών του ΟΟΣΑ, αλλά ήταν μια ενεργός συμμετοχή του δυναμικού της δημόσιας διοίκησης εκατόν τριάντα και πλέον υπάλληλοι από δεκατρείς τομείς πολιτικής σε όλο το φάσμα της δημόσιας διοίκησης, που συμμετείχαν ενεργά και φτάσαμε στο σημείο να μπορούμε σε λίγο εκείνα τα μέρη των απλοποιήσεων που χρήζουν νομοθέτησης να τα παρουσιάσουμε στο ελληνικό Κοινοβούλιο.
Έχουμε, λοιπόν, απλοποίηση διαδικασιών, εξορθολογισμό δομών και επένδυση στο ανθρώπινο δυναμικό και όχι μόνο, σε μια κινητικότητα που δεν θα έχει πια διαθεσιμότητα και απολύσεις, σε μια κινητικότητα που θα αλλάξει ριζικά το ισχύον καθεστώς πολλαπλών διατάξεων, με τον τρόπο με τον οποίο μετακινούνται οι υπάλληλοι είτε δια αποσπάσεων είτε δια μετατάξεων, που θα εξορθολογήσει αυτό το σύστημα και θα αξιοποιήσει, με τον καλύτερο δυνατό τρόπο, το ανθρώπινο δυναμικό της δημόσιας διοίκησης, κάτι που θα επιτευχθεί κυρίως με αυτό το νομοσχέδιο και με την εφαρμογή του, που είναι εξίσου σημαντική με την ψήφισή του σήμερα και αύριο, που είναι πραγματικά μια προσπάθεια να κτιστεί ένα σύστημα ιεραρχίας, το οποίο είναι απαλλαγμένο από συντεχνιακές λογικές, από κομματικές λογικές και από ευνοιοκρατία.
Έρχομαι στη δεύτερη επισήμανση που θέλω να κάνω. Ακούστηκαν πολλά και πρόσφατα και από το πρωί που παρακολουθώ τη συζήτηση. Ακούστηκαν πολλά περί ευνοιοκρατίας, ότι δήθεν προσχηματικά μιλούμε για γραπτό διαγωνισμό. Μα, κυρίες και κύριοι συνάδελφοι, σας παραπέμπω σε πολλούς από τους συνομιλητές και στον Κοινοβουλευτικό Εκπρόσωπο του ΠΑΣΟΚ, που είναι εδώ και ο οποίος τεκμηρίωσε τη θετική στάση ως προς το εχέγγυο του αδιάβλητου. Γιατί τελικά, τι είναι δημοκρατικό να κάνει κανείς; Είναι να κάνει αδιάβλητες και διαφανείς διαδικασίες. Πώς τις κάνει αυτές; Τις κάνει με γραπτό διαγωνισμό, τον οποίο διεξάγει από την αρχή έως το τέλος το ΑΣΕΠ. Ακούστηκε εδώ ότι πάμε σε γραπτό διαγωνισμό για να πάρουμε τους δικούς μας. Μα, πώς θα γίνει αυτό; 
Επίσης, να πληροφορήσω την αξιότιμη συνάδελφο κ. Τζάκρη που απήλθε, ότι η Ευρωπαϊκή Επιτροπή είναι εκ των θεσμικών οντοτήτων που χρησιμοποιεί τη μέθοδο των πολλαπλών ερωτήσεων –multiple choice, όπως το είπε- στα ελληνικά ως ένα τμήμα της αξιολόγησης του προσωπικού της για την προαγωγή και την προώθηση σε θέση ευθύνης.
Άρα, λοιπόν, πρώτον, με τον γραπτό διαγωνισμό, τον οποίο διεξάγει εξ ολοκλήρου το ΑΣΕΠ το Υπουργείο και τα Υπουργεία που θέλουν να προάγουν και να επιλέξουν τα στελέχη τους δεν έχουν καμμία συμμετοχή και δεύτερον δεν επιλέγει ο Υπουργός.
Δεν ξέρω αν διαβάζουμε τα νομοσχέδια, αλλά δεν επιλέγει ο Υπουργός τους προϊσταμένους ούτε τους γενικούς διευθυντές ούτε τους διευθυντές ούτε κανέναν. Οι επιτροπές αυτές, που προεδρεύονται από μέλη του ΑΣΕΠ, επιλέγουν τελικά. 
Επίσης, πάρα πολλά άκουσα για τη συνέντευξη. Κατ’ αρχήν, το σχόλιο του κ. Πανούση είναι πάρα πολύ εύλογο, αλλά και πάλι πάει στο νομοσχέδιο. Διότι όσοι περνούν από τη συνέντευξη, μπορούν να παραμείνουν και να ακούσουν αν οι επόμενοι υφίστανται ιδιαίτερη μεταχείριση. Αν ήταν όλοι από την αρχή, θα υπήρχε πρόβλημα. Διότι θα υπήρχε άνιση μεταχείριση μεταξύ αυτών που είναι εκεί, ακούν περίπου το κλίμα και μπορούν πιο εύκολα να απαντήσουν. Άρα, μπαίνει ο καθένας και η καθεμία και παραμένει στη συνέντευξη. Επομένως, δεν υπάρχει κάτι κρυπτόν από όσους συμμετέχουν σε αυτή τη φάση του διαγωνισμού στη συνέντευξη. 
Θεωρώ, λοιπόν, ότι έχει όλα τα εχέγγυα της αδιάβλητης και διαφανούς διαδικασίας αυτό το νομοσχέδιο, γιατί ακριβώς στη φιλοσοφία του είναι να υπάρχει ένα σύστημα αντικειμενικό και αδιάβλητο, το οποίο να ριζώσει, να έχει εξελίξεις, να έχει ενδεχομένως κάποιες βελτιώσεις. Κανένας νόμος δεν ψηφίζεται εις το διηνεκές. 
Έχει, όμως, πολύ μεγάλη σημασία να είναι ένα σύστημα το οποίο να παραμείνει και να είναι το εχέγγυο και όχι να γίνεται αυτό που άκουσα από άλλους συναδέλφους από το ΣΥΡΙΖΑ, οι οποίοι είπαν ότι «εμείς προτείνουμε να συμμετέχουν οι εργαζόμενοι. Μα, ακριβώς! Αφού χτυπάτε λοιπόν στα λόγια –και στα λόγια συμφωνούμε- το πελατειακό σύστημα, η ρίζα όλου του πελατειακού συστήματος δεν ήταν μια περίεργη σχέση μεταξύ των εκάστοτε ηγεσιών των εκάστοτε κυβερνήσεων; 
Μη μου πείτε «όσοι κυβέρνησαν». Ναι, όσοι κυβέρνησαν. Δεν θα άρουμε εμείς όλων τις αμαρτίες. Εσείς κατ’ αρχάς, στις δικές σας τάξεις έχετε πολλούς που κυβέρνησαν. Αφήστε το αυτό το θέμα.",121637,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"3752"," 
"," Ε, όχι πολλούς.",121638,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3753"," 
"," Όχι, έτσι είναι, έτσι είναι. 
Δεν είναι δυνατόν, λοιπόν, να μην πάμε σε ένα σύστημα το οποίο... 
 (Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Υφυπουργού)
Κύριε Πρόεδρε, θα παρακαλέσω για την ανοχή σας για ένα λεπτό. 
Περνώ στο τελευταίο σημείο, που είναι η έμφαση στα ουσιαστικά προσόντα, έχοντας λάβει υπ’ όψιν τα τυπικά προσόντα στη διαδικασία της επιλογής κάποιου ως κατάλληλου να συμμετάσχει στη διαδικασία του διαγωνισμού. 
Το σύστημα της μοριοδότησης είναι ένα σύστημα που κοιτάζει μόνο τύποις ποιος έχει προσόντα. Εμείς χρειαζόμαστε διευθυντές, γενικούς διευθυντές και προϊσταμένους, που να ασκούν διοίκηση, που να έχουν την ικανότητα να ασκήσουν πραγματικά διοίκηση σε μια πάρα πολύ δύσκολη συγκυρία και η χώρα τούς έχει ανάγκη. Υπάρχουν πάρα πολλοί εξαιρετικοί δημόσιοι υπάλληλοι, οι οποίοι κάνουν τόσο καλά τη δουλειά τους, που δεν προλαβαίνουν, όχι μάστερ να πάρουν –εκτός αν το έχουν ήδη, γιατί πολλοί από αυτούς έχουν μεταπτυχιακά- αλλά δεν προλαβαίνουν καν να πάνε σε σεμινάρια. 
Άρα, υιοθετώντας ένα σύστημα όπου απλά και μόνο με τα μόρια κάναμε τη δουλειά μας και λέγαμε ότι αυτοί είναι οι πιο καλοί, γιατί αυτοί έχουν τα πιο πολλά τυπικά προσόντα, από τη μια βάζεις όλους τους δημοσίους υπαλλήλους να τρέχουν να πάρουν μόρια και πηγαίνεις έτσι σε ένα κυνήγι μορίων, το οποίο δεν θέλεις, γιατί θέλεις ανθρώπους που να είναι στις επάλξεις στη δημόσια διοίκηση, ακόμα κι αν κάποιοι απ’ αυτούς μπορεί να λείψουν για κάποιο διάστημα. Όταν έχεις, όμως, ευθύνες, δεν μπορείς να πεις θα χτίσω ένα σύστημα όπου οι υπάλληλοι θα τρέχουν να μαζεύουν προσόντα. 
Η μοριοδότηση, λοιπόν, πρέπει να γίνει παρελθόν και το μέλλον δεν είναι άλλο, παρά η συνεκτίμηση των προσόντων στα στάδια αυτά που περιγράφονται στο νομοθέτημα το οποίο συζητάμε. 
Κλείνοντας, κυρίες και κύριοι συνάδελφοι, θεωρώ ότι η συζήτηση αυτή επί της αρχής μας δείχνει ένα πράγμα, ότι όταν υπάρχει καλή διάθεση από πλευράς όλων μας να φέρουμε αλλαγές –και βλέπετε ότι υπήρξαν αλλαγές και στο μεταβατικό στάδιο- μπορεί να βελτιωθούν πολύ τα νομοσχέδια και στην κοινοβουλευτική διαδικασία. 
Άκουσα και πάλι από την Αξιωματική Αντιπολίτευση αιτιάσεις, γιατί έχουμε πολλές νομοτεχνικές βελτιώσεις. Με συγχωρείτε. Ή θέλετε μια ουσιαστική συζήτηση που να μπορεί το νομοσχέδιο να τύχει βελτιώσεων και στην επιτροπή και στην πρώτη ανάγνωση και στη δεύτερη ανάγνωση και εδώ στην Ολομέλεια –διότι αν αποφασίσουμε μερικά πράγματα ότι πρέπει να τα αλλάξουμε μέχρι αύριο, τότε ναι, να τα αλλάξουμε- ή πείτε, λοιπόν, ότι εμείς πρέπει να φέρουμε τα τέλεια νομοσχέδια –διότι ουδείς τέλειος- και να μην γίνεται καμμία κοινοβουλευτική συζήτηση. Αυτό το νομοσχέδιο, πριν έλθει στη Βουλή, ξεκίνησε με διαβούλευση και νομίζω ότι μέχρι τελευταία στιγμή πρέπει να ολοκληρωθεί με διαβούλευση. 
Ευχαριστώ πολύ. 
(Χειροκροτήματα)",121639,""," ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",296,"",296
"3754","
"," Κι εμείς ευχαριστούμε, κυρία Υπουργέ. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν.3528/2007) - Επιλογή προϊσταμένων οργανικών μονάδων και άλλες διατάξεις».
Ερωτάται το Τμήμα: Γίνεται δεκτό το νομοσχέδιο επί της αρχής;",121640,"Chairman","ΠΡΟΕΔΡΕΥΩΝ",175,"",175
"3755"," 
"," Δεκτό, δεκτό.",121641,"","ΠΟΛΛΟΙ ΒΟΥΛΕΥΤΕΣ",NA,"",NA
"3756"," 
"," Κατά πλειοψηφία.",121642,""," ΑΦΡΟΔΙΤΗ ΣΤΑΜΠΟΥΛΗ",261,"",261
"3757"," 
"," Κατά πλειοψηφία.",121643,""," ΡΑΧΗΛ ΜΑΚΡΗ",166,"",166
"3758"," 
"," Κατά πλειοψηφία.",121644,""," ΓΕΩΡΓΙΟΣ ΛΑΜΠΡΟΥΛΗΣ",159,"",159
"3759"," 
"," Συνεπώς, το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν.3528/2007) - Επιλογή προϊσταμένων οργανικών μονάδων και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;",121645,"Chairman","ΠΡΟΕΔΡΕΥΩΝ",175,"",175
"3760","
"," Μάλιστα, μάλιστα.
Με τη συναίνεση του Τμήματος και ώρα 16.26΄ λύεται η συνεδρίαση για αύριο ημέρα Παρασκευή 11 Ιουλίου 2014 και ώρα 10.00΄, με αντικείμενο εργασιών του Τμήματος: νομοθετική εργασία: συνέχιση της συζήτησης επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Τροποποίηση διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων και Υπαλλήλων Ν.Π.Δ.Δ. (ν.3528/2007) - Επιλογή προϊσταμένων οργανικών μονάδων και άλλες διατάξεις», σύμφωνα με την ημερήσια διάταξη που έχει διανεμηθεί. 
Ο",121646,"","ΟΛΟΙ ΟΙ ΒΟΥΛΕΥΤΕΣ",NA,"",NA
