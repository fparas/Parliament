<akomaNtoso><br />  <debate name="Conference"><br />    <meta><br />      <references source="#">  <TLCPerson id="90" href="ontology/parlmember/s90" showAs="Καλαντζής Γεώργιος"/><TLCPerson id="212" href="ontology/parlmember/s212" showAs="Ξανθός Ανδρέας"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="101" href="ontology/parlmember/s101" showAs="Καραθανασόπουλος Νικόλαος"/><TLCPerson id="51" href="ontology/parlmember/s51" showAs="Γεωργιάδης Σπυρίδων"/><TLCPerson id="64" href="ontology/parlmember/s64" showAs="Αθανάσιος Δαβάκης"/><TLCPerson id="3" href="ontology/parlmember/s3" showAs="Αγαθοπούλου Ειρήνη-Ελένη"/><TLCPerson id="22" href="ontology/parlmember/s22" showAs="Αυγενάκης Ελευθέριος"/><TLCPerson id="257" href="ontology/parlmember/s257" showAs="Σταθάκης Γεώργιος"/><TLCPerson id="110" href="ontology/parlmember/s110" showAs="Κασσής Μιχαήλ"/><TLCPerson id="166" href="ontology/parlmember/s166" showAs="Μακρή Ραχήλ"/><TLCPerson id="219" href="ontology/parlmember/s219" showAs="Παναγιώταρος Ηλίας"/><TLCPerson id="286" href="ontology/parlmember/s286" showAs="Φούντα Νίκη"/><TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="6" href="ontology/parlmember/s6" showAs="Αθανασίου Χαράλαμπος"/><TLCPerson id="108" href="ontology/parlmember/s108" showAs="Κασαπίδης Γεώργιος"/><TLCPerson id="293" href="ontology/parlmember/s293" showAs="Χατζηδάκης Κωνσταντίνος"/><TLCPerson id="142" href="ontology/parlmember/s142" showAs="Κουτσογιαννακόπουλος Κωνσταντίνος"/><TLCPerson id="236" href="ontology/parlmember/s236" showAs="Πετράκος Αθανάσιος"/><TLCPerson id="297" href="ontology/parlmember/s297" showAs="Μαρίνα Χρυσοβελώνη"/><TLCPerson id="54" href="ontology/parlmember/s54" showAs="Γιαννακάκη Μαρία"/><TLCPerson id="162" href="ontology/parlmember/s162" showAs="Λοβέρδος Ανδρέας"/><TLCPerson id="154" href="ontology/parlmember/s154" showAs="Κωνσταντόπουλος Γεώργιος"/><TLCPerson id="213" href="ontology/parlmember/s213" showAs="Ξηροτύρη Αικατερινάρη"/><TLCPerson id="33" href="ontology/parlmember/s33" showAs="Βλαχογιάννης Ηλίας"/><TLCPerson id="225" href="ontology/parlmember/s225" showAs="Δημήτριος Παπαδημούλης"/><TLCPerson id="183" href="ontology/parlmember/s183" showAs="Μηταράκης Παναγιώτης"/><TLCPerson id="179" href="ontology/parlmember/s179" showAs="Ματθαιόπουλος Αρτέμιος"/><TLCPerson id="283" href="ontology/parlmember/s283" showAs="Τσούκαλης Νικόλαος"/><TLCPerson id="199" href="ontology/parlmember/s199" showAs="Μπόλαρης Μάρκος"/><TLCPerson id="37" href="ontology/parlmember/s37" showAs="Βορίδης Μαυρουδής"/></references><br />    </meta><br />    <preface> <docTitle>Συνεδρίαση της βουλης των Ελληνων :  17-06-2014</docTitle></preface><br />    <debateBody>  <speech by="#s90"><from>Καλαντζής Γεώργιος</from> Κυρία και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 4-6-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΡΛΘ΄ συνεδριάσεώς του, της Τετάρτης 4 Ιουνίου 2014, σε ό,τι αφορά στην ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας και άλλες διατάξεις» και την ειδική ημερήσια διάταξη, καθώς και τα Πρακτικά των συνεδριάσεων ΡΚΘ΄ της Τετάρτης 30-4-2014, ΡΛ΄ της Παρασκευής 2-5-2014, ΡΛΑ΄ της Δευτέρας 5-5-2014, ΡΛΒ΄ της Τρίτης 6-5-2014, ΡΛΓ΄ της Τετάρτης 7-5-2014, ΡΛΔ΄ της Πέμπτης 8-5-2014, ΡΛΕ΄ της Παρασκευής 9-5-2014, ΡΛΣΤ΄ της Τετάρτης 28-5-2014, ΡΛΖ΄ της Πέμπτης 29-5-2014 και ΡΛΗ΄ της Δευτέρας 2-6-2014).<br />Έχω την τιμή να ανακοινώσω στο Σώμα ότι με την υπ’ αριθμόν 5693/3738/12-6-2014 απόφαση του Προέδρου της Βουλής συγκροτήθηκε το προβλεπόμενο από τα άρθρα 70, 71 και 72 του Συντάγματος και 31 του Κανονισμού της Βουλής Τμήμα Διακοπής των Εργασιών της Βουλής για τις τρεις διαδοχικές  συνθέσεις του, Α΄, Β΄ και Γ΄.<br />Η απόφαση θα καταχωρισθεί στα Πρακτικά της σημερινής συνεδρίασης.<br />Δεύτερον, με την υπ’ αριθμόν 5729/3765/13-6-2014 απόφαση του Προέδρου της Βουλής συγκροτήθηκαν οι προβλεπόμενες από το άρθρο 31 του Κανονισμού της Βουλής Διαρκείς Επιτροπές του Τμήματος Διακοπής των Εργασιών της Βουλής για τις τρεις διαδοχικές συνθέσεις αυτού, Α΄, Β΄ και Γ΄. <br />Η απόφαση θα καταχωρισθεί, επίσης, στα Πρακτικά της σημερινής  συνεδρίασης.<br /></speech><speech by="#s90"><from>Καλαντζής Γεώργιος</from> Έχω την τιμή να σας ανακοινώσω επίσης το από 11-6-2014 έγγραφο του Πρωθυπουργού κ. Αντώνη Σαμαρά, με το οποίο γνωστοποιεί στον Πρόεδρο της Βουλής τις από 10-6-2014 κυβερνητικές μεταβολές. <br />Το έγγραφο θα καταχωρισθεί στα Πρακτικά της σημερινής συνεδρίασης.<br /></speech><speech by="#s90"><from>Καλαντζής Γεώργιος</from> Παρακαλείται ο κύριος Γραμματέας να ανακοινώσει τις αναφορές προς το Τμήμα.<br /> Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο Δήμαρχος του Κιλελέρ, κ. Ρίζος Κων. Κομήτσας, καταγγέλλει τις εκτεταμένες ζημιές από τη σκωρίαση των σιτηρών και την ανάγκη λήψης έκτακτων μέτρων.<br />Παιδείας και Θρησκευμάτων<br />2) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Ένωση Ελληνικού βιβλίου  παραθέτει τις απόψεις της σχετικά με τη διαδικασία ανάθεσης της συγγραφής των σχολικών βιβλίων στις προθεσμίες που προβλέπονται και επιφυλάσσεται για την αξιοκρατία και τη διαφάνεια στις διαδικασίες.<br />Οικονομικών, Εθνικής Άμυνας<br />3) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Πανελλήνια Ένωση Στρατιωτικών  εκφράζει τη δυσαρέσκειά της σχετικά με την καταβολή της εφάπαξ χρηματικής ενίσχυσής τους με βάση τα εισοδηματικά τους κριτήρια.<br />Υγείας<br />4) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας σύμφωνα με το οποίο το Πρωτοβάθμιο Εθνικό Δίκτυο Υγείας  Πύργου βρίσκεται σε υπολειτουργία.<br />Εργασίας, Κοινωνικής Ασφάλισης και Πρόνοιας, Οικονομικών <br />5) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία  ο Σύλλογος Πολιτικών Συνταξιούχων Δημοσίου του Νομού Καρδίτσας αιτείται την εξασφάλιση της βιωσιμότητας του Μετοχικού Ταμείου Πολιτικών Υπαλλήλων  μέσω θεσμοθετημένων μέτρων από τον κρατικό προϋπολογισμό και την καθιέρωση νέων συμπληρωματικών πόρων.<br />Υποδομών, Μεταφορών και Δικτύων, Εσωτερικών<br />6) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Σύλλογος Περιβάλλοντος Παραλίας Ακράτας καλεί τους υποψηφίους στις επικείμενες εκλογές να αναλάβουν τη δημοπράτηση του έργου κατασκευής των εσωτερικών αποχετευτικών δικτύων των πυκνοδομημένων παραλιακών οικισμών της Αιγιαλείας. <br />Υγείας<br />7) Η Βουλευτής Β΄ Θεσσαλονίκης κ. ΑΙΚΑΤΕΡΙΝΗ ΜΑΡΚΟΥ κατέθεσε αναφορά με την οποία  το Δημοτικό Συμβούλιο Χίου  καταθέτει ψήφισμα διαμαρτυρίας για τη λειτουργία του Κέντρου Υγείας Πυργίου.<br />Περιβάλλοντος, Ενέργειας και Κλιματικής Αλλαγής, Παιδείας και Θρησκευμάτων, Πολιτισμού και Αθλητισμού, Δημόσιας Τάξης και Προστασίας του Πολίτη <br />8) Οι Βουλευτές, Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ, Λαρίσης κ. ΗΡΩ ΔΙΩΤΗ, Αχαΐας κ. ΜΑΡΙΑ ΚΑΝΕΛΛΟΠΟΥΛΟΥ, Α΄ Θεσσαλονίκης κ. ΑΝΑΣΤΑΣΙΟΣ  ΚΟΥΡΑΚΗΣ και Επικρατείας κ. ΓΕΣΘΗΜΑΝΗ  ΠΑΠΑΔΗΜΗΤΡΙΟΥ κατέθεσαν δημοσίευμα εφημερίδας το οποίο αναφέρεται στη διάρρηξη και την ιεροσυλία στο εσωτερικό του βυζαντινού ναού των Εισοδίων της Θεοτόκου Αλίμου στο κτήμα Γερουλάνου.<br />Εργασίας, Κοινωνικής Ασφάλισης και Πρόνοιας<br />9) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Σύλλογος ιδιοκτητών ενοικιαζόμενων δωματίων και ξενώνων Νομού Μαγνησίας  αιτείται την επίλυση του θέματος που αφορά την ασφάλισή τους στον ΟΓΑ στη κατηγορία ιδιοκτητών από έξι  έως δέκα  δωμάτια.<br />Υγείας<br />10) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία  ο Δήμος Πάτμου  καταγγέλλει την υποβαθμισμένη  λειτουργία της δημόσιας υγείας, λόγω της υποστελέχωσης και των μεγάλων ελλείψεων του κέντρου υγείας του νησιού.<br />Παιδείας και Θρησκευμάτων<br />11) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Σύλλογος Διοικητικών Υπαλλήλων Πανεπιστημίου Θεσσαλίας  αιτείται τη διασφάλιση των  υπαλλήλων του  που βρίσκονται σε διαθεσιμότητα.<br />Παιδείας και Θρησκευμάτων<br />12) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  η Ένωση Ελληνικού Βιβλίου  διαμαρτύρεται για τη διαδικασία συγγραφής των αναλυτικών προγραμμάτων για τα μαθήματα  του λυκείου.<br />Παιδείας και Θρησκευμάτων<br />13) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο του Δήμου Συκυωνίων του Νομού Κορινθίας γνωστοποιεί  την ομόφωνη απόφασή του για την πρόταση ίδρυσης Εσπερινού  ΕΠΑΛ στο Κιάτο Κορινθίας.<br />Παιδείας και Θρησκευμάτων<br />14) Ο Βουλευτής Χανίων κ. ΜΑΝΟΥΣΟΣ - ΚΩΝΣΤΑΝΤΙΝΟΣ ΒΟΛΟΥΔΑΚΗΣ κατέθεσε αναφορά με την οποία  η Ένωση Εκπαιδευτικών Τεχνολόγων Γεωπόνων  εκφράζει τη δυσαρέσκειά της για την υποβάθμιση του ρόλου των εκπαιδευτικών Τεχνολόγων Γεωπόνων στην επαγγελματική εκπαίδευση.<br />Εξωτερικών, Δημόσιας Τάξης και Προστασίας του Πολίτη <br />15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον επαναστατικό αγώνα της 17 Νοέμβρη στη λίστα των ΗΠΑ.<br />Εξωτερικών<br />16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε περίεργες κινήσεις στην Αλβανία.<br />Εξωτερικών, Επικρατείας<br />17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επίσκεψη του Τζώρτζ Σόρος στην Ελλάδα.<br />Δικαιοσύνης, Διαφάνειας και Ανθρωπίνων Δικαιωμάτων <br />18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις προκλήσεις από την Αντωνία Ηλία, την πρώην πρωτόδικη και κατηγορούμενη για το παραδικαστικό κύκλωμα.<br />Επικρατείας, Δικαιοσύνης, Διαφάνειας και Ανθρωπίνων Δικαιωμάτων, Ανάπτυξης και Ανταγωνιστικότητας, Οικονομικών, Υποδομών, Μεταφορών και Δικτύων<br />19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο η «AEGEAN» αγόρασε την «Olympic Air» και αύξησε τις τιμές των αεροπορικών εισιτηρίων.<br />Παιδείας και Θρησκευμάτων<br />20) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία  ο Σύλλογος Γονέων και Κηδεμόνων του 1ου Γυμνασίου Ιεράπετρας και ο Δήμαρχος Ιεράπετρας αιτούνται τη χρηματοδότηση επισκευής του διδακτηρίου του 1ου Γυμνασίου Ιεράπετρας και προτείνουν, μέχρι την πλήρη αποκατάσταση του κτηρίου, τη μετεγκατάσταση του υπάρχοντος διδακτικού και μαθητικού δυναμικού σε κατάλληλο χώρο.<br />Διοικητικής Μεταρρύθμισης και Ηλεκτρονικής Διακυβέρνησης, Εσωτερικών<br />21) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  ο Πρόεδρος της Περιφερειακής Ένωσης Δήμων Θεσσαλίας εκφράζει τη διαμαρτυρία του για τον νέο τρόπο αξιολόγησης των δημοτικών υπαλλήλων, όπως περιγράφεται στον ν. 4250/2014.<br />Παιδείας και Θρησκευμάτων, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων, Διοικητικής Μεταρρύθμισης και Ηλεκτρονικής Διακυβέρνησης<br />22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Κουμάνταρος Παναγιώτης  εκφράζει τη δυσαρέσκειά του σχετικά με τη διαθεσιμότητα των εκπαιδευτικών.<br />Ανάπτυξης και Ανταγωνιστικότητας,  Περιβάλλοντος, Ενέργειας και Κλιματικής Αλλαγής <br />23) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  οι εταιρείες ενεργειακών αναβαθμίσεων του προγράμματος «Εξοικονόμηση Κατ’ Οίκο» εκφράζουν τη διαμαρτυρία τους σχετικά με τις καθυστερήσεις αποπληρωμών  στο πρόγραμμα «Εξοικονόμηση Κατ’ Οίκον».<br />Δικαιοσύνης, Διαφάνειας και Ανθρωπίνων Δικαιωμάτων,  Παιδείας και Θρησκευμάτων,  Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης<br />24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Πεταλάς Νικήτας καταγγέλλει την ανεξήγητη εξαίρεση από το πρόγραμμα διαθεσιμότητας εκατοντάδων μηχανικών του Εθνικού Μετσόβιου Πολυτεχνείου.<br />Αγροτικής Ανάπτυξης και Τροφίμων, Οικονομικών,  Δικαιοσύνης, Διαφάνειας και Ανθρωπίνων Δικαιωμάτων, Ναυτιλίας και Αιγαίου<br />25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κοινοβουλευτική Ομάδα των Ανεξάρτητων Δημοκρατικών Βουλευτών παραθέτει τις απόψεις της σχετικά με το ψήφισμα του Δημοτικού Συμβουλίου Σαλαμίνας για την ιδιωτικοποίηση του ΟΛΠ.<br />Διοικητικής Μεταρρύθμισης και Ηλεκτρονικής Διακυβέρνησης<br />26) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο Σύλλογος Τριτέκνων Νομού Λευκάδας αιτείται την ανάκληση των απολύσεων όλων των τρίτεκνων υπαλλήλων με τη λήξη της διαθεσιμότητάς τους και προτείνει την επαναπρόσληψή τους σε αντίστοιχες κενές οργανικές θέσεις.  <br />Δικαιοσύνης, Διαφάνειας και Ανθρωπίνων Δικαιωμάτων, Υποδομών, Μεταφορών και Δικτύων,  Παιδείας και Θρησκευμάτων,  Οικονομικών <br />27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αναγνωστόπουλος Κωνσταντίνος  αιτείται την επίλυση του θέματος που αφορά τη φορολόγηση των αυτοκινήτων για τους πολύτεκνους.<br />Παιδείας και Θρησκευμάτων<br />28) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Ένωση Εκπαιδευτικών Τεχνολόγων Γεωπόνων εκφράζει τη δυσαρέσκειά της για την υποβάθμιση του ρόλου των εκπαιδευτικών Τεχνολόγων Γεωπόνων στην επαγγελματική εκπαίδευση.<br />Οικονομικών, Ανάπτυξης και Ανταγωνιστικότητας, Υποδομών, Μεταφορών και Δικτύων<br />29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον αυτοκινητόδρομο της Δραπετσώνας και στο δάνειο που ζητά η «ΑΥΤΟΚΙΝΗΤΟΔΡΟΜΙΟ Α.Ε.» από το εξωτερικό.<br />Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το σκάνδαλο με μίζες εκατομμυρίων από Έλληνες αξιωματούχους.<br />Δικαιοσύνης, Διαφάνειας και Ανθρωπίνων Δικαιωμάτων,  Παιδείας και Θρησκευμάτων<br />31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Μαλαμής Γρηγόρης παραθέτει τις απόψεις του σχετικά με την ολική επαναφορά του 10% για τους υποψηφίους του 2012 και 2013.<br />Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Εσωτερικών,  Εξωτερικών,  Εθνικής Άμυνας<br />32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κοινοβουλευτική Ομάδα των Ανεξάρτητων Δημοκρατικών Βουλευτών αιτείται την επίλυση του θέματος που αφορά τη φύλαξη των συνόρων στην Ήπειρο και τα προβλήματα με τις συμμορίες ληστών και άλλων κακοποιών στοιχείων.<br />Δικαιοσύνης, Διαφάνειας και Ανθρωπίνων Δικαιωμάτων,  Παιδείας και Θρησκευμάτων<br />33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Παμποντιακή Ομοσπονδία Ελλάδας  καταδικάζει την παράλειψη της Γενοκτονίας του Ποντιακού Ελληνισμού από τις πρόνοιες του «αντιρατσιστικού νομοσχεδίου».<br />Παιδείας και Θρησκευμάτων<br />34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος  καλεί τις αρμόδιες αρχές να μελετήσουν τις μετεγγραφές των πολύτεκνων φοιτητών.<br />Δημόσιας Τάξης και Προστασίας του Πολίτη <br />35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ανδρεαδάκης Βασίλης  καλεί τις αρμόδιες αρχές να τακτοποιήσει το θέμα που αφορά τη χορήγηση μέτρων ατομικής προστασίας προς τους πυροσβέστες πενταετούς υποχρέωσης.<br />Δικαιοσύνης, Διαφάνειας και Ανθρωπίνων Δικαιωμάτων <br />36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Βουλκίδης Κώστας εκφράζει τη δυσαρέσκειά του για τη φωτογραφική διάταξη που αφορά στη συναλλαγή της Τράπεζας Πειραιώς με τη Λαϊκή Τράπεζα Κύπρου. <br />Οικονομικών <br />37) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  ο Σύλλογος Πολιτικών Συνταξιούχων Δημοσίου του Νομού Καρδίτσας εκφράζει τη δυσαρέσκειά του για τις περικοπές του  εφάπαξ στους δικαιούχους  συνταξιούχους.<br />Περιβάλλοντος, Ενέργειας και Κλιματικής Αλλαγής <br />38) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Δημοτικό Συμβούλιο Έδεσσας  εκφράζει την αντίθεσή του στο σχέδιο κατάτμησης της ΔΕΗ και πώλησης της «Μικρής ΔΕΗ», καθώς θίγει άμεσα την περιοχή της κεντρικής Μακεδονίας.<br />Οικονομικών <br />39) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  ο Σύλλογος Πολιτικών Συνταξιούχων Δημοσίου του Νομού Καρδίτσας εκφράζει την αντίθεσή του στην ψήφιση του ν. 4254/7-4-2014 που αφορά την κατάργηση των κοινωνικών πόρων υπέρ Μετοχικού Ταμείου Πολιτικών Υπαλλήλων .<br />Ναυτιλίας και Αιγαίου<br />40) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Επικρατείας κ. ΑΘΑΝΑΣΙΟΣ ΠΑΦΙΛΗΣ κατέθεσαν αναφορά με την οποία  το Εργατικό Κέντρο Σάμου  καλεί τις αρμόδιες αρχές να λειτουργήσουν καθημερινά δρομολόγια από και προς Πειραιά με σύγχρονα και ασφαλή πλοία. <br />Εθνικής Άμυνας<br />41) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών  αιτείται την εφαρμογή μειωμένου ωραρίου εργασίας σε στρατιωτικούς υπαλλήλους που επιμελούνται άτομο με ειδικές ανάγκες. <br />Υγείας<br />42) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  ο Ιατρικός Σύλλογος Πειραιά  αιτείται την επαναλειτουργία της παιδοχειρουργικής κλινικής  του «ΤΖΑΝΕΙΟΥ» νοσοκομείου για την αντιμετώπιση περιστατικών της ευρύτερης περιοχής του Πειραιά και των γύρω νησιωτικών τμημάτων.<br />Παιδείας και Θρησκευμάτων<br />43) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Ομοσπονδία Τρίτεκνων Ελλάδας  εκφράζει τη δυσαρέσκειά της σχετικά με τη δυσκολία της μετεγγραφής των πολύτεκνων φοιτητών πλησίον της περιοχής τους.<br />Παιδείας και Θρησκευμάτων<br />44) Ο Βουλευτής Χίου κ. ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ κατέθεσε αναφορά με την οποία  ο Σύλλογος Γονέων των Μαθητών Δημοτικού Σχολείου και Νηπιαγωγείου Καλλιμασίας και Νενήτων  εκφράζει την αντίθεσή του σχετικά με την υποβάθμιση των Δημοτικών Σχολείων Νενήτων και Καλλιμασίας από εξαθέσιο σε πενταθέσιο.<br />Εργασίας, Κοινωνικής Ασφάλισης και Πρόνοιας<br />45) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  η Ανώτατη Συνομοσπονδία Πολύτεκνων Ελλάδος  επανακαταθέτει την υπ. αριθμ. 3224/28-03-2014 αναφορά  και το υπόμνημα της ¨Επιτροπής Αγώνα Πολύτεκνων Ιωαννίνων¨, σχετικά με την εύρυθμη λειτουργία της Ανώτατης Συνομοσπονδίας Πολύτεκνων Ελλάδος.<br />Εθνικής Άμυνας, Οικονομικών <br />46) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  ο Σύλλογος Εργαζομένων στη «Μεταλλουργική Βιομηχανία Ηπείρου Α.Ε.» αιτείται τη διασφάλιση της συνέχισης λειτουργίας της εταιρείας.<br />Οικονομικών <br />47) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο τέως Πρόεδρος του Συλλόγου Λογιστών Νομού Μαγνησίας παραθέτει τις προτάσεις του σχετικά με ζητήματα φορολογικού χαρακτήρα και αιτείται την ουσιαστική εξέτασή τους.<br />Δημόσιας Τάξης και Προστασίας του Πολίτη <br />48) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία   προτείνονται λύσεις  σχετικά με την κείμενη νομοθεσία και τη βαθμολογική εξέλιξη των αστυφυλάκων.<br />Εσωτερικών<br />49) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο εργαζόμενοι του ΝΠΔΔ «Δημοτικός Οργανισμός Εκπαίδευσης Παιδιού, Αθλητισμού &amp; Πολιτισμού ΔΗΠΕΘΕ» του Δήμου Βόλου διαμαρτύρονται για τη στέρηση του συνταγματικά κατοχυρωμένου δικαιώματός τους στην εργασία και την ταλαιπωρία των τελευταίων δύο ετών.<br />Διοικητικής Μεταρρύθμισης και Ηλεκτρονικής Διακυβέρνησης<br />50) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πρόεδρος της Περιφερειακής Ένωσης Δήμων  Θεσσαλίας και Δήμαρχος Κιλελέρ εκφράζει την αντίθεση του συνόλου των μελών του δημοτικού συμβουλίου σχετικά με τη νομοθεσία αξιολόγησης των δημοτικών υπαλλήλων.<br />Παιδείας και Θρησκευμάτων<br />51) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο κ. Μανώλης Χουρσανίδης  εκφράζει την αντίθεση του στην τοποθέτηση μόνο ενός εκπαιδευτικού σε πρόγραμμα παράλληλης στήριξης για κάθε σχολείο.<br />Παιδείας και Θρησκευμάτων<br />52) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ελληνική Συνομοσπονδία Γονέων και Κηδεμόνων Γερμανίας αιτείται την επίλυση προβλημάτων της ελληνόγλωσσης εκπαίδευσης στη Γερμανία στα παιδιά των Ελλήνων ομογενών.<br />Εσωτερικών,  Εργασίας, Κοινωνικής Ασφάλισης και Πρόνοιας<br />53) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Πανελλήνιος Σύλλογος Εργαζόμενων Κέντρων Δημιουργικής Απασχόλησης Παιδιών  εν όψει της έγκρισης του νέου ΕΣΠΑ για την περίοδο 2014-2020,  θέτει  ερωτήματα σχετικά με τις κοινωνικές δομές των ΚΔΑΠ και ΚΔΑΠ-ΜΕΑ. <br />Ανάπτυξης και Ανταγωνιστικότητας<br />54) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ομάδα Παραγωγών Κτηνοτρόφων Κρήτης «Κρητικά Μιτάτα» εκφράζει την ένστασή της σε υποβληθείσα πρόταση στο Πρόγραμμα «Εξωστρέφεια- Ανταγωνιστικότητα των Επιχειρήσεων II» του ΕΠΑΝ II, του  ΕΣΠΑ 2007-2013.<br />Διοικητικής Μεταρρύθμισης και Ηλεκτρονικής Διακυβέρνησης<br />55) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Πανελλήνιος ΔΑΚΕ Μηχανικών ΤΕ αιτείται την απόσυρση της υπ. αποφ. 11/2014 ΦΕΚ τ.Β 1205/13-5-2014, με την οποία οι δημόσιοι υπάλληλοι, πτυχιούχοι ΤΕ τυγχάνουν μεροληπτικής  αντιμετώπισης σε σχέση με τους πτυχιούχους ΠΕ και τους απόφοιτους ΔΕ.<br />Εργασίας, Κοινωνικής Ασφάλισης και Πρόνοιας<br />56) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία  ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών  εκφράζει την έντονη ανησυχία του για τη χρηματοδότηση του προγράμματος «Εναρμόνιση Οικογενειακής και Επαγγελματικής Ζωής»  και θέτει κάποια ερωτήματα με αφορμή την έγκριση του νέου ΕΣΠΑ 2014-2020.<br />Περιβάλλοντος, Ενέργειας και Κλιματικής Αλλαγής <br />57) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πρόεδρος της Περιφερειακής Ένωσης Δήμων και Δήμαρχος Κιλιλέρ  αιτείται την επίλυση των προβλημάτων που έχουν προκύψει στον χώρο των αγροτών στη Θεσσαλία με αφορμή τη διαδικασία για την εγγραφή των σημείων υδροληψίας στο υπό σύσταση Εθνικό Μητρώο Σημείων Υδροληψίας  και την ανανέωση των αδειών χρήσης νερού όλων των αρδευτών.<br />Τουρισμού<br />58) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πρόεδρος της Ανώνυμης Εταιρείας Βιομηχανικής Έρευνας, Τεχνολογικής Ανάπτυξης και Εργαστηριακών Δοκιμών, Πιστοποίησης και Ποιότητας εκφράζει την  ανάγκη ελέγχου και πιστοποίησης των  παιδότοπων σε τουριστικά καταλύματα που δε διαθέτουν νομική άδεια ίδρυσης και λειτουργίας.<br />Ανάπτυξης και Ανταγωνιστικότητας<br />59) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πρόεδρος της «Ανώνυμης Εταιρείας Βιομηχανικής Έρευνας, Τεχνολογικής Ανάπτυξης και Εργαστηριακών Δοκιμών, Πιστοποίησης και Ποιότητας»  καλεί τις αρμόδιες αρχές να επιλύσουν το θέμα σχετικά με την έλλειψη επαρκούς νομοθετικού πλαισίου σε ό,τι αφορά στις προδιαγραφές κατασκευής μηχανημάτων για πάρκα αναψυχής, καθώς και για τη διαδικασία ελέγχου και πιστοποίησης αυτών.<br />Παιδείας και Θρησκευμάτων<br />60) Ο Βουλευτής Νομού Αττικής κ. ΑΘΑΝΑΣΙΟΣ  ΑΘΑΝΑΣΙΟΥ κατέθεσε αναφορά με την οποία  ο Σύλλογος Γονέων και Κηδεμόνων των 5ο και 11ο Δημοτικών Σχολείων Ελευσίνας αντιτίθεται στη συγχώνευση των δύο αυτών δημοτικών σχολείων, λόγω της απόστασης και της επικινδυνότητας των δρόμων που θα πρέπει να διανύουν καθημερινά οι μαθητές.<br />Εξωτερικών, Αγροτικής Ανάπτυξης και Τροφίμων<br />61) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  ο Αντιπεριφερειάρχης Χανίων κ. Απόστολος Βουλγαράκης επισημαίνει την ανάγκη αλλαγής του υπάρχοντος νομοθετικού πλαισίου για την έγκριση αδειών αλίευσης σε αλιευτικά σκάφη.<br />Οικονομικών <br />62) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν δημοσίευμα εφημερίδας το οποίο αφορά το μέλλον των ελληνικών τραπεζών και το οικονομικό αδιέξοδο της χώρας, εξαιτίας των ομολόγων που έχουν εκδοθεί και το ελληνικό δημόσιο εγγυάται χωρίς την έγκριση από τη Βουλή των Ελλήνων.<br />Οικονομικών, Αγροτικής Ανάπτυξης και Τροφίμων<br />63) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  ο Δήμαρχος Κιλελέρ αιτείται την απαλλαγή των αγροτών του Δήμου Κιλελέρ από το τέλος υπέρ Γενικού Οργανισμού Εγγείων Βελτιώσεων  Θεσσαλίας, καθώς δεν υπάρχει καμμία ανταποδοτικότητα.<br />Εργασίας, Κοινωνικής Ασφάλισης και Πρόνοιας, Εσωτερικών<br />64) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  ο Πανελλήνιος Σύλλογος Εργαζομένων Δημιουργικής Απασχόλησης Παιδιών εκφράζει την έντονη ανησυχία του για τη χρηματοδότηση του προγράμματος «Εναρμόνιση Οικογενειακής και Επαγγελματικής Ζωής» και θέτει κάποια ερωτήματα με αφορμή την έγκριση του νέου ΕΣΠΑ 2014-2020.<br />Εργασίας, Κοινωνικής Ασφάλισης και Πρόνοιας<br />65) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  η Πανελλήνια Ομοσπονδία Εργαζομένων στην Ειδική Αγωγή  επισημαίνει την κρισιμότητα της κατάστασης στην οποία έχει περιέλθει το Σικιαρίδειο Ίδρυμα με θύματα τόσο τους εργαζόμενους όσο και τους ανθρώπους που εξυπηρετούνται στις δομές του ιδρύματος και τις οικογένειές τους.<br />Διοικητικής Μεταρρύθμισης και Ηλεκτρονικής Διακυβέρνησης, Υγείας<br />66) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  η ΠΑΣΟΝΟΠ  καταγγέλλει το καταστροφικό σχέδιο της Κυβέρνησης για την αξιολόγηση του νοσηλευτικού προσωπικού.<br />Παιδείας και Θρησκευμάτων<br />67) Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία  οι συνδικαλιστικοί φορείς των εκπαιδευτικών της Λέσβου και οι σύλλογοι γονέων και κηδεμόνων διαφόρων χωριών του νησιού εκφράζουν τη διαμαρτυρία τους σχετικά με τις συγχωνεύσεις και τις καταργήσεις σχολικών μονάδων.<br />Αγροτικής Ανάπτυξης και Τροφίμων<br />68) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία  το τοπικό συμβούλιο Αρχαγέλλου ΑΣΟΠ Φρούτων και Λαχανικών «Το Κεράσι του Όρους Πάικο» αιτείται την επίλυση του θέματος που αφορά τη μειωμένη παραγωγή στην καλλιέργεια των κερασιών που προκλήθηκε από τις ακραίες καιρικές συνθήκες.<br />Διοικητικής Μεταρρύθμισης και Ηλεκτρονικής Διακυβέρνησης, Δικαιοσύνης, Διαφάνειας και Ανθρωπίνων Δικαιωμάτων <br />69) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία  οι εργαζόμενοι του καταστήματος κράτησης Νεάπολης εκφράζουν τη δυσαρέσκειά τους σχετικά με την κάλυψη μόνον των πέντε θέσεων από τις οχτώ και εν συνεχεία μεταφέρθηκαν οι τρεις σε άλλο πόστο, με αποτέλεσμα οι συνάδελφοι να σηκώνουν μεγάλο βάρος στην υπηρεσία τους.<br />Εσωτερικών<br />70) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  το Διοικητικό Συμβούλιο της Περιφερειακής Ενωσης Δήμων Κεντρικής Μακεδονίας  παραθέτει πρόταση για την αξιοποίηση ανενεργών δημοτικών εκτάσεων με τον επωφελέστερο για τις κοινωνίες τρόπο.<br />Αγροτικής Ανάπτυξης και Τροφίμων<br />71) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Αγροτικός Σύλλογος Δικυανίων και άλλων συνεταιρισμών των περιοχών Ελληνοχωρίου,  Κρυονερίου,  Σουλίου, Στίμαγκας, Λαλιωτίου, Πάσιου-Κλημεντίου και Δημινιού του Νομού Κορινθίας παραθέτει τις απόψεις του σχετικά με τη τιμολόγηση των δηλώσεων του ΟΣΔΕ.<br />Εσωτερικών, Υγείας, Διοικητικής Μεταρρύθμισης και Ηλεκτρονικής Διακυβέρνησης<br />72) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο κ. Γεώργιος Χατζηιωάννου, καρδιολόγος - ελεγκτής ιατρός ΙΔΑΧ Διεύθυνσης Κοινωνικών Υπηρεσιών Δήμου Αιγάλεω, καταγγέλλει τη διακίνηση ναρκωτικών ουσιών από τα κοινωνικά φαρμακεία των Δήμων και αιτείται  πλήρη έλεγχο και διαφάνεια.<br />Πολιτισμού και Αθλητισμού<br />73) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κίνδυνο διάλυσης ενός σπάνιου σιδηροδρομικού οχήματος, καθώς αυτό εντάχθηκε σε λίστα τροχαίου υλικού ΟΣΕ που βγαίνει προσεχώς σε σκραπ σε εν εξελίξει διαγωνισμό.<br />Επικρατείας<br />74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον τρόπο λειτουργίας των ελληνικών επιμελητηρίων.<br />Επικρατείας, Εξωτερικών, Οικονομικών <br />75) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ερώτηση που έγινε στον κ. Βενιζέλο σχετικά με την αγορά ελληνικών ομολόγων δημοσίου στο 25% της αξίας τους το καλοκαίρι του 2012.<br />Οικονομικών, Υποδομών, Μεταφορών και Δικτύων<br />76) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αποζημίωση εκατό πολιτών στον Ερινεό από την «ΕΡΓΟΣΕ».<br />Εσωτερικών,  Περιβάλλοντος, Ενέργειας και Κλιματικής Αλλαγής <br />77) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κατάσταση που βρίσκεται η πλατεία Βαλιμητίκων, όπου η παραλία έχει υποστεί τεράστια διάβρωση, με αποτέλεσμα τα νερά να έχουν φτάσει πλέον στο ύψος της πλατείας.<br />Εσωτερικών, Περιβάλλοντος, Ενέργειας και Κλιματικής Αλλαγής <br />78) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καταστροφή του περιβάλλοντος στις πλαγιές του Παναχαϊκού Όρους και τη δίωξη των εργολάβων του ΧΥΤΑ.<br />Εσωτερικών, Περιβάλλοντος, Ενέργειας και Κλιματικής Αλλαγής <br />79) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διάβρωση των ακτών της Αχαΐας.<br />Εσωτερικών<br />80) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά καταγγελίες κατοίκων της Λεύκας που διαμένουν κοντά σε κοιμητήριο και τα προβλήματα που τους δημιουργεί επιχείρηση που ασχολείται με την κατασκευή μνημάτων.<br />Υγείας, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων <br />81) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται  στο ΙΚΑ,  το οποίο έστειλε στο δικαστήριο παραπληγική  ασφαλισμένη, που της διέκοψε τη σύνταξη.<br />Επικρατείας, Εξωτερικών<br />82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανθελληνική δράση διαφόρων υπόπτων παραγόντων στη Θράκη.<br />Υποδομών, Μεταφορών και Δικτύων<br />83) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την προσβασιμότητα των μέσων μαζικής μεταφοράς.<br />Επικρατείας,  Δικαιοσύνης, Διαφάνειας και Ανθρωπίνων Δικαιωμάτων,  Οικονομικών,  Δημόσιας Τάξης και Προστασίας του Πολίτη <br />84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά η οποία αφορά όργιο κερδοσκοπίας στην Εθνική Τράπεζα.<br />Επικρατείας, Παιδείας και Θρησκευμάτων, Υγείας<br />85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ευάγγελος Σαραντίδης παραθέτει τα σχόλια των Συλλόγων Αποφοίτων Τμημάτων Ειδικής Αγωγής σχετικά με θέματα της εύρυθμης λειτουργίας των ειδικών σχολείων.<br />Υγείας, Εργασίας, Κοινωνικής Ασφάλισης και Πρόνοιας<br />86) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απεργία των κλινικοεργαστηριακών ιατρών της Πάτρας.<br />Εσωτερικών<br />87) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κοινοβουλευτική Ομάδα των Ανεξάρτητων Δημοκρατικών Βουλευτών αιτείται την πλήρη άσκηση των εκλογικών δικαιωμάτων της κ. Δημάκη Ελένης στον Δήμο Βύρωνα.<br />Παιδείας και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων,  Πολιτισμού και Αθλητισμού<br />88) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ελληνικού Βιβλίου διαμαρτύρεται για την προκήρυξη συγγραφής σχολικών βιβλίων.<br />Οικονομικών,  Εργασίας, Κοινωνικής Ασφάλισης και Πρόνοιας<br />89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την απεργία των εργαζομένων στο Καζίνο Λουτρακίου.<br />Εσωτερικών, Παιδείας και Θρησκευμάτων, Εργασίας, Κοινωνικής Ασφάλισης και Πρόνοιας<br />90) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών παραθέτει σειρά ερωτημάτων σχετικά με την εφαρμογή του ΕΣΠΑ και συγκεκριμένα προγραμμάτων που έγκεινται στον τομέα δραστηριοποίησής τους.<br />Εθνικής Άμυνας<br />91) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών αιτείται την αλλαγή των στρατιωτικών δελτίων ταυτότητας και καθιέρωσης νέων, κατά τα πρότυπα των υπηρετούντων στα Σώματα Ασφαλείας, τα οποία θα έχουν ισχύ ταξιδιωτικού εγγράφου.<br />Εσωτερικών, Αγροτικής Ανάπτυξης και Τροφίμων, Οικονομικών <br />92) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κοινοβουλευτική Ομάδα των Ανεξάρτητων Δημοκρατικών Βουλευτών επισημαίνει τα ζητήματα που παραθέτει σε επιστολή του ο Δήμαρχος Σοφάδων σχετικά με τις δηλώσεις ΟΣΔΕ των αγροτών.<br />Παιδείας και Θρησκευμάτων<br />93) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Εταιρεία παραθέτει την ερώτησή της σχετικά με το σχέδιο νόμου με τίτλο: «Οργάνωση της νομικής μορφής των θρησκευτικών κοινοτήτων και των ενώσεών τους στην Ελλάδα».<br />Δημόσιας Τάξης και Προστασίας του Πολίτη, Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ξήλωμα της γέφυρας που κατεδάφισε το συνεργείο της εταιρείας «ΑΚΤΩΡ» στο εκατοστό εβδομηκοστό πέμπτο χιλιόμετρο της ΝΕΟ.<br />Παιδείας και Θρησκευμάτων<br />95) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Τριτέκνων Ελλάδος αιτείται τη δυνατότητα εισαγωγής πολύτεκνων και τρίτεκνων στην τριτοβάθμια εκπαίδευση.<br />Αγροτικής Ανάπτυξης και Τροφίμων<br />96) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιδότηση της σταφίδας.<br />Δημόσιας Τάξης και Προστασίας του Πολίτη <br />97) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη προσωπικού στην Αστυνομική Διεύθυνση Αχαΐας.<br />Επικρατείας, Εξωτερικών<br />98) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανεξέλεγκτη εισροή Τούρκων ψηφοφόρων στη Θράκη, με σκοπό την αλλοίωση της εθνοτικής κατανομής των κατοίκων της περιοχής.<br />Οικονομικών <br />99) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά μάρτυρα ο οποίος ισχυρίζεται ότι ο ιδιοκτήτης, κ. Λεβί, που αντιμετώπισε πολύ σοβαρές ποινικές και φορολογικές υποθέσεις, αποφάσισε να επανιδρύσει υποκαταστήματα σε όλη την Ελλάδα.<br />Υγείας , Επικρατείας<br />100) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την ταλαιπωρία των ασθενών και του προσωπικού σύμφωνα με τους εργαζόμενους στα νοσηλευτικά ιδρύματα.<br />Β.ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 6495/24-02-2014 ερώτηση του Βουλευτή κ. Καλογιάννη Σταύρου δόθηκε με το υπ’ αριθμ. 2726β/5-5-14 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:<br />2. Στην με αριθμό 7595/08-04-2014 ερώτηση του Βουλευτή κ. Αποστόλου Ευάγγελου δόθηκε με το υπ’ αριθμ. 2943β/5-5-2014 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:<br />3. Στην με αριθμό 7666/11-04-2014 ερώτηση των Βουλευτών κυρίων Κέλλα Χρήστου, Σταμενίτη Διονυσίου, Ταμήλου Μιχαήλ, Μακρή Ελένης και Βλαχογιάννη Ηλία δόθηκε με το υπ’ αριθμ. ΥΑΠΕ/Φ38/1024/οικ.8053/5-5-2014  έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:<br />4. Στην με αριθμό 7680/11-04-2014 ερώτηση της Βουλευτού κ. Πατριανάκου Φεβρωνίας δόθηκε με το υπ’ αριθμ. 616/2014/5-5-2014  έγγραφο  από τον Υπουργό Εσωτερικών η ακόλουθη απάντηση:<br />5. Στην με αριθμό 7689/11-04-2014 ερώτηση της Βουλευτού κ. Ξουλίδου Σταυρούλας δόθηκε με το υπ’ αριθμ. 619/2014/5-5-2014  έγγραφο  από τον Υπουργό Εσωτερικών η ακόλουθη απάντηση:</speech><speech by="#s90"><from>Καλαντζής Γεώργιος</from> Εισερχόμεθα στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η δεύτερη με αριθμό 3/12-6-2014 επίκαιρη ερώτηση του Βουλευτή Ρεθύμνου του Συνασπισμού Ριζοσπαστικής Αριστεράς κ. Ανδρέα Ξανθού προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων στη γεωργία και κτηνοτροφία στον Νομό Ρεθύμνου.<br />Ορίστε, κύριε συνάδελφε, έχετε τον λόγο για δύο λεπτά.</speech><speech by="#s212"><from> ΑΝΔΡΕΑΣ ΞΑΝΘΟΣ</from> Ευχαριστώ πολύ.<br />Κύριε Υπουργέ, είναι πολύ διαδεδομένη αυτήν την περίοδο η συζήτηση ότι ο πρωτογενής τομέας  μπορεί να παίξει έναν ανασχετικό ρόλο στην επέκταση της κρίσης, μπορεί να βοηθήσει στην παραγωγική ανασυγκρότηση της χώρας και βεβαίως στη διατροφική επάρκεια του πληθυσμού της.<br />Το θέμα είναι, όμως, ότι και η γεωργία και η κτηνοτροφία αυτήν την περίοδο αντιμετωπίζουν ένα σοβαρό πρόβλημα επιβίωσης. Έχει μειωθεί δραματικά το αγροτικό εισόδημα, σωρευτικά την τελευταία πενταετία πάνω από 20%. Έχει αυξηθεί πάρα πολύ το κόστος παραγωγής, με την αύξηση των τιμών των ζωοτροφών, των λιπασμάτων, των αγροτικών εφοδίων, καθώς και το ενεργειακό κόστος. Οι τιμές των αγροτικών προϊόντων είναι πολύ χαμηλές και σε ορισμένα προϊόντα φθάνουν σε εξευτελιστικά επίπεδα. Έχει επίσης αυξηθεί η φορολογική επιβάρυνση των αγροτών με τα τελευταία μνημονιακά μέτρα και αυτήν την περίοδο υπάρχει μια επιπλέον οικονομική επιβάρυνση, ένα νέο χαράτσι, για την καταβολή της ενιαίας ενίσχυσης στις δηλώσεις του ΟΣΔΕ. <br />Στον Νομό Ρεθύμνου, επιπλέον των γενικότερων προβλημάτων, υπάρχει και μια σοβαρή υποστελέχωση των υπηρεσιών οι οποίες στηρίζουν την αγροτική οικονομία και κυρίως της Διεύθυνσης Γεωργίας και ιδιαίτερα της Κτηνιατρικής Υπηρεσίας. Σε έναν νομό ο οποίος είναι ο πλέον κτηνοτροφικός νομός της Κρήτης, με πάνω από πέντε χιλιάδες κτηνοτροφικές εκμεταλλεύσεις, με πέντε σφαγεία, με έξι εργαστήρια τυποποίησης και τεμαχισμού κρέατος, με έξι αλλαντοποιεία, αυτήν τη στιγμή υπηρετεί ένας μόνο μόνιμος κτηνίατρος.<br />Είναι προφανές ότι αυτό δημιουργεί τεράστιο πρόβλημα στη διενέργεια όλων των απαραίτητων ελέγχων, στην παρακολούθηση του ζωικού κεφαλαίου και των κτηνοτροφικών εγκαταστάσεων, στη λειτουργία των σφαγείων και κατά την άποψή μας πολλές φορές –και αυτό είναι κάτι που έχει επισημάνει πολλές φορές και η Αντιπεριφέρεια Ρεθύμνου- δημιουργεί έναν σοβαρό κίνδυνο για τη δημόσια υγεία. <br />Θεωρούμε ότι οφείλει το Υπουργείο σας, σε συνεργασία με το Υπουργείο Διοικητικής Μεταρρύθμισης, να δει κατά προτεραιότητα τη στελέχωση αυτής της Υπηρεσίας. <br />Δεύτερο θέμα είναι το ζήτημα της δακοκτονίας, το οποίο χρονίζει. Είναι ένα παρωχημένο και εν πολλοίς αναποτελεσματικό σύστημα, όσον αφορά το οποίο ειδικά κατά την περσινή χρονιά, που υπήρχε πρόβλημα στην παραγωγή, η καθυστέρηση στην έγκριση των πιστώσεων, της διενέργειας των διαγωνισμών κ.λπ., οδήγησε σε μια  ολοσχερή καταστροφή της περσινής σοδειάς με προφανείς επιπτώσεις στην τοπική οικονομία και στο εισόδημα των ανθρώπων. <br />Θεωρούμε ότι είναι εύλογο το αίτημα να αποκεντρωθεί η αρμοδιότητα αυτής της Περιφέρειας, η οποία σε συνεργασία με τα ερευνητικά ιδρύματα, τα επιστημονικά ιδρύματα και τα ινστιτούτα που υπάρχουν στην περιοχή, θα πρέπει να αναζητήσει ενδεχομένως και εναλλακτικές μορφές, πιο οικολογικές, που θα στηρίξουν και την προστιθέμενη αξία στο προϊόν και θα είναι πολύ πιο αποτελεσματικές. <br />Υπάρχει και ένα τελευταίο θέμα που αφορά τη νέα ΚΑΠ και είναι το κατά πόσο έχει αντιμετωπιστεί το θέμα τού να θεωρούνται μη βοσκήσιμες εκτάσεις, ως υποτιθέμενες δασικές, ένα μεγάλο μέρος των εκτάσεων που σήμερα υπάρχουν στην Κρήτη, που είναι χορτολιβαδικές όμως και που έχουν πολύ μεγάλη σημασία για τη λειτουργία της κτηνοτροφίας. Εάν περιοριστεί αυτός ο ζωτικός χώρος, το αποτέλεσμα θα είναι καταστροφικό. <br />Ευχαριστώ.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο. Καλορίζικος!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε. <br />Θέλω να πάω από το ειδικό στο γενικό, για να απαντήσω με την απαραίτητη συντομία και σαφήνεια που επιβάλλει ο Κανονισμός. <br />Ξεκινώ από τα ειδικότερα θέματα. Σε ό,τι αφορά το θέμα του κτηνιάτρου, αγαπητέ συνάδελφε, έχετε απόλυτο δίκιο να επισημαίνετε ότι είναι υποστελεχωμένες έως αποστελεχωμένες οι υπηρεσίες γενικότερα του κράτους, της πολιτείας, με οποιαδήποτε μορφή έχει αυτή, ιδιαίτερα στην ελληνική περιφέρεια. <br />Πρέπει να σας πω, βέβαια, έχοντας μια ιδιαίτερη εμπλοκή με αυτά τα θέματα, με τα θέματα αποκέντρωσης, αυτοδιοίκησης και οργάνωσης του κράτους εδώ και πάρα πολλά χρόνια, ότι αυτό το πρόβλημα κατ’ ουσίαν ξεκίνησε πριν από ακριβώς είκοσι χρόνια. Τίποτα δεν θυμίζει στην ελληνική περιφέρεια την κατάσταση που είχαμε με τις παλιές, τις θρυλικές, όπως λέω εγώ, Διευθύνσεις Γεωργίας επί θητείας κρατικού νομάρχη. Δεν αναπολώ τον κρατικό νομάρχη, απλώς λέω ότι στην πορεία των πολλών μεταρρυθμίσεων, της νομαρχιακής αυτοδιοίκησης, του «ΚΑΠΟΔΙΣΤΡΙΑ», του «ΚΑΛΛΙΚΡΑΤΗ» και άλλων αλλαγών που έγιναν με οργανισμούς, όπως ο ΟΠΕΚΕΠΕ, που είναι απαραίτητα εργαλεία για την άσκηση πολιτικής από την πλευρά του Υπουργείου Αγροτικής Ανάπτυξης και Τροφίμων, όπως λέγεται με τη σημερινή του ονομασία, κάπου η διαχείριση του ανθρώπινου δυναμικού δεν πήγε καλά και εμφανίζονται τέτοια ακραία προβλήματα σε έναν νομό με τόσο υψηλό ζωικό κεφάλαιο, να υπηρετεί μόλις ένας κτηνίατρος. <br />Δυστυχώς, βέβαια, δεν είναι τυπικά αρμοδιότητα του Υπουργείου που εκπροσωπώ η συγκεκριμένη υποστελέχωση. Σύμφωνα με αυτό που βρήκα στο Υπουργείο -προφανώς, εγώ δεν ήρθα στο έτος μηδέν, αλλά ισχύει πάντα η αρχή της συνέχειας και πρέπει να ισχύει- θα σας πω ότι υπάρχει ένας προγραμματισμός προσλήψεων ιδιαίτερα επιστημονικού προσωπικού και ειδικότερα γεωτεχνικών  μέχρι το 2016. Γίνονται ήδη προσλήψεις γεωτεχνικών και κτηνιάτρων φυσικά το 2014, αλλά στο πρόβλημα που επισημαίνετε για το μόνο που μπορώ να δεσμευθώ από το Βήμα της Βουλής είναι ότι σε συνεργασία με την Περιφέρεια της Κρήτης, στην τυπική αρμοδιότητα της οποίας ανήκει η Υπηρεσία για την οποία είναι η ερώτηση, θα προσπαθήσουμε να ενισχύσουμε το ταχύτερο δυνατόν αυτήν την Υπηρεσία, γιατί πραγματικά πολλές φορές ισχύει το «ένας ίσον κανένας», όταν μιλάμε για μια τόσο νευραλγική υπηρεσία. <br />Τυπικά, βέβαια, η απάντησή μου θα μπορούσε να είναι ότι δεν υπάρχει ευθύνη του Υπουργείου. Δεν έχω τέτοια αντίληψη. Εγώ πιστεύω ότι η ερώτηση πρέπει να λειτουργήσει ως έναυσμα, έτσι ώστε να βελτιώσουμε τα πράγματα σε αυτόν τον ευαίσθητο και νευραλγικό τομέα. Αυτό είναι το πρώτο ζήτημα.<br />Για τη δακοκτονία βάζετε ένα γενικότερο θέμα. Οι αρμόδιες υπηρεσίες και τα ινστιτούτα, των οποίων φρόντισα να πάρω τη γνώμη, έχουν μία άλλη άποψη. Θα έπρεπε να το δούμε. Δεν ξέρω αν υπάρχουν καλύτερες μέθοδοι, αλλά από την πλευρά των αρμόδιων υπηρεσιών και των ινστιτούτων, που εποπτεύει το Υπουργείο Αγροτικής Ανάπτυξης, για τη συγκεκριμένη μέθοδο δακοκτονίας, που ακολουθεί εδώ και αρκετά χρόνια η χώρα, διατυπώνεται γραπτά η θέση -όχι ο ισχυρισμός, η θέση- ότι καλούμαστε διεθνώς να παρουσιάζουμε αυτή τη μέθοδο ως μια μέθοδο και αποτελεσματική και ιδιαίτερα οικολογική. Δεν ξέρω σε τι εναλλακτικό αναφέρεστε εσείς.<br />Τώρα, σε ό,τι αφορά την αποκέντρωση της διαδικασίας έχω να πω κάτι απλό, το οποίο δεν το λέω προσωπικά: Η αποκέντρωση των διαδικασιών είναι ο κανόνας της αποτελεσματικότητας. Πρέπει να πω ότι είναι αποκεντρωμένη η δακοκτονία, και στη διαδικασία του προσωπικού και σε όλη την οργάνωση. Εκεί που υπήρχαν κάποιες καθυστερήσεις ήταν για την προμήθεια των υλικών ψεκασμού. Και το Υπουργείο Αγροτικής Ανάπτυξης επέλεξε πέρυσι να κάνει κεντρικά τοn διαγωνισμό, τον οποίο ανέλαβα να παρακολουθήσω εδώ και λίγες μέρες. Υπάρχουν κάποιες ενστάσεις. Πιστεύω ότι θα το ξεπεράσουμε γρήγορα το πρόβλημα και πως θα είναι απολύτως έγκαιρα τα υλικά ψεκασμού στις περιφέρειες, στις οποίες ήδη έχουν μεταβιβαστεί οι απαραίτητοι κεντρικοί αυτοτελείς πόροι γι’ αυτή την ενέργεια και έχουν δοθεί εγκαίρως και οι εγκρίσεις για την πρόσληψη του έκτακτου προσωπικού. <br />Στο σημείο αυτό κλείνω, κύριε Πρόεδρε, με τα δύο ειδικότερα θέματα. Στο γενικό θέμα θα αναφερθώ στη συνέχεια, στη δευτερολογία μου.</speech><speech by="#s90"><from>Καλαντζής Γεώργιος</from> Κύριε συνάδελφε, έχετε τον λόγο για τη δευτερολογία σας.</speech><speech by="#s212"><from> ΑΝΔΡΕΑΣ ΞΑΝΘΟΣ</from> Ευχαριστώ, κύριε Πρόεδρε. <br />Κύριε Υπουργέ, νομίζω ότι αναγνωρίζετε το πρόβλημα. Είναι σαφές αυτό. Θεωρώ ότι υπάρχει δρομολογημένη λύση. Υπάρχει ένας διαγωνισμός του 2008 του ΑΣΕΠ. Έχουν επιλεγεί πέντε άνθρωποι, από τους οποίους έχει διερευνηθεί ότι οι τέσσερις είναι διαθέσιμοι να προσληφθούν και να βοηθήσουν. Νομίζω ότι χρειάζεται, σε συνεργασία με το συναρμόδιο Υπουργείο, να επιταχυνθεί διότι είναι επείγουσα προτεραιότητα. Καταλαβαίνετε πάρα πολύ καλά ότι δεν μπορεί να υπάρξει κτηνοτροφία. Και πέραν όλων των άλλων, υπάρχει και σοβαρό θέμα κινδύνου για τη δημόσια υγεία. Το λέμε με απόλυτη επίγνωση, χωρίς να θέλουμε να κινδυνολογούμε.<br />Νομίζω ότι προφανώς κανείς δεν αναπολεί τις παλιές καλές εποχές, που υπήρχαν και γραφεία αγροτικής ανάπτυξης στην ύπαιθρο, που υπήρχε η παρουσία γεωπόνων που μπορούσαν να στηρίξουν επιστημονικά τους αγρότες κ.λπ.. Τώρα έχουμε μετατρέψει τις διευθύνσεις γεωργίας σε έναν γραφειοκρατικό μηχανισμό, ο οποίος το μόνο που κάνει είναι να διεκπεραιώνει τη διαχείριση των επιδοτήσεων. <br />Θεωρώ ότι υπάρχει μια συνολική πορεία απαξίωσης της έντιμης και της ποιοτικής παραγωγής σε αυτήn τη χώρα. Θεωρώ ότι όλα τα μέτρα τα οποία έχουν ληφθεί τα τελευταία χρόνια έχουν δημιουργήσει την αίσθηση στον αγροτικό κόσμο ότι όχι απλώς δεν υπάρχει ένα εθνικό σχέδιο για την αγροτική ανάπτυξη, αλλά ότι υπάρχει ένα σχέδιο απαξίωσης και εκχώρησης όλου του αγροτοδιατροφικού συμπλέγματος σε μεγάλα ιδιωτικά συμφέροντα. <br />Είναι γνωστή η τάση ολιγοπωλιακής διάρθρωσης της αγοράς. Είναι γνωστές οι παρεμβάσεις που έχουν γίνει, και για το γάλα και για τη φέτα. Είναι γνωστές οι πιέσεις που ασκούνται στο πλαίσιο της διατλαντικής συμφωνίας εμπορίου και επενδύσεων μεταξύ Ευρωπαϊκής Ένωσης και ΗΠΑ για τα θέματα των μεταλλαγμένων και για τα θέματα της διατροφικής ασφάλειας. Είναι γνωστή η διείσδυση της Τράπεζας Πειραιώς, μετά το απαράδεκτο ξεπούλημα της Αγροτικής Τράπεζας, στη διαχείριση και των δεδομένων και όλων των στοιχείων της αγροτικής οικονομίας -το «GAIA Επιχειρείν» κ.λπ.- το οποίο επιβαρύνει τους αγρότες. <br />Νομίζω, λοιπόν, ότι σήμερα η πολιτεία οφείλει να συναισθανθεί το μεγάλο αυτό ζήτημα της επιβίωσης και της αγροτικής παραγωγής και της υπαίθρου. Υπάρχει ένα εξαιρετικό ανθρώπινο δυναμικό αυτήn την περίοδο. Υπάρχουν μορφωμένα παιδιά που ξαναγυρνάνε στην ύπαιθρο και νέοι αγρότες που με επαγγελματισμό και με πραγματικό ενδιαφέρον αναζητούν νέες δυναμικές καλλιέργειες. <br />Χρειάζονται στήριξη. Χρειάζεται ένα σοβαρό σχέδιο, αλλά αυτήν τη στιγμή εμείς αυτό δεν το βλέπουμε και θεωρώ ότι ειδικά για το θέμα της νέας ΚΑΠ χρειάζεται, όχι μια παθητική προσαρμογή στα δεδομένα που διαμορφώνονται αλλά μια πολύ ενεργητική παρέμβαση της χώρας μας, με πολύ συγκεκριμένο σχέδιο που θα παίρνει υπ’ όψιν της τις ιδιαιτερότητες της χώρας.<br />Ειδικά στο ζήτημα της κτηνοτροφίας, νομίζω ότι θα είναι απολύτως καταστροφική μια λογική συρρίκνωσης των διαθέσιμων εκτάσεων για βοσκή στο όνομα, υποτίθεται, του «πρασινίσματος» που επιτάσσει η νέα ΚΑΠ.<br /> Για το ζήτημα της δακοκτονίας υπάρχει ένας σοβαρός αντίλογος…<br /></speech><speech by="#s90"><from>Καλαντζής Γεώργιος</from> Ολοκληρώστε, κύριε συνάδελφε, παρακαλώ.</speech><speech by="#s212"><from> ΑΝΔΡΕΑΣ ΞΑΝΘΟΣ</from> Ολοκληρώνω με αυτό, κύριε Πρόεδρε, και σας ευχαριστώ.<br />Υπάρχει ένας αντίλογος επιστημονικός. Θεωρώ ότι υπάρχουν εναλλακτικές μέθοδοι που είναι συμβατές με μια ενίσχυση της βιολογικής γεωργίας, που μπορούν να αναζητηθούν και θεωρώ ότι είναι λάθος αυτή η λογική του υπερσυγκεντρωτισμού που έχει μέχρι στιγμής το Υπουργείο και που εμποδίζει την αποκεντρωμένη παρέμβαση σε αυτό το θέμα.<br />Ευχαριστώ.</speech><speech by="#s90"><from>Καλαντζής Γεώργιος</from> Και εμείς σας ευχαριστούμε.<br />Ο Αναπληρωτής Υπουργός Αγροτικής Ανάπτυξης και Τροφίμων κ. Κουκουλόπουλος έχει τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Αναζητείται συναίνεση, κύριε Πρόεδρε! Αυτό έχω να πω. Μπορούμε να τη βρίσκουμε εύκολα όταν μιλάμε μεταξύ μας και το λέω, χωρίς να θέλω καθόλου να χαλάσουμε το κλίμα. Τι θέλω να πω;</speech><speech by="#s90"><from>Καλαντζής Γεώργιος</from> Τα προβλήματα των αγροτών και των Ελλήνων δεν έχουν…</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ακριβώς. Δεν θα φύγω καθόλου από το θέμα, κύριε Πρόεδρε. Συμφωνώ απόλυτα με αυτό που είπατε. Όπως έχω πει και με άλλη ιδιότητα πάρα πολλές φορές και μη αρνούμενος μια κάποια γνώση με τη χρόνια εμπλοκή μου με τα του κράτους και της αυτοδιοίκησης, έτσι θέλω να σας πω και σήμερα ως Υπουργός ελεύθερα τη γνώμη μου. <br />Η έννοια του κρατικού υπαλλήλου που θεσπίστηκε με το ν. 4024 και η έννοια της κινητικότητας επιβάλλεται να υιοθετηθούν από όλες τις πτέρυγες της Βουλής ως βασικοί μοχλοί, αν θέλουμε να κάνουμε ένα κράτος λειτουργικό. Δεν είναι τυχαίο ότι το πρόγραμμα της διαθεσιμότητας έχει σκοντάψει και πάει προς αδιέξοδο, γιατί δεν βάζουμε ακριβώς εναλλαγή της όλης αναδιάταξης. Όλα αυτά που λέτε, κύριε συνάδελφε, με τα περισσότερα εκ των οποίων συμφωνώ, για τη διαχείριση του ανθρώπινου δυναμικού, σημαίνουν ότι με ένα βαθμό ελευθερίας και μια συναίνεση πρέπει κάποιοι να πάνε από κάπου κάπου αλλού.<br /> Εγώ από τότε που ήρθα κοντά στο κράτος ακούω την έννοια της αναγκαστικής μετάταξης, που ποτέ δεν μπόρεσε να γίνει γεγονός. Η κινητικότητα εν γένει του κρατικού υπαλλήλου, όχι με κάποιον καταναγκαστικό τρόπο, το επιτρέπει αυτό. Κάπως αλλιώς θα έπρεπε να συζητάμε για όλα τα θέματα.<br /> Όπως επίσης, χάρηκα για αυτό που είπατε για βοσκοτόπους. Θέλω να σας πω ότι πριν κλείσει η Βουλή και περάσει σε λειτουργία τμημάτων, παραμονή της συζήτησης που είχαμε εδώ για την παραπομπή συναδέλφων από τη Χρυσή Αυγή -Τρίτη βράδυ- ψηφίστηκε η τροπολογία που αφορούσε βοσκοτόπους. Δυστυχώς, άκουσα τον Πρόεδρο του κόμματός σας μια εβδομάδα μετά να το καταγγέλει. Λύθηκε ένα πρόβλημα τριάντα ετών. Η Κρήτη και όλη η Ελλάδα δεν θα έχουν πρόβλημα με τους βοσκοτόπους. Τώρα βγαίνουν οι κανονιστικές αποφάσεις, γιατί επιφυλάσσεται και μια πολύ καλύτερη μεταχείριση για την κτηνοτροφία γενικότερα στο πλαίσιο της νέας Κοινής Αγροτικής Πολιτικής.<br />Τέλος, για τα γενικότερα προβλήματα, όπως τα θέσατε, θέλω να πω με μεγάλη καθαρότητα και σαφήνεια ότι η νέα Κοινή Αγροτική Πολιτική δεν μπορεί παρά –και μετράω τα λόγια μου- να συνοδευτεί από ένα συγκεκριμένο στέρεο πρόγραμμα, οικονομικό, που θα απαντάει οργανωμένα και προγραμματισμένα στα βασικά στοιχεία που συναποτελούν και συνθέτουν το κόστος παραγωγής για τον Έλληνα αγρότη, γεωργό και κτηνοτρόφο, με βασικότερες παρεμβάσεις αυτές που έχουν σχέση με την ενέργεια και τις φορολογικές επιβαρύνσεις. <br />Μπορεί να μην είναι τύποις αρμοδιότητα του Υπουργείου Αγροτικής Ανάπτυξης τα δυο θέματα που ανέφερα, όμως, από την πλευρά μας θα βγούμε μπροστά ως επισπεύδον Υπουργείο, γιατί ο αγρότης πρέπει να στηριχθεί, αν θέλουμε να στηρίξει την Ελλάδα. <br />Πρέπει να στηρίξουμε όλοι τον Έλληνα αγρότη, γιατί ο Έλληνας αγρότης μπορεί να στηρίξει, πραγματικά, την Ελλάδα και να βοηθήσει να βγούμε μια ώρα αρχύτερα από την κρίση. Υπάρχει ζήτημα με το κόστος παραγωγής. Δεν υπάρχει αμφιβολία. Και μιας και περάσαμε σε μια άλλη φάση από το πλεόνασμα και μετά -έτσι το αντιλαμβανόμαστε, έτσι σας το θέτω- είμαστε αποφασισμένοι να βάλουμε ζητήματα: Και μέρος του πλεονάσματος πρέπει να πάει στον πρωτογενή τομέα -και πρέπει να ενώσουμε τις φωνές μας όλες οι πτέρυγες της Βουλής- και η συζήτηση που ανοίγει για το πετρέλαιο θέρμανσης δεν μπορεί παρά να συμπεριλάβει και το αγροτικό πετρέλαιο.<br />Δεν αντιλαμβάνομαι το ρόλο μου ως συνδικαλιστής-εκπρόσωπος των αγροτών. Λέω απλά -και επαναλαμβάνω- το προφανές το οποίο και εσείς και όλοι οι Έλληνες λέμε. Όλοι έχουμε μια μεγάλη προσδοκία από τον αγρότη. Ας τον στηρίξουμε, λοιπόν, για να τα βγάλει πέρα σε αυτήν την προσδοκία που όλοι διατυπώνουμε σε σχέση με την ελληνική αγροτιά.<br />Σας ευχαριστώ.</speech><speech by="#s90"><from>Καλαντζής Γεώργιος</from> Και εμείς, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Τμήμα ότι η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κύρωση της Διεθνούς Σύμβασης για την προστασία όλων των προσώπων από αναγκαστική εξαφάνιση και προσαρμογή της ελληνικής νομοθεσίας».<br />Επίσης, οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Οικονομικών, Παιδείας και Θρησκευμάτων, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Υγείας, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Δημόσιας Τάξης και Προστασίας του Πολίτη, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου «Ρυθμίσεις Ποινικού και Σωφρονιστικού Δικαίου και άλλες διατάξεις».<br />Παραπέμπεται στην αρμόδια Διαρκή Επιτροπή.<br />Κυρίες και κύριοι, σας ανακοινώνω ότι ο Βουλευτής Νομού Αττικής κ. Βασίλης Οικονόμου γνωστοποιεί με επιστολή του προς τον Πρόεδρο της Βουλής κ. Ευάγγελο Μεϊμαράκη ότι δεν ανήκει πλέον στην Κοινοβουλευτική Ομάδα της Δημοκρατικής Αριστεράς και παραμένει ανεξάρτητος Βουλευτής. <br />Παρακαλώ να καταχωριστεί στα Πρακτικά. <br /></speech><speech by="#s90"><from>Καλαντζής Γεώργιος</from> Ο Βουλευτής κ. Πύρρος Δήμας ζητεί άδεια ολιγοήμερης απουσίας στο εξωτερικό, διότι ως μέλος της εκτελεστικής επιτροπής της Παγκόσμιας Ομοσπονδίας Άρσης Βαρών θα συμμετάσχει στην Ολυμπιάδα Νέων που θα πραγματοποιηθεί στην Κίνα από 14 έως 25 Αυγούστου του 2014. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>Καλαντζής Γεώργιος</from> Η Βουλή ενέκρινε τη ζητηθείσα άδεια.<br />Συνεχίζουμε και ολοκληρώνουμε με την πέμπτη με αριθμ. 4/12-6-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικόλαου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων παροχής δωρεάν υπηρεσίας εξυπηρέτησης των αγροτών για την υποβολή της ενιαίας αίτησης ενίσχυσης στο ολοκληρωμένο σύστημα υποβολής δηλώσεων. <br />Ο κύριος συνάδελφος έχει τον λόγο.<br />ΝΙΚΟΛΑΟΣ ΜΩΡΑΪΤΗΣ: Ευχαριστώ, κύριε Πρόεδρε.<br />Κύριε Υπουργέ, δεν είναι παράξενο ότι συμφωνείτε με τον εκπρόσωπο του ΣΥΡΙΖΑ γιατί τα κόμματά σας έχουν θεό της αγροτικής τους πολιτικής την ΚΑΠ και την Ευρωπαϊκή Ένωση.<br />Βέβαια, τα πράγματα είναι τελείως διαφορετικά για την φτωχομεσαία αγροτιά. Επικρατεί οργή και αγανάκτηση στους φτωχούς αγρότες και κτηνοτρόφους όλης της χώρας. Βιώνουν τις συνέπειες της άγριας αντιαγροτικής πολιτικής της Ευρωπαϊκής Ένωσης και της συγκυβέρνησης. Και σαν να μην έφτανε όλο αυτό, καλούνται αυτήν τη στιγμή να πληρώσουν ένα δυσβάσταχτο χαράτσι σε ό,τι αφορά την ενεργοποίηση των δικαιωμάτων. Βέβαια, δεν είναι κάτι καινούργιο. Και στο παρελθόν, παρότι είχατε μπουκώσει με χρήματα από τον κρατικό προϋπολογισμό την ΠΑΣΕΓΕΣ και τις Ενώσεις -συγκεκριμένα την τριετία 2011-2013 τους δώσατε μποναμά 105 εκατομμύρια για να κάνουν τις δηλώσεις του ΟΣΔΕ- επιβάλλατε χαράτσια στην φτωχομεσαία αγροτιά.<br />Το Κομμουνιστικό Κόμμα Ελλάδας και το συνεπές αγροτικό κίνημα έφερε πολλές φορές το ζήτημα στη Βουλή. Κάνατε, όμως, ότι δεν ακούγατε και εσείς και οι προηγούμενες κυβερνήσεις. Και δεν φτάνει μόνο αυτό: Ζητούν από τους αγρότες και τους κτηνοτρόφους να υπογράψουν δηλώσεις για να μπορεί να μπαίνει ο κ. Σάλλας στην Τράπεζα Πειραιώς -αλλά και οι Ενώσεις- στους λογαριασμούς των αγροτών τις οποίες -θα τις καταθέσουμε στα Πρακτικά, βέβαια δεν είναι η πρώτη φορά, τις καταθέσαμε και πάλι- ζητούν ακόμη και μετά το θάνατο κάποιων αγροτών για να μπορούν να μπαίνουν στα βιβλιάρια. <br />Θεωρούμε ότι αυτή η πολιτική είναι βάρβαρη, είναι άγρια κι έρχεται σε μια στιγμή όπου -όπως είπα- η αγροτιά βιώνει τα παραπάνω προβλήματα: Τη φοροληστεία στα χωράφια, στα σπίτια, τη φορολογία που έρχεται τώρα από το πρώτο ευρώ με 13%, την αύξηση στα λιπάσματα, στα φυτοφάρμακα, στον ΟΓΑ, στον ΕΛΓΑ. <br />Επομένως αυτή η πολιτική οδηγεί με μαθηματική ακρίβεια στον αφανισμό της φτωχομεσαίας αγροτιάς. Και σε συνδυασμό με τη νέα ΚΑΠ -παρότι διατυμπανίζετε ότι θα δώσει μία ανάσα στους αγρότες- θα στείλει βίαια στο ξεκλήρισμα και αυτούς που άντεξαν μέχρι σήμερα. <br />Εμείς θεωρούμε -και μεταφέρουμε και το αίτημα των αγροτών- ότι πρέπει να σταματήσουν άμεσα οι διαδικασίες για τις αιτήσεις του ΟΣΔΕ και να επιστραφούν όλα τα χρήματα στους αγρότες. Και σας μεταφέρουμε περιπτώσεις και από την περιοχή σας -από την Εορδαία- αλλά και από άλλες περιοχές όπου τριπλασιάστηκαν τα χαράτσια αυτά. <br />Πρέπει, λοιπόν, να επιστραφούν τα χρήματα στους αγρότες και να αναλάβει την ενεργοποίηση των δικαιωμάτων το Υπουργείο Αγροτικής Ανάπτυξης μαζί με τον ΟΠΕΚΕΠΕ, τον οποίον έχετε ξεχαρβαλώσει -και θα πω για αυτό στη δευτερολογία μου- ώστε να μην υπάρχει καμμία επιβάρυνση για τη φτωχομεσαία αγροτιά. <br />Επίσης, ζητάμε να γυρίσουν πίσω όλες οι αιτήσεις με τις οποίες ζήτησαν παράνομα, εκβιαστικά τις υπογραφές των αγροτών και να μην γίνεται καμμία παρακράτηση από τις επιδοτήσεις. Διότι θα πρέπει οι φτωχομεσαίοι αγρότες ακόμα και για τις εισφορές προς τον ΕΛΓΑ, τον ΟΓΑ και αλλού να κάνουν οι ίδιοι κουμάντο για το πότε θα πληρώσουν, γιατί πραγματικά είναι θέμα επιβίωσης για τους αγρότες. Και δεν μπορούν να μπαίνουν στα βιβλιάρια όποτε θέλουν η Τράπεζα Πειραιώς και οι άλλοι. <br />Καταγγέλλουμε, επίσης -όχι πρώτη φορά- ότι ήταν φωτογραφικός ο διαγωνισμός που η «GΑΙΑ ΕΠΙΧΕΙΡΕΙΝ» πήρε την ενεργοποίηση των δικαιωμάτων. Είναι πραγματικά ένα δώρο στον κ. Σάλλα.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Όπως και στην προηγούμενη ερώτηση, κύριε Πρόεδρε,  θα αποφύγω στην πρώτη απάντηση τις γενικότερες αναφορές, για να απαντηθεί επακριβώς η ερώτηση, όπως έχει κατατεθεί γραπτά και όπως αναπτύχθηκε στο μεγαλύτερο μέρος της από τον κύριο συνάδελφο προφορικά. <br />Για τον ΟΣΔΕ και τις νέες αιτήσεις που είναι όντως με αυξημένο τίμημα σε σχέση με αυτό που υπήρχε πέρσι, είμαι υποχρεωμένος να πω τρία πράγματα για τη διαδικασία, για να έχουμε τουλάχιστον κοινή γλώσσα, κοινό τόπο και για να μπορούμε να συνεννοηθούμε. <br />Προφανώς υπάρχει πρόβλημα όταν βρισκόμαστε σε μία εποχή δυσπραγίας. Και ιδιαίτερα για την κατηγορία που προσδιορίσατε, κύριε συνάδελφε, προφανώς υπάρχει ένα πρόβλημα. Δεν μπορώ να το αρνηθώ. Να πούμε, όμως, λιγάκι τη διαδικασία:<br />Το Υπουργείο, σύμφωνα με τη διαδικασία -όπως εξήγησε και ο ΟΠΕΚΕΠΕ, ο αρμόδιος Οργανισμός- μέχρι μία ορισμένη ημερομηνία είχε ανοιχτό το σύστημα για τους αγρότες, έτσι ώστε ελεύθερα και αδαπάνως να κάνουν από μόνοι τους τη δήλωση. Αυτό σημαίνει ότι όποιος αγρότης δεν είχε σοβαρές μεταβολές ή μπορούσε να ζητήσει ακόμα και τη συνδρομή των Υπηρεσιών, μπορούσε άνετα να κάνει μόνος του τη δήλωση. <br />Ένα μεγάλο μέρος των δηλώσεων έγιναν έτσι. Όχι, βέβαια, ιδιαίτερα ικανοποιητικό, αλλά το διπλάσιο από πέρσι πρέπει να σας πω. Βέβαια, ήταν απειροελάχιστος ο αριθμός σε σχέση με το σύνολο. Οι αγρότες, λοιπόν, έκαναν χρήση της δυνατότητας να υποβάλουν απευθείας οι ίδιοι, από μόνοι τους, χωρίς κάποιον ενδιάμεσο, τη συγκεκριμένη αίτηση. Αυτοί, βέβαια, έχουν μηδενική επιβάρυνση. Θα επανέλθω σε αυτό, γιατί είναι πολύ σημαντικό. <br />Από εκεί και πέρα έχει υπάρξει επιβάρυνση. Θέλω, όμως, να αποκαταστήσουμε λίγο τα πράγματα. Υπάρχουν κάποιες υπερβολές. Πρέπει να σας πω ότι για εμένα και τον συνάδελφο και Υπουργό τον κ. Καρασμάνη, με τον οποίο έχουμε πέντε-έξι μέρες που αναλάβαμε μαζί στο Υπουργείο, αυτή ήταν η πρώτη μας ενέργεια. Καλέσαμε τη διοίκηση του ΟΠΕΚΕΠΕ, ζητήσαμε να έχουμε αναλυτικά στοιχεία και μία κατάσταση και ζητήσαμε να γίνουν διάφοροι έλεγχοι δειγματοληπτικά, γιατί είχαμε κι εμείς υπ’ όψιν μας τέτοιες καταγγελίες με ακραίες καταστάσεις. <br />Θέλω να σας πω ότι η γενική εικόνα δικαιολογεί ότι υπάρχει πρόβλημα, διότι είναι αυξημένα τα ποσά που δίνουν, αφού δεν δίνεται πλέον κρατική επιχορήγηση στην ΠΑΣΕΓΕΣ, όπως δινόταν μέχρι πέρσι. Δεν δικαιολογεί, όμως, αυτά τα ακραία φαινόμενα. Γιατί τα μέχρι τώρα διαθέσιμα στοιχεία δείχνουν -έχουν γίνει και διορθώσεις σε τετρακόσιες πενήντα χιλιάδες αιτήσεις μέχρι σήμερα που μιλάμε- ότι ο μέσος όρος του ποσού κινείται γύρω στα 50 ευρώ. Δεν πάει ούτε στα 100 ευρώ ούτε στα 200, όπως λέτε. Αυτά είναι τα επίσημα στοιχεία. <br />Άρα, λοιπόν, εδώ έχουμε απευθύνει μια έκκληση -γιατί υπάρχει σύμβαση με διαγωνισμό δυστυχώς- να υπάρξει περαιτέρω μείωση των τιμολογίων και ειδικά για αυτούς που δεν έχουν καμμία αλλαγή στοιχείων να τους επιστραφούν τα χρήματα από τους αναδόχους, όσες χιλιάδες είναι αυτοί τέλος πάντων.<br /> Δεν είναι δυνατόν κάποιος να έχει ενδιάμεσο είτε τη «GAIA ΕΠΙΧΕΙΡΕΙΝ» είτε κάποιον άλλο ιδιώτη, να έχει υποβληθεί η δήλωση στοιχείων ταυτόσημη με πέρυσι και να καταβάλλει και τίμημα. Αν είναι δυνατόν. <br />Το τρίτο και τελευταίο στοιχείο –και ολοκληρώνω, κύριε Πρόεδρε- είναι ότι από φέτος δόθηκε σε πιστοποιημένους γεωτεχνικούς κατά μόνας ή ως ομάδες, ως γραφεία δηλαδή, η δυνατότητα να συμμετέχουν και αυτοί σε αυτή τη διαδικασία που συμμετέχει η «GAIA ΕΠΙΧΕΙΡΕΙΝ», έτσι ώστε να μην υπάρχει μονοπωλιακή κατάσταση. Υπάρχουν ήδη τριάντα τρία τέτοια γραφεία σε όλη την Ελλάδα. Η λογική λέει ότι του χρόνου ίσως να είναι και περισσότερα, έτσι ώστε να μειωθούν οι τιμές. <br /> <br />Σε κάθε περίπτωση πάντως –και επιστρέφω και κλείνω με το πρώτο που είπα, κύριε συνάδελφε- θέλω να πω ότι καλά θα κάνουμε όλοι μας -το Υπουργείο δηλαδή και οι συλλογικές οργανώσεις των αγροτών- να δούμε με ποιον τρόπο μπορούν οι υπηρεσίες και οι συλλογικές οργανώσεις να βοηθήσουν τον αγρότη, έτσι ώστε από την επόμενη χρονιά να μεγαλώνει θεαματικά, χρόνο με το χρόνο, ο αριθμός των αγροτών που μπορεί από μόνος του να κάνει την αίτηση. Δεν είναι δα και το δυσκολότερο πράγμα στον κόσμο. <br />Ευχαριστώ πολύ.</speech><speech by="#s90"><from>Καλαντζής Γεώργιος</from> Και εμείς ευχαριστούμε. <br />Κύριε συνάδελφε, έχετε τον λόγο. <br />ΝΙΚΟΛΑΟΣ ΜΩΡΑΪΤΗΣ: Κύριε Υπουργέ, θεωρείται τουλάχιστον εμπαιγμός προς τη φτωχομεσαία αγροτιά ότι μπορούν μόνοι τους να κάνουν τις δηλώσεις του ΟΣΔΕ. Σας προκαλώ να απαντήσετε στη δευτερολογία σας πόσες αιτήσεις έγιναν πανελλαδικά. Δυστυχώς, το wi-fi του κ. Σαμαρά δεν πήγε ακόμα στα μαντριά. <br />Δεν μπορούν οι κτηνοτρόφοι και οι αγρότες να κάνουν αυτές τις δηλώσεις. Κι αν ήταν έτσι, η «GAIA ΕΠΙΧΕΙΡΕΙΝ» δεν θα αναλάμβανε το φτιάξιμο των δηλώσεων. Υπάρχει ζουμί, «υπάρχει φαί» όπως λένε οι κτηνοτρόφοι και οι αγρότες, γι’ αυτό έχει αναλάβει η «Τράπεζα Πειραιώς» αυτήν τη διαδικασία ενεργοποίησης των δικαιωμάτων. <br />Σε ό,τι αφορά αν τα ποσά είναι πενήντα ευρώ, σας καλώ να πάτε στα χωριά τα δικά σας της Εορδαίας. Έχουμε πληροφορίες, οι οποίες δεν επιδέχονται καμμία αμφισβήτηση, ότι τα ποσά είναι εκατό ευρώ, εκατόν πενήντα ευρώ και διακόσια ευρώ. <br />Βέβαια, εμείς λέμε ότι δεν πρέπει να πληρώνουν ούτε ένα ευρώ. Διαφορετικό ζήτημα είναι αυτό από αυτό που επικρατεί σήμερα. Πέρα από αυτό, πληρώνουν περισσότερο οι εξαθλιωμένοι, οι φτωχοί, αυτοί που έχουν μικρό, πολυτεμαχισμένο κλήρο. Γιατί αν κάποιος έχει εκατό στρέμματα και τα έχει σε δέκα σημεία, πληρώνει περισσότερο. Δεν είναι μόνο το ύψος της ενιαίας ενίσχυσης. Παίζει ρόλο και ο αριθμός των χωραφιών. Επομένως, χτυπάει αυτό το φτωχόκοσμο, ο οποίος σήμερα δεν μπορεί να επιβιώσει. <br />Βέβαια, είπα και στην πρωτολογία ότι δεν είναι η πρώτη φορά που δίνετε χρήματα στην ΠΑΣΕΓΕΣ, στη ΓΕΣΑΣΕ, στη ΣΥΔΑΣΕ, στους νεκροθάφτες του αγροτικού κινήματος, από τον ιδρώτα των αγροτών. Γιατί πήραν χρήματα από τον ΕΛΓΑ. Έτσι επιδοτούνταν όλοι αυτοί, για να παίξουν το ρόλο της πέμπτης φάλαγγας, για να περάσουν χωρίς κραδασμούς οι αντιαγροτικές πολιτικές. Και ήταν άξιοι του μισθού τους πραγματικά. Εμείς καταγγείλαμε ότι έβαλαν πλάτη να περάσει αυτή η αντιλαϊκή πολιτική. <br />Επιμένουμε, κύριε Υπουργέ, και ζητάμε στην άσχημη κατάσταση που βρίσκεται σήμερα η φτωχομεσαία αγροτιά -που όπως είπα θα δεχθεί και το χτύπημα της νέας ΚΑΠ- να μην πληρώσουν. Δεν αντέχουν. Είναι άνθρωποι που υπογράφουν αυτές τις δηλώσεις, επειδή δεν έχουν χρήματα. Μπροστά στο φόβο μήπως δεν πάρουν την επιδότηση, υπογράφουν αυτές τις δηλώσεις, οι οποίες είναι απαράδεκτες. Τις καταθέτω στα Πρακτικά. <br /><br />Με την ευκαιρία, όμως, κύριε Υπουργέ, θα ήθελα να αναφέρω δυο-τρία ζητήματα που απασχολούν επίσης πάρα πολύ έντονα τη φτωχομεσαία αγροτιά. Το ένα είναι το πότε θα πάρουν την εξισωτική αποζημίωση. Αυτό είναι ένα σοβαρό ζήτημα, όπως είναι και οι νησιωτικές περιοχές που αναφέρθηκαν νωρίτερα, όπως είναι και οι ορεινές και ημιορεινές περιοχές. Αυτά είναι χρήματα που τα έχουν άμεση ανάγκη, τώρα, οι κτηνοτρόφοι για να πάρουν σήμερα ζωοτροφές. Γιατί αν πάρουν τα χρήματα αυτά το χειμώνα, και οι ζωοτροφές θα είναι πιο ακριβές και δεν θα μπορέσουν πραγματικά να επιβιώσουν και αυτοί και τα ζώα τους. <br />Δεύτερο ζήτημα, σε όλη τη διάρκεια της εβδομάδας μπήκε η ενίσχυση για το αιγοπρόβειο κρέας. Είναι το άρθρο 68. Πάρα πολλοί κτηνοτρόφοι δεν το πήραν. Δεν μιλάμε για κάποιες περιπτώσεις όπου υπήρχαν λάθη σε ό,τι αφορά τις καρτέλες μέσω κτηνιάτρων. Είναι κάποιοι οι οποίοι δεν είχαν κανένα λάθος και δεν μπήκαν αυτά τα χρήματα στους λογαριασμούς. <br />Επίσης, κύριε Υπουργέ, δεν ξέρω αν είναι χιλιάδες τώρα, γιατί σταδιακά μπαίνουν κάποια χρήματα, αλλά υπάρχουν αρκετοί αγρότες και κτηνοτρόφοι οι οποίοι δεν πήραν την ενιαία ενίσχυση του 2014 γιατί ήταν σε ελέγχους. Αυτό το οποίο είναι ανησυχητικό σε ολόκληρες περιοχές -και συγκεκριμένα σας αναφέρω την Αιτωλοακαρνανία που είναι ο μεγαλύτερος νομός της χώρας σε έκταση και στην εκτροφή αιγοπροβάτων, όπου μιλάμε για ένα εκατομμύριο αιγοπρόβατα- είναι ότι υπάρχει ένας υπάλληλος του ΟΠΕΚΕΠΕ, για να κάνει αυτούς τους ελέγχους. Ξεχαρβαλώσατε πραγματικά τον δημόσιο τομέα. Και δεν είναι αυτό που είπατε νωρίτερα «η διεθνής γεωργία σε κτηνιατρικές υπηρεσίες». Πραγματικά, έχουν διαλυθεί και αυτό φαίνεται στο ότι πριν λίγο καιρό ο προκάτοχός σας, ο κ. Τσαυτάρης, πέρασε το νομοσχέδιο σε ό,τι αφορά τον κτηνίατρο εκτροφής, που είναι ιδιώτης κτηνίατρος. Αυτό αποδεικνύει ποια είναι η πολιτική την οποία ακολουθείτε.<br />Επομένως, κύριε Υπουργέ, είναι μεγάλα και σοβαρά τα προβλήματα των φτωχομεσαίων αγροτών και απαιτούν άμεσες λύσεις. Εμείς, βέβαια, δεν έχουμε αυταπάτες ότι από αυτήν την πολιτική που εφαρμόζετε και εσείς και οι προηγούμενοι θα δοθούν λύσεις, αλλά καλούμε τη φτωχομεσαία αγροτιά να αντισταθεί σε αυτή τη βάρβαρη πολιτική, διαφορετικά δεν έχει μέλλον και δεν πρόκειται να παραμείνουν στα χωριά τους και στα χωράφια τους.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Τη θέση του Κομμουνιστικού Κόμματος Ελλάδας για τη συμμετοχή της χώρας μας στην Ευρωπαϊκή Ένωση, στην Ευρωζώνη ειδικότερα και ακόμα τη θέση του Κομμουνιστικού Κόμματος για την Κοινή Αγροτική Πολιτική τη γνωρίζω και τη σέβομαι. Είναι μία διαφορετική εντελώς στρατηγική η οποία λέγεται και εκφωνείται από το Κομμουνιστικό Κόμμα, που ήταν και η μόνη πολιτική δύναμη που το καλοκαίρι του ’93 στη Βουλή, εδώ μέσα σε αυτήν την Αίθουσα, είπε «όχι» στη συνθήκη του Μάαστριχτ, στη νέα αρχιτεκτονική δομή της Ευρώπης, γι’ αυτό λέω ότι και τη γνωρίζω και τη σέβομαι. <br />Παρ’ όλα, αυτά πρέπει να σας πω, κύριε συνάδελφε, ότι τα διαθέσιμα επίσημα στοιχεία από την Ευρωπαϊκή Ένωση λένε ότι το εισόδημα των Ευρωπαίων αγροτών χρόνο με το χρόνο αυξάνεται, καθώς η Κοινή Αγροτική Πολιτική φαίνεται να βρίσκει έναν κοινό βηματισμό σιγά-σιγά και το μεγάλο ερώτημα είναι πέρα και έξω από τα μέτρα που λέει «μνημόνιο» ο κόσμος. Πώς και τι δεν πήγε καλά στην Ελλάδα και δεν έχουμε ανάλογη εξέλιξη; Αυτό είναι που πρέπει να μας προβληματίσει. Δεν λέω ότι υπάρχει κάποιος αυτόματος πιλότος και ότι η εκάστοτε ΚΑΠ σε οδηγεί κατευθείαν σε βελτίωση εισοδημάτων. Πρέπει όμως να δούμε σοβαρά εν όψει της νέας Κοινής Αγροτικής Πολιτικής, πού ακριβώς πρέπει να εστιάσουμε τις προσπάθειές μας. Πολλά πρέπει να γίνουν στη χώρα, αλλά πού ακριβώς πρέπει να εστιάσουμε τις προσπάθειες για να έχουμε ανάλογη εξέλιξη;<br />Προφανώς, συμφωνώ και το είπα απαντώντας στην προηγούμενη ερώτηση, ότι πρέπει με έναν τρόπο στέρεο, στιβαρό και αποφασιστικό να λύσουμε έστω μεσοπρόθεσμα, αν δεν μπορούμε όλα άμεσα, τα ζητήματα που συνθέτουν και συναποτελούν το κόστος παραγωγής. <br />Τώρα, σε ό,τι αφορά τα ειδικότερα θέματα που ζητήσατε, παρ’ ότι ήταν έξω από το πεδίο της ερώτησης, θα σας πω στα γρήγορα ότι για την εξισωτική γίνεται μια προσπάθεια να καταβληθεί στην ώρα της. Θέλω να πιστεύω ότι θα πάνε όλα καλά και δεν θα υπάρξει κάποιο πρόβλημα. <br />Σε σχέση με το άρθρο 68 που λέτε για ενισχύσεις, που έχουν να κάνουν με αιγοπρόβατα κάτι δεν θα έχει πάει καλά, κάποιο λάθος θα έχει γίνει. Είναι ηλεκτρονική, όπως ξέρετε, φέτος η καταγραφή και πιθανά κάποιο τέτοιο λάθος έχει γίνει, διότι δεν υπάρχει κάποιο πρόβλημα και καταβάλλεται κανονικά. Έχει εντοπιστεί πρόβλημα σε όλη την Ελλάδα, που ήταν γνωστό εκ των προτέρων στις  υπηρεσίες πρέπει να σας πω, απ’ ό,τι διαπίστωσα στις λίγες μέρες που είμαι στο Υπουργείο, γιατί και εγώ ως Βουλευτής είχα θέσει το πρόβλημα. Είναι μειωμένη στα βοοειδή η ενίσχυση. Περίπου στο 40% εμφανίζεται μεσοσταθμικά, γιατί δεν συμπεριλαμβάνονται οι ποινές που αφαιρούνταν, όπως ξέρετε, τα προηγούμενα χρόνια σε κάποιον που έλεγε δέκα και είχε εφτά.<br />Έγινε η καταγραφή, άρα είναι περισσότεροι οι δικαιούχοι. Δεν έχει την αφαίρεση, γιατί σε αυτούς που είχαν ποινή δεν δινόταν καθόλου η ενίσχυση του άρθρου 68 και έτσι ουσιαστικά κατανέμονταν σε λιγότερους παραγωγούς. <br />Σήμερα ανά ζωντανό η χρηματοδότηση δεν μειώθηκε, αλλά επειδή είναι περισσότεροι οι δικαιούχοι, εμφανίζεται στον καθένα μειωμένη 32% με 40% η ενίσχυση αυτή του άρθρου 68. <br />Πρέπει να τα δούμε, εν πάση περιπτώσει, αυτά τα ζητήματα. Όταν βρισκόμαστε σε ένα μεταβατικό στάδιο και περνάμε σε ένα άλλο σύστημα όπως αυτό της ηλεκτρονικής καταγραφής και απευθείας απόδοσης, εμφανίζονται τέτοια κραυγαλέα προβλήματα. <br />Προφανώς, υπάρχει η διάθεση να λυθούν όλα αυτά τα θέματα, γιατί δεν εξαφανίστηκε ξαφνικά το ζωικό κεφάλαιο από έναν κτηνοτρόφο που έχει αιγοπρόβατα. Αυτό νομίζω το καταλαβαίνει και ο κοινός νους. <br />Θα προσπαθήσουμε μετά χαράς να δούμε τα συγκεκριμένα προβλήματα, γιατί πραγματικά, πέραν από τις δικές μας αντιπαραθέσεις και καμμιά φορά και σκοπιμότητες, ο παραγωγός δεν έχει κανένα λόγο να περιμένει κάτι που είναι ζωτικής σημασίας για να σταθεί όρθιος. <br />Ευχαριστώ.</speech><speech by="#s90"><from>Καλαντζής Γεώργιος</from> Και εμείς ευχαριστούμε.<br />Θα ήθελα να πω ότι μετά από δύο χρόνια που κλείνουμε στη νέα Βουλή έχουμε όλοι μας την εμπειρία, και οι συνάδελφοι και οι Υπουργοί, να κάνουμε ορθή χρήση του χρόνου που δικαιούμαστε. <br />Δεν το λέω για σήμερα, ίσα-ίσα σήμερα τηρήθηκε ο χρόνος. Και δεν αφορά μόνο τις επίκαιρες ερωτήσεις, αλλά και τον χρόνο που χρησιμοποιούμε στην Ολομέλεια κατά τη συζήτηση των νομοσχεδίων. Γιατί όσο περισσότερο μιλάω εγώ, τόσο στερώ από περισσότερους συναδέλφους τη δυνατότητα να μιλήσουν. <br />Η πρώτη με αριθμό 5/12-6-2014 επίκαιρη ερώτηση της Βουλευτού Ιωαννίνων της Νέας Δημοκρατίας κ. Άννας-Μισέλ Ασημακοπούλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την πρόσβαση της Ηπείρου σε φυσικό αέριο μέσω της υλοποίησης των έργων του Αγωγού διασύνδεσης Τουρκίας-Ελλάδας και Ιταλίας  και του Αγωγού από την υπεράκτια περιοχή Κύπρου προς την ελληνική Ενδοχώρα μέσω Κρήτης, δεν θα συζητηθεί, μετά από συνεννόηση της Βουλευτού και του αρμόδιου να απαντήσει Υπουργού και διαγράφεται.<br />Επίσης, η τρίτη με αριθμό 2/12-6-2014 επίκαιρη ερώτηση της Βουλευτού Κοζάνης κ. Ραχήλ Μακρή προς τον Υπουργό Υποδομών, Μεταφορών και Δικτύων, σχετικά με την ορθή πολιτική εξασφάλισης των δημοσίων εσόδων από τη διαχείριση υλικών και άυλων υποδομών της χώρας μας, δεν θα συζητηθεί λόγω κωλύματος του κυρίου Υπουργού και διαγράφεται. <br />Τέλος, η τέταρτη με αριθμό 1/12-6-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αντιμετώπιση των προβλημάτων στην πορεία του Εθνικού Κτηματολογίου και την απαξίωση της εταιρείας «Εθνικό Κτηματολόγιο και Χαρτογράφηση Α.Ε», δεν θα συζητηθεί λόγω κωλύματος του κυρίου Υπουργού και διαγράφεται.<br />Κύριοι συνάδελφοι, ολοκληρώθηκε η συζήτηση των επικαίρων ερωτήσεων.<br />Δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Τμήματος και ώρα 18.57΄ λύεται η συνεδρίαση για αύριο, ημέρα Τετάρτη 18 Ιουνίου 2014 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί. <br />Ο</speech><speech by="#s75"><from>ΠΡΟΕΔΡΟΣ</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Σώμα ότι ο Δήμος Μόρφου καταθέτει υπόμνημα στη Βουλή των Ελλήνων με το οποίο εκφράζει την προσδοκία για την επίλυση του Κυπριακού προβλήματος και την επιστροφή, υπό ελληνοκυπριακή διοίκηση, της Μόρφου και της ευρύτερης περιοχής και αιτείται την υποστήριξη της Ελλάδας στην επίτευξη αυτών των στόχων.<br />Το υπόμνημα, για την οικονομία του χρόνου, θα κατατεθεί στα Πρακτικά της σημερινής συνεδρίασης.<br /><br />Βεβαίως, είναι δεδομένη η υποστήριξη της Ελλάδας και της Βουλής που συμπαρίστανται στο αίτημα του Δήμου Μόρφου.<br /> Παρακαλείται η κυρία Γραμματέας να ανακοινώσει τις αναφορές προς το Σώμα.<br /> Ο Βουλευτής Καρδίτσης κ. ΚΩΝΣΤΑΝΤΙΝΟΣ ΤΣΙΑΡΑΣ κατέθεσε αναφορά με την οποία ο Δήμαρχος Λίμνης Πλαστήρα του Νομού Καρδίτσας αιτείται τη νομική θέσπιση του οικολογικού ορίου ισορροπίας της λίμνης Πλαστήρα ενόψει πιθανής ιδιωτικοποίησης του Υδροηλεκτρικού Σταθμού  Πλαστήρα.<br />Ανάπτυξης και Ανταγωνιστικότητας<br />2692) Ο Βουλευτής Καρδίτσης κ. ΚΩΝΣΤΑΝΤΙΝΟΣ ΤΣΙΑΡΑΣ κατέθεσε αναφορά με την οποία ο Σύνδεσμος Θεσσαλικών Επιχειρήσεων και Βιομηχανιών εκφράζει τη διαμαρτυρία του για δυσλειτουργίες στην εφαρμογή του επενδυτικού νόμου 3908/2011.<br />Αγροτικής Ανάπτυξης και Τροφίμων<br />2693) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Αντιπεριφερειάρχης Χανίων μεταφέρει αιτήματα των επαγγελματικών αλιευτικών συλλόγων για ρυθμίσεις, απαγορεύσεις και πρόσθετες υποχρεώσεις στις οποίες δεν μπορούν να ανταποκριθούν.<br />Οικονομικών <br />2694) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία αντιμνημονιακοί πολίτες εκφράζουν τη διαμαρτυρία τους για τη διάλυση του πρωτογενή τομέα, ο οποίος επιχειρείται από το νέο τρόπο φορολογίας των αγροτών.<br />Εργασίας, Κοινωνικής Ασφάλισης και Πρόνοιας, Οικονομικών <br />2695) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Ινστιτούτο Μικρών Επιχειρήσεων της Γενικής Συνομοσπονδίας Επαγγελματιών Βιοτεχνών Εμπόρων Ελλάδος επιβεβαιώνει την οικονομική ασφυξία για το μεγαλύτερο μέρος των ελληνικών νοικοκυριών στην ετήσια τακτική έρευνα του.<br />Υγείας<br />2696) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το μαγνητικό τομογράφο του Πανεπιστημιακού Νοσοκομείου Πάτρας.<br />Υγείας<br />2697) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε παρατυπίες που εντοπίζει το πόρισμα του Σώματος Επιθεωρητών Υγείας για τον ΟΚΑΝΑ.<br />Εργασίας, Κοινωνικής Ασφάλισης και Πρόνοιας<br />2698) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μήνυση για συκοφαντική δυσφήμιση του Σωκράτη Ξενίδη για τον Πάρι Κουκουλόπουλο.<br />Οικονομικών <br />2699) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά συλλήψεις που γίνονται στο δρόμο από την Τροχαία για χρέη προς την εφορία.<br />Περιβάλλοντος, Ενέργειας και Κλιματικής Αλλαγής, Επικρατείας, Οικονομικών <br />2700) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη μετακίνηση με τετραμελή αστυνομική συνοδεία του κ. Μιχάλη Χρυσοχοΐδη από την Αθήνα στη Λάρισα.<br />Υποδομών, Μεταφορών και Δικτύων<br />2701) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Επικρατείας κ. ΘΕΑΝΩ ΦΩΤΙΟΥ κατέθεσαν αναφορά με την οποία το Πανελλήνιο Συνδικάτο Χερσαίων Εμπορευματικών Μεταφορών αιτείται την επαναφορά του μέτρου της υποχρεωτικής έκδοσης φορτωτικής.<br />Υγείας<br />2702) Η Βουλευτής Β΄ Θεσσαλονίκης κ. ΑΙΚΑΤΕΡΙΝΗ ΜΑΡΚΟΥ κατέθεσε αναφορά με την οποία η Ελληνική Ομοσπονδία Θαλασσαιμίας αιτείται την εξαίρεση των ασθενών που πάσχουν από Θαλασσαιμία και δρεπανοκυτταρική νόσο από το μέτρο του πλαφόν που εφαρμόζεται στη συνταγογράφηση των φαρμάκων τους ανά ιατρό. <br />Υγείας<br />2703) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις λίστες αναμονής έως και έναν χρόνο για τη θεραπεία των καρκινοπαθών, όπου σε πολλές περιπτώσεις δεν καταφέρνουν να ολοκληρώσουν.<br />Οικονομικών <br />2704) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Ομοσπονδία Συλλόγων Παραγωγών Λαϊκών Αγορών Κεντρικής και Δυτικής Μακεδονίας, Θεσσαλίας και Θράκης αιτείται συγκεκριμένες αλλαγές στον τρόπο φορολόγησης των λαϊκών παραγωγών, και ιδίως την επαναφορά της φορολόγησης.<br />Εργασίας, Κοινωνικής Ασφάλισης και Πρόνοιας<br />2705) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται πρόβλεψη για χορήγηση του ΕΚΑΣ και σε άτομα με ποσοστό αναπηρίας άνω του 67%.<br />Υγείας<br />2706) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Δήμαρχος Έδεσσας επισημαίνει τα προβλήματα, τα οποία έχουν δημιουργηθεί από την υποστελέχωση του Μικροβιολογικού Τμήματος στο Νοσοκομείο Έδεσσας και αιτείται την ενίσχυση του.<br />Οικονομικών, Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων<br />2707) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Πρόεδρος του Δημοτικού Συμβουλίου Έδεσσας υιοθετεί τα αιτήματα αγροτών και κτηνοτρόφων για μεταρρυθμίσεις και ευνοϊκές ρυθμίσεις σε ζητήματα φορολογίας, χρεών και εργασίας.<br />Οικονομικών <br />2708) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Εμπορικός Σύλλογος Καλαμάτας «Ο ΕΡΜΗΣ» εκφράζει τη διαμαρτυρία του για τις νέες φορολογικές διατάξεις και τα εξοντωτικά μέτρα για τις μικρομεσαίες επιχειρήσεις.<br />Υποδομών, Μεταφορών και Δικτύων<br />2709) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Ομοσπονδία Επαγγελματιών και Εμπόρων Νομού Θεσσαλονίκης εκφράζουν τη διαμαρτυρία τους για την αύξηση διοδίων στους αυτοκινητόδρομους.<br />Αγροτικής Ανάπτυξης και Τροφίμων<br />2710) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία ο Γεωπονικός Σύλλογος Φθιώτιδας-Ευρυτανίας παραθέτει σειρά προτάσεων για την ανάπτυξη του σταθμού γεωργικής έρευνας Βαρδατών στο πλαίσιο της αναδιοργάνωσης του οργανογράμματος επισημαίνοντας τα προβλήματα του οργανισμού.<br />Εσωτερικών, Διοικητικής Μεταρρύθμισης και Ηλεκτρονικής Διακυβέρνησης, Υγείας<br />2711) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Χανίων αιτείται την έγκριση πρόσληψης ιατρικού προσωπικού με δωδεκάμηνη σύμβαση μισθωτού έργου στο κέντρο ανοικτής προστασίας ηλικιωμένων του δήμου.<br />Οικονομικών <br />2712) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία η Κεντρική Ένωση Επιμελητηρίων Ελλάδος διαμαρτύρεται για το συνεχώς μεταβαλλόμενο φορολογικό σύστημα και κλίμα που επικρατεί στην χώρα.<br />Δημόσιας Τάξης και Προστασίας του Πολίτη <br />2713) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Ένωση Αστυνομικών Υπαλλήλων Νομού Πέλλας εκφράζει την αντίθεσή της για την αναδιάρθρωση της Ελληνικής Αστυνομίας μέσα από το σχέδιο νόμου που προωθεί το Υπουργείο Δημοσίας Τάξης και Προστασίας του Πολίτη.<br />Υφυπουργός στον Πρωθυπουργό για τη Δημόσια Ραδιοτηλεόραση<br />2714) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία ο Πρόεδρος του Τμήματος Επικοινωνίας και Μέσων Μαζικής Ενημέρωσης αναφέρεται στην προκήρυξη για τις προσλήψεις της ΝΕΡΙΤ και επισημαίνει την απουσία στη λίστα των τίτλων σπουδών της ειδικότητας των τεκμηριωτών πολιτιστικού αποθέματος και αιτείται τη συμπερίληψη τους.<br />Παιδείας και Θρησκευμάτων<br />2715) Ο Βουλευτής Ηρακλείου κ. ΕΠΑΜΕΙΝΩΝΔΑΣ  ΜΑΡΙΑΣ κατέθεσε αναφορά με την οποία ο Σύλλογος Σπουδαστών ΣΤΕΦ του ΤΕΙ Ηρακλείου αναφέρεται στην επικείμενη κατάργηση του τμήματος πολιτικών δομικών έργων, επισημαίνοντας τα ιδιαίτερα χαρακτηριστικά του που καθιστούν και απαραίτητη τη διατήρησή του.<br />Υγείας<br />2716) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον νέο διοικητή του Πανεπιστημιακού Γενικού Νοσοκομείου Πάτρας, ο οποίος αναμένεται να τηρήσει αυστηρή στάση στις αντικοινωνικές συμπεριφορές και στα ζητήματα διαφθοράς.<br />Υγείας, Οικονομικών <br />2717) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο παράρτημα του Κέντρου Ψυχικής Υγιεινής της Πάτρας, το οποίο έπαυσε να λειτουργεί στις 31 Δεκεμβρίου 2013.<br />Εργασίας, Κοινωνικής Ασφάλισης και Πρόνοιας<br />2718) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κ. Βικτώρια Χατζηθεοδώρου εκφράζει τη διαμαρτυρία της για την υποχρεωτική μετάταξη της σε ανώτερη ασφαλιστική κατηγορία στον κλάδο κύριας ασφάλισης των αγροτών του ΟΓΑ.<br />Οικονομικών, Ανάπτυξης και Ανταγωνιστικότητας<br />2719) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον Πρόεδρο του Επιμελητηρίου Αχαΐας και το ζήτημα των λεγόμενων πυροδανείων και σεισμοδανείων.<br />Επικρατείας<br />2720) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εξάντληση της θητείας του Προέδρου της Δημοκρατίας.<br />Διοικητικής Μεταρρύθμισης και Ηλεκτρονικής Διακυβέρνησης, Εργασίας, Κοινωνικής Ασφάλισης και Πρόνοιας<br />2721) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία ο κ. Ελευθέριος Αϋφαντής αιτείται τη λήψη μέτρων πρόνοιας για περιπτώσεις οικογενειών με εξαρτώμενα μέλη με ποσοστό αναπηρίας πλέον 67%.<br />Αγροτικής Ανάπτυξης και Τροφίμων<br />2722) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία ο Δήμος Άργους Ορεστικού επισημαίνει προβλήματα στη λειτουργία του αρδευτικού δικτύου Βράχου του Νομού Καστοριάς.<br />Επικρατείας, Οικονομικών <br />2723) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος του Ηρακλείου Κρήτης αιτείται την αποκατάσταση των αποταμιεύσεων των ομολογιούχων έπειτα από επίσκεψη ομάδας πολιτών κατόχων ομολόγων του Ελληνικού δημοσίου.<br />Εσωτερικών, Οικονομικών, Διοικητικής Μεταρρύθμισης και Ηλεκτρονικής Διακυβέρνησης<br />2724) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία εξωραϊστικοί σύλλογοι Δήμου Διονύσου του Νομού Αττικής εκφράζουν τη διαμαρτυρία τους διότι με το ν. 3889/2010 αμφισβητούνται, τα θεσμοθετημένα όρια των περιοχών αυτών.<br />Εσωτερικών, Οικονομικών, Ανάπτυξης και Ανταγωνιστικότητας, Παιδείας και Θρησκευμάτων<br />2725) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Περιφερειακή Ένωση Δήμων Ιονίων Νήσων-Παράρτημα Κεφαλλονιάς συμπαρίσταται στις τοπικές αρχές και τους κατοίκους της Κεφαλλονιάς και τους υποστηρίζει με όποιες ενέργειες και εκδηλώσεις είναι απαραίτητες.<br />Οικονομικών <br />2726) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία η Πανελλαδική ομοσπονδία Συλλόγων Παραγωγών Αγροτικών Προϊόντων Λαϊκών Αγορών και οι Ομοσπονδίες Συλλόγων Παραγωγών Λαϊκών Αγορών Κεντρικής και Δυτικής Μακεδονίας Θράκης, Περιφέρειας Θεσσαλίας, Κρήτης, Στερεάς Ελλάδος, Δυτικής Ελλάδος και Πελοποννήσου αιτούνται την επίλυση θέματος που αφορά τον ενιαίο φόρο από την καλλιέργεια ως και τη διάθεση των προϊόντων στις λαϊκές αγορές από τους παραγωγούς.<br />Εργασίας, Κοινωνικής Ασφάλισης και Πρόνοιας<br />2727) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Εμποροεπαγγελματικός Σύλλογος Πάρου-Αντιπάρου εκφράζει τη διαμαρτυρία του για την υπολειτουργία του γραφείου Οργανισμού Ασφάλισης Ελευθέρων Επαγγελματιών  στη Νάξο.<br />Υποδομών, Μεταφορών και Δικτύων<br />2728) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας το οποίο αναφέρεται στην ύπαρξη ενός μόνο ταχυδρόμου στο υποκατάστημα του ΕΛΤΑ Νέας Φιγαλείας ο οποίος και καλείται να εξυπηρετήσει μεγάλο αριθμών κατοίκων.<br />Εσωτερικών<br />2729) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας το οποίο αναφέρεται στον ιστορικό και επιβλητικό ναό του επικούρειου Απόλλωνα που παραμένει παραμελημένος και επισημαίνει σειρά προβλημάτων.<br />Οικονομικών <br />2730) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία ο Δήμαρχος του Δήμου Σοφάδων του Νομού Καρδίτσας αιτείται τη μείωση των τελών κυκλοφορίας και του φόρου πολυτελείας σε τρίτεκνες και πολύτεκνες οικογένειες.<br />Δημόσιας Τάξης και Προστασίας του Πολίτη <br />2731) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Ένωση Αστυνομικών Υπαλλήλων Σερρών αναφέρεται στην αναδιοργάνωση της Ελληνικής Αστυνομίας και αιτείται την εμπεριστατωμένη μελέτη της αναδιοργάνωσης επισημαίνοντας τις αδυναμίες της μεταρρύθμισης που προτείνεται.<br />Υγείας<br />2732) Η Βουλευτής Κεφαλληνίας κ. ΑΦΡΟΔΙΤΗ ΘΕΟΠΕΦΤΑΤΟΥ κατέθεσε αναφορά με την οποία η Κινητή Μονάδα Ψυχικής Υγείας Κεφαλλονιάς-Ζακύνθου-Ιθάκης «ΜΕΤΑΒΑΣΗ» αιτείται την ενίσχυση και στελέχωση της εν λόγω μονάδας, προκειμένου οι σεισμόπληκτοι συμπολίτες μας να αντιμετωπίσουν τις ψυχοκοινωνικές συνέπειες.<br />Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων<br />2733) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η κ. Τσολάκη Ελένη αιτείται να της χορηγηθεί η νόμιμη εκπαιδευτική άδεια που δικαιούται από την αρμόδια Περιφερειακή Διεύθυνση Κρήτης καθώς είναι υπότροφος του ΙΚΥ από το Νοέμβριο του 2013.<br />Επικρατείας, Περιβάλλοντος, Ενέργειας και Κλιματικής Αλλαγής <br />2734) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία οι πολίτες της Άνω Μεσσηνίας εκφράζουν την αντίθεσή τους στην κατασκευή σκουπιδοεργοστασίου στο χωριό Καλλιρρόη.<br />Υποδομών, Μεταφορών και Δικτύων<br />2735) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων Νομού Θεσσαλονίκης εκφράζει τη διαμαρτυρία της για την αύξηση διοδίων στους αυτοκινητόδρομους.<br />Αγροτικής Ανάπτυξης και Τροφίμων<br />2736) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Δήμος Καρπάθου αιτείται την κήρυξη των αδέσποτων και ανεπιτήρητων παραγωγικών ζώων  ως «επιβλαβών και επικίνδυνων».<br />Εργασίας, Κοινωνικής Ασφάλισης και Πρόνοιας<br />2737) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία το Εργατικό Κέντρο Ηρακλείου αιτείται την επίλυση θέματος που αφορά την ιατροφαρμακευτική περίθαλψη των μακροχρόνια ανέργων.<br />Εργασίας, Κοινωνικής Ασφάλισης και Πρόνοιας<br />2738) Ο Βουλευτής Πιερίας κ. ΚΩΝΣΤΑΝΤΙΝΟΣ ΚΟΥΚΟΔΗΜΟΣ κατέθεσε αναφορά με την οποία ο Σύλλογος Φυσικοθεραπευτών-Περιφερειακό Τμήμα Πιερίας διαμαρτύρεται για τον τρόπο λειτουργίας των ελεγκτικών μηχανισμών τους οποίους υποχρεώνονται οι ίδιοι να πληρώνουν.<br />Διοικητικής Μεταρρύθμισης και Ηλεκτρονικής Διακυβέρνησης<br />2739) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία οι υπό διαθεσιμότητα υπάλληλοι του Υπουργείου Τουρισμού αιτούνται τη μεταφορά τους σε άλλη υπηρεσία εντός του χρόνου της διαθεσιμότητάς τους.<br />Περιβάλλοντος, Ενέργειας και Κλιματικής Αλλαγής <br />2740) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Πρόεδρος του Τοπικού Συμβουλίου Γλαφυρών αιτείται τον αποχαρακτηρισμό του Δημοτικού Διαμερίσματος Γλαφυρών από παραδοσιακό οικισμό.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 1930/24-09-2013 ερώτηση του Βουλευτή κ. Αναγνωστάκη Δημητρίου δόθηκε με το υπ’ αριθμ. /Β.2381/7-01-2014 έγγραφο από τον Υπουργό Οικονομικών η ακόλουθη απάντηση:<br />2. Στην με αριθμό 4338/27-11-2013 ερώτηση του Βουλευτή κ. Κοντογιάννη Γεωργίου δόθηκε με το υπ’ αριθμ. Φ90022/35812/790/7-01-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />3. Στην με αριθμό 4399/29-11-2013 ερώτηση του Βουλευτή κ. Πανούση Ιωάννη δόθηκε με το υπ’ αριθμ. 102/7-01-2014 έγγραφο από τον Υφυπουργό Αθλητισμού η ακόλουθη απάντηση:<br />4. Στην με αριθμό 4626/05-12-2013 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Φ90022/36258/812/7-1-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />5. Στην με αριθμό 4652/06-12-2013 ερώτηση του Βουλευτή κ. Κουτσογιαννακόπουλου Κωνσταντίνου δόθηκε με το υπ’ αριθμ. Φ90022/35967/799/7-01-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />6. Στην με αριθμό 4674/09-12-2013 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. 293/7-01-2014 έγγραφο από τον Υπουργό Ανάπτυξης και Ανταγωνιστικότητας η ακόλουθη απάντηση:<br />7. Στην με αριθμό 4693/09-12-2013 ερώτηση της Βουλευτού κ. Βαλαβάνη Όλγας-Νάντιας δόθηκε με το υπ’ αριθμ. ΓΚΕ 1001163 ΕΞ 2014 1714/7-1-2014 έγγραφο από τον Υπουργό Οικονομικών η ακόλουθη απάντηση:<br />8. Στην με αριθμό 4730/10-12-2013 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Φ90022/36421/823/7-1-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:<br />9. Στην με αριθμό 5026/19-12-2013 ερώτηση των Βουλευτών κυρίων Βαμβακά Ευγενίας , Δρίτσα Θεοδώρου, Αμανατίδη Ιωάννη, Γάκη Δημητρίου, Ζαχαριά Κωνσταντίνου, Κανελλοπούλου Μαρίας, Καφαντάρη Χαρούλας , Κουρουμπλή Παναγιώτη, Μπάρκα Κωνσταντίνου, Μπόλαρη Μαρίας, Σταθά Ιωάννη και Στρατούλη Δημητρίου δόθηκε με το υπ’ αριθμ. 64/7-1-2014 έγγραφο από τον Υπουργό Μακεδονίας και Θράκης η ακόλουθη απάντηση:<br />10. Στην με αριθμό 12735/09-07-2013 ερώτηση των Βουλευτών κυρίων Γκιόκα Ιωάννη, Κατσώτη Χρήστου, Κανέλλη Γαρυφαλλιάς  και Χαλβατζή Σπυρίδωνος δόθηκε με το υπ’ αριθμ. 1775/7-01-2014 έγγραφο από τον Υπουργό Εσωτερικών η ακόλουθη απάντηση:</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Τετάρτης 19 Φεβρουαρίου 2014.<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 563/17-2-2014 επίκαιρη ερώτηση του Βουλευτή Πέλλης της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις προθέσεις του Υπουργείου για αλλαγή του ενιαίου πίνακα προσδιορισμού ποσοστού αναπηρίας για τους αγρότες.<br />2. Η με αριθμό 569/17-2-2014 επίκαιρη ερώτηση της Βουλευτού Χαλκιδικής του Συνασπισμού Ριζοσπαστικής Αριστεράς κ. Αικατερίνης Ιγγλέζη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την κατάργηση των δασικών υπηρεσιών.<br />3. Η με αριθμό 561/17-2-2014 επίκαιρη ερώτηση του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Παιδείας και Θρησκευμάτων, σχετικά με τις νομοθετικές μεταβολές στο θέμα της εύρυθμης λειτουργίας των ΑΕΙ.<br />4. Η με αριθμό 573/17-2-2014 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τροποποίηση της υπ’αριθμόν. 9/12-9-2011 εγκυκλίου του Οργανισμού Γεωργικών Ασφαλίσεων που αφορά το θεσμικό πλαίσιο ασφάλισης των αυτοτελώς απασχολούμενων εργατών γης.<br />5. Η με αριθμό 567/17-2-2014 επίκαιρη ερώτηση του Βουλευτή Λαρίσης του Λαϊκού Συνδέσμου–Χρυσή Αυγή κ. Χρυσοβαλάντη Αλεξόπουλου προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων για την αυξητική τάση των απαγωγών .<br />6. Η με αριθμό 571/17-2-2014 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την άμεση ανάγκη εφαρμογής της στεγαστικής πολιτικής στη χώρα μας.<br />7. Η με αριθμό 574/17-2-2014 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Παιδείας και Θρησκευμάτων και Δημόσιας Τάξης και Προστασίας του Πολίτη, σχετικά με την παρέμβαση της Αστυνομίας για την αντιμετώπιση των προβλημάτων στα σχολεία της χώρας.<br />8. Η με αριθμό 565/17-2-2014 επίκαιρη ερώτηση του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την καταγραφή των ¨ισχυρισμών υγείας¨ στην ετικέτα των ελληνικών ελαιολάδων.<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 564/17-2-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τους Υπουργούς Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής, σχετικά με την κατασκευή της εθνικής οδού Βυτίνας-Αρχαίας Ολυμπίας και της παράκαμψης Λαγκαδίων.<br />2. Η με αριθμό 570/17-2-2014 επίκαιρη ερώτηση της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τον Υπουργό Υποδομών, Μεταφορών και Δικτύων, σχετικά με το έργο της «Υποθαλάσσιας Αρτηρίας Θεσσαλονίκης».<br />3. Η με αριθμό 560/17-2-2014 επίκαιρη ερώτηση του Ε΄ Αντιπροέδρου της Βουλής και Βουλευτή Χαλκιδικής του Πανελλήνιου Σοσιαλιστικού Κινήματος κ. Ιωάννη Δριβελέγκα προς τον Υπουργό Οικονομικών, σχετικά με την ένταξη των κατοίκων του Δημοτικού Διαμερίσματος Ζερβοχωρίων στην αρμοδιότητα της Οικονομικής Υπηρεσίας  Πολυγύρου του Νομού Χαλκιδικής.<br />4. Η με αριθμό 568/17-2-2014 επίκαιρη ερώτηση του Βουλευτή Β΄ Αθηνών του Λαϊκού Συνδέσμου – Χρυσή Αυγή κ. Ηλία Παναγιώταρου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με τη μη εναλλακτική εξυπηρέτηση των ασφαλισμένων και συνταξιούχων που αρνούνται, για λόγους θρησκευτικής συνείδησης, να παραλάβουν τον ΑΜΚΑ.<br />5. Η με αριθμό 572/17-2-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την άμεση ανάγκη διάθεσης πόρων ή κινήτρων για την εφαρμογή του σχεδίου πόλεως Πάτρας μετά από σωρεία αποφάσεων άρσεως των σχετικών απαιτούμενων απαλλοτριώσεων.<br />6. Η με αριθμό 575/17-2-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την ακύρωση της σκανδαλώδους φωτογραφικής προκήρυξης για τον ΟΣΔΕ που αλυσοδένει τους αγρότες και υπονομεύει τον ΟΠΕΚΕΠΕ.</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στη συζήτηση των <br />ΑΝΑΦΟΡΩΝ ΚΑΙ ΕΡΩΤΗΣΕΩΝ<br />Η με αριθμό 2074/26-9-2013 ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Αγροτικής Ανάπτυξης και Τροφίμων, σχετικά με την εξαίρεση από την υποχρέωση προσκόμισης εγγυητικής επιστολής για τους εμπόρους των λαχαναγορών της Πάτρας, του Ηρακλείου, της Λάρισας, του Βόλου και των Χανίων, δεν θα συζητηθεί λόγω κωλύματος του κυρίου Υπουργού και διαγράφεται.<br />Η με αριθμό 3428/4-11-2013 ερώτηση του Βουλευτή Κερκύρας του Συνασπισμού Ριζοσπαστικής Αριστεράς κ. Στέφανου Σαμοΐλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καθυστέρηση της παράδοσης στους δικαιούχους των εργατικών κατοικιών στον Άγιο Ιωάννη της Κέρκυρας, δεν θα συζητηθεί και διαγράφεται.<br />Η με αριθμό 2274/2-10-2013 ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ανάγκη χαρακτηρισμού ως εθνικό πάρκο της λίμνης Τριχωνίδας και των παραλίμνιων ορεινών όγκων, δεν θα συζητηθεί κατόπιν συνεννόησης του κυρίου Υπουργού με την κυρία Βουλευτή και διαγράφεται.<br />Εισερχόμαστε στη συζήτηση της τέταρτης υπ’ αριθμόν 4775/11-12-2013 ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Υγείας, σχετικά με το Περιφερειακό Νοσοκομείο «Νοσημάτων Θώρακα» της Πάτρας. <br />Στην ερώτηση θα απαντήσει ο Υπουργός Υγείας κ. Άδωνις Γεωργιάδης.<br />Κύριε Καραθανασόπουλε έχετε τον λόγο για δύο λεπτά.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ευχαριστώ πολύ, κύριε Πρόεδρε.<br /> Σε ανησυχία βρίσκονται οι εργαζόμενοι του Νοσοκομείου «Νοσημάτων Θώρακα» της δυτικής Ελλάδας, το οποίο βρίσκεται στην Πάτρα. Έχουν ήδη κάνει κινητοποιήσεις το προηγούμενο χρονικό διάστημα και αυτό το διάστημα βρίσκονται σε επιφυλακή σχετικά με το μέλλον του νοσοκομείου. <br />Αντίστοιχη ανησυχία υπάρχει, επίσης, και στα λαϊκά στρώματα ευρύτερα, τα οποία προσφεύγουν στο νοσοκομείο για τις απαραίτητες παρεχόμενες υπηρεσίες υγείας. <br />Σε αυτό το σημείο θα ήθελα να τονίσω ότι το Νοσοκομείο «Νοσημάτων Θώρακα» αποτελεί το μοναδικό πνευμονολογικό νοσοκομείο σε ολόκληρη τη νοτιοδυτική Ελλάδα. Είναι, δηλαδή, επί της ουσίας ένα περιφερειακό νοσοκομείο. <br />Μάλιστα, αυτό το νοσοκομείο έχει πρόσφατα ανακαινιστεί και έχει εκσυγχρονιστεί ο εξοπλισμός του. Παρά τις ελλείψεις, λοιπόν, μπορούμε να πούμε ότι διαθέτει ένα σύγχρονο εξοπλισμό. <br />Βεβαίως, η Κυβέρνηση, με πρόσχημα τη λεγόμενη «δημοσιονομική εξυγίανση», επιταχύνει τη διαδικασία συρρίκνωσης του δημόσιου τομέα της υγείας, τη λειτουργία του με ιδιωτικοοικονομικά κριτήρια, προχωράει σε συγχωνεύσεις και συνενώσεις νοσοκομειακών μονάδων και κλινικών, υποβαθμίζοντας έτσι τη δράση του δημόσιου τομέα και των δημόσιων νοσοκομείων προς όφελος της ιδιωτικής επιχειρηματικής δραστηριότητας. <br />Η Κυβέρνηση δρομολόγησε αξιολογήσεις, με κριτήρια, βεβαίως, που συμβαδίζουν σε αυτήν την κατεύθυνση. Οι αξιολογήσεις έχουν ολοκληρωθεί. Βέβαια, η Κυβέρνηση προτίθεται να αξιοποιήσει τις εκθέσεις για την περαιτέρω συρρίκνωση και υποβάθμιση των δημόσιων νοσοκομείων. <br />Από αυτήν την άποψη, το κυρίαρχο ερώτημα το οποίο προκύπτει με βάση και τις συγκεκριμένες εκθέσεις που έχετε στα χέρια σας από την 6η ΥΠΕ, είναι το εξής: Τι προτίθεται να κάνει η Κυβέρνηση σε σχέση με το Νοσοκομείο «Νοσημάτων Θώρακα»; Θα το κλείσει; Θα προχωρήσει σε συγχώνευση με το Νοσοκομείο του «Αγίου Ανδρέα»; Θα το μετατρέψει σε πνευμονολογική κλινική του «Αγίου Ανδρέα»; <br />Αυτό είναι το βασικό ερώτημα, οι σχεδιασμοί της Κυβέρνησης για το συγκεκριμένο νοσοκομείο.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός για τρία λεπτά.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε.<br /> Κύριε συνάδελφε, ξεκινάω πρώτα με τις καθαρές κουβέντες. Δεν πρόκειται να κλείσει το νοσοκομείο. Από την 1η Ιανουαρίου 2013 ούτως ή άλλως αποτελεί ενιαίο νομικό πρόσωπο το Νοσοκομείο του «Αγίου Ανδρέα» με την επωνυμία «Γενικό Νοσοκομείο Πατρών». Άρα, είναι ήδη ένα ενιαίο νομικό πρόσωπο. Και στο πλαίσιο αυτού του ενιαίου νομικού προσώπου η διοίκηση μπορεί να κάνει τις απαραίτητες αλλαγές που κρίνει για την εύρυθμη λειτουργία του ιδρύματος. <br />Περαιτέρω, συγχώνευση ή κλείσιμο ή τα υπόλοιπα που είπατε, δεν ισχύουν και δεν αποτελούν σχεδιασμό της Κυβέρνησης. <br />Θα μου επιτρέψετε, όμως, σχολιάζοντας την πρωτολογία σας, να κάνω δύο μόνο σχόλια. <br />Το πρώτο σχόλιο. Είπατε «με το πρόσχημα της οικονομικής κρίσης και της ανάγκης δημοσιονομικής προσαρμογής». Κάπως έτσι το είπατε. Συγχωρέστε με, αν δεν το συγκράτησα πάρα πολύ καλά. Τι θα πει «με το πρόσχημα»; Δεν ξέρετε ότι η χώρα έχει πρόβλημα κι ότι χρειάζεται να μπορέσει να εξορθολογήσει τις δαπάνες της; Δηλαδή, έχουν ακούσει στα πέρατα του κόσμου το πρόβλημα με την ελληνική οικονομία κι εσείς εδώ αυτό το πρόβλημα το θεωρείτε ένα απλό πρόσχημα;</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Δημοσιονομική εξυγίανση είπατε.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Βεβαίως, εξυγίανση. Εσείς δεν θεωρείτε ότι χρειαζόταν εξυγίανση η υγεία δηλαδή; Για να καταλάβω, το ΚΚΕ μας λέει ότι όλα ήταν καλώς καμωμένα; Δεν υπήρχε σπατάλη; Δεν υπήρχε ρεμούλα; Δεν υπήρχε υπερχρέωση στο δημόσιο; Δεν αγοράζαμε τα υλικά επτά, οχτώ και δέκα φορές ακριβότερα από τους άλλους; Δηλαδή, το ΚΚΕ λέει στη Βουλή των Ελλήνων ότι είναι κατά της δημοσιονομικής εξυγιάνσεως; <br />ΝΙΚΟΛΑΟΣ ΜΩΡΑΪΤΗΣ: Πρόσχημα είναι αυτό...</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Πείτε, όμως, και μια πρόταση για το πώς μπορεί να επιτευχθεί η δημοσιονομική εξυγίανση. Εκτός, αν σας είναι παγερά αδιάφορη. <br />Επίσης, θα ήθελα να σχολιάσω ένα δεύτερο σημείο. Είπατε ότι οι εργαζόμενοι είναι σε επιφυλακή. Με συγχωρείτε, στο σημείο αυτό έχουμε μια δομική και προφανώς ουσιαστική διαφωνία. Εμείς δεν συνδιοικούμε με τους εργαζομένους. Η γνώμη τους είναι σεβαστή και ευπρόσδεκτη. Στο τέλος, όμως, αποφασίζει η Κυβέρνηση. Δεν πρόκειται να συνδιοικήσουμε με κανέναν ούτε με το συγκεκριμένο νοσοκομείο ούτε με κανέναν άλλο. Στο τέλος αποφασίζει η Κυβέρνηση, γιατί έχει εκλεγεί από το λαό για να αποφασίζει. Αυτή είναι η δουλειά της. <br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Κύριε Καραθανασόπουλε, έχετε τον λόγο για τρία λεπτά.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Θα προσπεράσω το αλαζονικό στιλ του κυρίου Υπουργού. Ελπίζω στη δευτερολογία του να είναι πιο σαφής και συγκεκριμένος και να προσπαθήσει να απαντήσει στα συγκεκριμένα ζητήματα. <br />Δεν μπορείτε να διασκεδάζετε τις ανησυχίες, οι οποίες υπάρχουν. Τι θα πει «απαραίτητες αλλαγές στο πλαίσιο του ενιαίου νοσοκομείου»; Αυτό σημαίνει ότι μπορεί να μετατραπεί σε κλινική του νοσοκομείου; Άρα από τις πενήντα κλίνες, θα μείνουν είκοσι πέντε, χάνοντας το χαρακτήρα «νοσοκομειακό ίδρυμα»; Διότι είναι νοσοκομειακό ίδρυμα, αυτοτελές ως προς την παροχή υπηρεσιών, ανεξάρτητο διοικητικά. Και αυτό το κάνετε συνολικά, συγκεκριμένα, με σκοπό να το υποβαθμίσετε. <br />Θα παρέχει συνολικά υπηρεσίες ως νοσηλευτικό ίδρυμα, ως νοσοκομείο περιφερειακού χαρακτήρα, που είναι στην πραγματικότητα και στην ουσία, πνευμονολογικών παθήσεων και αντιμετώπισής τους; Θα αναβαθμιστεί ή θα συρρικνωθεί περαιτέρω; <br />Αυτά είναι τα συγκεκριμένα ερωτήματα. <br />Επίσης, ο εξοπλισμός, ο οποίος υπάρχει, τι θα γίνει; Θα αξιοποιηθεί ή θα μεταφερθεί; Τι θα γίνει με το χώρο που είναι εκεί, ο οποίος είναι προνομιακός για τέτοιου είδους αντιμετώπιση παθήσεων; Άρα, λοιπόν, αυτά είναι τα συγκεκριμένα ερωτήματα και πολύ καλά κάνουν οι εργαζόμενοι και αγωνιούν και βρίσκονται σε επιφυλακή. Γιατί, αφ’ ενός μεν θέλουν να διασφαλίσουν τις θέσεις εργασίας τους –αλλά αυτό είναι το λιγότερο, κύριε Υπουργέ- αφ’ ετέρου δε, επιδιώκουν να διασφαλίσουν να παρέχονται αναβαθμισμένες, δωρεάν υπηρεσίες υγείας και πρόνοιας σε όλους όσους έχουν ανάγκη. <br />Αυτή είναι η ουσία. Και σε αυτό το πλαίσιό η Κυβέρνηση, όχι μόνο βρίσκεται απέναντι, αλλά με την πολιτική της, από την πρωτοβάθμια φροντίδα υγείας μέχρι και τις υπόλοιπες, βρίσκεται στη λογική της εμπορευματοποίησης της υγείας. Και εδώ είναι η τεράστια ειδοποιός διαφορά. <br />Αυτό, λοιπόν, είναι το ζητούμενο και σε αυτό καλείστε να απαντήσετε. Γιατί ακριβώς με πρόσχημα το δημοσιονομικό εκτροχιασμό, πηγαίνετε και χτυπάτε και εμπορευματοποιείτε και περικόπτετε τις δαπάνες υγείας που είναι απαραίτητες για αναβαθμισμένες, δωρεάν παροχές υγείας, πρόνοιας και ιατροφαρμακευτικής περίθαλψης σε ασφαλισμένους και μη, σε όλο το λαό, ανεξαρτήτως χρώματος και θρησκείας. Τους μετατρέπετε σε εμπόρευμα, τους καλείτε να βάλουν βαθιά το χέρι στην τσέπη, ενώ γνωρίζετε πολύ καλά ότι το πάρτι, το οποίο γινόταν στην υγεία και συνεχίζει να γίνεται, γίνεται μέσα από τη σύμφυση του δημόσιου τομέα, των νοσοκομείων με τους μεγάλους επιχειρηματικούς ομίλους, που είτε το τροφοδοτούν με ιατρικό εξοπλισμό είτε με αναλώσιμα είτε με φάρμακα.<br />Εκεί είναι το πάρτι και αυτό το πάρτι δεν πρόκειται να το αντιμετωπίσετε αλλά αντίθετα, στο όνομα της μετατροπής της λειτουργίας των νοσοκομείων με ιδιωτικοοικονομικά κριτήρια, θα αναβαθμιστεί ακόμη περισσότερο σε βάρος του επιπέδου των παρεχομένων υπηρεσιών.<br />Άρα, λοιπόν, γι’ αυτό είπαμε ότι με πρόσχημα τη δημοσιονομική εξυγίανση, κάνετε ακόμη πιο δύσκολη την πρόσβαση στις παρεχόμενες υπηρεσίες υγείας στα πλατιά λαϊκά στρώματα. <br />Συνεπώς, εδώ αυτό είναι το ερώτημα και το ζητούμενο και θέλουμε καθαρή απάντηση, κύριε Υπουργέ. Αφήστε τις υποσχέσεις ότι θα αξιοποιηθεί. Πώς θα αξιοποιηθεί είναι το ζητούμενο. Εμείς λέμε ότι πρέπει να αναβαθμιστεί το νοσοκομείο. Πρέπει να εξοπλιστεί ακόμη καλύτερα με νέο σύγχρονο εξοπλισμό, εκεί που υπάρχουν προβλήματα και βέβαια με το απαραίτητο προσωπικό σε μόνιμη και σταθερή σχέση εργασίας. <br />Αυτή είναι η διέξοδος, η οποία υπάρχει και η οποία είναι απαραίτητη σήμερα για να μπορέσει να ικανοποιηθεί το σύνολο των λαϊκών αναγκών όσον αφορά τις πνευμονολογικές παθήσεις που βρίσκονται σε έξαρση και όχι να συρρικνωθεί και να μετατραπεί σε κλινική του «Αγίου Ανδρέα». <br />Άρα, λοιπόν, εδώ η ερώτηση είναι συγκεκριμένη και θέλουμε συγκεκριμένη απάντηση. Θα παραμείνει ως νοσοκομειακή μονάδα, που θα παρέχει ολοκληρωμένη φροντίδα υγείας στους αρρώστους με πνευμονολογικές παθήσεις, θα μετατραπεί σε κλινική ή θα συρρικνωθεί;</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για τρία λεπτά.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Πάμε πρώτα στο ιδεολογικό σκέλος. Συγγνώμη, εάν σας φάνηκα αλαζών. Δεν ήταν προσωπική αναφορά σε εμένα. Η διαφωνία μας είναι επί της ουσίας ως προς τη δομή. Η Κυβέρνηση κυβερνά, γι’ αυτό λέγεται κυβέρνηση. Η Κυβέρνηση δεν συγκυβερνά με τους όποιους εργαζομένους. Οι εργαζόμενοι μπορεί να έχουν τη γνώμη τους. Ευτυχώς, έχουμε δημοκρατία εδώ και δεν έχουμε καθεστώτα σαν αυτά που σας αρέσουν, που δεν μπορεί να μιλήσει κανένας άλλος. Όμως, να είμαστε συνεννοημένοι.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Είναι θλιβερό, όταν μιλάμε για τα νοσοκομεία, να καταφεύγετε στον αντικομμουνισμό.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Δεν σας διέκοψα!</speech><speech by="#s75"><from>ΠΡΟΕΔΡΕΥΩΝ</from> Κύριε συνάδελφε, μιλήσατε!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Δηλαδή, αν εσείς την ερώτησή σας τη μετατρέπετε σε αντικαπιταλισμό, είναι καλό. Εάν εγώ το κάνω αντικομμουνισμό, είναι θλιβερό! Πώς θα γίνει δηλαδή τώρα; Εδώ είναι πεδίο ιδεολογικής αντιπαραθέσεως! Εσείς είστε κομμουνιστής, εγώ δεν είμαι. Προφανώς δεν είμαι, γιατί δεν μου αρέσει: Δεν μου αρέσουν τα γκούλαγκ, δεν μου αρέσουν οι σφαγές, δεν μου αρέσει ο ολοκληρωτισμός, δεν μου αρέσει ο Στάλιν. Τι να κάνουμε τώρα; Πρέπει να μας αρέσουν όλα όσα αρέσουν σε εσάς;</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Δηλαδή φταίει ο Στάλιν για το Νοσοκομείο Θώρακος!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ο Στάλιν φταίει για πολλά, όχι για το νοσοκομείο αυτό!<br />Λοιπόν, σας είπα ότι το νοσοκομείο δεν κλείνει. Το νοσοκομείο έχει αποτελέσει ενιαίο νομικό πρόσωπο, τον «Άγιο Ανδρέα». Στο πλαίσιο αυτό και η υγειονομική περίθαλψη και η διοίκηση κοιτούν την καλύτερη αξιοποίηση του προσωπικού, των μηχανημάτων και της κτηριακής υποδομής, ώστε να γίνει περισσότερο αποδοτικό. <br />Ως προς τα ιδιωτικοοικονομικά κριτήρια τώρα, πάω στο γενικό, δεν λέω για το ειδικό, για το νοσοκομείο…</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Θα κλείσει; Θα γίνει κλινική;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Μα, σας είπα ότι δεν κλείνει. Τι άλλο να σας πω; Δεν θα γίνει κλινική.</speech><speech by="#s75"><from>ΠΡΟΕΔΡΕΥΩΝ</from> Κύριε Καραθανασόπουλε, έχετε μιλήσει. Κάνατε την ερώτηση.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Καραθανασόπουλε, είστε πολύ άτακτος σήμερα. <br />Σας είπα: Το νοσοκομείο δεν κλείνει. Δεν θα γίνει κλινική. Αξιοποιείται περαιτέρω αλλά για να είμαστε συνεννοημένοι, αξιοποιείται περαιτέρω στο πλαίσιο του δικού μας συστήματος. Το δικό μας σύστημα θέλει να βάλει ιδιωτικοοικονομικά κριτήρια στη λειτουργία των νοσοκομείων. Τι θα πει ιδιωτικοοικονομικά κριτήρια; Θα πει να υπάρχει αξιολόγηση των δομών, αξιολόγηση των γιατρών, αξιολόγηση των προμηθευτών, κεντρικές προμήθειες, καλύτερη οργάνωση. Αυτά είναι τα ιδιωτικοοικονομικά κριτήρια. <br />Από τη μία έχουμε τα ιδιωτικοοικονομικά κριτήρια που είναι αποτελεσματικά και από την άλλη τα δημόσια που φέρνουν χάος και κάνουμε τη χώρα σαν την Κούβα. Τι θέλετε, δηλαδή, να κάνουμε; Θα πάμε μπροστά ή θα πάμε πίσω επειδή αρέσει σ’ εσάς; Θα εφαρμόσουμε, λοιπόν, αυτά τα κριτήρια και θα κάνουμε τα δικά μας νοσοκομεία καλά νοσοκομεία, όπως όλων των υπολοίπων προηγμένων κρατών. Φυσικά, τα καλά δημόσια νοσοκομεία όλων των κρατών έχουν ιδιωτικοοικονομικά κριτήρια λειτουργίας για να πηγαίνουν μπροστά, έχουν αξιολόγηση, έχουν εξορθολογισμό δαπανών. Δεν έχουν αυτό που νομίζετε εσείς, να ανοίγετε μία τρύπα και να πετάτε λεφτά μέσα.<br />Άρα, λοιπόν, για να είμαστε καθαροί, το νοσοκομείο συνεχίζει ως νοσοκομείο, αξιοποιείται περαιτέρω αλλά αξιοποιείται με τον τρόπο των λογικών ανθρώπων και όχι των κομμουνιστών.<br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Συνεχίζουμε με την πρώτη υπ’ αριθμόν 2510/9-10-2013 ερώτηση δεύτερου κύκλου της Βουλευτού Κιλκίς του Συνασπισμού Ριζοσπαστικής Αριστεράς κ. Ειρήνης-Ελένης Αγαθοπούλου προς τον Υπουργό Εθνικής Άμυνας, σχετικά με την τοποθέτηση μνημείου εντός του αύλειου χώρου της Λέσχης Αξιωματικών Φρουράς Κιλκίς.<br />Στην ερώτηση θα απαντήσει ο Υφυπουργός Εθνικής Άμυνας κ. Αθανάσιος Δαβάκης.<br />Κυρία συνάδελφε, έχετε τον λόγο για δύο λεπτά.<br />ΕΙΡΗΝΗ –ΕΛΕΝΗ ΑΓΑΘΟΠΟΥΛΟΥ: Ευχαριστώ πολύ, κύριε Πρόεδρε. <br />Κύριε Υπουργέ, την ερώτηση που θα συζητήσουμε σήμερα, την είχαμε καταθέσει εγγράφως τον Οκτώβριο μαζί με το συνάδελφο κ. Θεόδωρο Δρίτσα προς το Υπουργείο σας, μέχρι σήμερα όμως δεν έχει απαντηθεί. Αφορά ένα ζήτημα που ταλανίζει και διχάζει την τοπική κοινωνία του Κιλκίς και γι’ αυτόν το λόγο ζητούμε σήμερα εδώ με τον πιο επίσημο τρόπο το Υπουργείο να πάρει θέση και να δοθεί μία οριστική λύση στο ζήτημα που έχει προκύψει. <br />Η υπόθεση έχει ως εξής. Προς τα τέλη του προηγούμενου καλοκαιριού στον προαύλιο χώρο της Λέσχης Αξιωματικών Φρουράς Κιλκίς, τοποθετήθηκε μνημείο σε περίοπτη και φωταγωγημένη θέση, στο οποίο αναγράφεται: «Εις μνήμην των κατά ιερούς και κατά εθνικούς αγώνας πεσόντων Αξιωματικών και Οπλιτών της 6ης Μεραρχίας» και από κάτω υπάρχουν οι ημερομηνίες: «1912, 1913, 1917, 1918, 1941, 1947, 1948 και 1949». Το μνημείο αυτό δεν έχει κατασκευαστεί τώρα, κατασκευάστηκε το 1955 και μέχρι πρότινος βρισκόταν στον προαύλιο χώρο ενός στρατοπέδου.<br />Όπως γνωρίζετε όμως, κύριε Υπουργέ, καλύτερα απ’ όλους, η περίοδος ’47-’48-’49 είναι περίοδος στην οποία έλαβε χώρα ο ελληνικός εμφύλιος πόλεμος, ο οποίος έχει αναγνωριστεί και επίσημα με νόμο από την πολιτεία το 1989. Γι’ αυτόν τον λόγο το εν λόγω μνημείο έχει προκαλέσει πλείστες αντιδράσεις, τόσο από απλούς πολίτες, όσο από φορείς και από κόμματα του Κιλκίς και γι’ αυτόν το λόγο σήμερα, ρωτάμε το Υπουργείο ποιος έχει την ευθύνη γι’ αυτό και τι ακριβώς έχει συμβεί. <br /><br />Κύριε Πρόεδρε, τελειώνω.<br />Πιο συγκεκριμένα, τα ερωτήματα που θέτουμε είναι. Ποιος είναι υπεύθυνος για την απόφαση της τοποθέτησης του μνημείου στη συγκεκριμένη θέση; Το Υπουργείο Εθνικής Άμυνας ήταν ενήμερο, τόσο για την ύπαρξη, όσο και για τη μετακίνηση του εν λόγω μνημείου στο συγκεκριμένο σημείο; Γιατί επιλέχθηκε η συγκεκριμένη χρονική συγκυρία για την ανάδειξή του, αφού, όπως φαίνεται, βρισκόμαστε σε μια περίοδο που η πολιτεία έχει αποφασίσει να καταπολεμήσει τη μισαλλόδοξη ρητορεία και πράξη;<br />Τέλος, θέτουμε το ερώτημα, τι ενέργειες προτίθεται να κάνει συγκεκριμένα το Υπουργείο Εθνικής Άμυνας, ώστε να απομακρυνθεί αυτό το μνημείο από εκεί που βρίσκεται σήμερα και να αποκατασταθεί δημόσια η ιστορική πραγματικότητα, την οποία παραχαράσσει με τον πιο επίσημο τρόπο, αφού βρίσκεται μέσα σε χώρο ευθύνης του Υπουργείου Άμυνας. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε, κυρία συνάδελφε. <br />Κύριε Υπουργέ, έχετε το λόγο για τρία λεπτά.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Κυρία συνάδελφε, θα ήθελα κατ’ αρχάς να σας εκθέσω για λίγο το ιστορικό του συγκεκριμένου μνημείου, το οποίο αποτελείται από μία μαρμάρινη στήλη που κατασκευάστηκε τον Οκτώβριο του 1955. Ήταν τοποθετημένο από τότε στον προαύλιο χώρο του Στρατηγείου της 6ης Μεραρχίας Πεζικού στο Στρατόπεδο Καραγιαννοπούλου και μετά την απενεργοποίηση της μεραρχίας το 2003 και την εκκένωση του στρατοπέδου είχε εγκαταλειφθεί μαζί με το στρατόπεδο και μάλιστα είχε βανδαλιστεί από αγνώστους. <br />Το μνημείο, αναγέρθηκε προς τιμήν των πεσόντων αξιωματικών και οπλιτών της 6ης Μεραρχίας Πεζικού, η οποία από τη συγκρότησή της το 1912, συμμετείχε κατά σειρά σε όλους τους αγώνες και τις επιχειρήσεις του Ελληνικού Στρατού. Πάνω στο μνημείο, όπως και εσείς είπατε, αναγράφεται η φράση «Εις μνήμην των κατά τους ιερούς εθνικούς αγώνες πεσόντων αξιωματικών» και παρατίθενται και οι σχετικές ημερομηνίες από το 1912 –Βαλκανικοί Πόλεμοι, Α΄ Παγκόσμιος Πόλεμος- μέχρι την περίοδο 1949, όπως σωστά είπατε. <br />Το εν λόγω μνημείο, προϋπήρχε από το 1955 μέχρι το 2011 σε περίοπτη θέση κοντά στην κεντρική οδό της λεωφόρου Δημοκρατίας εντός του χώρου του στρατηγείου της μεραρχίας και ήταν ορατό από τους διερχόμενους πολίτες, χωρίς ποτέ να υπάρχει σχετική αντίδραση. <br />Επισημαίνεται ότι στο υπ’ όψιν μνημείο, λάμβαναν χώρα μέχρι διαλύσεως της μεραρχίας όλες οι προβλεπόμενες τελετές -που ενδεχομένως και εσείς μπορεί να θυμάστε- στη μνήμη των πεσόντων στρατιωτικών με καταθέσεις στεφάνων από τις αρχές και τα λοιπά, όπως γίνεται συνήθως δηλαδή σε αυτές τις περιπτώσεις. <br />Η αναγραφή στο εν λόγω μνημείο «1947-1949», της περιόδου 1947 έως 1949, αποτελεί συνέχεια της ιστορικής καταγραφής γεγονότων από το έτος 1912 μέχρι που αυτό κατασκευάστηκε. <br />Τον Σεπτέμβριο του 2011, το μνημείο μεταφέρθηκε στην έδρα της 116ης αυτοκινούμενης Μοίρας Πεδινού Πυροβολικού για φύλαξη και αποφυγή περαιτέρω βανδαλισμού, όπως είχε ξεκινήσει και προηγουμένως. Το Σεπτέμβριο του περασμένου χρόνου με την ολοκλήρωση των εργασιών συντήρησης του μνημείου, τοποθετήθηκε με τη διαταγή της 1ης Μεραρχίας Πεζικού στον προαύλιο χώρο της Λέσχης Αξιωματικών Φρουράς Κιλκίς. <br />Η απόφαση για την εγκατάστασή του στο συγκεκριμένο χώρο, λήφθηκε αποκλειστικά και μόνο λόγω της ιστορικής του αξίας ως μνημείου πεσόντων της 6ης Μεραρχίας Πεζικού. Δηλαδή εδώ έχουμε μία ιστορική αναφορά από την ίδρυση της Μεραρχίας το 1912 μέχρι την προσθήκη αυτών των ετών που και εσείς αναφέρετε, 1947-1949. <br />Το γεγονός της εγκατάστασης του μνημείου στον προαύλιο χώρο της Λέσχης Αξιωματικών Κιλκίς έλαβε χώρα σε συνεννόηση με τη δημοτική αρχή, με το δήμαρχο της πόλης, η οποία δεν εξέφρασε καμμία αντίρρηση για αυτό, αφού βρίσκεται ούτως ή άλλως μέσα σε στρατιωτικό χώρο. <br /><br />Τελειώνω, κύριε Πρόεδρε. <br />Εξάλλου, όπως αναφέρθηκε από τη δημοτική αρχή, σε μικρή απόσταση από τη Λέσχη Αξιωματικών Κιλκίς στο κέντρο της πόλης, υπάρχει εξίσου μνημείο για τους νεκρούς του ΕΑΜ-ΕΛΑΣ κατά την εν λόγω περίοδο, χωρίς να έχει δημιουργηθεί ανάλογη αντίδραση από κάποιο φορέα. <br />Αυτά έχω να σας πω στην πρωτολογία μου. Περιμένω να ακούσω και εσάς.</speech><speech by="#s75"><from>ΠΡΟΕΔΡΕΥΩΝ</from> Κυρία συνάδελφε, έχετε τον λόγο για τρία λεπτά.</speech><speech by="#s3"><from> ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</from> Ευχαριστώ, κύριε Πρόεδρε. <br />Κύριε Υπουργέ, την ιστορία του μνημείου, από ό,τι είδατε και από την πρωτολογία μου, την γνωρίζουμε πολύ καλά, αφού πριν φέρουμε το θέμα στη Βουλή, επικοινωνήσαμε με όλους όσους θεωρούσαμε ότι μπορούν να μας δώσουν κάποια απάντηση για το συγκεκριμένο θέμα και με τον ταξίαρχο της 71ης Ταξιαρχίας και με το δήμο αλλά κανείς δεν μας έδωσε συγκεκριμένη απάντηση για το ποιος ακριβώς ήταν ο υπεύθυνος. <br />Επίσης, τόσα χρόνια εγώ προσωπικά στο Κιλκίς, όπως και άλλοι πολίτες πολύ μεγαλύτερης ηλικίας από εμένα που ζουν τόσα χρόνια σε αυτήν την πόλη δεν είχαν ξαναδεί αυτό το μνημείο, πράγμα που σημαίνει ότι δεν ήταν σε καθόλου περίοπτη και εμφανή θέση. Είναι διαφορετικό να βρίσκεται μέσα σε ένα στρατόπεδο, που και αυτό πάλι δεν είναι απόλυτα αποδεκτό, είναι όμως της ευθύνης του Υπουργείου σας.<br />Επίσης, στη συνάντηση που είχαμε με τον ταξίαρχο, στην οποία τον ενημερώσαμε για τις αντιδράσεις πολιτών αλλά και φορέων, των οποίων εμείς γίναμε λήπτες, μας δήλωσε την πρόθεσή του να εισηγηθεί, ώστε να μεταφερθεί, όπως είπατε και εσείς, αφού πλέον είναι ένα ιστορικό μνημείο, σε κάποιον μουσειακό χώρο ως ιστορικό στοιχείο απλά και μόνο.<br />Απευθύνθηκε κανείς από εκεί στο Υπουργείο σας για κάτι τέτοιο; <br />Είναι υπεύθυνο το Υπουργείο σας για τέτοιες ενέργειες; Και εάν όχι, ποιος είναι;<br />Θεωρώ ότι είναι ατόπημα από μέρους του Υπουργείου, να προβάλλει τη δικαιολογία μέσα στη Βουλή ότι στην πόλη του Κιλκίς υπάρχει ένα άλλο τέτοιο μνημείο, διότι το μνημείο αυτό βρίσκεται σε δημόσιο χώρο και όχι μέσα στις εγκαταστάσεις του Υπουργείου Εθνικής Άμυνας, όπου ο καθένας σε συνεννόηση με το δήμο μπορεί να ανεγείρει ένα μνημείο. Μέσα όμως στις εγκαταστάσεις του Υπουργείου Εθνικής Άμυνας είναι απόλυτα υπεύθυνο το Υπουργείο Εθνικής Άμυνας, όπως και για τις αντιδράσεις που προκαλεί ό,τι υπάρχει εκεί μέσα.<br />Και για να γίνω πιο σαφής, να πω το εξής: Πίσω από αυτό το μνημείο κρύβεται μια πραγματικότητα, κύριε Υπουργέ, αυτή της ανοχής της πολιτείας σε τέτοια γεγονότα που προκαλούν το δημοκρατικό αίσθημα. Θα γίνω πιο σαφής. Η σημερινή συγκυρία, είναι από τις πιο δύσκολες της σύγχρονης ελληνικής ιστορίας. Μετά δε και από την είσοδο της Χρυσής Αυγής στο ελληνικό Κοινοβούλιο, παρακολουθούμε μέρα με τη μέρα την έξαρση μισαλλόδοξων συμπεριφορών, που σε πολλές περιπτώσεις οδήγησαν σε βιαιοπραγίες εναντίον συνανθρώπων μας, με συνέπεια ακόμη και το θάνατο.<br />Παρ’ όλα αυτά, βλέπουμε μέσα στους κόλπους του Στρατού να διατηρούνται μισαλλόδοξες πρακτικές. Δείγματα τέτοιων πρακτικών έχουν κυκλοφορήσει κατά καιρούς και στον Τύπο και δεν μας τιμούν καθόλου. <br />Τα κρούσματα –γιατί μιλάμε για κρούσματα- δεν είναι αμελητέα. Δεν έχει περάσει πολύς καιρός που και πάλι στο Κιλκίς –αυτήν τη φορά στο Πολύκαστρο- αλλά και στο ΚΕΝ Καλαμάτας το Δεκέμβριο φαντάροι κατήγγειλαν ότι στη μονάδα τους υπάρχει ομάδα νεοναζί ΕΠΟΠ, η οποία δρα ανοιχτά, απευθύνει ναζιστικούς χαιρετισμούς κ.λπ.. <br /></speech><speech by="#s3"><from> ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</from> Τελειώνω, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Oλοκληρώστε, παρακαλώ.</speech><speech by="#s3"><from> ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</from> Δεν με βοηθήσατε με το χρόνο.</speech><speech by="#s75"><from>ΠΡΟΕΔΡΕΥΩΝ</from> Ίσα-ίσα. Βλέπετε ότι δεν έχω βάλει καθόλου χρόνο. Σας έχω δώσει πολύ περισσότερο.</speech><speech by="#s3"><from> ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</from> Αυτό λέω και εγώ. Δεν με βοηθήσατε να ξέρω και εγώ τι περιθώρια έχω.<br />Πρόσφατα, λοιπόν, ταγματάρχης του Ελληνικού Στρατού είχε καταδικαστεί σε είκοσι μήνες φυλάκιση με αναστολή για κατοχή παράνομου στρατιωτικού οπλισμού και υλικού της Χρυσής Αυγής και της χούντας. Επίσης, διεξήχθη ΕΔΕ, διότι σε παρέλαση άγημα βατραχανθρώπων φώναζε ρατσιστικά συνθήματα. <br />Εμείς δεν δεχόμαστε ούτε ενστερνιζόμαστε την άποψη ότι το Υπουργείο Εθνικής Άμυνας είναι υπεύθυνο για όλα τα παραπάνω. Είναι υπεύθυνο όμως να αποτρέψει τέτοιες πρακτικές και να ζητήσει διεξαγωγή έρευνας γι’ αυτά τα θέματα.<br />Ζητούμε, λοιπόν, από το Υπουργείο να λάβει μέτρα και να ενεργήσει άμεσα, ώστε το μνημείο αυτό, εφόσον είναι υπό την ευθύνη του, να απομακρυνθεί, διότι προκαλεί το δημοκρατικό αίσθημα των πολιτών του Κιλκίς και φυσικά όλα αυτά τα σταγονίδια μισαλλόδοξων συμπεριφορών μέσα στο Στρατό να αποφεύγονται.<br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε την κυρία συνάδελφο.<br />Κύριε Υπουργέ, έχετε το λόγο για τρία λεπτά.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Ευχαριστώ, κύριε Πρόεδρε.<br />Διαπιστώνω ότι μία στήλη ενός μνημείου του 1955, απετέλεσε την αφορμή για την αγαπητή συνάδελφο, να τοποθετηθεί συνολικά και για άλλα θέματα τα οποία έχουν δει το φως της επικαιρότητας και ενδεχομένως θα μπορούσαν να αποτελέσουν αντικείμενο της ερωτήσεώς της.<br />Εγώ θα επανέλθω -παρά την έμφαση που έδωσα στην πρωτολογία μου, όπου σας περιέγραψα το ιστορικό της μετακίνησης- για να τονίσω εκ νέου προς την κυρία συνάδελφο ότι η μετακίνηση εξυπηρετεί την ανάδειξή του ως Μνημείου Πεσόντων της 6ης Μεραρχίας Πεζικού, η οποία συνέβαλε αποφασιστικά στην απελευθέρωση της πόλης του Κιλκίς από τη βουλγαρική κατοχή το 1913. Οι παλαιότεροι από εσάς –οι παππούδες σας ενδεχομένως- πρέπει γνωρίζουν τον ιστορικό δεσμό που έχει η 6η Μεραρχία Πεζικού με την απελευθέρωση του Κιλκίς και τη γενικότερη ιστορική της βάση και θέση στα ζητήματα που αφορούν την απελευθέρωση της Μακεδονίας μας.<br />Αναμφίβολα, όπως προκύπτει και από την ενημέρωση που είχα –κι εσείς αναφέρατε- υφίστανται χαραγμένες οι χρονολογίες 1947, 1948 και 1949. Σε κάθε περίπτωση, η σύρραξη εκείνης της περιόδου αποτελεί αντικείμενο ιστορικής μελέτης. Οι νεκροί όμως και των δύο πλευρών, αγαπητή συνάδελφε, αποτελούν δυστυχώς γεγονός αδιαμφισβήτητο. <br />Η ύπαρξη, λοιπόν, δύο παραλλήλων μνημείων και μάλιστα σε κοντινή απόσταση όπου τιμώνται οι νεκροί, θεωρώ ότι λειτουργεί ως αφετηρία προβληματισμού για τα χρόνια εκείνα που οδηγούν σε υλοποίηση της εθνικής συμφιλίωσης κι όχι ως ενθάρρυνση ρητορικής μίσους και διχασμού. <br />Πιστεύω ότι αυτή η συζήτηση που κάνουμε τόση ώρα μπορεί να μας οδηγήσει σε ασφαλή συμπεράσματα, ούτως ώστε να ενδυναμώσουμε την εθνική συμφιλίωση, στην οποία η παράταξη που ανήκω κατά βάση συνέβαλε τις τελευταίες δεκαετίες και να κοιτάξουμε μπροστά. <br />Το δημοκρατικό συναίσθημα του λαού μας θέλω να πιστεύω πως ερεθίζεται πολλές φορές από πολλά άλλα γεγονότα, τα οποία μπορούμε να αντιμετωπίσουμε σήμερα σε μία δύσκολη συγκυρία για τον ελληνικό λαό κι όχι από την αναγραφή πριν από πενήντα χρόνια σε στήλες συγκεκριμένων χρονικών περιόδων. <br />Ξέρετε, με την ιστορία συμβαίνει το εξής. Η ιστορία έχει συμβεί και άρα η ανάλυση της ιστορίας και η κατά καιρούς, θα έλεγα, προσέγγισή της σε γεγονότα, τα οποία έχουν ερεθίσει συγκεκριμένες πλευρές του ελληνικού Κοινοβουλίου, είναι αντικείμενο ιστορικής μελέτης, που όσο περνούν τα χρόνια γίνεται πιο αντικειμενική. Έχουν χυθεί τόνοι μελάνης και για τη μεν περίοδο και για τη δε και για τη μεν πλευρά και για τη δε. <br />Εγώ αυτό που νομίζω ότι πρέπει να κάνουμε αυτήν τη στιγμή είναι να κοιτάξουμε μπροστά, να κρατήσουμε ότι η 6η Μεραρχία είναι συνδεδεμένη με πολύ πιο μεγάλες και ιστορικές στιγμές για την περιοχή σας, όπως είναι αυτή της απελευθερώσεως από τους Βουλγάρους και, κατά τα άλλα, να αφήσουμε τον ιστορικό του μέλλοντος να κρίνει τι συνέβη τότε. Νομίζω ότι θα το κρίνει όσο περνούν τα χρόνια με περισσότερη νηφαλιότητα και αντικειμενικότητα. <br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε τον κύριο Υπουργό.</speech><speech by="#s3"><from> ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</from> Απαράδεκτη απάντηση!</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Έχετε πιο σοβαρά προβλήματα στην περιοχή σας από αυτό.</speech><speech by="#s75"><from>ΠΡΟΕΔΡΕΥΩΝ</from> Παρακαλώ, έχει τελειώσει η ερώτηση. <br />Ο Βουλευτής κ. Μάρκος Μπόλαρης ζητεί άδεια ολιγοήμερης απουσίας στο εξωτερικό –και συγκεκριμένα από τις 20 έως και τις 28 Φεβρουαρίου 2014 θα απουσιάζει στην Αμερική- για προσωπικούς λόγους. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τέσσερις μαθητές και μαθήτριες και δύο εκπαιδευτικοί-συνοδοί τους από το 1ο Γυμνάσιο Νέας Ιωνίας Μαγνησίας. <br />Η Βουλή τούς καλωσορίζει. <br /><br />Στο σημείο αυτό ολοκληρώθηκε η συζήτηση των αναφορών και ερωτήσεων.</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας».<br />Θα ήθελα να σας ενημερώσω ότι έχουν έρθει επιστολές από τα κόμματα στο Προεδρείο, που αφορούν τη συζήτηση του σημερινού νομοσχεδίου του Υπουργείου Ανάπτυξης και Ανταγωνιστικότητας. <br />Ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας, ορίζει ως εισηγητή τον Βουλευτή κ. Γεώργιο Σταθάκη.<br />Ο Γραμματέας της Κοινοβουλευτικής Ομάδας του ΠΑΣΟΚ, ορίζει ως ειδικό αγορητή τον κ. Μιχαήλ Κασσή.<br />Ο Γραμματέας της Κοινοβουλευτικής Ομάδας των Ανεξάρτητων Ελλήνων κ. Γιοβανόπουλος, ορίζει ως ειδική αγορήτρια τη Βουλευτή κ. Ραχήλ Μακρή και Κοινοβουλευτικό Εκπρόσωπο τον κ. Επαμεινώνδα Μαριά.<br />Εκ μέρους της Κοινοβουλευτικής Ομάδας του Λαϊκού Συνδέσμου - Χρυσή Αυγή, ορίζεται ως ειδικός αγορητής ο κ. Ηλίας Παναγιώταρος και ως Κοινοβουλευτικός Εκπρόσωπος ο κ. Αρτέμης Ματθαιόπουλος.<br />Εκ μέρους της Κοινοβουλευτικής Ομάδας του Κομμουνιστικού Κόμματος Ελλάδας, ειδικός αγορητής ορίζεται ο κ. Νικόλαος Μωραΐτης. <br />Ο Πρόεδρος της Δημοκρατικής Αριστεράς κ. Φώτης Κουβέλης, ορίζει ως ειδική αγορήτρια τη Βουλευτή Αιτωλοακαρνανίας κ. Νίκη Φούντα.<br />Από τους Ανεξάρτητους Δημοκρατικούς Βουλευτές, ορίζεται ως ειδικός αγορητής ο Βουλευτής Κοζάνης Κασαπίδης Γεώργιος και ως Κοινοβουλευτικός Εκπρόσωπος ο κ. Μάρκος Μπόλαρης.<br />Κυρίες και κύριοι συνάδελφοι, όπως γνωρίζετε, η Διάσκεψη των Προέδρων αποφάσισε στη συνεδρίασή της στις 13-2-2014 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση, θα συζητηθεί το νομοσχέδιο επί της αρχής και στη συνεδρίαση της Πέμπτης θα συζητηθεί επί των άρθρων και των τροπολογιών.<br />Τον λόγο έχει ο εισηγητής της Νέας Δημοκρατίας κ. Ελευθέριος Αυγενάκης για δεκαπέντε λεπτά.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, συζητούμε σήμερα το σχέδιο νόμου του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας».<br />Αυτήν τη στιγμή βιώνουμε μία εποχή που είναι ιδιαίτερα κρίσιμη, όχι απλώς γιατί όλοι οι Έλληνες βιώνουμε μία βαθιά οικονομική κρίση αλλά γιατί τώρα που βγαίνουμε σιγά-σιγά από την κρίση, έχουμε χρέος να διαμορφώσουμε ένα νέο πρότυπο ανάπτυξης και ένα νέο μέλλον για την πατρίδα αλλά και για τη νέα γενιά.<br />Η ελληνική οικονομία μέχρι πρότινος βρισκόταν μετέωρη ανάμεσα στο χθες και στο αύριο, ανάμεσα στα ερείπια ενός μοντέλου ανάπτυξης που κατέρρεε με δραματικές επιπτώσεις και στα θεμέλια ενός νέου βιώσιμου μοντέλου που προσπαθούμε να οικοδομήσουμε.<br />Σήμερα, λοιπόν, βρισκόμαστε σε ένα κρίσιμο σημείο, όπου πρέπει να αποφασίσουμε πού θέλουμε να βαδίσουμε την επόμενη μέρα και με ποιον τρόπο θέλουμε να συνεχίσουμε όχι μόνο για να επιτύχουμε την ανακοπή της υφεσιακής πορείας της χώρας μας αλλά για την ανταγωνιστικότητα της οικονομίας μας και εν τέλει για την ανάπτυξη. Κυρίως, όμως, πρέπει να αποφασίσουμε με ποιον τρόπο θα διασφαλίσουμε ότι δεν θα βρεθούμε ξανά ως χώρα εδώ που βρισκόμασταν σήμερα ή τουλάχιστον μέχρι χθες. <br />Βέβαια, πρέπει να αποφασίσουμε με ποιον τρόπο θα καταφέρουμε, έστω και σταδιακά, να αποκαταστήσουμε το επίπεδο ζωής του Έλληνα, διότι αν συνεχίσουμε να ακολουθούμε το ίδιο μοντέλο ανάπτυξης που δημιούργησε αυτή τη μεγάλη φούσκα, τότε θα έχουμε αποτύχει και θα έχουμε υποθηκεύσει με το χειρότερο τρόπο το μέλλον και της πατρίδας αλλά και της νέας γενιάς της χώρας μας.<br />Κυρίες και κύριοι συνάδελφοι, αυτήν την περίοδο οι εξαγωγές και γενικότερα η αναζήτηση ευκαιριών ανάπτυξης εκτός συνόρων αποτελούν θέμα επιβίωσης για τις ελληνικές επιχειρήσεις αλλά και για την ελληνική οικονομία. Ο όρος «εξωστρέφεια» βρίσκεται συνέχεια στο επίκεντρο της ατζέντας για την ανακοπή της καλπάζουσας υφεσιακής πορείας της χώρας και θεωρείται μονόδρομος για την αναστροφή της κατάστασης. <br />Όμως, πώς δημιουργούμε την εξωστρέφεια ή καλύτερα πώς αλήθεια διευκολύνουμε την εξωστρέφεια των επιχειρήσεων; Παρά το εφιαλτικό περιβάλλον που επικρατεί στη χώρα τα τελευταία τέσσερα χρόνια, η επιχειρηματική κοινότητα δείχνει να έχει αντιληφθεί απόλυτα αυτήν την ανάγκη και κυρίως να έχει ενεργοποιηθεί ουσιαστικά προς τη σωστή κατεύθυνση. Τα στοιχεία που αποτυπώνουν τις ελληνικές εξαγωγές είναι χαρακτηριστικά. Σύμφωνα με την έκθεση της Εθνικής Τράπεζας που δημοσιεύτηκε τον περασμένο Αύγουστο, η αξία των εξαγωγών αυξήθηκε σωρευτικά κατά 20% περίπου την τετραετία 2009-2012. Αυτή η επίδοση, κατέστη δυνατή κάτω από επιεικώς αντίξοες συνθήκες ενάντια σε μία κρίση ζήτησης, κρίση δανεισμού αλλά και κρίση πίστης.<br />Κυρίες και κύριοι συνάδελφοι, φέτος διανύουμε τον έκτο κατά σειρά χρόνο ύφεσης και οι επιχειρήσεις καλούνται να δώσουν τη μάχη με τους διεθνείς πλέον ανταγωνιστές τους αλλά με σοβαρά μειονεκτήματα. Ο δανεισμός για τις περισσότερες επιχειρήσεις –ειδικά τις μικρομεσαίες- είναι σχεδόν αδύνατος, ενώ το κόστος δανεισμού για επιχειρηματικά δάνεια κάτω του ενός εκατομμυρίου, είναι μέχρι και τρεις φορές υψηλότερα σε σχέση με άλλες χώρες της Ευρώπης.<br />Το 2014, η πιστωτική επέκταση αναμένεται να παραμείνει αρνητική για τέταρτη συνεχή χρονιά και είναι προφανές ότι μία εταιρεία η οποία δανείζεται τρεις φορές ακριβότερα σε σχέση με διεθνείς ανταγωνιστές της, αντιμετωπίζει σοβαρό μειονέκτημα στην προώθηση των προϊόντων και των υπηρεσιών της.<br />Το ενεργειακό κόστος έχει εξελιχθεί σε μία θηλιά στο λαιμό των μεταποιητικών επιχειρήσεων, ξεπερνώντας το 30% του συνολικού κόστους λειτουργίας τους. <br />Επιπλέον, την τελευταία τετραετία η τιμή της ηλεκτρικής ενέργειας αυξήθηκε κατά 45%, ενώ στο φυσικό αέριο, η Ελλάδα έχει τα πιο ακριβά βιομηχανικά τιμολόγια της Ευρωπαϊκής Ένωσης. Σε όλα τα εσωτερικά προβλήματα, θα πρέπει να προστεθεί βεβαίως και ο αδύναμος ρυθμός ανάπτυξης σε σημαντικές οικονομίες, στις οποίες κατευθύνονται οι ελληνικές εξαγωγές. <br />Ωστόσο, παρά τις μεγάλες δυσκολίες που καλούνταν και εξακολουθούν να καλούνται να αντιμετωπίσουν, οι ελληνικές επιχειρήσεις κατάφεραν το 2012 να κάνουν την Ελλάδα πρώτη δύναμη στην Ευρωπαϊκή Ένωση, ως προς το ρυθμό αύξησης των εξαγωγών. Αυτό δείχνει, αν μη τι άλλο, ότι υπάρχει μία σημαντική δυναμική, ότι οι Έλληνες επιχειρηματίες τολμούν να αναλάβουν πρωτοβουλίες και -το πιο σημαντικό- τα καταφέρνουν, γιατί αυτό είναι το ζητούμενο, ότι διατηρούν την αξιοπιστία και τη συνέπειά τους απέναντι στις ξένες αγορές, ακόμη και αν αυτό απαιτεί διπλάσια και τριπλάσια πολλές φορές προσπάθεια εκ μέρους τους, ότι ακόμα και μέσα σε αυτό το αρνητικό περιβάλλον, πετυχαίνουν να διατηρήσουν υψηλή την ποιότητα των προϊόντων τους. <br />Το πρώτο επτάμηνο του 2013, καταγράφηκε στις εξαγωγές αύξηση της τάξης του 6,2% σε σχέση με τα προηγούμενα χρόνια. Όμως τον Αύγουστο, εμφανίστηκε σημαντική πτώση και τα στοιχεία του εννιαμήνου έφεραν την αύξηση, σε σύγκριση με το 2012, στο 5%. Μάλιστα αν εξαιρέσουμε τα πετρελαιοειδή, καταγράφεται υποχώρηση της τάξεως του 2,3%. Αυτό δείχνει ότι η συνέχιση της ανόδου των εξαγωγών μέσα στο σημερινό περιβάλλον πιέσεων, γίνεται πλέον επισφαλής. <br />Κυρίες και κύριοι συνάδελφοι, η αξιόλογη πορεία των ελληνικών εξαγωγών το τελευταίο διάστημα, είναι αποτέλεσμα μιας υπερπροσπάθειας από την πλευρά κυρίως των εξαγωγέων, των οποίων όμως η προσπάθεια και οι αντοχές εξαντλούνται. Εάν δηλαδή δεν υπάρξει ουσιαστική βελτίωση των συνθηκών στην ελληνική οικονομία αλλά και στο μέτωπο των πολιτικών εξωστρέφειας, τα σημάδια της κόπωσης θα αρχίσουν να γίνονται ορατά από όλους μας.<br />Η Κυβέρνησή μας και το Υπουργείο Ανάπτυξης και Ανταγωνιστικότητας, το οποίο είναι ο βασικός φορέας της παραγωγικής ανασυγκρότησης της χώρας, δημιουργούν από σήμερα τις προϋποθέσεις της πορείας που επιθυμούμε να έχουμε, ώστε η χώρα να εισέλθει δυναμικά στο χώρο των εξαγωγών μέσω της ενίσχυσης της εξωστρέφειας. Άλλωστε, προκοπή για κάθε χώρα σημαίνει πάνω από όλα ανταγωνιστικότητα, εξωστρέφεια, καινοτομία, δημιουργία νέων ευκαιριών για όλους, διάχυση ευκαιριών για όλους. Είναι ένας κανόνας χωρίς εξαίρεση και που δεν αμφισβητείται από πουθενά. <br />Αυτό είναι το ζητούμενο του Υπουργείου Ανάπτυξης με το παρόν νομοσχέδιο, η δημιουργία δηλαδή ενός φορέα, που και θα προωθεί την εξωστρέφεια των επιχειρήσεων και θα προσελκύει άμεσα ξένες επενδύσεις αλλά και θα προωθεί ελληνικά προϊόντα και υπηρεσίες υψηλής προστιθέμενης αξίας στο εξωτερικό. <br />Κυρίες και κύριοι συνάδελφοι, είναι κανόνας ότι το χρήμα πηγαίνει εκεί που είναι ευπρόσδεκτο. Αυτός είναι και ο νέος ρόλος του φορέα που συζητούμε σήμερα, να δημιουργήσει δηλαδή τις κατάλληλες προϋποθέσεις και συνθήκες, που θα καθιστούν τα χρήματα των ξένων επενδυτών ευπρόσδεκτα στη χώρα μας είτε μέσω επενδύσεων είτε μέσω αγοράς προϊόντων και υπηρεσιών. <br />Είναι γεγονός ότι όλα αυτά τα χρόνια έχουν σπαταληθεί αμέτρητα ποσά, δημιουργώντας και στελεχώνοντας δομές με αμφίβολα μέχρι σήμερα αποτελέσματα, αλλά και αμφίβολης αποτελεσματικότητας και ανταποδοτικότητας. <br />Το ζητούμενο είναι, τόσο να αρχίσουμε να δημιουργούμε περισσότερο εθνικό πλούτο όσο και να καταφέρουμε να παράγουμε περισσότερα, καλύτερα διεθνώς εμπορεύσιμα και ανταγωνιστικά προϊόντα και υπηρεσίες. Πρέπει να αυξήσουμε δηλαδή τα έσοδα της χώρας όχι μέσα από το δανεισμό, αλλά μέσα από τις επενδύσεις και τις εξαγωγές, διότι αυτοί είναι και οι δύο τομείς που αποτελούν τους βασικούς πυλώνες της εθνικής μας στρατηγικής για την εξωστρέφεια της εθνικής μας οικονομίας.<br />Η Ελληνική Εταιρεία Επενδύσεων και Εξωτερικού Εμπορίου, όπως θα ονομάζεται ο νέος φορέας, θα δημιουργηθεί από τη συγχώνευση του ΟΠΕ και του «Invest in Greece» με τίτλο «Enterprise Greece». Στόχος από τη δημιουργία της «Enterprise Greece», είναι η βελτίωση των επιδόσεων στις εξαγωγές και η προσέλκυση επενδύσεων που αποτελούν βασικές προϋποθέσεις για την ταχύτερη επιστροφή της Ελλάδας σε αναπτυξιακή τροχιά. <br />Με το νέο φορέα εξωστρέφειας που δημιουργείται επιτυγχάνεται, μια ενιαία αλλά και επαγγελματική αντιμετώπιση της προσέλκυσης επενδύσεων και της αύξησης των εξαγωγών. <br />Η Ελληνική Εταιρεία Επενδύσεων και Εξωτερικού Εμπορίου, είναι ένας νέος αλλά και καινοτόμος για την ελληνική πραγματικότητα φορέας εξωστρέφειας. Μέσω μιας ολοκληρωμένης προσέγγισης και στο πλαίσιο των διεθνών βέλτιστων πρακτικών, είμαι βέβαιος ότι θα έχει θετική συμβολή στο άνοιγμα νέων αγορών για τα ελληνικά προϊόντα και στην ανάδειξη των επενδυτικών ευκαιριών που παρουσιάζει η χώρα μας. Αυτά είναι τα βασικά χαρακτηριστικά του νέου φορέα που δημιουργείται.<br />Στην επί των άρθρων συζήτηση, αφού τοποθετηθούν και οι συνάδελφοι Βουλευτές και των υπολοίπων πτερύγων και καταγραφούν οι επισημάνσεις τους, θα αναφερθώ πιο διεξοδικά στον Ενιαίο Φορέα Εξωστρέφειας αλλά και στις υπουργικές τροπολογίες που έχουν κατατεθεί, όπως άλλωστε προβλέπεται και από τον Κανονισμό.<br />Τελειώνοντας, κυρίες και κύριοι συνάδελφοι, θα ήθελα να πω ότι το μεγάλο στοίχημα παραμένει και είναι η ενίσχυση της παραγωγικής βάσης της ελληνικής οικονομίας με έμφαση σε εξωστρεφείς αλλά και δυναμικούς κλάδους. Με άλλα λόγια, η χώρα χρειάζεται να παράγει περισσότερα εξαγώγιμα και διεθνώς ανταγωνιστικά προϊόντα και υπηρεσίες. Χρειάζεται περισσότερες αλλά και πιο καινοτόμες και πιο ισχυρές εξαγωγικές επιχειρήσεις. Και επειδή ακριβώς υπάρχει μέλλον, υπάρχουν δυνατότητες αλλά και προοπτικές, τις αξιοποιούμε με τον Ενιαίο Φορέα Εξωστρέφειας. <br />Σας ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς σας ευχαριστούμε, κύριε Αυγενάκη. <br />Τον λόγο έχει ο εισηγητής του ΣΥΡΙΖΑ κ. Σταθάκης για δεκαπέντε λεπτά.</speech><speech by="#s257"><from> ΓΕΩΡΓΙΟΣ ΣΤΑΘΑΚΗΣ</from> Ευχαριστώ, κύριε Πρόεδρε.<br />Κυρίες και κύριοι, έχουμε ένα νομοσχέδιο για το οποίο πρέπει να έχουμε πλήρη συναίσθηση ότι προσπαθεί να δημιουργήσει ένα νέο δυναμικό, κατά τα λεγόμενα τουλάχιστον του εισηγητή της Πλειοψηφίας, φορέα ο οποίος θα στηρίξει ταυτόχρονα και τις εξαγωγές της χώρας αλλά και την εισροή επενδύσεων από το εξωτερικό στην Ελλάδα. Αυτό θα γίνει ενοποιώντας δύο φορείς, από τους οποίους ο ένας, δεν έχει κάνει ποτέ τίποτα. Και αναφέρομαι φυσικά στο «Invest in Greece». Αυτός ο φορέας ιδρύθηκε και δεν έχει κάνει απολύτως τίποτα. Σήμερα, λοιπόν, ενοποιείται. <br />Ο δεύτερος, είναι ένας ιστορικός φορέας, ο οποίος για πάρα πολλές δεκαετίες έκανε διάφορα πράγματα για την προώθηση των εξαγωγών. Το αν όλα αυτά, βέβαια, ήταν καλά ή μέτρια, δεν αποτελεί το αντικείμενο της συζήτησής μας αυτήν τη στιγμή. Αυτός ο φορέας, όμως, τα τελευταία χρόνια και εντός του μνημονίου έχει σχεδόν διαλυθεί. Ήταν, δηλαδή, ένας οργανισμός που είχε διακόσιους υπαλλήλους και έκανε διάφορα πράγματα και τώρα έχουν μείνει είκοσι εννέα υπάλληλοι. <br />Πρόκειται για έναν οργανισμό, όπου αντίθετα από ό,τι λέει η εισήγηση για τη μεγάλη μεταστροφή και την αναγκαιότητα των εξαγωγών -στην οποία όλοι θα συμφωνούσαμε μετά χαράς- έχουμε πρώτον, ένα συγκυριακό φαινόμενο αύξησης των εξαγωγών, αφού αναγνωρίσθηκε ότι στη συνέχεια δεν προχώρησαν, ενώ έχουμε και την πρωτόγνωρη υποβάθμιση, σχεδόν διάλυση, του οργανισμού που προωθεί τις εξαγωγές. Αυτή είναι η κατάσταση. <br />Άρα, η ιδέα ότι ξαφνικά δύο θεσμοί –και επαναλαμβάνω ότι ο ένας ιδρύθηκε και δεν έχει κάνει απολύτως τίποτα, ενώ ο δεύτερος είχε κάποια λειτουργία και στη συνέχεια, τα τελευταία χρόνια και εντός του μνημονίου διαλύθηκε, υποβαθμίστηκε- θα φτιάξουν ένα νέο θεσμό, ο οποίος θα κάνει και τα δύο με τρομερή επιτυχία, τουλάχιστον σύμφωνα με τα λεγόμενα της Κυβέρνησης, δεν μπορεί να σταθεί. <br />Αν ήταν μόνο αυτοί οι οργανισμοί, θα μπορούσε κάποιος να διατηρήσει κάποια από τα καλοπροαίρετα στοιχεία που έχουμε. <br />Όμως έχουμε πληθώρα oργανισμών οι οποίοι ιδρύονται με τον ίδιο τρόπο που προτείνεται και η ίδρυση του σημερινού, εν τάχει δηλαδή, χωρίς καμία σοβαρή προετοιμασία ή συζήτηση. Πρόκειται για θεσμούς οι οποίοι –επαναλαμβάνω ότι είναι πληθώρα τον τελευταίο καιρό- κάνουν ή προσπαθούν να κάνουν περίπου τα ίδια πράγματα. Να σας υπενθυμίσω ότι πέρα από το «Invest in Greece» που δεν έκανε τίποτα, είχαμε το «Fast Track» το οποίο θα διευκόλυνε την γρήγορη αδειοδότηση ορισμένων κατηγοριών επενδύσεων, είχαμε την ίδρυση της Ενιαίας Αρχής Αδειοδότησης του Υπουργείου Ανάπτυξης -όλα αυτά είναι νομοσχέδια που έγιναν- έχουμε πρόσφατα το Ελληνικό Ταμείο με έδρα το Λουξεμβούργο και μια πληθώρα άλλων θεσμών που υποτίθεται ότι κάνουν τα ίδια ή περίπου τα ίδια πράγματα ή έχουν τους ίδιους στόχους, που στην πραγματικότητα όμως είναι θεσμοί οι οποίοι μετατρέπονται πολύ γρήγορα σε γραφειοκρατικούς θεσμούς χωρίς στόχους, περιεχόμενο και δραστηριότητα. <br />Το δεύτερο σημείο που έχει σημασία, είναι η αδυναμία προσδιορισμού των στόχων αυτού του φορέα σε σχέση με το τι κάνουν άλλοι φορείς. Επιτρέψτε μου να σας θυμίσω το πώς αναπαράγει τη σύγχυση στις αρμοδιότητες των φορέων, μιας και αυτά τα οποία καλείται ο νέος οργανισμός να κάνει, συμπίπτουν ή συνάδουν ή συναντώνται με δραστηριότητες τις οποίες κάνουν οι εμπορικοί ακόλουθοι των πρεσβειών μας. Σας θυμίζω ότι και αυτοί βρέθηκαν να μεταφέρονται από το Υπουργείο Εξωτερικών στο Υπουργείο Ανάπτυξης, επέστρεψαν ξανά στο Υπουργείο Εξωτερικών και με το προτεινόμενο νομοσχέδιο μπορούν να ξαναέρθουν στο νέο οργανισμό τον οποίο προτείνετε, μέχρι το 10% του ποσοστού των υπαλλήλων του νέου οργανισμού. <br />Θα ήθελα να σας θυμίσω επίσης, όσον αφορά τις δραστηριότητες του ΟΠΕ κυρίως στο θέμα των εκθέσεων, ότι δίπλα και παράλληλα υπάρχουν και άλλοι οργανισμοί που κάνουν αυτήν ακριβώς τη δουλειά και φυσικά ιδιωτικοί φορείς. Να υπενθυμίσω ακόμη ότι θα βρείτε υπηρεσίες που ασχολούνται με τις εξαγωγές στο σύνολο σχεδόν των Υπουργείων και ότι τα τελευταία χρόνια τα Επιμελητήρια δραστηριοποιούνται πολύ πιο έντονα, ακριβώς στις ίδιες αυτές δραστηριότητες, δηλαδή στη διοργάνωση εκθέσεων, στην προβολή προϊόντων στο εξωτερικό κ.ο.κ., για να κλείσω με τους συνδέσμους των εξαγωγέων, οι οποίοι επίσης δραστηριοποιούνται τα τελευταία χρόνια. <br />Συνεπώς, η ιδέα ότι φτιάχνουμε ένα νέο θεσμό χωρίς να προσδιορίζουμε τη στοχοθεσία αυτού του νέου φορέα και το πώς διαφοροποιείται η προώθηση η εμπορική -η οποία υποτίθεται ότι είναι το αντικείμενο αυτού του τομέα- με μια καχεκτική οικονομική διπλωματία την οποίαν ασκεί το Υπουργείο Εξωτερικών, οι εμπορικοί ακόλουθοι, παραμένει ένα από τα ζητούμενα της ταχύτητας, της προχειρότητας και του τρόπου με τον οποίο συγκροτείται ο νέος θεσμός. <br />Να υπενθυμίσω ότι οι στόχοι που βάζει ο παρών οργανισμός -για να θεμελιώσω ακόμα πιο πολύ τον ισχυρισμό μου- είναι ότι τα κάνει όλα. Στηρίζει τις ελληνικές επενδύσεις στο εξωτερικό, αναλαμβάνει τη συμμετοχή της χώρας σε εκθέσεις, αναλαμβάνει την ενημέρωση και την παροχή συμβουλευτικών υπηρεσιών και προς τους επενδυτές και προς τους εξαγωγείς, αναλαμβάνει την ενημέρωση εκ μέρους της χώρας για επενδυτικές αγορές, εκπαιδεύει προσωπικό επιχειρήσεων, συμμετέχει σε διεθνείς φορείς, μπορεί να συμμετέχει σε εμπορικές, εξαγωγικές εταιρείες, μπορεί να συμβάλλει στην έρευνα και τον εντοπισμό. Για άλλα τόσα μπορώ να συνεχίσω. <br />Είναι ένας οργανισμός, λοιπόν, ο οποίος στη γενικότητα και στην ανάδειξη των πολλών και πολλαπλών στοχεύσεών του, ουσιαστικά εν δυνάμει μπορεί να κάνει τα πάντα –επαναλαμβάνω- προερχόμενος από μια οργανωτική δομή δύο φορέων οι οποίοι είναι σε απόλυτη παρακμή. <br />Το δεύτερο σημείο, είναι σχετικά με το τι θα μπορούσε να κάνει αυτό το νομοσχέδιο, δεχόμενοι επί της αρχής ότι χρειαζόμαστε όντως αναβάθμιση των φορέων και δεχόμενοι επίσης επί της αρχής, παρά το αντιφατικό των δύο δραστηριοτήτων, ότι είναι σε ορισμένες χώρες της Ευρώπης ενοποιημένη η προσέλκυση επενδύσεων και η προώθηση των εξαγωγών. Στις περισσότερες όμως χώρες δεν είναι ενοποιημένη, είναι δύο χωριστές δραστηριότητες και έτσι όπως γίνεται τουλάχιστον εδώ, δεν αποσαφηνίζεται τι πλεονεκτήματα θα έχει η ενοποίηση αυτού του φορέα. <br />Θα ήθελα να μπω σε ορισμένα επιμέρους σημεία της ενοποίησης, να ξεκαθαρίσουμε τι κάνει το νομοσχέδιο. Διαλύει τον ένα φορέα, τον υπαρκτό, τον Οργανισμό Προώθησης Εξαγωγών και τον ενσωματώνει στον εικονικό φορέα, τον «Invest in Greece», ο οποίος ιδρύθηκε και δεν έκανε απολύτως τίποτα. Οι εργαζόμενοι, περνούν μία διαδικασία αξιολόγησης η οποία δεν προσδιορίζεται τι είναι, ποιος την κάνει και γιατί. Είναι κάποια διαδικασία τέλος πάντων για να προσκτήσει αξιοπιστία. Υπάρχουν εργασιακά θέματα τα οποία έχουν τεθεί και από την πλευρά των εργαζομένων.<br />Δεύτερον, προβλέπονται οι αποσπάσεις από το Υπουργείο Εξωτερικών, οι οποίες δεν μπορούν να υπερβούν το 10% του αριθμού των υπαλλήλων του κλάδου. Μπορούν να υπάρξουν προσλήψεις στο εξωτερικό, σε κάθε χώρα από προσωπικό που προέρχεται από τις χώρες αυτές μέχρι ενός αριθμού. Αυτό είναι λίγο αμφιλεγόμενο, γιατί θα μπορούσε να αντικατασταθεί και από Έλληνες οι οποίοι μιλούν τις αντίστοιχες γλώσσες αλλά τουλάχιστον θα έπρεπε να υπάρχει μία ελάχιστη μέριμνα για τα προσόντα αυτού του προσωπικού και ο τρόπος και οι διαδικασίες να είναι προφανώς όσο το δυνατόν πιο αυστηροί, διάφανοι και λειτουργικοί.<br />Τρίτη αλλαγή που κάνει συγκεκριμένα ο νέος νόμος σε σχέση με τον τρόπο λειτουργίας των προηγούμενων οργανισμών, είναι ότι και τα επτά μέλη του Διοικητικού Συμβουλίου τα ορίζει ο Υπουργός, σε αντίθεση με τον παλαιότερο νόμο, ο οποίος προέβλεπε συμμετοχή στο διοικητικό συμβούλιο κατά μειοψηφία  -την πλειοψηφία τη διατηρούσε ο Υπουργός- φορέων που εμπλέκονται με τις δραστηριότητες αυτές, εννοώ συλλογικών φορέων οι οποίοι εμπλέκονται στις διαδικασίες του Οργανισμού Προώθησης Εξαγωγών.<br />Η βασική ιδέα -επαναλαμβάνω και έτσι έχει διατυπωθεί και στη δημόσια διαβούλευση- είναι ότι οι φορείς που ασχολούνται με τον Οργανισμό Προώθησης Εξαγωγών δεν θέλουν την ενοποίηση. Προτιμούν να μείνουν διακριτά τα δύο στοιχεία. Ακόμη όμως και εφόσον ενοποιούνται, θα έπρεπε η διαδικασία, οι στοχεύσεις και ο τρόπος με τον οποίο θα λειτουργούσε ο νέος οργανισμός, να είναι απόλυτα οριοθετημένα.<br />Ανακεφαλαιώνω. Η κεντρική ιδέα της ύπαρξης ενός ισχυρού Οργανισμού Προώθησης Εξαγωγών θα ήταν μία επιθυμητή κατεύθυνση προκειμένου να λειτουργήσει όντως ενισχυτικά σε σχέση με τους στόχους της προώθησης εξαγωγών. Εν τούτοις, ο παρών οργανισμός και ο τρόπος με τον οποίο εισάγεται το νομοσχέδιο δεν εξυπηρετεί τους στόχους αυτούς. Ενσωματώνει με έναν τρόπο ασαφή και χωρίς αποτελεσματικότητα μια προσπάθεια που θα έπρεπε να γίνει, αλλά με τον παρόντα τρόπο ενοποίησης, δεν φαίνεται να αποκτά καμμία απολύτως φιλοδοξία ικανή να εξυπηρετήσει τις πραγματικές ανάγκες και τις εξαγωγές αυτής της χώρας. Μάλιστα, το επιχείρημα αυτό ενισχύεται -επαναλαμβάνω- από την παρακμή αυτών των οργανισμών και των θεσμών τα προηγούμενα χρόνια.<br />Τρίτον, ο τρόπος ενοποίησης και η διαδικασία ενοποίησης, απαιτεί μία σειρά από σημαντικές βελτιώσεις επί της ουσίας, για να μπορέσει στα επιμέρους άρθρα να δημιουργηθεί μία στέρεη βάση ενοποίησης αυτού του φορέα. Υπό τις συνθήκες αυτές, επί της αρχής θα δηλώσουμε «ΠΑΡΩΝ».<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κ. Σταθάκη.<br />Τον λόγο έχει ο ειδικός αγορητής του ΠΑΣΟΚ κ. Κασσής για δεκαπέντε λεπτά.</speech><speech by="#s110"><from> ΜΙΧΑΗΛ ΚΑΣΣΗΣ</from> Κύριε Πρόεδρε, κύριοι Υπουργοί, με το σχέδιο νόμου «Ενιαίος Φορέας Εξωστρέφειας», επιχειρείται η ίδρυση ενός νέου φορέα με την επωνυμία «Ελληνική Εταιρεία Επενδύσεων και Εξωτερικού Εμπορίου Α.Ε.». <br />Ξεκινώντας, θα ήθελα να σημειώσω πως δεν ξέρω, εάν η όποια εξωστρέφεια της ελληνικής οικονομίας θα προέλθει από οργανισμούς, φορείς και συνεδριάσεις, διότι πιστεύω ότι η εξωστρέφεια θα προκύψει μόνον όταν οι παράγοντες που δημιουργούν την κρίση στις καινοτόμες επιχειρήσεις πάψουν να υφίστανται. Και αυτοί οι παράγοντες είναι πάρα πολλοί. Θα ήθελα να αναφέρω, κύριε Υπουργέ, τα μεγάλα και δυσθεώρητα επιτόκια δανεισμού όλων των ελληνικών επιχειρήσεων -μικρών και μεγάλων- σε σύγκριση με ευρωπαϊκές επιχειρήσεις, τη δυσβάστακτη φορολόγηση η οποία κάθε χρόνο αλλάζει με μία σειρά νομοσχεδίων, την οικονομική και πολιτική αβεβαιότητα και πολλούς άλλους λόγους, οι οποίοι είναι γνωστοί. <br />Δυστυχώς, όμως, δεν γίνεται τίποτα στην κατεύθυνση αυτή, προκειμένου να βοηθηθούν, όπως προείπα, οι επιχειρήσεις ώστε να είναι ανταγωνιστικές. Θα πρέπει να δούμε πρωτίστως, πώς θα λύσουμε τα παραπάνω προβλήματα και μετά το πώς θα ιδρύσουμε φορείς ή πώς θα μετονομάσουμε άλλους. Εν πάση περιπτώσει, ο «Ενιαίος Φορέας Εξωστρέφειας» είναι σε σωστή κατεύθυνση. Σε συνδυασμό, όμως, με αυτά που είπα παραπάνω, χρειάζεται πάρα πολλή δουλειά. <br />Ο νέος φορέας θα είναι η «Ελληνική Εταιρεία Επενδύσεων και Εξωτερικού Εμπορίου Α.Ε.» που συγκροτείται με τη συγχώνευση του «Ελληνικού Οργανισμού Εξωτερικού Εμπορίου», του πρώην ΟΠΕ, ο οποίος τίθεται σε εκκαθάριση. <br />Σύμφωνα με τις διατάξεις του συγκεκριμένου νομοσχεδίου, σκοπός της «Ελληνικής Εταιρείας Επενδύσεων και Εξωτερικού Εμπορίου Α.Ε.» είναι η προσέλκυση, η υποδοχή, η προώθηση, η υποστήριξη και διατήρηση επενδύσεων στην Ελλάδα, η συμβολή στη διαρκή βελτίωση του θεσμικού πλαισίου τους, η υποστήριξη των διεθνών επενδυτικών συνεργασιών, η προώθηση της χώρας ως επενδυτικού προορισμού. Επίσης σκοπός της, είναι η προώθηση και ανάπτυξη κάθε είδους εξαγωγών αγαθών και υπηρεσιών, η παροχή πληροφόρησης συμβουλευτικής βοήθειας και κάθε άλλης υποστηρικτικής υπηρεσίας προς τις ελληνικές επιχειρήσεις. <br />Στο σημείο αυτό θα ήθελα να σημειώσω και να πω ότι σύμφωνα με τον απολογισμό, ο οποίος μας δόθηκε από τις δύο προηγούμενες εταιρείες-οργανισμούς, βασική παρατήρηση οποιουδήποτε τον διάβαζε, θα ήταν πως δεν είναι οι οργανισμοί αυτοί οι οποίοι, τουλάχιστον λειτουργώντας τα τελευταία δεκαπέντε χρόνια, θα μπορούσαν να έχουν μεγαλύτερο έργο. Και πώς θα μπορούσαν να έχουν καλύτερο έργο, αφού γνωρίζουμε πάρα πολύ καλά όλα τα προβλήματα που αντιμετωπίζουμε στη χώρα μας και ειδικότερα και στις ίδιες τις υπηρεσίες του Υπουργείου σας, κύριε Υπουργέ; Πώς είναι δυνατόν μέσα σε μία δαιδαλώδη γραφειοκρατία οι επενδύσεις εδώ στη χώρα μας να προχωρήσουν, ακόμα και μέσα από τη μεγάλη προσπάθεια την οποία κάνετε κι εσείς ώστε να βοηθηθούν οι επιχειρήσεις στο εξωτερικό; <br />Βασικό σημείο του νομοσχεδίου είναι πως στη νέα εταιρεία μεταφέρεται και το σύστημα ηλεκτρονικής διαχείρισης πληροφοριών του Υπουργείου Εξωτερικών «Ηλεκτρονική Πύλη ». <br />Στον Ενιαίο Φορέα Εξωστρέφειας μπορούν να αποσπώνται υπάλληλοι του κλάδου Οικονομικών και Εμπορικών Υποθέσεων του Υπουργείου Εξωτερικών. Αντίστροφα, προσωπικό της «Ελληνικής Εταιρείας Επενδύσεων και Εξωτερικού Εμπορίου Α.Ε.» μπορεί να αποσπάται στα γραφεία Οικονομικών και Εμπορικών Υποθέσεων. <br />Κύριε Υπουργέ, αυτές τις μέρες που συζητείται το νομοσχέδιο, είδαν το φως της δημοσιότητας διάφορες καταγγελίες και από πλευράς του Υπουργείου ότι κάποιοι υπάλληλοι ή ίσως όλοι οι υπάλληλοι εκεί, ειδικότερα στον ΟΠΕ, είχαν συμβάσεις πολύ υψηλές αλλά και αποζημιώσεις πάρα πολύ μεγάλες. Δεν πιστεύω να δημιουργηθεί το ίδιο με τον καινούργιο φορέα μέσα από τις πολλές αρμοδιότητες οι οποίες δίνονται με υπουργικές αποφάσεις στον Υπουργό. Άρα και εδώ χρειάζεται προσοχή, γιατί πιστεύω ότι έχετε σχετική εμπειρία με όλο αυτό το προσωπικό το οποίο απασχολήθηκε τα τελευταία χρόνια. Άρα, κάποιες παρατηρήσεις, αν θέλετε και προτάσεις οι οποίες κατατέθηκαν και από πλευράς του προσωπικού, πρέπει να ληφθούν υπ’ όψιν. <br />Η εταιρεία θα διοργανώνει τις επιχειρηματικές αποστολές που θα συνοδεύουν ακόμη και τον Πρόεδρο της Δημοκρατίας, τον Πρωθυπουργό ή και τους Υπουργούς κατά τη διάρκεια των επίσημων επισκέψεων στο εξωτερικό, πάντα σε συνεργασία με τις αρμόδιες υπηρεσίες και τις αρχές του εξωτερικού. <br />Το προσωπικό του Ελληνικού Οργανισμού Εξωτερικού Εμπορίου μεταφέρεται στη νέα εταιρεία. «Η Ελληνική Εταιρεία Επενδύσεων και Εξωτερικού Εμπορίου Α.Ε.» θα συνεχίσει να ασκεί τις αρμοδιότητες του «Invest in Greece» σε σχέση με τις στρατηγικές επενδύσεις. Τα έσοδα της νέας εταιρείας προκύπτουν από ανταποδοτικές εισφορές-τέλη και αμοιβές για τις υπηρεσίες που προσφέρει, καθώς και από τον κρατικό προϋπολογισμό. <br />Ειδικότερα, επιδιώκεται η μετεξέλιξη της υφιστάμενης εταιρείας «Επενδύστε στην Ελλάδα Α.Ε.» η οποία μετονομάζεται σε «Ελληνική Εταιρεία Επενδύσεων και Εξωτερικού Εμπορίου Α.Ε.», σ’ ένα νέο φορέα στο πλαίσιο διεθνών πρακτικών που αποσκοπεί στην προσέλκυση επενδύσεων και προώθησης εξαγωγών.<br />Ρυθμίζονται θέματα λύσης του «Ελληνικού Οργανισμού Εξωτερικού Εμπορίου Α.Ε.» και ακολουθείται η διαδικασία εκκαθάρισης αυτού. Επιγράφονται διατάξεις ορισμού εκκαθαριστή με πρόβλεψη του καθεστώτος για να υπάρχει νομική ασφάλεια για τον εκάστοτε εκκαθαριστή. <br />Κύριε Υπουργέ, για το θέμα των εκκαθαριστών έτσι και όπως ορίζονται και για το σκοπό τον οποίο εξυπηρετούν, εγώ έχω σοβαρές ενστάσεις, καθώς ο εκκαθαριστής της ΑΤΕ μαζί με το Υπουργείο Οικονομικών διέλυσαν μία υγιέστατη επιχείρηση, τη «ΔΩΔΩΝΗ Α.Ε.» και τη μετέτρεψαν σε μία απρόσωπη και ολοένα συρρικνούμενη εταιρεία που κατέστρεψε την κτηνοτροφία στην Ήπειρο. Αυτή τη στιγμή που μιλάμε έχουν μειωθεί οι τιμές στους παραγωγούς από 10% έως 15% και δυστυχώς θα έλεγα ότι οι τιμές του γάλακτος στο ράφι δεν έχουν μειωθεί καθόλου. Αυτό πρέπει να το λάβετε σοβαρά υπ’ όψιν. Σας είπα ότι δεν ξέρω τι συμφέροντα μπορεί να εξυπηρετεί ο κάθε εκκαθαριστής.<br />Επίσης, προβλέπεται η διαδικασία που έγινε και με το άχαρο κλείσιμο της «ΕΡΤ Α.Ε.» μέσα σε μια νύχτα, δηλαδή η μεταβίβαση της περιουσίας της υπό εκκαθάριση εταιρείας στο Υπουργείο Οικονομικών για λόγους συμψηφισμού οφειλών και διασφάλισης των συμφερόντων του δημοσίου. <br />Κύριε Υπουργέ, στη συζήτηση επί των άρθρων θα καταθέσουμε επακριβώς κάποιες βελτιώσεις που χρειάζονται για το θέμα που σχετίζεται με το προσωπικό. Σας είπα ότι υπάρχει μία διαφαινόμενη κόντρα η οποία δεν ξέρω πώς μπορεί να εξελιχθεί. Ο κ. Μηταράκης -που είναι εδώ- οφείλει να δώσει κάποιες εξηγήσεις σε δημοσιεύματα τα οποία εδόθησαν από την πλευρά του Υπουργείου για τους εργαζόμενους, επειδή υπάρχουν κάποιες καταγγελίες.<br />Σας ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κ. Κασσή.<br />Τον λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή για δεκαπέντε λεπτά.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Η συγκυβέρνηση καταθέτει ένα ακόμα νομοσχέδιο του οποίου ο τίτλος και το ευχολόγιο της εισηγητικής έκθεσης δεν έχουν καμμία σχέση με την πραγματικότητα. Η πραγματικότητα της ελληνικής κοινωνίας έχει αποδείξει ότι οι επενδύσεις αλλά και η ανάπτυξη, δεν υλοποιούνται ούτε με ευχές αλλά ούτε με λόγια. <br />Δεν χρειάζονται, κύριε Χατζηδάκη, μαγικές ικανότητες για να κάνετε όλους τους Έλληνες να συμφωνούν με τις νομοθετικές σας πρωτοβουλίες. Για να συμφωνούν οι Έλληνες με τις νομοθετικές σας παρεμβάσεις χρειάζεται να υπηρετείτε με σοβαρότητα αλλά και με συνέπεια, το δημόσιο συμφέρον. Εσείς, σε αντίθεση με τους κανόνες ορθής νομοθέτησης, αρνείστε να λάβετε υπ’ όψιν την πραγματικότητα που η πολιτική σας έχει διαμορφώσει. <br />Αποτέλεσμα αυτής της πολιτικής σας είναι τα λουκέτα στις ελληνικές επιχειρήσεις. Αποτέλεσμα της εμμονής σας στην εφαρμογή των μνημονιακών επιταγών είναι να αλλάζουν έδρα οι μεγάλες επιχειρήσεις φεύγοντας από τη χώρα μας. <br />Απόρροια των έργων σας είναι ο διοικητικός πληθωρισμός των φορέων που ασχολούνται -ή υποτίθεται ότι ασχολούνται- με την ανάπτυξη και τις εξαγωγές. Ειδικά τα τελευταία χρόνια βλέπουμε στη χώρα μας τη γέννηση φορέων υπηρεσιών, εταιρειών και σχημάτων για την προσέλκυση επενδύσεων, τη διαχείριση των προγραμμάτων ΕΣΠΑ του αναπτυξιακού νόμου κ.λπ.. <br />Θέλετε παραδείγματα; Θα σας δώσουμε παραδείγματα. Η Γενική Γραμματεία ΕΣΠΑ, η Γενική Γραμματεία Ιδιωτικών Επενδύσεων, η Γενική Γραμματεία Βιομηχανίας του Υπουργείου Ανάπτυξης, του Υπουργείου Γεωργίας, η ΓΓΕΤ, ΚΑΠΕ, ΔΙΣΑ Περιφερειών, Μητρώα Ανεξάρτητων Αξιολογητών και Ελεγκτών, «Επενδύστε στην Ελλάδα», διαχειριστικές, ΜΟΔ, αναπτυξιακές εταιρείες, ψηφιακές ενισχύσεις και παλαιότερα ΕΟΜΜΕΧ. Αν λάβουμε υπ’ όψιν μας τις υπόλοιπες υπηρεσίες που παίζουν σημαντικό ρόλο στην εξέλιξη και ολοκλήρωση μιας επένδυσης, όπως είναι για παράδειγμα το ΥΠΕΚΑ, οι περιφέρειες, οι δήμοι, οι πολεοδομίες, οι αρχαιολογικές υπηρεσίες, τα δασαρχεία, η Πυροσβεστική Υπηρεσία, ο ΕΟΤ, η Ρυθμιστική Αρχή Ενέργειας, τα Επιμελητήρια, τα τραπεζικά ιδρύματα κλπ., θα συνδέσουμε, βέβαια, το πολυδαίδαλο σύστημα το οποίο σε συνδυασμό με το συνεχώς μεταβαλλόμενο φορολογικό σύστημα το μόνο το οποίο καταφέρνει είναι η ανάσχεση των επενδύσεων. <br />Η απάντησή σας στο διοικητικό αυτό πληθωρισμό είναι η ίδρυση μιας ακόμα ανώνυμης εταιρείας. Ο συντονισμός και η υλοποίηση της εξωστρέφειας οφείλει να βρίσκεται υπό την αιγίδα του Υπουργείου και όχι οποιασδήποτε ανώνυμης εταιρείας αναποτελεσματικής διαχείρισης πόρων και μηδενικού παραγόμενου αποτελέσματος. <br />Αν χρειάζεστε αποδείξεις ανατρέξτε στην έκθεση των Ολλανδών εμπειρογνωμόνων που οι ίδιοι παραγγείλατε αλλά και επικαλείστε. <br />Τι σας λένε, λοιπόν, οι σύμβουλοί σας; Στη σελίδα 5 αναφέρεται ότι οι δραστηριότητες προώθησης που ακολουθείτε, δεν στοχεύουν τις αγορές με υψηλό δυναμικό, καθώς και ότι δεν αντιμετωπίζετε στρατηγικά ζητήματα στο συγκεκριμένο τομέα. <br />Πριν προσπαθήσετε να ρίξετε την πέτρα του αναθέματος στις δημόσιες υπηρεσίες, μελετήστε την προηγούμενη ακριβώς σελίδα. Εκεί ακριβώς αποκαλύπτεται ότι οι Ολλανδοί δεν εξέτασαν τη δράση δημοσίων υπηρεσιών. Συγκεκριμένα, από τους δέκα τομείς που στοχεύουν στην προαγωγή του εμπορίου και στην προσέλκυση ξένων επενδύσεων, στους οκτώ αξιολογήθηκε η δράση της ανώνυμης εταιρείας «Επενδύστε στην Ελλάδα». Η συγκεκριμένη ανώνυμη εταιρεία παρουσιάζεται να έχει συναρμοδιότητα με αυτούς τους τομείς. <br />Ποια τα αποτελέσματα; Τι ακριβώς πέτυχε μέχρι σήμερα; Τίποτα, αν βέβαια πιστέψουμε τους Ολλανδούς. Οι ελληνικές εξαγωγές μας φέρνουν στον πάτο της αντίστοιχης κατάταξης των κρατών-μελών της Ευρωπαϊκής Ένωσης. <br />Ο κύριος Υφυπουργός μας είπε ότι έλαβε την ανωτέρω έκθεση μερικώς υπ’ όψιν του. Εσείς, κύριε Υπουργέ, μας δηλώσατε ότι έχετε προσαρμόσει αυτές τις προτάσεις στα ελληνικά δεδομένα. <br />Η έκθεση για την Ελλάδα δεν έγινε; Ζητάτε από τους Ολλανδούς να φτιάξουν μια μελέτη για την Ελλάδα και μετά έρχεστε και μας λέτε ότι την προσαρμόζετε στα ελληνικά δεδομένα; Μπορείτε να μας εξηγήσετε τι ακριβώς εννοείτε; Δεν είναι δυνατόν να ακούγονται παρόμοια επιχειρήματα στο ελληνικό Κοινοβούλιο. Καθώς δεν είχατε την πρόνοια, βέβαια, να καταθέσετε τη σχετική έκθεση, παρά τις δηλώσεις σας ότι έχει βασιστεί σε αυτή, το κάνουμε εμείς και καταθέτουμε για τους Βουλευτές την αντίστοιχη έκθεση.<br /><br />Δεν γνωρίζετε ούτε σε ποια χώρα απευθύνεται η έκθεση που οι ίδιοι ζητήσατε από τους Ολλανδούς. Δεν εξηγείται, βέβαια, αλλιώς ο ισχυρισμός σας ότι προσαρμόσατε στα ελληνικά δεδομένα μια έκθεση την οποία εσείς παραγγείλατε και είναι φτιαγμένη για την Ελλάδα. <br />Παρομοίως δεν εξηγείτε με ποια δεδομένα εξάγατε το συμπέρασμα για το σοβαρό έργο που υλοποίησε η εταιρεία «Επενδύστε στην Ελλάδα». Σύμφωνα με τα έγγραφα που ο ίδιος καταθέσατε στην αρμόδια Διαρκή Επιτροπή Παραγωγής και Εμπορίου, το μόνο που υλοποιήθηκε είναι η εκτύπωση φυλλαδίων και να πραγματοποιούν ταξίδια στο εξωτερικό οι διορισμένοι, εκτός διαγωνιστικών διαδικασιών, κομματικοί εκλεκτοί σας. <br />Για να ενισχύσετε αυτόν τον φορέα ταξιδίων και έκδοσης φυλλαδίων, ουσιαστικά έρχεστε σήμερα και διαλύετε τον Ελληνικό Οργανισμό Εξωτερικού Εμπορίου. Στη συγκεκριμένη περίπτωση δεν σέβεστε ούτε τη γνώμη της αγοράς, στην οποία υποτίθεται ότι έχετε εναποθέσει τις ελπίδες σας για την ανάπτυξη. <br />Ο εκπρόσωπος των εργαζομένων του ΟΠΕ κατέθεσε την αντίθεση τριακοσίων και πλέον εξαγωγικών επιχειρήσεων για το παρόν νομοσχέδιο.<br />Να κάνουμε στο σημείο αυτό μία παρένθεση, για να τονίσουμε ότι εμείς όταν αναφέρουμε στοιχεία, μπορούμε και να τα αποδείξουμε. Για του λόγου το αληθές, καταθέτουμε για τα Πρακτικά υπομνήματα του Συλλόγου Ελλήνων Θαλασσοκαλλιεργητών και της Διεπαγγελματικής Οργάνωσης Αμπέλου Και Οίνου. <br />Επίσης, σας καταθέτουμε ενδεικτικό δείγμα επιστολών εξαγωγικών επιχειρήσεων που εκφράζουν την αντίθεσή τους με την προτεινόμενη συγχώνευση του Ελληνικού Οργανισμού Εξαγωγικού Εμπορίου με τον επιχειρούμενο από εσάς τρόπο, αλλά και χρονοδιάγραμμα.<br /><br />Βλέπετε, σε αντίθεση με τους εισηγητές της Νέας Δημοκρατίας, εμείς μπορούμε να αποδείξουμε τα λεγόμενά μας. Ως εκ τούτου, σας επιστρέφουμε, βέβαια, τους χαρακτηρισμούς ως «συνομωσιολόγων». Μην καταφεύγετε στη λάσπη, μην καταφεύγετε στη φίμωση, κλείνοντάς μας τα μικρόφωνα στις επιτροπές όταν δεν έχετε επιχειρήματα και δεν μπορείτε να αποδείξετε τα λεγόμενά σας. Βλέπετε ότι με τα έργα σας θίγετε αυτούς που υποτίθεται ότι υπηρετείτε, τις ελληνικές δηλαδή, εξαγωγικές επιχειρήσεις. <br />Εσείς, βέβαια, δηλώσατε ότι ορισμένοι μπορεί να θίγονται από αυτό το νομοσχέδιο. Δεν πρέπει, όμως, να μας ενδιαφέρει αν θίγεται ο άλφα ή ο βήτα αλλά το αν υπηρετείται το γενικό συμφέρον κι αν γίνεται πιο εύκολη η προσπάθεια προσέλκυσης επενδύσεων και προώθησης των εξαγωγών, <br />Αναφέρατε, επίσης, ότι ο καινούργιος φορέας θα συμβάλει με τη στελέχωσή του και με τις δομές του στην προσέλκυση των επενδύσεων και στην ενίσχυση των εξαγωγών. <br />Όταν αναφέρεστε στη στελέχωση, σας θυμίζουμε την ενδέκατη περίπτωση της παραγράφου 2 του άρθρου 1. Στη συγκεκριμένη διάταξη προβλέπεται κατά λέξη: «Στην εταιρεία προσλαμβάνονται και τέσσερις νομικοί σύμβουλοι, καθώς και εσωτερικός ελεγκτής με σχέση έμμισθης εντολής. Η πρόσληψη των νομικών συμβούλων πραγματοποιείται με απόφαση του Διοικητικού Συμβουλίου, κατ’ εφαρμογή της διάταξης του δεύτερου εδαφίου της παραγράφου 1 του άρθρου 11 του ν. 1649/1986 και του άρθρου 43, παράγραφος 2, εδάφιο 1 του ν. 4194/2013. Η πρόσληψη δικηγόρων από την εταιρεία με σχέση έμμισθης εντολής γίνεται με απόφαση του Διοικητικού Συμβουλίου, η οποία εγκρίνεται από τους Υπουργούς Οικονομικών και Ανάπτυξης και Ανταγωνιστικότητας κατά παρέκκλιση των διατάξεων του άρθρου 43 του ν. 4194/2013 και του άρθρου 11 του ν. 1649/1986».<br />Εμείς, λοιπόν, σας ρωτάμε: Γιατί παραβιάζετε τα άρθρα 43 του ν. 4194/2013 και 11 του ν. 1649/1986; Μήπως γιατί προβλέπουν ότι στις περιπτώσεις διορισμού δικηγόρων με έμμισθη εντολή πρέπει να υπάρχει προκήρυξη; <br />Ο ν. 4194/2013 σας θυμίζουμε ότι είναι ο Κώδικας Δικηγόρων, τον οποίο νομοθετήσατε όχι μόνο κατ’ εντολή της τρόικας, αλλά λαμβάνοντας το κείμενό της με email στα αγγλικά από τους υπαλλήλους της. <br />Προκειμένου, λοιπόν, να βολέψετε στις θέσεις των δικηγόρων όσους έχετε προαποφασίσει, καταπατάτε τις συμφωνίες με τους ίδιους τους εταίρους σας και ξεχνάτε τις βαρύγδουπες εξαγγελίες σας για διαρθρωτικές αλλαγές αλλά και αξιοκρατία. Αυτή, βέβαια, την έρμη την αξιοκρατία την παραβιάζετε και στη στελέχωση του Διοικητικού Συμβουλίου, η οποία συντελείται μόνο από απόφαση του Υπουργού Ανάπτυξης. <br />Για το υπόλοιπο προσωπικό τι να παρατηρήσουμε; Μετατάξεις προβλέπετε, πάλι, κατά παρέκκλιση της κείμενης νομοθεσίας. Αποσπάσεις θα κάνετε από το δημόσιο, τις τράπεζες και τον ευρύτερο δημόσιο τομέα. Προσλήψεις θα κάνετε πιθανότατα όταν πλησιάζουν οι εκλογές. Και το χειρότερο είναι ότι δίνετε και τη δυνατότητα δανεισμού υπαλλήλων από τον ιδιωτικό τομέα. Όργιο, δηλαδή, παροχών κατά παρέκκλιση της κείμενης νομοθεσίας. <br />Το μόνο, βέβαια, που δεν προβλέψατε είναι η αξιοποίηση του προσωπικού που η συγκυβέρνηση έχει βγάλει σε διαθεσιμότητα και το οποίο, απειλώντας το με τον εφιάλτη της ανεργίας, το κρατάτε όμηρο των κομματικών σας παιχνιδιών. Φτάσατε, μάλιστα, και σε τέτοια σημεία πολιτικής αλητείας με το να βγάζετε σε διαθεσιμότητα υπαλλήλους που βρίσκονται σε άδεια κύησης και σε άδεια λοχείας στους υπό κατάργηση φορείς, υπαλλήλους που διορίστηκαν με ΑΣΕΠ και υπαλλήλους οι οποίοι διαθέτουν υψηλά επιστημονικά προσόντα, όπως είναι τα διδακτορικά. <br />Σας επισημάναμε τα ανωτέρω και κατά τη διάρκεια συζήτησης του νομοσχεδίου στην αρμόδια επιτροπή. Τι μας απάντησε ο κ. Μηταράκης; Ότι κάνουμε σενάρια, γιατί οι θέσεις των νομικών είναι ήδη καλυμμένες. Πού ακριβώς είδατε τα σενάρια; Σας επαναλαμβάνουμε ότι νομοθετείτε τη δυνατότητα πρόσληψης δικηγόρων με έμμισθη εντολή, παραβιάζοντας την κείμενη νομοθεσία, που απαιτεί σε συγκεκριμένες περιπτώσεις να υπάρχει προκήρυξη και διαγωνισμός για τη θέση. Αυτό είναι αντικειμενικό. Σας ρωτάμε γιατί νομοθετείτε μια διαβλητή διαδικασία χωρίς προκήρυξη και διαγωνισμό και μας απαντάτε ότι τώρα έχετε καλύψει τις θέσεις. <br />Με αυτές τις διαδικασίες στελέχωσης, ο Ενιαίος – υποτίθεται – Φορέας Εξωστρέφειας που δημιουργείτε θα συμβάλει στην προσέλκυση των επενδύσεων αλλά και στην ενίσχυση των εξαγωγών; Μάλλον όχι. Πιο πολύ θα συμβάλει στην εξυπηρέτηση της κομματικής σας πελατείας, της Νέας Δημοκρατίας και του ΠΑΣΟΚ, γεγονός που βέβαια δεν έχει καμμία σχέση με την εξωστρέφεια.<br />Θα θέλαμε, βέβαια, να αναγνωρίσουμε στο συγκεκριμένο νομοθέτημα ένα πραγματικό εργαλείο υλοποίησης επενδύσεων, που τόσο μεγάλη ανάγκη έχει η χώρα μας, ειδικά για την εφαρμογή των ανερμάτιστων μνημονιακών πολιτικών. Ωστόσο, μελετώντας το προσεκτικά, διαπιστώνουμε ότι οι διατάξεις αυτού του νομοσχεδίου παραπαίουν μεταξύ ανούσιου ευχολογίου, γενικόλογων εξαγγελιών, μηδενικής ουσιαστικής αξίας και βολέματος ημετέρων.<br />Για τους λόγους αυτούς οι Ανεξάρτητοι Έλληνες καταψηφίζουμε το νομοσχέδιο.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε την κ. Μακρή.<br />Τον λόγο έχει ο ειδικός αγορητής του Λαϊκού Συνδέσμου – Χρυσή Αυγή κ. Παναγιώταρος για δεκαπέντε λεπτά.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ευχαριστώ, κύριε Πρόεδρε.<br />Καλούμαστε σήμερα να μιλήσουμε για φορείς εξωστρέφειας, βλέποντας την κεντρική είδηση τη σημερινή -ή χθεσινή- για μια μη κυβερνητική οργάνωση, Διεθνές Κέντρο Αποναρκοθέτησης, που εφάρμοσε την εξωστρέφεια στέλνοντας στο εξωτερικό 9 εκατομμύρια ευρώ του ελληνικού λαού, κοροϊδεύοντάς τους στις καλές, χρυσές εποχές του ΓΑΠ, του κ. Ρόντος και των υπολοίπων.<br />Και σίγουρα -όλοι το γνωρίζουν- η έρευνα κάποια στιγμή θα καταλήξει κάπου. Έχουν υπάρξει και δεκάδες, εκατοντάδες άλλες μη κυβερνητικές οργανώσεις, οι οποίες εφήρμοζαν στην πράξη, πολύ σωστά, ένα πολύ έγκυρο επενδυτικό πρόγραμμα, με το οποίο ξεζούμισαν τον κρατικό κορβανά…</speech><speech by="#s75"><from>ΠΡΟΕΔΡΕΥΩΝ</from> Όταν τελειώσετε, να μιλήσετε και επί του νομοσχεδίου, όπως λέει ο Κανονισμός.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> … και εφήρμοζαν τις πρακτικές της εξωστρέφειας.<br />Βλέπουμε ότι δύο Οργανισμοί, ο Οργανισμός Προώθησης Εξαγωγών, κατασκευή της δεκαετίας του 1980, και ο Οργανισμός «Invest in Greece» του κ. Σημίτη, της εποχής του 1996, μεταμορφώνονται, μεταλλάσσονται σε «Ελληνικό Οργανισμό Επενδύσεων και Εξωτερικού Εμπορίου». Διαπιστώνουμε εδώ ότι δύο αποτυχημένες εταιρείες-οργανισμοί συγχωνεύονται σε έναν νέο οργανισμό, με δύο εκ διαμέτρου αντίθετες αρμοδιότητες: Από τη μία θέλουμε να προωθήσουμε τις εξαγωγές και από την άλλη ζητάμε να έρθουν επενδυτές. Τώρα, τι είδους επενδυτές είναι κάτι το οποίο θα συζητήσουμε παρακάτω.<br />Βλέπουμε ότι ο νέος φορέας είναι χωρίς πόρους, με λιγότερο προσωπικό, τους ίδιους, δυστυχώς, αποτυχημένους που στελέχωναν αυτούς τους δύο φορείς τόσα χρόνια, καλοπληρωμένοι, με τεράστια εφάπαξ, διορισμένοι χωρίς κανέναν διαγωνισμό. Ούτε καν απ’ το παράθυρο, απ’ την καμινάδα έμπαιναν, τους έβαζαν οι κολλητοί, οι ημέτεροι και δημιούργησαν αυτούς τους δύο αποτυχημένους, στην κυριολεξία, οργανισμούς.<br />Βλέπουμε ότι δημιουργείται ένας καινούργιος, ένας νέος φορέας και δεν υπάρχει πουθενά κανένα ίχνος αυτοκριτικής για τα τραγικά εγκλήματα του παρελθόντος, τα οποία αν αρχίσουμε να απαριθμούμε, θα θέλουμε μέρες ολόκληρες και πάνω στα οποία θα μπορούσε να βρεθεί ποιο ήταν το πρόβλημα, ώστε να βρεθεί και η σωστή λύση, ώστε το «καινούργιο» το οποίο κατασκευάζετε, φτιάχνετε, θα ψηφίσετε, να έχει και ουσία.<br />Διαβάζουμε στο νομοσχέδιο ότι τα μέλη θα διορίζονται μόνο από τον Υπουργό αυτού του νέου οργανισμού και αυτό μας παραπέμπει ευθέως στην απόλυτη συναλλαγή μεταξύ του κράτους και κάποιων επιχειρηματιών, ενδεχομένως αυτών τους οποίους κάνει κέφι η εκάστοτε κυβέρνηση, για να μπορέσουν να δουλέψουν μαζί.<br />Στην επιτροπή αναφέραμε ένα παράδειγμα όπου οι εμπορικοί ακόλουθοι, στη συντριπτική τους πλειοψηφία, οι οποίοι ήταν στα προξενεία στο εξωτερικό, δεν έδειξαν ποτέ το παραμικρό ενδιαφέρον για την ελληνική παραγωγή και για το πώς θα μπορέσουμε να την προωθήσουμε στο εξωτερικό. Ήταν βολεμένοι με τον παχυλότατο μισθό τους, ασχέτως αποτελέσματος. Αυτό συνέβαινε στην ελληνική κοινωνία και, δυστυχώς, συνεχίζει και συμβαίνει μέχρι και τώρα.<br />Να μην πούμε ότι οι μόνοι οι οποίοι επωφελήθηκαν όλα αυτά τα χρόνια από διάφορες επενδυτικές ενέργειες, από επιδοτήσεις και από εξαγωγές ήταν ως επί το πλείστον κάποιοι ημέτεροι, οι οποίοι με πλήθος δανείων που έπαιρναν με μεγάλη ευκολία -πολλά εκ των οποίων δεν αποπληρώθηκαν ποτέ- δημιούργησαν επιτυχημένες επιχειρήσεις, ενώ συγχρόνως ήταν -και είναι- Βουλευτές του ελληνικού Κοινοβουλίου. Εκμεταλλεύτηκαν στο έπακρο τις δυνατότητες που τους έδινε η βουλευτική έδρα, η ιδιότητα του Βουλευτή, για να αποκομίσουν τεράστια προσωπικά οφέλη σε σχέση με τον απλό ελληνικό λαό, τον απλό επιχειρηματία, ο οποίος έπρεπε να είναι πάντοτε σε συνεχή αγώνα προκειμένου να επιβιώσει και που τα τελευταία χρόνια βλέπει να καταστρέφεται στην κυριολεξία σε όλους τους τομείς.<br />Ο εισηγητής της Νέας Δημοκρατίας είπε κάποια στιγμή ότι το χρήμα πάει εκεί που είναι ευπρόσδεκτο. Και στις εταίρες είναι ευπρόσδεκτο το χρήμα. Το ζήτημα είναι με τι ανταλλάγματα είναι ευπρόσδεκτο αυτό το χρήμα το οποίο επιζητείτε κι εσείς σαν χώρα. Το επιζητείτε σαν εταίρα ή σαν κάποιος σοβαρός, ο οποίος θέλει να γίνει στη χώρα του μια πραγματική επένδυση προς όφελος της χώρας και των Ελλήνων πολιτών;<br />Μιλήσατε και για διάφορα άλλα. Είπατε ότι δεν είναι δυνατόν μια επιχείρηση με τεράστιο δανεισμό να μπορέσει να έχει ποτέ ανάπτυξη. Μα, το ίδιο εφαρμόζετε και εσείς στην πατρίδα μας, με τα τεράστια δάνεια, με τα μεγάλα τοκοχρεολύσια τα οποία παίρνετε, με τα μνημόνια κ.λπ., με διάφορες δικαιολογίες. Πώς περιμένετε να υπάρχει ανάπτυξη στην πατρίδα μας όταν εσείς οι ίδιοι εφαρμόζετε λάθος κανόνες που τους στηλιτεύσατε προ ολίγου στην ομιλία σας; Πώς μπορείτε να μιλάτε για φορείς εξωστρέφειας όταν όλοι οι δείκτες καταρρέουν;<br />Ακόμα και όσον αφορά στις εξαγωγές, για τις οποίες μας μίλησε προ ολίγου ο εισηγητής της Νέας Δημοκρατίας, όλα δείχνουν ότι από το δεύτερο εξάμηνο του 2013 έχουν πάρει, δυστυχώς, την κατιούσα, με ό,τι αρνητικό συνεπάγεται αυτό. <br />Βλέπουμε ότι όλες οι βιομηχανίες διαμαρτύρονται για το τεράστιο κόστος ενέργειας που έχουν. Είναι εντελώς μη ανταγωνιστικές σε σχέση με τους ανταγωνιστές τους στο εξωτερικό. Δεν μπορούν να κάνουν τίποτα. Κλείνουν. Έκλεισαν οι χαλυβουργίες. Έχουν κλείσει άλλες εταιρείες. Ελληνικές επιχειρήσεις κατά εκατοντάδες, κατά χιλιάδες, ειδικότερα της βορείου Ελλάδος, φεύγουν και πάνε σε όμορες χώρες όπου το κλίμα είναι καλύτερο. Ακόμα και στα Σκόπια, ακόμα και στην Αλβανία το επενδυτικό πλαίσιο, το επενδυτικό κλίμα, το κλίμα για τους επιχειρηματίες είναι πολύ καλύτερο από ό,τι είναι αυτό της πατρίδος μας.<br />Βλέπουμε ότι η ανεργία συνεχίζει να εκτοξεύεται για ένα ακόμα μήνα, παρά τα ευχολόγια του Πρωθυπουργού, του Υπουργού, της Κυβέρνησης, όλων αυτών που προσπαθούν να μας πουν ότι είμαστε στο κατώφλι της ανάπτυξης. Πολλές φορές διαβάζοντας ένα άρθρο σε μια εφημερίδα, βλέπουμε πόσο ωραία το φέρνετε. «Στο κατώφλι της ανάπτυξης, στο 3,7% περιορίστηκε η ύφεση το 2013, καθώς το τέταρτο τρίμηνο η συρρίκνωση της οικονομίας ανέλπιστα μειώθηκε στο 2,6%.» Συνεχίζουμε και κατρακυλάμε με μικρότερο ρυθμό. Αυτό εννοείτε και τίποτα άλλο. Σταματήστε, λοιπόν, να κοροϊδεύετε τον ελληνικό λαό!<br />Ακούμε συνεχώς για ανάπτυξη, για εξωστρέφεια, για επενδύσεις. Οι μόνοι οι οποίοι έχουν σκοπό να κάνουν επενδύσεις στην πατρίδα μας είναι αυτοί οι οποίοι σας έχουν επιβάλλει όρους «μπανανίας». Έρχονται, αγοράζουν έναντι πινακίου φακής τα χρυσαφικά της πατρίδας μας, τα εκμεταλλεύονται αποκλειστικά και μόνο για ίδιον όφελος και το ελληνικό κράτος στο τέλος δεν αποκομίζει τίποτα απολύτως.<br />Όταν η ανταγωνιστικότητα της πατρίδος μας είναι για τα σκουπίδια και μόνο λίγα λαμπρά παραδείγματα επιβεβαιώνουν το ζοφερό κανόνα, κάποιες λίγες ιδιωτικές επιχειρήσεις, κάποιες ελάχιστες βιομηχανίες, κάποια μεμονωμένα άτομα τα οποία μόνα τους παλεύουν με την απίστευτη, με την απελπιστική γραφειοκρατία εντός της πατρίδος μας, καταφέρνουν να παράγουν και να εξάγουν.<br />Αυτούς τους ανθρώπους, αυτές τις εταιρείες, τις βιομηχανίες, δεν τους ρωτήσατε ποτέ: «Πώς επιτυγχάνετε αυτό το success story, το οποίο είναι αποκλειστικά και μόνο δικό σας και δεν έχει καμμία σχέση καμμία ελληνική Κυβέρνηση με αυτό το οποίο επιτυγχάνετε εσείς;». Δεν τους καλέσατε ποτέ, ούτε σε μία επιτροπή ούτε όταν γίνεται ακρόαση φορέων ούτε πουθενά για να σας δώσουν το καλό παράδειγμα για το πώς γίνεται να είναι κάποιος επιτυχημένος. <br />Δυστυχώς, μόνο όσοι κλείνουν συμφωνίες με το ελληνικό κράτος για επενδύσεις -όπως προείπαμε, με τους δικούς τους όρους επί της ουσίας, γιατί αυτοί πια πλέον επιβάλλουν τους όρους και στους νόμους της πατρίδας μας- έρχονται και επενδύουν, επαναλαμβάνω, για ίδιον όφελος και στο τέλος για το ταμείο του κράτους, της πατρίδας μας δεν μένει απολύτως τίποτα. <br />Έχουμε και τα περίφημα distress funds, τα οποία έρχονται και αγοράζουν έναντι πινακίου φακής και τους θεωρούμε και επενδυτές. Πρέπει να είμαστε και ευχαριστημένοι που έρχονται και μας έχουν ξεσκίσει, έχουν πάρει τα πάντα έναντι πινακίου φακής ή έχοντας δώσει ένα ξεροκόμματο. Πρέπει να αισθανόμαστε και ευχαριστημένοι και ευτυχισμένοι.<br />Πώς είναι δυνατόν να μιλάμε για εξωστρέφεια, όταν η αγροτιά, ο πυλώνας κάθε οικονομίας, κάθε κράτους δεν μπορεί να ανταγωνιστεί όχι τριτοκοσμικές χώρες που βλέπουμε τα φαινόμενα να γίνονται εισαγωγές προϊόντων από τριτοκοσμικές χώρες, αλλά ούτε και χώρες όπως η Ιταλία, που είναι ένα λαμπρό παράδειγμα, μία γειτονική χώρα; Πάει κάποιος σε ένα σούπερ μάρκετ και βλέπει φρεσκοκομμένη σαλάτα από την Ιταλία, συσκευασμένη, ημέρας και είναι στη μισή τιμή απ’ ό,τι είναι το αντίστοιχο ελληνικό προϊόν. Αναρωτιέσαι τι είναι αυτά. Χαλασμένα, ληγμένα, δηλητηριασμένα; Όχι, πολύ απλά το κράτος στη γείτονα χώρα έχει λάβει κάποια συγκεκριμένα μέτρα, τα οποία έχουν λάβει και άλλα κράτη σε ολόκληρη την Ευρωπαϊκή Ένωση, προκειμένου να είναι ανταγωνιστικές οι οικονομίες τους, τα αγροτικά τους προϊόντα. <br />Αυτό συμβαίνει και με το diesel κίνησης για τους αγρότες, που είναι σχεδόν στη μισή τιμή απ’ ό,τι στην Ελλάδα, με το ΦΠΑ στα προϊόντα και τις υπηρεσίες για τους αγρότες που είναι περίπου στο μισό και λιγότερο απ’ ό,τι στην Ελλάδα κ.λπ.. Και μετά μιλάμε για εξωστρέφεια. <br />Επίσης, πώς μπορούμε να μιλάμε για εξωστρέφεια μετά το σκάνδαλο, το οποίο δυστυχώς έγινε με υπουργικές υπογραφές και του κ. Μηταράκη –μετά ο κ. Τσαυτάρης δικαιολογήθηκε ότι δεν το έκανε εκείνος αλλά ο κ. Μηταράκης- σχετικά με τη φέτα και τη Συμφωνία Ευρωπαϊκής Ένωσης – Καναδά;<br />Είναι ένα προϊόν που παράγεται αποκλειστικά και μόνο στην Ελλάδα -ενδεχομένως το καλύτερο τυροκομικό προϊόν του κόσμου, όπως λένε όλοι- το οποίο θα μπορούσε να δώσει δουλειά σε πάρα πολύ κόσμο, να υπάρξουν νέοι κτηνοτρόφοι και να το εξάγουμε σε όλα τα μήκη και πλάτη του κόσμου, της γης. Αυτήν την ευκαιρία τη δώσαμε στους Καναδούς. <br />Απ’ ό,τι φαίνεται αυτή ήταν η κερκόπορτα, γιατί αργότερα θα γίνουν και άλλες συμφωνίες με την Αμερική και άλλους, ώστε να μπορούν να παράγουν φέτα όχι μόνο για την Ευρωπαϊκή Ένωση των εξακοσίων εκατομμυρίων κατοίκων, όπου έχουμε την αποκλειστικότητα αλλά και για τα υπόλοιπα επτά δισεκατομμύρια του πλανήτη. Είναι μία τεράστια αγορά, από την οποία η Ελλάδα θα μπορούσε να αποκομίσει τεράστια οφέλη και έβαλε κι άλλους παίκτες μέσα σε αυτήν την ιστορία. Δυστυχώς δεν διαπραγματευτήκατε στην περίπτωση της φέτας με την Ευρωπαϊκή Ένωση προς όφελος της πατρίδας μας. <br />Ειδικότερα την τελευταία δεκαετία ό,τι σας λένε το κάνετε, ό,τι σας φέρνουν απλά το υπογράφετε, το εφαρμόζετε εις βάρος του ελληνικού λαού, των παραγωγών, των επιχειρηματιών, των βιοτεχνών, των βιομηχάνων και όλων. <br />Έτσι συμβαίνει στην πατρίδα μας. Αντί να προσπαθείτε να παραμυθιάσετε, να παραπλανήσετε τον κόσμο με όλη αυτή τη φρασεολογία, την ίδια εδώ και δύο χρόνια περίπου, περί ανάπτυξης, παραγωγικότητας, ότι βγαίνουμε από το τούνελ, ότι οι δείκτες είναι σωστοί, όλα πάνε ρόδινα, δεν μπορείτε να κάνετε μία βόλτα γύρω σας να δείτε ότι καταρρέουν τα πάντα. <br />Οι μόνοι οι οποίοι επωφελούνται είναι κάποιοι φίλοι σας, οι οποίοι έχουν τις επαφές, όπως συμβαίνει με το σκάνδαλο του Μεγάρου Μουσικής, όπου ετοιμάζεστε να τους χαρίσετε κάποιες εκατοντάδες εκατομμύρια ευρώ. Να δούμε ποιος θα έχει τα κότσια να το κάνει αυτό, γιατί κάποια στιγμή θα δώσει λόγο. <br />Επίσης, έχουμε τα θαλασσοδάνεια των 270 εκατομμυρίων ευρώ των κομμάτων σας που δεν πρόκειται να αποπληρωθούν ποτέ, την ίδια ώρα που τον απλό επιχειρηματία, ο οποίος μπορεί να οφείλει 2.000, 3.000, 4.000 και 5.000 στο ΙΚΑ, στο ΤΕΒΕ ή στην εφορία, του βγάζετε τα μάτια, τον έχετε στη γωνία, τον στραπατσάρετε και το μόνο που θέλετε είναι η οριστική εξόντωσή του. <br />Καταψηφίζουμε το εν λόγω νομοσχέδιο επί της αρχής, διότι θεωρούμε ότι κινείστε σε εντελώς λάθος δρόμο, δεν έχετε καταλάβει τίποτα από τα λάθη του παρελθόντος και συνεχίζετε απρόσκοπτοι να εφαρμόζεται και να επαναλαμβάνετε τα ίδια εγκληματικά σας λάθη. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε. <br />Τον λόγο έχει η κ. Φούντα, ειδική αγορήτρια της Δημοκρατικής Αριστεράς, για δεκαπέντε λεπτά.</speech><speech by="#s286"><from> ΝΙΚΗ ΦΟΥΝΤΑ</from> Ευχαριστώ, κύριε Πρόεδρε.<br />Κύριοι Υπουργοί, κύριοι συνάδελφοι, σχετικά με την εξωστρέφεια, δεν υπάρχει κανείς νομίζω σε αυτήν την Αίθουσα που να ακούει αυτήν την πολύ καλοβαλμένη λέξη και να πει ότι διαφωνεί με αυτό το σχέδιο νόμου. <br />Γνωρίζουμε τις παθογένειες του ελληνικού κράτους, γνωρίζουμε ότι ουσιαστικά οι εξαγωγές είναι και το τελευταίο success story, το οποίο φαίνεται να ξεθωριάζει τον τελευταίο χρόνο στην Ελλάδα. <br />Κύριε Υπουργέ, σύμφωνα με στοιχεία, έχουμε μείωση των εξαγωγών για το 2013 κατά 02,%. Μόλις το τελευταίο δίμηνο του 2013, δηλαδή το Νοέμβριο και το Δεκέμβριο, οι ελληνικές επιχειρήσεις έχασαν πωλήσεις ύψους ενός δισεκατομμυρίου. Αυτά λένε τα στοιχεία. <br />Πρέπει, λοιπόν, όλοι να αφουγκραστούμε τα στοιχεία της αγοράς, πρέπει επιτέλους να ακούσουμε τις μικρομεσαίες επιχειρήσεις οι οποίες πεθαίνουν και πρέπει να αρχίσουμε αυτό που λέμε «εξωστρέφεια» όχι από τους οργανισμούς αλλά από τη βάση, από τους ανθρώπους της αγοράς και ουσιαστικά να συνομιλήσουμε με αυτούς, με τους ίδιους τους πολίτες. <br />Εμείς θεωρούμε, λοιπόν, ότι αυτό το νομοσχέδιο φυσικά δεν λύνει τα προβλήματα ούτε της εξωστρέφειας ούτε της εξαγωγικής δραστηριότητας στην Ελλάδα αλλά θεωρούμε ότι μπορεί να είναι δυνητικά ένα βήμα ώστε να λειτουργήσει σωστότερα, λειτουργικά και διαχειριστικά όλο αυτό το εγχείρημα. <br />Η πολυδιασπαστικότητα και η πολυπλοκότητα ενός σχήματος, που φαίνεται ότι απλοποιείται στον Ενιαίο Φορέα Εξωστρέφειας, ίσως προσδώσει κάτι τελικά στην ελληνική αγορά. Γι’ αυτό και υπερψηφίζουμε αυτό το νομοσχέδιο, θέτοντας όμως τις σοβαρές επιφυλάξεις μας και τις ενστάσεις μας σε επιμέρους στοιχεία. <br />Θέλω να ξεκινήσω, λοιπόν, με τη συγχώνευση των δύο οργανισμών στον ενιαίο φορέα και το ενιαίο σχήμα, αυτό της «Ελληνικής Εταιρείας Επενδύσεως και Εξωτερικού Εμπορίου Α.Ε.». Πρόκειται για δύο οργανισμούς, την «Invest in Greece» και τον πρώην ΟΠΕ, οι οποίοι συγχωνεύονται, έχοντας όμως αρκετά διαφορετική γκάμα δραστηριοτήτων για να θεωρηθεί τόσο αυτονόητη η αποτελεσματική συγχώνευσή τους σε ένα συνεκτικό, διφυές σχήμα. <br />Η «Invest in Greece» είναι ο αρμόδιος εθνικός φορέας για την προώθηση, προσέλκυση και υποστήριξη των ιδιωτικών επιχειρήσεων και επενδύσεων. Μέχρι στιγμής δεν έχει επιδείξει δυστυχώς κανένα εντυπωσιακό έργο. Ο έτερος οργανισμός, που δραστηριοποιείται στην υλοποίηση της πολιτικής για τις εξαγωγές αλλά και την ενίσχυση της εξωστρέφειας, είναι αρκετά υποβαθμισμένος και παρουσιάζει ποικίλα προβλήματα. <br />Άρα, η στήριξή μας σε αυτό το νομοσχέδιο έχει να κάνει με το ότι ελπίζουμε το επόμενο σχήμα να είναι αποτελεσματικό και πιο στοχοθετημένο, να θέλει ουσιαστικά να προάξει αυτό που λέει, την εξωστρέφεια. <br />Ανακύπτει, όμως, εκ των πραγμάτων ένα εύλογο ερώτημα αναφορικά με τη λειτουργικότητα του νέου σχήματος. Αν από τη μια πλευρά η αναβάθμιση των υπό συγχώνευση φορέων είναι αναγκαία, αυτή θα έπρεπε να γίνει στη βάση ενός εμπλουτισμένου πλάνου με ενίσχυση των επιχειρησιακών δομών και ακριβή στοχοθεσία, κάτι που φαίνεται να λείπει από σχεδόν κάθε νομοθετική δραστηριότητα και πρωτοβουλία του Υπουργείου Ανάπτυξης. <br />Παραμένουμε δυστυχώς σε μια γενικόλογη περιγραφή και απλή σύμπτυξη και σύμπραξη καταστατικών, κύριε Υπουργέ. Δεν θα πούμε ότι η διαμόρφωση ενός ενιαίου φορέα δεν είναι προτιμότερη από την πολυδιάσπαση και τον κατακερματισμό που παρατηρείται αυτήν τη στιγμή. Είπαμε ότι θεωρούμε το αντίθετο και γι’ αυτό υποστηρίζουμε αυτήν την πρωτοβουλία. <br />Ωστόσο, μια λογική δημιουργίας νέων φορέων, που απλώς και μόνο στοχεύουν στη μείωση λειτουργικών εξόδων, είναι εγχείρημα χαμηλής σημασίας. Ζητάμε πολύ περισσότερα. <br />Δεν έχουμε πειστεί λοιπόν ότι η υπό συζήτηση συγχώνευση θα δουλέψει. Θέλουμε να δουλέψει και θέλουμε να είμαστε εδώ για να την ελέγχουμε.<br />Περιμένουμε, άλλωστε, από τον Υπουργό και τον Υφυπουργό στη συζήτηση που θα γίνει σε αυτές τις δύο συνεδριάσεις στην Ολομέλεια, να είναι πιο αναλυτικοί και ανοικτοί στις βελτιώσεις, να απαντήσουν στα ερωτήματα που τέθηκαν, γιατί σε πολλά από αυτά, δυστυχώς, δεν μας δόθηκαν οι πρέπουσες απαντήσεις. <br />Θα έπρεπε κατά τη γνώμη μας το Υπουργείο να είναι και πιο ανοικτό, καθώς πολλά διακηρύχθηκαν κατά καιρούς αναφορικά με τις επενδύσεις, τα οποία ίσως να μετέβαλαν δραστικά το πεδίο. Ωστόσο, πολύ λίγα από αυτά έχουν επιτευχθεί. <br />Βλέποντας, άλλωστε, τις συνεχείς αλλαγές και στο καταστατικό στη στοχοθεσία της «Invest in Greece» εύλογα μπορεί κανείς να αναρωτηθεί για τη στρατηγική προσέλκυσης των επενδύσεων. Τελικά αυτή υφίσταται ή απλώς κάνουμε προσθήκες σε καταστατικά και ασκήσεις επί χάρτου; Θα θέλαμε από το Υπουργείο να ακούσουμε κάτι σχετικό με την εσωστρέφεια και τον τρόπο που επιλαμβάνεται το Υπουργείο αυτόν τον όρο, γιατί έχει μεταβληθεί σε έννοια-πανάκεια, κύριε Υπουργέ, τον τελευταίο καιρό μετά τη θεμελιακή εισαγωγή της στην καθημερινότητα του πολιτικού λεξιλογίου με τη στρατηγική Ευρώπη 2020. Την επικαλούνται όλοι συνεχώς και από ό,τι φαίνεται, δυστυχώς χωρίς αποτελέσματα.<br />Όμως, δεν γίνεται πολιτική με τις έννοιες. Πρέπει να δούμε σε τι αυτές συνίστανται και πώς παράγουν επιτέλους αποτελέσματα. Για εμάς, λοιπόν, εξωστρέφεια δεν είναι μόνο ο όρος, δεν είναι μόνο η λέξη. Προχωρά πέρα από τις διεθνείς δημόσιες σχέσεις, πέραν μιας μη βιώσιμης ανταγωνιστικότητας που θα βασίζεται σε φθηνό εργατικό δυναμικό, πέραν του απολύτως απαραίτητου διεθνούς εμπορίου προϊόντων και υπηρεσιών ή της προσέλκυσης άμεσων ξένων επενδύσεων. <br />Δεν συνιστά -ας πούμε- εξωστρεφή δραστηριότητα ένα ολοκληρωμένο δίκτυο σιδηροδρομικών μεταφορών που να συνδέει τους εμπορευματικούς κόμβους, κύριε Υπουργέ, ένα ολοκληρωμένο δίκτυο συνδυασμένων μεταφορών που θα συνδέει τη χώρα μας με το εξωτερικό αίροντας και τις ενδοπεριφερειακές ανισότητες; Αυτή η εξωστρέφεια αναφέρεται στον παραγωγό, στον πολίτη, στην καθημερινότητα. Αυτήν την εξωστρέφεια θέλουμε να προάγουμε. <br />Με αφορμή αυτό θα ήθελα να σας ζητήσω να δεσμευθείτε ότι στην επόμενη προγραμματική περίοδο 2014-2020 για την Ελλάδα, που προάγει αυτού του τύπου τις συνδέσεις, η σιδηροδρομική Εγνατία θα γίνει πραγματικότητα και θα υλοποιηθεί και ο δυτικός άξονας, ο άξονας Ηγουμενίτσα-Πάτρα, Ηγουμενίτσα- Αντίρριο. Θα ήθελα να δεσμευθείτε γι’ αυτό.<br />Τέλος στην ανισόρροπη ανάπτυξη, τέλος πραγματικά στις κακές πολιτικές, στις κακές πρακτικές του παρελθόντος. Πρέπει όλοι να βάλουμε προτεραιότητες μέσα σε αυτήν την Αίθουσα και να προσπαθήσουμε να υλοποιηθεί κάθε δραστηριότητα και κάθε δομή και έργο προτεραιότητας προς αυτήν την κατεύθυνση. <br />Προχωρούμε σε σημεία κριτικής για το νομοσχέδιο, σημεία που θεωρούμε ότι δεν έχουν επαρκώς διευκρινισθεί, σημεία όπου υπάρχουν κενά. <br />Ένα θέμα που ετέθη και δεν απαντήθηκε, κύριε Υπουργέ, είναι η σχέση του νέου φορέα με την κεντρική διοίκηση. Σύμφωνα με την έκθεση των Ολλανδών εμπειρογνωμόνων της Task Force, υπάρχει ένας διαχωρισμός ανάμεσα στην policy unit και στην agency, δηλαδή σ’ αυτόν που θα ορίζει την στρατηγική της χώρας σε στρατηγικό επίπεδο όσον αφορά την εξωστρέφειά της και τη θέση της στις αγορές του εξωτερικού και σε αυτόν τον φορέα που θα έφερνε εις πέρας όσα θα έπρεπε να διεκπεραιωθούν, δηλαδή την καθημερινή διεκπεραιωτική δουλειά που έχει να κάνει αυτός ο οργανισμός. <br />Και σε παλαιότερη παρουσίαση για την εξωστρέφεια, ο Υφυπουργός κ. Μηταράκης είχε πει ότι η «Ελληνική Εταιρεία Επενδύσεων και Εξωτερικού Εμπορίου» θα υπάγεται διοικητικά στο Υπουργείο Ανάπτυξης και θα λειτουργεί σε συνεργασία και υπό τη Συντονιστική Επιτροπή Εξωστρέφειας, ενώ θα τη συνδράμει –«συνδράμει» ήταν η λέξη που χρησιμοποίησε- η Γενική Διεύθυνση Διεθνούς Οικονομικής και Εμπορικής Πολιτικής του ΥΠΑΑΝ. Όλα αυτά μπορεί να φαίνονται τίτλοι και ουσιαστικά ονομασίες υπουργείων και οργανισμών στη σειρά, αλλά είναι πολύ σημαντικά για το αν θα λειτουργήσει το νέο σχήμα, αν θα γίνει πιο ευέλικτο, πραγματικά αποτελεσματικό και δεν θα εμπλέκονται στα γρανάζια των τριών υπουργείων όλες οι εξαγωγικές πρωτοβουλίες των πολιτών και των επιχειρήσεων. <br />Δεν υπάρχει κατά συνέπεια σαφήνεια αναφορικά με τη σχέση της νέας εταιρείας με τη Γενική Διεύθυνση Διεθνούς Οικονομικής και Εμπορικής Πολιτικής. Να σημειωθεί ότι η διεύθυνση αυτή λειτουργεί ως policy unit στο Υπουργείο Ανάπτυξης, παρακολουθεί και έχει την ευθύνη για τη συμμετοχή της χώρας μας στα αρμόδια όργανα για θέματα εξωτερικού εμπορίου.<br />Επίσης, δεν έγινε σαφές γιατί θεωρείτε ότι το σχήμα όπου τη στρατηγική χαράζει το ΔΣ της νέας εταιρείας είναι λειτουργικότερο, ενώ είναι προβληματικό το ότι η εθνική στρατηγική και οι στόχοι καθορίζονται πλέον από τη Γενική Διεύθυνση του ΥΠΑΝ. <br />Ένα δεύτερο σημείο που μας προβληματίζει είναι το θέμα της ίδιας της διάρθρωσης του νέου φορέα. Οργανόγραμμα δεν υπάρχει. Ζητήσαμε σε όλες τις επιτροπές να το δούμε. Δυστυχώς η προχειρότητα εδώ είναι εμφανής. <br />Αριθμητική εκτίμηση για το προσωπικό επίσης δεν υπάρχει μέσα στο νομοσχέδιο. Στην τελευταία επιτροπή ο Υπουργός μας απάντησε ότι το σχήμα δύναται να απασχολήσει ογδόντα άτομα. Αυτό δεν προστέθηκε με κάποια νομοτεχνική βελτίωση. Αναμένουμε αντίστοιχη πρωτοβουλία του Υπουργείου. <br />Έχουμε, όμως, διάφορα δεδομένα. Πρώτον, ο ΟΠΕ λειτουργεί αυτή τη στιγμή με είκοσι εννιά υπαλλήλους, ενώ οι οργανικές του θέσεις είναι εκατό. Από την άλλη, η «Invest in Greece» επίσης λειτουργεί με είκοσι εννιά υπαλλήλους, ενώ οι οργανικές της θέσεις είναι περίπου εξήντα. Άρα, δύναται το Υπουργείο να δημιουργήσει έναν πολύ «δύσκαμπτο» οργανισμό των εκατόν εξήντα ατόμων στο νέο σχήμα, πράγμα που δεν θέλουμε σε καμμία περίπτωση να συμβεί. Αναμένουμε, λοιπόν, την προσθήκη αυτής της πρόβλεψης για τον αριθμό των ατόμων και φυσικά τα κριτήρια κάτω από τα οποία θα γίνουν οι προσλήψεις. <br />.<br />Δεύτερον, γίνεται λόγος για διαδικασία αξιολόγησης –ορθώς φυσικά, δεν μπορούσαμε να μη συμφωνούμε με αυτή- αλλά χωρίς αυτή να περιγράφεται. <br />Τρίτον, γίνεται λόγος για προσλήψεις από την αγορά, χωρίς τη σαφή δέσμευση ότι τα κριτήρια επιλογής θα καθορίζονται και από το ΑΣΕΠ. Γνωρίζουμε ότι υπάρχουν άνθρωποι στην αγορά που ξέρουν το αντικείμενο πάρα πολύ καλά, έχουμε ανάγκη από αυτούς, αλλά θέλουμε κάθε πρόσληψη να γίνει με πολύ σοβαρά και δίκαια κριτήρια.   <br />Ένα ακόμη ζήτημα -το οποίο είναι και το πιο μελανό σημείο για εμάς στο νομοσχέδιο- είναι πως προβληματίζει ότι η αρμοδιότητα καθορισμού της στρατηγικής θα δοθεί σε ένα ΔΣ το οποίο θα είναι εξ ολοκλήρου διορισμένο από τον Υπουργό. Κατά τη γνώμη μας, δεν παρέχεται η αναγκαία διασφάλιση -κατόπιν και της μακρόχρονης εμπειρίας που έχουμε από ΔΣ, τα οποία είναι καθορισμένα απευθείας από τους Υπουργούς, προφανώς με κομματικά κριτήρια και όπως είπαμε πάρα πολλές φορές, αν όχι μόνο με αυτά- αν είναι ουσιαστικά λειτουργικό ένα τέτοιο ΔΣ. <br />Και ρωτάμε: Δεν θα έπρεπε να καθορίζεται εξαρχής ένα μίνιμουμ προσόντων; Δεν θα έπρεπε να υπάρχει, τουλάχιστον, μια σχετική συζήτηση, ενημέρωση και έγκριση από τη Βουλή, ειδικά μάλιστα εφόσον ο Πρόεδρος -και τα μέλη του προφανώς- του ΔΣ μπορούν να έχουν και εκτελεστικές αρμοδιότητες; <br />Ζητάμε και θέλουμε αυτά τα καθοριστούν και να μπουν ως νομοτεχνική βελτίωση από το Υπουργείο. <br />Όσον αφορά την εκκαθάριση του ΟΠΕ, αυτό συνιστά ένα στοίχημα το οποίο έχει πολλές δυσκολίες εξαιτίας της πολυπλοκότητας των ζητημάτων που προβλέπεται και ενδέχεται να ανακύψουν. Τονίσαμε και στην επιτροπή ότι μας ενδιαφέρει να διασφαλιστεί ότι δεν θα υπάρχουν προβλήματα στην εύρυθμη εκτέλεση των προγραμμάτων και των δράσεων που ήδη έχουν αναληφθεί. <br />Ζητήσαμε, κύριε Υφυπουργέ, να δεσμευθείτε ότι δεν θα χαθεί ούτε ένα ευρώ. Είπατε ότι αυτό θα το διασφαλίσετε κάνοντας κάποιες προσθήκες. Δυστυχώς, δεν έχουμε δει καμμία νομοτεχνική βελτίωση. <br />Θέλουμε να πιστεύουμε ότι στο μεταβατικό αυτό στάδιο των επόμενων μηνών δεν θα χαθεί πραγματικά καμμία πρωτοβουλία εξαγωγικής δραστηριότητας, όσο μικρή και να είναι. Δυστυχώς, αυτήν τη στιγμή το μόνο που έχουμε στα άρθρα του νομοσχεδίου είναι ότι από 1-4-2014 ουσιαστικά θα παύσει να υφίσταται ο προηγούμενος οργανισμός, ο ΟΠΕ. Καμμία διασφάλιση δεν υπάρχει για τη μεταβατικότητα. Αναμένουμε την ομιλία σας και τις εξηγήσεις. <br />Να ολοκληρώσω λέγοντας ότι όσον αφορά τη μεταφορά μιας σειράς αρμοδιοτήτων από τις υπηρεσίες του ΥΠΕΞ στην «Ελληνική Εταιρεία Επενδύσεων και του Εξαγωγικού Εμπορίου» στο ΥΠΑΝ, έχουμε κάποιες ενστάσεις. <br />Ξεκινάω λέγοντας ότι σε γενικές γραμμές είναι πολύ θετική η κατεύθυνση του συντονισμού των δύο Υπουργείων και μάλιστα με μνημόνια συνεργασίας. <br />Επίσης, θετική είναι και η λογική της διυπουργικής κινητικότητας που ορίζεται μεταξύ αυτών των δύο Υπουργείων και καθιερώνεται για έναν αριθμό υπαλλήλων, μεταξύ του Υπουργείου Ανάπτυξης και του Υπουργείου Εξωτερικών, με το γνώμονα όμως ότι αυτή η κινητικότητα θα έπρεπε να μην αποβαίνει σε βάρος εξειδικευμένου προσωπικού που διαθέτει η διοίκηση.  <br />Για την αναγκαιότητα του συντονισμού –όπως συχνά έχει επισημανθεί- και την αποτελεσματικότερη εξωστρέφεια το παρόν νομοσχέδιο δεν φαίνεται να αντιμετωπίζει την πολυδιάσπαση αυτών των φορέων δημιουργώντας αυτό το τριπλό σχήμα που είπαμε –Υπουργείο Εξωτερικών, Υπουργείο Ανάπτυξης και Ελληνικής Εταιρείας Επενδύσεων Εξωτερικού Εμπορίου- το οποίο για εμάς αυτό θα φέρει μια πολυδιάσπαση φορέων, ενεργειών και πόρων. <br />Ως προς την ποιότητα αυτού του προσωπικού υπάρχει ο κίνδυνος μιας άνισης κατάστασης, ενώ το ΥΠΕΞ μπορεί να διαθέτει ουσιαστικά προσωπικό προς την εταιρεία, δυστυχώς η αντίστροφη διαδικασία διάθεσης προσωπικού από την εταιρεία προς το Υπουργείο Εξωτερικών ενδέχεται να είναι άνιση διότι δεν υπάρχει η διασφάλιση ότι το προσωπικό θα είναι αναλόγων προσόντων. Μας προβληματίζει, λοιπόν, το πώς θα λειτουργήσει το νέο σχήμα.<br /><br />Ζητήσαμε να μας ενημερώσετε –και με αυτό κλείνω- κύριε Υπουργέ, για την πρόταση των εμπειρογνωμόνων της TASK FORCE για το θέμα των αρμοδιοτήτων των δύο Υπουργείων σε μια ενιαία και επιτελική policy υnit που θα χαράζει τη στρατηγική εξωστρέφειας και προσέλκυσης επενδύσεων. Δυστυχώς, όμως, σε αυτό δεν πήραμε απάντηση. Για εμάς αυτό θα ήταν το πιο ευέλικτο και το πιο σωστό σχήμα.<br />Στηρίζουμε το συγκεκριμένο νομοσχέδιο, επειδή θεωρούμε ότι ίσως λύσει τα πολλά προβλήματα στον τομέα της εξωστρέφειας που τόσο έχουμε ανάγκη. <br />Αναμένουμε τις απαντήσεις στα τόσο εύλογα –θεωρούμε- ερωτήματα που θέσαμε και περιμένουμε ουσιαστικά αυτός ο νέος φορέας να γίνει λιγότερο γραφειοκρατικός, λιγότερο δυσλειτουργικός και πιο πολύ ευέλικτος κυρίως για τους παραγωγούς αλλά και για τις επιχειρήσεις. <br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Φούντα.<br />Τον λόγο έχει ζητήσει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου. Φαντάζομαι ότι θέλετε να υποστηρίξετε την τροπολογία σας.<br />Ορίστε, κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ευχαριστώ, κυρία Πρόεδρε.<br />Κυρίες και κύριοι συνάδελφοι, καταθέσαμε μία τροπολογία την οποία θεωρούμε αναγκαία και από τις συζητήσεις που προέκυψαν στην αρμόδια επιτροπή. Αφορά καταδίκους –όχι υποδίκους, προσέξτε- που κατά τη δημοσίευση του νόμου αυτού έχουν καταδικαστεί μέχρι δέκα χρόνια κάθειρξη και είναι ασθενείς με βαριές ασθένειες. <br />Παραδείγματος χάριν, οι οροθετικοί –κυρία Κατριβάνου, ξέρετε, τα είχαμε πει και στην επιτροπή- ασθενείς με καρκίνο, σκλήρυνση κατά πλάκας, ημιπληγίες, παραπληγίες, μεταμοσχεύσεις καρδιάς, ήπατος, φορείς του συνδρόμου της επίκτητης ανοσοποιητικής ανεπάρκειας ή πάσχουν από κακοήθη νεοπλάσματα, καθώς και οι κρατούμενες μητέρες –πήγα στις φυλακές και πραγματικά αξίζει να πάτε, λυπήθηκα πάρα πολύ- που κατά τη δημοσίευση του παρόντος έχουν μαζί τους τα ανήλικα τέκνα, απολύονται υπό τον όρο της ανάκλησης, εφόσον έχουν εκτίσει τα 2/5 της ποινής. <br />Την απόλυσή τους διατάσσει ο Εισαγγελέας Πλημμελειοδικών του τόπου έκτισης, αφού λαμβάνει υπ’ όψιν πιστοποιητικά δημοσίου νοσοκομείου που υπάρχουν στο φάκελό τους και τα οποία έχουν βγει μέχρι 31-12, για να αποφύγουμε μεταγενέστερα.<br />Εξαιρούνται από τη ρύθμιση αυτή τα αδικήματα των καταχραστών του δημοσίου του νόμου 1608, οι παιδεραστίες, οι εγκληματικές οργανώσεις, οι αρπαγές κ.λπ. Είναι δύο, τρία άρθρα. Θα τα δείτε.<br />Η δεύτερη διάταξη, την οποία θεωρούμε απαραίτητη –και παρακαλώ να ψηφιστεί- είναι όταν κάποιος επικίνδυνος εγκληματίας μετάγεται να δικαστεί από τις φυλακές του τόπου του σε δικαστήριο άλλης πόλεως να μπορεί ύστερα από κρίση του εισαγγελέα μεταγωγών να κρατείται προσωρινά, μέχρι να εκδικαστεί η υπόθεσή του, σε αστυνομικό τμήμα.<br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Νικόλαος Μωραΐτης.<br />ΝΙΚΟΛΑΟΣ ΜΩΡΑΪΤΗΣ: Κύριε Υπουργέ, φέρνετε το νομοσχέδιο για να δώσετε –λέτε- ώθηση στις εξαγωγές προς όφελος του λαού. Στην ουσία, όμως, η πολιτική σας στοχεύει στο να υπηρετήσετε, να θωρακίσετε τα συμφέροντα των μεγάλων επιχειρήσεων. Έχουμε μία ακόμη παρέμβαση του αστικού κράτους στην υπηρεσία των μονοπωλίων.<br />Κατά τη γνώμη μας, κανένα ουσιαστικό βήμα δεν μπορεί να γίνει προς τα εμπρός, να ανοίξει δηλαδή ο δρόμος της φιλολαϊκής ανάπτυξης, όσο κυριαρχούν στην οικονομία και σε στρατηγικής σημασίας τομείς το μονοπωλιακό κεφάλαιο και οι φορείς του.<br />Κανένα βήμα δεν μπορεί να γίνει προς όφελος των λαϊκών συμφερόντων όσο η Ελλάδα είναι εγκλωβισμένη στους ιμπεριαλιστικούς μηχανισμούς, στις δεσμεύσεις των διακρατικών ενώσεων, δηλαδή Ευρωπαϊκή Ένωση, Παγκόσμιο Οργανισμό Εμπορίου, ΟΟΣΑ.<br />Προϋπόθεση για τη λαϊκή ευημερία είναι να μετατραπούν σε λαϊκή περιουσία τα συγκεντρωμένα μέσα παραγωγής, όπως η γη, οι πλουτοπαραγωγικές πηγές της χώρας, τα μέσα και οι τομείς στρατηγικής σημασίας.<br />Για να δούμε σήμερα πού συγκεντρώνεται το εμπόριο για ποιους δίνετε τη μάχη. Με επίσημα δικά σας στοιχεία, το 1,5% των εμπορικών επιχειρήσεων έχει πάνω από το 50% των πωλήσεων. Επιχειρήσεις που μετριούνται στα δάχτυλα του ενός χεριού μονοπωλούν την αγορά σε πολλά προϊόντα. Το ίδιο συμβαίνει και στην ένδυση, στην υπόδηση, στο έπιπλο και στα τρόφιμα που και εκεί διαμορφώνονται μονοπωλιακές καταστάσεις. <br />Παρά τις μεγάλες κουβέντες της συγκυβέρνησης ότι με τη δημιουργία του Ενιαίου Φορέα Εξωστρέφειας και της «Ελληνικής Εταιρείας Επενδύσεων και Εξωτερικού Εμπορίου» θα έχουμε άνοιγμα των αγορών, των εξαγωγών για τους ανθρώπους του μόχθου, γι’ αυτούς που παράγουν, δηλαδή τους αγρότες, τους κτηνοτρόφους, τους μικροεπαγγελματίες, τους αυτοαπασχολούμενους, του μικροέμπορους, τους μικροβιοτέχνες, αυτό δεν πρόκειται να συμβεί, διότι ο καπιταλιστικός δρόμος ανάπτυξης είναι δρόμος συγκέντρωσης της παραγωγής, του εμπορίου, των υπηρεσιών και των τροφίμων. Αυτός είναι ο δρόμος που εξασφαλίζει και διαιωνίζει αντικειμενικά την κυριαρχία των μονοπωλίων σε όλους τους τομείς της παραγωγής και της οικονομίας.<br />Από την άλλη μεριά, αυτός ο δρόμος οδηγεί στον εκτοπισμό των μικρών εμπόρων, της βιοτεχνίας, των ελεύθερων επαγγελματιών, των φτωχομεσαίων αγροτοκτηνοτρόφων, διότι δίνει όλες τις δυνατότητες στις μεγάλες επιχειρήσεις – που αντικειμενικά έτσι και αλλιώς έχουν τα πλεονεκτήματα στο σύγχρονο καπιταλισμό- να συγκεντρώνουν όλο και περισσότερο στα χέρια τους αυτά τα προϊόντα στον τουρισμό, στο εμπόριο και στην αγροτοκτηνοτροφική παραγωγή, δηλαδή σε κάθε οικονομική δραστηριότητα. Θησαυρίζουν τα μονοπώλια και μάλιστα εν μέσω κρίσης και βέβαια φορτώνουν στους εργαζόμενους αυτήν την κρίση. Έχουμε κυριαρχία των μονοπωλίων παντού και εξοβελισμό των μικρών. Αυτούς υπηρετεί η πολιτική σας, αυτοί θα είναι οι κερδισμένοι και με το νέο νόμο που προωθείτε.<br />Για να δούμε σε διάφορους τομείς ποιος έχει το πάνω χέρι, ποιος κερδίζει. Για παράδειγμα, στο φάρμακο –που για τα λαϊκά στρώματα είναι πανάκριβο και απλησίαστο- έχουμε εξαγωγές και κέρδη με ουρά. Οι ελληνόκτητες φαρμακοβιομηχανίες κάνουν χρυσές δουλειές με τις πολιτικές φαρμάκου και όχι μόνο αυτό αλλά κάνουν και εξαγωγές φαρμάκων αποκομίζοντας τεράστια κέρδη. <br />Σας παραθέτω ορισμένα στοιχεία ενδεικτικά για τον κλάδο του φαρμάκου στη χώρα μας: Τριπλασίασε τα καθαρά του κέρδη. Το 2012, σε σύγκριση με το 2011, είχαμε αύξηση 3,6% έναντι 1,2% το 2011. Για το 2013 αναμένεται νέα αύξηση. Ήδη από στοιχεία που έδωσε η ΕΛΣΤΑΤ για το πρώτο εξάμηνο καταγράφεται αύξηση του όγκου παραγωγής και των κερδών που πλησιάζει το 11%. <br />Η ελληνική φαρμακοβιομηχανία καταγράφει αύξηση κερδών και λόγω εξαγωγών και αύξησης της χρήσης περισσότερων γενοσήμων φαρμάκων εγχώριας παραγωγής στην ελληνική φαρμακευτική αγορά. Όπως προκύπτει από στοιχεία της Ελληνικής Στατιστικής Αρχής, μια σειρά από εταιρείες αυξάνουν κάθε χρόνο τις εξαγωγές τους, καυχιούνται μάλιστα ότι τα διεθνή κέντρα έχουν φοβηθεί το ελληνικό φάρμακο. <br />Ο Πρόεδρος της Πανελληνίας Ένωσης Φαρμακοβιομηχανίας ανέφερε ότι αυτήν τη στιγμή είμαστε στις κορυφαίες θέσεις των εξαγωγικών προϊόντων, ότι μπορούμε να συμβάλουμε στις εξαγωγές της τάξης των 3,5 δισεκατομμυρίων ευρώ. <br />Αυτό δείχνει καθαρά ποιους υπηρετεί η πολιτική σας και, από την άλλη μεριά, το φάρμακο είναι, όπως ανέφερα, απλησίαστο για εκατομμύρια άνεργους και άλλους εργαζόμενους, φτωχούς αγρότες που δεν έχουν πρόσβαση στη στοιχειώδη φαρμακευτική περίθαλψη. <br />Στους φαρμακοβιομήχανους «κλείνει το μάτι» και ο ΣΥΡΙΖΑ. Τα είπε ο εκπρόσωπός του στην κοπή της πίτας της Πανελλήνιας Ένωσης Φαρμακοβιομηχανίας.<br />Μεταφέρω το μήνυμα του Προέδρου του ΣΥΡΙΖΑ, ο οποίος ανέφερε ότι εκτιμούν πως ο τομέας παραγωγής φαρμάκου είναι αξιόπιστος στη χώρα, έχει συγκριτικό πλεονέκτημα, μπορεί να κατακτήσει και να μπει στις αγορές της Ευρώπης και αλλού και κατέληξε ότι ως Κυβέρνηση είναι αποφασισμένοι να αναπτύξουν αυτό το συγκριτικό πλεονέκτημα. <br />Σήμερα εδώ, ο εκπρόσωπος του ΣΥΡΙΖΑ ο κ. Σταθάκης, αλλά πολύ περισσότερο στην επιτροπή, μίλησε για κατακερματισμό, για σύμπλεγμα αρμοδιοτήτων που φέρει –λέει- το νέο νομοσχέδιο σε πολλά Υπουργεία και είπε ότι χρειάζεται σωστή λειτουργία του οργανισμού για να επιτευχθούν οι στόχοι. <br />Δεν είπε κουβέντα για τις αιτίες, για τις δεσμεύσεις που έχει η χώρα στην Ευρωπαϊκή Ένωση και στον Παγκόσμιο Οργανισμό Εμπορίου. Δεν είπε τίποτα για την ενιαία εσωτερική αγορά, που ψήφισε και στηρίζει ο ΣΥΡΙΖΑ, που επιτρέπει τις αθρόες εισαγωγές, φθηνότερων ιδίως προϊόντων, από τρίτες χώρες, στο πλαίσιο του ελεύθερου εμπορίου και των διεθνών καπιταλιστικών συμφωνιών. Και δεν ωφελούνται οι λαοί των χωρών, όπου έχουμε εισαγωγή προϊόντων, αφού δουλεύουν με μεροκάματα εξαθλίωσης. Για παράδειγμα, εισάγουμε οπωροκηπευτικά προϊόντα από Αργεντινή και Βραζιλία και εκεί οι λαοί τους μπορεί να πεινάνε. Αυτή είναι η βαρβαρότητα του συστήματος που υπηρετείτε, του καπιταλισμού.<br />Για να δούμε τώρα και σε άλλους τομείς ποιος κερδίζει: Τα μονοπώλια στα τρόφιμα και ποτά έχουν κερδοφορία, εξαγωγές, κυριαρχία, με εργάτες όμως είλωτες. Θησαυρίζουν και μάλιστα εν μέσω κρίσης, που όπως αναφέραμε τη φορτώνουν στους εργαζομένους τους. Έχουμε αύξηση των εξαγωγών, αλλά οι εργάτες είναι ισοπεδωμένοι. Έχουμε κυριαρχία στην αγορά αλλά εξοβελισμό των μικρών, που κάπως τους ανταγωνίζονταν μέχρι πρότινος, γιατί οι μεγάλες επιχειρήσεις έχουν υψηλά περιθώρια κέρδους, που τους επιτρέπουν άνετα να απορροφούν τις όποιες αυξήσεις στο κόστος των πρώτων υλών. <br />Σημειωτέον ότι αυτά συμβαίνουν την ώρα που η επιθετικότητα της μεγαλοεργοδοσίας ενάντια στους εργάτες είναι σε πλήρη εξέλιξη. Σύμφωνα με ανακοίνωση της Ομοσπονδίας Εργατοϋπαλλήλων Γάλακτος, Τροφίμων και Ποτών, στην «ΟΛΥΜΠΟΣ» είχαμε μείωση μισθών και απολύσεις, στην «ΑΓΝΟ» διώξεις συνδικαλιστών, απολύσεις, διαθεσιμότητες, απληρωσιά και καταστολή με ΜΑΤ των αγώνων, στη «ΝΟΥΝΟΥ» είχαμε απολύσεις συνδικαλιστών, φίμωση των εργαζομένων με τρομοκρατία και απειλές, εφαρμογή του δόγματος «νόμος και τάξη» παντού, στη «ΦΑΓΕ», παρά την άμεση κινητοποίηση των εργαζομένων, επιβλήθηκε εκ περιτροπής εργασία, στην «ΕΒΓΑ» έχουμε εργαζόμενους με 511 ευρώ, στον «ΚΑΝΑΚΗ» απληρωσιά, στη «ΜΕΒΓΑΛ», στην «ΑΛΛΑΤΙΝΗ», στον «ΚΑΤΣΕΛΗ» εκατοντάδες εργαζόμενοι μετέωροι και σε απόγνωση. <br />Κι ενώ συμβαίνουν όλα αυτά, πάνω στα συντρίμμια των εργατών έχουμε την Ελληνική Βιομηχανία Τροφίμων και Ποτών να είναι μια δυναμική, ανταγωνιστική και εξωστρεφής βιομηχανία με σημαντικές επενδύσεις και επιχειρηματική δραστηριότητα στην Ελλάδα, στα Βαλκάνια, σε ολόκληρη την Ευρώπη αλλά και στις Ηνωμένες Πολιτείες. <br />Επίσης, θυμίζουμε ότι η «VIVARTIA» το 2007 ολοκλήρωσε την εξαγορά βουλγαρικής και κυπριακής γαλακτοβιομηχανίας. Η «ΦΑΓΕ» το 2008 επένδυσε 70 εκατομμύρια δολάρια στις Ηνωμένες Πολιτείες λειτουργώντας εργοστάσιο γιαούρτης στη Νέα Υόρκη, με δυνατότητα επεξεργασίας 60 εκατομμυρίων λίτρων γάλακτος ετησίως. Από δημοσιοποιημένα στοιχεία προκύπτει ότι η δραστηριότητα εκεί απέδωσε πλεονέκτημα με πολλά εκατομμύρια δολάρια. Ενδεικτικά το 2010, που ήταν χρονιά κρίσης, στο πρώτο εξάμηνο οι πωλήσεις παρουσίασαν σταθερή πορεία αύξησης. Αυτή είναι η κατάσταση που επικρατεί στα τρόφιμα, ποτά και γάλατα. <br />Από την άλλη μεριά, ενώ συμβαίνουν όλα αυτά, η ελληνική κτηνοτροφία καταρρέει. Το ανέφεραν εδώ αλλά και στην επιτροπή τα κόμματα του ευρωμονόδρομου. Δεν είπαν όμως κουβέντα για τις αιτίες. Κατηγόρησαν αυτά τα κόμματα τη συγκυβέρνηση για τις εξελίξεις γύρω απ’ τη φέτα, τις ελιές Καλαμών, την εκχώρηση του δικαιώματος στον Καναδά για προϊόντα ονομασίας προέλευσης. Δεν είπαν όμως κουβέντα για την Ευρωπαϊκή Ένωση, που έκανε τη συμφωνία με τον Καναδά με τη σύμφωνη γνώμη του Κολλεγίου των Επιτρόπων. Αυτό έγινε και σκόπιμα το αποκρύπτετε. <br />Δεν είπαν απολύτως τίποτα για το ότι τα καλά και ποιοτικά προϊόντα που παράγει η Ελλάδα λόγω των εδαφοκλιματολογικών πλεονεκτημάτων και της πείρας του λαού μας, όπως είναι η ελληνική φέτα και οι ελιές Καλαμών αλλά και άλλα προϊόντα, όχι μόνο δεν προστατεύονται στο πλαίσιο της Ευρωπαϊκής Ένωσης αλλά υπονομεύονται για να εξυπηρετηθούν τα συμφέροντα των επιχειρηματικών ομίλων. <br />Τέτοιες καταστάσεις θα συνεχίζονται όσο παραμένει η χώρα στην Ευρωπαϊκή Ένωση. Θα αμφισβητούνται και θα καταστρέφονται παραγωγικές δυνάμεις και δυνατότητες. <br />Λύση για ανάπτυξη που συμφέρει το λαό και τη χώρα είναι η αποδέσμευση από τη λυκοσυμμαχία της Ευρωπαϊκής Ένωσης και ο σχεδιασμός της φιλολαϊκής οικονομίας με λαϊκή εξουσία. Έτσι θα εξυπηρετούνται οι ανάγκες του λαού και θα διασφαλίζεται η λαϊκή ευημερία. <br />Διαφορετικά, όσο παραμένει εντός της Ευρωπαϊκής Ένωσης η χώρα, όσο υλοποιείται η κοινή αγροτική πολιτική, θα υπονομεύονται η ελληνική αγροτική παραγωγή και η προσπάθεια για την ικανοποίηση των λαϊκών αναγκών με φθηνά και υγιεινά τρόφιμα, θα καταστρέφονται παραγωγικές δυνατότητες, θα επεκτείνεται η φτώχεια και η εξαθλίωση παντού. <br />Για αυτό, όπως αναφέραμε, υπάρχουν χαμένοι και κερδισμένοι. Μεγάλοι κερδισμένοι, είτε σε συνθήκες ανάπτυξης είτε σε συνθήκες κρίσης, είναι οι μεγάλοι επιχειρηματικοί όμιλοι, τα μονοπώλια, που θα δουν τα κέρδη τους για μία ακόμη φορά -και με το νέο νόμο που συζητάμε- να πολλαπλασιάζονται γοργά. <br />Οι εργαζόμενοι μπροστά στους πανηγυρισμούς της συγκυβέρνησης και στα συνθήματα περί ανάπτυξης, επενδύσεων, εξαγωγών και εξωστρέφειας πρέπει να ορθώσουν τα δικά τους αιτήματα για το δικό τους συμφέρον. Η ανάπτυξη και οι επενδύσεις δεν αφορούν τα λαϊκά στρώματα. Αφορούν τους επιχειρηματικούς ομίλους. Για τη μεγάλη πλειοψηφία του λαού η ανάπτυξη πάει χέρι-χέρι με τη φορολογία, την ανεργία, την κακοπληρωμένη εργασία, την εξαθλίωση.<br />Επιβεβαιώνεται ο παρασιτισμός του καπιταλιστικού τρόπου παραγωγής και η αναγκαιότητα και η ρεαλιστικότητα της ανατροπής του για έναν άλλο δρόμο ανάπτυξης που θα υπηρετεί τις λαϊκές ανάγκες, τις ανάγκες των λαϊκών στρωμάτων και όχι των μονοπωλίων, των επιχειρηματικών ομίλων και την κερδοφορία αυτών. <br />Θέλουμε ανάπτυξη που θα γίνεται με κεντρικό σχεδιασμό, με εργατικό έλεγχο, όπου θα έχουμε κοινωνικοποίηση των βιομηχανιών, των αγροτικών εφοδίων, της μεταποίησης αλλά και της γης. Θέλουμε ανάπτυξη, η οποία θα στηρίζεται στους αγροτικούς παραγωγικούς συνεταιρισμούς των μικροπαραγωγών και στο πλαίσιο της οποίας θα υπάρχει η δυνατότητα να προγραμματίζονται η φυτική, η ζωική παραγωγή και η αλιεία στο βαθμό που χρειάζονται για την κάλυψη των σύγχρονων διατροφικών λαϊκών αναγκών, ώστε να παράγονται φθηνά και καλά τρόφιμα αλλά και πρώτη ύλη για τη μεταποίηση. <br />Θέλουμε να υπάρχει κρατικός φορέας συγκέντρωσης και εμπορίας και να αναπτυχθούν κλάδοι του αγροτικού τομέα, όπως για παράδειγμα η κτηνοτροφία. Σήμερα εξαιτίας της αντιαγροτικής πολιτικής της Ευρωπαϊκής Ένωσης εισάγουμε κτηνοτροφικά προϊόντα και φεύγει έξω συνάλλαγμα αρκετών δισεκατομμυρίων. Η ανεργία θα συρρικνωθεί. Θα ικανοποιηθούν οι διατροφικές ανάγκες. <br />Αυτό, όμως, σημαίνει σύγκρουση, ρήξη και ανατροπή της καπιταλιστικής βαρβαρότητας. Σημαίνει αποδέσμευση από την Ευρωπαϊκή Ένωση με μονομερή διαγραφή του χρέους και οικοδόμηση της λαϊκής οικονομίας με λαϊκή εργατική εξουσία.<br />Για όλους τους παραπάνω λόγους που αναφέραμε καταψηφίζουμε το παρόν νομοσχέδιο.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε συνάδελφε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί συνοδοί τους από το Γυμνάσιο Καλυθιών Ρόδου. <br />Η Βουλή τούς καλωσορίζει. <br /><br />Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Γιώργος Κασαπίδης.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κυρία Πρόεδρε. <br />Πράγματι, με το άκουσμα της εισόδου στην επιτροπή μας του παρόντος νομοσχεδίου δημιουργήθηκε μια εντύπωση αισιοδοξίας και ελπίδας ότι μέσα σε αυτήν την καταχνιά που διανύει η χώρα μας σε αυτήν την περίοδο της οικονομικής δυσπραγίας και των οικονομικών αδιεξόδων μπορεί όλος ο ελληνικός λαός γενικότερα και ειδικότερα οι πιο εξειδικευμένοι, οι τεχνοκράτες, οι αρμόδιοι για τα θέματα των εξαγωγών και της εξωστρέφειας να εμπνεύσουν και να σηματοδοτήσουν ένα νέο, πραγματικό ξεκίνημα για το κομμάτι της πραγματικής μας οικονομίας, όπου εκεί ελπίζει η χώρα μας να βρει έναν βηματισμό και να δώσει μια νότα αισιοδοξίας στην καθημερινότητα των Ελλήνων, οι οποίοι ολοένα και βυθίζονται στο πέλαγος της μελαγχολίας και της απογοήτευσης. <br />Κύριε Υπουργέ, σας είπαμε και στην επιτροπή ότι θετικά αποδεχόμαστε τις προθέσεις σας για αυτό το νομοσχέδιο και κάνουμε και κάποιες δημιουργικές κριτικές και εποικοδομητικές παρατηρήσεις, τις οποίες περιμένουμε κιόλας να τις ενσωματώσετε και θα τις αναφέρω. Στο τέλος θα πάρουμε και θέση ως προς το αν θα υπερψηφίσουμε ή αν θα δηλώσουμε «ΠΑΡΩΝ» στο συγκεκριμένο σχέδιο νόμου. Μέχρι στιγμής δεν τις βλέπουμε, οπότε δεν μπορούμε να το υπερψηφίσουμε. Ωστόσο, θα ήθελα να καταθέσω πάλι κάποιες παρατηρήσεις και επισημάνσεις, καλοπροαίρετα και κριτικά, πιστεύοντας ότι συνεισφέρουμε θετικά στην προσπάθεια που καταβάλλετε κι εσείς κι η Κυβέρνηση. <br />Κατ’ αρχάς, λέτε ότι δημιουργείτε έναν ενιαίο φορέα εξωστρέφειας. Δεν είναι ενιαίος αυτός ο φορέας. Σας ρωτήσαμε και στην επιτροπή. Απουσιάζει το Υπουργείο Αγροτικής Ανάπτυξης και Τροφίμων. Αν για κάτι μπορεί να ελπίζει και να υπερηφανεύεται η χώρα μας ως προς την εξωστρέφεια είναι τα αγροτική προϊόντα. Σας ρωτήσαμε, λοιπόν, γιατί δεν αναφέρεται το Υπουργείο Αγροτικής Ανάπτυξης και Τροφίμων και γιατί δεν υπογράφει ο αρμόδιος Υπουργός το σχέδιο νόμου και μας είπατε «τυχαίο γεγονός». <br />Ωστόσο, πόσο τυχαίο μπορεί να είναι αυτό το γεγονός όταν το Υπουργείο Αγροτικής Ανάπτυξης και Τροφίμων έχει δικό του προϋπολογισμό, εθνικά και ευρωπαϊκά κονδύλια δεκάδων εκατομμυρίων ευρώ που χρηματοδοτούν τέτοιες δραστηριότητες, τις οποίες δεν τις αγκαλιάζετε, δεν τις ενσωματώνετε -δεν ξέρω αν ήρθατε σε συνεννόηση και σε επικοινωνία με το Υπουργείο Αγροτικής Ανάπτυξης και Τροφίμων- ώστε πραγματικά να σηματοδοτήσετε αυτό που θέλετε να πείτε στο σχέδιο νόμου; <br />Αν μιλάνε για κάτι όλοι σήμερα, και οι ειδικοί και οι μη ειδικοί, ως προς την ανάπτυξη και τις εξαγωγές στη χώρα, είναι πρώτα για το λάδι, για τα ψάρια, για το κρασί, για τη φέτα, για άλλα αγροτικά προϊόντα και δευτερευόντως για κάποια άλλα βιομηχανικά προϊόντα ή για κάποιες άλλες –θα λέγαμε- αξιόλογες προσπάθειες, τις οποίες καλά κάνετε και τις υποστηρίζετε. Ωστόσο, δεν ξεκινάτε από την αρχή. <br />Εμείς θα προσθέταμε, για να είναι πραγματικά ολοκληρωμένη αυτή η προσπάθεια κι αυτή η ονοματολογία που δίνετε, ότι δημιουργείτε όχι μόνο έναν φορέα εξωστρέφειας αλλά και αυτάρκειας για τη χώρα. Θα μπορούσατε να προσθέσετε αυτό στον τίτλο του νομοσχεδίου, αλλά και να εισάγετε και τέτοιες διατάξεις που ευνοούν την επιδίωξη για τη μεγιστοποίηση της αυτάρκειας της χώρας, ξεκινώντας από τα βασικά αγροτοδιατροφικά προϊόντα, αφού και μόνο το γεγονός ότι η διατροφή της χώρας εξαρτάται κατά 72% από εισαγόμενα αγροτοδιατροφικά προϊόντα, αυτό και μόνο σηματοδοτεί τη βασική προτεραιότητα όχι μόνο του Υπουργείου Αγροτικής Ανάπτυξης και Τροφίμων, όχι μόνο του δικού σας Υπουργείου αλλά όλης της Κυβέρνησης. <br />Σήμερα δικαίως διαμαρτύρονται οι αγρότες, οι οποίοι πλήττονται από την υπερφορολόγηση κι από αυτά τα μέτρα τα αόριστα και χωρίς μια στρατηγική, που πλήττουν το εισόδημά τους, γιατί ουσιαστικά λειτουργούν ως αντικίνητρα όχι μόνο σε αυτούς που θέλουν να ασχοληθούν με τη γεωργία, αλλά και σε αυτούς που εργάζονται και παράγουν. Κι αν διώξουμε κι αυτούς κι περιορίσουμε το ποσοστό τους, σαφώς θα αυξηθεί το ποσοστό των εισαγόμενων προϊόντων. <br />Και ποιοι μπορεί να χαίρονται γι’ αυτό; Ποιοι μπορεί να το επιθυμούν; Σαφώς οι εισαγωγείς. Παραδείγματος χάριν, όσον αφορά στα ζωοκομικά προϊόντα, μόνο ως προς το κόκκινο κρέας, το μοσχαρίσιο και το χοιρινό, και τα παρασκευάσματα αυτών των προϊόντων που καταναλώνει η χώρα μας, κάθε χρόνο, χωρίς σοβαρές μεταπτώσεις ως προς το ποσό, ξοδεύει η χώρα μας 1.200.000.000 ευρώ για να εισάγει αυτά τα βασικά είδη διατροφής. Οι εισαγωγείς τους δεν ξεπερνούν τους δέκα στον αριθμό. Καταλαβαίνετε ότι τα κέρδη που αποκομίζουν είναι τεράστια. Με 10% αν τα δουλεύουν, κάθε χρόνο δέκα άνθρωποι κερδίζουν εκατόν είκοσι εκατομμύρια ευρώ μόνον από τις εισαγωγές του κρέατος, του μοσχαρίσιου και του χοιρινού. <br />Άρα προτείνουμε, κύριε Υπουργέ, να προσθέσετε στον τίτλο του νομοσχεδίου, αφού συμπεριλάβετε και το Υπουργείο Αγροτικής Ανάπτυξης και Τροφίμων, και τη φράση «και αυτάρκειας». <br />Έτσι θα σηματοδοτήσετε και θα υποδείξετε και θα εμπνεύσετε και τους Έλληνες, αποδεικνύοντας ότι δίνετε κατεύθυνση για να αυξήσουμε την παραγωγή σε τομείς όπου υστερούμε και εισάγουμε. Άλλωστε, η υποκατάσταση των εισαγωγών ουσιαστικά είναι εξαγωγές, αφού αποκομίζουμε εισόδημα, που δεν το έχουμε μέχρι σήμερα, αλλά πρωτίστως δημιουργούμε σταθερές και μόνιμες νέες θέσεις εργασίας στο εσωτερικό της χώρας.<br />Αυτό, κύριε Υπουργέ, υποδηλώνει για εμάς μια κίνηση που δεν τη μελετήσατε σωστά, δεν την ολοκληρώσατε μέσα στους κόλπους της Κυβέρνησης και θα θέλαμε, έστω και την τελευταία στιγμή, να μιλήσετε με τον Υπουργό Αγροτικής Ανάπτυξης και να προσθέσετε και το Υπουργείο μέσα αλλά και αυτήν τη λέξη.<br />Επίσης, είναι πολύ σημαντικό να συμμετέχει το Υπουργείο Αγροτικής Ανάπτυξης και Τροφίμων μέσα στον φορέα αυτόν, διότι είναι ο καταλληλότερος φορέας να παρακολουθεί πολύ στενά τα προϊόντα ΠΟΠ ή τα ΠΓΕ προϊόντα -τα προϊόντα προστασίας ονομασίας προέλευσης ή τα προστασίας γεωγραφικής ένδειξης προϊόντα της χώρας-, τα οποία είναι ουσιαστικά φυσικά και οικονομικά μονοπώλια κι είναι αυτά τα οποία είναι ασυναγώνιστα και ακαταμάχητα στις αγορές του εξωτερικού. <br />Εδώ, κύριε Υπουργέ, τα κάνατε θάλασσα και με τη φέτα και με τις ελιές Καλαμάτας. Επειδή η επιχειρηματολογία και η δική σας και άλλων συναδέλφων είναι ότι με τη συμφωνία του Καναδά για τη φέτα θα αυξηθούν οι εξαγωγές μας κατά το διπλάσιο, θα ήθελα να σας ρωτήσω: Πόσο εξάγουμε στον Καναδά; Εξάγουμε πεντακόσιους τόνους φέτα, όσο παράγει ένα επαρχιακό τυροκομείο μικρής κλίμακας. Αν αυτό είναι επιτυχία, σε αντιδιαστολή με τη δυνατότητα που δίνεται με τη σφραγίδα στο διαβατήριο των επτά μεγάλων πολυεθνικών, που εδρεύουν πλέον και στον Καναδά, να προωθήσουν τα δικά τους «κάλπικα» τυριά στις αγορές και των τρίτων χωρών και μελλοντικά πολύ φοβόμαστε πλέον, μετά και τα νεότερα δεδομένα που φέρνουν, ότι αυτές οι πολυεθνικές θέλουν να σπάσουν και την προστασία των προϊόντων ΠΟΠ στην Ευρώπη. Τους δίνετε αυτό το πλεονέκτημα στην τεράστια αγορά, για να αποκομίσουμε εμείς τον διπλασιασμό, δηλαδή από τους πεντακόσιους τόνους να πάμε στους χίλιους. Επομένως θεωρούμε ότι εδώ πρέπει να δώσει ιδιαίτερη προσοχή όχι μόνο το Υπουργείο σας, αλλά όλη η Κυβέρνηση. <br />Άλλη επισήμανση, που σας είπε στην επιτροπή ο εισηγητής μας κ. Μουτσινάς, αφορά το γεγονός ότι η διοίκηση στον νέο οργανισμό θα είναι διορισμένη από τον Υπουργό. Δεν έχουμε κάποια υποψία ότι θα υπάρξει κάποια σκοπιμότητα ή θα γίνει κάποια λάθος επιλογή, αλλά θεωρούμε ότι είναι πολύ πιο αντικειμενικό και πολύ πιο αποτελεσματικό το να συμμετέχουν εκπρόσωποι των φορέων, των εξαγωγέων και της βορείου Ελλάδος και της νοτίου Ελλάδος, σ’ αυτή τη διοίκηση και ας είναι και κάποιοι διορισμένοι, αν θέλετε μισοί-μισοί. Σε κάθε περίπτωση όμως πρέπει να είναι και εκπρόσωποι των συλλογικών οργάνων των εξαγωγέων, τους οποίους ακούσαμε κιόλας στην επιτροπή που μας το επισήμαναν, γιατί είναι οι άνθρωποι που γνωρίζουν πάρα πολύ καλά την αγορά, γνωρίζουν πάρα πολύ καλά τα προβλήματα που αντιμετωπίζουν και είναι σίγουρο ότι για τα δικά τους συμφέροντα πρωτίστως οι ίδιοι θα αγωνιστούν.<br />Τρίτο σημείο το οποίο επισημάναμε στην επιτροπή -και το θέτουμε και εδώ, στην Ολομέλεια- είναι το γεγονός ότι δεν αναφέρεται ξεκάθαρα μέσα στο νομοσχέδιο και θα μπορούσατε μέσα σ’ αυτό το γενικό σχέδιο νόμου -νόμο-πλαίσιο, όπως μας το είπατε, και είναι καλό που το θέσατε σαν πλαίσιο νόμου- να έχετε και αναφορές για ένα σύστημα αξιολόγησης, κάποια βασικά κριτήρια που να ορίζονται από τον νόμο, ώστε να μην υπάρχει περίπτωση υποκειμενικότητας μελλοντικά ως προς την αξιολόγηση σε στελέχη ή σε στόχους που θα θέσει αυτός ο οργανισμός. Διότι ακριβώς δεν υπάρχουν αυτά τα κριτήρια μέσα στον νόμο, βάσει των οποίων θα συμμορφώνονται και οι υπηρεσιακοί παράγοντες αλλά και οι πολιτικοί προϊστάμενοι να λειτουργούν σ’ αυτό το πλαίσιο και να μην αυθαιρετούν. <br />Επομένως εδώ προτείνουμε να γίνει μια αναφορά σε θέματα αξιολόγησης με ένα συγκεκριμένο σύστημα, που μπορείτε να το περιγράψετε, με συγκεκριμένα βασικά κριτήρια που να αξιολογούν τα στελέχη και τους στόχους. <br />Ένα πολύ σημαντικό κομμάτι που λείπει από το σχέδιο νόμου, κύριε Υπουργέ, είναι αυτό που αφορά την περιφερειακή διάρθρωση του νέου οργανισμού. Η έδρα του θα είναι στην Αθήνα και έτσι πρέπει να είναι και καλώς θα είναι, αλλά οι εξαγωγές γίνονται από όλη την Ελλάδα. Οι εξαγωγές εμπνέουν και αφορούν όλους τους επιχειρηματίες σε όλη την Ελλάδα. Σαφώς και πρέπει να υπάρξει μια περιφερειακή διάρθρωση, ώστε να ενεργοποιηθούν και οι διοικητικές περιφέρειες στις οποίες δραστηριοποιούνται αρκετοί επιχειρηματίες μέσω των επιμελητηρίων τους.<br />Ζητήσαμε, κύριε Υπουργέ, να προβλέψετε μέσα στο συγκεκριμένο σχέδιο νόμου την ίδρυση ενός γραφείου του νέου οργανισμού και στη Θεσσαλονίκη. Άλλωστε οι περισσότερες εξαγωγές στη χώρα ξεκινούν από τη Θεσσαλονίκη, από τη βόρεια Ελλάδα.<br />Επίσης, θα μπορούσατε μέσα από το σχέδιο νόμου να δώσετε αυτό που θέλετε και το περιγράφετε ως προς τα καθήκοντα του νέου οργανισμού, αλλά το αφήνετε στην περαιτέρω λειτουργία του νέου οργανισμού, στη διάθεση της διοίκησης. Όμως, θα μπορούσατε να πείτε μέσα από τον νόμο ότι βασικός αντίπαλος για τις εξαγωγές είναι σαφώς η γραφειοκρατία. Ξέρετε και εσείς πολύ καλά πόσο μεγάλη «γάγγραινα» είναι και γι’ αυτό το κομμάτι της οικονομίας μας. Η υποχρεωτική εφαρμογή και αξιοποίηση των νέων τεχνολογιών, η περιβόητη ηλεκτρονική διακυβέρνηση, εδώ μπορεί πράγματι να πάρει σάρκα και οστά και να φέρει αποτελέσματα.<br />Λείπει, κύριε Υπουργέ, αναφορά από τον νόμο -και δεν είναι πλεονασμός αυτό και ούτε μπορεί να υποχρεωθεί τρόπον τινά η επόμενη διοίκηση, αλλά θεωρούμε ότι είναι απαραίτητο να γίνεται- σε υποχρεωτικότητα συνεργειών της εξωστρέφειας ή της υποκατάστασης των εισαγωγών μας, όπως σας ανέφερα, μεταξύ του Υπουργείου Ανάπτυξης, του Υπουργείου Αγροτικής Ανάπτυξης, του Υπουργείου Τουρισμού και του Υπουργείου Πολιτισμού. Είναι πλεονασμός, είναι σπατάλη πόρων, να δαπανά πολλά κονδύλια -και καλά κάνει η χώρα- μέσω του Υπουργείου Τουρισμού στο εξωτερικό για να προβάλλει τις ακρογιαλιές μας, τις αρχαιότητές μας και εκεί να μην προβάλλει, με τα ίδια χρήματα, και ένα αγροτικό προϊόν. Γιατί, δηλαδή, θα πρέπει να σχεδιάζουμε ανεξάρτητα και σε διαφορετικές κατευθύνσεις, ενώ μπορούμε να χαράξουμε μια εθνική στρατηγική της προβολής της χώρας μέσα από ένα ενιαίο όνομα, που θα αφορά την Ελλάδα ολοκληρωμένα; Πολιτισμός, τουρισμός, αγροτική παραγωγή, οικονομία. <br />Γιατί, λοιπόν, το Υπουργείο Αγροτικής Ανάπτυξης και Τροφίμων να πάει μόνο του στη Ρωσία να προβάλει τα αγροτικά μας προϊόντα και από πίσω ή πιο μπροστά να προπορεύεται το Υπουργείο Τουρισμού και να προβάλλει μόνο τις ακρογιαλιές μας και μόνο τις αρχαιότητές μας; Δεν είναι πλεονασμός; Δεν είναι σπατάλη πόρων; Δεν είναι διάσπαση της δυναμικής και της δυναμικότητας της ελληνικής προσπάθειας;<br />Επίσης, ζητήσαμε και είπαμε -και πιστεύουμε, κύριε Υπουργέ, ότι κι εσείς συμφωνείτε σε κάποια από αυτά και αυτό θέλω να πιστεύω, τουλάχιστον, ότι θα μας το επιβεβαιώσετε και τώρα- ότι η νέα διοίκηση του ενιαίου φορέα, εφόσον μιλάμε για μια εθνική προσπάθεια και εφόσον μιλάμε για μια μοναδική διέξοδο, δεν θα πρέπει να είναι μακριά από το ελληνικό Κοινοβούλιο. Ανά τακτά χρονικά διαστήματα θα πρέπει να έρχεται και να ενημερώνει την αρμόδια επιτροπή και τους ενδιαφερόμενους Βουλευτές για την πορεία των στόχων και την υλοποίηση του προγραμματισμού που θα πρέπει να γνωρίζουν και οι Βουλευτές, για να ξέρουμε αν όντως η διοίκηση που έχετε αποφασίσει, είτε αιρετή είτε διορισμένη, πράγματι πορεύεται σε σωστή πορεία. Αυτό θα είναι, αν θέλετε, και ο συνεκτικός δεσμός μεταξύ του Υπουργείου, της Κυβέρνησης και του Κοινοβουλίου και όλης της ελληνικής κοινωνίας.<br />Κύριε Υπουργέ, επίσης, θα ήθελα να επισημάνω και δύο θέματα που αφορούν τους εργαζόμενους του υπό εκκαθάριση οργανισμού, του ΟΠΕ, ο οποίος, δυστυχώς, αφέθηκε στην τύχη του και δεν υποστηρίχθηκε τα προηγούμενα χρόνια όπως θα έπρεπε και όπως θα μπορούσε, με αποτέλεσμα να χαρακτηρίζεται από έλλειψη προσωπικού και να μην μπορεί να επιτελέσει, πράγματι, τον σπουδαίο ρόλο και το έργο που κατά το παρελθόν αλλά και κατά παρόν είχε να επιδείξει. Ζητάνε οι εργαζόμενοι -μας το είπαν και στην επιτροπή και θεωρούμε ότι είναι και αυτό σωστό και δίκαιο- να ολοκληρωθεί ο προγραμματισμός του οργανισμού μέσα στο 2014, όπως έχει γίνει και με την υπάρχουσα δομή και οργάνωση του οργανισμού και να μην τεθεί υπό εκκαθάριση από τις αρχές του έτους, την 1-4-2014. Θα μπορούσε να συνεχίσει, γιατί πράγματι έχουν έναν συγκεκριμένο προγραμματισμό και οι ίδιοι οι εργαζόμενοι αμφιβάλλουν εάν με την υπάρχουσα κατάσταση, ελλείψει πόρων και προσωπικού, θα μπορέσουν να υλοποιήσουν αυτόν τον προγραμματισμό μέσα και από αυτές τις αλλαγές που προτείνονται από το συγκεκριμένο σχέδιο νόμου.<br />Τέλος, θα ήθελα να κλείσω με την εξής παρατήρηση, κύριε Υπουργέ. Μας είπατε ότι είναι ένας νόμος-πλαίσιο και έτσι πρέπει να είναι το νομοσχέδιο. Πράγματι, είναι γεγονός αυτό. Δεν προσδιορίζετε και δεν ποσοτικοποιείτε κάποιες παραμέτρους, τις οποίες εμείς σας επισημάναμε μέσα από αυτές τις οκτώ παρατηρήσεις. <br />Θα θέλαμε, λοιπόν, κάποιες απαντήσεις, κύριε Υπουργέ, για να μας βοηθήσετε να πάρουμε την οριστική μας απόφαση ως προς την υπερψήφιση ή όχι του νομοσχεδίου.<br />Ωστόσο, έχετε και έναν ποσοτικό προσδιορισμό, τον οποίο μέχρι στιγμής δεν μας τον ερμηνεύσατε. Λέτε, παραδείγματος χάριν, ότι οι επενδύσεις στη χώρα, επί των οποίων θα ασχολείται ο Οργανισμός Εξωστρέφειας ως προς την προσέλκυση επενδύσεων, θα πρέπει να είναι ύψους άνω των 2.000.000 ευρώ. Γιατί να είναι πάνω από 2.000.000 ευρώ και να μην είναι πάνω από 200.000 ευρώ; Έχουμε την πολυτέλεια να μη βοηθούμε αποτελεσματικά επενδύσεις που θα είναι και μικρότερου ποσού από αυτό το οποίο αναφέρεται μέσα στον νόμο και είναι και το μοναδικό σημείο που συγκεκριμενοποιείται σε αυτόν τον νόμο-πλαίσιο;<br />Ευχαριστώ, κυρία Πρόεδρε.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Κυρία Πρόεδρε, θα ήθελα, παρακαλώ τον λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Υπουργέ, έχετε τοn λόγο.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Καθώς ολοκληρώθηκε ο κύκλος των εισηγητών, θα μου επιτρέψετε να καταθέσω κάποιες νομοτεχνικές βελτιώσεις, με βάση και τη συζήτηση που έγινε στην eπιτροπή. Εξηγούμαι αμέσως. <br />Ο τίτλος του νομοσχεδίου αντικαθίσταται ως εξής: «Ενιαίος Φορέας Εξωστρέφειας και άλλες διατάξεις» και αυτό λόγω του ότι θα προστεθούν και οι τροπολογίες. <br />Δεύτερον, στην αρχή της εσωτερικής παραγράφου 1 της παραγράφου 2 του άρθρου 1 του σχεδίου νόμου προστίθεται τίτλος εντός εισαγωγικών ως εξής: «Άρθρο 1 Σκοπός».<br />Τρίτον, στην αρχή της εσωτερικής παραγράφου 1 της παραγράφου 11 του άρθρου 1 του σχεδίου νόμου προστίθεται τίτλος εντός εισαγωγικών ως εξής: «Άρθρο 11 Στελέχωση-Εσωτερική Λειτουργία».<br />Όλα αυτά είναι τεχνικές διορθώσεις, όπως βλέπετε.<br /> Έχουμε και άλλες δύο, κάπως πιο ουσιαστικές, οι οποίες είναι οι ακόλουθες:<br />Στο πέμπτο εδάφιο της παραγράφου 1 του άρθρου 3 του σχεδίου νόμου η φράση «δέκα ημερών» αντικαθίσταται από τη φράση «δεκαπέντε  ημερών». <br />Επίσης, στην παράγραφο 4 του άρθρου 3 του σχεδίου νόμου έχουμε την εξής αναδιατύπωση: «Η «Ελληνική Εταιρεία Επενδύσεων και Εξωτερικού Εμπορίου Α.Ε» αναλαμβάνει από 31-03-2014 τη συνέχιση και ολοκλήρωση των προγραμμάτων, συγχρηματοδοτούμενων ή μη» αυτό προστίθεται τώρα «δράσεων, υπηρεσιών και έργων της ανώνυμης εταιρείας «Ελληνικός Οργανισμός Εξωτερικού Εμπορίου Α.Ε.», όπως και όλες τις υποχρεώσεις και δικαιώματα που απορρέουν από τα ανωτέρω ή συνδέονται με αυτά». Και προστίθεται: «Εντός δέκα  ημερών από τη δημοσίευση του παρόντος ο ΟΠΕ παραδίδει στον Υπουργό Ανάπτυξης και Ανταγωνιστικότητας πλήρη κατάσταση των υφιστάμενων κατά τη δημοσίευση του παρόντος προγραμμάτων, δράσεων, υπηρεσιών και έργων που εκτελούνται μετά τις 31-03-2014, καθώς και των συνδεομένων με αυτά συμβάσεων, δικαιωμάτων και υποχρεώσεων». <br />Όλα τα παραπάνω, για λόγους ασφάλειας και για λόγους αποφυγής κενών κατά τη μετάβαση.<br />Τα καταθέτω.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Παρακαλώ να διανεμηθούν στους κυρίους συναδέλφους. <br />Εισερχόμαστε τώρα στους αγορητές επί της αρχής. <br />Τον λόγο έχει ο κ. Κωνσταντίνος Κουτσογιαννακόπουλος.</speech><speech by="#s142"><from> ΚΩΣΤΑΣ ΚΟΥΤΣΟΓΙΑΝΝΑΚΟΠΟΥΛΟΣ</from> Κυρία Πρόεδρε, κυρίες και κύριοι συνάδελφοι, πίστευα ότι για ένα τέτοιο νομοσχέδιο, θα είχαμε συμπτώσεις και συγκλίσεις και ότι δεν θα είχαμε εξ ορισμού, εκ προοιμίου και a priori αρνητικές τοποθετήσεις. Θέλουμε την εξωστρέφεια; Είναι ζητούμενο η εξωστρέφεια; Είναι τρόπος, μέθοδος, μοχλός απαραίτητος και αναγκαίος και ικανός όρος για την επιβίωση αυτού του τόπου, ειδικά σε αυτήν τη συγκυρία; Φαντάζομαι ότι όλοι απαντάμε ναι. Τι είναι αυτό όμως που μας κάνει να διαφοροποιούμαστε και γιατί πρέπει να διαφοροποιούμαστε; Παραδείγματος χάριν, και εγώ συμμερίζομαι την άποψη του κ. Κασαπίδη ότι θα έπρεπε μέσα στο «κάδρο» να είναι και το Υπουργείο Αγροτικής Ανάπτυξης και Τροφίμων, το οποίο μού λέει ο κύριος Υπουργός ότι εξυπακούεται ότι συμπεριλαμβάνεται στις συνέργειες. <br />Θεωρώ, βέβαια, διασταλτική την ερμηνεία αυτή. Θα ήθελα να περιγράφονται οι συνέργειες, διότι έχουμε έναν πρωτογενή τομέα ο οποίος στερείται των βασικών γνώσεων, στερείται των κατευθύνσεων. Διότι το Υπουργείο Αγροτικής Ανάπτυξης μέχρι τώρα δεν έχει αναπτύξει εκείνες τις δράσεις οι οποίες θα μας έπειθαν ότι μπορεί να πάρει τον αγροτικό κόσμο, να τον οπλίσει με τις αναγκαίες γνώσεις, να του δείξει τους αναγκαίους δρόμους, για να βγουν τα ελληνικά προϊόντα μπροστά και έξω. Θεωρούσα ότι θα μπορούσε αυτό το θέμα να λυθεί μέσα από την περιγραφή τούτου του νομοσχεδίου. <br />Εγώ πείθομαι από αυτό που λέει ο κύριος Υπουργός -και πιστεύω ότι θα το επαναλάβει στη συνέχεια και από του Βήματος της Βουλής- ότι ναι, και αυτό είναι σχεδιασμός που συμπεριλαμβάνεται μέσα σε αυτό το νομοσχέδιο. Διότι, εάν δεν υπάρχει αυτή η δράση, τότε αυτό το νομοσχέδιο θα είναι ακρωτηριασμένο και ο ακρωτηριασμός θα είναι κάθετος και η δράση του θα είναι λειψή. Όμως, πιστεύω ότι αυτό δεν υπάρχει, δεν θα αφεθεί και δεν θα υπάρξει τελικώς κανένας κίνδυνος. <br />Θέλω να επισημάνω κάτι, κύριε Υπουργέ. Σε αυτόν τον τόπο αναπτύσσονται παράλληλες, επάλληλες και μη συναντώμενες δράσεις. Έχετε κάποια σκέψη πώς θα αντιμετωπίσετε τις δράσεις που αναπτύσσουν οι περιφέρειες, άλλες σοβαρές, άλλες μη, άλλες ταξιδιωτικού χαρακτήρα; Αυτό το τοπίο θα παραμείνει εική και ως έτυχεν; Θα πρέπει να διασυνδεθούν αυτές οι δράσεις με κάποιον τρόπο κάτω από έναν ενιαίο και εθνικό συντονισμό ή καθένας, ανάλογα με το επίπεδο στο οποίο βρίσκεται, θα μπορεί να κάνει αυτό που αυτός νομίζει -ή που του λένε- ότι είναι το δέον κάθε φορά; Το αποτέλεσμα, βέβαια, δεν θα είναι σε καμμία περίπτωση το ζητούμενο. <br />Κύριε Υπουργέ, υπάρχουν ορισμένα σημεία τα οποία εθίγησαν από συναδέλφους-εισηγητές και δημιουργούν απορίες, ερωτηματικά και τα οποία πρέπει άμεσα να ξεδιαλύνετε, μιας και πίσω τους, όπως τουλάχιστον μου εξηγήσατε, δεν υποκρύπτονται σκοπιμότητες. <br />Παραδείγματος χάριν, λέτε ότι, αν δεν έχουμε επικύρωση των αποτελεσμάτων των πινάκων των προσλήψεων από το ΑΣΕΠ εντός είκοσι ημερών, τεκμαίρεται ότι έχουν επικυρωθεί. Γιατί αυτή η βιασύνη; Το έχουμε ανάγκη; <br />Αναφέρεστε στην ανάγκη προσλήψεων των τεσσάρων δικηγόρων με έμμισθη εντολή. Φαίνεται, όμως, ταυτόχρονα, υπάλληλοι με έμμισθη εντολή να μεταφέρονται από τον Οργανισμό Προωθήσεως Εξαγωγών, από τον ΟΠΕ, στον νέο φορέα. Μου είπατε ότι είναι οι ίδιοι υπάλληλοι. Ξεκαθαρίστε το, διότι δημιουργούνται αυτομάτως ερωτηματικά. <br />Ας μη χαθούμε, όμως, άλλο στα επιμέρους. Ας σταθούμε στο κεντρικό. Ας σταθούμε στο ζητούμενο. <br />Βεβαίως, κύριε Υπουργέ, μιας και θα έχετε και την ευθύνη του διορισμού της διοικήσεως του φορέα, φαντάζομαι -χωρίς να αναφέρεται- ότι σίγουρα εκεί μέσα θα εκπροσωπούνται και οι διάφοροι σύνδεσμοι εξαγωγών. Είναι καλό το ότι θα υπάρχει ένας άνθρωπος ο οποίος θα αναλαμβάνει ευθύνη σε αυτόν τον τόπο και στον οποίο μπορούμε να απευθυνθούμε και να αποδώσουμε τα καλά και τα κακά. Διότι -και το έχω ξαναπεί- σε αυτόν τον τόπο οι πολλές υπογραφές και η διάχυση της ευθύνης τελικώς εξάλειψαν την όποια έννοια ευθύνης. Σας συγχαίρουμε γι’ αυτό. Όμως, κάνω παράκληση να ξεκαθαρίσετε τα επιμέρους σημεία στα οποία αναφέρθηκα και εγώ και οι άλλοι συνάδελφοι. Κάντε το, το ταχύτερο δυνατόν, για να μην πλανώνται στον αέρα ερωτήματα. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ. <br />Ο κ. Αθανάσιος Πετράκος έχει τον λόγο.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Κύριε Πρόεδρε, κυρίες και κύριοι συνάδελφοι, κύριοι Υπουργοί, πράγματι η συγκρότηση ενός Ενιαίου Φορέα Εξωστρέφειας είναι πολύ σοβαρό ζήτημα.<br />Όμως, κύριοι Υπουργοί, η δημιουργία του Ενιαίου Φορέα Εξωστρέφειας από την Κυβέρνησή σας μόνο ως τραγική ειρωνεία μπορεί να χαρακτηριστεί. Σήμερα που συζητάμε, καταστρέφετε την ελληνική παραγωγή, οπότε το μόνο που μπορούμε να εξάγουμε είναι ανέργους.<br />Οι μνημονιακές και νεοφιλελεύθερες πολιτικές που εφαρμόζονται τα τελευταία πέντε χρόνια έχουν καταστρέψει την ελληνική οικονομία και κοινωνία: μείωση κατά 25% του ΑΕΠ, ένα εκατομμύριο επτακόσιες χιλιάδες άνεργοι, χιλιάδες μικρομεσαίες επιχειρήσεις έχουν βάλει λουκέτο. <br />Σήμερα που συζητάμε το νομοσχέδιο, τα κατορθώματα της πολιτικής σας είναι πασίγνωστα σε όλο τον κόσμο! Κλείνουν οι χαλυβουργίες και η βαριά βιομηχανία της χώρας. Χιλιάδες άνεργοι βιομηχανικοί εργάτες προστίθενται στον μακρύ κατάλογο των ανέργων. Οι αγρότες, που παράγουν για να έχει νόημα και ο Ενιαίος Φορέας Εξωστρέφειας, είναι βδομάδες τώρα στον δρόμο. Αύριο έρχονται στην Αθήνα και διεκδικούν τα εξής: Πρώτον: την άμεση απόσυρση του νέου φορολογικού-φορομπηχτικού νόμου που εφαρμόζεται από 1-1-2014. Δεύτερον: τη μείωση του κόστους παραγωγής, ώστε να μπορούν να έχουν ανταγωνιστικά προϊόντα, για να μπορούν να παράγουν. Τρίτον, την κατάργηση του χαρατσιού που επιβλήθηκε στα αγροτεμάχια. Τέταρτον, το πάγωμα των χρεών των αγροτών και των κτηνοτρόφων για τρία χρόνια και τη χρηματοδότησή τους με χαμηλά επιτόκια, όπως και το πάγωμα των πλειστηριασμών για πέντε χρόνια.<br />Κύριοι Υπουργοί, χωρίς αγρότες πώς θα υπάρξει αγροτική παραγωγή για να εξάγουμε; Τι να τον κάνουμε τον φορέα εξωστρέφειας αν δεν υπάρχουν αγρότες να παράγουν; <br />Η Κυβέρνησή σας, όμως, καταστρέφει την ελληνική κτηνοτροφία, υιοθετώντας την έκθεση του ΟΟΣΑ, η οποία εισηγείται την κατάργηση της αναγραφής της χώρας προέλευσης για το γάλα. Συνεχίζετε την καταστροφική σας πολιτική με την απόφαση για επιμήκυνση της διάρκειας ζωής του φρέσκου γάλακτος για επτά έως δέκα ημέρες. Και δεν σταματάτε ούτε σε αυτό. <br />Σκοπεύετε να προχωρήσετε στην αλλαγή του Κώδικα Τροφίμων και Ποτών, με την οποία θα επιτρέπεται να παρασκευάζεται γιαούρτι από γάλα σκόνη.<br />Με όλα αυτά, δίνετε τη χαριστική βολή στην ελληνική παραγωγή, με αποτέλεσμα την αύξηση των εισαγωγών. Βέβαια, αυτό θα έχει δραματικές συνέπειες και στα προϊόντα ΠΟΠ που έχουμε, όπως είναι η φέτα. Βέβαια, την ελληνική φέτα και τις ελιές Καλαμάτας τις ξεπουλήσατε ως αντάλλαγμα για να εξάγουν οι Καναδοί στην Ευρωπαϊκή Ένωση λιγότερο βόειο κρέας προς όφελος, φυσικά, της Γερμανίας και της Ολλανδίας. <br />Η απώλεια για την Ελλάδα της αποκλειστικής χρήσης και της ονομασίας «φέτα» και της ονομασίας «ελιές Καλαμάτας», στο πλαίσιο της Συμφωνίας Ελευθέρου Εμπορίου της Ευρωπαϊκής Ένωσης με τον Καναδά, δεν ήταν αποτέλεσμα αμέλειας ή λανθασμένων χειρισμών. Ήταν εκ προμελέτης έγκλημα, το οποίο θα έχει αρνητικές συνέπειες σε βάρος της ελληνικής γεωργίας, κτηνοτροφίας και οικονομίας. Και ήταν εκ προμελέτης έγκλημα, διότι πριν από την παραχώρηση της φέτας ΠΟΠ και των ελιών Καλαμάτας, τα είχατε ήδη ξεπουλήσει και στη Σιγκαπούρη, όπως αποδεικνύεται από τη δεσμευτική επιστολή του Υπουργού Εμπορίου και Βιομηχανίας της Σιγκαπούρης προς την Κομισιόν, που έφερε στη δημοσιότητα ο Ευρωβουλευτής μας Νίκος Χουντής.<br /> Η συμφωνία αυτή δίνει το δικαίωμα στην αγορά της Σιγκαπούρης και κατ’ επέκταση της Ασίας, να συνυπάρχει φέτα και άλλων προελεύσεων με την ελληνική φέτα ΠΟΠ. Το ίδιο και για τις ελιές Καλαμάτας. Αντίθετα, οι Ιταλοί προστάτευσαν τα συμφέροντά τους, καθότι το τυρί παρμεζάνα προστατεύεται ως ΠΟΠ.<br />Κύριοι, εάν δεν παλεύετε για την προστασία των ελληνικών προϊόντων στις διεθνείς αγορές, ένας φορέας εξωστρέφειας δεν φέρνει την άνοιξη. Ο Ενιαίος Φορέας Εξωστρέφειας σαφώς έχει σκοπούς και στόχους που είναι εξαιρετικά σημαντικοί για την οικονομία και την ανάπτυξη της χώρας. Όμως, για ποια εξωστρέφεια μιλάμε και για ποιες εξαγωγές, όταν με την πολιτική σας ουσιαστικά ενισχύετε τις εισαγωγές και καταστρέφετε την παραγωγική βάση της χώρας;<br />Μετά τους αγρότες που βρίσκονται στον δρόμο και διεκδικούν το δικαίωμά τους να παράγουν και να εξάγουν, σήμερα βρίσκονται στους δρόμους της Ελευσίνας οι εργαζόμενοι στη «ΧΑΛΥΒΟΥΡΓΙΚΗ» και στην «ΕΛΛΗΝΙΚΗ ΧΑΛΥΒΟΥΡΓΙΑ», οι οποίοι διεκδικούν το δικαίωμά τους στην εργασία.<br />Την ώρα που η Κυβέρνηση διαφημίζει την ανάπτυξη, η αποβιομηχανοποίηση της χώρας εντείνεται. Κλείνουν οι χαλυβουργίες, με συνέπεια την απώλεια χιλιάδων θέσεων εργασίας και την καταστροφή παραγωγικών κλάδων της οικονομίας.<br />Οι μνημονιακές σας πολιτικές έχουν οδηγήσει στην κατάρρευση την οικοδομική δραστηριότητα, με συνέπεια τη μεγάλη μείωση της εγχώριας ζήτησης. Έχετε καταστρέψει την αμυντική βιομηχανία της χώρας.<br />Οι πολιτικές σας αυτές, σε συνδυασμό με τις νεοφιλελεύθερες πολιτικές ιδιωτικοποίησης της ενέργειας, την οποία τόσο διαφημίζετε, έχουν εκτοξεύσει το κόστος ενέργειας. Συνεχίζετε, όμως, να ενισχύετε τους κρατικοδίαιτους επιχειρηματίες που παράγουν ηλεκτρική ενέργεια από φυσικό αέριο. <br />Πόσες επιχειρήσεις, αλήθεια, χρειάζεται να κλείσουν, για να καταλάβετε ότι πρέπει να σταματήσετε άμεσα να επιδοτείτε τους ιδιώτες μεγαλοπαραγωγούς ρεύματος από φυσικό αέριο με το πρωτοφανές για τα ευρωπαϊκά δεδομένα ποσό των 90.000 ευρώ ανά MW, που σημαίνει μόνο για τα αποδεικτικά διαθεσιμότητας ισχύος 200 εκατομμύρια ευρώ ετησίως και μαζί με τον μηχανισμό ανάκτησης μεταβλητού κόστους 470 εκατομμύρια ευρώ τον χρόνο; <br />Από τα κατορθώματα, βέβαια, των κυβερνήσεων του ΠΑΣΟΚ και της Νέας Δημοκρατίας δεν πρέπει ο λαός να ξεχάσει τον επόμενο παράγοντα της αύξησης του ενεργειακού κόστους, που είναι η τιμή του φυσικού αερίου στην Ελλάδα. Όπως αποκάλυψε ο ίδιος ο Ευρωπαίος Επίτροπος, ο κ. Αλμούνια, απαντώντας σε ερώτηση του Ευρωβουλευτή μας, τα ελληνικά νοικοκυριά και οι επιχειρήσεις πληρώνουν κατά 43% ακριβότερα την τιμή του φυσικού αερίου από το μέσον όρο των υπόλοιπων χωρών της Ευρωπαϊκής Ένωσης.<br />Όλες, λοιπόν, αυτές οι πολιτικές σας έχουν εκτοξεύσει το κόστος ενέργειας και, σε συνδυασμό με την κατάρρευση της εγχώριας ζήτησης, οδηγούν στο κλείσιμο όχι μόνο των μικρών επιχειρήσεων, αλλά, σήμερα που μιλάμε και των μεγάλων επιχειρήσεων της χώρας. Δεν μένει τίποτα. <br />Θα ήθελα να μάθω ποιο υψηλόβαθμο κυβερνητικό στέλεχος αναφερόμενο στη «ΧΑΛΥΒΟΥΡΓΙΚΗ», είπε: «Δεν ήταν κάτι που δεν το περιμέναμε. Φοβόμασταν ότι θα συνέβαινε. Ούτε θα μπορούμε να αποκλείσουμε ότι δεν θα ακολουθήσουν και άλλες εταιρείες.». Όλα αυτά ειπώθηκαν στη συνεδρίαση της διυπουργικής επιτροπής, όπως λέει ο Τύπος. Είπε, επίσης, ότι η Κομισιόν πρέπει να ταρακουνηθεί. Πρώτα απ’ όλα, πρέπει να ταρακουνηθείτε εσείς και να κάνετε το αυτονόητο: Να μειώσετε το κόστος της ενέργειας, να σταματήσετε τώρα τα αποδεικτικά διαθεσιμότητας ισχύος και τον μηχανισμό ανάκτησης μεταβλητού κόστους. <br />Κύριοι Υπουργοί, χωρίς πρωτογενή τομέα και χωρίς βαριά βιομηχανία ο φορέας εξωστρέφειας θα αφορά μόνο εργαζόμενους που γίνονται άνεργοι, για να τους διευκολύνει να μεταναστεύσουν. Καταστρέφετε, κύριοι, τα πάντα! Τη μόνη, λοιπόν, υπηρεσία που μπορείτε να προσφέρετε είναι να παραιτηθείτε αύριο το πρωί και να προκηρύξετε εδώ και τώρα εθνικές εκλογές!<br />Σας ευχαριστώ, κυρία Πρόεδρε.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ κι εγώ.<br />Τον λόγο έχει η κ. Μαρίνα Χρυσοβελώνη.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Κυρία Πρόεδρε, κύριε Υπουργέ, κυρίες και κύριοι συνάδελφοι, επί της αρχής του νομοσχεδίου αναφέρθηκε πολύ διεξοδικά η ειδική αγορήτρια των Ανεξάρτητων Ελλήνων, η κ. Μακρή. Γι’ αυτόν ν λόγο στην παρούσα συζήτηση δεν θα κάνω κάποια επιπλέον αναφορά.<br />Το μόνο που θα κάνω είναι να επισημάνω -να υπογραμμίσω, θα έλεγα- και τη δική μου κάθετη αντίθεση στην επιχειρούμενη προσπάθεια απαξίωσης της Δημόσιας Διοίκησης και αφαίρεσης αρμοδιοτήτων από το κράτος, οι οποίες μεταφέρονται σε ανώνυμες εταιρείες, όπως συμβαίνει με τον υπό σύσταση φορέα, δίχως να διασφαλίζεται η διαφανής λειτουργία και η δυνατότητα του ελέγχου και χωρίς -το κυριότερο- να διασφαλίζονται και να προασπίζονται τα εργασιακά δικαιώματα των εργαζομένων του υπό κατάργηση φορέα, κάτι το οποίο μπορεί να επιτευχθεί με την αποδοχή της τροπολογίας που κατέθεσε η ειδική αγορήτρια των Ανεξάρτητων Ελλήνων, η κ. Μακρή.<br />Συνεχίζοντας, θα αναφερθώ σε ένα εξαιρετικά σοβαρό ζήτημα, το οποίο ανέκυψε την Παρασκευή με τη μαζική κατάθεση τροπολογιών. Αφορά ένα θέμα αρχής για εμάς τους Ανεξάρτητους Έλληνες και έχει να κάνει με την υπουργική αξιοπιστία. Το έχουμε, άλλωστε, θέσει ξανά πολλές φορές, με αφορμή παρόμοια νομοθετικά προβλήματα του Υπουργού Υγείας, του κ. Γεωργιάδη. <br />Δεν θα αναφερθώ σε επιμέρους σημεία των τροπολογιών. Αυτή η ανάλυση έτσι κι αλλιώς θα γίνει από όλους εκείνους οι οποίοι θα πάρουν τον λόγο την προσεχή Πέμπτη κατά τη συζήτηση επί των άρθρων. <br />Εγώ θα μείνω μόνο στο κομμάτι της απροσχημάτιστα κακής νομοθετικής πρακτικής του κυρίου Υπουργού, δηλαδή της κακής συνήθειας που υπάρχει να νομοθετεί χωρίς να υπάρχει πρόγραμμα.<br />Δυστυχώς, κύριε Υπουργέ, την πρακτική αυτή συνεχίζετε και σήμερα, με μια σειρά από άσχετες με το νομοσχέδιο ή εκπρόθεσμες τροπολογίες, τις οποίες συνυπογράψατε. Αναφέρομαι, κατ’ αρχάς, στην εκπρόθεσμη τροπολογία σας, που φέρει αριθμό 1173/28 και ερωτώ: Γιατί, κύριε Υπουργέ, την καταθέτετε εκπρόθεσμα σε ένα νομοσχέδιο που υπάγεται, που ανήκει στην αρμοδιότητα του δικού σας Υπουργείου; Γενικότερα, όμως, το ίδιο ερώτημα ισχύει, ανεξαρτήτως προέλευσης νομοσχεδίου. Γιατί όλα πρέπει να γίνονται την τελευταία στιγμή; Για παράδειγμα, δεν γνωρίζατε ότι είχατε εκκρεμότητες με τον επενδυτικό νόμο και με τις στρατηγικές επενδύσεις; Συγγνώμη, αλλά, αν όντως δεν γνωρίζατε ότι εκκρεμούσαν στο Υπουργείο σας τόσον καιρό τέτοια σημαντικά θέματα, τα οποία απαιτούσαν νομοθετική ρύθμιση, τότε πραγματικά εδώ υπάρχει πρόβλημα και, μάλιστα, σοβαρό.<br />Επίσης, γιατί τρία άρθρα, κύριε Υπουργέ, μέσα στην ίδια τροπολογία; Νομίζω πως έχετε νομικές γνώσεις και, αν δεν έχετε, η πολυετής σας θητεία στη Βουλή κανονικά δεν θα έπρεπε να επιτρέψει τέτοιες πολύ περίεργες πρακτικές. Το χειρότερο είναι ότι στη συγκεκριμένη περίπτωση δεν υπάρχει καμμία απολύτως δικαιολογία για το εκπρόθεσμο και την προχειρότητα.<br />Σε ό,τι αφορά την τροπολογία με αριθμό 1167/22 του Υπουργού Εσωτερικών κ. Μιχελάκη, την οποία εγκρίνατε, κύριε Υπουργέ, και αφορά τους εκλογικούς καταλόγους κατά τη διάρκεια της προεκλογικής περιόδου, τίθεται το εξής ζήτημα αρχής για εμάς.<br />Κυρία Πρόεδρε, αυτό είναι ένα ιδιαίτερα σοβαρό σημείο και θα ήθελα και τη δική σας προσοχή, γιατί πρέπει επιτέλους κάποια στιγμή να απασχολήσει σοβαρά και το Προεδρείο της Βουλής. Μιλώ για το πρόβλημα της αλλοπρόσαλλης νομοθέτησης. Έχουμε, λοιπόν, εδώ μία τροπολογία του Υπουργού Εσωτερικών κ. Μιχελάκη -ξαναλέω πως δεν πρόκειται να μπω στις λεπτομέρειες του περιεχομένου της,- η οποία, αν και κατατέθηκε στην κυριολεξία στο παρά ένα, πάλι την Παρασκευή, κάλλιστα θα μπορούσε έγκαιρα να είχε ενσωματωθεί στο αντίστοιχο νομοσχέδιο του Υπουργείου Εσωτερικών, το οποίο συζητήθηκε σήμερα στην αρμόδια επιτροπή.<br />Σήμερα, λοιπόν, ολοκληρώθηκε η επεξεργασία του παραπάνω νομοσχεδίου του κ. Μιχελάκη, με αντικείμενο ακριβώς τις εκλογές. Άρα πρόκειται για ένα νομοσχέδιο απολύτως σχετικό, στο οποίο θα μπορούσε άνετα να είχε συμπεριληφθεί η εν λόγω τροπολογία προς συζήτηση από την αρμόδια επιτροπή. Τίθεται, επομένως, το ερώτημα γιατί επετράπη η συζήτηση αυτής της τροπολογίας στην Ολομέλεια, όταν όχι μόνο δεν έχει καμμία σχέση με τον Ενιαίο Φορέα Εξωστρέφειας, αλλά υπήρχε η ευχέρεια χρόνου να ενσωματωθεί στο απολύτως συναφές νομοσχέδιο του αρμόδιου Υπουργείου, που ήδη έχει φθάσει στο τελευταίο στάδιο της νομοθετικής διαδικασίας.<br />Για μας, τους Ανεξάρτητους Έλληνες, πρόκειται σαφέστατα περί μίας πρακτικής το λιγότερο αλλοπρόσαλλης, που δείχνει κακή οργάνωση των αρμοδίων Υπουργείων, αλλά -πρέπει να το πω-, δυστυχώς, φανερώνει και την εξαιρετικά μειωμένη ικανότητα της Βουλής να ελέγχει παρόμοια φαινόμενα.<br />Σε αυτό το σημείο θα παρακαλούσα το Προεδρείο να εξετάσει τρόπους συστηματικής παρέμβασης της Βουλής για την αποτροπή τέτοιων φαινομένων στο μέλλον. Δεν θα είναι κάτι το ακατόρθωτο, ιδιαίτερα από τη στιγμή που γνωρίζουμε πολύ καλά τις πηγές αυτών των παθογενειών αλλά και τους τρόπους της έγκαιρης θεραπείας τους, με την προϋπόθεση βέβαια ότι θα υπάρξει στοιχειώδης πολιτική βούληση εκ μέρους του Προεδρείου της Βουλής να σταματήσει αυτήν την κατάφωρη υποβάθμιση του νομοθετικού έργου.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Χρυσοβελώνη.<br />Η κ. Γιαννακάκη έχει τον λόγο.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ πολύ, κυρία Πρόεδρε.<br />Η τόνωση των ελληνικών εξαγωγών είναι η όψιμη απάντηση στην οικονομική κρίση η οποία μαστίζει τη χώρα μας τα τελευταία πέντε χρόνια, τη στιγμή που όλοι αναγνωρίζουμε ότι η εσωτερική ζήτηση έχει καταρρεύσει.<br />Το παρόν σχέδιο νόμου, το οποίο διθυραμβικά έχει εξαγγελθεί εδώ και τουλάχιστον έναν χρόνο –και, μάλιστα, πολλές φορές είχαμε ακούσει στο παρελθόν ότι βρίσκεται στο τελικό στάδιο της επεξεργασίας- και το έχουμε σήμερα μπροστά μας, δεν είναι καθόλου φιλόδοξο. Είναι εξαιρετικά λιτό και καθόλου οραματικό. Δεν έχουμε μπροστά μας μία συνολική πολιτική, όσον αφορά στις εξαγωγές.<br />Βάσει του παρόντος νομοσχεδίου ο «Ελληνικός Οργανισμός Εξωτερικού Εμπορίου» και η «Invest in Greece A.E.» συγχωνεύονται, προκειμένου να συγκροτήσουν την «Ελληνική Εταιρεία Επενδύσεων και Εξωτερικού Εμπορίου». Όμως, αυτή η πρωτοβουλία δημιουργεί πολλά ερωτηματικά, τη στιγμή που οι προαναφερθέντες φορείς έχουν –ή είχαν στο παρελθόν- πολύ διαφορετικά έργα και σαν στόχευση και σαν σκοπό. Η μεν πρώτη είχε ως στόχο την προώθηση των ελληνικών εξαγωγών στο εξωτερικό, ενώ ο δεύτερος φορέας είχε ως στόχο την προσέλκυση άμεσων ξένων επενδύσεων στη χώρα μας.<br />Επομένως πρόκειται για δύο φορείς οι οποίοι είχαν εκ διαμέτρου αντίθετες στοχεύσεις, χωρίς να θεωρείται δεδομένο –ειδικά στην ελληνική πραγματικότητα- ότι θα μπορούσε να βρεθεί ένα σημείο σύγκλισης. <br />Ο κ. Μηταράκης στην αρμόδια επιτροπή είπε ότι οι δύο εταιρείες θα συνεχίσουν να έχουν διαφορετικό έργο. Αυτό που πρόκειται να αλλάξει μόνο είναι η διοικητική δομή, αφού πλέον οι δύο προαναφερθείσες εταιρείες θα συστεγάζονται. Ωστόσο, όπως πολλές φορές ακούστηκε στην αρμόδια επιτροπή, είναι εξαιρετικά αμφίβολο το κατά πόσον αποτελεί μία βέλτιστη πρακτική η άσκηση δύο διαφορετικών πολιτικών σε έναν ενιαίο φορέα. <br />Επίσης, για εμάς είναι πολύ προβληματικό το σημείο όπου ο Υπουργός έχει αρμοδιότητα να ορίζει το διοικητικό συμβούλιο και μάλιστα χωρίς να αναφέρεται έστω ένα περίγραμμα προσοντολογίου, δηλαδή ποια προσόντα πρέπει να έχουν αυτοί οι άνθρωποι, οι οποίοι θα κληθούν –με απόφαση Υπουργού και μόνο- να στελεχώσουν το διοικητικό συμβούλιο. Εδώ είναι πασιφανές ότι τίθεται ένα πολύ σημαντικό ζήτημα διαφάνειας.<br />Όμως, στα θετικά του νομοσχεδίου πρέπει να καταλογίσουμε την πρόνοια για συντονισμένη συνεργασία του Υπουργείου Ανάπτυξης και Ανταγωνιστικότητας με τις αρμόδιες υπηρεσίες του Υπουργείου Εξωτερικών. Ο Ενιαίος Φορέας Εξωστρέφειας, που είναι μία ανώνυμη εταιρεία του δημοσίου, σε καμμία περίπτωση δεν μπορεί να μη συνεργάζεται στενά με τις αρμόδιες υπηρεσίες του Υπουργείου Εξωτερικών, τόσο όσον αφορά στην παροχή υποστήριξης στις ελληνικές εταιρείες οι οποίες αναζητούν ξένες αγορές, προκειμένου να προωθήσουν τα προϊόντα τους –όπως περιγράφεται στο άρθρο 4 παράγραφος 2 στοιχείο Α-, όσο όμως και στη διαμόρφωση αυτών των επιχειρηματικών αποστολών, οι οποίες τα τελευταία δέκα χρόνια συνοδεύουν την πολιτική και πολιτειακή ηγεσία στις επισκέψεις της στο εξωτερικό.<br />Σημειώνω ότι αυτές οι δύο αρμοδιότητες ανήκαν παραδοσιακά στην αρμόδια Διεύθυνση Β8 του Υπουργείου Εξωτερικών, δηλαδή στη Διεύθυνση Επιχειρηματικής Ανάπτυξης. Βλέπουμε, λοιπόν, ότι η στενή συνεργασία μεταξύ αυτών των δύο Υπουργείων επιβάλλεται και πρέπει να αναφέρεται ρητά και στο σχετικό χωρίο του παρόντος νομοσχεδίου. <br />Όσον αφορά το πρώτο θέμα, που είναι η προώθηση των ελληνικών προϊόντων στο εξωτερικό και η βοήθεια η οποία παρέχεται με τις απαιτούμενες πληροφορίες και το πρωτογενές υλικό στις επιχειρήσεις οι οποίες ενδιαφέρονται να προωθήσουν τα προϊόντα τους, μέχρι τώρα ασκούνταν από τον Προϊστάμενο του Γραφείου Οικονομικών Υποθέσεων στις ξένες πρεσβείες και στις ξένες αντιπροσωπείες, κυρίως όμως στις ξένες πρεσβείες. Όταν οι συνεννοήσεις έπρεπε να γίνουν σε υψηλότερο επίπεδο, τότε καλούνταν και ο πρέσβης, προκειμένου να βοηθήσει. Αυτές, λοιπόν, οι παρεμβάσεις δεν μπορούν σε καμμία περίπτωση να γίνονται μόνο από το Υπουργείο Ανάπτυξης και Ανταγωνιστικότητας. <br />Όσον αφορά τώρα στη διοργάνωση και τη στελέχωση των αποστολών των επιχειρηματιών στο εξωτερικό, αυτές που συνοδεύουν την πολιτική και πολιτειακή ηγεσία στις επισκέψεις της στο εξωτερικό, γίνονταν και αυτές από τη Β8 Διεύθυνση του Υπουργείου Εξωτερικών, γιατί μόνο αυτή είχε την απαιτούμενη πείρα, προκειμένου να δώσει τις κατάλληλες πληροφορίες για το ποιοι άνθρωποι έπρεπε να πάνε, γιατί, όπως καταλαβαίνετε, η επιλογή γίνεται βάσει ποιοτικών και τυπικών κριτηρίων.<br />Επίσης, πρέπει να υπάρξει μια αναδιατύπωση, όπως λέχθηκε και προηγουμένως, αναφορικά με τα τυπικά προσόντα που θα πρέπει να έχει το επιτόπιο προσωπικό, οι άνθρωποι αυτοί οι οποίοι θα στελεχώσουν τα οικονομικά γραφεία στις ελληνικές πρεσβείες στο εξωτερικό, γιατί σαφώς πρέπει να έχουν κάποια προσόντα, γιατί αυτό που λείπει από τα οικονομικά γραφεία στις ξένες πρεσβείες δεν είναι ούτε οι βοηθοί ούτε οι τηλεφωνητές, αλλά είναι τα πολύ εξειδικευμένα στελέχη, που έχουν πολύ συγκεκριμένες γνώσεις, προκειμένου να παράσχουν τις απαιτούμενες πληροφορίες στους Έλληνες επιχειρηματίες, οι οποίοι αναζητούν αγορές για τα προϊόντα τους στο εξωτερικό.<br /> <br />Επίσης, ένα άλλο πολύ σημαντικό στοιχείο αφορά στη διαχείριση της διαδικτυακής πύλης «AGORA» και στα μνημόνια συνεργασίας, τα οποία θεωρούμε ότι θα πρέπει να υπογράφονται μεταξύ των δύο Υπουργείων και να καταρτίζονται κάθε χρόνο από κοινού, ώστε να υπάρχει συγκεκριμένη στοχοθεσία και να λαμβάνονται υπ’ όψιν και οι απόψεις του Υπουργείου Εξωτερικών που μέχρι τώρα, τα τελευταία τουλάχιστον δέκα-δώδεκα χρόνια, είχε την αρμοδιότητα, με εξαιρετική επιτυχία, γιατί στελεχωνόταν από άτομα που ήταν απόφοιτοι της Εθνικής Σχολής Δημόσιας Διοίκησης και είχαν τα τυπικά και ουσιαστικά προσόντα, προκειμένου να φέρουν εις πέρας αυτό το έργο.<br /> <br />Δώστε μου μισό λεπτό ακόμη, κυρία Πρόεδρε.<br />Επί του θέματος μίλησε και ο Υπουργός κ. Χατζηδάκης στην τέταρτη συνεδρίαση της Επιτροπής Παραγωγής και Εμπορίου και είπε ότι πράγματι πρέπει να υπάρχει στενή συνεργασία και να μην έχουμε δύο Ελλάδες στο εξωτερικό, ακριβώς για να μη θιγεί ο εγωισμός ούτε των στελεχών του Υπουργείου Εξωτερικών ούτε των στελεχών του Υπουργείου Ανάπτυξης και Ανταγωνιστικότητας. <br />Μας είναι και πρέπει να μας είναι, φαντάζομαι σε όλους, παντελώς αδιάφοροι αυτοί οι εγωισμοί, διότι αυτό που μετράει είναι η εκπροσώπηση της χώρας, αυτό που μετράει είναι να δούμε πώς θα αλλάξουμε την οικονομική πορεία της χώρας, έτσι ώστε αυτή να γίνει πιο θετική.<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς, κυρία Γιαννακάκη.<br />Ο κ. Ανδρέας Λοβέρδος έχει τον λόγο.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κυρίες και κύριοι Βουλευτές, δεν ξέρω αν ο Υπουργός θα κάνει κάποιες αλλαγές στο σχέδιο νόμου, αλλά, αν δεν κάνει ή αν αυτές που κάνει μείνουν στο πλαίσιο της σημερινής του νομοθετικής πρωτοβουλίας, θέλω να δηλώσω από τώρα ότι θα καταψηφίσω αυτήν τη νομοθετική πρωτοβουλία, μάλιστα με την καρδιά μου. Στρέφεται εναντίον των αρχών μου ως πολιτικού, στρέφεται εναντίον της εμπειρίας που έχει συσσωρευτεί από τις δεκαετίες της Μεταπολίτευσης, οι οποίες ήταν, σ’ ό,τι αφορά την κίνηση του κράτους, καταστροφικές για την ιδιωτική οικονομία, στρέφεται εναντίον της πείρας που έχουμε συσσωρεύσει όλοι μας, ανεξαρτήτως κομματικών επιλογών του καθενός, στρέφεται εναντίον της πείρας που έχουμε συσσωρεύσει από την καταστροφική πορεία του κράτους σε σχέση με την οικονομία. Αντιστρέφετε την πραγματικότητα και στρέφεστε ενάντια της κοινής λογικής. <br />Αυτό πιστεύω, κύριε Υπουργέ. Μάλιστα, παραξενεύτηκα πάρα πολύ, διότι στα χρόνια της πολιτικής μου διαδρομής έχω συναντήσει πολλές φορές τις προοδευτικές σας απόψεις, τις οποίες εδώ τις έχετε ξεχάσει. <br />Κυρίες και κύριοι Βουλευτές, το 2004 αγορεύοντας από εδώ είχα πει στην τότε νομοθετική πρωτοβουλία -δεν θυμάμαι ποιου Υπουργού, του Υπουργού Ανάπτυξης, μάλλον,- που ίδρυε τη Γενική Γραμματεία Καταναλωτή- ότι, όπου έχει ένα πρόβλημα η ελληνική κοινωνία, έχει συνηθίσει να ιδρύει μια κρατική δομή για να το αντιμετωπίσει και τελικά να μην το αντιμετωπίζει.<br />Είχα υπ’ όψιν μου τότε τη Γενική Γραμματεία Προώθησης Επενδύσεων με Γενικό Γραμματέα. Αφού πέρασαν δέκα χρόνια, αναρωτιέμαι αν έχει κάνει κάτι η Γενική Γραμματεία Καταναλωτή. Έχει αισθανθεί ο Έλληνας καταναλωτής τη συνεισφορά της, για παράδειγμα, τώρα στην ακρίβεια; Τίποτα δεν έχει κάνει. Δεν έχει κάνει απολύτως τίποτα. Αν καταγράψει κανέναν πολυσέλιδο απολογισμό με διάφορες ενέργειες, αυτές είναι οι αρλούμπες της γραφειοκρατίας. Για να νομιμοποιήσει την παρουσία της, γράφει χαρτιά. <br />Όπου, λοιπόν, είχαμε ένα πρόβλημα, ιδρύαμε μια κρατική δομή, όπως μια γενική γραμματεία ή άλλες υπηρεσίες σε επίπεδο διεύθυνσης ή γενικής διεύθυνσης. Το ίδιο γίνεται και σήμερα με το παρόν σχέδιο νόμου. Δυστυχώς, έχω αναφέρει πολλές φορές αυτού του είδους τη μεθοδολογία στην περίοδο 2012-2014. Έχουμε πρόβλημα κυβερνητικού συντονισμού; Να μια γενική γραμματεία για τον κυβερνητικό συντονισμό. <br />Έχουμε πρόβλημα ελέγχου των κρατικών ενισχύσεων και διασταύρωσης των στοιχείων; Ακόμα κι αν έχουμε ανθρώπινο δυναμικό, που δεν το αξιοποιούμε, ιδρύουμε την Κεντρική Μονάδα Κρατικών Ενισχύσεων. <br />Έχουμε πρόβλημα με το Ελληνικό, του οποίου χρονίζει η επένδυση και περνούν οι κυβερνήσεις και δεν ξέρουμε αν θα ζήσουμε να το δούμε να αναπτύσσεται; Και πάλι δεν κάνουμε αυτά που πρέπει, αλλά ιδρύουμε την «Παράκτιο Αττικό Μέτωπο Α.Ε.».<br />Έχουμε πρόβλημα με τις στρατηγικού χαρακτήρα επενδύσεις; Δεν έχουμε κανένα πρόβλημα, αφού έχουμε τη μέθοδο. Ιδρύουμε το Αυτοτελές Τμήμα Επιθεώρησης Στρατηγικών και Ιδιωτικών Επενδύσεων. <br />Έτσι όμως, κύριε Υπουργέ, δεν υπάρχει προκοπή. Και δεν θα υπάρξει προκοπή και με τον Ενιαίο Φορέα Εξωστρέφειας. Από τη μια έχουμε τον «Invest in Greece» και από την άλλη τον ΟΠΕ. Όμως, όλα αυτά δεν έχουν αποδειχθεί παραγωγικά, και αυτή είναι η πραγματική αλήθεια. <br />Όμως, όσον αφορά την απάντηση σ’ αυτήν την αδυναμία με την ίδρυση νέου φορέα -άσχετα με το αν θα τον πείτε «ανώνυμη εταιρεία» ή πώς αλλιώς θα τον βαφτίσετε-, έχουμε δει να καταρρέουν όλες οι θεωρίες περί διαφόρων μορφών κράτους που θα μας λύσουν τα προβλήματα. <br />Κι αν πρόκειται για τις επενδύσεις που περιμένουμε να έρθουν, έχουμε ανάγκη από κάποιον φορέα για να μας βοηθήσει, κύριε Υπουργέ; Λέτε για τον «Invest in Greece», για να έρθει κάτι. Εδώ ένα φορολογικό σχέδιο νόμου αντί του απλού φορολογικού συστήματος ψηφίζει η Βουλή και το καπακώνουν εκατό εγκύκλιοι, με αποτέλεσμα να μη βγάζει άκρη κανένας. Γι’ αυτό, κυρίες και κύριοι Βουλευτές, όταν ακούμε ειδικούς φοροτεχνικούς στην τηλεόραση, μας φαίνονται σαν επιστήμονες της NASA. Όμως, αυτοί είναι οι άνθρωποι που πρέπει να συμβουλεύσουν έναν επιχειρηματία που δεν έχει δικό του λογιστήριο, σχετικά με το πώς θα κάνει τη δική του δουλειά, προκειμένου να μην έχει τα μπλεξίματα που σήμερα οδηγούν και στη φυλακή. <br />Κυρίες και κύριοι Βουλευτές, πενήντα έξι επιχειρηματίες την ημέρα συλλαμβάνονται στην πατρίδα μας. Επαναλαμβάνω πενήντα έξι επιχειρηματίες την ημέρα! Αυτά τα προβλήματα που αφορούν την οικονομία στο ημεδαπό της στοιχείο δεν αντιμετωπίστηκαν, όπως δεν αντιμετωπίστηκαν και τα άλλα προβλήματα που αφορούν την οικονομία στην εξωστρέφειά της. <br />Θα έπρεπε, λοιπόν, να βρούμε κάποιες ευέλικτες μορφές δράσης, γιατί σε ένα εξωτερικό προβληματικό περιβάλλον σε ορισμένες περιοχές του πλανήτη που είναι γόνιμες επιχειρηματικά, εκεί πράγματι ένας επιχειρηματίας -και ειδικά αν είναι μεσαίος και μικρός- θέλει βοήθεια, θέλει πληροφόρηση, θέλει στήριξη. Πράγματι, χρειάζεται μια βοήθεια από κάποιον άλλον, από κάποιο εργαλείο το οποίο χειρίζεται το κράτος. Αυτό είναι αληθές. <br />Εκεί, λοιπόν, που αυτό είναι αναγκαίο, δεν θα έπρεπε, κύριε Υπουργέ, να κάνετε μια ανώνυμη εταιρεία, η οποία να λειτουργεί από την Αθήνα και η οποία τελικά να μην κάνει τίποτα. Άλλωστε, η ελπίδα μου, κυρίες και κύριοι Βουλευτές, είναι ότι αυτό ναι μεν θα ψηφισθεί, αλλά δεν θα γίνει τίποτα. Τίποτα απ’ όλα αυτά που λέμε εδώ δεν θα γίνει. Αυτό το έχει αποδείξει η ζωή και το ξέρει καλά ο κ. Χατζηδάκης. <br />Αντί να γίνουν αυτά, ψάχνουμε να βρούμε πώς επαληθεύεται η απάντηση –την οποία φαντάζομαι ότι θα δώσετε κάποια στιγμή στη Βουλή- στο ερώτημα που έγκειται, κύριε Υπουργέ, στο, αφού απέτυχαν όλες οι κρατικές δομές, γιατί να πετύχει η δική σας; Θα πάρετε κάποιους υπαλλήλους, θα κάνετε και προσλήψεις. Οι δύο προηγούμενες προσπάθειες απέτυχαν. Γιατί, λοιπόν, να πετύχει η δική σας; Άλλωστε, είναι πανομοιότυπη, έχει την ίδια μέθοδο και το ίδιο εργαλείο. Δεν θα πετύχει. Κι εύχομαι να μην κάνετε και τίποτα, δηλαδή, γιατί αυτά, κυρίες και κύριοι Βουλευτές, είναι καταχρεοκοπημένες μέθοδοι και πρέπει να τις εγκαταλείψουμε. <br /><br /> Έχουμε κάτι που μπορούμε να κάνουμε. Θα σας έλεγα μέσα σε αυτό το πράγμα που φτιάχνετε ότι είναι προτιμότερο να υιοθετήσετε μία τροπολογία της ΔΗΜΑΡ, που έχει να κάνει με τη διατήρηση του ΟΠΕ για λίγο καιρό ακόμη μεταβατικά, ή της κ. Παπακώστα, που λέει ορισμένα πράγματα που αφορούν τους ΟΕΥ, τους οικονομικούς και εμπορικούς ακολούθους. Θα ήταν κάτι πιο χρήσιμο. Εσείς πάτε σε αυτό το βαρύ, δεν θα παραγάγει τίποτε. <br />Τι σας προτείνω: Έχει γίνει –να μην αναφέρομαι σε εμένα- το 2002 μία πολύ δυνατή προσπάθεια, τα εργαλεία που είχε το Υπουργείο, η ελληνική διοίκηση με τους οικονομικούς ακολούθους να περάσουν στο Υπουργείο Εξωτερικών. <br />Κύριε Υπουργέ, δεν το αγάπησε αυτό το αντικείμενο το Υπουργείο Εξωτερικών ποτέ. Τώρα, τον τελευταίο καιρό, από την πληροφόρηση που έχω, ο Γενικός Διευθυντής Οικονομικών Υποθέσεων του Υπουργείου Εξωτερικών είναι πράγματι ένας άνθρωπος που την αγαπάει αυτήν τη δουλειά, την έχει ζήσει στα Βαλκάνια, την ξέρει και μπορεί να βοηθήσει γενικότερα. <br />Το Υπουργείο Εξωτερικών, αγαπητοί συνάδελφοι, δεν υιοθέτησε την οικονομική διπλωματία, δεν την αγάπησε ποτέ, δεν μπόρεσε ποτέ να ξεφύγει από το στερεότυπο ότι η δουλειά της διπλωματίας είναι μόνο τα βαριά θέματα, τα εθνικά, όπως τα λένε κάποιοι, τα βαριά θέματα, εν πάση περιπτώσει, της πολιτικής, της διεθνούς πολιτικής ή και της πολιτικής που αφορά τα συμφέροντά μας. Δεν απαλλάχθηκε ποτέ από αυτό το σύνδρομο. Έγιναν προσπάθειες, αλλά δεν τελεσφόρησαν. <br />Ωστόσο, έγινε μία ενοποίηση των υπηρεσιών του κράτους, διπλωματικές υπηρεσίες με τους οικονομικούς εμπορικούς ακολούθους, με όσα προβλήματα αυτή η ενοποίηση δημιούργησε. Γιατί στην Ελλάδα είναι πολύ συχνό φαινόμενο η έλλειψη αλληλοανοχής και η περιχαράκωση γύρω από φέουδα. Ωστόσο, αυτό ήταν κάτι που η Ελλάδα ήθελε να το κάνει είκοσι χρόνια, έγινε την πρώτη πενταετία της δεκαετίας του 2000 και πρέπει να ενισχυθεί.<br />Αυτό, κύριε Υπουργέ, στο Υπουργείο Εξωτερικών έπρεπε να πάρει στην εποπτεία του υφιστάμενες δομές, ας πούμε, τον «Invest in Greece S.A.» και τον ΟΠΕ μαζί, μια δομή που να λειτουργεί ως νομικό πρόσωπο ιδιωτικού δικαίου με χαμηλές, πολύ χαμηλές δομές και πολύ λίγο προσωπικό. Από εκεί και πέρα –δεν ξέρω εάν η συνάδελφος της ΔΗΜΑΡ αυτό εννόησε, γιατί δεν άκουσα καλά τη φράση της- έχω καταθέσει σε πρόταση νόμου -για την οποία σάς έχω ενημερώσει- την πρόταση σε κάθε πρεσβεία σε περιοχές όπου αισθάνεται η ελληνική πολιτεία ότι έχει γόνιμο έδαφος ή για εξαγωγές προϊόντων μας ή για επενδύσεις εκεί, να προσλαμβάνεται επιτόπιο προσωπικό. Με ποιου την ευθύνη, της εταιρείας; Πώς θα το κρίνει από την Αθήνα η εταιρεία; Ο πρέσβης θα πρέπει να τα κάνει αυτά, αυτός, που ξέρει εκεί. Συνήθως θα του στέλνουν οι εξ Αθηνών κάτι τύπους, οι οποίοι θα έχουν ενδεχομένως και κάποια προσόντα, αλλά δεν θα είναι αυτοί οι άνθρωποι τους οποίους οι τοπικές αγορές απαιτούν και οι οποίοι θα μπορούσαν να βοηθήσουν.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, παρακαλώ.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Μία τέτοια ελαφριά δομή είναι το άπαν. Δεν χρειάζεται να κάνετε τίποτε. Αν χρειάζεται να βοηθήσετε λίγο τους οικονομικούς ακολούθους με την πρόταση Παπακώστα, κοιτάξτε το. Αν χρειάζεται να δείτε σε ένα μεταβατικό στάδιο τον ΟΠΕ, έτσι που το πάτε κατά την πρόταση της ΔΗΜΑΡ, κοιτάξτε το. Αλλά η εισήγησή μου είναι να μην κάνετε τίποτε από όλα αυτά. Μην κάνετε τίποτε από όλα αυτά! Ενοποιήστε υπό την εποπτεία του Υπουργείου Εξωτερικών όσες δομές υπάρχουν σήμερα και δώστε τη δυνατότητα στις πρεσβείες- εκεί που το Υπουργείο θα εκτιμήσει και η Κυβέρνηση θα εκτιμήσει από το περίφημο Συμβούλιο Ανταγωνιστικότητας με Προεδρία του Πρωθυπουργού, που δεν έγινε ποτέ, που δεν συνεδρίασε ποτέ, με αυτού του οργάνου την καθοδήγηση ή έστω με τη δική σας μαζί με τον Υπουργό Εξωτερικών-, δώστε κατευθύνσεις στους πρέσβεις για επιτόπια πρόσληψη ανθρώπων που μπορούν να βοηθήσουν τη διεισδυτικότητα των επιχειρήσεων στις εκεί αγορές.<br />Όλα τα άλλα, κυρίες και κύριοι Βουλευτές, θα ψηφιστούν, εάν ο κύριος Υπουργός επιμείνει, και δεν θα αποφέρουν τίποτε σε τελευταία και σε πρώτη ανάλυση. Τίποτε δεν έχει προσφέρει μέχρι στιγμής η αντιμετώπιση φλεγόντων θεμάτων –ανέφερα την προστασία του καταναλωτή τον συντονισμό της Κυβέρνησης και τα τοιαύτα-, ή απάντηση στα προβλήματα με δημιουργία κράτους. Ή θα το κάνετε επιτελικότερο το κράτος ή θα συνεχίσετε να το επεκτείνετε, προφασιζόμενοι ότι είστε φιλελεύθεροι και δεν ξέρω εγώ τι άλλο είστε.<br />Αυτή είναι η πρότασή μου, κύριε Υπουργέ. Ελπίζω κάποιες από αυτές τις σκέψεις να τις υιοθετήσετε και να τις ενσωματώσετε στις προσπάθειές σας.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Λοβέρδο. <br />Τον λόγο έχει ο κ. Κωνσταντόπουλος.</speech><speech by="#s154"><from> ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ</from> Κυρία Πρόεδρε, κύριε Υπουργέ, κυρίες και κύριοι συνάδελφοι, είναι κοινός τόπος ότι απαιτείται η αλλαγή του οικονομικού μοντέλου ανάπτυξης, με έμφαση στην παραγωγή, την εξωστρέφεια, την καινοτομία και την υποκατάσταση των εισαγωγών. Το νέο αυτό μοντέλο ανάπτυξης της χώρας, που θα έπρεπε να συνδυαστεί με την επανατοποθέτηση της εικόνας της Ελλάδας στο εξωτερικό υπό ένα εθνικό ισχυρό brand name, είναι ο υγιής πυλώνας για μία οικονομία που προσπαθεί να επανέλθει σε τροχιά ανάπτυξης, υπό τον όρο, όμως, κύριε Υπουργέ, ότι ο νέος φορέας που θέλουμε όλοι να συστήσουμε δεν θα είναι κρατικοδίαιτος. <br />Αυτή είναι αναγκαία και ικανή συνθήκη και ξέρετε πολύ καλά τι υπονοώ. Εμπιστευτείτε τους Έλληνες εξαγωγείς, κύριε Υπουργέ. Οι Έλληνες εξαγωγείς δεν είναι κρατικοδίαιτοι. Αντί να κάνουν συχνά το δρομολόγιο προς Αθήνα και προς τα Υπουργεία, προτιμούν τα δρομολόγια σε κάθε γωνιά της οικουμένης. Βρίσκονται συνέχεια μέσα στα αεροπλάνα και προσπαθούν να τοποθετήσουν τα προϊόντα τους σε όλο τον κόσμο. Είναι σε όλες τις εμπορικές εκθέσεις, βρίσκονται παντού, παρακολουθούν τις αγορές και στις αναδυόμενες αγορές. Φυσικά πρέπει να εμπιστευτείτε όλες αυτές τις δυνατότητες που έχει η χώρα, ώστε να απελευθερωθεί η παραγωγική δυνατότητα αυτής της χώρας, μέσα από τη δυνατότητα του μέσου πολίτη να επιχειρήσει, με σκοπό το κέρδος, ουσιαστική και μακροπρόθεσμη ανάπτυξη σε αυτήν τη χώρα. <br />Αυτό πρέπει να το προσέξουμε ιδιαίτερα. Η ανάκαμψη της Ελλάδας προϋποθέτει μη παρεμπόδιση της ελεύθερης αγοράς, κατάργηση της κρατικοδίαιτης οικονομίας, φιλικό επιχειρηματικό περιβάλλον και μείωση του διοικητικού κόστους και τις επιχειρήσεις. <br />Κύριε Υπουργέ, πανηγυρίζουμε πολλές φορές για τις εξαγωγές, αλλά πρέπει να προσέξουμε ότι εννοούμε και εννοείτε τις εξαγωγές παραγωγικών αγαθών που παράγονται στη χώρα μας κι όχι τις εξαγωγές διεθνών εμπορεύσιμων αγαθών. Διότι πολλές φορές οι δείκτες εξαγωγών επηρεάζονται από τις εξαγωγές διεθνών εμπορεύσιμων αγαθών ή των «παράλληλων εξαγωγών», όπως το λέει η αγορά, ή οτιδήποτε άλλο. <br />Σημασία, όμως, έχει ότι είναι αγαθά τα οποία δεν παράγονται στη χώρα μας, δεν είναι στον παραγωγικό ιστό της χώρας μας κι εκεί πρέπει να στοχεύσουμε. Οι υγιείς παραγωγικές εξαγωγικές επιχειρήσεις αποτελούν το πιο δυναμικό τμήμα της ελληνικής οικονομίας και μπορούν να δημιουργήσουν ώθηση και ανθεκτικότητα σε αυτή με νέες ευκαιρίες απασχόλησης. <br />Ο στόχος που έβαλε ο Πρωθυπουργός της χώρας, για συνεισφορά της ευρύτερης εξωστρέφειας, εξαγωγές αγαθών και υπηρεσιών, τουρισμό, ναυτιλία, άμεσες ξένες επενδύσεις στο σύνολο της ελληνικής οικονομίας με χρονικό ορίζοντα ότι θα πρέπει να φθάσει σε ποσοστό 50% το 2020, μπορεί να γίνει, είναι εφικτός στόχος. Μόνο έτσι μπορεί η οικονομία μας να μπει σε μία σταθερή τροχιά ανάκαμψης και να διασφαλιστεί η κοινωνική συνοχή, κάτω όμως από συγκεκριμένες προϋποθέσεις. <br />Κρίσιμοι παράγοντες, κύριε Υπουργέ, επιτυχίας της νέας στρατηγικής εξωστρέφειας, στην οποία καθοριστικό ρόλο καλύτερα να διαδραματίσει ο νέος Ενιαίος Φορέας Εξωστρέφειας με την επωνυμία «Ελληνική Εταιρεία Επενδύσεων και Εξωτερικού Εμπορίου Α.Ε.», θα είναι οι ποσοτικοποιημένοι στόχοι και η συνεχής αξιολόγηση δράσεων, εξωστρέφειας με βάση το αποτέλεσμα. Συγκεκριμένα, γνωρίζετε τους αριθμοδείκτες της αποτελεσματικότητας και πρέπει να τους εισάγαγετε στο νέο μοντέλο που εισάγετε. <br />Αυτά τα περιβόητα key performance indicators, τα οποία είναι απαραίτητο να μπουν, μπορούν να παρακολουθήσουν, σε τριμηνιαία βάση και σε συνεργασία πάντοτε με τους Έλληνες εξαγωγείς και με την ευρύτερη δυνατή συμμετοχή του ιδιωτικού τομέα σε όλα τα επίπεδα, σε όλα τα στάδια, όπως στον σχεδιασμό, στην υλοποίηση και στην παρακολούθηση αποδοτικότητας των στοχευόμενων δράσεων εξωστρέφειας, αλλά και στον νέο φορέα εξωστρέφειας.<br />Κύριε Υπουργέ, το τόνισαν και άλλοι συνάδελφοι και θα το πείτε και στην ομιλία σας, αλλά πρέπει να γίνει σαφές ότι πρέπει να συμμετέχουν και άλλα Υπουργεία όπως, παραδείγματος χάριν, το Υπουργείο Αγροτικής Ανάπτυξης και Τροφίμων, που εκπροσωπεί έναν σημαντικό εξαγώγιμο κλάδο. Είναι το Υπουργείο το οποίο παρακολουθεί τις κλιματικές αλλαγές σ’ όλο τον κόσμο και ξέρει τι συμβαίνει. Παραδείγματος χάριν, ξέρει ότι αυτήν τη χρονιά η παραγωγή της ελιάς έπεσε στο 20% της περσινής παραγωγής, ξέρει τι συμβαίνει στην Αίγυπτο, ξέρει τι συμβαίνει στη γειτονική Τουρκία, ξέρει τι συμβαίνει σε άλλες κρίσιμες αγορές, παρακολουθεί τις εξελίξεις σ’ όλο τον κόσμο και έχει «αντένες» σ’ όλο τον κόσμο για να παρακολουθεί. Επίσης, ξέρει την επίδραση των κλιματικών αλλαγών και στη χώρα μας. Άρα, λοιπόν, είναι εξαιρετικά κρίσιμη η παρουσία του Υπουργείου Αγροτικής Ανάπτυξης σ’ αυτόν τον νέο φορέα. <br />Πρέπει επίσης να διευκρινιστούν ο ρόλος και οι αρμοδιότητες της διυπουργικής Συντονιστικής Επιτροπής για την Εξωστρέφεια, καθώς σ’ αυτή συμμετέχουν και άλλα –πλην των δύο βασικών- Υπουργεία. <br />Κύριε Υπουργέ, είναι πάρα πολύ σημαντικό το να μπουν οι Έλληνες εξαγωγείς, να τους δείξουν εμπιστοσύνη οι σύνδεσμοί τους, ιδιαίτερα της βορείου Ελλάδος, η οποία παίζει έναν τεράστιο ρόλο τα τελευταία χρόνια. Πρέπει να αξιοποιηθεί η συσσωρευμένη πολύτιμη γνώση και η τεχνογνωσία όλων των εξαγωγικών φορέων, οι οποίοι επί χρόνια στηρίζουν αποτελεσματικά την ελληνική εξωστρεφή επιχειρηματικότητα. <br />Επίσης, είναι απαραίτητη η σύσταση και η συγκρότηση μιας ολιγομελούς και αντιπροσωπευτικής Στρατηγικής Επιτροπής για την Εξωστρέφεια ως το επίσημο όργανο διαβούλευσης δημόσιου και ιδιωτικού τομέα. Προτείνω η Στρατηγική Επιτροπή να συγκροτείται από τους καθ’ ύλην αρμόδιους συλλογικούς φορείς της εξωστρέφειας και της επιχειρηματικότητας καθώς και από τους εκπροσώπους της Δημόσιας Διοίκησης. Αυτή η Στρατηγική Επιτροπή θα εισηγείται στη διυπουργική Συντονιστική Επιτροπή Εξωστρέφειας, η οποία έχει συσταθεί με απόφαση του Πρωθυπουργού για όλα τα θέματα που αφορούν την εθνική στρατηγική. Επίσης, προτείνω να εισηγείται στο διοικητικό συμβούλιο του νέου φορέα, της νέας Α.Ε., που θα έχει το διακριτικό ρόλο, το ετήσιο επιχειρηματικό σχέδιο για την προώθηση και την ανάπτυξη των εξαγωγών αλλά και τη διείσδυση της ελληνικής επιχειρηματικότητας στις χώρες-στόχους. <br />Η πρόνοια για τη λειτουργία της Στρατηγικής Επιτροπής είναι σκόπιμο να προβλεφθεί ρητά στο παρόν σχέδιο νόμου και στο καταστατικό του νέου φορέα που συζητάμε σήμερα στην Ολομέλεια. Η ουσιαστική συνεργασία των ιδιωτικών φορέων θα πρέπει να αφορά όλους τους τομείς δράσης του νέου οργανισμού, ώστε να αναπτυχθούν χρήσιμα εργαλεία για τη στήριξη των εξαγωγικών επιχειρήσεων και τη δημιουργία νέων.<br />Κύριε Υπουργέ, είναι σημαντικό να δείτε τη συνδρομή του νέου φορέα και να υπάρχει υποκατάστημα ή να δημιουργηθεί μία επιπλέον δομή στη βόρεια Ελλάδα, με έδρα τη Θεσσαλονίκη. Η Μακεδονία, και ιδιαίτερα η Θεσσαλονίκη, είναι πύλη εξόδου πολλών αγαθών. Έχει μία ιδιαίτερη δυναμική στο θέμα των εξαγωγών. Πρέπει να το δείτε αυτό πάρα πολύ σοβαρά, μ’ ένα γραφείο το οποίο θα πρέπει να έχει ουσιαστικό και ενδυναμωμένο ρόλο και αρμοδιότητες καθώς και επάρκεια πόρων, ανθρώπινων και οικονομικών, σε αντιστοιχία με τη δυναμικότητα που έχουν οι βορειοελλαδικές εξαγωγικές επιχειρήσεις. Πρέπει να εξασφαλίσουμε τη συμμετοχή των εξαγωγών της περιοχής, οι οποίες συμμετέχουν σ’ ένα πολύ μεγάλο ποσοστό, περίπου στο 1/3 του συνόλου των εξαγωγών. Αν βγάλουμε έξω τα διεθνώς εμπορεύσιμα αγαθά τα οποία σάς είπα, είναι πολύ μεγαλύτερη η συμμετοχή του βορειοελλαδικού τόξου στις ελληνικές εξαγωγές. Φυσικά, με τις νέες γεωπολιτικές συνθήκες που αναδύονται, ο ρόλος αυτού του γραφείου θα είναι ακόμα πιο δυνατός στο μέλλον.<br />Κύριε Υπουργέ, κλείνω λέγοντας ότι με βάση τον νέο φορέα που δημιουργείτε, θα πρέπει να αναθεωρήσετε τη συμμετοχή των ελληνικών επιχειρήσεων, ιδιαίτερα στις προσπάθειες που κάνετε με τις αποστολές στο εξωτερικό και να υπάρχει ένα follow up των επιχειρήσεων οι οποίες συμμετέχουν σ’ αυτές τις αποστολές. Δεν αρκεί να θέλουν. Πρέπει και να μπορούν να ικανοποιήσουν τις συμφωνίες που κλείνουν στο εξωτερικό.<br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε τον κ. συνάδελφο.<br />Τον λόγο έχει ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης. Μετά θα δώσω τον λόγο στην κ. Ξηροτύρη-Αικατερινάρη.<br />Ορίστε, κύριε Υπουργέ, έχετε τον λόγο.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Ευχαριστώ, κυρία Πρόεδρε.<br />Κυρίες και κύριοι συνάδελφοι, ο Ενιαίος Φορέας Εξωστρέφειας για τον οποίο συζητάμε σήμερα έχει κατά την άποψή μου μία σαφή προστιθέμενη αξία, τόσο για την προσέλκυση των επενδύσεων όσο και για την ενίσχυση των εξαγωγών.<br />Επιδιώκει να πετύχει και τους δυο αυτούς στόχους με έναν τρόπο συντονισμένο και επικεντρώνει τις ενέργειές του στις χώρες εκείνες που πράγματι αποτελούν χώρες στόχους για την Ελλάδα. Δεν θα αντιμετωπίσουμε προφανέστατα με τον ίδιο τρόπο μια χώρα της Αφρικής με την Κίνα, για παράδειγμα, το Ισραήλ, την Ινδία, τη Ρωσία. Ένας από τους λόγους για τους οποίους γίνεται αυτός ο οργανισμός είναι ακριβώς για να υπάρχει μεγαλύτερη ευελιξία και περισσότερο, θα έλεγα, επιχειρηματικό πνεύμα στον τρόπο με τον οποίο το ελληνικό δημόσιο αντιμετωπίζει το θέμα της προσέλκυσης επενδύσεων και της ενίσχυσης των εξαγωγών. <br />Δεν θα σταθώ άλλο στους σκοπούς αυτής της νέας εταιρείας, η οποία είναι αποτέλεσμα της κατάργησης του ΟΠΕ και της απορρόφησης υπαλλήλων στον «Invest in Greece», με στόχο φυσικά να προσληφθούν πρόσθετοι άνθρωποι από την αγορά, για να γίνει κάτι σύγχρονο, κάτι το οποίο θα προσθέσει στις προσπάθειες που κάνει η ελληνική πολιτεία.<br />Θα επικεντρωθώ στην τοποθέτησή μου σε ενστάσεις ή παρατηρήσεις που έγιναν καλόπιστα από διάφορες πτέρυγες της Αίθουσας, επιχειρώντας να δώσω συγκεκριμένες απαντήσεις. <br />Ένσταση, ή παρατήρηση, πρώτη: Η παρέμβαση της Κυβέρνησης έχει αποσπασματικό χαρακτήρα. Όχι. Η παρέμβαση αυτή εντάσσεται σε μια ευρύτερη στρατηγική για την εξωστρέφεια, τις επενδύσεις, τις εξαγωγές. Έχουμε είκοσι πέντε βήματα για την απλούστευση και την επιτάχυνση των εξαγωγών που προωθούμε μαζί με τους εξαγωγείς, με τον Πανελλήνιο Σύνδεσμο Εξαγωγέων και τον Σύνδεσμο Εξαγωγέων Βορείου Ελλάδος, σε συνεργασία με την Task Force, σε συνεργασία, με τα συναρμόδια Υπουργεία. Το εγχείρημα αυτό προχωρεί βάσει του αρχικού σχεδιασμού χωρίς να υπάρχουν καθυστερήσεις. <br />Παράλληλα με τον επενδυτικό νόμο ιδρύθηκε Κεντρική Αδειοδοτική Αρχή, έτσι ώστε να περιοριστεί η ταλαιπωρία των επενδυτών. Επίσης, μόλις χθες παρουσιάστηκε από τον Πρωθυπουργό ο νέος νόμος-πλαίσιο, με τον οποίο έρχονται τα πάνω κάτω στις αδειοδοτήσεις. Επιδίωξή μας είναι να έρθει στη Βουλή στις αρχές Απριλίου. Υπάρχει μια σφαιρική συνολική παρέμβαση για τις αδειοδοτήσεις, για να υπάρξει επιτάχυνση και για να στείλουμε το μήνυμα σε όλους τους επενδυτές –Έλληνες και ξένους- πως κάτι ουσιαστικό αλλάζει στην Ελλάδα σε σχέση με την επιχειρηματικότητα, που είναι βασική προϋπόθεση για την προσέλκυση επενδύσεων. <br />Επομένως δεν είναι καθόλου αποσπασματική παρέμβαση. Εντάσσεται σε ένα πλαίσιο δράσεων της Κυβέρνησης για την εξωστρέφεια, για την προσέλκυση επενδύσεων και την τόνωση των εξαγωγών. <br />Δεύτερον, υπήρξε παρατήρηση ότι αυτό που κάνουμε είναι ένας αυτοσχεδιασμός, μια επανάληψη αρνητικών πρακτικών του παρελθόντος, μια περίπου ελληνική πατέντα. Λάθος. Η πρακτική αυτή ακολουθείται στις περισσότερες από τις προηγμένες ευρωπαϊκές χώρες. Υπάρχει συντονισμός για την προσέλκυση των επενδύσεων και την προώθηση των εξαγωγών στη Βρετανία, όπου λειτουργεί παρόμοιος οργανισμός, στην Αυστρία, όπου λειτουργεί παρόμοιος οργανισμός, στην Ολλανδία, όπου λειτουργεί παρόμοιος οργανισμός, με εξαιρετικά αποτελέσματα. Αυτός ήταν και ο λόγος για τον οποίο συνεργαστήκαμε με ομάδα Ολλανδών ειδικών, για την προετοιμασία αυτού του εγχειρήματος που σήμερα συζητάμε. <br />Εδώ έγινε επίσης η παρατήρηση: «Πόσο λάβατε υπ’ όψιν τις προτάσεις της ομάδας των Ολλανδών ειδικών;». Σε πολύ μεγάλο βαθμό. Όχι απόλυτα, διότι υπάρχουν χαρακτηριστικά της ελληνικής δημόσιας διοίκησης τα οποία δεν προσιδιάζουν προς τα χαρακτηριστικά της ολλανδικής Δημόσιας Διοίκησης. <br />Οφείλω να πω ότι μου έκανε εντύπωση ότι από πτέρυγες της Βουλής που είναι αναφανδόν εναντίον της τρόικας, της Task Force, του μνημονίου και όλων των συναφών έγιναν παρατηρήσεις προς την Κυβέρνηση που περίπου με οδήγησαν στο συμπέρασμα ότι μάλλον οι πτέρυγες εκείνες επιθυμούσαν να υιοθετήσουμε εξ ολοκλήρου τις προτάσεις των Ολλανδών ειδικών. <br />Άλλη παρατήρηση: Ο νόμος φτάνει για να έχουμε ένα καινούργιο τοπίο στο πεδίο της εξωστρέφειας; Η απάντηση είναι απολύτως σαφής: Φυσικά και δεν φτάνει. Κανένας νόμος από μόνος του δεν φτάνει για να αλλάξει το τοπίο στην Ελλάδα και σε οποιαδήποτε άλλη χώρα, αλλά προσέξτε και χωρίς το νόμο αυτόν είναι βέβαιο ότι θα ήμασταν καταδικασμένοι σε μία πραγματικότητα που διαφέρει και διαφέρει αρκετά από την πραγματικότητα των πιο προηγμένων χωρών. <br />Μην ψηφίζοντας αυτόν τον νόμο, θα λέγαμε ξεκάθαρα ότι είμαστε ικανοποιημένοι με τη μετριότητα και θέλουμε να διαιωνίσουμε τη μετριότητα. Ψηφίζοντας, αντιθέτως, τούτον εδώ τον νόμο, δίνουμε μία ευκαιρία στην καινοτομία, μία ευκαιρία στην προσαρμογή στα ευρωπαϊκά δεδομένα και βεβαίως θα κριθούμε στην πράξη. <br />Ειπώθηκε προηγουμένως από συνάδελφο ότι όλες οι προσπάθειες που έγιναν για τη δημιουργία κάποιων φορέων στην Ελλάδα τις τελευταίες δεκαετίες απέτυχαν. Δεν είμαι κρατιστής. Σε καμμία περίπτωση δεν είμαι κρατιστής και φαντάζομαι ότι δεν θα γίνω ποτέ, αλλά είναι άδικη αυτή η κριτική. Βεβαίως, πολλές προσπάθειες απέτυχαν, αλλά θέλω να ρωτήσω κάθε καλόπιστο συνάδελφο στην Αίθουσα: Η προσπάθεια για την ίδρυση της «ΑΤΤΙΚΟ ΜΕΤΡΟ» απέτυχε; Η «ΑΤΤΙΚΟ ΜΕΤΡΟ», που έκανε ένα έργο-κόσμημα στην Αθήνα, θεωρείται μία προσπάθεια αποτυχημένη; Έγινε σε συγκεκριμένες βάσεις, σε συνεργασία με ξένους ειδικούς και ακριβώς στις βάσεις αυτής της προσπάθειας θέλουμε να στηρίξουμε και τη δική μας προσπάθεια με τον καινούργιο αυτόν οργανισμό για την εξωστρέφεια. <br />Επόμενη παρατήρηση: Τι θα γίνει με τους υπαλλήλους; Ασφαλώς, κανείς δεν δικαιούται να είναι ανάλγητος και πρέπει να λαμβάνει υπ’ όψιν, όταν νομοθετεί, την τύχη των υπαλλήλων που εμπίπτουν στο πεδίο της νομοθέτησης, αλλά δεν πρέπει να κοιτάμε μόνο τα δέντρα, αγνοώντας το δάσος. <br />Ο βασικός σκοπός είναι να κάνει το δημόσιο καλύτερα τη δουλειά του, διότι, αν οι υπάλληλοι είναι απλώς ευχαριστημένοι και δεν προσελκύουμε επενδύσεις και δεν έχουμε εξαγωγές, τι να την κάνουμε αυτήν την ευχαρίστηση αυτών των συγκεκριμένων υπαλλήλων; <br />Άρα, με αυτό το σκεπτικό αποφασίζουμε να κρατήσουμε ως πυρήνα της προσπάθειας τον οργανισμό «Invest in Greece», που είναι η πιο καινούργια εταιρεία, να καταργήσουμε τον ΟΠΕ, να δώσουμε τη δυνατότητα στους υπαλλήλους του ΟΠΕ εθελουσίως να ενταχθούν στον καινούργιο φορέα, αλλά και ταυτόχρονα να αξιολογήσουμε –βάσει των ρυθμίσεων που έχει περάσει η Βουλή- όλους τους υπαλλήλους που θα ενταχθούν στον κανονισμό, τόσο τους προερχομένους από τον «Invest in Greece» όσο και τους προερχομένους από τον ΟΠΕ, διότι δεν μας ενδιαφέρει να κάνουμε ένα φορέα εκεί που είχαμε δύο, αλλά μας ενδιαφέρει να κάνουμε έναν καινούργιο φορέα, ο οποίος θα αφήσει το αποτύπωμά του στην προσπάθεια για την ενίσχυση της εξωστρέφειας της ελληνικής οικονομίας. Αυτό είναι το οποίο επιδιώκουμε να κάνουμε.<br />Θα με συγχωρέσετε στο σημείο αυτό να πω –αλλά δεν μπορώ και να μην το πω- ότι οι υπάλληλοι του ΟΠΕ, ιδιαίτερα μετά από τα στοιχεία τα οποία παρέθεσε στην επιτροπή ο Υφυπουργός κ. Μηταράκης, δεν νομίζω ότι είναι από τους αδικημένους υπαλλήλους του ελληνικού δημοσίου, ιδιαίτερα αν λάβουμε υπ’ όψιν τα εφάπαξ τα οποία λαμβάνουν, τις αποζημιώσεις τις οποίες λαμβάνουν, βάσει των συμβολαίων που έχουν συνάψει. Δεν είναι από τους αδικημένους υπαλλήλους και μπορείτε να κάνετε μόνοι σας τις συγκρίσεις.<br />Επόμενη παρατήρηση: διοικητικό συμβούλιο. Το διοικητικό συμβούλιο, πράγματι, ορίζεται από τον Υπουργό. Δεν αποτελεί κάποια πρωτοτυπία αυτό. Ορίζεται λοιπόν και σε αυτόν τον συγκεκριμένο φορέα.<br />Αυτό που δεν υπάρχει, διότι υπήρξε ένα πρόβλημα στο Γενικό Λογιστήριο, που σκοπεύουμε να διορθώσουμε, είναι να έχουμε κάτι που προβλεπόταν στο προσχέδιο –μπορείτε να το διασταυρώσετε, γιατί το προσχέδιο είχε τεθεί σε διαβούλευση– δηλαδή δίπλα στο διοικητικό συμβούλιο να υπάρχει ένα συμβούλιο ειδικών χωρίς αμοιβή –το τονίζω «χωρίς αμοιβή»– που να έχει ένα συμβουλευτικό χαρακτήρα και στο οποίο να συμμετέχουν εκπρόσωποι των φορέων, είτε των εξαγωγέων είτε των παραγωγικών φορέων, προκειμένου να παρέχει υπηρεσίες, για να είναι πιο αποτελεσματική η λειτουργία του φορέα. Όμως –επαναλαμβάνω– αμισθί. Και νομίζω ότι με αυτόν τον τρόπο απαντώ και στην παρατήρηση του συναδέλφου κ. Κωνσταντόπουλου.<br />Σε σχέση με τις αρμοδιότητες του φορέα, κυρίες και κύριοι συνάδελφοι, δεν έχω λόγο να κρύψω –διότι η συζήτηση ήταν δημόσια– ότι το αρχικό εγχείρημα δεν είχε ακριβώς το περιεχόμενο που έχετε σήμερα μπροστά σας. Το αρχικό εγχείρημα ήταν να μεταφερθούν και οι οικονομικοί και οι εμπορικοί ακόλουθοι στο Υπουργείο Ανάπτυξης.<br />Έγιναν συζητήσεις κατόπιν με το Υπουργείο Εξωτερικών και αυτό που έχετε ενώπιόν σας είναι αποτέλεσμα της συμφωνίας μεταξύ του Υπουργείου Ανάπτυξης και του Υπουργείου Εξωτερικών. Συμφωνήθηκε να δημιουργηθεί, εξ υπαρχής ουσιαστικά, γιατί θα υπάρξει αξιολόγηση των υπαλλήλων, ένας καινούργιος φορέας εξωστρέφειας, κατά τα πρότυπα φορέων άλλων κρατών και κάποιοι υπάλληλοι, το 10% των οικονομικών και εμπορικών ακολούθων, να αποσπώνται σε αυτό τον φορέα, κάνοντας παράλληλα και ένα ετήσιο μνημόνιο συνεργασίας μεταξύ του Υπουργείου Εξωτερικών και του Υπουργείου Ανάπτυξης, έτσι ώστε συντονισμένα να προχωρούν οι δράσεις για την εξωστρέφεια. Επομένως, υπάρχει συνεννόηση απόλυτη με το Υπουργείο Εξωτερικών.<br />Άλλο ερώτημα το οποίο ετέθη είναι τι γίνεται με άλλα Υπουργεία. Πού είναι στην εικόνα, για παράδειγμα, το Υπουργείο Γεωργίας, είπαν κάποιοι συνάδελφοι. Μα, το Υπουργείο Γεωργίας, όπως και όλα τα συναρμόδια Υπουργεία για τις εξαγωγές, είναι στην Εθνική Επιτροπή Εξωστρέφειας, η οποία συνεδριάζει τακτικά, συντονίζει τις δράσεις των Υπουργείων και προσπαθεί να προωθήσει τις εξαγωγές σε διϋπουργικό επίπεδο.<br />Άλλο όμως είναι η συντονιστική επιτροπή μεταξύ των Υπουργείων και άλλο ο φορέας. Ένας φορέας, ας πούμε, των αστικών συγκοινωνιών εποπτεύεται και από το Υπουργείο Εσωτερικών, επειδή τυχαίνει οι συγκοινωνιακοί φορείς να εκτελούν έργο σε κάποιους δήμους; Δεν υπάρχει εποπτεία από πολλά και διαφορετικά Υπουργεία σε οποιονδήποτε φορέα.<br />Το Υπουργείο Ανάπτυξης έχει την ευθύνη γι’ αυτό το φορέα. Βεβαίως είμαστε σε στενή συνεργασία με το Υπουργείο Αγροτικής Ανάπτυξης και με όλα τα συναρμόδια Υπουργεία. Ιδιαίτερα δε για το θέμα της απλούστευσης των εξαγωγών η συνεργασία αυτή είναι πάρα πολύ στενή.<br />Και μια τελευταία παρατήρηση που έγινε από συναδέλφους είναι ότι συνενώνονται δύο αποτυχημένοι οργανισμοί. Εγώ δεν θα ήμουν τόσο ισοπεδωτικός. Αν ρωτήσετε τόσο ανθρώπους που επιχείρησαν να εξυπηρετηθούν από το «Invest in Greece» όσο και ανθρώπους που επιχείρησαν κατά καιρούς να εξυπηρετηθούν απ’ τον ΟΠΕ, θα σας πουν πετυχημένα παραδείγματα. Αν αμφιβάλλετε, ρωτήστε τους εξαγωγείς για τη συμβολή του ΟΠΕ σε εκθέσεις που έχουν οργανωθεί τελευταία και στο Παρίσι και στη Γερμανία και σε αραβικές χώρες. Ρωτήστε και θα δείτε ότι υπάρχουν και τέτοια παραδείγματα.<br />Όμως δεν αρκούμαστε σε αυτό. Δεν αρκούμαστε στη μετριότητα. Προσπαθούμε να προχωρήσουμε με βάση τα διεθνή πρότυπα. Αξιολογούμε τους υπαλλήλους που θα ενταχθούν. Αξιολογούνται οι υπάλληλοι που θα ενταχθούν, με αντικειμενικά κριτήρια, και επιδιώκουμε να πάρουμε ανθρώπους από την αγορά, νέο αίμα, έτσι ώστε να γίνει ένα καινούργιο ξεκίνημα σε συνεργασία και σε στενό συντονισμό με τους οικονομικούς εμπορικούς ακολούθους. Ο πρέσβης δε της Ελλάδος σε κάθε χώρα θα είναι ο επικεφαλής αυτής της προσπάθειας, γιατί, όπως σημείωσα και στην επιτροπή, δεν θέλουμε να έχουμε δύο Ελλάδες στο εξωτερικό απλά και μόνο για να ικανοποιείται ο εγωισμός των υπαλλήλων του Υπουργείου Ανάπτυξης ή των υπαλλήλων του Υπουργείου Εξωτερικών.<br />Κοντολογίς, κυρίες και κύριοι συνάδελφοι, αυτό το οποίο επιχειρούμε να κάνουμε είναι να δώσουμε μια ευκαιρία στην εξωστρέφεια, μια ευκαιρία στην προσέλκυση επενδύσεων. Και γι’ αυτό είμαι βέβαιος ότι, παρ’ ότι καθεμία και καθένας από σας μπορεί να έχει ενστάσεις, δεν θα αντιμετωπίσετε μικρόψυχα αυτό το εγχείρημα.<br />Δεν είστε καταδικασμένοι να συμφωνείτε σε όλα μαζί μας, ούτε εμείς διεκδικούμε τα αλάθητο, γι’ αυτό άλλωστε και γίνονται οι συζητήσεις. Η πρόθεση μας, όμως, η κατεύθυνσή μας είναι συγκεκριμένη. Δεν ακολουθούμε δικές μας πατέντες, ακολουθούμε τις βέλτιστες διεθνείς πρακτικές και προετοιμάσαμε επί πολλούς μήνες αυτό εδώ το νομοθέτημα. <br />Ευθύνη δική μας τώρα είναι να το εφαρμόσουμε, να το εφαρμόσουμε γρήγορα και να το εφαρμόσουμε σωστά κατά τα πρότυπα της «Αττικό Μετρό» και όχι κατά τα πρότυπα άλλων φορέων που πράγματι ιδρύθηκαν και δεν απέδωσαν. Αυτή είναι η μεγάλη πρόκληση για εμάς. Νομίζω ότι η μεγάλη πρόκληση για όλους εσάς είναι να μας ελέγχετε, να παρακολουθείτε αν υπάρξουν καθυστερήσεις, ολιγωρίες και απόσταση μεταξύ λόγων και έργων.<br />Πράγματι ξέρουμε ότι το πιο κρίσιμο στάδιο για εμάς δεν είναι σήμερα, με τη ψήφιση του νομοσχεδίου από τη Βουλή, αλλά από την επόμενη εβδομάδα, όταν ο νόμος θα έχει πάρει ΦΕΚ και θα πρέπει να πάρει σάρκα και οστά. Αυτή είναι για εμάς η μεγάλη πρόκληση. <br />Επειδή την Πέμπτη που έχει οριστεί η δεύτερη συνεδρίαση για τη συζήτηση του νομοσχεδίου εγώ προσωπικά θα είμαι στις Βρυξέλλες, στο Συμβούλιο Ανταγωνιστικότητας -θα είναι εδώ φυσικά ο αρμόδιος Υφυπουργός κ. Μηταράκης, αλλά και ο κ. Σκορδάς- θα μου επιτρέψετε για λόγους τάξεως να κάνω μια αναφορά στις τροπολογίες που έχουμε καταθέσει ως Υπουργείο Ανάπτυξης, διά βραχέων.<br />Υπάρχει μία τροπολογία σε σχέση με την κατάργηση του υπολόγου. Ο υπόλογος είναι ένας αναχρονιστικός θεσμός από τη δεκαετία του ’50, τότε που δεν υπήρχε ΕΣΠΑ, που δεν υπήρχε Ευρωπαϊκή Ένωση και που οι έλεγχοι στις δημόσιες δαπάνες γίνονταν με διαφορετικό τρόπο. Σήμερα πια έχουμε φυσικά ελέγχους από το Ελεγκτικό Συνέδριο, έχουμε ελέγχους από την Αρχή των Δημοσίων Συμβάσεων και έχουμε και ελέγχους που προβλέπονται από τους κοινοτικούς κανονισμούς. Προσθέστε και τους δειγματοληπτικούς ελέγχους που θα γίνονται από τις ΥΔΕ του Υπουργείου Οικονομικών. <br />Θεωρήσαμε, λοιπόν, μαζί με το Υπουργείο Οικονομικών, ότι θα έπρεπε να καταργηθεί αυτός ο θεσμός, ο οποίος το μόνο που έκανε είναι να δημιουργεί καθυστερήσεις στην πρόοδο του Προγράμματος Δημοσίων Επενδύσεων και του ΕΣΠΑ.<br /><br />Παρακαλώ, κυρία Πρόεδρε, δώστε μου δύο – τρία λεπτά για να προλάβω να ολοκληρώσω την παρουσίαση των τροπολογιών.<br />Θεωρώ, πραγματικά, ότι η κατάργηση του υπολόγου είναι μία σημαντική τομή και ένα σοβαρό πλήγμα στη γραφειοκρατία, ιδιαίτερα σε σχέση με το Πρόγραμμα Δημοσίων Επενδύσεων.<br />Δεύτερον, φέρνουμε τροπολογία σε σχέση με τον επενδυτικό νόμο. Παρακολουθούμε τις εξελίξεις κάθε μέρα. Η ρευστότητα είναι το μεγάλο μας πρόβλημα. Φέρνουμε, λοιπόν, μια σειρά από ρυθμίσεις για να διευκολύνουμε τους επενδυτές, προσαρμοζόμενοι και εμείς στις εξελίξεις που εν τω μεταξύ είδαμε και στα αιτήματα των επενδυτών που εν τω μεταξύ ακούσαμε. Είμαι βέβαιος ότι όταν μελετήσετε αυτήν την τροπολογία, η συντριπτική πλειοψηφία της Αίθουσας θα ταχθεί με αυτές τις συγκεκριμένες ρυθμίσεις. <br />Φέρνουμε, επίσης, ρυθμίσεις για το Γενικό Εμπορικό Μητρώο. Καθιερώνουμε τη δυνατότητα ηλεκτρονικής υποβολής εγγράφων και αιτημάτων μεταβολών των εταιρειών στο ΓΕΜΗ, με εύχρηστη και ασφαλή πρόσβαση, όπως γίνεται στο TAXISNET. <br />Επίσης, φέρνουμε από 1-7-2014 το πλήρως ηλεκτρονικό ΓΕΜΗ πιο κοντά στον πολίτη, κάνοντας την καθημερινότητα των επιχειρήσεων πιο απλή, με τη θεσμοθέτηση της αυτόματης ηλεκτρονικής έκδοσης πιστοποιητικών και αντιγράφων που εμφανίζονται στην μερίδα μιας εταιρείας στο ΓΕΜΗ. Με άλλα λόγια, ο εξυπηρετούμενος από την οθόνη του υπολογιστή του θα μπορεί να εκδώσει τη νομιμοποίηση της εταιρείας του και να τη διαβιβάσει ηλεκτρονικά χωρίς καθυστέρηση στην τράπεζά του.<br />Να σημειωθεί ότι οι αλλαγές αυτές ήταν επιβεβλημένες, ιδίως για τις Α.Ε. και τις ΕΠΕ, για τις οποίες από το καλοκαίρι αναμένεται να καταργηθεί η υποχρέωση δημοσίευσης στο ΦΕΚ, μετά από σχετικές πρόσφατες ρυθμίσεις του Υπουργείου Διοικητικής Μεταρρύθμισης. Άρα, πρόκειται για καθαρά εκσυγχρονιστικές ρυθμίσεις.<br />Κλείνω με την τροπολογία που έχουμε καταθέσει σε σχέση με τις επαγγελματικές μισθώσεις.<br />Τη συζητήσαμε επί μήνες αυτήν την τροπολογία, τόσο με τους ιδιοκτήτες όσο και με τους μισθωτές, τους επαγγελματίες. Κυρίες και κύριοι συνάδελφοι, το τοπίο στις επαγγελματικές μισθώσεις σήμερα δεν έχει να κάνει σε τίποτα κι είναι φυσικά τελείως διαφορετικό με το τοπίο που είχαμε δέκα χρόνια πριν, αλλά και με αυτό που είχαμε τρία χρόνια πριν. Σήμερα, έχουμε πολλά ξενοίκιαστα μαγαζιά κι αν συγκρίνετε τους ιδιοκτήτες και τους μισθωτές, θα δείτε ότι η θέση των ιδιοκτητών σήμερα έχει επιβαρυνθεί κατά πολύ, ακριβώς λόγω της κρίσεως στην αγορά ακινήτων.<br />Θα έπρεπε, λοιπόν, να βρούμε μία δίκαιη λύση. Η λύση που βρήκαμε είναι αυτή που περιγράφεται στην τροπολογία. Δεν οδηγούμαστε σε εξώσεις σε σχέση με τις σημερινές επαγγελματικές μισθώσεις, κρατάμε τις ρυθμίσεις, απλώς διορθώνοντας αδικίες εις βάρος της μίας πλευράς. Για να καταγγείλει η μία πλευρά έπρεπε να μεσολαβήσουν x μήνες, για να καταγγείλει η άλλη πλευρά, των ιδιοκτητών, έπρεπε να μεσολαβήσουν x επί δέκα μήνες. <br />Τέτοιες διορθώσεις κάνουμε για τις υφιστάμενες ρυθμίσεις, προκειμένου να υπάρξει ένα στοιχείο ισορροπίας. Για τις καινούργιες μισθώσεις προβλέπουμε να υπάρχει ένας μίνιμουμ χρόνος τριετίας, αφήνοντας από κει και πέρα τα δύο μέρη να συνάψουν όποια σύμβαση θέλουν, τριών ετών, πέντε ετών, δώδεκα ετών, είκοσι ετών κ.λπ., ανάλογα με τη συμφωνία που θα υπάρξει μεταξύ των δύο μερών. <br />Εμείς θεωρούμε τόσο τους μισθωτές όσο και τους ιδιοκτήτες εξίσου Έλληνες. Επιτρέψτε μου δε να πω ότι αντιλαμβανόμαστε ότι από τη μία πλευρά υπάρχει η επιβάρυνση των επαγγελματιών λόγω της κρίσης, αλλά από την άλλη πλευρά, επίσης αντιλαμβανόμαστε, ότι υπάρχει η επιβάρυνση των ιδιοκτητών λόγω των φόρων. <br />Επομένως, πρέπει μπροστά σ’ αυτό το σκηνικό να βρούμε μία δίκαιη λύση και χαίρομαι που από τις αντιδράσεις που είδα από τη μία και από την άλλη πλευρά, καταλαβαίνω ότι παρ’ ότι δεν υπάρχει απόλυτη συμφωνία ένθεν κακείθεν, οι ρυθμίσεις αυτές θα μπορούσαν να είναι ένας κοινός παρονομαστής για όλους, προκειμένου να διαμορφωθεί ένα καινούργιο τοπίο σε σχέση με τις επαγγελματικές μισθώσεις.<br />Θεωρώ ότι είναι μία σημαντική αλλαγή, ένα καινούργιο ξεκίνημα σε σχέση με την αγορά ακινήτων και ειδικότερα σε σχέση με τη μισθωτική αγορά και πραγματικά είμαστε ικανοποιημένοι που μετά από συζητήσεις τόσων μηνών έχουμε φτάσει σε αυτό το αποτέλεσμα.<br />Αυτά είναι, κυρίες και κύριοι συνάδελφοι, όσα θέλω να σας πω. Την Πέμπτη η συζήτηση επί των άρθρων και των τροπολογιών θα συνεχιστεί παρουσία, όπως είπα, του κ. Μηταράκη και του κ. Σκορδά.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Τον λόγο έχει η κυρία Ασημίνα Ξηροτύρη-Αικατερινάρη.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κυρία Πρόεδρε. <br />Συζητάμε σήμερα ένα νομοσχέδιο το οποίο πράγματι επί της αρχής είναι θετικό. Δημιουργείται ένας νέος φορέας, η «Ελληνική Εταιρεία Επενδύσεων και Εξωτερικού Εμπορίου», που συγκροτείται από τη συγχώνευση του Ελληνικού Οργανισμού Εξωτερικού Εμπορίου, του γνωστού ΟΠΕ, ο οποίος τίθεται σε εκκαθάριση, και της «Invest in Greece».<br />Άκουσα τον Υπουργό. Φτάνει αυτός ο νόμος γι’ αυτό το μεγάλο θέμα της εξωστρέφειας, η οποία θα πρέπει να διακρίνει την ελληνική οικονομία, την παραγωγή της αλλά και το θέμα της προσέλκυσης των επενδύσεων; Βεβαίως δεν φτάνει. Εμείς έχουμε πει πάρα πολλές φορές ότι για να γίνει ανταγωνιστική η οικονομία μας, για να αλλάξει το ισοζύγιο, θα πρέπει να υπάρξει ένα στρατηγικό σχέδιο.<br />Θα πρέπει να υπάρξει ένα στρατηγικό σχέδιο για όλα αυτά, το οποίο θα θέτει και τις προτεραιότητες. <br />Θέλουμε πράγματι να έχει προτεραιότητα ότι ο πρωτογενής τομέας και τα προϊόντα του, που είναι συγκριτικό πλεονέκτημα της χώρας και μπορούν να αποτελέσουν την ατμομηχανή των εξαγωγών της χώρας, πρέπει να έχουμε την κατάλληλη πολιτική και οι αγρότες να υποστηρίζονται σε αυτήν την κατεύθυνση; Υπάρχουν άλλοι τομείς που συμβάλλουν στην εξωστρέφεια; <br />Άρα, σε αυτούς τους τομείς θα πρέπει πράγματι ένα στρατηγικό, εθνικό σχέδιο να δώσει κατευθύνσεις και παράλληλα να καλύψει και τις ανάγκες των φορέων -των αγροτών, των ιδιωτών, των μικρομεσαίων επιχειρήσεων- που είναι σε αυτή την κατεύθυνση και όχι να τους επιβαρύνει με ακόμη περισσότερα μέτρα. Δείτε τα μέτρα φορολόγησης, την αδυναμία να ανοίξει η στρόφιγγα των δανειοδοτήσεων και πολλά άλλα μεγάλα προβλήματα. <br />Συγχωνεύονται λοιπόν δύο οργανισμοί που κάνουν δύο διαφορετικά πράγματα. Ο ένας, ο ΟΠΕ, που είναι και ο παλαιότερος οργανισμός, είχε κατά περιόδους πολύ σημαντικές αποδόσεις. Ήταν ο οργανισμός του εξαγωγικού εμπορίου. Είναι ένας οργανισμός ο οποίος πράγματι βοηθά και μπορεί να βοηθήσει ακόμη περισσότερο στο να υποστηρίζονται οι εξαγωγές των ελληνικών προϊόντων. <br />Ο οργανισμός «Invest in Greece», που ιδρύθηκε πολύ αργότερα, είναι κάτι άλλο. Είναι σαν ένα γραφείο προσέλκυσης επενδύσεων. Όταν συζητούσαμε τον αναπτυξιακό νόμο δεν είχαμε δώσει και πολύ μεγάλη σημασία και για το ρόλο που είχε επιτελέσει μέχρι τότε, αλλά και γι’ αυτό το ρόλο που περιγραφόταν στον αναπτυξιακό νόμο. Ήταν περίπου σαν μια διαφημιστική εταιρεία του δημοσίου, που παρουσίαζε το νομοθετικό πλαίσιο και τις διάφορες διευκολύνσεις που μπορούν να γίνουν για την προσέλκυση των επενδύσεων. Δεν ήταν όμως ένας ουσιαστικός φορέας. Με τη συγχώνευση, με το κατάλληλο προσωπικό και με τις προτάσεις που γίνονται για την ενίσχυσή του ακόμα και με εξωτερικούς συμβούλους κ.λπ., ευελπιστεί κανείς ότι ενδεχομένως τα πράγματα να πάνε καλύτερα. <br />Ο νόμος αυτός, όμως, παρ’ όλο που είναι λιτός -έχει λίγα άρθρα- είναι γεγονός, όπως τόνισαν και οι άλλοι συνάδελφοι, ότι δεν έχει ξεκάθαρους στόχους για το τι πρέπει να κάνει αυτός ο φορέας στο επίπεδο των εξαγωγών και από την άλλη πλευρά στο επίπεδο της προσέλκυσης των επενδύσεων. <br />Δεν υπάρχει ένα σωστό εσωτερικό οργανόγραμμα του νέου φορέα. Διότι όταν βάζουμε υψηλούς στόχους και από την άλλη πλευρά, όταν δεν έχουμε ένα στρατηγικό σχέδιο που να κατευθύνει αυτούς τους οργανισμούς, τουλάχιστον όταν τους συγχωνεύουμε πρέπει να έχουμε ένα σαφέστατο οργανόγραμμα, και παράλληλα να μην αδικούνται οι υπάλληλοι που εντάσσονται πλέον στον καινούργιο φορέα, να ξέρουν ότι είναι διασφαλισμένη η θέση και η εργασία τους εκεί, για να μπορούν να αποδώσουν ακόμα καλύτερα και παράλληλα αυτός ο φορέας να έχει τη δυνατότητα πράγματι να αποκτήσει και πρόσθετο προσωπικό, ούτως ώστε να κάνει καλύτερα τη δουλειά του. <br />Θέλω να προσθέσω ακόμα μία παρατήρηση. Επιδιώκεται, όπως λέγεται στην αιτιολογική έκθεση, να εξαλειφθούν οι επαλληλίες δράσεων και τομέων ευθύνης σε αυτούς τους δύο τομείς. Όπως όμως ακούστηκε εδώ, το θέμα της δουλειάς που κάνουν οι πρεσβείες, όσον αφορά πράγματι και την ενίσχυση των εξαγωγών των ελληνικών προϊόντων και την προσέλκυση επενδύσεων, είναι ουσιαστικό. Επομένως, δεν είναι σωστό να λέμε ότι πρέπει να εξαλειφθούν οι επαλληλίες δράσεων, κ.λπ.. Ίσα-ίσα που πρέπει να ενισχύονται αυτές οι δράσεις. <br />Επίσης, θέλω να αναφέρω και τη Διεθνή Έκθεση Θεσσαλονίκης, που παίζει αυτό το ρόλο, παίζει ένα μεγάλο ρόλο όσον αφορά την εξωστρέφεια και την υποστήριξη των ελληνικών προϊόντων. <br />Θα πρέπει ο κάθε φορέας να έχει τη δική του δράση, αλλά να συνδέονται και πολύ καλά μεταξύ τους και ο ένας να ενισχύει τον άλλον.<br />Θα ήθελα να κάνω κάποιες παρατηρήσεις στις τροπολογίες και ιδιαίτερα στην τροπολογία για τις επαγγελματικές μισθώσεις. Τα τρία χρόνια είναι πάρα πολύ λίγα που θα αντικαταστήσουν τα δώδεκα που ισχύουν. Σας τα είπαν και οι φορείς, όλοι. Κάνετε μία προσπάθεια να συγκεράσετε τα πράγματα, αλλά τουλάχιστον κρατήστε τα πέντε ή έξι χρόνια, αφού, όπως είναι η νομοθεσία, για να αποσβεσθεί μία επένδυση, χρειάζεται τουλάχιστον πέντε χρόνια. Άρα, δεν μπορεί να πάει να κάνει κάποιος μια επένδυση σε ένα χώρο στον οποίο θα μπορεί να διασφαλίσει τη διαμονή του μόνο για τρία χρόνια.<br /><br />Θα ήθελα ένα λεπτό ακόμη, κυρία Πρόεδρε.<br />Θα ήθελα να πω για την τροπολογία που αφορά τις ρυθμίσεις, τις διευκολύνσεις που λέτε και τη λύση των προβλημάτων που διαπιστώθηκαν από την εφαρμογή του αναπτυξιακού νόμου.<br />Κύριε Μηταράκη, απευθύνομαι σε εσάς, γιατί με εσάς τα είχαμε πει στον αναπτυξιακό νόμο. Είχαμε πει στον αναπτυξιακό νόμο και εμείς είχαμε τονίσει –και δεχθήκατε και μία τροπολογία μας- ότι οι επενδύσεις κατά κύριο λόγο σε αυτήν την περίοδο που υπάρχει τεράστια ανεργία, θα πρέπει να δημιουργούν θέσεις εργασίας και όχι μόνο αυτό, αλλά να ελέγχεται και από ένα κατάλληλο όργανο - από το γραφείο που συστήσατε- εάν διατηρούνται και μετά την ολοκλήρωση της επένδυσης και για σημαντικό χρονικό διάστημα αυτές οι θέσεις εργασίας. <br />Εδώ, τι κάνετε; Κάνετε μία μερική απελευθέρωση αυτού του θέματος. Δηλαδή, τις δεσμεύσεις που αναλαμβάνουν εταιρείες, για να ενταχθούν στον αναπτυξιακό νόμο και ιδιαίτερα για τις θέσεις εργασίας και τη διατήρησή τους, τις περιορίζετε, τις κάνετε τρία χρόνια, ούτε καν πέντε που υπήρχαν και που εμείς δεν τις θεωρούσαμε επαρκείς.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώσετε, κυρία συνάδελφε.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Νομίζω, ότι εδώ κάνετε λάθος σε αυτήν την τροπολογία. Δεν διευκολύνετε, γιατί οι αναπτυξιακές δράσεις, οι οποίες θα γίνονται και θα καλύπτονται με ευνοϊκές ρυθμίσεις από το κράτος, το πρώτο και κύριο μέλημα που έχουν, είναι να δημιουργούν θέσεις εργασίας και να τις διατηρούν. <br />Ευχαριστώ, κυρία Πρόεδρε, <br /></speech><speech by="#s125"><from>ΠΡΟΕΔΡΕΥΟΥΣΑ</from> Και εμείς ευχαριστούμε. <br />Εισερχόμαστε στις ομιλίες των Κοινοβουλευτικών Εκπροσώπων.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Να μην τελειώσουν οι ομιλητές, κυρία Πρόεδρε;</speech><speech by="#s125"><from>ΠΡΟΕΔΡΕΥΟΥΣΑ</from> Όχι, κύριε συνάδελφε.<br />Ζήτησαν το λόγο οι Κοινοβουλευτικοί Εκπρόσωποι. Τι να κάνουμε;</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Τρεις Βουλευτές είναι ακόμα.</speech><speech by="#s125"><from>ΠΡΟΕΔΡΕΥΟΥΣΑ</from> Δεν είναι τρεις μόνο. <br />Τον λόγο έχει ο κ. Δημήτρης Παπαδημούλης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κυρία Πρόεδρε.<br />Κύριε Υπουργέ, κυρίες και κύριοι συνάδελφοι, επιτρέψτε μου να αναφερθώ επ’ ολίγον σε λίγα θέματα τρέχουσας πολιτικής επικαιρότητας, πριν μπω στο συζητούμενο νομοσχέδιο.<br />Ξεκινώ με το σκάνδαλο, με την απάτη της ΜΚΟ για την αποναρκοθέτηση, που είναι μία νάρκη στα θεμέλια ενός φθαρμένου πολιτικού συστήματος. Αυτά τα 9 εκατομμύρια ευρώ, σύμφωνα με τη δικαιοσύνη, είναι απλώς η κορυφή του παγόβουνου. Και συμφωνώ με τη δήλωση του Υπουργού Εξωτερικών κ. Βενιζέλου, ότι προφανώς υπάρχουν πολιτικές ευθύνες. Μόνο που αργότερα ο κ. Βενιζέλος έκανε μία νεώτερη δήλωση, ότι δεν έχει ευθύνη ούτε ο κ. Παπανδρέου, που ήταν τότε Υπουργός Εξωτερικών, ούτε ο κ. Σημίτης που ήταν τότε Πρωθυπουργός. Τότε, ποιος έχει πολιτικές ευθύνες; Ο Χατζηπετρής; <br />Έχει μία σημασία να μας διευκρινίσει τη θέση του ΠΑΣΟΚ ο Κοινοβουλευτικός Εκπρόσωπος, ο κ. Κουκουλόπουλος, και τη θέση της Κυβέρνησης επί του θέματος ο κ. Μηταράκης. Χωρίς να υποκαθιστούμε τη δικαιοσύνη στην απόδοση ευθυνών, λέμε ότι υπάρχουν πολιτικές ευθύνες. Και επειδή είναι ολοφάνερο ότι εδώ είναι η κορυφή του παγόβουνου, ζητάμε να γίνει με επισπεύδουσα τη δικαιοσύνη, αλλά και με ενθάρρυνση από την κυβερνητική ηγεσία, έρευνα σε βάθος δεκαπενταετίας.<br />Έρχομαι στο δεύτερο θέμα που αφορά τις κινητοποιήσεις των αγροτών. Όλον αυτόν τον καιρό υπάρχει μια προπαγάνδα που κατηγορεί τους αγρότες και τις κινητοποιήσεις τους ότι τάχα αρνούνται να φορολογηθούν, ενώ τα αιτήματα που θέτουν, είναι αιτήματα που αφορούν το υψηλό κόστος παραγωγής, τις υψηλές επιβαρύνσεις και την αναγνώριση των εξόδων τους όταν είναι να φορολογηθούν. Δεν αρνούνται να φορολογηθούν. <br />Τριάντα τέσσερις Βουλευτές της Νέας Δημοκρατίας σήμερα κατέθεσαν μία ερώτηση με την οποία αυτά που ψήφισαν, ζητάνε να αλλάξουν, θέλοντας να αναγνωριστεί και το ένα έξοδο και το άλλο έξοδο και η δουλειά των εργαζομένων στα χωράφια, των αγροτών. <br />Η δική μας προτροπή είναι: Αντί να τους συκοφαντείτε, αντί να τους αντιμετωπίζετε κλείνοντας τις πόρτες, αντί να τους αντιμετωπίζετε με αυταρχισμό –διότι αύριο έρχονται και στην Αθήνα, με ένα παναγροτικό συλλαλητήριο- κουβεντιάστε μαζί τους και διορθώστε, αλλάξτε αυτά έχετε κάνει στραβά κι έχετε νομοθετήσει στραβά. Και δώστε απαντήσεις στα αιτήματα που αφορούν το κόστος παραγωγής, από το οποίο θα ωφεληθούν όχι μόνο οι αγρότες αλλά και οι καταναλωτές των αγροτικών προϊόντων που αγοράζουν στο ράφι. <br />Έρχομαι στο νομοσχέδιο. Μας τα είπε ο Υπουργός κι έφυγε. Ρωτάω όμως: όταν επιχειρείτε μια συγχώνευση δύο φορέων, δεν πρέπει να υπάρχει μια αξιολόγηση για το τι έγινε μέχρι τώρα; Δεν πρέπει να υπάρχει μία μελέτη επιπτώσεων, ποια θα είναι θα οφέλη; Γιατί από «θα» έχουμε χορτάσει. <br />Το κυριότερο: άμα μιλάμε για εξαγωγές και επενδύσεις, το βασικό δεν είναι ο φορέας. Αυτό που λείπει είναι το ελληνικό σχέδιο ανασυγκρότησης και ανάπτυξης, το οποίο θα αντικαταστήσει το καταστροφικό μνημόνιο. Γιατί αυτή η πολιτική του μνημονίου έχει δημιουργήσει μία καταστροφική ύφεση της τάξης του 25% και έχει δημιουργήσει και ένα κλίμα αποεπένδυσης. <br />Καμαρώνετε γιατί υπάρχει ένα κλείσιμο της ψαλίδας του εμπορικού ισοζυγίου. Αυτό δεν οφείλεται στην ανάπτυξη των εξαγωγών -οι οποίες φρενάρισαν τον τελευταίο χρόνο, σύμφωνα με τις δικές σας επίσημες στατιστικές- αλλά στην εντυπωσιακή κάμψη της ζήτησης πάνω από 30% από το 2009 μέχρι τώρα. <br />Επίσης, είναι και τα προβλήματα που αντιμετωπίζουν οι εξαγωγείς -και δεν το λέει μόνο ο ΣΥΡΙΖΑ- όλων των προϊόντων, από τα πολύ καλά αγροτικά μας προϊόντα, που ανοίγουν κάποιες μικρές πόρτες εξαγωγών, μέχρι πιο μεγάλες μονάδες εξαγωγών. Μιλούν για τις καταστροφικές συνέπειες της ύφεσης, για την έλλειψη ρευστότητας, για τη γραφειοκρατία, για την ακριβή ενέργεια, για το φορολογικό που κάθε τόσο αλλάζει, για τα ελλείμματα υποδομών, για τα ελλείμματα σχεδιασμού, για την αδύναμη οικονομική διπλωματία.<br />Και έχετε και το παράδειγμα, κύριε Υπουργέ, ότι αυτή η μνημονιακή πολιτική μείωσης μισθών κατά περίπου 40%, μεσοσταθμικά, στον ιδιωτικό τομέα -ίσως να είναι και παραπάνω, διότι δεν αμείβουν οι ιδιωτικές επιχειρήσεις με αυτά που τυπικά λένε στα χαρτιά, πολλές δίνουν πολύ λιγότερα- δεν έχει οδηγήσει ούτε σε επενδύσεις, ούτε σε ανάκαμψη, ούτε σε τίποτα. Γιατί; Διότι έχετε επιλέξει με αυτήν τη μνημονιακή πολιτική ένα οικονομικό πρότυπο που ταιριάζει σε χώρες χαμηλού εργατικού κόστους, ενώ είναι εντελώς ξένο με την ποιότητα, την εκπαίδευση, το μορφωτικό επίπεδο, την εξειδίκευση του ελληνικού δυναμικού και λειτουργεί αποδιαρθρωτικά. <br />Θέλετε, επειδή μιλάμε για εξαγωγές, κάποιους αριθμούς; Οι εξαγωγές προϊόντων μέσης και υψηλής τεχνολογίας στην Ελλάδα είναι 28%. Στην Πορτογαλία -φτωχή χώρα, περιφερειακή της ευρωζώνης- είναι στο 40%. Στην Ευρωπαϊκή Ένωση και στον ΟΟΣΑ στο 50%. <br />Το θέμα, λοιπόν, δεν είναι ο φορέας. Εμείς είμαστε σε αυτό το θέμα λιγότερο αντιπολιτευτικοί απ’ τον κ. Λοβέρδο. Δεν καταψηφίζουμε. Θα ψηφίσουμε «ΠΑΡΩΝ» επί της αρχής, όπως είπε ο εισηγητής μας, γιατί δεν έχουμε αντίρρηση αρχής στο να πεις, φτιάχνω ένα φορέα που να μπορώ να συνδυάσω την έγνοια και για τις εξαγωγές και για την προσέλκυση επενδύσεων. <br />Από εκεί και πέρα, όμως, αρχίζουν τα προβλήματα που μας οδηγούν στις ενστάσεις, στις επιφυλάξεις και τελικά στο να μην υπερψηφίζουμε. Διότι, αν φτιάξεις έναν φορέα για να συνδυάζει δύο δουλειές, πρέπει να έχεις μια σαφή λειτουργική διάκριση των δύο διαφορετικών πραγμάτων. Πώς θα ασχολείσαι ταυτόχρονα και συνδυαστικά με τις εξαγωγές και τις επενδύσεις, όταν έχεις και μια εμπειρία που δεν είναι και ιδιαιτέρως καλή; Έτσι δεν είναι;<br />Τα είπε ο εισηγητής μας. Να μην τα επαναλάβω. Το ομολόγησε με τον τρόπο του και ο κ. Χατζηδάκης, όταν είπε: «Ξέρετε κάτι; Υπάρχουν και καλά παραδείγματα». Σαν να λέει ότι ο κανόνας είναι αποτυχία μέσα από τη συρρίκνωση στα όρια της διάλυσης του ΟΠΕ, μέσα από μία πολύ χαμηλή έως μηδενική πτήση του «Invest in Greece». Να βρούμε και κανένα καλό παράδειγμα. Δεν κρύβει, όμως, την πραγματικότητα. <br />Ένα θέμα, λοιπόν, είναι ότι δεν υπάρχει στην οργάνωση η προσοχή, η διάκριση του ποιος κάνει τι. <br />Συνεχίζω: Με συγχωρείτε, αλλά το μειονέκτημα τού να διορίζει και τους επτά του διοικητικού συμβουλίου ο Υπουργός, δεν θεραπεύεται με το να βάλεις από δίπλα ένα αμισθί συμβουλευτικό όργανο που να είναι οι φορείς. Διότι, εάν αυτό το διοικητικό συμβούλιο, που θα έχει διορίσει ο Υπουργός, θα κάνει ό,τι του λέει ο Υπουργός και η κυβερνητική σκοπιμότητα, το άλλο μπορεί να λειτουργεί και ως εκτονωτικό και λίγο ως μπουζουριέρα. Δεν λύνει τα προβλήματα.<br />Έρχομαι σε μερικά άλλα θέματα πολύ συγκεκριμένα, λειτουργώντας και συμπληρωματικά με τον εισηγητή μας, τον Γιώργο Σταθάκη. <br />Οι συμβάσεις θα αναρτώνται στην «Διαύγεια»; Κάτι είπε ο Υπουργός στην επιτροπή. Χρειάζεται, όμως, ρητή διατύπωση στο νομοσχέδιο, που δεν υπάρχει. Να την βάλετε, λοιπόν. Ρητή διατύπωση! Διότι, βλέπουν πολλά τα ματάκια μας. Βλέπουμε πολλά και στη «Διαύγεια», που δεν θα έπρεπε να τα ξοδεύει το κράτος αυτά τα λεφτά. Τουλάχιστον, όμως, είναι ένα μέσο διαφάνειας, δημοσιότητας, ελέγχου που μπορεί να βάζει ένα φρένο σε περιττά έξοδα, σε περίεργες, ακριβές αναθέσεις.<br />Μετά, υπάρχει το θέμα του αριθμού των εργαζομένων, των συμβατικών του σχέσεων, της αξιολόγησης του προσωπικού από τους προερχόμενους φορείς, των προσλήψεων. Δεν υπάρχει δέσμευση για το ότι θα γίνονται με κριτήρια ΑΣΕΠ.<br />Κύριε Μηταράκη, σας επικρίνουν ότι εσείς προσωπικά θέλετε να χρησιμοποιήσετε αυτό το πράγμα για να αυξήσετε και την πελατεία σας ενόψει και των εκλογών στην Α΄ Αθήνας, όπου θα βγάλει πολύ λιγότερους η Νέα Δημοκρατία αυτή τη φορά. Πρέπει να βάλουμε δικλίδες. Δεν σας κατηγορώ. Ξέρετε, όμως, τις επικρίσεις. Είναι γραπτές, εδώ, από συλλογικούς φορείς κ.λπ..<br />Πρέπει να εξασφαλιστούν ρυθμίσεις και με το θέμα του ΑΣΕΠ και με το θέμα της «Διαύγειας» που να προφυλάσσουν αυτόν τον φορέα και το δημόσιο χρήμα από πελατειακά κόλπα, από ρουσφετολογικές προσλήψεις. <br />Και αν σας φαίνονται αυτά περίεργα, σας λέω μία λεξούλα: «ΑΓΡΟΓΗ». Τη θυμόσαστε; Η Νέα Δημοκρατία τα έκανε. Τι μας έχει σιγουρέψει ότι δεν θα επαναληφθούν τα ίδια σε έναν κρίσιμο τομέα;<br />Λείπει, δυστυχώς, ο κ. Χατζηδάκης. Με ειδοποίησε ότι θα φύγει αμέσως. Νομίζω ότι θα μπορούσε να περιμένει και λίγο η δουλειά του, να ακούσει και τους Κοινοβουλευτικούς Εκπροσώπους. <br />Εν πάση περιπτώσει, όμως, αυτό το αστειάκι ότι, ξέρετε κάτι, εμείς που είμαστε εναντίον του μνημονίου, με ποιο δικαίωμα επικαλούμαστε κάποιες μελέτες που μας ήρθαν από την Ολλανδία και εσείς που τις απορρίψατε, είσαστε πιο αντιμνημονιακοί από εμάς, να το αφήσετε. Στερείται κοινής λογικής. <br />Εδώ σας λέμε ότι υπάρχει μία μελέτη, η οποία λέει ότι εάν θέλεις να αυξήσεις εξαγωγές και να προσελκύσεις επενδύσεις, πρέπει να δεις τα μεγάλα διοικητικά και γραφειοκρατικά εμπόδια που υπάρχουν και τα οποία τα λένε όσοι ασχολούνται με αυτό. Και αυτό το αφήνετε απ’ έξω. Πρέπει να δεις την έλλειψη μηχανισμών έμπρακτης υποστήριξης για εξωστρέφεια στην στρατηγική των πωλήσεων. <br />Εάν πάτε σε πρωτοπόρους αγρότες ή συνεταιρισμούς που κάνουν κάποιες εξαγωγές, θα σας πουν πόσο αίμα έφτυσαν χρόνια για να μπορέσουν να προωθήσουν σε ένα ξένο ράφι τα προϊόν τους, γιατί δεν τους βόηθησε κανείς. Αντιθέτως, έβρισκαν εμπόδια. <br />Αυτά λένε κάποιες προτάσεις που εσείς πετάξατε στα σκουπίδια. Το ότι τις έφεραν κάποιοι Ολλανδοί σημαίνει ότι εμείς που είμαστε αντιμνημονιακοί θα πούμε, όχι είναι κακές ή ότι εσείς γίνατε αντιμνημονιακοί επειδή τις απορρίψατε; Όχι. Θέλετε να διευκολύνετε ένα σύστημα που δουλεύει με λάθος τρόπο. Και γι’ αυτό αρνείστε να δείτε τα πράγματα, και απλώς λέτε, φτιάχνω έναν καινούριο φορέα και θα θεραπεύσουμε μαγικά όλα τα κουσούρια που είχε ο ΟΠΕ όπως τον καταντήσατε και το «Invest in Greece» όπως το στήσατε και το υπολειτουργήσατε.<br />Για λόγους που εξηγήθηκαν και από εμένα και από τον εισηγητή μας, τον κ. Σταθάκη, επί της αρχής ψηφίζουμε «ΠΑΡΩΝ». Στα άρθρα και στις τροπολογίες θα αναφερθώ την Πέμπτη, όπως είναι η σειρά και κατά τον Κανονισμό η προγραμματισμένη συζήτηση.<br />Ευχαριστώ, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Παπαδημούλη.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κυρία Πρόεδρε, θα ήθελα τον λόγο για ένα λεπτό.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Κυρία Πρόεδρε, ζητώ τον λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Γιατί, κύριε Βλαχογιάννη; Έχει μιλήσει για εσάς;</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Επί προσωπικού, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Θα απαντήσει ο κύριος Υπουργός, κύριε Βλαχογιάννη. <br />Τον λόγο έχει ο κ. Μηταράκης.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Θα ήθελα τον λόγο επί προσωπικού, διότι είμαι ένας από τους τριάντα τέσσερις. Ζητώ τον λόγο για ένα λεπτό.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Βλαχογιάννη, έδωσα το λόγο τώρα.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Ένα λεπτό θέλω να μιλήσω πάνω στο σχόλιο του κ. Παπαδημούλη για τον νέο οργανισμό. <br />Ναι, ο νέος Οργανισμός θα έχει κάθε ευθύνη να δημοσιεύει στη «Διαύγεια» οτιδήποτε απαιτείται και ναι, οι προσλήψεις θα γίνουν με κριτήρια ΑΣΕΠ. Θα δούμε τη γλώσσα στο νομοσχέδιο. Αν χρειάζονται νομοτεχνικές βελτιώσεις θα τις κάνουμε. <br />Επίσης, να πω ότι δεν νιώθω καμμία ανασφάλεια για τις εκλογές στην Α΄ Αθηνών.<br />Ευχαριστώ.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Κυρία Πρόεδρε, ζητώ το λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Έχετε το λόγο, κύριε Βλαχογιάννη.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Κυρία Πρόεδρε, είμαι ένας από τους τριάντα τέσσερις Βουλευτές της Νέας Δημοκρατίας που υπογράψαμε την ερώτηση για τους αγρότες. Ζητώ ένα λεπτό, επειδή αναφέρθηκε υποτιμητικά γι’ αυτό ο Κοινοβουλευτικός Εκπρόσωπος του ΣΥΡΙΖΑ.<br />Εμείς ψηφίσαμε να φορολογούνται οι αγρότες, κύριε Παπαδημούλη. Δεν πιστεύω να διαφωνεί κανείς σε αυτήν την Αίθουσα γι’ αυτό. Όμως, επειδή είμαστε υπεύθυνοι έναντι του αγροτικού κόσμου, καταβάλλαμε προσπάθεια να είναι δίκαιη η φορολόγηση. Γι’ αυτό κάναμε και την ερώτηση και τις συναντήσεις με την ηγεσία του Υπουργείου Οικονομικών και με την Κυβέρνηση. Πολλά βελτιώνονται. Αύριο θα δείτε και τις σχετικές ανακοινώσεις. Εσείς, λοιπόν, είστε μία καταστροφική Αντιπολίτευση και λέτε «όχι» σε όλα, ενώ εμείς, με εποικοδομητικές προτάσεις, αντικαθιστούμε και εσάς σε αυτό το ρόλο, γι’ αυτό και παραμένουμε πρώτη δύναμη στον αγροτικό κόσμο.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ. <br />Εγώ, όμως, κύριε Βλαχογιάννη, θέλω να ρωτήσω το εξής: Γιατί μόνο τριάντα τέσσερις Βουλευτές της Νέας Δημοκρατίας και όχι όλοι;</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Τόσοι είμαστε από αγροτικές περιοχές.</speech><speech by="#s125"><from>ΠΡΟΕΔΡΕΥΟΥΣΑ</from> Έτσι πάει, όμως;</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κυρία Πρόεδρε, ζητώ τον λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Τον λόγο έχει ο κ. Παπαδημούλης, για ένα λεπτό.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Προφανώς δεν ήταν προσωπικό αυτό που έκανε τον κύριο συνάδελφο να σηκωθεί. Ήθελε και αυτός να πάρει ένα μέρος από τη δόξα, από τον Ιορδάνη Τζαμτζή, που βάζει πρώτος την υπογραφή του σε αυτές τις ερωτήσεις, αφού προηγουμένως, όμως, ψηφίσατε αυτά τα νομοσχέδια, κύριοι συνάδελφοι.<br />Εγώ, λοιπόν, επαναλαμβάνω ότι ακόμη και η ερώτηση των τριάντα τεσσάρων νεοδημοκρατών, μαζί με την κριτική που εμείς κάναμε όταν καταψηφίσαμε αυτές τις ρυθμίσεις, δικαιώνει αυτό που λένε οι αγρότες με τις κινητοποιήσεις τους: «Δεν αρνούμαστε να φορολογηθούμε, αλλά θέλουμε, όπως αναγνωρίζεται στον καθένα έξοδα σε αυτήν τη σκληρή δουλειά, την αγροτική δουλειά, να μας αναγνωρίζεται και εμάς». Και αυτά το νομοσχέδιο που ψηφίσατε, κύριε συνάδελφε, δεν τα προβλέπει.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Η εγκύκλιος τα προβλέπει.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ.<br />Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Επαμεινώνδας Μαριάς.<br />ΕΠΑΜΕΙΝΩΝΔΑΣ  ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, το σχέδιο νόμου που συζητούμε είναι ιδιαίτερα σημαντικό σε σχέση με το αντικείμενό του. <br />Θα ήθελα απλώς να κάνω μία παρατήρηση και μία υπόμνηση στην Κυβέρνηση. Επειδή πάντοτε φέρνετε τροπολογίες, καλό θα είναι στον τίτλο κάθε νομοσχεδίου να βάζετε «και άλλες διατάξεις». Να το βάζετε από την αρχή, διότι ούτως ή άλλως μας έχετε συνηθίσει να φέρνετε τροπολογίες της τελευταίας στιγμής στις οποίες αναφέρθηκε και η κυρία Χρυσοβελώνη, θα αναφερθώ και εγώ την Πέμπτη στο ζήτημα αυτό.<br />Ερώτημα: Πώς μπορεί να έχει μια χώρα εξωστρέφεια; Πώς μπορούν να αναπτυχθούν οι εξαγωγές; Πώς μπορούμε να προσελκύσουμε επενδύσεις;<br />Είναι σίγουρο ότι χρειάζονται συγκεκριμένα εργαλεία, συγκεκριμένα σχήματα που θα ενισχύσουν αυτήν την προσπάθεια. Όμως, το βασικό είναι ότι πρέπει να υπάρξουν ορισμένες ουσιαστικές προϋποθέσεις σε επίπεδο οικονομίας. <br />Πρώτα απ’ όλα για να έχεις εξωστρέφεια, για να μπορείς να κάνεις εξαγωγές, πρέπει να έχεις μία ανταγωνιστική οικονομία. Με αυτό τον τρόπο θα μπορεί το προϊόν το οποίο παράγεις, να είναι ανταγωνιστικό στο εξωτερικό. Και για να έχεις ανταγωνιστική οικονομία στην Ελλάδα, δεν μπορείς να ακολουθείς το μοντέλο του μνημονίου που στηρίζεται σε μια διαδικασία με την οποία υποτίθεται η ελληνική οικονομία θα γίνει ανταγωνιστική επειδή θα έχει χαμηλές αμοιβές.<br />Δηλαδή θα είναι μία οικονομία εντάσεως εργασίας και όχι μία οικονομία της γνώσης. <br />Διότι αν θέλουμε να είμαστε ανταγωνιστικοί σε αυτό το σύγχρονο περιβάλλον, όπου υπάρχει κινεζοποίηση των μισθών, όπου πέφτουν συνεχώς οι μισθοί και δεν μπορείς να έχεις ανταγωνιστικό πλεονέκτημα εκεί, θα πρέπει να έχεις ανταγωνιστικό πλεονέκτημα από την επένδυση που κάνεις στην καινοτομία, στην έρευνα, στην παιδεία, δηλαδή επενδύοντας στην οικονομία της γνώσης. Αν αυτό δεν το συμφωνήσουμε -και δεν μπορούμε να το συμφωνήσουμε διότι το μοντέλο που περιέχει το μνημόνιο από την πρώτη στιγμή είναι μοντέλο που στηρίζεται στον αποπληθωρισμό και στα χαμηλά μεροκάματα- δεν πρόκειται να προχωρήσει η οικονομία και να είναι ανταγωνιστική. Αυτή ήταν η πρώτη μου παρατήρηση. <br />Η δεύτερη παρατήρηση είναι πως δεν μπορείς να έχεις ανταγωνιστική οικονομία και να μπορείς να κάνεις εξαγωγές όταν έχεις ένα τεράστιο κόστος στα θέματα της ενέργειας. Και το ξέρετε πολύ καλά ότι αυτήν τη στιγμή στις Ηνωμένες Πολιτείες, που έχουν πετύχει πολύ χαμηλά κόστη στην ενέργεια, όχι μόνο έχουν αυξήσει τις εξαγωγές τους, αλλά πλέον γίνεται και επένδυση κεφαλαίων σε μία αγορά που έχει πετύχει πάρα πολύ φθηνή ενέργεια. Επομένως, αυτό είναι το δεύτερο στοιχείο, που ούτε αυτό έχετε ως προϋπόθεση.<br />Τρίτον, για να μπορείς να εξάγεις, θα πρέπει να έχεις κάνει σημαντικές επενδύσεις σε συγκεκριμένους τομείς, δηλαδή στον τομέα της αγροτικής οικονομίας, στον τομέα της πρωτογενούς παραγωγής. Πώς όμως μπορείς εκεί να επενδύσεις και να προχωρήσεις, όταν το κόστος παραγωγής των ίδιων των αγροτών οι οποίοι είναι στους δρόμους είναι τεράστιο; <br />Οι κινητοποιήσεις των αγροτών -φυσικά, δεν έχετε πάει στα μπλόκα, εμείς είχαμε την ευκαιρία να πάμε στα μπλόκα, να πάμε στην Κουλούρα- δεν αφορούν μόνο το φορολογικό, αλλά τη μείωση του κόστους παραγωγής, που σημαίνει ότι θα πρέπει να αντιμετωπιστεί όλη η διαδικασία του πρωτογενούς τομέα σε μια άλλη βάση. Πρέπει να έχουν φθηνό πετρέλαιο, πρέπει να έχουν επιστροφή του ΦΠΑ, πρέπει να έχουν τη δυνατότητα να αγοράζουν φθηνά λιπάσματα, πρέπει να έχουν χρήματα για να αγοράσουν λιπάσματα. Επομένως πρέπει να υπάρχουν εργαλεία στήριξης αυτής της προσπάθειας, δηλαδή καλλιεργητικά δάνεια, τα οποία πρέπει να τα δώσει κάποια τράπεζα. Δεν μπορεί όμως να τα δώσει σήμερα η Αγροτική Τράπεζα, την οποία διαλύσατε. <br />Άρα λοιπόν κι εκεί, σε αυτόν τον τομέα, δεν μπορείς να έχεις ανάπτυξη και δίκαια διαμαρτύρονται φυσικά οι αγρότες, διότι υπερφορολογούνται, διότι τους βάζετε να έχουν βιβλία εσόδων-εξόδων, διότι δεν υπολογίζετε όλα αυτά που πρέπει να υπολογιστούν και τα είπαμε κατά τη διάρκεια του φορομπηχτικού νομοσχεδίου που φέρατε. Άρα και αυτό το κομμάτι είναι σημαντικό. <br />Πώς λοιπόν θα έχει κανείς εξωστρέφεια, εάν δεν έχει πρωτογενή παραγωγή, εάν δεν έχει προϊόντα ποιότητας; Για παράδειγμα, το λάδι. Ξέρετε ότι με τις πολιτικές που θέλετε, την περίφημη έκθεση του ΟΟΣΑ, θα πρέπει να αναμειγνύεται υποχρεωτικά το ελαιόλαδο με τα σπορέλαια; Πώς θα έχεις προϊόντα ποιότητας, τα οποία θα μπορείς να εξάγεις και να έχεις εξωστρέφεια στο επίπεδο της αγροτικής οικονομίας; Άρα λοιπόν όλα αυτά που συμβαίνουν οδηγούν ακριβώς στο αντίθετο αποτέλεσμα. <br />Θα το ξαναπώ, πώς θα έχεις ισχυρές επιχειρήσεις που θα κάνουν εξαγωγές εάν δεν έχεις βάση στην ίδια τη χώρα; Διότι δεν υπάρχουν επιχειρήσεις που κινούνται στον αέρα, κύριε Μηταράκη. Όλες οι επιχειρήσεις που κάνουν εξαγωγές στηρίζονται κατά κύριο λόγο στην ίδια την εσωτερική αγορά. Από εκεί ξεκινούν, εκεί έχουν οικονομική βάση. Πρώτα πωλούν στην εσωτερική αγορά, αποκτούν έντονη βάση και περνούν σε εξαγωγές. Πώς θα έχεις όμως τη λειτουργία αυτών των επιχειρήσεων, όταν η ίδια η οικονομία της χώρας διαλύθηκε και είναι σε ύφεση από το μνημόνιο; Επομένως, ούτε αυτή την προϋπόθεση δεν λαμβάνετε υπ’ όψιν.<br />Σε αυτό το νομοσχέδιο θα περίμενα δύο πράγματα. Πρώτον -ειπώθηκε και από άλλους- να έχετε κάνει μια αξιολόγηση για ποιον λόγο αυτοί οι δύο φορείς τους οποίους καταργείτε και τους συγχωνεύετε θα πρέπει να πάνε στη ΔΕΑ, στο νέο μοντέλο, ποιο είναι το αποτέλεσμά τους, ποια είναι τα αρνητικά τους, ποια είναι τα θετικά τους, ποια είναι η αξιολόγηση.<br />Και δεύτερον, να μας δώσετε μία στρατηγική για το πού το πάτε. Διότι μιλάτε για μεγάλες επενδύσεις. Ποιες είναι; Το ξεπούλημα της δημόσιας περιουσίας; Η λειτουργία του ΤΑΙΠΕΔ, που περιμένετε να έρθουν τα δήθεν δισεκατομμύρια και αντί πινακίου φακής να εξαγοραστεί κάθε παραγωγική μονάδα στη χώρα; Αυτές είναι οι μεγάλες επενδύσεις που θα έρθουν; Αυτή είναι η στρατηγική; <br />Επομένως, δεν έχετε μία συγκεκριμένη στρατηγική ή τουλάχιστον δεν την παρουσιάζετε καν στην εισηγητική έκθεση. Και έρχεστε τώρα και μας φέρνετε δύο εργαλεία, τα οποία θα ενώσετε σε ένα για να κάνετε τη μεγάλη παρέμβαση. Δεν γίνονται έτσι τα πράγματα, διότι δεν έχετε ούτως ή άλλως και τις προϋποθέσεις. <br />Θα σας πω, λοιπόν, τι πρόταση έχουμε εμείς. Την έχουμε πει από εδώ, από αυτό το Βήμα. Εμείς πιστεύουμε ότι πρέπει να ιδρυθεί μία αναπτυξιακή τράπεζα ειδικού σκοπού. Η τράπεζα αυτή θα πρέπει να έχει τη δυνατότητα να κεφαλαιοποιηθεί σήμερα από το ποσό που έχει μείνει από την ανακεφαλαιοποίηση. Αυτή η τράπεζα μπορεί να κεφαλαιοποιηθεί τουλάχιστον με πέντε δισεκατομμύρια ευρώ και με μόχλευση να έχει τη δυνατότητα σαράντα δισεκατομμυρίων, ώστε να κάνει επενδύσεις και να στηρίξει και τις εξαγωγές. <br />Αυτή, λοιπόν, η τράπεζα θα ασκήσει μία ευρύτερη στρατηγική, διότι δεν υποτιμούμε το ρόλο που μπορεί να παίξει το Υπουργείο Ανάπτυξης ούτε το Υπουργείο Εξωτερικών ούτε και οι πρεσβείες. Αλλά εδώ θέλεις ένα σοβαρό στρατηγικό εργαλείο, μία τράπεζα ειδικού σκοπού, όπως είναι η γερμανική KFW που ιδρύθηκε το 1948. Ξέρετε πολύ καλά ότι έχουμε κάνει αυτή την πρόταση ως κόμμα από τότε που είμαστε στη Βουλή, εγώ δε προσωπικά με ειδική μελέτη από το 2010. <br />Τι κάνει, όμως, αυτή η τράπεζα; Κατ’ αρχάς, στο διοικητικό συμβούλιο συμμετέχουν Υπουργοί. Είναι τράπεζα που κάνει στρατηγική για τις εξαγωγές. Έχει φτηνά κεφάλαια, διότι μπορεί να δανείζεται με 0,25% επιτόκιο σημερινό απευθείας από την Ευρωπαϊκή Κεντρική Τράπεζα και έχει τη δυνατότητα να προχωρήσει σε επενδύσεις. Εμείς θέλουμε μία τέτοια τράπεζα. Διότι όταν έχεις μία τέτοια τράπεζα, μπορείς να κάνεις τις μελέτες και, να δεις στρατηγικά σε ποιες αγορές θα απευθυνθείς και με ποιον τρόπο και να έχεις και το εργαλείο της στήριξης. Διότι πώς θα κάνεις εξαγωγές, εάν δεν δώσεις στήριξη στους εξαγωγείς και αν δεν τους δώσεις ρευστότητα, αν δεν μπορέσουν να κινηθούν; <br />Άλλωστε, πώς οι ελληνικές επιχειρήσεις θα εξάγουν, αν πρώτα δεν εισάγουν πρώτες ύλες; Μα πώς θα εισάγουν πρώτες ύλες, όταν κανείς δεν δίνει πίστωση σε ελληνική εταιρία και όλοι ζητούν μετρητά; Αυτήν τη στιγμή οι επιχειρήσεις ψάχνουν μετρητά για να εισάγουν πρώτες ύλες, να παραγάγουν προϊόντα για να κάνουν εξαγωγή. Βλέπετε, λοιπόν, ότι όλα αυτά είναι αλληλένδετα.<br />Επομένως, το μοντέλο το οποίο φέρνετε θα έλεγα ότι είναι ξεπερασμένο. Δεν πρόκειται αυτή η ανώνυμη εταιρία που ιδρύετε χωρίς τα εργαλεία που έχουν σχέση με τα κεφάλαια και με την ανάπτυξη να προχωρήσει. Γι’ αυτό εμείς στο σχέδιό μας πιστεύουμε ότι, στηριζόμενοι σε αυτήν την επενδυτική τράπεζα ειδικού σκοπού, θα είναι δυνατόν τα περισσότερα πράγματα που υποτίθεται ότι θα κάνει αυτή η ανώνυμη εταιρεία να λειτουργούν μέσα από αυτήν τη μεγάλη αναπτυξιακή τράπεζα που θα στοχεύει στις εξαγωγές και θα κάνει και οικονομική διπλωματία ταυτόχρονα. <br />Θέλω να σας μεταφέρω και μία συζήτηση που έγινε εντελώς τυχαία την προηγούμενη εβδομάδα, όταν ερχόμουν με το αεροπλάνο από το Ηράκλειο. Πιάσαμε κουβέντα με κάποιον και αφού του είπα την πρότασή μου, ξέρετε τι μου είπε; Ήταν μηχανικός και έφευγε από το Ηράκλειο για να πάει στη Γερμανία, γιατί είχε ραντεβού στην KFW για να πάρει χρηματοδότηση και να υποβάλει αναπτυξιακό σχέδιο! Και τέτοια αναπτυξιακή εταιρεία δεν την έχουμε φτιάξει εδώ τόσα χρόνια! Αυτές είναι οι νέες μέθοδοι που θα βοηθήσουν στην ανάπτυξη και υπό την προϋπόθεση ότι θα τηρηθούν και τα υπόλοιπα που θέσαμε. <br />Επίσης, υποτιμάτε το ρόλο των περιφερειών. Οι περιφέρεις μπορούν να παίξουν καθοριστικό ρόλο. Την προηγούμενη εβδομάδα ήμασταν με τον συνάδελφο, τον κ. Τριαντάφυλλο, στην Βαρσοβία και συναντήσαμε στελέχη της πρεσβείας. Ξέρετε τι μας είπαν; Ότι η πρεσβεία και το εμπορικό τμήμα δουλεύουν πολύ καλύτερα με τις περιφέρειες, με πολύ μεγαλύτερη ευελιξία απ’ ό,τι με τα Υπουργεία. Στηριχτείτε, λοιπόν, και στις περιφέρειες για να μπορέσουμε να έχουμε ανάπτυξη και εξωστρέφεια.  <br />Κι αυτό ισχύει για πάρα πολλές περιφέρειες. Ελπίζω στην επόμενη διάσταση να είναι και περιφέρειες, φυσικά που δεν θα είναι περιφέρειες στην υπηρεσία του Φούχτελ, αλλά περιφέρειες οι οποίες θα θέλουν μια πραγματική ανάπτυξη. <br />Αυτά, λοιπόν, είναι τα νέα εργαλεία που εμείς πιστεύουμε ότι πρέπει να αξιοποιηθούν. Για τους λόγους που εξήγησε και η εισηγήτρια μας, η κυρία Μακρή, εμείς θα καταψηφίσουμε το νομοσχέδιό σας. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε. <br />Το λόγο έχει ο κ. Πάρις Κουκουλόπουλος, Κοινοβουλευτικός Εκπρόσωπος του ΠΑΣΟΚ.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, το νομοσχέδιο αναδεικνύεται σε ένα νομοσχέδιο με μια πολύ ενδιαφέρουσα συζήτηση, νομίζω, γιατί τίθενται ζητήματα γενικότερου ενδιαφέροντος. Το ότι δεν υπάρχει ένταση γιατί δεν υπάρχουν απολύσεις, δεν υπάρχουν τέτοιες παράμετροι στο νομοσχέδιο, μας επιτρέπει να συζητήσουμε λίγο πιο ήρεμα για κρίσιμα θέματα. <br />Ξεκινάω επαναλαμβάνοντας για πολλοστή φορά από το Βήμα της Βουλής ότι αυτό που δεν θα κουραστούμε να επαναλαμβάνουμε και να λέμε διαρκώς είναι κάτι που πιστεύουμε βαθιά. Η κρίση είναι που έφερε τα μνημόνια κι όχι τα μνημόνια την κρίση. Αν καταφέρουμε πάνω σε αυτήν την απλή αλήθεια να συμφωνήσουμε όλες οι πτέρυγες της Βουλής, τότε τα πράγματα για τον τόπο μας θα πάνε καλύτερα. <br />Σήμερα, μιλάμε για εξωστρέφεια, για προσέλκυση επενδύσεων, για εξαγωγές. Μιλάμε για το ένα από τα τρία προβλήματα που συνέθεταν το εκρηκτικό μείγμα της Ελλάδος που παρέδωσε ο κ. Καραμανλής και η Νέα Δημοκρατία το 2009: Χρέος, δημοσιονομικό έλλειμμα και ισοζύγιο τρεχουσών συναλλαγών, αυτό το τρομακτικό τρίδυμο, το οποίο οδήγησε στην πολύ απλή πραγματικότητα, αυτή τη χώρα να μην τη δανείζει κανείς, ούτε Ρώσοι και Κινέζοι φιλάνθρωποι. Κι ούτε βέβαια υπήρχε δυνατότητα, με δεδομένη τη σταθερή μας επιλογή να παραμείνουμε στην Ευρώπη, να μπορούμε να υιοθετήσουμε ένα άλλο πρόγραμμα, κάτι σαν plan B, γιατί είδαμε την κατάληξή του στην Κύπρο. Αυτή είναι η αρχική αφετηρία της κρίσης όπως τη βιώνουν οι πολίτες. Στη Βουλή, όμως, νομίζω πρέπει να έχουμε τη νηφαλιότητα και την ψυχραιμία να μπορέσουμε να συνεννοηθούμε πάνω σ’ αυτό. <br />Άκουσα με πολύ ενδιαφέρον και την εισηγήτρια κόμματος της Αντιπολίτευσης και τον Κοινοβουλευτικό Εκπρόσωπο της Αξιωματικής Αντιπολίτευσης να αναφέρονται στην ολλανδική έκθεση. Μα, ακριβώς, η ολλανδική έκθεση δεν λέει τίποτα περισσότερο ή τίποτα λιγότερο παρά το ότι τόσο η προσέλκυση επενδύσεων, όσο και η προώθηση των εξαγωγών αποτελούν ένα γενικότερο ζήτημα που σχετίζεται με το θέμα κράτος, συμπεριφορά του κράτους απέναντι στους εξαγωγείς ή στους επενδυτές που έρχονται. Κι αυτή είναι μια γενικότερη διαδικασία που προφανώς δεν μπορεί να συμπεριληφθεί σε αυτό το νομοσχέδιο το οποίο συζητάμε. <br /><br />Το ερώτημα, όμως, είναι: Από το 2009 και μετά αυτά που έχουν νομοθετηθεί κι έχουν θεσμοθετηθεί- και αυτά που πρόκειται να νομοθετηθούν και να θεσμοθετηθούν- είναι σε σωστή ή σε λάθος κατεύθυνση; Αυτό είναι το ερώτημα που πρέπει να απαντήσουμε και να πει ο καθένας από εμάς τι στάση έχει σε αυτήν την Αίθουσα. <br />Προφανώς και χρειάζεται περιορισμός της γραφειοκρατίας. Αναρωτιέμαι, όμως, μιλώντας για ένα άλλο κράτος, για ένα σύγχρονο κράτος, μπορεί κανένας να το διανοηθεί χωρίς το πρόγραμμα κινητικότητας; Και το λέω αυτό χωρίς να ξεχνάω ότι με την κινητικότητα, όπως εξελίσσεται –είναι γνωστό από το καλοκαίρι ακόμη του 2013- προσωπικά έχω διαφωνία –θα έλεγα- σχεδόν αρχής. Πιστεύω σε μια τελείως άλλη φιλοσοφία που έπρεπε να χαρακτηρίζει και να διακρίνει το πρόγραμμα κινητικότητας. <br />Αλλά ξεκινώντας από το γεγονός ότι οι ελλείψεις σε προσωπικό είναι το ίδιο κραυγαλέες με τα πλεονάσματα καθημένων αναγκαστικά, χωρίς αντικείμενο υπαλλήλων, χωρίς το πρόγραμμα κινητικότητας δεν μπορούμε να κάνουμε κράτος. Είναι αναγκαία συνθήκη. Δεν είναι ικανή από μόνη της, είναι όμως αναγκαία. <br />Αλλά την κινητικότητα κάποιοι λίγοι από εμάς τη στηρίξαμε ως έννοια. Μπορεί κανένας να μας πει πώς οδηγούμαστε σε ένα σύγχρονο κράτος χωρίς το πρόγραμμα κινητικότητας, για παράδειγμα; Μπορεί κανείς να μας πει πώς μπορούμε να βελτιώσουμε το ισοζύγιο τρεχουσών συναλλαγών χωρίς τα μέτρα που μόνο η Κοινοβουλευτική Ομάδα του ΠΑΣΟΚ ψήφισε για τη μείωση της φαρμακευτικής δαπάνης από 5,5 δισεκατομμύρια σε 2,5 δισεκατομμύρια; Γιατί τα λόγια από το Βήμα της Βουλής είναι ωραία, οι πράξεις όμως είναι καλύτερες.<br />Εγώ, λοιπόν, αναφερόμενος στο ζήτημα εισαγωγών-εξαγωγών και για να συμβάλω θετικά σε αυτή τη γενικευμένη συζήτηση, όπως εξελίχθηκε και τη θεωρώ απολύτως θετική, θέλω στο ίδιο πνεύμα που μίλησαν και προηγούμενα οι Κοινοβουλευτικοί Εκπρόσωποι να πω και εγώ, κύριε Υπουργέ, ένα θέμα που δεν είναι φυσικά της αρμοδιότητάς σας. Μιλώντας για εξαγωγές, το ζήτημα της δυσλειτουργίας που υπάρχει για τον έλεγχο και την επιστροφή, όταν τη δικαιούται ο εξαγωγέας, του ΦΠΑ είναι ένα κομβικό ζήτημα για την προώθηση εξαγωγών, πολύ κομβικότερο από τον οργανισμό που σήμερα δημιουργούμε.<br />Δεύτερον, στο Συμβούλιο Εξωστρέφειας πιστεύω ότι θα πρέπει μια σειρά υποδομές να αξιολογηθούν και κυρίως να ιεραρχηθούν, έτσι ώστε η χώρα, αντί να αιτείται μόνο χρηματοδότησης από την Ευρώπη, να φτάσει από την αίτηση στην απαίτηση για κάποιες υποδομές που είναι υποχρέωση και της Ευρωπαϊκής Ένωσης. Αναφέρομαι πολύ συγκεκριμένα σε ένα έργο που δεν είναι βέβαια τοπικό αίτημα, γιατί είμαι δυτικομακεδόνας. Αναφέρομαι στον άξονα δέκα -τον ξέρετε πολύ καλά νομίζω- ο οποίος είναι διευρωπαϊκό δίκτυο, κάνει την απόσταση Εγνατία-Μόναχο οχτώ ώρες και είναι γνωστό ότι στη Μακεδονία είναι η καρδιά της δεντροκαλλιέργειας των ευπαθών προϊόντων, αυτών που έχουν πάρει πραγματικά το πρώτο βραβείο εξωστρέφειας και εξαγωγών την προηγούμενη χρονιά. Δεν χρειάζεται να είναι κανένας εξαγωγέας ο ίδιος για να καταλάβει τι σημαίνει Εγνατία-Μόναχο σε οχτώ ώρες για τα ευπαθή προϊόντα και για μια αγορά στην οποία έχουν προνομιακή θέση τα ελληνικά προϊόντα. <br />Εμείς μπορούμε να αναλάβουμε τη δέσμευση ως Έλληνες, ως Ελλάδα, να ολοκληρώσουμε το δρόμο μέχρι το φυλάκιο της Νίκης, μέχρι τα σύνορά μας. Από εκεί και πάνω η Ευρωπαϊκή Ένωση πρέπει να αναλάβει και να δώσει απόλυτη προτεραιότητα σ’ αυτόν τον δρόμο, εάν θέλει πραγματικά να έχει μια άλλη συμπεριφορά απέναντι στην Ελλάδα. Γιατί αυτό σημαίνει πάρα πολλά και για τον τουρισμό μέχρι και τη Στερεά Ελλάδα, θα έλεγα, μέχρι περίπου την Εύβοια, γιατί μιλάμε μονίμως για τις Κυκλάδες και την Κρήτη, αλλά κυρίως για την εξωστρέφεια της χώρας, για την εξαγωγική μας δραστηριότητα και αναφέρθηκα ιδιαίτερα στα ευπαθή προϊόντα που προνομιακά καλλιεργούνται και με ιδιαίτερη επιτυχία εξάγονται από νομούς της Μακεδονίας.<br />Ερχόμενος σ’ αυτό καθαυτό το νομοσχέδιο, θέλω να πω ότι για ό,τι έχει σχέση με το φορέα και τις παρατηρήσεις μας έχει γίνει αναλυτική και τεκμηριωμένη αναφορά από τον εισηγητή μας, το συνάδελφο τον κ. Κασσή. Δεν υπάρχει λόγος να επαναλάβω αυτά που έχει πει. Είναι θέσεις της Κοινοβουλευτικής Ομάδας του ΠΑΣΟΚ. Εκεί που υπάρχουν παρατηρήσεις ζητάμε προφανώς να εισακουστούμε μέχρι και την Πέμπτη το μεσημέρι που ολοκληρώνεται η συζήτηση. Δεν αναφέρομαι, βέβαια, στις τροπολογίες, για τις οποίες θα αναφερθώ διακριτά και συγκεκριμένα την Πέμπτη. <br />Μιλώντας όμως για το φορέα και με αφορμή αναφορές που έγιναν, θέλω να πω, κύριε Υπουργέ, ότι νομίζω πως δεν διαφωνεί κανείς να κάνουμε δύο φορείς έναν και δεν διαφωνεί κανείς να αντιγράφουμε μια καλή πρακτική από χώρες της Ευρώπης, όπου το αντικείμενο εξαγωγές και το αντικείμενο προσέλκυση επενδύσεων έχουν γίνει ένα. <br />Δεν νομίζω ότι διαφωνεί κανένας λογικός άνθρωπος σε αυτό, όταν μάλιστα υπάρχει καλή πρακτική.<br />Αυτό που μας κάνει επιφυλακτικούς –όχι αρνητικούς- στο νομοσχέδιο είναι ότι δόθηκαν στοιχεία στη συζήτηση της επιτροπής –απ’ ό,τι ξέρω από τον εισηγητή μας και από τα μέλη της Επιτροπής Παραγωγής και Εμπορίου- αλλά δεν έχει υπάρξει μία ενδελεχής αξιολόγηση του έργου των δύο οργανισμών που σήμερα συνενώνουμε.<br />Εγώ θα πω τέσσερις λέξεις, που πιστεύω ότι πρέπει να τις υιοθετήσουμε για όλες τις ανάλογες επιλογές, όπως αυτή που κάναμε σήμερα για τους δύο φορείς που συγχωνεύονται: αξιολόγηση, σύγκριση, προσαρμογή, αξιολόγηση. Πιο συγκεκριμένα, εννοώ αξιολόγηση του έργου που μέχρι τώρα έχουν κάνει, σύγκριση με τη διεθνή πρακτική, προσαρμογή στα ελληνικά δεδομένα –γιατί δεν είμαστε όλες οι χώρες ίδιες, υπάρχουν πάντα οι ιδιαιτερότητες- και στη συνέχεια από την ώρα που κάνουμε την επιλογή για τον δικό μας φορέα, θα πρέπει η αξιολόγηση να χαρακτηρίζει απ’ άκρον εις άκρον αυτό που κάνουμε.<br />Εγώ σας λέω, κύριε Υπουργέ, ότι μέχρι και την Πέμπτη το μεσημέρι, καθώς μιλήσατε για νομοτεχνικές βελτιώσεις σε ένα πνεύμα που έχει σχέση με τη διαφάνεια, δείτε και αυτό που σας έχουμε πει κατ’ ουσίαν όλες οι πτέρυγες της Βουλής. Αυτόν τον οργανισμό πρέπει να τον αξιολογούμε διαρκώς, αν θέλουμε να κάνουμε κάτι καλύτερο από τους δύο οργανισμούς που συγχωνεύουμε.<br />Θα υιοθετήσω μεγάλο μέρος αυτών που είπε ο συνάδελφος μου, ο κ. Λοβέρδος, πριν από λίγο. Το ζήτημα των ανεξάρτητων οργανισμών στο κράτος είναι μία πρακτική, η οποία υιοθετήθηκε από τον Κωνσταντίνο Καραμανλή –ως γνωστόν μετά το 1974- ο οποίος διαπίστωσε ότι το δημόσιο με τις κλασικές δομές του δεν μπορούσε να ανταποκριθεί με ταχύτητα σε νέα δεδομένα. Δημιούργησε μία σειρά κεντρικούς παρεμβατικούς οργανισμούς, όπως τον Οργανισμό Σχολικών Κτηρίων, τον ΟΠΕ, τον έναν, τον άλλον. Τότε μάλιστα είχε κατηγορηθεί ο Παπαληγούρας για «σοσιαλμανία» με αυτούς τους οργανισμούς. Αποδείχθηκαν άμεσα και μεσοπρόθεσμα ιδιαίτερα αποτελεσματικοί αυτοί οι οργανισμοί και στην πλειονότητά τους στη συνέχεια «βαρίδι» για το ελληνικό κράτος.<br />Πρέπει να μας προβληματίσει όλη αυτή η εξέλιξη, αν θέλουμε να συζητάμε σοβαρά και όχι με μία στενά αντιπολιτευτική λογική ή με μία λογική συγκάλυψης «επειδή κυβερνήσαμε ή κυβερνάμε ή θα κυβερνήσουμε» ή δεν ξέρω τι άλλο. Αυτό είναι από τα κεντρικά προβλήματα του ελληνικού κράτους και πιστεύω ότι πρέπει να το δούμε γι’ αυτό και αναφέρθηκα με τέτοια έμφαση στην ανάγκη διαρκούς αξιολόγησης του έργου και των δομών.<br /> <br />Κλείνω λέγοντας μια μόνο κουβέντα, κύριε Πρόεδρε, για τα δύο θέματα, τα οποία προφανώς δεν θα αποφύγω κι εγώ να θίξω.<br />Για το ζήτημα των ΜΚΟ –επειδή ζητήθηκε να τοποθετηθούμε- τοποθετήθηκε ο Πρόεδρος του ΠΑΣΟΚ σε ολοκληρωμένη δήλωση σήμερα το απόγευμα και είπε βέβαια το προφανές, ότι και αυτή η υπόθεση εστάλη σε θεσμικά όργανα που το ΠΑΣΟΚ μόνο του ψήφισε στη Βουλή από την ίδια την Κυβέρνηση του ΠΑΣΟΚ. <br />Αυτή είναι μία μεγάλη πραγματικότητα, αγαπητέ συνάδελφε, κύριε Παπαδημούλη. Ό,τι έχει να κάνει με εξοπλιστικά, ό,τι έχει να κάνει με ΜΚΟ, για τις οποίες συζητάμε σήμερα και μία σειρά άλλες υποθέσεις είναι έργο της αρχής, της οποίας προΐσταται ο κ. Νικολούδης, της αρχής για το ξέπλυμα του μαύρου χρήματος, είναι έργο οικονομικών εισαγγελέων, είναι έργο οικονομικής αστυνομίας, είναι έργο που διευκολύνεται αφάνταστα από την άρση τραπεζικού απορρήτου και από μία σειρά νομοθετικές ρυθμίσεις, οι οποίες δυστυχώς ή ευτυχώς για εμάς ήταν αποτέλεσμα αποφάσεων της Βουλής με ονομαστική κατά κανόνα ψηφοφορία. Αυτές οι ψηφοφορίες σχεδόν στο σύνολό τους είχαν ένα χαρακτηριστικό: ψηφίστηκαν μόνο από την Κοινοβουλευτική Ομάδα του ΠΑΣΟΚ. <br />Η πολιτική ηγεσία με Πρωθυπουργό τον Γιώργο Παπανδρέου –γιατί γι’ αυτόν με ρωτάτε, δεν φοβάμαι να το πω- έστειλε τους φακέλους στον οικονομικό εισαγγελέα. Ξέρετε πολύ καλά ότι οι πολιτικές ευθύνες προκύπτουν, ενδεχομένως, μετά τον πλήρη έλεγχο. Προφανώς, δεν διαφωνεί κανένας να γίνει πλήρης έλεγχος σ’ αυτές τις υποθέσεις.<br />Όμως, θέλω να σας πω ότι φτάνουμε ακριβώς σε αποτελέσματα, γιατί υπάρχουν όλες αυτές οι αρχές και οι θεσμοί που εμείς θεσμοθετήσαμε. <br />Κάποια στιγμή θα έπρεπε όλες οι πτέρυγες της Βουλής να μας εξηγήσουν για ποιο λόγο καταψήφιζαν όλους αυτούς τους θεσμούς.<br /><br />Ολοκληρώνω, κύριε Πρόεδρε, με μία μόνο φράση για τις κινητοποιήσεις των αγροτών. Προφανώς, στα ζητήματα του κόστους παραγωγής και στο ζήτημα της αναγνώρισης μέρους εξόδων, υπάρχει μια αβελτηρία και μια καθυστέρηση από τα συναρμόδια Υπουργεία. Αυτό είναι ξεκάθαρο και το θέσαμε και εμείς προχθές αναλυτικά και πολύ ολοκληρωμένα στην επίσκεψη που κάναμε για λοιπά φορολογικά θέματα στον κ. Στουρνάρα και δώσαμε και συγκεκριμένες προτάσεις.<br />Θέλω να παρατηρήσω κάτι, το οποίο θέλω να το ακούσει και η Αντιπολίτευση, που καλά κάνει και στηρίζει τις κινητοποιήσεις των αγροτών –ούτε εμείς προφανώς καταγγέλλουμε τις κινητοποιήσεις των αγροτών, προς Θεού! Πρέπει όμως να πούμε μια πραγματικότητα και εντελώς προσωπικά κάτι με έχει προβληματίσει πάρα πολύ. Ενώ για το κρίσιμο ζήτημα των βιβλίων εσόδων-εξόδων μέσα σε μία μέρα πείστηκε η πολιτική ηγεσία του Υπουργείου Οικονομικών και απάλλαξε εξ ολοκλήρου από αυτήν την υποχρέωση τους αποκλειστικά συνεταιρισμένους αγρότες, περιορίζοντας την υποχρέωσή τους σε μια εκκαθαριστική που παίρνουν από το συνεταιρισμό –κάτι που έχει διαρθρωτικό χαρακτήρα ουσιαστικά, γιατί προωθεί την συνεταιριστική ιδέα- αυτό αντιμετωπίζεται από αδιάφορα μέχρι απαξιωτικά από μεγάλο μέρος του αγροτικού κόσμου. Έτσι όμως δεν μπορούμε να πάμε μπροστά. <br /></speech><speech by="#s90"><from>ΠΡΟΕΔΡΕΥΩΝ</from> Παρακαλώ τον Κοινοβουλευτικό Εκπρόσωπο της Χρυσής Αυγής, τον κ. Ματθαιόπουλο, να πάρει τον λόγο.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Κατ’ αρχάς, δεν ξέρω με ποιο τρόπο θα έπρεπε να αντιμετωπίσουμε ορισμένους που έχουν το περίσσιο θράσος απ’ αυτήν εδώ την Αίθουσα να μιλάνε για προσπάθειες της Κυβέρνησης για να επιτευχθεί δίκαια φορολόγηση, όταν οι ίδιοι έχουν υπογράψει πρόσφατα τροπολογίες που απαλλάσσουν τραπεζίτες από όποιες ποινικές ευθύνες σχετικά με τη χορήγηση δανείων στα πολιτικά κόμματα, όταν πολλοί εξ αυτών βρίσκονται μέσα σε αμαρτωλές λίστες, όπως η λίστα Λαγκάρντ. Μάλιστα, σήμερα διαβάσαμε για μια άλλη λίστα που ήρθε στη δημοσιότητα σχετικά με περιφερειάρχες και δημάρχους, οι οποίοι είτε συμμετέχουν είτε στηρίζονται από τα κόμματα της Κυβέρνησης. Και μιλάνε δηλαδή αυτά τα άτομα, τα οποία έχουν παραβεί κάθε νομιμότητα, για δίκαιη φορολόγηση των Ελλήνων! <br />Σε ό,τι αφορά το άλλο ανέκδοτο που ακούσαμε προηγουμένως από κάποιον Βουλευτή της Νέας Δημοκρατίας, ότι το κόμμα του έρχεται πρώτο σε δημοφιλία στον αγροτικό κόσμο, τι καλύτερο από το να παρευρεθεί αύριο τόσο ο ίδιος όσο και η παράταξή του στο πανελλαδικό συλλαλητήριο που θα κάνουν οι αγρότες, για να ζήσει από πρώτο χέρι την φιλοξενία των αγροτών, την περίφημη «δημοφιλία» που υποτίθεται ότι έχει και για να απολαύσουν στο κάτω-κάτω τους καρπούς της ελληνικής γης. <br />Να μη γελιόμαστε, η Χρυσή Αυγή είναι πρώτη σε δημοφιλία στον αγροτικό κόσμο. Μιλάει ακριβώς για τα προβλήματά τους, γιατί τα γνωρίζει από πρώτο χέρι γιατί στα έδρανα αυτά υπάρχουν άνθρωποι που κάνουν αυτήν τη δουλειά και δεν υπόσχονται «λαγούς με πετραχήλια», όπως έκαναν τόσα χρόνια τα δύο κόμματα εξουσίας. <br />Ας έρθω όμως στο προκείμενο, στο σημερινό νομοσχέδιο, το οποίο αφορά τη συγχώνευση δύο εταιρειών του δημοσίου τομέα σε μία και πιο συγκεκριμένα τον «Οργανισμό Προώθησης Εξαγωγών» και την εταιρεία «Επενδύστε στην Ελλάδα». Πρόκειται, λοιπόν, με το νομοσχέδιο αυτό δύο αποτυχημένες εταιρείες –και θα δούμε στη συνέχεια γιατί- να συγχωνευτούν σε μία. Η εταιρεία αυτή θα έχει τον ίδιο χαρακτήρα, θα είναι του δημοσίου, θα ελέγχεται υποτίθεται από το δημόσιο και θα ονομάζεται «Ελληνικός Οργανισμός Επενδύσεων και Εξωτερικού Εμπορίου». <br />Ας δούμε όμως εν τάχει, για να βάλουμε τα πράγματα σε σωστή σειρά, για ποιες εξαγωγές μιλάμε και για ποιες επενδύσεις κάνουμε λόγο. Χαρακτήρισα προηγουμένως τις δύο αυτές εταιρείες «αποτυχημένες». Λέμε ξεκάθαρα ότι είμαστε αντίθετοι στη λογική και στη φιλοσοφία τού να συγχωνεύεις δύο αποτυχημένες εταιρείες σε μία, ακριβώς γιατί έχουν αποτύχει και κανέναν θετικό αποτέλεσμα δεν πρόκειται να προκύψει από μια τέτοια επιχειρηματική συγχώνευση. Δεύτερον και βασικό, έχουν διαφορετικό αντικείμενο. Δεν υπάρχει κάποιο κοινό πεδίο για να ενώσεις δύο διαφορετικά πράγματα. Άρα εξ ορισμού θεωρούμε ότι αυτό το εγχείρημα θα είναι αποτυχημένο.<br />Αλλά, ας δούμε τους λόγους, για τους οποίους με την προηγούμενή τους μορφή οι εταιρείες αυτές, όχι μόνο απέτυχαν, αλλά ζημίωσαν το δημόσιο. Πρώτον και πιο βασικό, γιατί ήταν δημόσιες εταιρείες. Και προς άρση παρεξηγήσεως, για να μην πει κάποιος κακοθελητής ότι η Χρυσή Αυγή είναι ενάντια στην κρατική επιχειρηματικότητα, ενάντια στον κρατικό παρεμβατισμό, ενάντια στην ύπαρξη κρατικών μονοπωλίων σε νευραλγικές θέσεις –όπως, παραδείγματος χάριν, η ενέργεια, οι συγκοινωνία κ.ο.κ- είμαστε αντίθετοι στο χαρακτήρα του δημοσίου, όπως αυτός διαμορφώθηκε από τη δεκαετία του 1970 μέχρι σήμερα.<br />Δηλαδή είμαστε αντίθετοι στην πάγια πρακτική του να διορίζονται οι «ημέτεροι», γνωστοί συγγενείς πολιτικών προσώπων, οι οποίοι δεν έχουν μπει με αξιοκρατικά κριτήρια, δεν αξιολογήθηκαν, δεν ελέγχθηκαν ποτέ, είχαν μηδενική παραγωγικότητα, αλλά είχαν παχυλούς μισθούς και παχυλά εφάπαξ. <br />Εδώ θα ήθελα να κάνω μία ερώτηση στον Υπουργό. Αν έχει τη δυνατότητα, θα ήθελα να μας απαντήσει στο εξής. Στην έκθεση του Γενικού Λογιστηρίου του Κράτους προβλέπεται ότι το μισθολογικό κόστος των είκοσι εννιά ανθρώπων που θα απομείνουν στην εταιρεία αυτή ανέρχεται περίπου σε 1.700.000 ευρώ. Με μία απλή διαίρεση προκύπτει ότι ο μισθός για κάθε άτομο ανέρχεται περίπου στα 4.800 ευρώ το μήνα. Αν, λοιπόν, ισχύει κάτι τέτοιο, είστε προσωπικά υπεύθυνοι γιατί διαιωνίζετε μία άρρωστη κατάσταση. Αν δεν ισχύει κάτι τέτοιο, διαψεύστε το Γενικό Λογιστήριο του Κράτους και πείτε μας αν τελικά το ποσό αυτό είναι πράγματι τόσο και αν το εφάπαξ το οποίο υπογράφηκε –αν θυμάμαι καλά- δύο, τρεις μήνες πριν τις εκλογές του 1981 ανέρχεται στα 170.000 ευρώ. Τόσο είναι; Πολύ ωραία! Ποιος Έλληνας πολίτης συνταξιούχος βγαίνει στη σύνταξη και παίρνει εφάπαξ 170.000 ευρώ; Αν υπάρχει τέτοιος, να μου τον υποδείξετε. <br />Επιπλέον, αν ισχύουν όλα αυτά τα νούμερα που είπα προηγουμένως, γιατί δεν κάνετε το πιο απλό, ό,τι ισχύει για τον υπόλοιπο ελληνικό λαό; Να ενταχθούν στο ενιαίο μισθολόγιο, να υπάρχει ανώτατος μισθός που κυμαίνεται περίπου στα 1.400 με 1.500 ευρώ. Γιατί να πληρώνουμε 4.500 και 5.000 ευρώ ανθρώπους που δεν έχουν παραγάγει τίποτα απολύτως;<br />Θα επιχειρηματολογήσω επ’ αυτού ευθύς αμέσως. Ας πάρουμε, λοιπόν, την πρώτη εταιρεία, τον ΟΠΕ, ο οποίος αποδείχθηκε από τα ίδια τα πράγματα ότι απέτυχε ως προς τον αντικειμενικό του σκοπό. <br />Απέτυχε, πρώτον, γιατί οι λεγόμενες «εξαγωγές» σε ποσοστό του ΑΕΠ χρόνο με το χρόνο από τη δεκαετία του 1980 μέχρι και το 2008 –σκόπιμα κάνω το διαχωρισμό αυτό χρονολογικά, γιατί από το 2008 και μετά ήρθε το μνημόνιο- ήταν μικρότερες. Αυτό σημαίνει ότι η Ελλάδα έκανε όλο και περισσότερες εισαγωγές και όλο και λιγότερες εξαγωγές, με αποτέλεσμα να έχουμε συνεχόμενα, χρονιά με τη χρονιά, ελλειμματικό εμπορικό ισοζύγιο. <br />Αυτή η παρατεταμένη και άρρωστη κατάσταση ξέρετε πολύ καλά ότι οδήγησε σε μία άνευ προηγουμένου ύφεση, με αποτέλεσμα να έρθει το 2008-2009 ένας Πρωθυπουργός που εκτέλεσε εντολές ξένων κέντρων εξουσίας και είπε ότι η Ελλάδα πρέπει να ενταχθεί στο μηχανισμό στήριξης για να σωθούμε από την καταστροφή. Είδαμε τόσα χρόνια μετά από την περίφημη στήριξη των εταίρων το κατά πόσο σωθήκαμε!<br />Δεύτερον –και είναι κάτι στο οποίο πρέπει να σταθούμε- μιλάμε για τη δεκαετία του 1980, όταν συστάθηκε η πρώτη εταιρεία, την εποχή δηλαδή που η Ελλάδα είχε όλες τις απαιτούμενες συνθήκες για να καταστεί μία χώρα αυτάρκης και εξαγωγικά υπολογίσιμη, όταν υπήρχαν αγορές ανοιχτές που παρακαλούσαν την Ελλάδα να εξάγει κυρίως κτηνοτροφικά και γεωργικά προϊόντα. Αντ’ αυτού, βλέπουμε σήμερα το θλιβερό φαινόμενο να πηγαίνει κανείς σε ένα κατάστημα και να βλέπει εισαγωγές γεωργικών προϊόντων από το εξωτερικό, όταν ο αγροτικός κόσμος –επανέρχομαι στο θέμα αυτό- μπορεί να παράγει τέτοια προϊόντα, αλλά δεν του το επιτρέπει η Κυβέρνηση, γιατί έχει υπογράψει συμβάσεις με την Ευρωπαϊκή Ένωση. <br />Από το 2008 και μετά, δηλαδή από όταν ήρθε το μνημόνιο μέχρι σήμερα, πράγματι –για να είμαι δίκαιος- υπήρχε μία σχετική -αν και μικρή- αύξηση των εξαγωγών. Και αυτό όχι γιατί κάνατε κάτι καλά, επειδή βάλατε ένα πλαίσιο ή μία κατευθυντήρια γραμμή βάσει της οποίας κινήθηκαν αυτές οι εταιρείες, αλλά επειδή υπήρχαν κάποιες ιδιωτικές πρωτοβουλίες, κάποιες φωτεινές εξαιρέσεις που είδαν ότι η εσωτερική εγχώρια αγορά έχει συρρικνωθεί λόγω της μείωσης της αγοραστικής δυνατότητας των Ελλήνων και αναγκάστηκαν να αποκτήσουν έναν πιο εξωστρεφή χαρακτήρα, βρίσκοντας αγορές στο εξωτερικό. Γι’ αυτό και μόνο το γεγονός, λοιπόν, είχαμε μία σχετική –επαναλαμβάνω- μικρή αύξηση των εξαγωγών από το 2008 και μετά. <br />Σε ό,τι αφορά τη δεύτερη εταιρεία, την «Επενδύστε στην Ελλάδα», πρώτον και βασικότερον, το πλήθος αλλά και ο χαρακτήρας των επενδύσεων είναι πραγματικά τραγελαφικός. Όταν υπογράφεις συμβάσεις αποικιακού χαρακτήρα, όπως όλες που είδαμε τα τελευταία χρόνια –βλέπε «Ελευθέριος Βενιζέλος», όπου εταιρεία γερμανικών συμφερόντων υπέγραψε σύμβαση βάσει της οποίας δεν είναι υποχρεωμένη να καταβάλει ΦΠΑ και ζημιώνει το ελληνικό δημόσιο με 500.000.000 ευρώ, βλέπε όταν ξεπουλήθηκε μέσω ΤΑΙΠΕΔ ο ΟΠΑΠ, ο ΟΣΕ, ο «Αστέρας» της Βουλιαγμένης στο 1/5 της αντικειμενικής τους τιμής, όταν οι λιμένες του Βορείου Αιγαίου και άλλοι έχουν εκποιηθεί από Τούρκους- τότε πλέον δεν μιλάμε για επενδύσεις. Εδώ μιλάμε για ξεπούλημα, το οποίο θέτει σε κίνδυνο την εθνική αυτάρκεια και κυριαρχία της χώρας. <br />Θα ήθελα να επαναλάβω κάτι το οποίο συζητήσαμε την προηγούμενη βδομάδα στην Αίθουσα αυτή για την ιδιωτικοποίηση του ΑΔΜΗΕ. Είναι δυνατόν να φέρνουμε ένα νομοσχέδιο σε τέτοια οικονομικά υφιστάμενη κατάσταση, όταν δεν προβλέπουμε άλλα και πιο βασικά; <br />Για μένα προτιμότερο θα ήταν, κύριε Υπουργέ, να έρθει επιτέλους ένα νομοσχέδιο το οποίο θα προβλέπει μείωση έστω και 1 ευρώ του κόστους βιομηχανικής ενέργειας που ισοδυναμεί –για μένα προσωπικά- με εκατό τέτοια άχρηστα νομοσχέδια που φέρνετε προς συζήτηση. <br />Επομένως το νομοσχέδιο αυτό μας βρίσκει κάθετα αντίθετους από κάθε άποψη. Και μιας και μιλάμε για επενδύσεις, να αναφερθώ σε αυτό που κατά καιρούς ακούμε από τον Πρωθυπουργό της χώρας, ο οποίος πράγματι –για να μην είμαι άδικος απέναντί του- έχει γυρίσει όλα τα μήκη και πλάτη της γης για να βρει ξένους επενδυτές: «Ψάχνουμε επενδυτές». «Ψάχνουμε επενδυτές» έρχεται και λέει ο Πρωθυπουργός, αλλά διέλυσε τον παραγωγικό ιστό της χώρας, ξεπούλησε τη «Χαλυβουργική», διέλυσε όλες τις βιομηχανίες της χώρας, διέλυσε όλες τις εταιρείες, οι οποίες δραστηριοποιούνταν στον πρωτογενή τομέα παραγωγής, διέλυσε τον παραγωγικό ιστό με αποικιακού χαρακτήρα -όπως απέδειξα προηγουμένως- συμβάσεις, για να σώσει την ελληνική οικονομία.<br />Στο κάτω κάτω γιατί να ψάχνεις επενδυτές, αφού πετύχαμε πρωτογενές πλεόνασμα 1,5 δισεκατομμύρια ευρώ; Είμαστε παγκόσμια πρωτοτυπία! Μέσα σε ενάμιση χρόνο πετύχαμε πρωτογενές πλεόνασμα! Δεν υπάρχει λόγος να φέρεις επενδυτές. Η ελληνική οικονομία πηγαίνει από το καλό στο καλύτερο! Το 2014 υποτίθεται ότι θα βγούμε στις αγορές. Έρχεται έτος ανάκαμψης. <br />Αυτά λέτε εδώ και πέντε χρόνια, αλλά το μόνο που βλέπουμε είναι να αυξάνονται οι αυτοκτονίες, να αυξάνεται το χρέος, να αυξάνεται ο δανεισμός, να αυξάνονται τα επιτόκια και η Ελλάδα να βουλιάζει όλο και πιο πολύ σε αυτήν την οικονομική δίνη στην οποία έχει περιπέσει, κάτι που δεν έθιξε κανείς εδώ πέρα και είναι τουλάχιστον προσβλητικό, καθώς είναι από τα βασικά συστατικά μίας τέτοιας συζήτησης γιατί είναι και οικονομικό το θέμα πέρα από αναπτυξιακό. <br />Για να έρθει εδώ κάποιος επενδυτής πρέπει να υπάρχουν τρία βασικά πράγματα: σταθερό νομοθετικό, φορολογικό και οικονομικό πλαίσιο. Δεν μπορεί στην Ελλάδα κάθε έξι μήνες να αλλάζει ο φορολογικός συντελεστής. Δεν μπορεί να υπάρχει νομοθετικό πλαίσιο, το οποίο απαλλάσσει άτομα που αποδεδειγμένα έχουν προβεί σε οικονομικά εγκλήματα και ο απλός Έλληνας πολίτης για 500 ευρώ χρέος στην εφορία να καταλήγει στη φυλακή και να δεσμεύεται η περιουσία του. <br />Ποιος σοβαρός άνθρωπος που θέλει να βάλει τα λεφτά του εδώ πέρα, να αναλάβει το ρίσκο να τα χάσει ή να τα κάνει περισσότερα, θα έρθει σε μία χώρα κατεστραμμένη, στην οποία κάθε έννοια επένδυσης έχει αυτήν τη μορφή και αυτόν τον χαρακτήρα; Είναι ερωτήματα τα οποία πιστεύω ότι επιτέλους κάποτε πρέπει να απαντηθούν. <br />Κλείνω με ένα γενικότερο πολιτικό σχόλιο γιατί οι εξελίξεις είναι τέτοιες που επιτέλους δικαιώνουν αυτά που έλεγε η Χρυσή Αυγή όλους αυτούς τους μήνες, από τότε που ξέσπασε το περίφημο «σκάνδαλο», αυτή η κατηγορία, βάσει της οποίας όλοι εμείς είμαστε μέλη εγκληματικής οργάνωσης.<br />Δεν ξέρω αν παρακολουθήσατε προχθές τον Υπουργό της δικής σας Κυβέρνησης, ο οποίος είπε ότι τελικά οπλοστάσιο στη Χρυσή Αυγή δεν υπάρχει. Παραδέχθηκε δηλαδή ωμά –ο πιο αποτυχημένος Υπουργός Προστασίας του Πολίτη που επί των ημερών του γάζωναν την οικία του Γερμανού πρέσβη, απέδρασαν από τις φυλακές άνθρωποι που έχουν καταδικαστεί πέντε φορές ισόβια για ανθρωποκτονίες- ότι τελικά στη Χρυσή Αυγή δεν υπάρχει οπλοστάσιο. Είπε αυτό το οποίο λέει όλος ο ελληνικός λαός, ότι είμαστε ένα νόμιμο πολιτικό κόμμα, ότι διεξάγουμε έναν αγώνα με όλα τα νόμιμα μέσα που μας δίνει το Σύνταγμα και ότι όλη αυτή η επιχειρηματολογία που χρησιμοποίησε και ο Υπουργός Δικαιοσύνης και ο Υπουργός Προστασίας του Πολίτη, αλλά και όλα τα «παπαγαλάκια» των Μέσων Μαζικής Ενημέρωσης ήταν ένα μεγάλο ψέμα. <br />Και μιας και αναφέρθηκα σε αυτούς τους υπηρέτες –για να μη χρησιμοποιήσω κάποιον άλλο χαρακτηρισμό- να τους πω ότι πρέπει να καταλάβουν επιτέλους πως ό,τι και να πουν για εμάς, όλα αυτά τα επιχειρήματα θα πέσουν στο κενό. <br />Επίσης, επειδή ήρθαν διάφορες δημοσκοπήσεις στη δημοσιότητα που μας κατατάσσουν τρίτους, τέταρτους, πέμπτους ή τελευταίους, ας το γιορτάσουν όσο μπορούν, γιατί ο Μάιος είναι κοντά! Πολλά στόματα θα κλείσουν τότε και θα κλείσουν διά παντός!</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς ο κ. Νικόλαος Τσούκαλης.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, ο χαρακτήρας του νομοσχεδίου που συζητάμε σήμερα μας παρέχει τη δυνατότητα με ψυχραιμία, σοβαρότητα, νηφαλιότητα να συζητήσουμε κάποια πράγματα, τα οποία είναι ζητούμενα αυτήν την κρίσιμη περίοδο. Να συζητήσουμε για τις μεγάλες εκκρεμότητες που έχουμε μπροστά μας, οι οποίες είναι κρίσιμες, προκειμένου να αντιμετωπίσουμε τα τεράστια προβλήματα από την κρίση.<br />Κυρίες και κύριοι συνάδελφοι, το ενδιαφέρον αυτού του νομοσχεδίου δεν είναι το νομοσχέδιο αυτό καθεαυτό. Είναι αυτά που είναι έξω από το νομοσχέδιο, που δεν περιλαμβάνονται στο νομοσχέδιο ή, αν θέλετε, αυτά τα οποία υπονοούνται. <br />Θα ξεκινήσω με μία γενική αξιολόγηση, κύριε Υπουργέ, της αιτιολογικής έκθεσης. Η αιτιολογική έκθεση θα έπρεπε να είναι τριπλάσια του νομοσχεδίου, θέτοντας όλα αυτά που όλες οι πτέρυγες της Βουλής έθεσαν ως θέμα κριτικής, δηλαδή αυτά που έρχεται αυτό το νομοσχέδιο να υπηρετήσει και οι ρυθμίσεις του.<br />Απομονώνω μία αναφορά από την πολύ μικρή αιτιολογική έκθεση: Σκοπός, λέει, του νομοσχεδίου είναι να τεθούν τα θεμέλια της βιώσιμης επιχειρηματικότητας στη χώρα -που σημαίνει ότι τα θεμέλια δεν έχουν τεθεί, ότι συζητάμε αυτήν τη στιγμή να τεθούν τα θεμέλια- και βεβαίως να αξιοποιήσουμε τη συσσωρευμένη εμπειρία των προηγούμενων δομών και σχημάτων. Να εκτιμήσω -όχι αυθαίρετα νομίζω, κύριε Υπουργέ- ότι αυτή η εμπειρία δεν είναι θετική αλλά αρνητική.<br />Ας δούμε, λοιπόν, και ας αξιολογήσουμε αυτήν την εμπειρία. Ας δούμε ποιοι ήταν οι λόγοι που δεν έχουν τεθεί τα θεμέλια πάνω στα οποία θα οικοδομήσουμε και ας δούμε και τον χαρακτήρα αυτού του νομοσχεδίου. <br />Να πω ένα παράδειγμα: Χαρακτηρίστηκε πρόσφατα η χώρα μας από τον ΟΟΣΑ, αν δεν κάνω λάθος, ως πρωταθλήτρια στις μεταρρυθμίσεις, πολλές από τις οποίες ψηφίσαμε και εμείς ως Δημοκρατική Αριστερά, αλλά και άλλες πτέρυγες της Βουλής.<br />Ποια είναι η αξιολόγηση από την εφαρμογή αυτών των μεταρρυθμίσεων στη χώρα; Τι προσέθεσαν αυτές οι μεταρρυθμίσεις στο ακαθάριστο εθνικό εισόδημα; Πόσο βοήθησαν στη βελτίωση των δεικτών ανταγωνιστικότητας της χώρας; Πώς βελτίωσαν το επιχειρηματικό περιβάλλον; Είναι σαφή και συγκεκριμένα ερωτήματα, τα οποία βεβαίως ένας σοβαρός μηχανισμός αξιολόγησης θα μπορούσε να μας τα απαντήσει, γιατί είναι κοινώς παραδεκτό από όλους τους αναλυτές ότι οι μεταρρυθμίσεις σε περίοδο κρίσης πολλές φορές εκτρέπονται και επιφέρουν τα εντελώς αντίθετα αποτελέσματα, συσσωρεύουν προβλήματα και δεν αφαιρούν. Αυτά είναι θέματα εκτός νομοσχεδίου και πρέπει να τα συζητήσουμε.<br />Έχουμε τοποθετηθεί υπέρ επί της αρχής του νομοσχεδίου. Να δούμε τι καλούμαστε να ψηφίσουμε. Μας παρουσιάζετε, λοιπόν, με αυτό το νομοσχέδιο ένα υπερπολυτελές όχημα, ένα υπερσύγχρονο «καμιόνι» το οποίο είναι προκλητικό και ελκυστικό και μας λέτε «Ψηφίστε το». Εμείς λέμε «Ναι, το ψηφίζουμε». <br />Υπάρχει μεγάλη εκκρεμότητα για το τι θα μεταφέρει αυτό το «καμιόνι». Ποιο θα είναι το φορτίο που θα μεταφέρει; Εδώ υπάρχουν σοβαρά προβλήματα. Εδώ είναι η μεγάλη συζήτηση που πρέπει να γίνει, γιατί εάν δεν προσδιορίσουμε ταχύτατα το φορτίο, τον σκοπό και την αποστολή αυτού του οχήματος, τότε το όχημα αυτό θα έχει την τύχη του «Invest in Greece» ή των άλλων δομών που έχουν συγκροτηθεί και δεν έχουν αποδώσει τα ζητούμενα.<br />Τι θα είναι, λοιπόν, αυτός ο νέος οργανισμός, κυρίες και κύριοι συνάδελφοι; Να το πω έτσι λαϊκά: Θα είναι ένας ντίλερ για την Ελλάδα. Το λέω σωστά, κύριε Υπουργέ; Θα είναι ένας ντίλερ, ο οποίος δημιουργώντας ένα δίκτυο παγκοσμίως και συνεργαζόμενος με τις πρεσβείες μας και με τους εμπορικούς ακολούθους, ουσιαστικά θα προσπαθεί να προσελκύσει επενδύσεις από το εξωτερικό. Θα έχει, λοιπόν, ένα υπερπολυτελές ιλουστρασιόν ντοσιέ, θα γυρίζει και θα λέει «Αυτά προσφέρουμε εμείς». Έρχεται, λοιπόν, ο επενδυτής και το πρώτο που θα πει είναι «Να δω το επενδυτικό περιβάλλον».<br />Ας πάρουμε για παράδειγμα την περιφέρειά μου, τη Βιομηχανική Περιοχή της Πάτρας, που αποτελεί θεωρητικά την τέταρτη βιομηχανική περιοχή σε όλη τη χώρα. Έχει πρόσβαση από δρόμο; Δεν έχει και το ξέρουμε όλοι. Έχει σιδηρόδρομο; Όχι. Έχει φυσικό αέριο; Όχι. Έχει νερό; Δεν έχει. Υπηρεσίες άλλες και δομές έχει; Δεν έχει. Θα πει, λοιπόν, ο επενδυτής: δεν μου κάνει. Στην άκρη.<br />Δεύτερον, θα ρωτήσει κάτι που το είπαν πάρα πολλοί: σταθερό φορολογικό σύστημα έχετε; Όχι. Για ποιον λόγο; Διότι στην τελευταία κυβερνητική συμφωνία ΠΑΣΟΚ-Νέας Δημοκρατίας ρητά αναφέρθηκε ότι το νέο φορολογικό σύστημα, το βιώσιμο, το μακροπρόθεσμο, το αναπτυξιακό κ.λπ., μετατίθεται για μετά την έξοδο από την κρίση.<br />Τρίτον: Από άποψη δυναμικού τι έχετε; Πόσο εξειδικευμένο είναι το δυναμικό σας; Τι δυνατότητες μετεκπαίδευσης έχει; Τι ευελιξία διαθέτει; Εκεί θα αρχίσουμε να τα ψιλομασάμε.<br />Τέταρτον: Όσον αφορά την έρευνα τι κονδύλια διαθέτετε; Πώς λειτουργεί η έρευνα; Εκεί θα σιωπήσουμε πλήρως. Ας μη συνεχίσουμε όλη τη σειρά των στοιχείων που θεωρεί η διεθνής επιχειρηματική κοινότητα ως κρίσιμα προκειμένου να έχουμε την ανταγωνιστικότητα και το κατάλληλο περιβάλλον.<br />Χρηματοδότηση: Ας δούμε, λοιπόν και τα χρηματοδοτικά εργαλεία που διαθέτει η χώρα. Έχουμε το ΕΣΠΑ. Ένας επενδυτής έχει τη διάθεση να συνεισφέρει την ιδιωτική του συμμετοχή, το ιδιωτικό κεφάλαιο, προκειμένου να υπάρχει συνέργεια και να κάνει μια επένδυση με χρήματα του ΕΣΠΑ. Σε ποια φάση προγραμματισμού του ΕΣΠΑ βρισκόμαστε αυτήν τη στιγμή; Δεν γνωρίζουμε; Δεν γνωρίζουμε. Θα συμπληρώσω στο τέλος και κάποια άλλα πράγματα.<br />Δεύτερον: Ποια είναι αυτήν τη στιγμή τα χρηματοδοτικά εργαλεία και πώς λειτουργούν οι τράπεζες στην Ελλάδα;<br />Κύριε Υπουργέ, έχουμε μια πολύ δυσάρεστη εξέλιξη, την οποία δεν έχουμε αξιολογήσει με τον πλέον σωστό τρόπο και είναι, βεβαίως, η τελευταία ομιλία του κ. Προβόπουλου στην ημερίδα που έκανε ο ΣΕΒ, όπου προσδιόρισε με σαφήνεια με ποιον τρόπο θα υπάρξει, αν θα υπάρξει, πιστωτική επέκταση. Με λίγα λόγια ο κ. Προβόπουλος είπε: «Ξεχάστε αυτά που ξέρατε μέχρι τώρα» -σωστά το είπε ως πρώτη αναφορά- «αλλά βασικό στοιχείο για να μπορέσει να υπάρξει πιστωτική επέκταση, η πολύ μικρή πιστωτική επέκταση, όχι βραχυπρόθεσμα αλλά μακροπρόθεσμα, είναι οι όποιες εταιρείες να παρουσιάσουν συγκεκριμένα σοβαρά στοιχεία βιωσιμότητας».<br />Προσέξτε, αυτά σε μια περίοδο, όπου τα πάντα έχουν καταρρεύσει, όπου περίπου ένα εκατομμύριο εργαζόμενοι στον ιδιωτικό τομέα αυτή τη στιγμή, κύριε Υπουργέ, έχουν καθυστέρηση μισθοδοσίας από τέσσερις έως είκοσι μήνες, όπου υπάρχουν επιχειρήσεις οι οποίες δεν έχουν αξιολογηθεί για τη βιωσιμότητά τους λόγω της κρίσης, όπου περιμένουν τους αμέσως επόμενους μήνες κάποια κεφάλαια προκειμένου να πάρουν ανάσα και προκειμένου να εξοφλήσουν τους εργαζόμενους και να μπορέσουν να επιβιώσουν.<br />Με τα λεγόμενα του κ. Προβόπουλου πλέον έχουμε μια πλήρη ανατροπή της επιχειρηματικής κατάστασης στη χώρα. Είναι προφανές ότι υπάρχει σχέδιο εξαφάνισης ενός μεγάλου ποσοστού μικρομεσαίων επιχειρήσεων και εδώ η πολιτεία, το κράτος, η Κυβέρνηση θα πρέπει να δώσει κάποιες συγκεκριμένες απαντήσεις. Οι απαντήσεις δεν δίνονται.<br />Θέλω να συνεχίσω με το κρισιμότερο όλων. Δεν είναι εδώ ο κ. Χατζηδάκης. Θα καταλάβετε γιατί απευθύνομαι στον κ. Χατζηδάκη. Ήδη από την 1-1-2014 τυπικά «τρέχει» η νέα χρηματοδοτική περίοδος, το Σύμφωνο Εταιρικής Σχέσης, που αντικαθιστά το ΕΣΠΑ. Μας περιμένουν για τα επόμενα επτά χρόνια περίπου 21 δισεκατομμύρια ευρώ. Αυτά τα 21 δισεκατομμύρια ευρώ είναι ίσως η τελευταία ελπίδα για τη χώρα, τη στιγμή που βρισκόμαστε σε αυτήν την κρίση. Η εμπειρία από την αξιοποίηση των προηγούμενων χρηματοδοτικών πλαισίων ήταν αρνητική μακροοικονομικά. Η προστιθέμενη αξία για τη χώρα ήταν η μικρότερη όλων των χωρών. Κάθε ευρώ από αυτές τις χρηματοδοτήσεις απέφερε τη μικρότερη προστιθέμενη αξία ακόμα και από τον μέσο όρο της Ευρώπης, για να μην πω ότι υπάρχουν κάποιες χώρες, όπως η Δανία, όπου απέφερε το 1 ευρώ 2,5 ευρώ. Εμείς είχαμε το λιγότερο.<br />Αυτή τη στιγμή, λοιπόν, που τρέχει η χώρα, καθώς πρέπει να αξιοποιήσει αυτά τα χρήματα –διεκδικούμε ένα νέο χρηματοδοτικό αναπτυξιακό πλαίσιο που κάποιοι, μάλιστα, το έχουν ονομάσει «Σχέδιο Μάρσαλ»- εμείς, κυρίες και κύριοι συνάδελφοι, ως χώρα δεν διαθέτουμε σχέδιο. <br /><br />Τελειώνω, κύριε Πρόεδρε.<br />Γιατί αναφέρομαι στον κ. Χατζηδάκη; Στις 28 Ιανουαρίου 2013, επί τρικομματικής κυβέρνησης, σε κοινή συνέντευξη Τύπου ο κ. Χατζηδάκης με τον κ. Στουρνάρα –παρουσία και του κ. Σταϊκούρα- εξήγγειλαν την εκπόνηση ενός δεκαετούς αναπτυξιακού πλάνου -όλοι πλέον θεωρούν ως δεδομένο ότι η Ελλάδα χρειάζεται ένα συγκροτημένο και συνεκτικό δεκαετές πρόγραμμα- το οποίο το ανέθεσαν στο ΚΕΠΕ και στο ΙΟΒΕ. <br />Αυτό, λοιπόν, θα περιλάμβανε τρεις άξονες: Πρώτον, πώς θέλουμε να είναι η ελληνική οικονομία το 2020 –αυτό αφορά τα μακροοικονομικά στοιχεία- δεύτερον, ποιοι κλάδοι θα τραβήξουν το «κάρο» της ανάπτυξης τα επόμενα χρόνια μέχρι το 2020 και, τρίτον –που είναι πολύ κρίσιμο, κυρίες και κύριοι συνάδελφοι- με τι τρόπο θα φτάσουμε εκεί, στο ιδανικό.<br />Αυτό το σχέδιο, λοιπόν, θα έπρεπε να παρουσιαστεί απ’ αυτούς τους δύο Οργανισμούς εντός πέντε μηνών –τέλος Ιουνίου- και να τεθεί σε διαβούλευση, ώστε πριν ακόμα αρχίσει η νέα χρηματοδοτική περίοδος, να έχουμε το σχέδιο προκειμένου η χώρα να μπορέσει να επενδύσει σωστά τα χρήματα τα οποία έχει και όχι αυτά που θα έρθουν απ’ έξω, δηλαδή τις ιδιωτικές επενδύσεις. Μιλάμε γι’ αυτό το τεράστιο ποσό που το θεωρούμε ως κρατικές επενδύσεις και εκεί πρέπει να στηρίζεται η οποιαδήποτε προοπτική της χώρας.<br />Αυτό το σχέδιο, λοιπόν, δεν το έχουμε. <br />Εγώ θα καταθέσω στα Πρακτικά όλο το πακέτο, δηλαδή τη συνέντευξη Τύπου, την ερώτηση την οποία καταθέσαμε, αλλά και τις δύο απαντήσεις που πήραμε και από το Υπουργείο Ανάπτυξης και από το Υπουργείο Οικονομικών, που λένε ότι πήραμε τα πρώτα τεύχη και ακόμα περιμένουμε.<br /><br />Τελειώνω, κύριε Πρόεδρε.<br />Κύριε Υπουργέ, θα ήθελα να σας πω κάτι που σας ενδιαφέρει.<br />Κυρίες και κύριοι συνάδελφοι, κανονικά θα έπρεπε να απευθυνθώ στον κ. Σκορδά, ο οποίος θα είναι εδώ την Πέμπτη, αλλά επειδή δεν θα είμαι εγώ εδώ, το λέω σήμερα. <br />Αναφέρομαι, λοιπόν, στο κρίσιμο ζήτημα της ακρίβειας. Βέβαια, κάνουμε ένα τεράστιο λάθος σ’ αυτήν τη χώρα. Από το 2010 όσοι ήμασταν τότε Βουλευτές της Δημοκρατικής Αριστεράς αναφέρουμε ότι είναι λάθος να χρησιμοποιούμε τον όρο «ακρίβεια» και πρέπει να χρησιμοποιούμε τον όρο «αγοραστική δύναμη». <br />Προχθές, λοιπόν, δημοσιεύτηκαν στοιχεία από την έκθεση της Ευρωπαϊκής Επιτροπής του Νοεμβρίου. Θέλω, λοιπόν, να τα ακούσουν και οι πολίτες, αλλά να γίνουν κατανοητά και από τους συναδέλφους. Έγινε σύγκριση, λοιπόν, με είκοσι συγκεκριμένα προϊόντα που υπάρχουν στο καλάθι της νοικοκυράς. Δεν χρειάζεται να σας πω ποια ήταν αυτά. Εννοείται ότι ήταν τα βασικότερα, τα βασικότατα. <br />Αυτό το καλάθι με τα είκοσι προϊόντα στην Ελλάδα κοστίζει 63,4 ευρώ. Με 586 ευρώ βασικό μισθό, ο Έλληνας χρειάζεται να καταναλώσει το 10,81% του μισθού του για να προμηθευτεί αυτά τα αγαθά. <br />Στην Ολλανδία –δεν θα πω όλες τις χώρες, αλλά μόνο δύο- το ίδιο καλάθι κοστίζει 50,3 ευρώ. Με 1.478 ευρώ κατώτερο μισθό, ο πολίτης της Ολλανδίας χρειάζεται να καταναλώσει το 3,4% του μηνιαίου μισθού του για να προμηθευτεί αυτά τα αγαθά. <br />Τελειώνω με την αναφορά της Πορτογαλίας, επειδή πολλές φορές έχει αναφερθεί το θέμα της Πορτογαλίας. Στην Πορτογαλία το καλάθι της νοικοκυράς κοστίζει 46,48 ευρώ, δηλαδή περίπου 18 ευρώ φθηνότερα απ’ ό,τι στην Ελλάδα. Προσέξτε, ο κατώτερος μισθός είναι 485 ευρώ –δηλαδή 100 ευρώ λιγότερα απ’ ό,τι στην Ελλάδα- και το ποσοστό που χρειάζεται να καταναλώσει ο Πορτογάλος για να προμηθευτεί αυτά τα αγαθά, είναι το 9,58% του μηνιαίου μισθού του.<br />Εάν αυτά τα στοιχεία δεν ανατραπούν και δεν συμπληρωθεί το φορτίο σε αυτό το όχημα που σήμερα ψηφίζουμε με όλα αυτά τα οποία γνωρίζουμε πάρα πολύ καλά και τα έχουμε συζητήσει σε αυτήν την Αίθουσα, η τύχη αυτού του οχήματος θα είναι η ίδια με αυτήν που είχαν και τα προηγούμενα.<br />Ευχαριστώ πολύ.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Τελικά το ψηφίζετε ή όχι;</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ναι, το ψηφίζουμε. Το είπε και η εισηγήτριά μας.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Καραθανασόπουλος. Αν τηρήσουμε όλοι το χρόνο, θα μιλήσουν και οι εγγεγραμμένοι συνάδελφοι, για να μην κλείσουμε τη συνεδρίαση χωρίς να μιλήσουν.<br />Ορίστε, κύριε Καραθανασόπουλε, έχετε τον λόγο.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Ευχαριστώ, κύριε Πρόεδρε.<br />Για το ΚΚΕ το συγκεκριμένο νομοσχέδιο δεν αποτελεί τίποτε άλλο παρά μία ακόμη κρατική παρέμβαση προς όφελος των μονοπωλιακών ομίλων, επιβεβαιώνοντας για ακόμη μία φορά τον χαρακτήρα του ως αστικό κράτος.<br />Δεν κατηγορούμε την Κυβέρνηση, κύριε Μηταράκη, για προχειρότητα ή για έλλειψη σχεδιασμού. Η διαφωνία μας και στο συγκεκριμένο νομοσχέδιο δεν είναι στα επιμέρους και στα επουσιώδη ζητήματα, όπως κάνουν όλα τα άλλα κόμματα της Αντιπολίτευσης, συμπεριλαμβανομένης και της Χρυσής Αυγής, τα κόμματα δηλαδή του συστήματος του ευρωμονόδρομου, κι ούτε βεβαίως μας διακατέχει η ανησυχία -και το λέμε καθαρά- για το αν θα επιτευχθεί ο στόχος της εξωστρέφειας. Δεν έχουμε καμμία τέτοια ανησυχία. <br />Σε αυτό ακριβώς το σημείο διαφωνούμε με αυτό που είπε ο εισηγητής του ΣΥΡΙΖΑ. Εδώ έγκειται η βασική μας διαφωνία, στο ότι όλοι μετά χαράς θα συμφωνούσαμε στην υπόθεση της εξωστρέφειας. Για το ΚΚΕ δεν είναι αυτή η πρωταρχική επιδίωξη. Αυτή είναι η δική σας πρωταρχική επιδίωξη, όπως το λέτε στην εισηγητική σας έκθεση. Εκεί λέτε ότι η εξωστρέφεια αποτελεί πρωταρχική επιδίωξη στην κατεύθυνση της ανάταξης του παραγωγικού δυναμικού.<br />Η δική μας πρωταρχική επιδίωξη, ως ΚΚΕ, είναι να μπορεί μέσα από το παραγωγικό μοντέλο που θα υπάρξει να ικανοποιηθεί το σύνολο των σύγχρονων και διευρυμένων λαϊκών αναγκών. Αυτή είναι η πρωταρχική μας επιδίωξη. Άρα έχουμε άλλους στόχους, ριζικά διαφορετικούς, που δεν τέμνονται και που κινούνται σε αντίθετη κατεύθυνση. <br />Θα εξηγήσω λίγο πιο απλά τις διαφοροποιήσεις, τις διαφορές ανάμεσα στο δικό σας μοντέλο και στο δικό μας μοντέλο. Το δικό σας μοντέλο, λοιπόν, βασίζεται στην ανταγωνιστικότητα, για να μπορεί να υπάρξει εξωστρέφεια. Τι σημαίνει ανταγωνιστικότητα; Ο μόνος τρόπος με τον οποίο επιτυγχάνεται η ανταγωνιστικότητα είναι με τη διεύρυνση του βαθμού εκμετάλλευσης της εργατικής τάξης, με φθηνή εργατική δύναμη χωρίς εργασιακά και ασφαλιστικά δικαιώματα, χωρίς συλλογικά δικαιώματα. Κι αυτό το βλέπουμε όχι μόνο στην Ελλάδα της κρίσης, στην Ελλάδα των μνημονίων, αλλά και στο σύνολο των χωρών μελών της Ευρωπαϊκής Ένωσης, στο σύνολο των καπιταλιστικά ανεπτυγμένων χωρών. Μόνον έτσι επιτυγχάνεται η ανταγωνιστικότητα. <br />Άρα, από αυτήν την άποψη, το δικό σας μοντέλο είναι εχθρικό απέναντι στην εργατική τάξη, ενώ το δικό μας μοντέλο βασίζεται ακριβώς στην αξιοποίηση του συνόλου της επιστημονικοτεχνικής προόδου, που συμβάλλει στην αύξηση της παραγωγικότητας της εργασίας για να απελευθερώσει τον εργαζόμενο. Επειδή αυτός γίνεται πιο παραγωγικός, θα δουλεύει λιγότερες ώρες, θα αμείβεται πολύ καλύτερα και το σύνολο αυτό της κοινωνικής παραγωγής θα κατευθύνεται στην ικανοποίηση των λαϊκών αναγκών. Να, λοιπόν, ποια είναι η διαφοροποίησή μας. Η δική σας ανταγωνιστικότητα αξιοποιεί την παραγωγικότητα της εργασίας προς όφελος της θωράκισης του καπιταλιστικού κέρδους. <br />Έτσι, λοιπόν, με το δικό σας μοντέλο και το δικό σας σύστημα ούτε στη Δευτέρα Παρουσία δεν πρόκειται να αντιμετωπίσετε το ζήτημα της ανεργίας! Κι αυτό ακριβώς γιατί η επιστημονικοτεχνολογική πρόοδος έχει ως σκοπό να κάνει μη απαραίτητη την ίδια ποσότητα εργατικής δύναμης, γιατί γίνεται πιο παραγωγική, και από αυτή την άποψη διευρύνεται ο εφεδρικός στρατός εργασίας, δηλαδή οι άνεργοι. Ούτε στη Δευτέρα Παρουσία λοιπόν! <br />Από αυτήν την άποψη, εμείς λέμε καθαρά ότι η ανταγωνιστικότητα συμβάλλει ταυτόχρονα στη μεγέθυνση των μονοπωλιακών ομίλων και στη συγκέντρωση, δηλαδή τον έλεγχο της καπιταλιστικής αγοράς από λίγους μονοπωλιακούς ομίλους. <br />Αυτό το μοντέλο, λοιπόν, είναι εχθρικό και προς τους αγρότες, γιατί για παράδειγμα λένε «Δεν είναι μόνο το φορολογικό ή το ασφαλιστικό», δηλαδή τα μέτρα που παίρνει η Κυβέρνηση σε βάρος των αγροτών, «αλλά είναι και το κόστος παραγωγής».<br />Ποιος καθορίζει το κόστος παραγωγής; Η δράση των μονοπωλιακών ομίλων δεν καθορίζει το κόστος παραγωγής; Αυτοί καθορίζουν το κόστος παραγωγής. Η δράση των μονοπωλιακών ομίλων στα αγροτικά εφόδια, στις πρώτες ύλες, τις αγροτικές κ.λπ., στο πετρέλαιο, στα αγροτικά μηχανήματα. <br />Άρα, λοιπόν, εχθρός των αγροτών είναι οι μονοπωλιακά δραστηριοποιούντες στην προμήθεια των αγροτοεφοδίων. Εχθρός για τους αγρότες είναι οι μονοπωλιακοί όμιλοι που απορροφούν το όποιο κομμάτι παραγωγής έχουν, γιατί ακριβώς υπάρχει και η Κοινή Αγροτική Πολιτική που βάζει τις ποσοστώσεις.<br />Άρα, λοιπόν, οι εχθροί της αγροτιάς είναι αυτοί που υπερασπίζεστε, οι μονοπωλιακοί όμιλοι και η Ευρωπαϊκή Ένωση. Αυτοί είναι οι βασικοί εχθροί της αγροτιάς, αυτοί που την οδηγούν στο ξεκλήρισμα. <br />Ο βασικός εχθρός της αγροτιάς είναι η προσπάθεια που κάνετε να συγκεντρώσετε την αγροτική γη σε όλο και λιγότερα χέρια, για να υπάρχουν οικονομίες κλίμακας. Βεβαίως και γίνεται αυτό, γιατί είναι κατατεμαχισμένος ο αγροτικός κλήρος. Όμως, αυτή η συγκέντρωση θα γίνει με δύο τρόπους. Θα γίνει ή μέσω του ξεκληρίσματος, μέσω του καπιταλιστικού τρόπου που εσείς εφαρμόζετε ή μέσω του σοσιαλιστικού σχεδίου που έχουμε εμείς, του κοινωνικού παραγωγικού συνεταιρισμού των αγροτών. Δεν μπορεί να υπάρξει άλλος τρόπος. <br />Άρα, λοιπόν, ο δικός σας ο τρόπος είναι εχθρικός απέναντι στους αγρότες. Και από αυτήν την άποψη, να, αν θέλετε, και ένας ακόμα λόγος για τον οποίο οι κινητοποιήσεις των αγροτών αναδεικνύουν τον αναντικατάστατο ρόλο που έχει σήμερα το ΚΚΕ στην οργάνωση της πάλης του λαού. Και μέσω ενός πολύ ισχυρού ΚΚΕ θα είναι πολύ πιο ισχυροί οι αγώνες όχι μόνο των αγροτών αλλά και των εργαζόμενων και των επαγγελματιών και των εμπόρων.<br />Και βεβαίως το δικό σας σύστημα, το δικό σας μοντέλο, είναι εχθρικό απέναντι στους αυτοαπασχολούμενους, στους επαγγελματίες και τους βιοτέχνες, γιατί ακριβώς συγκεντρώνει την αγορά. Θέλουν να δράσουν οι μονοπωλιακοί όμιλοι και γι’ αυτό ακριβώς προχωράτε στην απελευθέρωση της αγοράς και στο άνοιγμα των λεγόμενων «κλειστών επαγγελμάτων». Να, λοιπόν, πώς είναι εχθρικό το δικό σας μοντέλο στο σύνολο των παραγωγικών δυνάμεων, στην εργατική τάξη, τη φτωχομεσαία αγροτιά, αλλά και στους αυτοαπασχολούμενους των υπόλοιπων κοινωνικών στρωμάτων. <br />Και έρχομαι στο δεύτερο ζήτημα, στο δεύτερο χαρακτηριστικό στοιχείο. <br />Το δικό σας μοντέλο θέλει να αξιοποιήσει τα συγκριτικά πλεονεκτήματα. Το δικό μας μοντέλο μιλάει για την αξιοποίηση του συνόλου των παραγωγικών δυνατοτήτων που έχει η χώρα μας. Ποιος καθορίζει τα συγκριτικά πλεονεκτήματα, κύριε Υπουργέ; Αυτός που έχει τα εργαλεία στα χέρια του. Και τα εργαλεία στα χέρια τους τα έχουν οι μονοπωλιακοί όμιλοι, οι επιχειρηματικοί όμιλοι, οι καπιταλιστικές επιχειρήσεις. Αυτοί καθορίζουν ποιοι τομείς έχουν συγκριτικά πλεονεκτήματα, όπως το καθόριζαν και πριν. <br />Και από πού κι ως πού, λοιπόν, η Ελλάδα έχει ως μόνο συγκριτικό της πλεονέκτημα τον τουρισμό, τη ναυτιλία και το γεγονός ότι θα είναι διακομιστικό κέντρο ή θα είναι με τις χρηματαγορές; Από πού κι ως πού θα είναι αυτό το συγκριτικό της πλεονέκτημα; Και τι σημαίνει αυτό το συγκριτικό πλεονέκτημα; Είναι προς όφελος του λαού; Αντανακλά και απαντά στις ανάγκες του λαού για την κάλυψη των διατροφικών του αναγκών και για την κάλυψη των καθημερινών αναγκών που έχουν τα λαϊκά στρώματα; Όχι! Το δικό σας μοντέλο είναι σε βάρος της ικανοποίησης των λαϊκών αναγκών, γιατί ακριβώς καταστρέφει τις υπαρκτές παραγωγικές δυνατότητες που έχει ο τόπος μας. Και βεβαίως καταστρέφει αυτές τις παραγωγικές δυνατότητες και σε συνθήκες ανάπτυξης, αλλά πολύ περισσότερο και σε συνθήκες καπιταλιστικής κρίσης. Άρα το μοντέλο το οποίο πρεσβεύετε και το οποίο θέλετε να εφαρμόσετε είναι ένα επικίνδυνο μοντέλο. <br />Επίσης, αποτελεί βεβαίως πρόσχημα, όταν λέει κάποιος ότι η ανταγωνιστικότητα και το συγκριτικό πλεονέκτημα καθορίζονται όχι μόνο από την εργασία και το κόστος αλλά και από τη ρευστότητα. Σημαίνει, δηλαδή, φθηνό χρήμα για τους μονοπωλιακούς ομίλους να κάνουν επενδύσεις. Ποιος, όμως, θα δανειστεί αυτό το χρήμα; Οι τράπεζες και το κράτος στο τέλος. Άρα μετά, δηλαδή, θα έχει δημόσιο χρέος για να επιβαρύνει το επόμενο χρονικό διάστημα τα ίδια τα λαϊκά στρώματα.<br />Αυτό το μοντέλο από το οποίο έλκονται κάποιοι, το μοντέλο της Αμερικής, αύξησε το δημόσιο χρέος μέσα σε τρία χρόνια από το 65% στο 105%. Αυτό το μοντέλο της Αμερικής, με το οποίο κάποιοι είναι εραστές, τα χρόνια της ανάπτυξης –τα χρόνια 2007-2012- είχε ως αποτέλεσμα το 93% του πληθυσμού να χάνει 4% σε σχέση με το 2009 και το 7% να κερδίζει 24%, αυξάνοντας έτσι τις κοινωνικές ανισότητες.<br />Επίσης, αποτελεί πρόκληση όταν ακούγεται από προοδευτικά ή αριστερά κόμματα, όπως χαρακτηρίζονται, το εξής: «Κοιτάξτε, υπάρχουν άλλοι τομείς για να ενισχυθεί η ανταγωνιστικότητα, όπως για παράδειγμα η μείωση του ενεργειακού κόστους». <br />Σε καθεστώς εμπορευματοποίησης της αγοράς ενέργειας, σε καθεστώς απελευθέρωσης και δράσης των μονοπωλιακών ομίλων, ποιος θα πληρώσει αυτό το μειωμένο ενεργειακό κόστος για τις ενεργοβόρες επιχειρήσεις; Τα λαϊκά νοικοκυριά. Το παράδειγμα της κρατικής ΔΕΗ και της ΠΕΣΙΝΕ είναι χαρακτηριστικό. Διότι δεν μπορεί να θέλετε και το καπιταλιστικό κέρδος για τους επιχειρηματικούς ομίλους που δραστηριοποιούνται στον τομέα της ενέργειας και φθηνό ενεργειακό ρεύμα για τους ενεργοβόρους ομίλους. Πρέπει να επιλέξετε. <br />Γι’ αυτόν ακριβώς τον λόγο -αν το θέλετε- υπάρχει και η αντίφαση του κόμματος της Αξιωματικής Αντιπολίτευσης σε αυτόν τον τομέα. Τι βγήκε και είπε ένας ομιλητής; «Να καταργηθούν τα προνόμια γι’ αυτούς που είναι παραγωγοί από το φυσικό αέριο». Και έρχεται ο εισηγητής τους και καταθέτει τροπολογία να ενισχυθούν τα προνόμια των ΑΠΕ και των φωτοβολταϊκών, λες και εκεί δεν είναι όμιλοι ενεργειακοί που συμβάλλουν στο να είναι πολύ ακριβό το ρεύμα για τα λαϊκά νοικοκυριά, γιατί πουλάνε τον αέρα και τον ήλιο, ο οποίος είναι δωρεάν, πανάκριβα.<br /><br />Έτσι, λοιπόν, ολοκληρώνοντας, υπάρχουν ακόμα άλλα δύο στοιχεία: Tο δικό σας μοντέλο δεν πρόκειται να μας βγάλει από την κρίση. Αντίθετα, η όποια ανάκαμψη θα είναι ασθενική και θα μας οδηγήσει σε ακόμα πιο βαθιά καπιταλιστική κρίση. Το δικό μας μοντέλο είναι απαλλαγμένο από τις καπιταλιστικές κρίσεις, γιατί ακριβώς είναι απαλλαγμένο από την αναρχία στην παραγωγή και από τη βασική αντίθεση ανάμεσα στον κοινωνικό χαρακτήρα της παραγωγής και στην ατομική ιδιοποίηση του πλούτου. Το δικό σας μοντέλο είναι παρασιτικό. Γι’ αυτό έχετε ανάγκη τις μη κυβερνητικές οργανώσεις. Και αυτή με τα 9.000.000 είναι μόνο η κορφή του παγόβουνου. Εδώ γίνεται χορός εκατομμυρίων. Εδώ υπάρχουν μη κυβερνητικές οργανώσεις που τις στηρίζετε και οι οποίες πουλάνε «μαύρη» εργασία στο πλαίσιο της λεγόμενης «κοινωνικής εργασίας» και παίρνουν και «νταβατζηλίκι» στο όνομα της προστασίας -δήθεν- της ανεργίας. Το δικό μας μοντέλο είναι το μόνο ρεαλιστικό, γιατί στηρίζεται στην αναγκαιότητα. <br /><br />Ποια είναι αυτή η αναγκαιότητα σήμερα που εκφράζει τη ρεαλιστικότητα; Ότι υπάρχει το σύνολο των παραγωγικών δυνατοτήτων που μπορεί να ικανοποιήσει το σύνολο των λαϊκών αναγκών. Ποιος τις καταστρέφει τις παραγωγικές δυνατότητες; Η επιδίωξη του καπιταλιστικού κέρδους, το οποίο υπερασπίζεστε όλοι σας, πλην ΚΚΕ. <br />Άρα πρέπει να απαλλαγούμε από το καπιταλιστικό κέρδος. Και αυτή η απαλλαγή θα έρθει μέσα από την κοινωνικοποίηση των καπιταλιστικών επιχειρήσεων, τον κεντρικό σχεδιασμό και τον εργατικό έλεγχο, την αποδέσμευση από την Ευρωπαϊκή Ένωση και τους υπόλοιπους ιμπεριαλιστικούς οργανισμούς με τη μονομερή διαγραφή του χρέους. Και, βεβαίως, αυτό δεν σημαίνει μια κλειστή οικονομία. Σημαίνει ότι θα έχουμε σχέσεις και ότι θα αναπτύσσεται το διεθνές εμπόριο και στην Ελλάδα, τη σοσιαλιστική Ελλάδα, αλλά θα υπάρχει ένας ενιαίος κρατικός φορέας που θα έχει την ευθύνη του διεθνούς εμπορίου. Και αυτός θα έχει το εξής χαρακτηριστικό:<br />Πρώτον, θα προσπαθεί να γίνει σε ορθολογική βάση. Τι σημαίνει «ορθολογική βάση»; Θα δίνουμε το περίσσευμα και θα παίρνουμε αυτό που είναι αναγκαίο, το συμπλήρωμα που δεν έχουμε. <br />Αυτή η ορθολογικότητα, λοιπόν, τι θα διασφαλίσει; Την ανάπτυξη της παραγωγικής βάσης της χώρας μας -και όχι την καταστροφή της με το δικό σας μοντέλο- και ταυτόχρονα, την ικανοποίηση των λαϊκών αναγκών. <br />Βεβαίως, το δικό μας μοντέλο θα προσπαθήσουμε να το στηρίξουμε, όσο το δυνατόν, στις ισότιμες σχέσεις.<br />Έτσι, λοιπόν, εκτός από την απαλλαγή από το καπιταλιστικό κέρδος, για να γίνει αυτό ρεαλιστικό, θα πρέπει να απαλλαγούμε και από την αστική εξουσία και να δημιουργήσει η εργατική τάξη και τα υπόλοιπα λαϊκά στρώματα το δικό τους κράτος και τη δική της εξουσία.<br />Γι’ αυτόν ακριβώς τον λόγο είναι φανερό, κύριε Πρόεδρε, ότι εμείς καταψηφίζουμε -δεν θα μπορούσε να υπάρχει διαφορετική θέση- το συγκεκριμένο νομοσχέδιο. <br />Σας ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Παρακαλώ τον συνάδελφό κ. Μάρκο Μπόλαρη, Κοινοβουλευτικό Εκπρόσωπο των Ανεξάρτητων Δημοκρατικών Βουλευτών να λάβει τον λόγο.</speech><speech by="#s199"><from> ΜΑΡΚΟΣ ΜΠΟΛΑΡΗΣ</from> Ευχαριστώ πολύ, κύριε Πρόεδρε. <br />Κυρίες και κύριοι συνάδελφοι, στο νομοσχέδιο διέγνωσα την αμηχανία του Υπουργού Ανάπτυξης σε σχέση με τα θέματα εξωστρέφειας και τα θέματα των εξαγωγών.<br />Είναι γνωστό ότι το τελευταίο διάστημα η Ελλάδα είναι πρωταθλήτρια στις εξαγωγές όχι μόνο νέων επιστημόνων, νέων ανθρώπων, αλλά και επιχειρήσεων. <br />Ποια είναι η κατάσταση σήμερα στη χώρα; Τι επιχειρεί το Υπουργείο να εισηγηθεί; Μας λέει ότι έχει δύο φορείς οι οποίοι ασχολούνται με την εξωστρέφεια και τις εξαγωγές, τον ΟΠΕ και το «Invest in Greece». <br />Τι προκύπτει από την εισήγηση του Υπουργείου; Προκύπτει ότι αυτοί οι δύο μηχανισμοί είναι αναποτελεσματικοί και ότι δεν επιτυγχάνουν το έργο για το οποίο έχουν ιδρυθεί. <br />Τι μας λέει με το νομοσχέδιο; Μας λέει ότι θα πάρει αυτά τα υλικά της κατεδάφισης, θα πάρει, δηλαδή, τους σκοπούς των δύο καταστατικών και θα τους ενώσει. Θα πάρει τα εργαλεία με τα οποία δούλευαν αυτοί οι δύο μηχανισμοί μέχρι σήμερα και θα τα συνενώσει. Θα πάρει το προσωπικό των δύο αυτών μηχανισμών, που καταγγέλλονται για αναποτελεσματικότητα, και θα τους συνενώσει. Και θα βρει κι άλλους. Και όλο αυτό θα είναι το θαύμα, το μεγάλο εργαλείο, με το οποίο θα παρέμβει η χώρα, αυτή η χώρα, σε αυτήν την κρίση, στη διεθνή αγορά! Είμαστε στα όρια του εμπαιγμού! <br />Θα μου επιτρέψετε, αγαπητές κυρίες και κύριοι συνάδελφοι, να προσθέσω, για να δείξω το όλο τοπίο, το εξής: Είναι συναρμόδιο το Υπουργείο Εξωτερικών, το οποίο έχει τη δική του υπηρεσία, με τους λειτουργούς, τους οικονομικούς και εμπορικούς ακολούθους. Υπάρχει το Υπουργείο Αγροτικής Ανάπτυξης, το οποίο διαχειρίζεται εξαγωγές, αλλά δεν κρίνεται ότι είναι συναρμόδιο. Και υπάρχουν άλλα παραγωγικά Υπουργεία που διαχειρίζονται υπηρεσίες, για τις οποίες έπρεπε να έχει έγνοια ένας τέτοιος Οργανισμός εξωστρέφειας, όπως είναι το Υπουργείο Τουρισμού, καθώς και το Υπουργείο Ναυτιλίας. Αυτές οι υπηρεσίες δεν είναι αντικείμενο εξωστρέφειας; Δεν είναι αντικείμενο αύξησης του Ακαθάριστου Εθνικού Εισοδήματος; Δεν υπάρχει αυτός ο προβληματισμός. <br />Το σημείωμα μας λέει πως έγινε μία διαβούλευση. Κατατέθηκαν σαράντα δύο σχόλια πάνω σε αυτό το νομοσχέδιο. Από αυτά τα σαράντα δύο σχόλια, τα τριάντα εννέα αφορούσαν την αναποτελεσματικότητα του ΟΠΕ και του «Invest in Greece». <br />Έπρεπε, λοιπόν, να έλθει εδώ ο Υπουργός και να πει: «Κύριοι συνάδελφοι, εξαγωγείς, παραγωγοί σε αυτήν τη χώρα έχουμε διαπιστώσει ποιο είναι το πρόβλημα.» Μας λέτε ότι έχουμε έλλειμμα λειτουργικότητας. Δεν δουλεύουν αυτοί οι μηχανισμοί. <br />Περιγράφουμε, λοιπόν, αυτό το πρόβλημα και παρεμβαίνουμε νομοθετικά για να το διορθώσουμε. Πιθανόν και να μη χρειαζόταν καθόλου νομοθετική παρέμβαση, αλλά να χρειάζονταν σύμβουλοι οι οποίοι θα το έστηναν σωστά, αξιοποιώντας την τεχνολογία, τις ξένες, καλές εμπειρίες. Βέβαια, όλο αυτό το πράγμα έπρεπε να μαζευτεί κάτω από έναν συντονισμό. <br />Κατέθεσαν οι Ολλανδοί μία εισήγηση η οποία έλεγε, «μαζέψτε το, γιατί δεν μπορεί να έχει δέκα κεφάλια αυτό το πράγμα και ο καθένας να παρεμβαίνει διαφορετικά». Και τους είπαν: Θα έπρεπε να είναι ή κάτω από τον Πρωθυπουργό ή κάτω από τον Υπουργό Εξωτερικών ή κάτω από το Υπουργείο Ανάπτυξης. Το σχήμα, όμως, παραμένει ως ήταν. Άλλη δουλειά το Αγροτικής Ανάπτυξης, άλλη το Ανάπτυξης, άλλη των Οικονομικών κ.λπ.. Για ποιο πράγμα συζητούμε λοιπόν; <br />Η αναποτελεσματικότητα του κράτους, την οποία βιώνουν οι παραγωγοί -και του πρωτογενούς τομέα και της μεταποίησης, καθώς και όσοι πουλούν υπηρεσίες- να τους υποστηρίξει, επιβεβαιώνεται με την επανάληψη. Τραγωδία! Αν για κάτι πρέπει να καταγγείλουμε το Υπουργείο σήμερα, είναι για το ότι δεν διδάχθηκαν τίποτα. Δεν έχει σημασία αν απολύονται άνθρωποι ή αν θα προσληφθούν άνθρωποι. Σημασία έχει ότι έχουμε επανάληψη του μοντέλου που απέτυχε, με τα ίδια υλικά της κατεδάφισης. Επανάληψη!<br />Εκείνο που λείπει από το Υπουργείο είναι το σχέδιο. Δεν έχουν αντίληψη. Δεν υπάρχει εθνική στρατηγική. Όταν δεν υπάρχει εθνική στρατηγική, όταν δεν υπάρχει σχέδιο και σύστημα, όταν λείπουν όλα αυτά τα οποία θα έπρεπε να υπάρχουν, το Υπουργείο επιχειρεί να παίξει με τα «εργαλεία» αλλά ανακυκλώνεται. <br />Ο κ. Χατζηδάκης αυτές τις μέρες, σε παρεμβάσεις του, προκάλεσε την ελληνική επιχειρηματικότητα, τους παραγωγούς, τους επιχειρηματίες και τους εξαγωγείς λέγοντας: «Στο τέλος θέλετε στη χώρα να κάνουμε και ένα λόμπι υπέρ της ακρίβειας;». <br />Θα πω το παράδειγμα στα γρήγορα, γιατί είναι πάρα πολύ χαρακτηριστικό τού τι σημαίνει να έχεις έλλειψη στρατηγικής για την οικονομία και για την ανάπτυξη. Διότι στο Υπουργείο Ανάπτυξης ξέχασαν και τον τίτλο, γιατί δεν τον επιβεβαιώνουν τον τίτλο.<br />Το παράδειγμα, λοιπόν, είναι το γάλα. Η παρέμβαση του κ. Χατζηδάκη είναι να εφαρμόσει την πρόταση του ΟΟΣΑ να επιμηκύνει τις ημερομηνίες για το φρέσκο γάλα, γιατί έτσι θα πέσει η τιμή του γάλακτος στα σούπερ μάρκετ. Επιχειρεί να συμπαραταχθεί με τους καταναλωτές λέγοντας ψέματα, κάνοντας λάθος ανάλυση, για να δικαιώσει τους εισηγητές του ΟΟΣΑ. <br />Κυρίες και κύριοι συνάδελφοι, η πρόταση για να επιμηκυνθεί η ημερομηνία του φρέσκου γάλακτος έχει σχέση με την εισαγωγή γάλακτος, το οποίο διέρχεται από τη Γερμανία και από την Πολωνία, για να προλαβαίνουν να πηγαίνουν και να γυρίζουν οι νταλίκες με το γάλα. Θα είναι φθηνότερο εκείνο το γάλα. <br />Ασχολήθηκε το Υπουργείο Ανάπτυξης -με σχεδιασμό- με το γιατί είναι ακριβή η τιμή στο ελληνικό γάλα; Μέτρησαν στο Υπουργείο Αγροτικής Ανάπτυξης και στο Υπουργείο Ανάπτυξης γιατί είναι κατά τι ακριβότερο το ελληνικό γάλα και πόσο επιβαρύνει την τιμή του γάλακτος η φορολογία στο πετρέλαιο και αν αυτή η φορολογία δεν ήταν τόση, πόση θα ήταν η τιμή του γάλακτος στο σούπερ μάρκετ; Απλώς τι κάνουμε, χρησιμοποιώντας λάθος δεδομένα και χρησιμοποιώντας τους αριθμούς όπως θέλουμε; Στεκόμαστε με την πλευρά εισηγητών του ΟΟΣΑ που δεν ξέρουν την κατάσταση και πάντως λειτουργούν υπέρ μεγάλων πολυεθνικών εταιρειών από το εξωτερικό, οι οποίες, εάν περάσει το Υπουργείο Ανάπτυξης αυτή την τροπολογία, θα τσακίσουν τους Έλληνες γαλακτοπαραγωγούς, θα τσακίσουν την ελληνική κτηνοτροφία. Αυτό σημαίνει έλλειψη σχεδιασμού, σημαίνει έλλειψη στρατηγικής. <br />Στη συνέχεια, για να δούμε το μέγεθος του λάθους, το νομοσχέδιο αυτό παίρνει ένα εργαλείο το οποίο έχτισαν στο Υπουργείο Εξωτερικών, το ΟΕΥ, το οποίο είναι μία εξαιρετική ηλεκτρονική πύλη, ένα πολύ καλό εργαλείο στα χέρια των επενδυτών. Δεν είναι δική μου η μαρτυρία. Οι εξαγωγείς τα λένε αυτά, οι οργανώσεις τους τα λένε, αυτό το Agora.mfa. Με αυτό το νομοσχέδιο το Υπουργείο Ανάπτυξης παίρνει το εργαλείο που χτίστηκε από τους ΟΕΥ στο Υπουργείο Εξωτερικών και το μεταφέρει σ’ αυτό τον καινούργιο φορέα, τον οποίο εισηγείται σήμερα προς νομοθέτηση στη Βουλή. <br />Τι δεν ξέρουν οι Βουλευτές, το οποίο, όμως, βίωσαν και βιώνουν οι εξαγωγείς; Ότι ο ΟΠΕ με ευρωπαϊκές χρηματοδοτήσεις επιχείρησε δύο φορές να χτίσει ηλεκτρονική πύλη, αλλά απέτυχε. Δεν έκανε τη δουλειά που έπρεπε λόγω της γραφειοκρατικής αντίληψης και της νοοτροπίας που υπήρχε στον οργανισμό αυτό, με αποτέλεσμα η μηχανή που χτίστηκε στο Υπουργείο Εξωτερικών να μεταφέρεται με την ψήφο των Βουλευτών στα χέρια αυτών οι οποίοι απέτυχαν να χτίσουν τις ηλεκτρονικές πύλες για να υποστηριχθεί η εξαγωγή από τη χώρα. Τι θέλουμε δηλαδή; Να χαλάσουμε και αυτό που χτίστηκε; Θέλουμε να χαλάσουμε και αυτό που λειτουργεί σωστά; <br />Τελειώνοντας, πώς είναι δυνατόν σε αυτή την Αίθουσα να λέμε ότι, ενώ καίγεται η χώρα για να μπορέσει να στηρίξει εξαγωγές, θα επικοινωνούν οι υπηρεσίες του Υπουργείου Ανάπτυξης και του Υπουργείου Εξωτερικών με memorandum of understanding;<br />Πού το βρήκαμε αυτό; Αντί να υπάρχει συντονισμός ανάμεσα στους ανθρώπους που είναι στις πρεσβείες στο εξωτερικό, τους ΟΕΥ και στη μονάδα στη χώρα για να έχουμε τα καλύτερα δυνατά αποτελέσματα, θα λειτουργούμε με memorandum of understanding; Είναι δυνατόν; Αυτή είναι η αποτελεσματικότητα; Αυτό εισηγείσθε, κύριε Υπουργέ; <br />Σας άκουσα να διαβεβαιώνετε ότι οι συμβάσεις θα αναρτώνται στο διαδίκτυο. Τη διάταξη δεν την πήρατε πίσω. <br />Κυρίες και κύριοι συνάδελφοι, υπάρχει μια διάταξη η οποία καταργείται από τον νόμο που ισχύει για τον ΟΠΕ και για το «Invest in Greece». Αυτή η διάταξη λέει επί λέξει το εξής: «Όλες οι συμβάσεις που καταρτίζει το «Invest in Greece» αναρτώνται στο διαδίκτυο και εφαρμόζουν τις οδηγίες περί συμφώνου ακεραιότητας της Διεθνούς Διαφάνειας». <br />Αυτή η διάταξη στο νομοσχέδιο αυτό καταργείται. Δεν είδαμε να παίρνει το Υπουργείο πίσω την ακύρωση. Δεν ξέρω αν θα το πάρετε πίσω ή όχι. Απορώ πώς τολμήσατε και φέρατε την κατάργηση αυτής της διάταξης, όταν ξέρετε πολύ καλά, κύριε Υπουργέ, ότι οι οργανισμοί αυτοί, των οποίων τη συγχώνευση εισηγείστε, έχουν πάρα πολλές ενδιαφέρουσες εκκρεμότητες στα ποινικά δικαστήρια. <br />Κλείνοντας, κυρίες και κύριοι συνάδελφοι, ήθελα να πω πως το ζήτημα που θα έπρεπε να αντιμετωπίσει το Υπουργείο Ανάπτυξης το ταχύτερο δυνατό είναι το ζήτημα σχεδίου για την ανάπτυξη. Πολιτική ανάπτυξης. Γιατί αυτά τα δύο χρόνια το μόνο που κάνει είναι να μην επιβεβαιώνει τον τίτλο του.<br />Σας ευχαριστώ πολύ. <br /></speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε.<br />Παρακαλώ να πάρει τον λόγο ο συνάδελφος κ. Μανώλης Γλέζος. <br />Κύριε Γλέζο, έχετε τον λόγο.<br />ΜΑΝΩΛΗΣ ΓΛΕΖΟΣ: Αγαπητέ Πρόεδρε, αγαπητοί συνάδελφοι, κατ’ αρχάς ευχαριστώ τον αγαπητό συνάδελφο που μου παραχώρησε τη θέση του. Σημειώνω ότι οι γιατροί μου λένε να έρχομαι να λέω καλημέρα και να φεύγω. Καλησπέρα, δηλαδή, τώρα και να φεύγω.<br />Βρίσκομαι σε μια προσπάθεια να ξεκαθαρίσω τα πράγματα και δυσκολεύομαι. Το νομοσχέδιο φέρνει τον τίτλο «Ενιαίος Φορέας Εξωστρέφειας». Ποιος θα είναι εναντίον της εξωστρέφειας που υπονοεί ασφαλώς ότι θα παραγάγουμε προϊόντα και θα τα στείλουμε στο εξωτερικό; Αυτό σημαίνει η λέξη εξωστρέφεια. <br />Από την άλλη μεριά αναιρεί αυτό που αναφέρει, λέγοντας: «Σκοπός της ελληνικής εταιρείας επενδύσεων και εξωτερικού εμπορίου είναι η προσέλευση, η υποστήριξη και η διατήρηση επενδύσεων στην Ελλάδα». <br />Τι σχέση έχει το ένα με το άλλο; Από τη μια μεριά θέλουμε ανάπτυξη του εμπορίου, να κάνουμε εξαγωγές δηλαδή και από την άλλη ζητάμε να έρχονται εδώ επενδύσεις. <br />Δηλαδή, ξεχνάμε αυτό που είπε ο Πλούταρχος. «Το δανείζεσθαι της εσχάτης παραφροσύνης και μαλακίας εστίν». Και αυτή είναι η μεγάλη μας διαφορά. Είτε έρθουν με τη μορφή επενδύσεων είτε έρθουν με τη μορφή άμεσων χρημάτων, εμείς παρασυρόμαστε και εγκολπωνόμαστε την εσχάτη παραφροσύνη και τα παρακάτω που είπα. Ο Πλούταρχος το είπε. <br />Εδώ μας χωρίζει, αγαπητέ Πρόεδρε, αγαπητέ εκπρόσωπε του Υπουργείου Ανάπτυξης, άβυσσος απόψεων. Εσείς νομίζετε ότι με τα χρήματα θα σώσουμε τον τόπο. Τόσο καιρό χρήματα δανείζεστε, δανείζεστε, δανείζεστε.<br />Ποιο είναι το αποτέλεσμα; Το αποτέλεσμα είναι -λέτε- το πρωτογενές πλεόνασμα. Άλλη παραφροσύνη της γλώσσας. Δημοσιονομικό πλεόνασμα έχουμε και δεν έχουμε πρωτογενές. Πρωτογενές πλεόνασμα υπάρχει μονάχα όταν αναπτυχθεί η αγροτική οικονομία. Αλλά πάντοτε γίνεται μία χρήση λεκτικών συμβόλων για να παρασύρουμε τον κόσμο σε άλλα θέματα.<br />Λοιπόν, πρέπει να αναπτύξουμε τον πρωτογενή τομέα και πρέπει να μην ξεχνάμε ότι υπάρχει ένα αξίωμα που δεν μπορεί κανείς να το αντικρούσει. Το χρήμα δεν παράγει αξίες, το χρήμα δεν παράγει αγαθά. Ο εργαζόμενος παράγει αγαθά και αξίες με την εργασία του. Βεβαίως –και αυτή είναι η απάντησή μου στους συντρόφους- μας ενδιαφέρει και ποιος είναι ιδιοκτήτης του χρήματος, όχι μονάχα να παράγει αγαθά και αξίες ο εργαζόμενος και να του τα παίρνουν άλλοι. Σημασία έχει και ποιος είναι ο ιδιοκτήτης του χρήματος. Αυτό έχει επίσης αξία.<br />Συνεπώς πρέπει να μην ξεφεύγουμε από αυτόν τον κανόνα. Βάλτε χρήματα σε ένα μέρος και πείτε τους να παράγουν αξίες. Καμμιά αξία δεν θα παραχθεί. Το είπε ένας συμπατριώτης μου καταπληκτικά και είπε όλη την ουσία του προβλήματος: Σε ένα εργοτάξιο το Σάββατο είναι στο τραπεζάκι ο επιστάτης και από πίσω του ο εργοδότης. Κανονίζουν, λοιπόν, τα μεροκάματα -γιατί άλλοι κάνουν υπερωρίες, άλλοι δεν πήγαν να δουλέψουν κ.λπ.- και δίνουν τα λεφτά στους εργαζόμενους. Γυρίζει, λοιπόν, ο εργαζόμενος και λέει στον ιδιοκτήτη: «Ευχαριστώ». Φτάνει κι ένας Απεραθίτης πατριώτης μου, του κάνει τον λογαριασμό και σηκώνεται και φεύγει χωρίς να πει «ευχαριστώ». Έξαλλος ο ιδιοκτήτης του εργοταξίου λέει: «Έλα εδώ, ρε Απεραθίτη, γιατί δεν μου είπες ευχαριστώ;» Και απαντάει: «Α, ξέχασα. Ευχαριστώ τα χέρια μου».<br />Εδώ είναι η απάντηση σε όλα αυτά τα προβλήματα τα οποία δεν εννοεί η Νέα Δημοκρατία και επιμένει συνεχώς να λέει ότι δεν κάνουμε προτάσεις. Κάνουμε προτάσεις συγκεκριμένες, προτάσεις προγραμματισμένες, που στέκονται όμως πάνω σε αυτό το αξίωμα, το οποίο δεν μπορείτε και δεν έχετε στοιχεία να το αντικρούσετε. <br />Γι’ αυτόν τον λόγο εμείς επιμένουμε: Πρωτογενής τομέας. Όλη η προσοχή μας πρέπει να είναι εκεί για να εξάγουμε αγροτικά προϊόντα που δεν έχουν οι ξένοι. Τα είπα προχθές σε μία άλλη αγόρευσή μου εδώ. Στον πρωτογενή τομέα επίσης θα ρίξουμε όλη την προσοχή για να αναπτύξουμε την οικονομία μας –να μην τα ξαναλέω- μετά στη βαριά βιομηχανία, την οποία η θεωρία της «Ψωροκώσταινας» την έχει απορρίψει στην πράξη και μετά στην αξιοποίηση των ήπιων και ανανεώσιμων πηγών ενέργειας, ώστε να έχω την απαραίτητη ηλεκτρική ενέργεια να κινήσω τη βιομηχανία. <br />Όλα αυτά μπορούν να γίνουν πιάνοντας δουλειά ο κόσμος. Είναι δύσκολη λύση αυτή; Άμα δώσεις δουλειά στον κόσμο, θα παραγάγουν αξίες, άμα λες «χρήματα, χρήματα, χρήματα», τι να το κάνω το ότι γίνονται επενδύσεις και οι τράπεζες δίνουν δάνεια τώρα στις μικροεπιχειρήσεις και ιδίως στις εμπορικές; Άμα δεν έχει λεφτά ο άλλος να πάει να αγοράσει, πώς θα γίνει;<br />Απάντηση συγκεκριμένη θέλουμε και όχι το αόριστο «δεν έχετε προτάσεις». Έχουμε προτάσεις συγκεκριμένες. <br /><br />Ευχαριστώ για την προειδοποίηση ότι έληξε ο χρόνος ομιλίας μου. Δεν θέλω ποτέ να ξεπερνώ τον χρόνο και σας ζητάω συγγνώμη γιατί θα φύγω, γιατί οι γιατροί δεν με αφήνουν να κάτσω παραπάνω.<br /></speech><speech by="#s90"><from>ΠΡΟΕΔΡΕΥΩΝ</from> Ευχαριστούμε. Και θα ήμουν υποχρεωμένος ως φαρμακοποιός να τηρήσω και να εκτελέσω σωστά τη συνταγή των γιατρών σας!<br />Τον λόγο έχει ο συνάδελφος Κοινοβουλευτικός Εκπρόσωπος της Νέας Δημοκρατίας κ. Μαρουδής Βορίδης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, ένα νομοσχέδιο, το οποίο θα έλεγα ότι έχει ένα αρκετά σαφές και περιορισμένο αντικείμενο, έδωσε αφορμή για γενικότερες σκέψεις και προβληματισμούς πάνω στο μεγάλο και κρίσιμο ζήτημα της ανάπτυξης.<br />Θα ήθελα, προτού περάσω στα ζητήματα τα οποία έχουν τεθεί από τους συναδέλφους μου, να δώσω μια απάντηση. Νομίζω ότι ο τελευταίος ο οποίος μπορεί να δεχτεί κατηγορία για οποιαδήποτε υπόθαλψη διακινήσεως μαύρου χρήματος, παρανόμων πρακτικών, αδιαφανών πρακτικών σε σχέση με τις μη κυβερνητικές οργανώσεις είναι αυτή η Κυβέρνηση και ο συγκεκριμένος Πρωθυπουργός.<br />Θα ήθελα να υπομνήσω στην Αίθουσα, αν τυχόν το έχουν ξεχάσει οι συνάδελφοι, ότι ο Πρωθυπουργός Αντώνης Σαμαράς είναι αυτός ο οποίος διέκοψε όλες τις χρηματοδοτήσεις προς όλες τις μη κυβερνητικές οργανώσεις, μέχρι να φτιαχτεί ένα διαφανές, λειτουργικό και αξιόπιστο πλαίσιο χρηματοδοτήσεώς τους. Αυτός ο Πρωθυπουργός το έκανε.<br />Και, επομένως, εάν εδώ εκείνο το οποίο λέμε είναι ότι για τις πρακτικές του παρελθόντος πρέπει να υπάρξει ο ενδελεχέστερος έλεγχος αυτών των χρηματοδοτήσεων, είναι προφανές ότι σε αυτή την Κυβέρνηση όταν απευθύνεστε, παραβιάζετε ανοιχτές θύρες για το συγκεκριμένο θέμα. Και τονίζω ότι αυτός ο Πρωθυπουργός και αυτή η Κυβέρνηση είναι που διέκοψαν αυτό το αδιαφανές καθεστώς χρηματοδοτήσεως.<br />Και θα πω και κάτι ακόμα, ότι δυστυχώς οι μη κυβερνητικές οργανώσεις, οι οποίες αποτελούν μια αξιόπιστη μορφή οργάνωσης της κοινωνίας των πολιτών σε ολόκληρη την Ευρωπαϊκή Ένωση, αλλά και στον κόσμο, εξαιτίας αυτής της μορφής χρηματοδοτήσεως στην Ελλάδα έχουν βεβαίως δυσφημιστεί ως εργαλείο οργάνωσης της κοινωνίας των πολιτών. Και εκείνο το οποίο θα πρέπει να γίνει είναι όχι να ακυρωθεί αυτός καθ’ εαυτόν ο θεσμός και η λειτουργία του, αλλά, όπως είπα, να φτιαχτεί ένα αξιόπιστο, συγκροτημένο και σοβαρό και λειτουργικό πλαίσιο χρηματοδοτήσεώς τους, προκειμένου να μπορούν να επιτελέσουν το σκοπό τους.<br />Αυτό το νομοσχέδιο, λοιπόν, στην πραγματικότητα νομίζω ότι κάνει κάτι απλό και σε μεγάλο βαθμό ο διάλογος εξελίχθηκε σε μια κατεύθυνση αρκετά εύλογη. Γίνεται, λοιπόν, αυτή η ενοποίηση και φτιάχνεται ένας οργανισμός, ο οποίος πρέπει να ενισχύσει –αυτή είναι η φιλοδοξία του– τις εξαγωγές, να ενισχύσει την εξωστρέφεια και από κει και πέρα να προσελκύσει επενδύσεις.<br />Η βασική ένσταση την οποία, νομίζω, ακούσατε, κύριε Υφυπουργέ, παράγεται ουσιαστικά από μια ιστορική, ας το πω, δυσπιστία, που δεν έχει να κάνει τόσο με ενστάσεις σε αυτό καθ’ εαυτό το οργανωτικό σχήμα, όσο έχει να κάνει με την ιστορία που κουβαλούν τα προκάτοχά του σχήματα. Και στην πραγματικότητα –εγώ έτσι εκλαμβάνω τη θέση πολλών ομιλητών της Αιθούσης, αλλά και πτερύγων ολόκληρων του Κοινοβουλίου– εκείνο το οποίο λένε είναι δύο πράγματα: ότι προφανώς είναι σημαντικό να δούμε το πώς θα λειτουργήσει αυτός ο οργανισμός, οπότε υπάρχει μια δομική αντίρρηση στην ίδια αυτή την ίδρυση του οργανισμού.<br />Άρα έχει σημασία να δούμε καλές πρακτικές. Και βεβαίως εκεί νομίζω ότι η Βουλή θα πρέπει να τηρείται ενήμερη για το πώς όχι απλώς καταστρώνεται αυτό το θεσμικό πλαίσιο –γιατί ένας νόμος, ως γνωστόν, σε ό,τι αφορά τη λειτουργία των οργανισμών απλώς διαμορφώνει ένα πλαίσιο– αλλά και το πώς στην πραγματικότητα θα λειτουργήσει. Η Κοινοβουλευτική Ομάδα της Νέας Δημοκρατίας περιβάλλει με εμπιστοσύνη κατ’ αρχάς αυτήν την προσπάθεια, αλλά βεβαίως είναι σαφές ότι θα παρακολουθήσουμε τη διαδρομή αυτή.<br />Το δεύτερο το οποίο ακούστηκε –και το οποίο επίσης σωστά ακούστηκε– είναι ότι προφανώς καμμία εξωστρέφεια, καμμία εξαγωγή και καμμία επένδυση δεν πρόκειται να γίνει επειδή θα φτιάξουμε έναν οργανισμό –νομίζω ότι σε αυτό είμαστε όλοι σύμφωνοι– αλλά ότι στην πραγματικότητα θα πρέπει να δούμε τις πραγματικές συνθήκες μέσα από τις οποίες μπορεί να αναπτυχθεί μια τέτοια αναπτυξιακή στρατηγική, δηλαδή τις συνθήκες της πραγματικής οικονομίας, τις συνθήκες λειτουργίας της αγοράς.<br />Και εκεί πράγματι θα έλεγα ότι ακούγεται μία εναλλακτική φωνή και αυτή είναι η φωνή του Κομμουνιστικού Κόμματος Ελλάδας. Σε αυτό θα συμφωνήσω.<br />Υπό μια έννοια το Κομμουνιστικό Κόμμα Ελλάδος είναι εκείνο το οποίο αντιστρατεύεται αυτήν τη φιλοσοφία, η οποία διατυπώθηκε με διαφορετικούς τόνους από πτέρυγες της Αίθουσας, αλλά αντιστρατεύεται στον πυρήνα της και στη δομή της αυτήν τη φιλοσοφία.<br />Εγώ, βέβαια, θα πω και κάτι άλλο. Μην με παρεξηγήσετε τώρα. Εγώ ειλικρινώς πιστεύω -αυτή είναι η προσωπική μου άποψη- ότι ο μαρξισμός - λενινισμός αποτελεί τον βασικό πυρήνα των αξιών και της παράδοσης της Αριστεράς και ότι οι υπόλοιποι σχολιάζουν πάνω στο μαρξισμό - λενινισμό, κάνουν θεωρητικά σχόλια, κάνουν θεωρητικές κριτικές, γόνιμες προσεγγίσεις, ενδιαφέρουσες, όμως ο βασικός πυρήνας είναι εκεί.<br />Αυτή, επίσης, είναι η άποψή μου όταν αναφέρομαι στην περίφημη ηγεμονία της Αριστεράς. Όταν μιλώ για την ιδεολογική ηγεμονία της Αριστεράς, στην πραγματικότητα μιλώ γι’ αυτό, ότι αυτό είναι το θεωρητικό εργαλείο και πάνω σε αυτό το θεωρητικό εργαλείο οι διάφορες πτέρυγες και πλευρές της Αριστεράς έχουν δουλέψει μέσα στην ιστορική τους πορεία για να βρούνε απαντήσεις σε ζητήματα, τα οποία υπάρχουν.<br />Άρα θεωρώ ότι αυτή είναι η βασική συζήτηση και υπό μια έννοια αυτή είναι η καθαρή συζήτηση.<br />Άκουσα, όμως, τον κ. Καραθανασόπουλο, ο οποίος είπε: «Εμείς είμαστε στον αντίποδα. Αντιπαλεύουμε αυτήν τη λογική της εξωστρέφειας. Γιατί την αντιπαλεύουμε αυτήν τη λογική της εξωστρέφειας; Γιατί σε τελευταία ανάλυση δεν μας αρέσει αυτός ο τρόπος με τον οποίο είναι οργανωμένες παραγωγικές διαδικασίες».<br />Μια πρώτη σκέψη που εγώ θα ήθελα να διατυπώσω είναι η εξής: Όλο αυτό που ανέπτυξε ο κ. Καραθανασόπουλος, στηρίζεται σε δύο βασικές παραδοχές. Η πρώτη παραδοχή είναι αυτή η βασική θεωρία της υπεραξίας, δηλαδή σε τελευταία ανάλυση η εκμετάλλευση των εργαζομένων από το κεφάλαιο και ότι ουσιαστικά ο παραγόμενος πλούτος είναι ο πλούτος των εργαζομένων, που παράγουν οι εργαζόμενοι μέσα στην παραγωγική διάταξη που έχει το κεφάλαιο από τους εργαζομένους. Επομένως, ό,τι και να γίνει, είτε υπάρχει εξωστρέφεια είτε δεν υπάρχει είτε υπάρχει πλούτος είτε δεν υπάρχει είτε παράγεται προϊόν είτε δεν παράγεται, αυτό μονίμως σταθερά και συνεχώς θα αποβαίνει εις βάρος των εργαζομένων. Γιατί; Γιατί στον πυρήνα της είναι η εκμετάλλευση της υπεραξίας των εργαζομένων.<br />Εδώ, όμως, τα πράγματα έχουν προχωρήσει πολύ. Και έχουν προχωρήσει πολύ γιατί, παραδείγματος χάριν, ένα βασικό στοιχείο το οποίο έχουμε σήμερα στην παραγωγή και ένα από τα βασικά προβλήματα εγώ θα σας πω που έχει αυτός ο τόπος στον τρόπο που θα εξελιχθεί η παραγωγική διαδικασία από εδώ και πέρα είναι ότι αρχίζουν και αναπτύσσονται όλο και περισσότερο παραγωγικές δραστηριότητες που παράγουν πλούτο χωρίς να έχουν ένταση εργασίας, εξαιτίας των τεχνολογικών εξελίξεων.<br />Εδώ αρχίζουν και υπάρχουν εταιρείες ολόκληρες, οι οποίες βγάζουν πάρα πολλά χρήματα, παράγουν πολύ σημαντικά κέρδη, τα οποία δεν παράγονται από τους εργαζόμενους, αλλά παράγονται, παραδείγματος χάριν, από μια άλλου τύπου διάταξη, από τη διάταξη κεφαλαίου μεν, αλλά τεχνολογικών εξελίξεων δε, που μειώνουν όλο και περισσότερο τον ρόλο της εργασίας. Αυτό είναι ένα ζήτημα, το οποίο θα πρέπει να απαντήσετε.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Το απαντήσαμε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εγώ θεωρώ ότι δεν το έχετε απαντήσει επαρκώς αυτό και είναι από τις σημαντικότερες δυσκολίες που στην παρούσα φάση έχει η θεωρία σας.<br />Το δεύτερο ζήτημα -εκείνο το οποίο, επίσης, δεν απαντάτε και αυτό είναι ένα ιστορικό ζήτημα που πρέπει να απαντήσετε- είναι ότι έχετε μια πολύ μεγάλη πίστη σε αυτόν τον περίφημο κεντρικό σχεδιασμό. Ο κεντρικός σχεδιασμός λέτε ότι θα τα λύσει όλα. Τι να κάνουμε; Μπορούμε να έχουμε ένα κεντρικό σχέδιο με το οποίο θα αποφασίσουμε πόσα προϊόντα θα παραχθούν, ποιες υπηρεσίες θα εξαχθούν, τι θα καταναλωθεί στο εσωτερικό, τι θα μείνει για περίσσευμα για να το στείλουμε έξω και ότι όλος αυτός ο κεντρικός σχεδιασμός θα εμπεριέχει μέσα του όλες τις εκατομμύρια ατομικές επιλογές, τις οποίες κάνει το κάθε άτομο κάθε μέρα στη ζωή του για τον τρόπο με τον οποίο λειτουργεί, για το τι θα αποφασίσει να καταναλώσει, για το ποια προϊόντα θα αποφασίσει να αγοράσει, για το ποιες υπηρεσίες θα χρησιμοποιήσει. <br />Εσείς λέτε ότι όλο αυτό μπορούμε τελικά να το εντάξουμε σε έναν κεντρικό σχεδιασμό. Ποιο είναι το χειρότερο από όλα αυτά; Είναι ότι αυτές οι απόψεις, πράγματι, έχουν βρει ένα ορισμένο έδαφος. Και έχουν βρει ένα ορισμένο έδαφος ακόμα και σε εκείνους που υποτίθεται ότι τις αντιμάχονται, διότι και αυτοί θέλουν να αναζητήσουν κεντρικά εργαλεία σχεδιασμού. Αντί να πούμε το απλό ότι μέσα σε μια σύγχρονη εποχή, η οποία χαρακτηρίζεται από αυτό που λέγεται μετανεωτερικότητα, όπου υπάρχουν πολλαπλότητες των επιλογών, είναι απολύτως αδύνατον να υπάρξει οποιοσδήποτε κεντρικός σχεδιασμός.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Το 1,5 εκατομμύριο άνεργοι τι επιλογές έχουν;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Και ότι εντέλει αυτός ο κεντρικός σχεδιασμός αποτελεί και τον βασικό κίνδυνο για την ελευθερία πλέον των ατομικών επιλογών, για την ελευθερία των ατομικών επιλογών που -με συγχωρείτε- θα κάνει και αυτός ο οποίος ανήκει στην εργατική τάξη.<br />Διότι ατομικές επιλογές σε αυτό το επίπεδο της ελευθερίας δεν έχει μόνο ο καπιταλιστής, αυτός που έχει το κεφάλαιο αλλά και ο κάθε κοινωνός. Αυτό είναι μία εγγενής παθογένεια του συνόλου της Αριστεράς, που ουσιαστικά οδηγεί αυτήν την ιδεολογία –που έρχεται ως απελευθερωτική ιδεολογία δήθεν της εργατικής τάξης- σε ένα καθεστώς σκλαβιάς. Αυτός είναι πάλι ένας νομοτελειακός δρόμος και είναι ένας δρόμος που όσοι ξέρουν την ιστορία του κομμουνιστικού κινήματος, ξέρουν ότι δεν έχει αποφύγει αυτό το μεγάλο και κεντρικό πρόβλημα. <br />Αντίθετα, αυτό που σήμερα συζητείται και αυτό που είναι πραγματικά η μεγάλη και ενδιαφέρουσα συζήτηση είναι η σχέση, η έκταση και ο ρόλος του κράτους, για παράδειγμα στην ανάπτυξη, την εξωστρέφεια, τις εξαγωγές. Εκεί οι πιο φιλελεύθερες προσεγγίσεις θα σας πουν ότι ενδεχομένως μπορεί να μη χρειαζόμαστε και κανέναν οργανισμό, να μη χρειαζόμαστε τίποτα, γιατί εκείνο το οποίο θα γίνει είναι ότι οι επιχειρήσεις θα βρουν τον δρόμο τους προς τις εξαγωγές, γιατί θα αποκτήσουν τα ανταγωνιστικά τους πλεονεκτήματα. <br />Όμως, εκείνο το οποίο πράγματι θα έπρεπε να κάνουμε, είναι να τους αφαιρέσουμε τα βάρη που αυτές οι λογικές του κεντρικού σχεδιασμού εμφιλοχωρούν σήμερα ακόμα και μέσα στο καπιταλιστικό σύστημα –για να μιλήσω με τη δική σας ορολογία- μέσα στο σύστημα της ελευθερίας –για να μιλήσω με τη δική μας ορολογία. Ακόμα, λοιπόν και σε αυτό το σύστημα, ουσιαστικά εμφιλοχωρούν τέτοιου τύπου λογικές και τέτοιου τύπου κριτικές.<br /> <br />Κλείνω, κύριε Πρόεδρε, νομίζω στον χρόνο μου.<br />Αυτή, λοιπόν, είναι η συζήτηση που πρέπει να αντιστρέψουμε. Ουσιαστικά, όσον αφορά τη μεγάλη πρόκληση για την Ελλάδα, θα μου επιτρέψετε να διαβάσω κάτι που βρήκα εξαιρετικά ενδιαφέρον και αναφέρεται στο ελληνικό πρόβλημα. Δεν είναι δικό μου και δυστυχώς δεν ξέρω και ποιος το έχει γράψει, υπό την έννοια ότι είναι μία ανάρτηση. Λέω όμως που υπάρχει, σεβόμενος την πνευματική ιδιοκτησία. Η ανάρτηση έχει γίνει στο capital.gr. Είναι ένα πολύ ωραίο άρθρο, το οποίο είναι αφιερωμένο στον κ. Σταθάκη. Γράφει: «Γιατί ο κ. Σταθάκης είναι μακριά νυχτωμένος». Δεν θα το χρησιμοποιήσω καθόλου γι’ αυτό. Αυτό το λέω απλώς, για να προσδιορίσω τον τίτλο του άρθρου και όχι για άλλον λόγο. Εκείνο, όμως, το οποίο βρίσκω πολύ ενδιαφέρον, είναι που αναφέρεται στο ποιο είναι το ελληνικό πρόβλημα. Γράφει, λοιπόν, κάτι με το οποίο συμφωνώ απολύτως. <br />Διαβάζω: «Το ελληνικό πρόβλημα. Η Ελλάδα είχε την ατυχία να κυβερνηθεί για δεκαετίες από κόμματα που είχαν σαν άξονα της οικονομικής τους πολιτικής την πεποίθηση πως το κράτος πρέπει να παίζει τον βασικό ρόλο στην οικονομική δραστηριότητα και ο ιδιωτικός τομέας συμπληρωματικά». Είναι αυτό το οποίο σας έλεγα για την ιδεολογική ηγεμονία της Αριστεράς και πώς αυτές οι ιδέες παρεισφρέουν. <br />Συνεχίζω: «Είτε δεξιά προμετωπίδα είχαν τα κόμματα αυτά είτε αριστερή, ο παρονομαστής της οικονομικής πολιτικής ήταν ίδιος. Η βασική αυτή πεποίθηση σε συνδυασμό με τις πελατειακές σχέσεις, τον ασύδοτο συνδικαλισμό στο δημόσιο, τον παρασιτισμό και τη διαφθορά, συνέβαλαν στην ευρεία εμπέδωση της εντύπωσης πως ο μισθός είναι κάτι που το φέρνει ο πελαργός στο τέλος του μήνα, η σύνταξη είναι κάτι που την εξασφαλίζει το κράτος μετά τα πενήντα, η υγεία είναι κάτι που ο καθένας δικαιούται δωρεάν, τα έσοδα από φόρους προέρχονται από αστείρευτες πηγές, ο μισθός είναι κάτι που εγγυάται το κράτος με συμβάσεις ακόμη και στον ιδιωτικό τομέα. Όταν καταρριφθούν αυτοί οι μύθοι, η Ελλάδα θα πάψει να είναι χρεοκοπημένη και υποψήφια για κατάρρευση, αν την αποσωληνώσουν οι Ευρωπαίοι».<br />Αυτή, λοιπόν, είναι η πρόκλησή μας και αυτός είναι ο δρόμος στον οποίο πρέπει να κατευθυνθούμε.<br /></speech><speech by="#s90"><from>ΠΡΟΕΔΡΕΥΩΝ</from> Έχουν απομείνει τρεις συνάδελφοι εγγεγραμμένοι. Θα μιλήσουν και οι τρεις και μετά θα προχωρήσουμε στο κλείσιμο της συνεδρίασης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Και οι υπόλοιποι ενεοί!</speech><speech by="#s90"><from>ΠΡΟΕΔΡΕΥΩΝ</from> Το λόγο έχει η κυρία Ευαγγελία Αμμανατίδου-Πασχαλίδου. <br />Κυρία συνάδελφε, δίχως να σας αφορά προσωπικά, ας κρατήσουμε τον χρόνο, γιατί έχει περάσει και η ώρα. <br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Πάντα σε εμένα τυχαίνει, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Μπορεί να είστε τελευταία, αλλά δεν είστε ποτέ έσχατη.<br />ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ: Κυρίες και κύριοι συνάδελφοι, συζητάμε σήμερα επί της αρχής ένα σχέδιο νόμου, με το οποίο η Κυβέρνηση παίρνει έναν οργανισμό που παραπαίει από την αρχή της συγκρότησής του, το «Invest In Greece» και το συγχωνεύει με έναν οργανισμό που η Κυβέρνηση έχει απαξιώσει, τον Οργανισμό Προώθησης Εξαγωγών –το γνωστό ΟΠΕ- και αναμένει απ’ αυτό το πάντρεμα την ενίσχυση του εξαγωγικού προσανατολισμού της χώρας και την προσέλκυση ξένων επενδύσεων. Βέβαια, έχουμε να κάνουμε με ένα νομοσχέδιο τεχνοκρατικού προσανατολισμού που δεν ασχολείται με την ουσία της ανάπτυξης.<br />Διότι, κυρίες και κύριοι Βουλευτές, η ουσία είναι ότι γι’ αυτή την Κυβέρνηση η προσέλκυση ξένων επενδύσεων είναι η «Ελληνικός Χρυσός» και o εξαγωγικός προσανατολισμός είναι η κρατική ενίσχυση μεγάλων επιχειρήσεων που επιβάλλουν όρους εργασιακού μεσαίωνα για να μεγεθύνουν τα κέρδη τους. <br />Η ουσία είναι ότι και αυτή η Κυβέρνηση, όπως και οι προηγούμενες μνημονιακές νεοφιλελεύθερες κυβερνήσεις, καθορίζει τον στρατηγικό προσανατολισμό της ανάπτυξης με βάση τα συμφέροντα του μεγάλου κεφαλαίου, όπως διαφαίνεται άλλωστε και στο παρόν νομοσχέδιο, αλλά και στην επιχειρηματολογία των κυβερνητικών παραγόντων στην επιτροπή της Βουλής. <br />Η Κυβέρνηση, όταν αναφέρεται στην ενίσχυση των εταιρειών με εξαγωγικό προσανατολισμό, δεν αναφέρεται στις μικρομεσαίες επιχειρήσεις που αδυνατούν να τα βγάλουν πέρα λόγω των επιπτώσεων των μνημονιακών πολιτικών, αλλά σε εκείνες τις επιχειρήσεις που εκμεταλλευόμενες την κατάσταση της χώρας θα έρθουν να εγκατασταθούν εδώ και από τη χώρα μας θα εξάγουν προϊόντα στις υπόλοιπες χώρες της Ευρώπης ή σε τρίτες χώρες, για να έχουν το μέγιστο όφελος με το μικρότερο γι’ αυτές κόστος. <br />Επανέρχομαι στο νομοσχέδιο. Έχουμε, λοιπόν, το «πάντρεμα», τη συγχώνευση δύο οργανισμών, για να εξυπηρετηθούν, σύμφωνα με το Υπουργείο, καλύτερα οι σκοποί τους. Ωστόσο, όπως είχαμε επισημάνει και στην επιτροπή, δεν αποσαφηνίζονται σειρά ερωτημάτων, όπως πώς θα συγκροτηθεί η ενιαία λειτουργία, πώς θα επιλυθούν τα προβλήματα των προηγούμενων φορέων, ποιες συγκεκριμένα θα είναι οι δράσεις του και οι αρμοδιότητές του, πώς θα μεταφερθεί και θα αξιολογηθεί, όπως αναφέρεται, το προσωπικό. <br />Η βιασύνη με την οποία συγκροτείται ο νέος οργανισμός, οι ασάφειες και η σύγχυση γύρω από τη λειτουργία μάς οδηγούν στη διαπίστωση ότι η Κυβέρνηση εντέλει προωθεί την κατάργηση οργανισμών του δημοσίου και όχι ένα επιχειρησιακό σχέδιο για την προώθηση των εξαγωγών. <br />Γίνομαι συγκεκριμένη. Στο νομοσχέδιο ορίζεται η συγχώνευση των δύο επιχειρήσεων. Στη συνέχεια προβλέπεται η μεταφορά υπαλλήλων από τον ΟΠΕ στον νέο οργανισμό. Πρέπει να μας πείτε ποια θα είναι η διαδικασία που θα ακολουθηθεί κατά τη μεταφορά του προσωπικού του ΟΠΕ, να διευκρινιστούν τα κριτήρια, με βάση τα οποία θα γίνει η αξιολόγηση, οι σκοποί που θα τεθούν και οι υπηρεσιακές ανάγκες που προβλέπεται να καλυφθούν. <br />Επίσης, ορίζεται η εκκαθάριση και η μεταφορά της ακίνητης και κινητής περιουσίας του ΟΠΕ στο Υπουργείο Οικονομικών. Από τη στιγμή που καταργείτε την επιχείρηση ορίζεται ο εκκαθαριστής. Το καταλαβαίνουμε. Όμως, όλα τα ακίνητα περιουσιακά στοιχεία της εταιρείας τα μεταβιβάζετε στο Υπουργείο Οικονομικών, άρα επιμένω –όπως είπα και στην επιτροπή- ότι πηγαίνουν στο ΤΑΙΠΕΔ, προς πώληση δηλαδή, και κρατάτε μόνο για έναν χρόνο ένα ακίνητο στην Ηλιούπολη χωρίς αντάλλαγμα. <br />Τα κινητά περιουσιακά στοιχεία, τα οποία μεταβιβάζονται στο Υπουργείο Οικονομικών, θα μπορεί αυτό να τα παραχωρήσει και στη νέα εταιρεία. Δηλαδή, το Υπουργείο Οικονομικών θα μπορούσε να τα παραχωρήσει και αλλού τα κινητά στοιχεία που μεταβιβάζονται σ’ αυτό. Εγώ αυτό καταλαβαίνω. <br />Τέλος, σχετικά με το Διοικητικό Συμβούλιο, το παλιό ενδεκαμελές Συμβούλιο του «Invest in Greece» γίνεται επταμελές και εξαιρούνται οι εμπλεκόμενοι φορείς που συμμετείχαν στο παλιό Διοικητικό Συμβούλιο και τα επτά μέλη διορίζονται από τον Υπουργό. Τα είπε και ο συνάδελφος, ο Γιώργος Σταθάκης, ο εισηγητής μας. Επίσης, ο νέος οργανισμός εξαιρείται σε θέματα διαφάνειας, δηλαδή στην ανάρτηση των συμβάσεων που θα υπογράφει από τη δημόσια διαβούλευση. <br />Επί της αρχής, ο εισηγητής μας δήλωσε ότι ψηφίζουμε «ΠΑΡΩΝ». Εγώ, όμως, θέλω να κάνω και κάποιους άλλους σχολιασμούς. Θα σχολίαζα το κομμάτι που έχει να κάνει με τα αγροτικά προϊόντα, που είναι εξαγώγιμα προϊόντα και τα έχετε καταστρέψει, αλλά μίλησε εκτενώς ο συνάδελφος, ο Θανάσης Πετράκος, οπότε εγώ θα επανέλθω στις μικρομεσαίες επιχειρήσεις. <br />Στο διά ταύτα, αντί να εξαγγέλλετε την αδειοδότηση της μιας μέρας με συνεντεύξεις Τύπου, με ευθύνη των επιχειρηματιών, και να δίνετε φρούδες ελπίδες, ειδικά στους νέους ανθρώπους, στηρίξτε την πραγματική οικονομία, η οποία στη χώρα μας στηρίζεται στη μικρομεσαία επιχείρηση. <br />Εσείς επικοινωνιακά μιλάτε για την πάταξη της γραφειοκρατίας, για επιχειρηματικότητα και ανταγωνιστικότητα, με εξαγωγικό μάλιστα προσανατολισμό και το μόνο τελικώς που σας ενδιαφέρει, κύριε Υπουργέ, είναι πώς θα έρθουν οι ξένοι μεγαλοεπενδυτές, που θα αδειοδοτούνται με fast track διαδικασίες, με μια απλή δήλωση, παρακάμπτοντας βασικές υπηρεσίες –από αυτές που αποδεκατίσατε, βέβαια- με τεράστιες –φαντάζομαι- εγκαταστάσεις, χωρίς κανένα μα κανένα μέτρο, αφού υστερούμε σε χρήσεις γης, με υπερβάσεις πολεοδομικές και παρεμβάσεις ακόμη και στο ν. 4014 του ΥΠΕΚΑ, όπως αναφέρει το παρόν σχέδιο νόμου.<br />Είναι γνωστό πως αν μία επένδυση χαρακτηριστεί από την Κυβέρνηση στρατηγικής σημασίας, τότε όχι απλά αίρονται όλες οι απαγορεύσεις αλλά παρέχεται και ρευστότητα μη τυχόν και χάσουμε τον γαμπρό και, βέβαια, ούτε λόγος για κάποια ρήτρα απασχόλησης. Και θυμάμαι κάποια επιχείρηση που μπήκε στον επενδυτικό νόμο στη βόρεια Ελλάδα, πήρε από 3 εκατομμύρια ευρώ και αυτή η επιχείρηση δημιουργούσε τρεις θέσεις απασχόλησης.<br />Κύριε Υπουργέ, ωραία ακούγονται αυτά, αλλά είναι μόνο για κάποιους, είναι για λίγους. Για τις μικρομεσαίες επιχειρήσεις που δεν μπορούν να ορθοποδήσουν, ειδικά με το νέο φορολογικό, που τις φορολογείτε από το ένα ευρώ με 26% και βάζετε βαριά πρόστιμα –αν, παραδείγματος χάριν, ξεχάσουν να περάσουν ένα τιμολόγιο στα βιβλία τους και σε άλλες βεβαίως περιπτώσεις- που δεν έχουν πρόσβαση σε ρευστότητα, που χρωστούν τον ΟΑΕΕ, δεν κάνετε τίποτα για να τις στηρίξετε. Και υπήρχαν πολλές μεταποιητικές βιοτεχνίες, αρκετές βασισμένες στον πρωτογενή τομέα ή μικροί κατασκευαστές, οι οποίοι άλλοτε έκαναν εξαγωγές και σήμερα έβαλαν ή είναι έτοιμοι να βάλουν λουκέτα. <br /><br />Αντιθέτως, καταθέσατε μια τροπολογία, για να τους εξαφανίσετε μια ώρα αρχύτερα. Μιλώ για την τροπολογία για τις εμπορικές μισθώσεις στην οποία η κατάργηση της προστασίας των εμπορικών μισθώσεων από δώδεκα έτη στα τρία έρχεται από την Κυβέρνηση να προστεθεί στα ήδη πολλαπλά μέτρα εξόντωσης που έχει νομοθετήσει ενάντια στη μικρομεσαία επιχειρηματικότητα. <br />Θα είχε ενδιαφέρον να έδινε ο κ. Χατζηδάκης, που λείπει αυτήν τη στιγμή, τα πραγματικά στοιχεία για το πόσοι ιδιοκτήτες κρατούν κλειστούς τους επαγγελματικούς χώρους που διαθέτουν λόγω της υπάρχουσας νομοθεσίας και όχι λόγω της κατάστασης που επικρατεί στις μικρομεσαίες επιχειρήσεις. Αυτοί είναι ελάχιστοι. Είναι έωλο επιχείρημα που αδυνατεί να αποκρύψει τους πραγματικούς στόχους του Υπουργείου οι οποίοι είναι δύο: να ωφεληθούν οι μεγαλοϊδιοκτήτες και να συρρικνωθεί δραστικά ο αριθμός των μικρομεσαίων επιχειρήσεων της χώρας σε όφελος των μεγάλων ομίλων της αγοράς. <br /><br />Δύο πράγματα ακόμα θα πω, κύριε Πρόεδρε.<br />Τι θα συμβεί; Θα πέσουν θύματα εκβιασμών οι εμπορικές επιχειρήσεις στις αγορές όπου έχει απομείνει η όποια καταναλωτική ζήτηση, θα βρεθούν σε απόγνωση οι επιχειρήσεις υγειονομικού ενδιαφέροντος και αυτές της μεταποίησης και της παραγωγής για τις οποίες το κόστος μετεγκατάστασης είναι φοβερά υψηλό, θα γονατίσουν εκείνες οι επιχειρήσεις οι οποίες αδυνατούν να μετεγκατασταθούν λόγω έλλειψης χώρων υποδοχής ή επειδή απαγορεύεται η εγκατάστασή τους σε πολλούς δήμους και περιφέρειες απουσία ΒΙΠΕ-ΒΙΟΠΑ. Επιπρόσθετα, ουδείς σοβαρός επιχειρηματίας επενδύει σε ορίζοντα τριών ετών, χρονική διάρκεια κάτω από αυτήν που αναγνωρίζει ακόμα και η φορολογική νομοθεσία που είναι τα πέντε έτη. Ο ΣΥΡΙΖΑ θεωρεί ότι πως η υπάρχουσα νομοθεσία εξασφαλίζει τις αναγκαίες ισορροπίες για την εύρυθμη λειτουργία της αγοράς, δηλαδή τουλάχιστον τα πέντε έτη. <br />Σας ευχαριστώ και εσάς για την ανοχή σας, κύριε Πρόεδρε.<br /></speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε, κυρία συνάδελφε.<br />Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Ανάπτυξης και Ανταγωνιστικότητας «Ενιαίος Φορέας Εξωστρέφειας και άλλες διατάξεις».<br />Ερωτάται το Σώμα: Γίνεται δεκτό το νομοσχέδιο επί της αρχής;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s257"><from> ΓΕΩΡΓΙΟΣ ΣΤΑΘΑΚΗΣ</from> Παρών. <br />ΝΙΚΟΛΑΟΣ ΜΩΡΑΪΤΗΣ: Κατά πλειοψηφία.</speech><speech by="#s90"><from>ΠΡΟΕΔΡΕΥΩΝ</from> Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας και άλλες διατάξεις» έγινε δεκτό επί της αρχής κατά πλειοψηφία.<br />Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή σύμφωνα με το άρθρο 86 του Συντάγματος και το ν.3126/2003 «Ποινική ευθύνη των Υπουργών» όπως ισχύει, δικογραφία που αφορά στον Αντιπρόεδρο της Κυβέρνησης και Υπουργό Εξωτερικών κ. Ευάγγελο Βενιζέλο.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 0.14΄ λύεται η συνεδρίαση για σήμερα Τετάρτη 19 Φεβρουαρίου 2014 και ώρα 10.00΄, με αντικείμενο εργασιών του Σώματος, σύμφωνα με την ειδική ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
