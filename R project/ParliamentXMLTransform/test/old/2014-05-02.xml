<akomaNtoso><br />  <debate name="Conference"><br />    <meta><br />      <references source="#">  <TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="113" href="ontology/parlmember/s113" showAs="Κατσώτης Χρήστος"/><TLCPerson id="7" href="ontology/parlmember/s7" showAs="Αλεξόπουλος Απόστολος"/><TLCPerson id="279" href="ontology/parlmember/s279" showAs="Τσακαλώτος Ευκλείδης"/><TLCPerson id="126" href="ontology/parlmember/s126" showAs="Κόλλιας Κωνσταντίνος"/><TLCPerson id="124" href="ontology/parlmember/s124" showAs="Κοδέλας Δημήτριος"/><TLCPerson id="110" href="ontology/parlmember/s110" showAs="Κασσής Μιχαήλ"/><TLCPerson id="166" href="ontology/parlmember/s166" showAs="Μακρή Ραχήλ"/><TLCPerson id="190" href="ontology/parlmember/s190" showAs="Μίχος Νικόλαος"/><TLCPerson id="300" href="ontology/parlmember/s300" showAs="Ψύρρας Θωμάς"/><TLCPerson id="293" href="ontology/parlmember/s293" showAs="Χατζηδάκης Κωνσταντίνος"/><TLCPerson id="175" href="ontology/parlmember/s175" showAs="Μαρκογιαννάκης Χρήστος"/><TLCPerson id="191" href="ontology/parlmember/s191" showAs="Μουτσινάς Παρίσης"/><TLCPerson id="117" href="ontology/parlmember/s117" showAs="Κεδίκογλου Συμεών"/><TLCPerson id="214" href="ontology/parlmember/s214" showAs="Σταυρούλα Ξουλίδου"/><TLCPerson id="31" href="ontology/parlmember/s31" showAs="Βιρβιδάκης Κυριάκος"/><TLCPerson id="53" href="ontology/parlmember/s53" showAs="Γιακουμάτος Γεράσιμος"/><TLCPerson id="210" href="ontology/parlmember/s210" showAs="Ντινόπουλος Αργύρης"/><TLCPerson id="11" href="ontology/parlmember/s11" showAs="Αναγνωστάκης Δημήτριος"/><TLCPerson id="172" href="ontology/parlmember/s172" showAs="Μανωλάκου Διαμάντω"/><TLCPerson id="34" href="ontology/parlmember/s34" showAs="Βλάχος Γεώργιος"/><TLCPerson id="97" href="ontology/parlmember/s97" showAs="Καπερνάρος Βασίλειος"/><TLCPerson id="109" href="ontology/parlmember/s109" showAs="Κασιδιάρης Ηλίας"/><TLCPerson id="90" href="ontology/parlmember/s90" showAs="Καλαντζής Γεώργιος"/><TLCPerson id="227" href="ontology/parlmember/s227" showAs="Παπακώστα Σιδηροπούλου"/><TLCPerson id="19" href="ontology/parlmember/s19" showAs="Αρβανίτης Αβράμης"/><TLCPerson id="287" href="ontology/parlmember/s287" showAs="Φωτίου Θεανώ"/><TLCPerson id="160" href="ontology/parlmember/s160" showAs="Λαφαζάνης Παναγιώτης"/><TLCPerson id="37" href="ontology/parlmember/s37" showAs="Βορίδης Μαυρουδής"/><TLCPerson id="242" href="ontology/parlmember/s242" showAs="Ρήγας Παναγιώτης"/><TLCPerson id="39" href="ontology/parlmember/s39" showAs="Βούλτεψη Σοφία"/><TLCPerson id="74" href="ontology/parlmember/s74" showAs="Δραγασάκης Ιωάννης"/></references><br />    </meta><br />    <preface> <docTitle>Συνεδρίαση της βουλης των Ελληνων :  2-05-2014</docTitle></preface><br />    <debateBody>  <speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 30-4-2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά των συνεδριάσεων της Τρίτης 11 Μαρτίου 2014, της Τετάρτης 12 Μαρτίου 2014, της Παρασκευής 14 Μαρτίου 2014, της Δευτέρας 17 Μαρτίου 2014, της Τετάρτης 19 Μαρτίου 2014 και της Παρασκευής 21 Μαρτίου 2014)<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και τέσσερις εκπαιδευτικοί από το 3ο Δημοτικό Σχολείο Κισσάμου Χανίων και από το Δημοτικό Σχολείο Σισών Ρεθύμνου. <br />Η Βουλή σάς καλωσορίζει. <br /><br />Και τώρα, κυρίες και κύριοι συνάδελφοι, εισερχόμαστε στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Ψήφιση στο σύνολο του σχεδίου νόμου του Υπουργείου Οικονομικών <br />«Πρόσβαση στη δραστηριότητα των πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων , κατάργηση του ν. 3601/2007 και άλλες διατάξεις». <br />Κύριε Υπουργέ, θέλετε να κάνετε μια μικρή νομοτεχνική βελτίωση; <br />ΙΩΑΝΝΗΣ ΣΤΟΥΡΝΑΡΑΣ : Κυρία Πρόεδρε, θα ήθελα να προτείνω μια νομοτεχνική βελτίωση του Υπουργείου Υγείας, η οποία έχει ως εξής: <br />«Στην παράγραφο 1 του άρθρου μόνου τής με γενικό αριθμό κατάθεσης 1411 και ειδικό αριθμό κατάθεσης 229/25-4-2014 τροπολογίας του Υπουργείου Υγείας στο σχέδιο νόμου του Υπουργείου Οικονομικών με θέμα «Πρόσβαση στη δραστηριότητα των πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων , κατάργηση του ν. 3601/2007 και άλλες διατάξεις», αντικαθίσταται η φράση «ο Οργανισμός κατά των Ναρκωτικών» και η ΑΕΜΥ Α.Ε. με απόφαση του Διοικητικού Συμβουλίου της» με τη φράση «το ΚΕΕΛΠΝΟ, ο Οργανισμός κατά των Ναρκωτικών και η ΑΕΜΥ Α.Ε. με απόφαση του Διοικητικού Συμβουλίου τους». <br />Κυρίες και κύριοι συνάδελφοι, την καταθέτω για τα Πρακτικά. <br /></speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Τι είναι αυτό τώρα;</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Τι είναι αυτά τα πράγματα;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Με συγχωρείτε, θα έπρεπε να μοιραστεί αυτό το πράγμα.</speech><speech by="#s125"><from>ΠΡΟΕΔΡΕΥΟΥΣΑ</from> Θεωρούμε ότι είναι ελαφρά νομοτεχνική βελτίωση. Έτσι τουλάχιστον μας έχει αναγγελθεί από την Κυβέρνηση. Θα διανεμηθεί και θα τη δείτε, κύριοι συνάδελφοι.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ποιος το λέει αυτό; Ποιος το αξιολογεί αυτό;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Τώρα έπρεπε να έρθει αυτό;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Τώρα έπρεπε να έρθει, που και ο εισηγητής του νομοσχεδίου δεν είναι εδώ;<br />Είναι τόσο σημαντική αυτή η τροπολογία που θα έπρεπε να έρθει  με αυτόν τον τρόπο;</speech><speech by="#s125"><from>ΠΡΟΕΔΡΕΥΟΥΣΑ</from> Έτσι και αλλιώς δεν θα ψηφιστεί τώρα, αυτήν τη στιγμή.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κυρία Πρόεδρε, το αναφέρω για τα Πρακτικά.</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, κύριε συνάδελφε, καταλάβαμε. Εντάξει, για τα Πρακτικά. Θα το δείτε και θα τοποθετηθείτε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Η ψηφοφορία στο σύνολο του νομοσχεδίου πρέπει να περιμένει προκειμένου να δούμε πρώτα αυτό το πράγμα! Το ΠΑΣΟΚ είναι εδώ;</speech><speech by="#s125"><from>ΠΡΟΕΔΡΕΥΟΥΣΑ</from> Έχει δηλώσει την άποψη του, κύριε συνάδελφε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Μα, δεν υπάρχει Πλειοψηφία, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Με τη λογική αυτή θα έπρεπε το Προεδρείο να περιμένει για να αρχίσει τη συνεδρίαση αφού ξυπνήσουν και έρθουν όλοι οι συνάδελφοι. Υπάρχει η δεδηλωμένη.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Μα, δεν μπορούμε να ψηφίσουμε. Εγώ προτείνω να μην ψηφίσουμε τώρα το νομοσχέδιο. Φέρνετε τέτοια τροπολογία τώρα;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Νομίζω ότι εδώ με αυτό που φέρνετε τώρα, καταργείτε τον ΟΚΑΝΑ.<br />ΙΩΑΝΝΗΣ ΣΤΟΥΡΝΑΡΑΣ : Κατέθεσα νομοτεχνική βελτίωση.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Τι τροπολογία καταθέσατε; Μα, δεν εξηγήσατε. Καταργείτε τον ΟΚΑΝΑ. Τι κάνετε δηλαδή;</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Πώς θα γίνει, κυρία Πρόεδρε; Πάμε να ψηφίσουμε μια τροπολογία τώρα, αυτή τη στιγμή; Προτείνω να μη γίνει τώρα η ψηφοφορία.</speech><speech by="#s125"><from>ΠΡΟΕΔΡΕΥΟΥΣΑ</from> Κύριοι συνάδελφοι, θα κρατήσω τη διαδικασία, για να το δείτε και θα το ψηφίσουμε στο σύνολο στη συνέχεια.<br />Το νομοσχέδιο του Υπουργείου Οικονομικών, λοιπόν, κρατείται και η ψήφισή του στο σύνολο θα γίνει στη συνέχεια.<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Άσκηση εμπορικών δραστηριοτήτων εκτός καταστήματος». <br />Η Διάσκεψη των Προέδρων αποφάσισε στη συνεδρίασή της στις 30-4-2014 τη συζήτηση του νομοσχεδίου σε δύο συνεδριάσεις. <br />Στη σημερινή συνεδρίαση θα συζητηθεί το νομοσχέδιο επί της αρχής και στη συνεδρίαση της Δευτέρας το νομοσχέδιο θα συζητηθεί επί των άρθρων και των τροπολογιών.<br />Τον λόγο έχει ο εισηγητής της Νέας Δημοκρατίας κ. Κωνσταντίνος Κόλλιας.</speech><speech by="#s126"><from> ΚΩΝΣΤΑΝΤΙΝΟΣ ΚΟΛΛΙΑΣ</from> Ευχαριστώ, κυρία Πρόεδρε.<br />Κυρίες και κύριοι συνάδελφοι, συζητούμε σήμερα το νομοσχέδιο του Υπουργείου Ανάπτυξης και Ανταγωνιστικότητας, το οποίο εκσυγχρονίζει και απλοποιεί το θεσμικό πλαίσιο του υπαίθριου εμπορίου, της άσκησης δηλαδή κάθε είδους εμπορικής δραστηριότητας εκτός καταστημάτων.<br />Το νόμιμο υπαίθριο εμπόριο με κύρια έκφραση τις λαϊκές αγορές είναι κεφαλαιώδους σημασίας για τους παραγωγούς, τους καταναλωτές και εν τέλει την εθνική οικονομία. Η λαϊκή αγορά στήριξε και στηρίζει τον τομέα της πρωτογενούς παραγωγής, δίνοντας τη δυνατότητα σε παραγωγούς σε όλη την ελληνική επικράτεια να διαθέτουν άμεσα στο καταναλωτικό κοινό προϊόντα παραγωγής τους. Έτσι, ακόμα και ο μικρός παραγωγός σε απομακρυσμένα νησιά, σε ορεινά χωριά εξασφαλίζει μια αγορά για το προϊόν του. Ο καταναλωτής βρίσκει δίπλα του, στη γειτονιά του, ποιοτικά ελληνικά προϊόντα απευθείας από τον παραγωγό, χωρίς μεσάζοντες, προϊόντα φρέσκα και φθηνά. Αυτή η άμεση σχέση παραγωγού-καταναλωτή είναι διαχρονικά το κλειδί της επιτυχίας του θεσμού των λαϊκών αγορών, ενός θεσμού, ο οποίος ακριβώς λόγω της επιτυχίας και της ολοένα αυξανόμενης ζήτησης συμπεριέλαβε στη συνέχεια τη διάθεση προϊόντων και από επαγγελματίες πωλητές. <br />Πλην όμως, κυρίες και κύριοι συνάδελφοι, η ανάπτυξη του υπαίθριου εμπορίου συνοδεύτηκε και από προβλήματα, τα οποία ακόμα δεν έχουν αντιμετωπιστεί αποτελεσματικά, παρά τις πολυάριθμες προσπάθειες. Μακράν, το σημαντικότερο αυτών ήταν το παράνομο υπαίθριο εμπόριο, το οποίο εντοπιζόταν σε κάθε γωνιά των μεγάλων πόλεων και όχι μόνο. Σε λαϊκές αγορές, σε κεντρικούς εμπορικούς δρόμους, σε πλατείες και σταθμούς μέσων μαζικής μεταφοράς το παρεμπόριο κατέστη μάστιγα για το νόμιμο, υγιές εμπόριο, με δυσμενέστατες και πολυσχιδείς επιπτώσεις που έχουν να κάνουν με την παράνομη μετανάστευση, με εκτεταμένη φοροδιαφυγή και εισφοροδιαφυγή, με αθέμιτο ανταγωνισμό σε βάρος νομίμων στεγασμένων επιχειρήσεων, αλλά και σε βάρος των άλλων νομίμων υπαίθριων εμπόρων. Η έλλειψη επαρκούς ελεγκτικού μηχανισμού και η αδυναμία επιβολής αποτρεπτικών ποινών για τους παραβάτες έχουν ταλανίσει διαχρονικά τον νομοθέτη. Όλα αυτά κάνουν επιτακτική την ανάγκη κωδικοποίησης, αλλά και συμπλήρωσης της νομοθεσίας για το υπαίθριο εμπόριο, πράγμα που επιδιώκεται με το παρόν νομοσχέδιο.<br />Κυρίες και κύριοι συνάδελφοι, χρειάζεται εναρμονισμός τόσο με τα νέα δεδομένα της εποχής όσο και με τα ευρωπαϊκά κεκτημένα. Γι’ αυτό και βασικές διατάξεις του νομοσχεδίου είναι προσαρμοσμένες στις συστάσεις του Οργανισμού Οικονομικής Συνεργασίας και Ανάπτυξης, του ΟΟΣΑ, αλλά και στην οδηγία 123/2006 της Ευρωπαϊκής Ένωσης. <br />Σε ό,τι αφορά τις λαϊκές αγορές, ο θεσμός εκσυγχρονίζεται, εξασφαλίζεται η ομαλή λειτουργία και η ενιαία αισθητική τους, με σεβασμό στο φυσικό περιβάλλον και στις τουριστικές περιοχές. Ταυτόχρονα, προβλέπονται ειδικές διατάξεις για τη λειτουργία των βιολογικών λαϊκών αγορών, με σκοπό να διασφαλίζεται η σαφής διάκρισή τους από τις κοινές αγορές. <br />Βασικός στόχος του νομοσχεδίου είναι η με κάθε τρόπο καταπολέμηση και εξάλειψη κάθε άναρχης και παράνομης μορφής άσκησης υπαίθριου εμπορίου. Αυτό επιτυγχάνεται κατά βάση με την καθιέρωση ενός ηλεκτρονικού συστήματος υποβολής στοιχείων και ελέγχου των δραστηριοποιούμενων πολιτών. <br />Με την ηλεκτρονική βάση δεδομένων υπαίθριου εμπορίου που δημιουργείται στο Συντονιστικό Κέντρο για την Αντιμετώπιση του Παρεμπορίου για πρώτη φορά καταγράφεται και χαρτογραφείται κάθε εμπορική δραστηριότητα εκτός καταστήματος. Σε αυτήν τη βάση θα συγκεντρώνονται το πρώτο δεκαήμερο κάθε μήνα στοιχεία σχετικά με τις άδειες, τις θέσεις των πωλητών, τα πωλούμενα προϊόντα, τους ελέγχους και τις κυρώσεις. <br />Ακόμα ένα εργαλείο για την πάταξη του παρεμπορίου είναι η δημιουργία ενός δραστικού μηχανισμού εποπτείας με την ενίσχυση των ελεγκτικών μηχανισμών και την πρόβλεψη αυστηρότερων ποινών, διοικητικών και ποινικών. Μάλιστα, οι ποινές προβλέπονται τόσο για τους πωλητές όσο και για τους υπαλλήλους των αρμοδίων αρχών που θα παραβιάζουν τη νομοθεσία. <br />Εκτός από την πάταξη του παρεμπορίου μεγάλη είναι η συμβολή του υπό συζήτηση νομοσχεδίου και στην ενίσχυση της διαφάνειας στη λειτουργία του υπαίθριου εμπορίου. Προς τον σκοπό αυτόν εισάγεται η σημαντική καινοτομία της χορήγησης των θέσεων στους πωλητές λαϊκών αγορών με δημόσια κλήρωση.<br />Κυρίες και κύριοι συνάδελφοι, κύριε Υπουργέ –και παρακαλώ την προσοχή σας σε αυτό το επίμαχο σημείο- γνωρίζετε ότι κατά τη συζήτηση στην επιτροπή, ενώ όλοι αναγνωρίσαμε την ανάγκη διαφάνειας και δικαιοσύνης στη διαδικασία απόδοσης των θέσεων, πολλοί εκφράσαμε αντιρρήσεις στο να διεξάγεται η κλήρωση σε ετήσια βάση. <br />Εγώ προσωπικά επισήμανα ότι η αλλαγή πόστου κάθε χρόνο διασαλεύει ή και ακυρώνει τις σχέσεις εμπιστοσύνης που έχουν επί χρόνια οικοδομηθεί ανάμεσα στους καταναλωτές και συγκεκριμένους πωλητές, ιδιαίτερα με παραγωγούς, σχέσεις που για να διαμορφωθούν χρειάστηκε υπευθυνότητα, χρειάστηκε για πολλά χρόνια οι παραγωγοί-πωλητές να αποδεικνύουν ότι είναι σε θέση να προσφέρουν ποιοτικά και φθηνά προϊόντα στους καταναλωτές. Γιατί αυτές οι θέσεις στηρίζονται σε συγκεκριμένα κριτήρια που έχουν να κάνουν με τον τρόπο που καλλιεργεί ο παραγωγός, με την ποιότητα, με την αξιοπιστία του πωλητή, τη συμπεριφορά του, ακόμα και με την καθαριότητα του πάγκου του. <br />Τόνισα ότι αν από την κλήρωση ο παραγωγός μεταφερθεί στην άλλη άκρη της λαϊκής είναι αδύνατο να κρατήσει τη συνηθισμένη πελατεία του που με τόσο κόπο έχει δημιουργήσει, αλλά και να δημιουργήσει νέα. <br />Ο πάγκος για τον παραγωγό, κύριε Υπουργέ, είναι το μαγαζί του. Είναι ένα κατάστημα και δεν νοείται να αλλάζει θέση κάθε χρόνο. Βεβαίως, δεν μπορεί κανείς να παραγνωρίσει την ανάγκη οι προνομιούχες θέσεις να ανακατανέμονται, διότι κάποιοι παραγωγοί ήταν αιωνίως καταδικασμένοι να κατέχουν θέσεις μικρής εμπορικής αξίας, ενώ κάποιοι άλλοι μονίμως κατείχαν τα «φιλέτα». <br />Από την άλλη, όμως, η ετήσια κλήρωση δεν ικανοποιεί ούτε τον παραγωγό που βρίσκεται σε μειονεκτική θέση αλλά δεν θέλει να μετακινηθεί διότι έχει δημιουργήσει σταθερή πελατεία, αλλά ούτε και εκείνον τον παραγωγό που κατέχει μία θέση μέσης εμπορικής αξίας και δεν θέλει να μετακινηθεί γιατί φοβάται ότι μετά την κλήρωση πιθανόν να πέσει σε χειρότερη θέση. <br />Από πολλούς συναδέλφους διατυπώθηκε η πρόταση για εφάπαξ κλήρωση και στη συνέχεια να γίνεται μία κυκλική μετατόπιση. Με αυτήν τη λύση ο φόβος των παραγωγών ότι δεν θα μπορούν να τους βρουν οι πελάτες τους εξαλείφεται, καθώς ο καταναλωτής θα βρίσκει τον παραγωγό την επόμενη χρονιά στη διπλανή θέση. Η αλλαγή θέσης θα γίνεται με διαφάνεια και σταδιακά, οπότε ο πολίτης θα βρίσκει τον παραγωγό της προτίμησής του και θα υπάρχει εναλλαγή των προνομιούχων θέσεων.<br />Κύριε Υπουργέ, πιστεύω ότι το Υπουργείο σας θα υιοθετήσει αυτήν την πρόταση και σύντομα θα τη δούμε να αποτυπώνεται και στο σώμα του νομοσχεδίου.<br />Επίσης διαφανής -και μάλιστα με διενέργεια δημόσιας κλήρωσης- θα είναι η χορήγηση άδειας επαγγελματία πωλητή λαϊκών αγορών, καθώς και η άδεια πωλητή υπαίθριου, στάσιμου ή πλανόδιου εμπορίου σε ανέργους για την άσκηση βιοποριστικού επαγγέλματος. <br />Ιδιαίτερη μέριμνα δίνεται επίσης σε ευπαθείς και ευαίσθητες κοινωνικές ομάδες, όπως ανάπηρους, πολύτεκνους, ομογενείς, παλιννοστούντες κ.λπ., στους οποίους θα χορηγείται κατά προτεραιότητα συνολικά ποσοστό 54% επί των αδειών. Έτσι, η χορήγηση των αδειών βασίζεται σε αντικειμενικά και κοινωνικά κριτήρια και δίνεται μία σημαντική ευκαιρία σε ανέργους και σε ευαίσθητες κοινωνικές ομάδες να αποκτήσουν εργασία και να ανακουφιστούν οικονομικά. <br />Κυρίες και κύριοι συνάδελφοι, οι ενιαίοι κανόνες άσκησης του υπαίθριου εμπορίου που καθιερώνονται από το παρόν νομοσχέδιο, συμβάλλουν αποφασιστικά στην ενίσχυση του υγιούς ανταγωνισμού, αλλά και στη βελτίωση της ποιότητας των πωλούμενων προϊόντων προς όφελος του καταναλωτή. Αυτόν τον στόχο εξυπηρετεί και ο διαχωρισμός των παραγωγών από τους επαγγελματίες, ώστε όλοι οι καταναλωτές να γνωρίζουν τι αγοράζουν και από ποιον.<br />Κύριε Υπουργέ, παρακαλώ να έχω την προσοχή σας γιατί υπάρχει ένα θέμα με τους παραγωγούς που πωλούν ίδια προϊόντα, οι πάγκοι των οποίων θα βρίσκονται παρατεταγμένοι ο ένας δίπλα στον άλλον. Γνωρίζω το θέμα. Προέρχομαι από αγροτική οικογένεια και εκπροσωπώ έναν νομό καθαρά αγροτικό.<br />Κύριε Υπουργέ, σ’ αυτήν την περίπτωση θα πρότεινα να υπάρξει μία πρόβλεψη, ώστε η αρμόδια αρχή να εγκρίνει αμοιβαίες αλλαγές θέσεων μεταξύ παραγωγών που το επιθυμούν στον ίδιο χώρο. Χρειάζεται αυτή η διευκρίνιση και αυτό είναι ένα αίτημα που έχει διατυπωθεί και σε μένα προσωπικά από εκπροσώπους των παραγωγών.<br />Κυρίες και κύριοι συνάδελφοι, το νομοσχέδιο περιέχει πολλές ευεργετικές διατάξεις για τους παραγωγούς, διατάξεις σημαντικές, όπως είναι, για παράδειγμα, η πρόβλεψη για την κατά προτεραιότητα διάθεση θέσεων στους αγρότες κατά την πρώτη κατανομή, υποχρέωση που προβλέπει ρητά ο νόμος, όπως επίσης και ότι η κάλυψη των κενών θέσεων που προέρχονται από τους πωλητές θα καλύπτεται μόνο από αγρότες παραγωγούς. Πολύ θετική βεβαίως είναι και η δυνατότητα που δίνεται στη μεταβίβαση της άδειας.<br />Σημαντική επίσης είναι η συνεισφορά του σχεδίου νόμου στην πάταξη του φαινομένου των ψευδοπαραγωγών, γεγονός που προστατεύει πρώτα και κύρια τον αγρότη. <br />Κυρίες και κύριοι συνάδελφοι, είναι γνωστό ότι κάποιοι μίσθωναν αγροτικές εκτάσεις σε διάφορες περιοχές της χώρας για να μπορούν να πωλούν όλο το χρόνο προϊόντα στη λαϊκή αγορά, όμως να πωλούν προϊόντα που δεν έχουν και δεν καλλιεργούν. Γι’ αυτόν τον λόγο προβλέπεται ρύθμιση σύμφωνα με την οποία, για να αποκτήσουν οι παραγωγοί άδεια πωλητή σε περίπτωση που μισθώνουν εκτάσεις καλλιέργειας, θα πρέπει αυτές να βρίσκονται εντός της περιφερειακής ενότητας της μόνιμης κατοικίας τους. Πρόκειται για μία διάταξη σε πολύ θετική κατεύθυνση. <br />Θα ήθελα ωστόσο, κύριε Υπουργέ, να προτείνω την επαναδιατύπωσή της για τους παραγωγούς που μισθώνουν εκτάσεις σε δήμο όμορο με αυτόν που διαμένουν και καλλιεργούν, αλλά ο δήμος αυτός βρίσκεται σε διπλανή περιφερειακή ενότητα. Μπορεί κάποιος να καλλιεργεί στο άκρο ενός νομού και ακριβώς δίπλα, στον επόμενο δήμο που ανήκει σε άλλη περιφερειακή ενότητα, να καλλιεργούνται επίσης τα ίδια προϊόντα. Παρακαλώ, κύριε Υπουργέ, να υπάρξει πρόβλεψη, ώστε να δίνεται αυτή η άδεια.<br />Σε ό,τι αφορά τη δήλωση καλλιέργειας ΟΣΔΕ που αποτελεί προϋπόθεση για την έκδοση άδειας: Κι εδώ υπάρχει ένα πρόβλημα, κύριε Υπουργέ, και παρακαλώ να το δείτε. Είναι εκείνα τα προϊόντα που η συγκομιδή τους αρχίζει πριν ανοίξει το σύστημα. Για παράδειγμα: Το σύστημα ανοίγει περίπου τον Μάιο με Ιούνιο. Όμως, για τα προϊόντα τα οποία έχουν βγει και πωλούνται τον προηγούμενο μήνα, ο παραγωγός ενδεχομένως να έχει πρόβλημα, διότι η δήλωση, η βεβαίωση που θα πάρει από την αρμόδια επιτροπή, με βάση τη δήλωση ΟΣΔΕ, δεν θα υπάρχει.<br />Σε αυτήν την περίπτωση προτείνουμε, κύριε Υπουργέ, για να διασφαλιστούν αυτά τα προϊόντα, μέχρι να ανοίξει το σύστημα για τις νέες δηλώσεις -δηλαδή διάστημα δύο μηνών- να ισχύει για την έκδοση της βεβαίωσης η δήλωση ΟΣΔΕ της προηγούμενης χρονιάς. Ελπίζω να είναι κατανοητό.<br />Τέλος, μία βασική επιδίωξη του υπό συζήτηση σχεδίου νόμου είναι να διασφαλίσει και να οριοθετήσει με σαφή και ευδιάκριτο τρόπο την παράλληλη δραστηριότητα του υπαίθριου εμπορίου με το στεγασμένο εμπόριο, για να εξαλείψει τον αθέμιτο ανταγωνισμό. Έτσι, απαγορεύεται στο εξής ρητά η πώληση ειδών από πλανόδιους εμπόρους έξω από τα καταστήματα με ομοειδή προϊόντα, αλλά και σε δήμους με πληθυσμό άνω των τριών χιλιάδων κατοίκων.<br /><br />Τελειώνω, κυρία Πρόεδρε, σε ένα λεπτό.<br />Επίσης, περιορίζεται χρονικά σε τρεις μέρες η διάρκεια κάθε εμποροπανήγυρης και σε δέκα μέρες η διάρκεια των πασχαλινών και χριστουγεννιάτικων αγορών, ενώ μέχρι σήμερα δεν υπήρχε πλαφόν στη διάρκεια. <br />Εδώ, κύριε Υπουργέ, θα ήθελα να κάνω μία μικρή επισήμανση. Διατυπώθηκε από πολλούς συναδέλφους στην επιτροπή -θεωρώ ότι το γνωρίζετε το θέμα και το εξετάζετε- η διάρκεια αυτών των εμποροπανήγυρων να είναι πέντε μέρες. Προσωπικά συμφωνώ.<br />Τέλος, γίνεται σαφής οριοθέτηση των θέσεων διαφόρων ειδών που τίθενται, περιορισμοί στην άσκηση του υπαίθριου εμπορίου προς όφελος των καταναλωτών και της αποτελεσματικότερης προστασίας των καταστηματαρχών. <br />Κυρίες και κύριοι συνάδελφοι, αυτοί είναι ορισμένοι από τους κυριότερους στόχους του φερόμενου προς συζήτηση νομοσχεδίου. <br />Θα ήθελα να κάνω ένα σύντομο σχόλιο, κύριε Υπουργέ, στο άρθρο 10 της τροπολογίας 1424 του Υπουργείου Παιδείας, για τις μετεγγραφές των παιδιών πολύτεκνων οικογενειών που θα εισαχθούν φέτος στην τριτοβάθμια εκπαίδευση. Θερμότατη παράκληση, κύριε Υπουργέ -αφού συνεννοηθείτε με τον Υπουργό Παιδείας- να δοθεί αναδρομικά αυτή η δυνατότητα και σε φοιτητές που εισήχθησαν από το 2010 έως το 2013 στην τριτοβάθμια εκπαίδευση. Υπάρχουν επτακόσιοι είκοσι τρεις φοιτητές πολύτεκνων οικογενειών που πληρούν τα κριτήρια και είναι δραματική κοινωνική ανάγκη να βοηθηθούν, ώστε να συνεχίσουν τις σπουδές τους.<br />Κυρίες και κύριοι συνάδελφοι, το νομοσχέδιο που συζητούμε σήμερα είναι το πρώτο κωδικοποιημένο νομοθετικό κείμενο, πλήρως εναρμονισμένο με το κοινοτικό δίκαιο και το δίκαιο του ανταγωνισμού. Ρυθμίζει ενιαία τον θεσμό των λαϊκών αγορών και του υπαίθριου εμπορίου και παρέχει ασφάλεια δικαίου, ούτως ώστε τόσο η δημόσια διοίκηση, όσο και οι φορείς αγοράς, να έχουν πλήρη γνώση των κανόνων που διέπουν τη λειτουργία τους. Αυτός ο ενιαίος, κωδικοποιημένος και σαφής χαρακτήρας είναι που καθιστά το παρόν σχέδιο νόμου αποτελεσματικό και εφαρμόσιμο. Γι’ αυτό και εισηγούμαι την υπερψήφισή του.<br />Σας ευχαριστώ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε συνάδελφε.<br />Κυρίες και κύριοι συνάδελφοι, εισερχόμαστε στην ψήφιση στο σύνολο του σχεδίου νόμου του Υπουργείου Οικονομικών: «Πρόσβαση στη δραστηριότητα των πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων ,κατάργηση του ν.3601/2007 και άλλες διατάξεις» ως διενεμήθη και με τη νομοτεχνική βελτίωση.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Κυρία Πρόεδρε, θα ήθελα να πάρω τον λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Τσακαλώτο, θα σας δώσω τον λόγο κατά παρέκκλιση. Εγώ θεωρώ ότι πρέπει να δούμε αν είναι προς το συμφέρον, όπως σας είπα.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Κατά τη δική μας άποψη, εδώ έρχεται μία νομοτεχνική βελτίωση που δεν είναι νομοτεχνική βελτίωση. Είναι επί της ουσίας. Λέει -αν το καταλαβαίνω καλά εγώ, γιατί ήταν στο Υπουργείο Υγείας- ότι προσθέτει άλλον έναν οργανισμό, που ασχολείται με τις λοιμώξεις, στη διάταξη για τα μπλοκάκια.<br />Εμείς, λοιπόν, θεωρούμε ότι όχι μόνο δεν είναι σωστό αυτό την τελευταία στιγμή, όταν δεν είναι καν εδώ η Βουλή, αλλά, όπως είχε πει και ο ομιλητής εκ μέρους του κόμματός μας, υπάρχει νομοσχέδιο του Υπουργείου Υγείας που ασχολείται με αυτά τα θέματα.<br />Θα μπορούσε κάλλιστα αυτό να πάει στο νομοσχέδιο της υγείας. Δεν βλέπω τι είναι τόσο δραματικό που πρέπει να περάσει …</speech><speech by="#s125"><from>ΠΡΟΕΔΡΕΥΟΥΣΑ</from> Επί της ουσίας, κύριε συνάδελφε.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Άρα, κατά τη δική μας άποψη, το σωστό είναι ο κύριος Υπουργός να αποσύρει αυτήν τη νομοτεχνική βελτίωση, να παρακαλέσει τον Υπουργό Υγείας να το βάλει στο νομοσχέδιο που είναι στη διαβούλευση και να μην ταλαιπωρεί το Σώμα με αντιδημοκρατικές διαδικασίες.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ, κύριε συνάδελφε, καταγράφηκε η άποψή σας.<br />ΙΩΑΝΝΗΣ ΣΤΟΥΡΝΑΡΑΣ : Κυρία Πρόεδρε, τον λόγο παρακαλώ.</speech><speech by="#s125"><from>ΠΡΟΕΔΡΕΥΟΥΣΑ</from> Ο κύριος Υπουργός έχει τον λόγο. <br />ΙΩΑΝΝΗΣ ΣΤΟΥΡΝΑΡΑΣ : Ήθελα να πω ότι με αυτήν τη νομοτεχνική βελτίωση δίνεται η δυνατότητα ευρύτερης συνεργασίας με γιατρούς και με καθεστώς παρεχόμενων υπηρεσιών. Άρα προστίθεται ένας παραπάνω φορέας. Θετικό είναι αυτό, κύριε Τσακαλώτο, δεν είναι αρνητικό και πραγματικά εκπλήσσομαι γιατί δεν το δέχεστε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κυρία Πρόεδρε, τον λόγο παρακαλώ.</speech><speech by="#s125"><from>ΠΡΟΕΔΡΕΥΟΥΣΑ</from> Ο κ. Κατσώτης έχει τον λόγο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Πιστεύω ότι αυτή η νομοτεχνική βελτίωση όντως προσθέτει ακόμα το ΚΕΛΠΝΟ σε αυτή τη διαδικασία απασχόλησης με μπλοκάκι γιατρών κ.λπ. που νομίζω ότι δεν είναι προς όφελος των ασφαλισμένων, των ασθενών, είναι σε βάρος τους. Είναι μια ελαστική μορφή απασχόλησης η οποία τόσα δεινά έχει φέρει στους εργαζόμενους αλλά και στους ασθενείς.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ, κύριε συνάδελφε, καταγράφηκε η άποψή σας.<br />Ψήφιση στο σύνολο του σχεδίου νόμου του Υπουργείου Οικονομικών «Πρόσβαση στη δραστηριότητα των πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων , κατάργηση του ν.3601/2007 και άλλες διατάξεις».<br />Ερωτάται το Σώμα: Γίνεται δεκτό το νομοσχέδιο και στο σύνολο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s279"><from> ΕΥΚΛΕΙΔΗΣ ΤΣΑΚΑΛΩΤΟΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Το νομοσχέδιο έγινε δεκτό και στο σύνολο κατά πλειοψηφία.<br />Συνεπώς το νομοσχέδιο του Υπουργείου Οικονομικών: «Πρόσβαση στη δραστηριότητα των πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων , κατάργηση του ν.3601/2007 και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: <br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Το Σώμα παρέσχε τη ζητηθείσα εξουσιοδότηση.<br />Πριν δώσω τον λόγο στον εισηγητή του ΣΥΡΙΖΑ θα ήθελα να σας ανακοινώσω τα εξής:<br />Από τη Νέα Δημοκρατία ορίζεται ως εισηγητής ο Βουλευτής κ. Κωνσταντίνος Κόλλιας, τον οποίο ήδη ακούσαμε. <br />Από τον ΣΥΡΙΖΑ ορίζεται ως Κοινοβουλευτικός Εκπρόσωπος ο Βουλευτής κ. Γεώργιος Σταθάκης.<br />Από την Κοινοβουλευτική Ομάδα του ΠΑΣΟΚ ορίζεται ως ειδικός αγορητής ο Βουλευτής κ. Μιχάλης Κασσής και ως Κοινοβουλευτικός Εκπρόσωπος ο Βουλευτής κ. Παναγιώτης Ρήγας.<br /> Από τους Ανεξάρτητους Έλληνες ορίζεται ως ειδική αγορήτρια η Βουλευτής κ. Ραχήλ Μακρή και ως Κοινοβουλευτικός Εκπρόσωπος ο Βουλευτής κ. Βασίλειος Καπερνάρος.<br />Από τη Χρυσή Αυγή ορίζεται ως ειδικός αγορητής ο Βουλευτής κ. Νικόλαος Μίχος και ως Κοινοβουλευτικός Εκπρόσωπος ο Βουλευτής κ. Μιχαήλ Αρβανίτης.<br />Από τη Δημοκρατική Αριστερά ορίζεται ειδικός αγορητής ο Βουλευτής κ. Θωμάς Ψύρρας και ως Κοινοβουλευτικός Εκπρόσωπος ο Βουλευτής κ. Δημήτριος Αναγνωστάκης.<br />Από το Κομμουνιστικό Κόμμα Ελλάδας ορίζεται ως ειδικός αγορητής ο Βουλευτής κ. Χρήστος Κατσώτης.<br />Και, τέλος, από τους Ανεξάρτητους Δημοκρατικούς Βουλευτές ορίζεται ως ειδικός αγορητής ο Βουλευτής κ. Πάρης Μουτσινάς και ως Κοινοβουλευτικός Εκπρόσωπος ο Βουλευτής κ. Γεώργιος Κασαπίδης.<br />Ο εισηγητής του ΣΥΡΙΖΑ κ. Δημήτριος Κοδέλας έχει τον λόγο.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Υπουργέ, γνωρίζουμε ότι έχετε απαξιώσει τις κοινοβουλευτικές διαδικασίες, όμως αυτήν τη φορά υπερβάλατε εαυτόν. Και το λέω αυτό συγκριτικά με την επείγουσα ανάγκη που υπήρχε να νομοθετήσετε γύρω από το υπαίθριο εμπόριο και τις λαϊκές αγορές. Δεν υπήρχε κάποιος σοβαρός λόγος να επιταχυνθεί τόσο πολύ και να γίνει με αυτό τον τρόπο η διαδικασία. <br />Παρ’ όλα αυτά επιλέξατε μια διαδικασία που απαξιώνει για άλλη μια φορά τις διαδικασίες τις κοινοβουλευτικές. Και θα εξηγήσω τι εννοώ. Φέρατε ένα σχέδιο νόμου λίγο πριν το Πάσχα και το κρατήσατε στη διαβούλευση μόνο τρεις μέρες. Καταφέρατε να μη συμφωνεί μαζί σας κανείς, ούτε οι παραγωγοί ούτε οι επαγγελματίες ούτε οι καταναλωτές. <br />Κάναμε τέσσερις επιτροπές με δεδομένη την ύπαρξη των οργανισμών λαϊκών αγορών, είτε πρόκειται για της Αττικής είτε για της Θεσσαλονίκης, στους οποίους μάλιστα αναθέτετε σειρά αρμοδιοτήτων, όπως προβλεπόταν και πριν -φτιάξατε και τα οργανογράμματά τους- καταλάμβαναν οι συγκεκριμένες διατάξεις οκτώ άρθρα από τα σαράντα επτά του νομοσχεδίου, ενώ αναφέρονται σε σειρά άλλων, και αφού τελειώσαμε και την τελευταία συνεδρίαση της Επιτροπής Παραγωγής και Εμπορίου, ήρθε μια τροπολογία δική σας, η οποία καταργεί τους δύο αυτούς οργανισμούς.<br />Εγώ, κατ’ αρχάς, μόλις είδα την τροπολογία, σκέφτηκα αν έπρεπε να έλθω εδώ σήμερα ή όχι. Διότι νομίζω ότι είναι κοροϊδία και εξευτελισμός απέναντι σε όλα τα μέλη της Επιτροπής Παραγωγής και Εμπορίου, καθώς και στις διαδικασίες του Κοινοβουλίου, ο τρόπος με τον οποίο νομοθετείτε, αιφνιδιάζετε και αυτοαναιρείστε. <br />Συγκεκριμένα, τη Δευτέρα στις 16:30΄ ολοκληρώθηκε η τελευταία συνεδρίαση της Επιτροπής Παραγωγής και Εμπορίου. Η τροπολογία που φέρνετε και καταργείτε αιφνιδιαστικά τους Οργανισμούς Λαϊκών Αγορών είναι στις 18.30’ το απόγευμα, υπογεγραμμένη και από εσάς. Αυτό, λοιπόν, είναι παρωδία διαδικασίας και όπως είπα προσβάλλει το ελληνικό Κοινοβούλιο. <br />Ο λαός και βλέπει και καταλαβαίνει και γνωρίζει ότι είστε πλήρως απομονωμένοι και νομοθετείτε, ουσιαστικά, κρυπτόμενοι τόσο από την κοινωνία όσο και από την κανονική κοινοβουλευτική διαδικασία. Το μόνο που έχετε να κάνετε -και σας το λέμε για τελευταία φορά- είναι να αποσύρετε το νομοσχέδιο, είτε -αν δεν μπορείτε τώρα- να αποσύρετε τις επίμαχες διατάξεις που τροποποιούν πράγματα και να κρατήσετε μόνο ό,τι κωδικοποιεί παρελθούσες διατάξεις και νόμους και να έλθετε σε μία ουσιαστική διαβούλευση, ώστε με ένα συγκεκριμένο σχέδιο πραγματικά να δουλέψουμε για την αλλαγή στις λαϊκές αγορές προς όφελος παραγωγών και καταναλωτών. <br />Επιπλέον, αναιρείται ο βασικός στόχος του σχεδίου νόμου που ήταν η κωδικοποίηση, όπως εσείς αναφέρατε, αφού από τη μία λέτε ότι ενοποιείται το διάσπαρτο νομοθετικό πλαίσιο που υπήρχε μέχρι σήμερα και από την άλλη αυτοαναιρείστε με μία τροπολογία, η οποία παραπέμπει σε προεδρικό διάταγμα, όπου εκεί θα καθοριστεί το πού πάνε οι αρμοδιότητες που είχαν μέχρι σήμερα οι Οργανισμοί Λαϊκών Αγορών. Με αυτήν την έννοια το σχέδιο έχει μετατραπεί σε ένα σχέδιο νόμου που είναι κενό γράμμα και που κανείς δεν ξέρει τελικά τι προβλέπει και τι ψηφίζει. <br />Δεύτερο ζήτημα: Οι λαϊκές αγορές χρειάζονται αλλαγές, χρειάζονται εκσυγχρονισμό, περισσότερη διαφάνεια και αναβάθμιση. Όμως, μόνο ένα τέτοιο σχέδιο νόμου δεν μας φέρνετε. Θα μπορούσαμε να συζητήσουμε τα πάντα αν ο στόχος ήταν η πραγματική στήριξη του θεσμού των λαϊκών αγορών ως εκείνης της μορφής που μαζί και με άλλες μπορούν να δημιουργηθούν, η στήριξη του παραγωγού, η διάθεση φθηνών και ποιοτικών τροφίμων στον καταναλωτή και ο απεγκλωβισμός του εμπορίου αγροτικών προϊόντων από τον εναγκαλισμό των μεγάλων αλυσίδων λιανικής πώλησης, που τελικά δρουν σε βάρος και του παραγωγού και του καταναλωτή. <br />Αυτό δεν θέλει ακροβασίες και παιδαριώδεις πειραματισμούς, αλλά ένα μελετημένο σχεδιασμό με έναν ορίζοντα χρόνου, για να φτιάξουμε πραγματικά σύγχρονες λαϊκές αγορές. <br />Επίσης, απαιτεί να έχεις επιλέξει με ποιους είσαι. Με τις μεγάλες αλυσίδες και τα μεγάλα συμφέροντα ή με τους παραγωγούς και τις λαϊκές αγορές; Και εδώ νομίζω πως ο καθένας έχει επιλέξει. Και είναι σαφές το τι έχει επιλέξει. <br />Βασικό ζήτημα και πρόβλημα και έλλειμμα του νομοσχεδίου όσον αφορά τις λαϊκές αγορές είναι ότι πραγματικά φαίνεται ότι δεν ξέρετε τι θέλετε. Δεν ξέρετε τι μοντέλο θέλετε να λειτουργήσει. Και εξηγώ: <br />Με τις διατάξεις του σχεδίου νόμου ενδεχομένως, πρώτον, να έχουμε λαϊκές χωρίς επαγγελματίες, αφού δίνεται η γενική οδηγία ότι κατά προτεραιότητα οι θέσεις δίνονται στους παραγωγούς. Επομένως μπορεί να έχουμε λαϊκή που να μην έχει καθόλου επαγγελματίες ή να έχει 30% ή 50% επαγγελματίες. Και αυτό θα διαφοροποιείται ανάλογα με το πώς ο κάθε δήμος το εκτιμά. <br />Δεύτερον, χωρίζετε τους παραγωγούς από τους επαγγελματίες με ορατό τον κίνδυνο -θα σας τον επαναλάβουμε πολλές φορές- αντί να ενισχυθεί, να αποδυναμωθεί το παραγωγικό κομμάτι της λαϊκής, με τους καταναλωτές να προτιμούν την πλευρά των επαγγελματιών για να βρουν την ποικιλία των προϊόντων που θέλουν. Αυτό αφορά τις μεγάλες πόλεις, τα αστικά κέντρα, όπου οι λαϊκές αγορές είναι μεγάλες και χάνουν όποια λειτουργικότητα είχαν όλα τα σημεία της λαϊκής. <br />Ισχυρίζεστε, όμως, ότι ευνοεί τους παραγωγούς. Μάλιστα! Το ερώτημα είναι, αν δεν το έχετε εφαρμόσει κάπου έστω πιλοτικά, ώστε να δούμε πώς αξιολογείται από παραγωγούς και από καταναλωτές η συγκεκριμένη αλλαγή, χωρίς καμμία μελέτη, πώς θα κρίνουμε αν τελικά αυτό το μοντέλο είναι καλύτερο ή χειρότερο από αυτό που υπάρχει σήμερα;<br />Όμως, πριν το ρίξουμε κορώνα-γράμματα για να δούμε αν τελικά ισχύει ο ισχυρισμός ο δικός σας ή ο φόβος και ο κίνδυνος ο άλλος, θα περίμενε κανείς, εφόσον αυτή είναι η πρόθεσή σας, να αναφέρεται στην αιτιολογική έκθεση. Αντιθέτως, η αιτιολογική έκθεση αφιερώνει σε αυτήν τη διαρθρωτική αλλαγή –που της δίνετε και τόσο μεγάλη σημασία- μόλις είκοσι τρεις λέξεις και δεν αναφέρει πουθενά ότι στόχος είναι η ενίσχυση των παραγωγών. Επί λέξει λέει ότι «στις λαϊκές αγορές οι παραγωγοί πωλητές τοποθετούνται χωριστά από τους επαγγελματίες, για να εξασφαλίζεται περισσότερο ο ανταγωνισμός και η προστασία των καταναλωτών». <br />Πέραν του ότι δεν καταλαβαίνω τον ανταγωνισμό και την προστασία των καταναλωτών και το πώς θα οδηγηθούμε σε πιο θετικά αποτελέσματα σε αυτό, πουθενά δεν αναφέρεται ότι με αυτόν τον τρόπο θέλουμε να ενισχύσουμε τους παραγωγούς και να κάνουμε ό,τι θέλουμε να κάνουμε.<br />Τρίτο ζήτημα είναι ότι στην αρχή βάλατε κλήρωση κάθε χρόνο, μετατρέποντας τους πάγκους σε περιφερόμενους θιάσους και στη συνέχεια, όταν καταλάβατε ότι δεν έχει καμμία λογική και αποδιοργανώνει πλήρως τις λαϊκές αγορές και τη σχέση παραγωγού-καταναλωτή, μιλήσατε για μια κλήρωση και rotation χωρίς ούτε στη μια ούτε στην άλλη επιλογή να έχετε συνυπολογίσει τις ιδιαιτερότητες του επαγγέλματος του πωλητή και τη συνθετότητα του ζητήματος της λαϊκής, όπως την εποχικότητα, τη λειτουργικότητα της λαϊκής, τις άδειες που εκδίδονται στη διάρκεια του χρόνου, την πλήρη τελικά εκμετάλλευση της δυναμικότητας της λαϊκής αγοράς. <br />Δεν προσδιορίζετε πουθενά τις αναλογίες ανάμεσα σε παραγωγούς, επαγγελματίες και πωλητές βιομηχανικών ειδών, ζήτημα που επηρεάζει σε πολύ μεγάλο βαθμό το ύφος και το χαρακτήρα των λαϊκών αγορών. Και αυτό είναι στον αέρα. <br />Δίνετε το δικαίωμα στους δήμους εν λευκώ να καθορίζουν τον ανώτατο αριθμό θέσεων χωρίς κανένα κριτήριο, χωρίς καθόλου όρια, κάτι που μπορεί στο άμεσο μέλλον να ανατρέψει άρδην τη σημερινή κατάσταση των λαϊκών αγορών και την εικόνα τους, μειώνοντας πάρα πολύ τις θέσεις σε σχέση με τις υπάρχουσες. <br />Για τις αγορές βιολογικών προϊόντων φτιάχνετε ένα πλαίσιο που είναι και αυτό ανεπαρκές. Δεν θα καλύψει τους βιοκαλλιεργητές -σας το επαναλάβαμε στην επιτροπή- και θα κληθούμε σε λίγους μήνες σίγουρα να έρθουμε να κάνουμε συμπληρώσεις και αλλαγές γύρω από αυτό το πλαίσιο.<br />Τελειώνοντας, με το Υπουργείο Αγροτικής Ανάπτυξης είναι προφανές ότι δεν υπάρχει κανένας συντονισμός για το θέμα των λαϊκών αγορών. Παρ’ ότι παίζει τόσο βασικό ρόλο και στην αγροτική ανάπτυξη το θέμα της λειτουργίας των λαϊκών αγορών, της πρόσβασης των παραγωγών, του τρόπου εμπορίας τελικά των αγροτικών προϊόντων, το Υπουργείο Αγροτικής Ανάπτυξης έστειλε μόνο κάποιες νομοτεχνικές βελτιώσεις στην τελευταία συνεδρίαση της Επιτροπής Παραγωγής και Εμπορίου σαν να ήταν ακόμη ένας φορέας, ο οποίος έστελνε ένα υπόμνημά του γύρω από ένα νομοσχέδιο -που με έναν ορισμένο τρόπο μπορεί και να τον αφορά και θα πρέπει να έχει μια γνώμη- τη στιγμή που θα έπρεπε από κοινού να έχετε σχεδιάσει αυτό το σχέδιο νόμου, ώστε πραγματικά να δούμε το σύνολο των πολιτικών που επηρεάζουν τον αγρότη, τον παραγωγό δηλαδή και τον καταναλωτή και ό,τι έχει να κάνει με το εμπόριο τροφίμων και αγροτικών προϊόντων.<br />Εν ολίγοις, μέσα από όλα αυτά αναδεικνύεται ότι όλα είναι στον αέρα, με εξαιρετική προχειρότητα και σκόπιμες ή μη ασάφειες και αντιφάσεις του ίδιου του σχεδίου νόμου. <br />Και αυτό το ονομάζετε διαρθρωτική αλλαγή, κύριε Χατζηδάκη, στην οποία όποιος δεν συμφωνεί είναι φοβικός, είναι βολεμένος, είναι με το παλιό. <br />Για εμάς το δίλημμα δεν είναι αν θα είμαστε με το παλιό ή με εσάς. Δεν υπάρχουν δύο κόσμοι, αυτός που εσείς φτιάξατε τα προηγούμενα χρόνια και αυτός που εσείς θέλετε να φτιάξετε για τα επόμενα χρόνια. Εμείς είμαστε με το αναγκαίο και το αναγκαίο δεν είναι αυτό που υπαγορεύει η μελέτη-κουρελόχαρτο του ΟΟΣΑ διαλύοντας μια σειρά από κλάδους και επαγγελματικές ομάδες, αλλά η κοινωνία και οι ανάγκες της. Ανάμεσα στα μεγάλα συμφέροντα και την κοινωνία εμείς έχουμε επιλέξει και απ’ ό,τι φαίνεται έχετε επιλέξει κι εσείς. <br />Εδώ υπάρχει το υποκριτικό και το οξύμωρο, γιατί καθένας έχει το παρελθόν του και την πορεία του απ’ όπου κρίνονται ενδεχομένως και οι προθέσεις του: Το Υπουργείο Ανάπτυξης, που λίγες βδομάδες πριν νομοθέτησε τη διεύρυνση των ημερών διάρκειας ζωής του γάλακτος, με συνέπειες καταστροφικές για τους παραγωγούς αλλά και για την ποιότητα διατροφής των Ελλήνων πολιτών, να έρχεται σήμερα μέσα από το συγκεκριμένο σχέδιο νόμου και να ισχυρίζεται ότι θέλει να στηρίξει τον παραγωγό και θέλει να στηρίξει και το ποιοτικό τρόφιμο που παράγεται στη χώρα μας.<br />Παρεμπιπτόντως, μία ερώτηση. Είναι -όπως γράφεται στον Τύπο- προαπαιτούμενο της τρόικας το σχέδιο νόμου για το υπαίθριο εμπόριο και τις λαϊκές; Να ξέρει ο κόσμος, εάν ισχύει αυτό, πού έχουμε φτάσει και τι έχετε φτάσει να συζητάτε με τους δανειστές. <br />Όσον αφορά τα πρόστιμα, όχι απλά τα αυστηροποιείτε, αλλά φτάνετε στα όρια της διαστροφής. Είναι πρόστιμα κυρίως εξοντωτικά, χωρίς καμμία προοδευτικότητα και αναλογικότητα. Την αδυναμία σας για ελέγχους την ανάγετε σε πρόβλημα προστίμων. Αντί να έχετε λογικά πρόστιμα, αντίστοιχα της σημασίας της κάθε παράβασης και συχνούς ελέγχους, ώστε πράγματι να μπει μία τάξη, μας φέρνετε εδώ διατάξεις που στέλνουν ανθρώπους είτε στη φυλακή είτε μόνιμα εκτός κοινωνικής και οικονομικής ζωής. Πρόστιμα, κυρίως πιο αυστηρά για τον λαϊκατζή και το υπαίθριο εμπόριο, απ’ ό,τι για τα μεγάλα συμφέροντα και τις μεγάλες αλυσίδες. Παραδείγματα σας είπα και στην Επιτροπή Παραγωγής και Εμπορίου. <br />Παράλληλα, φαίνεται ότι ο Μπαλτάκος παραιτήθηκε, αλλά το πνεύμα του είναι ακόμα εδώ. Αναφέρεται ότι όποιος χωρίς άδεια ασκεί δραστηριότητα του παρόντος νόμου, τιμωρείται με ποινή φυλάκισης τουλάχιστον ενός έτους, με στέρηση πολιτικών δικαιωμάτων του για τρία έτη και εφόσον είναι αλλοδαπός από τρίτη χώρα, με οριστική απέλαση. Κυνηγάτε με μία ακραία, απαράδεκτη και αντισυνταγματική διάταξη τον τελευταίο τροχό της αμάξης, αντί να δείτε πώς θα συμμαζέψετε την κατάσταση με ελέγχους, πρόστιμα και κυρώσεις σε τελωνεία, λιμάνια και μεγάλες αποθήκες, όπου εκεί είναι η πηγή του προβλήματος και από εκεί θα πρέπει να ξεκινήσει κανείς. <br />Τελειώνοντας και αφού λόγω έλλειψης χρόνου δεν έχω αναπτύξει μία σειρά άλλων διατάξεων του νομοσχεδίου, όπως εμποροπανηγύρεις κ.λπ., που αφορούν το υπαίθριο εμπόριο, θα ήθελα να πω σε σχέση ειδικά με τις λαϊκές, που αφορούν πάρα πολύ κόσμο και καταναλωτές και παραγωγούς, τα προβλήματα δεν παραμένουν και δεν εντοπίζονται μόνο στο σχέδιο νόμου και στη λειτουργία των λαϊκών. <br />Τα προβλήματα των ανθρώπων που παράγουν και φέρνουν τα προϊόντα τους εδώ έχουν να κάνουν με τα κόστη παραγωγής που είναι τεράστια και αυξήθηκαν πάρα πολύ, γιγαντώθηκαν την περίοδο που κυβερνάτε, έχουν να κάνουν με την εξουθενωτική φορολογία: φόρος στο σπίτι, φόρος στο χωράφι, 26% από το πρώτο ευρώ γι’ αυτούς που τα φέρνουν εδώ στη λαϊκή, πανάκριβες και μη ανταποδοτικές εισφορές στον ΕΛΓΑ, νέο χαράτσι με την ευγενική χορηγία της Τράπεζας Πειραιώς για το ΟΣΔΕ, που έρχεται αυτές τις ημέρες. Μισό μεροκάματο αφήνει, το ακουμπάει στα διόδια, τους εθνικούς εργολάβους, κάθε λαϊκατζής που έρχεται στην Αθήνα, ενώ παράλληλα υπάρχει και το γονάτισμα του καταναλωτή λόγω των μνημονίων, λόγω της πολιτικής της εσωτερικής υποτίμησης, της ανεργίας, των μισθών των 400 και 500 ευρώ, όπου ο κόσμος αδυνατεί να προμηθευτεί τα στοιχειώδη. <br />Είδαμε και τις συγκλονιστικές εικόνες τις προηγούμενες μέρες, όταν οι πωλητές λαϊκών αγορών διένειμαν δωρεάν τρόφιμα, όπου χιλιάδες Ελληνίδες και Έλληνες συμπολίτες μας βρέθηκαν εκεί, ζητώντας μία τσάντα με κηπευτικά για να μπορέσουν να ζήσουν την οικογένειά τους. Οι εικόνες μίας τριτοκοσμικής Ελλάδας που δεν είναι μία παρένθεση, είναι η χώρα που θέλετε να φτιάξετε. <br />Από την άλλη, υπάρχει η Ελλάδα που παλεύει να επιβιώσει, η Ελλάδα της αλληλεγγύης, η Ελλάδα που στους δρόμους και τις κάλπες θα ανατρέψει και το μαύρο παρόν και το εφιαλτικό μέλλον που εσείς επιφυλάσσετε. <br />Τελειώνοντας, λέω ξανά ότι απορρίπτουμε τόσο το σχέδιο νόμου όσο και τη διαδικασία που επιλέξατε να νομοθετήσετε. <br /> <br />Μισό λεπτό, κυρία Πρόεδρε. <br />Παράλληλα, έχουμε και πέντε τροπολογίες από τρία διαφορετικά Υπουργεία, η μία εκ των οποίων αφορά την εκπαίδευση και έχει ένα μέγεθος εκατόν πενήντα σελίδων. Δεν θα αναφερθώ εγώ σε αυτήν, θα υπάρξουν άλλοι ομιλητές του ΣΥΡΙΖΑ. Ας καταλάβει ο ελληνικός λαός για τόσο σημαντικά θέματα που αφορούν την παιδεία, τα παιδιά του, το πώς νομοθετείτε, το πώς δεν συζητούνται αυτά τα πράγματα στη Βουλή, το τι διαδικασίες επιλέγετε. <br />Συγχαρητήρια πάντως για το πώς μπορεί κοινοβουλευτικά να συνδεθούν τα μήλα και οι πατάτες με την τράπεζα θεμάτων για τις πανελλήνιες και τα κολλέγια, με τις εφημερίες των γιατρών του ΕΣΥ. Απ’ όλα έχει ο μπαχτσές. Δυστυχώς, κάνετε το Κοινοβούλιο πάγκο που ο καθένας παίρνει ό,τι τον βολεύει και ό,τι του αρέσει. <br />Ευχαριστώ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Κοδέλα. <br />Από την Κοινοβουλευτική Ομάδα του Κομμουνιστικού Κόμματος Ελλάδος λάβαμε την επιστολή, με την οποία ορίζεται Κοινοβουλευτικός Εκπρόσωπος η Βουλευτής κ. Διαμάντω Μανωλάκου. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατρείς μαθητές και μαθήτριες και δύο εκπαιδευτικοί συνοδοί τους από το Σχολικό Κέντρο Καμποχώρων Χίου.<br />Η Βουλή τούς καλωσορίζει. <br /><br />Τον λόγο έχει ο κ. Μιχαήλ Κασσής.</speech><speech by="#s110"><from> ΜΙΧΑΗΛ ΚΑΣΣΗΣ</from> Κυρίες και κύριοι συνάδελφοι, με το παρόν νομοσχέδιο επιτέλους υλοποιείται μια δέσμευση που έδωσε το Υπουργείο Ανάπτυξης σε προηγούμενη συζήτηση που είχε γίνει για το σχέδιο νόμου «Εθνικό Συμβούλιο Διαπίστευσης». <br />Εμείς και τότε ως ΠΑΣΟΚ είχαμε ζητήσει τα θέματα του υπαίθριου εμπορίου να ρυθμιστούν συνολικά και ενιαία προκειμένου να μη γίνονται σπασμωδικές κινήσεις. Παρά τη μικρή καθυστέρηση της ανάληψης αυτής της πρωτοβουλίας πιστεύουμε ότι είναι θετικό γεγονός πως γίνεται μια πολύ σημαντική προσπάθεια προκειμένου να γίνει ενοποίηση του τρόπου λειτουργίας όλων των μορφών του υπαίθριου εμπορίου για να δοθεί η λύση στην πολυνομία, την ασάφεια και να μπει ένα τέλος σε κάθε είδους παράπλευρες ενέργειες που καθιστούν πολλούς από τους τομείς αυτούς προβληματικούς, για να μην πω τίποτα χειρότερο.<br />Αγαπητοί συνάδελφοι, όποιος δεν θέλει να δει την πραγματικότητα θέλει πραγματικά να κρύβεται. Στις λαϊκές αγορές και γενικότερα στο υπαίθριο εμπόριο υπάρχουν προβλήματα. Δεν κατανοώ σήμερα τις πολύ μεγάλες αντιδράσεις που υπάρχουν από πλευράς των λαϊκών αγορών πολύ περισσότερο, γιατί εδώ συγκρούονται δύο κοινωνικές ομάδες, οι παραγωγοί και οι έμποροι. Δεν ξέρω ποιον δρόμο πρέπει να ακολουθήσουν οι παραγωγοί προκειμένου τα προϊόντα τους από το χωράφι να φτάσουν στον καταναλωτή και να είναι πραγματικά και ποιοτικά καλά, αλλά και οι τιμές να είναι χαμηλές, ούτως ώστε να μπορεί και ο καταναλωτής να τα αγοράσει.<br />Από την άλλη πλευρά, οι έμποροι των λαϊκών αγορών και αυτοί μέσα από την προσπάθεια την οποία κάνουν προσπαθούν να εξασφαλίσουν εισόδημα. Δεν ξέρω πώς μπορεί να συνδυαστεί ο τρόπος λειτουργίας του παραγωγού με τον πωλητή των λαϊκών αγορών, τον έμπορα. Δεν ξέρω γιατί οι παραγωγοί στην προκειμένη περίπτωση σήμερα με τις διαμαρτυρίες που γίνονται βρίσκονται μαζί. Από την άλλη, είναι γεγονός ότι πολλές φορές οι ίδιοι οι παραγωγοί κατηγορούν τους εμπόρους για το γεγονός ότι τα προϊόντα τους από την παραγωγή δεν φτάνουν στον καταναλωτή με τις τιμές τουλάχιστον που αυτοί πωλούν. Είναι ένα ζήτημα.<br />Κατά την άποψή μου όποιος διαφωνεί στον διαχωρισμό του παραγωγού από τον πωλητή - έμπορο των λαϊκών αγορών είναι λάθος, αν πραγματικά θέλουμε να πούμε την αλήθεια και να δούμε την πραγματικότητα, γιατί ως ΠΑΣΟΚ και εγώ προσωπικά δεν έχω κανέναν λόγο να εξυπηρετήσω τα μεγάλα συμφέροντα, τα σούπερ μάρκετ. <br />Εδώ είναι τεράστια ευθύνη του αρμόδιου Υπουργείου να ελεγχθούν πραγματικά οι τιμές του παραγωγού στο ράφι και ειδικότερα στο ράφι των μεγάλων σούπερ μάρκετ. Γι’ αυτό λέω ότι είναι μια μεγάλη προσπάθεια να διευκρινιστούν όλες οι μορφές του υπαίθριου εμπορείου, να καταπολεμηθούν τα φαινόμενα του παρεμπορίου και της διαφθοράς και να υπάρξουν κανόνες λειτουργίας σε όλα τα επίπεδα. Γιατί και εδώ πάλι αν θέλουμε να κρυβόμαστε κάνουμε πολύ μεγάλο λάθος και δεν μπορούμε να γελάσουμε κανέναν και ειδικότερα τον κόσμο αυτόν που βιώνει τα προβλήματα μέσα από τις εμποροπανηγύρεις στα παζάρια, μέσα από το υπαίθριο εμπόριο, το οποίο λειτουργεί ανεξέλεγκτα και εις βάρος, αν θέλετε, των καταστηματαρχών. <br />Παράλληλα, μπορώ να πω ότι είναι πολύ θετικό ότι εισάγονται πολλές ρυθμίσεις που στοχεύουν στην προστασία των παραγωγών και του καταναλωτή, αλλά και στην προστασία των πόλεων και της ομαλής και ευπρεπούς λειτουργίας όλων αυτών των δραστηριοτήτων.<br />Ακούστηκαν αυτές τις ημέρες στην αρμόδια επιτροπή πάρα πολλά, όπως το να φύγουν οι δήμοι ή το να είναι οι περιφέρειες. Δεν ξέρω ποιος θα μπορούσε να λειτουργήσει καλύτερα αυτές τις δραστηριότητες από τον δήμο και από την περιφέρεια, αλλά πολύ περισσότερο από τον δήμο. Διότι στο θέμα των λαϊκών αγορών γίνεται, όπως είπα, πολύ μεγάλη προσπάθεια να διευκρινιστούν αρκετά θέματα και ειδικότερα ζητήματα που έχουν να κάνουν με τους δικαιούχους πώλησης και με θέματα της χωροθέτησης. Γι’ αυτό εμείς ως ΠΑΣΟΚ λέμε ότι ο άμεσα εμπλεκόμενος φορέας που είναι αρμόδιος να ρυθμίσει όλα αυτά τα θέματα είναι ο δήμος. <br />Βέβαια, εξακολουθεί το Υπουργείο να προωθεί την αποκλειστική αρμοδιότητα χωροθέτησης στους περιφερειάρχες, αγνοώντας τους δήμους. Εμείς εδώ λέμε ότι ο ν. 3463/2006 προβλέπει ως ρητή αρμοδιότητα των δήμων τον καθορισμό των χώρων και των όρων λειτουργίας των λαϊκών αγορών, των εμποροπανηγύρεων και για την άσκηση του υπαίθριου εμπορίου. <br />Άρα το άρθρο 4 πρέπει να αλλάξει και η εισήγηση των δήμων για την χωροθέτηση των λαϊκών αγορών πρέπει να είναι δεσμευτική, άσχετα αν σε φορείς συνδικαλιστικούς όλων των λαϊκών αγορών και του υπαίθριου εμπορίου διαφωνούν με τους δημάρχους. Ο δήμαρχος και το δημοτικό συμβούλιο πρέπει να έχουν τον πρώτο λόγο και από εκεί και πέρα να αναλαμβάνουν και τις ευθύνες απέναντι στις τοπικές κοινωνίες.<br />Αντίστοιχα, πρέπει να υπάρξει αλλαγή και στα θέματα τα οποία σχετίζονται με το ωράριο και εδώ η άποψη των ΟΤΑ πρέπει να είναι βαρύνουσα. Είναι ιδιαίτερα σημαντικό το γεγονός ότι γίνεται πιο αντικειμενική η διαδικασία έκδοσης πωλητών για τις λαϊκές αγορές και καθορίζονται λεπτομερώς θέματα που συσχετίζονται με το ημερήσιο τέλος, το οποίο καταβάλλεται μόνο στις περιπτώσεις όπου γίνεται η χρήση της άδειας. <br />Βέβαια, πρέπει να υπάρξουν και προβλέψεις για εκείνες τις περιπτώσεις που η στρεβλή λειτουργία του συστήματος ως σήμερα έχει επιτρέψει να υπάρχουν πληθώρα αδειών για λιγότερες θέσεις και στο τέλος κάποιοι επιτήδειοι να κερδίζουν σε βάρος των βιοπαλαιστών και των πραγματικών πωλητών. <br />Εδώ θέλω να πω ότι είναι πολύ σημαντική η πρόβλεψη στο νομοσχέδιο να δίνεται το 10% των εσόδων από τα ημερήσια τέλη στις κοινωνικές ομάδες που έχουν προβλήματα και μάλιστα με τη μορφή της έμπρακτης υποστήριξης σε είδη πρώτης ανάγκης. <br />Πάντως, στο νομοσχέδιο γίνεται μια πολύ μεγάλη προσπάθεια συνολικής θετικής ρύθμισης όλων των θεμάτων και καταλαβαίνω όσους αντιδρούν γιατί αλλιώς είχαν μάθει. Πρέπει, όμως, να είμαστε ειλικρινείς απέναντι και σε αυτούς. Δεν πρέπει να λαϊκίζουμε. <br />Το θέμα της κλήρωσης σε ό,τι έχει να κάνει με τις λαϊκές αγορές, καθώς και η αλλαγή την οποία δέχτηκε το Υπουργείο στην κυκλική κίνηση των θέσεων μέσα στον χρόνο, ανά χρόνο, από το 2015 νομίζω ότι είναι σε θετική κατεύθυνση. <br />Βέβαια, κύριε Υπουργέ, πρέπει να δούμε το πώς θα ρυθμίζεται το θέμα σε μικρές λαϊκές που αλλάζουν σε μικρό χρονικό διάστημα ακόμα και θέσεις. Δηλαδή, σήμερα είναι σε έναν δρόμο και μετά από τρεις μήνες ο δήμαρχος και το δημοτικό συμβούλιο λένε να πάει σε άλλη θέση. Γιατί εδώ χρειάζεται πραγματικά, αν προκύπτουν τέτοια ζητήματα, να αντιμετωπίζονται από αρμόδια επιτροπή του δήμου και της περιφέρειας.<br />Στο κεφάλαιο 4 ρυθμίζονται για πρώτη φορά θέματα που έχουν να κάνουν με την αγορά των βιολογικών προϊόντων. Νομίζω ότι είναι μια σωστή διαδικασία, η οποία θα αρχίσει να ισχύει σε σχέση με τη λειτουργία και των λαϊκών αγορών. <br />Όσον αφορά το θέμα των οργανισμών Αττικής και Θεσσαλονίκης, εμείς από την αρχή είπαμε το ότι πρέπει να μεταφερθούν ως διευθύνσεις στις περιφέρειες. Εδώ χρειάζεται το εξής και καλώς το δεχτήκατε, κύριε Υπουργέ. Δεν θεωρώ ότι οι φορείς αυτοί οι οποίοι έχουν και την κύρια ευθύνη λειτουργίας, όπως είναι οι περιφέρειες για τους δύο μεγάλους πρώην οργανισμούς Αττικής και Θεσσαλονίκης, είναι δυνατόν να μην μπορούν να λειτουργήσουν καλύτερα τους οργανισμούς ως διευθύνσεις. Εδώ χρειάζεται να γίνει άμεσα η μετάβαση χωρίς να υπάρχουν καθυστερήσεις και αν θέλετε, χωρίς να δημιουργηθούν προβλήματα στους εργαζόμενους.<br />Στο κεφάλαιο 6 επιχειρείται η ενοποίηση όλων των θεμάτων που αφορούν το πλανόδιο εμπόριο. Κι εδώ εμείς, κύριε Υπουργέ, ως ΠΑΣΟΚ δεν θα κάνουμε εκπτώσεις. Αυτό που είπαμε στην αρμόδια επιτροπή είναι το χρονικό περιθώριο ημερών σε ό,τι έχει να κάνει με τα παραδοσιακά παζάρια, είτε είναι θρησκευτικά είτε είναι παραδοσιακά, να είναι για μεν τα θρησκευτικά πέντε ημέρες, για τις παραδοσιακές εμποροπανηγύρεις επτά ημέρες και για τις πασχαλινές και χριστουγεννιάτικες εκδηλώσεις έως δεκαπέντε ημέρες. Άρα και εκεί ο δήμος πρέπει να έχει την κύρια ευθύνη. Με απόφαση δημοτικού συμβουλίου να είναι έως πέντε ημέρες, έως επτά ημέρες και έως δεκαπέντε. Και εδώ αν λέμε ότι πρέπει να μεταφέρουμε αρμοδιότητες στην περιφέρεια και στους δήμους, πρέπει να το κάνουμε εμπράκτως. Ο δήμος είναι αυτός ο οποίος μπορεί να έχει ακριβή άποψη για πόσες ημέρες μπορεί να λειτουργήσει ένα παζάρι. Το έως πέντε και έως επτά νομίζω ότι δεν πρέπει να αλλάξει και δεν θα πούμε να παζαρέψουμε πλέον αυτές τις ημέρες, γιατί πραγματικά οι άνθρωποι αυτοί που συμμετέχουν σε αυτές τις εκδηλώσεις, πρέπει να μπορούν μέσα από αυτά τα μικρά χρονικά περιθώρια να εξασφαλίσουν εισόδημα και ο δήμος πρέπει να δει και να ζυγίσει τις αντιδράσεις που θα υπάρχουν με τους καταστηματάρχες.<br />Από εκεί και πέρα, όμως κύριε Υπουργέ, ειδικότερα στο θέμα των παζαριών υπάρχει ένα μεγάλο ζήτημα, το θέμα της διακίνησης του μαύρου χρήματος. Εδώ χρειάζεται ένας πολύ καλύτερος συντονισμός των αρμοδίων υπηρεσιών και του Υπουργείου Οικονομικών για το πώς θα ελέγχονται αυτές οι δραστηριότητες. Έχω ιδία αντίληψη για το πώς λειτουργούν οι συγκεκριμένες δραστηριότητες και τι έσοδα χάνονται για το κράτος, ενώ κάποιοι πλουτίζουν και εις βάρος των εμπόρων που συμμετέχουν στις εμποροπανηγύρεις, αλλά πολύ περισσότερο και εις βάρος των καταναλωτών.<br />Κυρίες και κύριοι συνάδελφοι, είναι θετικό πως το Υπουργείο φέρνει αυτό το νομοσχέδιο και πιστεύω ότι μπορούμε, όπως είδαμε και στην αρμόδια επιτροπή αναλυτικά, να δούμε θέματα στα οποία μπορούμε να δώσουμε λύσεις. Εμείς δεν είμαστε της άποψης «αφήστε τα, καλά λειτουργούν, μην ακουμπάτε τίποτα και προχωράμε». Είμαστε της άποψης ότι υπάρχουν προβλήματα και τα προβλήματα αυτά πρέπει να αντιμετωπιστούν μέσα από το συγκεκριμένο νομοσχέδιο. Εκτιμώ πως το Υπουργείο θα λειτουργήσει συνθετικά και πως πέρα από τις νομοτεχνικές βελτιώσεις που ήδη έγιναν, υπάρχει και περιθώριο να γίνουν και άλλες. Πιστεύω ότι το συγκεκριμένο νομοσχέδιο μετά την ψήφισή του θα δώσει το καλύτερο αποτέλεσμα.<br />Όσον αφορά τις τροπολογίες και επί των άρθρων, θα τοποθετηθούμε τη Δευτέρα και πιστεύω ότι μέσα από τη συζήτηση θα προκύψει θετικό αποτέλεσμα.<br />Είναι σημαντική η προσπάθεια. Αρκεί, όμως, κύριε Υπουργέ, να την ολοκληρώσουμε και με τις παρατηρήσεις μας και με όλα αυτά που θα ακουστούν από όλες τις παρατάξεις. <br />Σας ευχαριστώ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Σας ευχαριστούμε, κύριε Κασσή. <br />Τον λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κυρία Πρόεδρε. <br />Η συγκυβέρνηση κατέθεσε ένα νομοσχέδιο καταστροφής και κλεισίματος των λαϊκών αγορών και του υπαίθριου εμπορίου. Αυτό το νομοσχέδιο καλούμαστε να συζητήσουμε σήμερα στην Ολομέλεια. Μη βιαστείτε να μας κατηγορήσετε για επίπλαστο λαϊκισμό. Γνωρίζουμε πολύ καλά ότι θέλετε να κλείσετε τις συγκεκριμένες αγορές προς όφελος των πολυεθνικών και θα το αποδείξουμε εκθέτοντας τα δικά σας λόγια και έργα.  <br />Ας δούμε, για παράδειγμα, το θέμα της υποχρέωσης κατάθεσης ασφαλιστικής και φορολογικής ενημερότητας για την ανανέωση των αδειών. Ζήτησαν οι άνθρωποι των λαϊκών να μην υπάρχει αυτή η υποχρέωση ή να υπάρχει κάποια ανοχή χρόνου για να δουλέψουν, να βγάλουν δύο δεκάρες και να πληρώσουν τις υποχρεώσεις τους. <br />Εσείς και ο Υφυπουργός σας, ακλόνητοι, βγάζατε πύρινους λόγους για νομιμότητα, ανάγκη εξασφάλισης εσόδων στα ασφαλιστικά ταμεία και αδυνατούσατε, βέβαια, να καταλάβετε οποιαδήποτε λογική αναβολής εκπλήρωσης των ασφαλιστικών υποχρεώσεων. <br />Η ακλόνητη προσκόλλησή σας στην ισότητα όλων των Ελλήνων δεν ήταν δυνατόν να δεχθεί αναβολή. Όποιος δεν πληρώσει θα χάσει την άδειά του. Δεν είναι δικά μας λόγια αυτά. Για την ακρίβεια θα σας διαβάσουμε αποσπάσματα από τις ομιλίες σας στις συνεδριάσεις της αρμόδιας Διαρκούς Επιτροπής Παραγωγής και Εμπορίου. <br />Ο Υφυπουργός κ. Σκορδάς, στις 24 Απριλίου 2014, είχε πει: «Στο ζήτημα, επίσης, των φορολογικών και ασφαλιστικών ενημεροτήτων, νομίζω ότι στερείται κάθε λογικής η λογική να μη ζητάμε στην αναθεώρηση για την ανανέωση αδειών φορολογική και ασφαλιστική ενημερότητα. Πώς είναι δυνατόν να ζητάμε από όλους τους άλλους πολίτες οι οποίοι ασκούν μία επαγγελματική επιχειρηματική δραστηριότητα και να εξαιρεθούν κάποιοι κλάδοι; Ποια λογική και ποιο αίσθημα δικαίου το υπαγορεύει αυτό;».<br />Εσείς, κύριε Χατζηδάκη, στις 25 Απριλίου 2014 είχατε πει: «Σχετικά με την ασφαλιστική και φορολογική ενημερότητα, ξέρουμε ότι όλοι οι συμπολίτες μας και φυσικά οι επιχειρηματίες τα βγάζουν πέρα πολύ δύσκολα και το στεγασμένο εμπόριο και το υπαίθριο εμπόριο. Γι’ αυτόν τον λόγο –σωστά, στο μέτρο του δυνατού- υπάρχουν ρυθμίσεις και φορολογικές και ασφαλιστικές, όσο περισσότερο γίνεται σε αυτή την δύσκολη συγκυρία, έτσι ώστε να αντιμετωπιστούν οι ανάγκες της στιγμής. Προσέξτε, όμως, διότι αν έχουμε απαιτήσεις για ασφαλιστική και φορολογική ενημερότητα στο στεγασμένο εμπόριο, πόσο δίκαιο είναι στο υπαίθριο να μην έχουμε; Είναι δίκαιος ανταγωνισμός; Έμπορος ο ένας, έμπορος και ο άλλος. Και μάλιστα ο ένας πληρώνει για να στεγάζει τις υπηρεσίες του και ο άλλος δεν πληρώνει. Στον έναν λέμε, ναι, θα πρέπει να έχεις ασφαλιστική και φορολογική ενημερότητα και στον άλλο λέμε ας μην έχεις τίποτα. Δεν είναι εξίσου Έλληνες και οι δύο; Δεν έχουν τις ίδιες υποχρεώσεις και τα ίδια δικαιώματα και οι δύο;» <br />Και συνεχίσατε λίγο αργότερα: «Ή απλώς επειδή φωνάζει μία συγκεκριμένη κατηγορία εμείς από συνήθεια ακούμε μόνο αυτούς που φωνάζουν και αδιαφορούμε για τους άλλους; Εκτός και αν πιστεύουμε σε ένα νέο αξίωμα στα πολιτικά και οικονομικά πράγματα ότι μπορεί το κράτος να λειτουργήσει χωρίς έσοδα και ότι τα ασφαλιστικά ταμεία μπορούν να λειτουργήσουν και να δίνουν συντάξεις χωρίς ασφαλιστικές εισφορές. Εμείς δεν έχουμε βρει μέχρι τώρα απάντηση σε μία τέτοια προσέγγιση. Εξακολουθούμε να πιστεύουμε ότι για να μπορέσει το κράτος να παράσχει υπηρεσίες και για να μπορέσουν τα ασφαλιστικά ταμεία να δώσουν συντάξεις θα πρέπει να έχουν έσοδα, διαφορετικά δεν θα υπάρχει σύστημα».<br />Δικά σας λόγια δεν είναι αυτά, κύριε Χατζηδάκη; Τα πιστεύετε τελικά, ναι ή όχι; Πιστεύετε, λοιπόν, ότι δεν πρέπει να στερήσετε τα δημόσια έσοδα από τις εισφορές του μεροκαματιάρη, ο οποίος για να πάρει άδεια θα πρέπει να στερήσει, βέβαια, το γάλα από τα παιδιά του το οποίο το στερήσατε στους Έλληνες πολίτες. Αφού τα πιστεύετε γιατί χαρίζετε τις ασφαλιστικές εισφορές στο Μέγαρο Μουσικής Αθηνών και αναστείλατε την είσπραξη βεβαιωμένων απαιτήσεων του δημοσίου έναντι αυτού και κάθε άλλου συνυπόχρεου με αυτό προσώπου; <br />Στις 25 Απριλίου λέγατε αυτά τα οποία πριν από λίγο σας διάβασα. Και στις 30 του ίδιου μήνα, πέντε μέρες μετά, καταθέτετε την τροπολογία 1435/47 του νομοσχεδίου «Απλούστευση της αδειοδότησης για την άσκηση οικονομικής δραστηριότητας». Είναι το νομοσχέδιο το οποίο συζητούμε τώρα στην Επιτροπή Παραγωγής και Εμπορίου.<br />Στην αιτιολογική, λοιπόν, έκθεση αναφέρετε: «Από τη δημοσίευση του παρόντος νόμου μέχρι και την 31.Αυγούστου 2014 επιχειρείται η προσωρινή διευκόλυνση της συνέχισης λειτουργίας του Οργανισμού Μεγάρου Μουσικής Αθηνών με τη μη υποχρέωση προσκόμισης αποδεικτικού ενημερότητας και αποδεικτικού ασφαλιστικής ενημερότητας για τα χρέη του προς το ελληνικό δημόσιο, το ΙΚΑ ή άλλους ασφαλιστικούς οργανισμούς κύριας ή επικουρικής ασφάλισης για όλες τις πράξεις και τις συναλλαγές που κατά τις γενικές και ειδικές διατάξεις απαιτείται η προσκόμιση αυτών, όπως για παράδειγμα προσκόμιση αποδεικτικού φορολογικής ενημερότητας και ασφαλιστικής ενημερότητας για την είσπραξη χρημάτων κ.λπ.».<br />Και συνεχίζετε: «Με την ίδια ρύθμιση ορίζεται ότι κατά το ίδιο μεταβατικό χρονικό διάστημα δεν επιτρέπεται η διενέργεια πάσης φύσης συμψηφισμού σε βάρος του ΟΜΜΑ σύμφωνα με τις διατάξεις του άρθρου 83 του ν.356/1974 ή κάθε άλλη κείμενη διάταξη που αφορά βεβαιωμένες χρηματικές απαιτήσεις του ελληνικού δημοσίου ή των ανωτέρω ασφαλιστικών οργανισμών κατά του ΟΜΜΑ. Αναστέλλονται οι κατά του ΟΜΜΑ και κάθε άλλου συνυπόχρεου με αυτόν προσώπου πάσης φύσεως κατά τον ΚΕΔΕ ή κάθε άλλη κείμενη διάταξη πράξεις διοικητικής ή αναγκαστικής εκτέλεσης καθώς και η λήψη οποιουδήποτε ασφαλιστικού ή διασφαλιστικού μέτρου που προβλέπεται στις κείμενες διατάξεις, ενώ ειδικά για τα χρέη του ΟΜΜΑ από καταπτώσεις εγγυήσεων του ελληνικού δημοσίου του λογαριασμού Κεφάλαιο Ασφαλίσεων Χρηματοδοτήσεων εκ Κεφαλαίων ή εγγυήσεις του ελληνικού δημοσίου δεν υπολογίζονται ούτε τόκοι και πρόστιμα σύμφωνα με το άρθρο 6 του ν.356/1974».<br />Μπορείτε να μας απαντήσετε γιατί χαρίζετε ασφαλιστικές και φορολογικές εισφορές, τόκους, πρόστιμα και βεβαιωμένες απαιτήσεις του δημοσίου στους ιδιοκτήτες του Μεγάρου Μουσικής Αθηνών και έρχεστε και κυνηγάτε τους κατατρεγμένους πωλητές και όσους ασχολούνται με το υπαίθριο εμπόριο και τις λαϊκές αγορές; <br />Να αφήσετε τις δικαιολογίες ότι δεν τα χαρίζετε και ότι θα είναι προσωρινή η ρύθμιση και ότι από τον Σεπτέμβριο θα το εισπράξετε. Τα έχουμε ξανακούσει, σας έχουμε μάθει. Στο τέλος Αυγούστου θα φέρετε μια άλλη τροπολογία παράτασης της αναστολής για έξι μήνες, μετά για ένα χρόνο και πάει λέγοντας. Είναι το ίδιο το Μέγαρο Μουσικής στο οποίο βέβαια εγκρίνατε την επιχορήγηση 3.000.000 ευρώ, όπως προκύπτει από απάντηση που δόθηκε σε ερώτηση που κατατέθηκε από τη Βουλευτή Β΄ Θεσσαλονίκης κ. Ξουλίδου.<br />Μας είπατε ότι οι παραγωγοί και οι έμποροι των λαϊκών φωνάζουν και εσείς δεν ενδίδετε στις φωνές. Το Μέγαρο Μουσικής πώς κατάφερε να σας πείσει; Αθόρυβα; Η τροπολογία, κύριε Υπουργέ, φέρει την υπογραφή σας. Τελικά τι πιστεύετε, ότι όλοι πρέπει να πληρώνουν τις υποχρεώσεις τους πάση θυσία ή ότι άλλοι πολίτες αυτής της χώρας πρέπει να πληρώνουν και άλλοι όχι; Τι ισχύει τελικά απ’ όλα αυτά; Τα λόγια σας ή η υπογραφή σας, κύριε Υπουργέ; <br />Υπάρχει ακόμα μία ενέργεια η οποία δύναται να σας σώσει, να σώσει την αξιοπρέπειά σας απέναντι σε αυτούς τους ανθρώπους τους οποίους καταστρέφετε με αυτό το νομοσχέδιο. Να αποσύρετε αυτό το νομοσχέδιο καταστροφής των λαϊκών αγορών και των ανθρώπων οι οποίοι ασχολούνται με το υπαίθριο εμπόριο.<br />Εάν δεν το αποσύρετε, θα δυσκολευτούμε να πιστέψουμε ότι πρόκειται για απλή σύμπτωση πως ευνοείτε έναν οργανισμό του οποίου οι ιδιοκτήτες σχετίζονται άμεσα με τα μέσα μαζικής ενημέρωσης. Θα δυσκολευτούμε να πιστέψουμε πως πρόκειται για σύμπτωση ότι τα επιχειρήματα περί μαφίας και ανομίας που χρησιμοποιούσαν οι Βουλευτές σας, οι εισηγητές σας για να υπερασπιστούν τις διατάξεις του νομοσχεδίου, υιοθετήθηκαν αυτούσια από τους συστημικούς δημοσιογράφους και από τα συστημικά μέσα μαζικής προπαγάνδας τα οποία διαθέτετε. <br />Όχι μόνο τα δημοσιογραφικά σας παπαγαλάκια υιοθέτησαν τα αυθαίρετα συμπεράσματα των Βουλευτών σας στις επιτροπές, αλλά έντυναν με πλάνα αρχείου στιγμών έντασης και αναποδογυρίσματος πάγκων τα σχόλιά τους για να κατασυκοφαντήσουν την ειρηνικότατη εκδήλωση διαμαρτυρίας των ατόμων που δραστηριοποιούνται στις λαϊκές αγορές, των ανθρώπων οι οποίοι μοίραζαν τρόφιμα σε αυτούς που η πολιτική της ανούσιας λιτότητας, που ακολουθείτε, έχει εξαθλιώσει. <br />Σε αυτά τα μέσα προπαγάνδας βασίζεστε για να μείνετε βέβαια γραπωμένοι στην εξουσία και στην ανικανότητα ορισμένων Βουλευτών σας να διαβάζουν και να κρίνουν.<br />Μάλιστα κάποιοι Βουλευτές της Νέας Δημοκρατίας και γόνοι ιδιοκτητών εκδοτικών συγκροτημάτων, φτάνουν και σε σημείο βέβαια να μπερδεύουν την εργατική Πρωτομαγιά με ψητές γαλοπούλες και σκαλιστές κολοκύθες –«όπως Αμερική», που έλεγε και μια παλιά διαφήμιση.<br />Δεν γνωρίζει, βέβαια, τι έγινε το 1936 στη Θεσσαλονίκη, ας διαβάσει κάτι μπας και μάθει τι έγινε το 1936 σε αυτήν τη χώρα. <br />Αυτοί ψηφίζουν ό,τι τους φέρνετε. Από τη μία διατάξεις εξαντλητικών ποινών για τους ανθρώπους του υπαίθριου εμπορίου και από την άλλη απαλλαγή των ποινικών ευθυνών των μελών του ΤΑΙΠΕΔ και του Ταμείου Χρηματοπιστωτικής Σταθερότητας το οποίο, ως μέγιστη επιτυχία βέβαια κατά τον κ. Στουρνάρα, αγοράζει μετοχές της Eurobank προς 1,57 ευρώ ανά μετοχή και πουλάει το 66% προχθές σε θεσμικούς επενδυτές τζάμπα έναντι του 0,31 ευρώ ανά μετοχή σε μια τράπεζα που ανακεφαλαιοποιήθηκε το 2013 στις πλάτες του ελληνικού λαού κατά 100% με δημόσιο χρήμα. Και ο κ. Λάτσης έφυγε νύχτα από τη χώρα χωρίς να δώσει και να καταβάλει ούτε 1 ευρώ για την ανακεφαλαιοποίησή της. <br />Απαλλάσσετε τη ΛΑΡΚΟ με τροπολογία στο νομοσχέδιο για τους πλειστηριασμούς, όταν οι Ανεξάρτητοι Έλληνες, ο κ. Καπερνάρος, ο κ. Κουίκ και εγώ η ίδια καταθέσαμε στον Άρειο Πάγο μηνυτήρια αναφορά για την κακοδιαχείριση, την ίδια στιγμή που εξαντλείτε την αυστηρότητά σας στους μεροκαματιάρηδες του υπαίθριου εμπορίου. Φροντίζετε τάχα για το δημόσιο συμφέρον απομυζώντας και εκβιάζοντας τους μικροέμπορους και την ίδια στιγμή χαρίζετε εκατομμύρια στον κ. Σάλλα και στην Τράπεζα Πειραιώς με το άρθρο 168 του προχθεσινού νομοσχεδίου του Υπουργείου Οικονομικών και χιλιόμετρα αιγιαλού σε ξενοδοχεία με το άρθρο 171 του ίδιου νομοθετήματος για την εποπτεία των τραπεζών. <br />Αποτελεί πράξη πολιτικής αλητείας ο επαγγελματικός αφανισμός των ανθρώπων του υπαίθριου εμπορίου, οι οποίοι ματώνουν τα χέρια τους κουβαλώντας καφάσια αξημέρωτα για να γεμίσουν μισό τετραγωνικό πάγκο και να πουλήσουν τα λιγοστά τους προϊόντα στο κρύο, τη βροχή, το λιοπύρι και τον καύσωνα. Η αυθαίρετη μείωση των εμποροπανηγύρεων από επτά σε τρεις ή πέντε μέρες ή ο αποκλεισμός των υπαίθριων πολιτών βιομηχανικών προϊόντων χωρίς να υπάρχει λόγος δεν μπορεί να γίνει αποδεκτή από κανένα σώφρονα και λογικό άνθρωπο.<br /> Σαν να μην έφταναν όλα αυτά, και ενώ σχεδόν όλο το νομοσχέδιο αναφέρεται στους Οργανισμούς Λαϊκών Αγορών Αθηνών και Θεσσαλονίκης, των οποίων το έργο εκθειάζατε βέβαια στις συνεδριάσεις της αρμόδιας επιτροπής, φέρνετε τροπολογία και τις καταργείτε. Άκουσον-άκουσον! Με τροπολογία τροποποιείται, όχι βέβαια η υπάρχουσα διάταξη νόμου, αλλά στην ουσία όλο το νομοσχέδιο το οποίο κατατίθεται. Πραγματικά βλέπουμε την τροπολογία 1433/45 και δεν μπορούμε να πιστέψουμε στα μάτια μας. <br />Για όλους, λοιπόν, τους ανωτέρω λόγους οι Ανεξάρτητοι Έλληνες καταψηφίζουμε το νομοσχέδιο επί της αρχής, επί των άρθρων, επί των τροπολογιών. Τέτοια νομοθετήματα δεν θα τα ψήφιζε ούτε ο πιο αδιάβαστος εκ των συναδέλφων. Οι Ανεξάρτητοι Έλληνες θα στηρίξουμε τους ανθρώπους και τις οικογένειες που ζουν από το υπαίθριο εμπόριο με κάθε τρόπο.<br /><br />Είναι αυτοί οι οποίοι έχουν δίκιο. Είναι αυτοί τους οποίους πάτε να καταστρέψετε αυτήν τη στιγμή και είναι αυτοί οποίοι θα σας δώσουν την απάντησή τους θεσμικά όταν έρθει η ώρα.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς.<br />Τον λόγο έχει ο κ. Νικόλαος Μίχος, ειδικός αγορητής του Λαϊκού Συνδέσμου-Χρυσή Αυγή.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Ευχαριστώ, κυρία Πρόεδρε.<br />Παρατηρούμε τον τελευταίο καιρό την Κυβέρνηση να βρίσκεται πραγματικά σε έναν νομοπαρασκευαστικό πυρετό με νομοσχέδια, τροπολογίες και ρυθμίσεις της τελευταίας στιγμής. Καταθέτει η ίδια, τροποποιεί διατάξεις και καθ’ υπαγόρευση των εντολέων της περνάει μέτρα για σημαντικά εθνικά ζητήματα με παράνομες διαδικασίες και μειωμένες απαρτίες αλλοιώνοντας τη λαϊκή κυριαρχία. Είναι φανερό ότι τα φερέφωνα των ξένων ανθελληνικών δυνάμεων αγωνιούν να ολοκληρώσουν το έργο για το οποίο κλήθηκαν. Αντιλαμβανόμενοι την αδυναμία τους να πρωταγωνιστήσουν στον πολιτικό σκηνικό της επόμενης μέρας, βλέποντας ότι θα χάσουν τη νομιμοποίηση να κυβερνούν, επισπεύδουν όλες τις διαδικασίες.<br />Δεκαπέντε και σήμερα. Θα κρίνει ο ελληνικός λαός.<br />Μέσα σε αυτήν τη λογική, λοιπόν, επεμβαίνουν βιαίως στη λειτουργία ενός από τους εναπομείναντες κοινωνικούς θεσμούς της ελληνικής κοινωνίας, ο οποίος λειτουργεί ομαλά επί έτη και καλύπτει αφ’ ενός πάγιες ανάγκες του ελληνικού νοικοκυριού, προσφέρει στους δεινοπαθούντες Έλληνες φθηνά προϊόντα και βασικά αγαθά διατροφής και αφ’ ετέρου προσφέρει θέσεις εργασίας.<br />Διατηρείται, θα λέγαμε, μια ισορροπία σε ένα κομμάτι της κοινωνίας, εκεί που ακόμα δεν έχει φθάσει η στρεβλή πολιτική των μνημονίων των Κυβερνήσεων Νέας Δημοκρατίας και ΠΑΣΟΚ ή, για να ακριβολογούμε, δεν είχε φθάσει.<br />Το παρόν νομοσχέδιο κατακερματίζει και επιφέρει πολλαπλά τραύματα, εάν θέλετε, σε αυτόν τον ιστό που λέγεται λαϊκή αγορά. Δεν αντιλαμβανόμαστε, γιατί από τη στιγμή που οι ίδιοι οι πωλητές, οι παραγωγοί και οι έμποροι των λαϊκών αγορών αποδέχονται το υφιστάμενο καθεστώς με τις συγκεκριμένες θέσεις και εναντιώνονται μάλιστα σε ενδεχόμενη τροποποίηση, η Κυβέρνηση επιμένει να παρουσιάζει ως βελτιωτικές τις διατάξεις. Όχι μόνο δεν δίνετε κίνητρα στους νέους αγρότες για να ασχοληθούν με το εμπόριο, αλλά εσείς ανοίγετε το δρόμο στα μονοπώλια και θέλετε στο περιθώριο τους παραγωγούς και τους εμπόρους, επιβάλλοντάς τους εξαντλητικά και αναποτελεσματικά πρόστιμα. Με την πολιτική σας αποδεικνύετε πως εκδικείστε τον ελληνικό λαό, το βιοπαλαιστή που μοχθεί για να εξασφαλίσει τα προς το ζην. <br />Είναι αυτονόητο ότι η κοινωνία οφείλει να λειτουργεί και να δρα σε ένα πλαίσιο ευνομίας και τάξης. Ωστόσο, οι νομοπαρασκευαστές πρέπει να εξετάζουν εάν οι κυρώσεις και οι ποινές που επιβάλλονται είναι ικανές να σωφρονίσουν και αν πράγματι είναι ανάλογες του αδικήματος που τελείται κάθε φορά. Δεν νοείται να εξαλείφεται το αξιόποινο κακουργημάτων, να παραγράφονται εγκλήματα και να χάνει το ελληνικό δημόσιο εκατομμύρια από επιχειρηματίες που παρανομούν και το καταληστεύουν. Δεν μπορεί η Κυβέρνηση να χαρίζει «θαλασσοδάνεια» και από την άλλη να εξαντλεί όλη την αυστηρότητά της στον Έλληνα μεροκαματιάρη. Τον εξαθλιώνετε και προετοιμάζετε το έδαφος για τις ξένες εταιρείες. Και εδώ παντού οι πολυεθνικές εταιρείες! Δεν θα αφήσουν τίποτα! Όλα δώστε τα, μην αφήσετε τίποτα! Γι’ αυτό σας έχουν βάλει.<br />Αυτοί οι άνθρωποι είναι Έλληνες φορολογούμενοι. Αντί να κυνηγάτε αυτούς, είναι προτιμότερο να πατάξετε το παρεμπόριο που οργιάζει στην κυριολεξία στην Πατησίων και σε άλλες περιοχές της πατρίδας μας, όπως στον Πειραιά, αλλά και στην επαρχία πάρα πολύ, από λαθρομετανάστες.<br />Συγχωρέστε με, όμως, λησμόνησα πως στην Ελλάδα της πασοκονεοδημοκρατίας, εάν καταγγείλεις για παράνομη δράση αλλοδαπό, κινδυνεύεις να βρεθείς κατηγορούμενος ως μέλος εγκληματικής οργάνωσης, όπως και η εκπομπή που μου «έστησε» ο κ. Σρόιτερ για τα παζάρια στη βόρειο Εύβοια. Εξήντα ήταν λαθραίοι. Δεν είχαν τίποτα, ούτε χαρτιά! Εκτός από τα παραστατικά και τις μηχανές, δεν είχαν τίποτα. Κατά τα άλλα, φταίγαμε εμείς, οι κακοί χρυσαυγίτες!<br />Για του λόγου το αληθές, για να πούμε ποιες είναι οι βασικές αρχές της δημοκρατίας, ξεχνάτε πολλά πράγματα. Ξεχνάτε ποιος έφτιαξε τις λαϊκές αγορές, το οκτάωρο, την Κυριακή αργία, το κατώτατο ημερομίσθιο, την υποχρεωτική διαιτησία, τις υποχρεωτικές άδειες, την υποχρεωτική ασφάλιση στο ΙΚΑ, την απαγόρευση εργασίας ανηλίκων. Δεν τολμά κανείς εδώ μέσα να μιλήσει για τον Ιωάννη Μεταξά. Ό,τι έφτιαξε αυτός από το 1936 έως το 1940 τα γκρεμίζετε εσείς. Δεν θα αφήσετε τίποτα!<br />Ο άνθρωπος ο οποίος επινόησε τη νέας μορφής χωροθέτηση μάλλον δεν έχει πάει ποτέ σε λαϊκή αγορά. Γιατί, εάν είχε επισκεφθεί έστω και μία φορά λαϊκή αγορά, θα παρατηρούσε πως όλοι απευθύνονται σε συγκεκριμένους παραγωγούς και εμπόρους και μαζί τους έχει χτιστεί μία σχέση εμπιστοσύνης. Σε εσάς, όμως, κύριε Υπουργέ, σας τα φέρνουν όλα στα σπίτι. Έχετε την οικονομική άνεση, στέλνετε το αυτοκινητάκι και παίρνετε τις παραγγελίες, τα παίρνετε και βιολογικά και δεν κάνετε τίποτα, γυρίζετε στο σπίτι σας και τα βρίσκετε όλα καλομαγειρεμένα. Τρώτε και δίνετε εντολές για το πώς θα εξαθλιώσετε την πατρίδα μας! <br />Όλο αυτό τώρα ανατρέπεται και πρέπει ο αγοραστής να ψάχνει σε ποια θέση είναι ο πωλητής, αν κληρώθηκε, που πρακτικά σε βάθος σημαίνει τη μείωση της σταθερής του πελατείας. Αν εσείς αυτό το χαρακτηρίζετε εκσυγχρονισμό, εμείς το ονομάζουμε απαξίωση. <br />Για τους δήμους και το φορολογικό θα μιλήσω τη Δευτέρα.<br />Στις άδειες ζητάτε φορολογική ενημερότητα, που δεν μπορούν να έχουν όλοι. Οπότε, ποιοι θα ελέγχουν τις άδειες; Οι δικοί σας. Θα παίρνουν πολλές, θα τις νοικιάζουν και θα κονομάνε τα διπλά και τα τριπλά, χωρίς να κάνουν τίποτα. Θα κάθονται σε μια καρέκλα και οι περισσότερες άδειες θα δίνονται σε λαθρομετανάστες, που δεν πληρώνουν φόρους στο ελληνικό δημόσιο και θα πληρώνουν και λίγο παραπάνω την άδεια. Οπότε, εξαθλιώνετε τα πάντα και εκεί. Και μην ξεχνάτε ότι υπάρχουν πάρα πολλοί πολύτεκνοι, που δεν μπορούν να τα βγάλουν πέρα. Όμως, και σε αυτούς ξεπάτωμα, μην αφήσετε τίποτα!<br />Μιλάτε για κληρώσεις κάθε χρόνο. Πώς θα γίνονται οι κληρώσεις κάθε χρόνο; Ανέφερα και πριν ότι ο καθένας ξέρει πού θα πάει. Οι θέσεις-φιλέτα πάντα πάνε σε συγκεκριμένους ανθρώπους.<br />Λέτε ότι για τον ανταγωνισμό θα βάλετε όλους τους παραγωγούς μαζί. Πώς θα γίνει αυτό; Τόσα χρόνια δεν λειτουργούν καλά οι λαϊκές αγορές; Τώρα εσείς βρήκατε να φέρετε το ίσο; <br />Τόσα χρόνια πάνε στραβά όλα, εσείς θα τα φτιάξετε όλα. Μάλλον θα τα ξεπατώσετε όλα. Εκεί θα πέσουν μαχαιρώματα, κύριε Υπουργέ, δεν θα μείνει τίποτα.<br />Έχουν δοθεί για ενοικίαση άδειες σε Πακιστανούς, σε Αλβανούς και σε διάφορους άλλους, όπως ανέφερα και πριν, χωρίς ταμειακές μηχανές, χωρίς τιμολόγια, χωρίς τίποτα. Δεν έχει φθορά εκεί το ελληνικό δημόσιο; Παίρνει λεφτά από αυτούς; Δεν νομίζω αλλά εκεί χάρισμα, γιατί είναι ψηφοφόροι σας. Οι περισσότεροι Έλληνες σας έχουν καταλάβει.<br />Προσπαθείτε να διχάσετε τους επαγγελματίες και να μην έχουν δύναμη, οπότε να τους εξαφανίσετε τελείως. Αυτό είναι το σχέδιό σας, ο διχασμός. Γιατί αν όλοι οι επαγγελματίες είναι ενωμένοι, έχουν μεγάλη δύναμη και εσάς δεν σας βολεύει αυτό το πράγμα. Οι επαγγελματίες τα πάντα τα αγοράζουν από παραγωγούς, οπότε είναι διπλή η ζημιά. Παθαίνει και ο επαγγελματίας, παθαίνει και ο παραγωγός. Το ξέρουμε και από τα άλλα νομοσχέδια ότι και ο αγρότης και ο κτηνοτρόφος είναι υπό εξαφάνιση, όπως και όλοι οι μικρομεσαίοι. Όπως και οι φορτηγατζήδες, όπως και οι ταξιτζήδες, όπως οι πάντες.<br />Θέλετε να καθαρίσετε, λέτε, τις κλίκες. Το θέμα είναι, όμως, ότι και με τις κλίκες ερχόσαστε σε επαφή. Οι κλίκες είναι δικές σας. Η μαφία των λαϊκών αγορών είναι δική σας, πώς θα τους εξαφανίσετε; Τόσα χρόνια εσείς τους συντηρείτε. Έχουν γίνει άπειρες καταγγελίες. Έχω πάει προσωπικά ο ίδιος σε πάρα πολλά παζάρια και πάρα πολλοί ξέρετε τι μου λένε; «Μη μιλάς καθόλου, δεν πρόκειται να βγάλεις άκρη, δικοί τους είναι όλοι». Πέφτουν χοντρές μίζες πολλών εκατομμυρίων ευρώ, αν βάλουμε τα παζάρια και τις λαϊκές αγορές σε όλη την Ελλάδα. Τουμπεκί εκεί, δεν μιλά κανένας.<br />Πρόστιμα από 1.000 έως 5.000 ευρώ και οι λαθρομετανάστες τίποτα. Ανοίγουν τα βρομοσέντονά τους, τίποτα και περνάει ο άλλος από τον Έλληνα και για ένα φύλλο μαρουλιού που είναι κάτω ή επειδή έχει τη γυναίκα του και τον βοηθάει δίπλα στον πάγκο, του βάζει πρόστιμο. Ο λαθρομετανάστης τίποτα! Γιατί, οι Έλληνες τι είναι κύριε Υπουργέ; Πολίτες Β΄ ή Γ΄ κατηγορίας; Πώς την έχετε δει με τους Έλληνες; Γιατί δεν βγαίνετε στα ίσα να τους πείτε «δεν σας θέλουμε, θέλουμε τους λαθρομετανάστες». Όπως και ο Σρέντερ στη Γερμανία τη δεύτερη φορά που βγήκε, βγήκε από τους Τούρκους, έτσι και εσείς τους θέλετε αυτούς, γι’ αυτό.<br />Πριν από λίγες ημέρες, ο Υφυπουργός Εμπορίου κ. Σκορδάς μίλησε με κάποιους φορείς από τους ανθρώπους που πηγαίνουν στις εμποροπανήγυρεις, για την κατάργηση των επτά ημερών στα παραδοσιακά παζάρια, του πενθημέρου στα θρησκευτικά παζάρια. Η απόφαση φυσικά είναι από μία έως τρεις μέρες, μία ημέρα με δύο. Έχετε σκεφθεί τι έξοδα έχει ο κάθε επαγγελματίας από αυτούς, να βάλει βενζίνη, να πληρώσει διόδια, για να πάει να πουλήσει την πραμάτεια του και να βγάλει ένα μεροκάματο; Αυτό δεν το σκέφτεστε καθόλου.<br />Η απάντηση του κ. Σκορδά ξέρετε ποια ήταν; Δεν με ακούτε. Ξέρετε ποια ήταν η απάντηση του κ. Σκορδά; Γιατί πρέπει να τα λέμε. Αφήστε την κουβέντα για λιγάκι να με ακούσετε. Αφήστε την κουβέντα να με ακούσετε λιγάκι! <br />ΑΘΑΝΑΣΙΟΣ ΣΚΟΡΔΑΣ : Ξέρω τι είναι. Μη φοβάστε.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Θυμάστε τι τους είπατε; Να πάτε στο Μall και να βρείτε θέσεις και αν δεν βρείτε στο Μall, να αγοράσετε δικές σας. Δεν είναι Λάτσηδες, ούτε μασόνοι, να έχουν λεφτά στην τσέπη και να έχουν τη στήριξή σας. <br />ΑΘΑΝΑΣΙΟΣ ΣΚΟΡΔΑΣ : Μη λέτε ψέματα. Θα σας τιμωρήσει ο θεός.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Δεν λέμε ψέματα. Εσάς θα τιμωρήσει ο θεός και με το παραπάνω. Έρχεται η ώρα σας και πολύ σύντομα. Πολύ σύντομα! Και θα ακούσετε πολλά την άλλη Τετάρτη, που θα έχω την άρση της βουλευτικής μου ασυλίας. Μη νομίζετε ότι φοβόμαστε. Γι’ αυτό είμαστε εδώ μέσα. Και να ξέρετε κάτι. Ήρθαμε για να μείνουμε και θα μείνουμε. Να το έχετε υπ’ όψιν σας.<br />Εκτός από αυτό, θα έχουμε αλλαγή στα ήθη και στα έθιμά μας. Μιλάτε για ανάπτυξη. Ποια ανάπτυξη; Εδώ θα έχουμε κατάργηση. Κατάργηση ενός κλάδου με χιλιάδες εργαζόμενους. Δεν εξυπηρετείται κανένα συμφέρον του κράτους μας και του λαού μας, παρά μόνο των πολυεθνικών, όπως ανέφερα και πριν. Όλα δόσιμο, σκούπα. Θα σας μιζάρουν κιόλας και θα βάλετε και κάτι παραπάνω στην τσεπούλα σας. Δεν είναι τίποτα, μαθημένοι είμαστε. Τόσα χρόνια σας έχουμε φάει στη μάπα εδώ μέσα. <br />Άλλο ένα χτύπημα, λοιπόν, στη μεσαία τάξη και στους επαγγελματίες και επιπλέον άλλο ένα πολύ μεγάλο χτύπημα στην πολιτιστική μας κληρονομιά. Σκοπός σας είναι να βοηθήσετε τις ξένες εταιρείες, να βουλιάξετε τις μικρομεσαίες επιχειρήσεις και να μας κάνετε υποτακτικούς. Όλους τους θέλετε υποτακτικούς και εσείς και αυτοί που σας δίνουν τις εντολές. Οι Ευρωπαίοι, οι αρχισιωνιστές, οι Αμερικανοί, οι πάντες. Αμ, δεν πρόκειται. Ο Έλληνας το κεφάλι το έχει ψηλά και θα το έχει ψηλά.<br />Όπως σας είπα για τους δήμους και για το φορολογικό θα μιλήσω την επόμενη Δευτέρα που θα συνεχίσουμε τη συζήτησή μας.<br />Σας ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Σας ευχαριστούμε, κύριε Μίχο.<br />Ο ειδικός αγορητής της Δημοκρατικής Αριστεράς, κ. Θωμάς Ψύρρας έχει τον λόγο.</speech><speech by="#s300"><from> ΘΩΜΑΣ ΨΥΡΡΑΣ</from> Ευχαριστώ, κυρία Πρόεδρε.<br />Για την αποκατάσταση της ιστορικής αλήθειας, θα αναφέρω ότι η λαϊκή αγορά ως θεσμός καθιερώθηκε το 1929 από τον Ελευθέριο Βενιζέλο.<br />Το βασικό πρόβλημα του νομοσχεδίου, κύριε Υπουργέ, που δεν έχει απαντηθεί είναι το εξής: ποια είναι η βασική στόχευσή του; Διότι δεν μπορώ να δεχθώ ούτε την επιχειρηματολογία περί κωδικοποίησης ούτε, από την άλλη πλευρά, τον συνωμοσιολογικό ψίθυρο περί διατεταγμένης εξυπηρέτησης των σούπερ μάρκετ. Βεβαίως, ως αφορμή η Κυβέρνηση προβάλλει την έκθεση του ΟΟΣΑ. Αλλά και πάλι, η έκθεση θίγει μεν το ζήτημα του εμπορίου αλλά δεν ορίζει πιεστικά χρονικά περιθώρια ειδικά για τις λαϊκές.<br />Η αιφνιδιαστική κατάθεση του νομοσχεδίου είχε ως αποτέλεσμα σχεδόν να μην προηγηθεί διαβούλευση. Το νομοσχέδιο είχε αναρτηθεί μόνο για έξι μέρες για διαβούλευση. Κατατέθηκε μέσα στο Πάσχα, τη Μεγάλη Πέμπτη. Δυστυχώς και πάλι η Κυβέρνηση έδειξε πώς αντιλαμβάνεται τη διαβούλευση, τη θεωρεί ως μια διεκπεραιωτική διαδικασία, περίπου ως χάσιμο χρόνου. <br />Παράλληλα με την ελλειμματική διαβούλευση, οι συντάκτες του νομοσχεδίου δεν κατανόησαν την ιδιαίτερα πολύπλοκη φύση των λαϊκών αγορών. Δεν συνειδητοποίησαν τη μεγάλη ποικιλία προϊόντων που πωλείται σε αυτές, γεγονός που θέτει σύνθετα και αλληλοεπηρεαζόμενα ζητήματα συντήρησης, εφαρμογής κανόνων υγιεινής, συμμόρφωσης με οδηγίες και κανόνες, προβλήματα υποδομών και εγκαταστάσεων, ζητήματα που αφορούν την οργάνωση και τη χωροθέτηση κ.λπ..<br />Δεν συνειδητοποίησαν ποιοι ακριβώς -και φάνηκε πολλές φορές μέσα στην επιτροπή- είναι οι άνθρωποι των λαϊκών, ποιες σύνθετες εργασιακές μορφές είναι δυνατόν να αναπτύσσονται εκεί. Διότι βεβαίως δεν είναι μόνο οι παραγωγοί και οι επαγγελματίες οι άνθρωποι που κινούνται στις λαϊκές αγορές.<br />Δεν συνειδητοποίησαν επακριβώς τι σημαίνει η άδεια και ποια η σχέση της με το πρόσωπο και τη θέση που κατέχει κάποιος σε μια λαϊκή. Δεν συνειδητοποίησαν τις ιδιαιτερότητες και την πολυμορφία των λαϊκών αγορών, των πολλών τοπικών λαϊκών αγορών, που εξαρτώνται απ’ τις τοπικές συνήθειες, την παράδοση, τον καιρό, το οδικό δίκτυο, το γεωγραφικό ανάγλυφο, την εποχικότητα της παραγωγής στη διάθεση των προϊόντων. <br />Οφείλω να πω επίσης το εξής, επειδή συνομίλησα με πολλούς παραγωγούς και επαγγελματίες των λαϊκών από διαφορετικές περιοχές, ο καθένας τους κατέθετε αυτό που ήξερε σε γενικές γραμμές για τη δική του την περιοχή και μάλιστα θεωρούσε ότι αυτό ήταν και ο γενικός κανόνας. Συνεπώς, πολλές από τις προτάσεις τους είχαν επιμέρους σημασία αλλά δεν κάλυπταν το σύνολο της χώρας. <br />Από την άλλη, δεν λήφθηκε υπ’ όψιν η πλευρά των καταναλωτών, λες κι αυτοί δεν έχουν λόγο και δεν τους αφορά το ζήτημα. Οι Έλληνες όμως -και πρέπει να το πούμε- έχουν συνηθίσει να εμπιστεύονται τη λαϊκή και τους ανθρώπους της, η οποία δεν είναι μόνο ένας τόπος για να κάνει κάποιος τα ψώνια του αλλά ταυτόχρονα είναι περίπατος και χώρος κοινωνικής επαφής. Συνεπώς, η λαϊκή είναι ένας θεσμός με ρίζες και δεν είναι δυνατόν να αντιμετωπίζουμε την οποιαδήποτε θεσμική παρέμβαση μόνο με τεχνικούς και οικονομικούς όρους. <br />Αυτά τα δύο προβλήματα, δηλαδή η πολυπλοκότητα του ζητήματος και η έλλειψη διαβούλευσης με εργαζομένους και καταναλωτές, δημιούργησαν ένα προβληματικό νομοσχέδιο, το οποίο δίνει μεν τη γενική εντύπωση ότι επιχειρεί να βάλει τάξη αλλά στην πραγματικότητα συμβάλλει στη δημιουργία μιας χαοτικής κατάστασης και θα το δούμε αν ψηφιστεί και αν εφαρμοστεί.<br />Αν αυτό το συνδυάσουμε με την έλλειψη ενός νόμου-πλαισίου για την εμπορία των αγροτικών προϊόντων, στον οποίο θα εντάσσονταν και οι λαϊκές αγορές, το στάσιμο και το πλανόδιο εμπόριο προϊόντων, αντιλαμβανόμαστε ότι η βιασύνη μπορεί να δημιουργήσει περισσότερα προβλήματα από όσα επιχειρεί να λύσει.<br />Παρενθετικά, σημειώνω για το κουβάρι που μπορεί να προκύψει. Πώς για παράδειγμα να ξεχωριστούν τα «farmers’ market» του κ. Τσαυτάρη, από τις ιδιωτικές υπαίθριες αγορές που νοικιάζουν πάγκους και πιθανώς να ενταχθούν στους οργανωμένους υποδοχείς δραστηριοτήτων και θα διαχωριστούν από τις λαϊκές ή τις αγορές βιολογικών προϊόντων; Σε ένα χρόνο ήρθαν τρία, ουσιαστικά, νομοσχέδια για τις λαϊκές αγορές. Η ασυντόνιστη πολυνομία πλέον μπορεί να γίνεται επικίνδυνη.<br />Για να κατανοήσουμε τη συνθετικότητα και τις ιδιαιτερότητες των προβλημάτων, κύριε συνάδελφε, θα αναφέρω μια σειρά από περιπτώσεις.<br />Ένα παράδειγμα είναι το εξής. Έχουν ερωτηθεί οι Περιφέρειες Αττικής και Θεσσαλονίκης, αν πράγματι μπορούν από την 1η Αυγούστου να ανταποκριθούν και να αναλάβουν τις αρμοδιότητες των καταργούμενων οργανισμών λαϊκών αγορών; Και αν όχι, τι θα συμβεί; Μπορεί η Περιφέρεια της Αττικής, να ασκεί εποπτεία διακοσίων εξήντα λαϊκών αγορών που υπάρχουν στο Λεκανοπέδιο, με ογδόντα δύο υπαλλήλους;<br />Δεύτερο παράδειγμα, άλλης τάξης. Σκεφτείτε εργαζόμενους στη βόρεια Ελλάδα, παραδείγματος χάριν στη Φλώρινα, με ενάμιση και δύο μήνες χιόνι, όπου δεν μπορεί να λειτουργήσει η λαϊκή αγορά. Ωστόσο, ο εργαζόμενος πρέπει να πληρώνει 980 ευρώ ασφαλιστικές εισφορές και με το νέο φορολογικό καθεστώς να φορολογηθεί με το 26% συν την προκαταβολή του φόρου που θα κληθεί να υποβάλει για το 2014. Είναι δυνατόν αυτός ο άνθρωπος, να εξασφαλίσει φορολογική ενημερότητα; Τι θα γίνει, λοιπόν; Θα τον πετάξουμε, τιμωρώντας τον, έξω από το επάγγελμα; <br />Τρίτο παράδειγμα. Σε μια μεγάλη λαϊκή αγορά, τοποθετούνται -για αυτούς που ξέρουν και επισκέπτονται τις λαϊκές αγορές- τα ψαράδικα εκεί που δεν ενοχλούν. Επίσης, τοποθετούνται σε διπλανό χώρο τα αυτοκίνητα με τα ψάρια που δεν ξεφορτώνονται. Πώς θα συμβεί αυτό αν ακολουθήσουμε τη λογική της τυφλής κλήρωσης;<br />Τέταρτο παράδειγμα. Υπάρχουν παραγωγοί, που παρουσιάζονται στις λαϊκές αγορές μόνο για λίγους μήνες το χρόνο, εξαιτίας της εποχικότητας των προϊόντων τους. Τι θα γίνει με τις θέσεις τους σε περίπτωση κλήρωσης;<br />Αντιλαμβάνεται κάποιος ότι η συνθετότητα και η ποικιλία των περιπτώσεων, δεν λύνεται με γενικευτικές λογικές λες και η Ελλάδα είναι Ολλανδία. Αν και -για όσους ξέρουν- και εκεί, στην Ολλανδία υπάρχουν πολλές, πλήθος αγορών και μάλιστα με τις δική τους ιδιαίτερη και σεβαστή οργάνωση.<br />Η ΔΗΜΑΡ επιφυλάχθηκε για την Ολομέλεια, ελπίζοντας ότι ώς τότε θα είχαμε από την πλευρά του Υπουργείου μια σειρά από ουσιαστικές βελτιώσεις. Τονίζουμε ότι ναι, μας ενδιαφέρει να αλλάξει η λειτουργία των λαϊκών και για το καλό των καταναλωτών και για το καλό των παραγωγών και των επαγγελματιών. Μας ενδιαφέρει να αλλάξει η λειτουργία των λαϊκών αγορών, όμως δεν είμαστε διατεθειμένοι να δεχθούμε ένα πλαίσιο που έρχεται πρόχειρα και βιαστικά χωρίς συζήτηση και όσο κάποιος το ψάχνει, καθημερινά ανακαλύπτει περισσότερα προβλήματα και περισσότερες δυσπραγίες.<br />Από την πρώτη συζήτηση στην επιτροπή, ο Υφυπουργός κ. Σκορδάς έδωσε κάποιες διευκρινήσεις για την κλήρωση των θέσεων σε παραγωγούς και πωλητές λαϊκών αγορών. Συμφώνησε η κλήρωση να γίνεται εφάπαξ και με το σύστημα της μετατόπισης κατ’ έτος. Για το διαχωρισμό των θέσεων στις λαϊκές αγορές είπε ότι ο διαχωρισμός υπάρχει και σήμερα και δεν τους ενοχλεί στις λαϊκές αγορές και ότι αυτό το πράγμα δεν εμπόδισε τον ανταγωνισμό.<br />Επίσης, για τα πρόστιμα μάλλον σήκωσε τους ώμους και είπε ότι δεν εισάγεται κάτι νέο αλλά ότι ακολουθεί ό,τι προβλέπει ο ισχύων ν.4147. Για την φορολογική και ασφαλιστική ενημερότητα για την ανανέωση της άδειας, άφησε ανοιχτό το ενδεχόμενο να υπάρξει πιθανώς κάποια μεταβατική περίοδος μέχρι τον Οκτώβριο και πιθανώς μια υποχρέωση φορολογικής ενημερότητας για την ανανέωση της άδειας. Για τις άδειες διαβεβαίωσε ότι δεν θα μειωθούν οι υφιστάμενες άδειες. Όσον αφορά τη διάρκεια των πανηγυριών, δήλωσε ότι παρατείνεται η διάρκειά τους -αν ο δήμος επιθυμεί- σε πέντε αντί τρεις ημέρες.<br />Η ΔΗΜΑΡ δεν είναι ικανοποιημένη με αυτές τις ρυθμίσεις. Δεν αλλάζουν επί της ουσίας τίποτα και δεν ξεκαθαρίζει το τοπίο. Για τα βασικά σημεία διαφωνίας, όπως φάνηκε και από την παρουσία των φορέων στην επιτροπή, η ΔΗΜΑΡ επισημαίνει. Πρώτον, η κλήρωση δεν είναι αναγκαστικά κακό και ισοπεδωτικό μέτρο. Μπορεί να υιοθετηθεί ένα μεικτό σύστημα, να υπάρχει κλήρωση -και μάλιστα με παρουσία δικαστικού- όμως με κριτήρια, όπως η αρχαιότητα και βεβαίως –κυρίως- η συχνότητα προσέλευσης.<br />Προσέξτε, κύριοι συνάδελφοι, είναι το ζήτημα κεντρικό. Κάποιοι παραγωγοί έρχονται στη λαϊκή για τέσσερις μήνες, επειδή έχουν προϊόντα μόνο για αυτούς τους μήνες αλλά προσμετρώνται στο συνολικό όγκο και έτσι βγαίνουν χαμένοι πότε εκείνοι, πότε οι σταθεροί. Άλλωστε, υπάρχουν παραδείγματα λαϊκών, όπου οι εργαζόμενοι δηλώνουν τη θέση που επιθυμούν και αν τη συγκεκριμένη θέση ζητούν περισσότεροι ή γίνεται κλήρωση ή με βάση κάποια κριτήρια, την παίρνει εκείνος που διαθέτει τα περισσότερα.<br />Δεύτερον, ο διαχωρισμός παραγωγών-επαγγελματιών, είναι ένα μέτρο που δεν προσφέρει ουσιαστικά τίποτε -άλλωστε, όντως η σχετική σήμανση ισχύει- και δεν βελτιώνει τον ανταγωνισμό. Προσέξτε, οι μόνοι έμποροι που δεν έχουν παραγωγούς ως ανταγωνιστές στις λαϊκές, είναι όσοι πουλούν μπανάνες και ανανάδες. <br />Όσο για το χωροταξικό διαχωρισμό εντός των ορίων της λαϊκής, να ταυτοποιηθούν δηλαδή οι θέσεις, ούτως ώστε από τη μία πλευρά να είναι οι παραγωγοί και από την άλλη πλευρά οι επαγγελματίες δεν εξυπηρετεί επί της ουσίας κάτι. Θα μπορούσε άλλωστε εύκολα να τακτοποιηθεί το ζήτημα είτε με το να ταυτοποιηθούν παραγωγοί και επαγγελματίες ανά οικοδομικό τετράγωνο είτε με το να τοποθετούνται απέναντι, στον ίδιο διάδρομο, δηλαδή  από τη μία πλευρά οι παραγωγοί και από την άλλη οι επαγγελματίες. <br />Τρίτον, πιστεύουμε ότι πρέπει να δεσμευτούν οι δήμοι, ώστε οι θέσεις και ο αριθμός των πάγκων να παραμείνουν σταθεροί για τρία χρόνια, εκτός και αν βρεθεί συναινετική λύση ανάμεσα στο δήμο και τους εργαζόμενους στη λαϊκή. <br />Τέταρτον, η τριμελής επιτροπή πρέπει να ανήκει στο δήμο και όχι στην περιφέρεια και πρέπει να υπάρξουν σαφή κριτήρια, ώστε να διασφαλίζονται διαφανείς και αντικειμενικές διαδικασίες για την έκδοση των σχετικών αδειών. Δεν πρέπει η έκδοση των αδειών να παραμείνει -όπως ξέρουμε ότι συχνά συμβαίνει- μία ακόμη ψηφίδα στο πελατειακό αλισβερίσι. <br />Πέμπτον, πρέπει επιτέλους να τεθεί νέο ωράριο λειτουργίας των λαϊκών. Ενδεικτικά αναφέρω ως παράδειγμα να είναι από τις 10.00 έως τις 16.00, ώστε να προλαβαίνουν οι ίδιοι οι εργαζόμενοι στις λαϊκές να κάνουν κι αυτοί τα ψώνια τους  και να έχουν καλύτερες συνθήκες από την αϋπνία και την κούραση που έχουν σαν μόνιμο σύντροφο αυτοί οι άνθρωποι. <br />Έκτον, ο παραγωγός και ο επαγγελματίας, πρέπει να μπορεί να μεταφέρει το εμπόρευμά του σε λαϊκές όχι μέσα στην περιφέρεια ή μόνο στις όμορες στην έδρα του αντιπεριφέρειες. Είναι προτιμότερο να οριστεί συγκεκριμένη χιλιομετρική απόσταση. Φυσικά αυτό δεν θα ισχύει για τα νησιά και για την Κρήτη. <br />Όσον αφορά τα πρόστιμα και τις εξοντωτικές ποινές, βεβαίως, πρέπει να ακολουθήσουν -όπως λέγεται- τον ισχύοντα ν.4147 αλλά με μία διευκρίνιση -θα δώσω ένα παράδειγμα- το πρόστιμο να τίθεται επί της παράνομης ποσότητας και επί του είδους αυτής. <br />Για παράδειγμα, έστω ότι συλλαμβάνεται ένας παραγωγός, ο οποίος εκτός των άλλων ειδών, πουλάει παντζάρια που δεν τα έχει δηλώσει στον ΟΣΔΕ. Για το συγκεκριμένο είδος, λοιπόν, και τη συγκεκριμένη ποσότητα να μπαίνει πρόστιμο δέκα φορές πάνω από την τιμή που πουλά -για τη συγκεκριμένη, όμως, ποσότητα και το συγκεκριμένο είδος και όχι για όλο τον πάγκο του. <br />Φυσικά, δεν είναι δυνατόν για ένα μικροπαράπτωμα να κόβεις το κεφάλι του άλλου και μάλιστα να τον βάζεις φυλακή και να του αφαιρείς και την άδεια, να του κόβεις το επάγγελμα. <br />Η ημέρα, επίσης, που θα γίνεται η λαϊκή σε κάθε δήμο, πρέπει να καθορίζεται από την περιφέρεια σε συνεννόηση με τους εργαζόμενους και τους παραγωγούς στις λαϊκές. Γιατί οι όμοροι δήμοι, καθώς και οι όμορες αντιπεριφέρειες, μπορεί να μη συντονιστούν κι έτσι ουσιαστικά να αποκλείονται παραγωγοί και εργαζόμενοι από το να μετέχουν σε συγκεκριμένες μέρες σε συγκεκριμένες λαϊκές αγορές, έστω και αν ανήκουν στην ίδια περιφέρεια. <br />Επειδή, λοιπόν, δεν είμαστε ικανοποιημένοι ούτε από το χρόνο της διαβούλευσης ούτε από τις «λύσεις» που προωθούνται, οι οποίες παραβλέπουν και τις ιδιαιτερότητες των ελληνικών λαϊκών και τις ελληνικές τοπικές ιδιομορφίες, δεν είμαστε ικανοποιημένοι ούτε από την πολυνομία που διαμορφώνεται γύρω από το εμπόριο των αγροτικών προϊόντων ούτε τελικά από τις ρυθμίσεις, θεωρούμε ότι θα έπρεπε το νομοσχέδιο να αποσυρθεί, να συζητηθεί ανετότερα και να έρθει ένας πλήρης νόμος-πλαίσιο, ο οποίος να δίνει πραγματικές λύσεις.<br />Προφανώς θα καταψηφίσουμε επί της αρχής το νομοσχέδιο.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Ψύρρα. <br />Τον λόγο έχει ο ειδικός αγορητής του Κομμουνιστικού Κόμματος της Ελλάδας κ. Χρήστος Κατσώτης.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κυρία Πρόεδρε. <br />Κύριε Υπουργέ, έξω είναι οι παραγωγοί, οι επαγγελματίες και είναι ακόμη περισσότεροι από ό,τι προχθές. Διαδηλώνουν ενάντια στο σχέδιο νόμου, που οι ίδιοι γνωρίζουν ότι θα τους εκτοπίσει. <br />Το ΚΚΕ χωρίς καμμία επιφύλαξη πήρε σαφή θέση ενάντια στο σχέδιο νόμου, ενάντια σε αυτούς που έρχεται να υπηρετήσει. <br />Το ΚΚΕ, στηρίζει με όλες του τις δυνάμεις τους παραγωγούς, τους επαγγελματίες των λαϊκών αγορών και τους μικροπωλητές. <br />Πρόκειται για ένα σχέδιο νόμου που έχει προτείνει ο ΟΟΣΑ με την ονομαζόμενη «εργαλειοθήκη» και οδηγεί τη συγκέντρωση της επιχειρηματικής «πίτας» και των κερδών στις πολυεθνικές, στους επιχειρηματικούς ομίλους, καταστρέφοντας τους αυτοαπασχολούμενους και τους μικροπαραγωγούς. <br />Ήταν εξάλλου αποκαλυπτικός ο κ. Σκορδάς για το ποιον υπηρετεί το σχέδιο νόμου. Ο κ. Σκορδάς είπε στην επιτροπή ότι η Εθνική Συνομοσπονδία Ελληνικού Εμπορίου και το Επιμελητήριο, ζήτησαν ακόμη και την πλήρη κατάργηση του υπαίθριου εμπορίου. Βάζει μπροστά την ΕΣΕΕ για να ικανοποιήσει τις απαιτήσεις των πολυεθνικών των τροφίμων που θέλουν και αυτό το μερίδιο της αγοράς των μικροπαραγωγών και των μικροπωλητών, των μικροεπαγγελματιών πωλητών στις λαϊκές. <br />Ναι, οι ελευθερίες της Ευρωπαϊκής Ένωσης, όπως η κίνηση των κεφαλαίων, των εμπορευμάτων, των υπηρεσιών και των εργαζομένων αλλά και οι όποιοι περιορισμοί υπηρετούν συγκεκριμένες επιλογές του καπιταλιστικού δρόμου ανάπτυξης. Αυτός ο δρόμος απαιτεί τις ελευθερίες αλλά και τους περιορισμούς, επίσης, που νομοθετείτε. <br />Οι ελευθερίες δεν αφορούν άλλους αλλά τους επιχειρηματικούς ομίλους, τα μονοπώλια και οι περιορισμοί αφορούν τους αυτοαπασχολούμενους, τους πλανόδιους μικροπωλητές, τους παραγωγούς και τους πωλητές των λαϊκών αγορών. Αυτή είναι όλη η πολιτική που εφαρμόζεται κι η οποία είναι σύμφωνη βέβαια και με τις κατευθύνσεις της Ευρωπαϊκής Ένωσης και τις προσαρμογές στην «εργαλειοθήκη», όπως δηλώνετε. Είναι απαίτηση των μονοπωλιακών ομίλων. <br />Το ΚΚΕ, με αφορμή αυτό το νομοσχέδιο, θέλει να τονίσει ξανά ότι η Ευρωπαϊκή Ένωση είναι εχθρική για την πλειοψηφία του λαού μας. Η ενίσχυση του ΚΚΕ στις ευρωεκλογές, είναι αυτό που απαντά στον πόλεμο ενάντια στο λαό, που μπορεί να συμβάλει στην ανασύνταξη του εργατικού κινήματος, να ανοίξει το δρόμο για βαθιές αλλαγές προς όφελος του λαού. <br />Ο κ. Χατζηδάκης, αρέσκεται να λέει ότι οτιδήποτε καινούργιο φοβίζει. Μάλιστα στη συνεδρίαση, όπως και στα μέσα μαζικής ενημέρωσης, για να μπορέσει να επιχειρηματολογήσει πάνω σε αυτό, αναφέρθηκε στο προηγούμενο νομοσχέδιο για την κυριακάτικη αργία και είπε «να, εδώ μας ακολουθούν και οι σοσιαλδημοκράτες της Γαλλίας, οι οποίοι δεν έχουν νομοθετήσει την απασχόληση τις Κυριακές και τώρα, εκεί ο αρμόδιος Υπουργός Τουρισμού μάς ακολουθεί». Ο κύριος Υπουργός είπε ότι και η Γαλλία θα πρέπει να «ανοίξει» τις Κυριακές. <br />Σας είπα, κύριε Υπουργέ, και στη συνεδρίαση ότι δεν μας εκπλήσσει αυτή η ταύτιση των απόψεων των δικών σας με τους σοσιαλδημοκράτες. Κι εκεί έχουν κυβερνήσει μαζί κι εδώ μαζί κυβερνάτε και ταυτίζεστε ακόμα και σε αυτό το σχέδιο νόμου αλλά και σε όλα τα προηγούμενα που πέρασαν και υλοποιούν κατευθύνσεις της Ευρωπαϊκής Ένωσης, επιλογές του μεγάλου κεφαλαίου. Και όπως όλοι ξέρουμε, όλη η κρίση περνά σαν οδοστρωτήρας πάνω από τη ζωή του ίδιου του λαού μας. <br />Εκφράσατε, κύριε Χατζηδάκη, την έκπληξή σας για την απεργία των λαϊκατζήδων. Τι περιμένατε, δηλαδή; Περιμένατε ότι δεν θα σας πάρει χαμπάρι όλος αυτός ο κόσμος που βγάζει το μεροκάματό του κάτω από δύσκολες συνθήκες στις λαϊκές; Περιμένατε ότι δεν θα πάρουν χαμπάρι ότι αυτοί εκτοπίζονται προς όφελος των πολυεθνικών, των αλυσίδων των τροφίμων; <br />Εδώ, πρέπει να απολογηθούν κι όλοι αυτοί που κρατούν επιφύλαξη γι’ αυτό το σχέδιο νόμου και κάνουν πως δεν καταλαβαίνουν ποιον υπηρετεί, πράγματι, αυτό το σχέδιο νόμου. <br />Σε ό,τι μας αφορά, εμείς είπαμε ότι οι παραγωγοί κι οι επαγγελματίες που είναι στο δρόμο έχουν δίκιο. Κι είναι στο δρόμο όλοι οι παραγωγοί και οι επαγγελματίες, κύριε Χατζηδάκη κι αυτοί που είναι στην πρώτη θέση κι αυτοί που είναι στη μεσαία θέση και αυτοί που είναι στην τελευταία θέση. Διότι, εδώ, προβάλλεται το επιχείρημα «μα υπάρχουν παθογένειες». Μα εδώ ο άλλος πήρε τη θέση. Την κατέλαβε με το ζόρι; Είπε ο κ. Βλάχος ότι υπάρχουν μόρια και σήμερα. <br />Εσείς, λοιπόν, τι θέλετε τώρα; Θέλετε να αλλάξετε το καθεστώς. Όμως, σας λέμε ότι έξω είναι όλοι οι παραγωγοί, όλοι οι επαγγελματίες, ανεξάρτητα από τη θέση που κατέχουν στις λαϊκές αγορές. <br />Χρησιμοποίησε ο κ. Σκορδάς το επιχείρημα για το παρεμπόριο και εμείς λέμε ότι το κεφάλαιο είναι αυτό που επιλέγει πως θα διαθέτει τα προϊόντα του. Μέχρι προχθές έπαιρνε κάποιος τους μετανάστες με ένα σεντόνι στην πλάτη και έλεγε «Πουλήστε τα εμπορεύματά μου». Οι πολυεθνικές είναι αυτές που έκαναν αθρόες εισαγωγές εμπορευμάτων από άλλες χώρες και τα διακινούσαν στη χώρα μας. Εσείς βέβαια τότε, επειδή, πράγματι, εξυπηρετούνταν οι ανάγκες των πολυεθνικών, δεν κάνατε τίποτα. Σήμερα πάλι το κεφάλαιο, πάλι αυτές οι πολυεθνικές θέλουν να αλλάξουν τον τρόπο, θέλουν να ελέγξουν όλη αυτήν τη διαδικασία. Και εσείς πάλι υλοποιείτε αυτές τις επιλογές τους και προβάλλετε σήμερα την ανάγκη το στεγασμένο εμπόριο να ενισχυθεί.<br />Το νομοσχέδιο παρουσιάζεται ότι εκσυγχρονίζει τη νομοθεσία των λαϊκών αγορών, του υπαίθριου εμπορίου, όμως αυτός ο εκσυγχρονισμός είναι στην ίδια κατεύθυνση της παράδοσης του μεγαλύτερου μεριδίου και αυτής της αγοράς των λαϊκών, όπου προσφεύγουν τα λαϊκά στρώματα επειδή βρίσκουν ποιοτικά και φτηνά προϊόντα, στα μεγάλα επιχειρηματικά συμφέροντα. Πρόκειται για την εξόντωση του μεγαλύτερου μέρους από αυτούς που σήμερα βγάζουν, όπως είπαμε, ένα μεροκάματο.<br />Προβλέπει δε το σχέδιο νόμου την κλήρωση, να γίνεται κλήρωση κάθε χρόνο, έτσι ώστε να δίνονται οι άδειες στις λαϊκές αγορές και όπου τύχει στον καθένα. Λαχείο είναι, όπου πέσει δηλαδή. Η ζωή αυτών των ανθρώπων θα γίνει λαχείο και όποιος κερδίσει! Τι λέτε; Λέτε  ότι αυτό είναι ένα δίκαιο σύστημα. Ξέρετε πολύ καλά ότι ο παραγωγός, ο επαγγελματίας, χρόνια στην λαϊκή έχει μία σταθερή πελατεία, γνωρίζει ο ένας τον άλλο και σήμερα εσείς λέτε «Όχι, αυτό δεν θα ισχύσει, θα είναι ο παραγωγός ή ο επαγγελματίας σε όποια θέση κληρωθεί και θα ψάξει ο πελάτης να τον βρει για να πάρει τα προϊόντα όταν θα πάει στη λαϊκή». <br />Βέβαια στην επιτροπή υπήρξαν και άλλες σκέψεις, όπως η κλήρωση να γίνεται μία φορά και μετά να αλλάζει κυκλικά κάθε χρόνο. Αυτός που είναι στη μία θέση να πάει στη δεύτερη. Όμως ειπώθηκε στην επιτροπή μέχρι τώρα τουλάχιστον, από πολλές τροπολογίες που έχουν κατατεθεί -και υπουργικές και άλλες- ότι κάτι τέτοιο δεν προκύπτει, παρ’ όλο που και ο εισηγητής της Νέας Δημοκρατίας πάνω σε αυτό έχει εκφράσει την αντίθεσή του, στην απλή κλήρωση, δηλαδή, και ζητά κι εκείνος μία σταθερότητα των επαγγελματιών και των παραγωγών. <br />Το νομοσχέδιο, ορίζει το διαχωρισμό των επαγγελματιών πωλητών από τους αγροτοπαραγωγούς, κάτι το οποίο δεν το επιθυμούν και οι ίδιοι και γι’ αυτό και είναι έξω. Και οι ίδιοι διαδηλώνουν από κοινού, χέρι-χέρι, παραγωγοί και επαγγελματίες, ενάντια στο σχέδιο νόμου. Δεν έχουν αντιθέσεις, δεν είναι τσακωμένοι, δεν ανταγωνίζεται ο ένας τον άλλο, δεν συγκρούονται στις λαϊκές. Όμως εσείς τους θέλετε χωριστά και λέτε ότι αυτός ο διαχωρισμός θα ενισχύσει τον παραγωγό. Οι ίδιοι οι παραγωγοί σάς λένε «Όχι, ευχαριστούμε, δεν θέλουμε, γιατί αυτό το μέτρο θα μας καταστρέψει» και όμως, εσείς λέτε «Όχι, αυτό θα γίνει, γιατί εμείς θέλουμε να σας ενισχύσουμε». Μα ποιον κοροϊδεύετε; Ποιον «δουλεύετε»; Το μεγαλέμπορα θέλετε να ενισχύσετε, αυτόν που θα έχει τους πάγκους και θα έχει φτηνούς εργαζόμενους των 300 ευρώ, για να πουλά τα εμπορεύματά του από τη μεγάλη παραγωγή που θα έχει στις λαϊκές.<br />Γελάτε, κύριε Χατζηδάκη,…</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Τι να κάνω;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Πείστε τους παραγωγούς που είναι έξω. Εντάξει, εμείς είμαστε κακοπροαίρετοι απέναντί σας αλλά πείστε τους παραγωγούς που είναι έξω. Και είναι χιλιάδες έξω.<br />Λέτε, λοιπόν, ότι οι άδειες θα δίνονται με την προϋπόθεση της ασφαλιστικής και φορολογικής ενημερότητας.<br />Σας είπαμε και στην επιτροπή ότι πολλοί από αυτούς τους μικροπαραγωγούς, τους μικροεπαγγελματίες δεν είναι μπαταχτσήδες. Δεν είπαν ξαφνικά «δεν πληρώνουμε το ασφαλιστικό μας ταμείο για να κερδίσουμε περισσότερα είτε αυτός είναι ο ΟΑΕΕ είτε ο ΟΓΑ». Δεν μπορούν. Είναι ανασφάλιστοι, κινδυνεύουν να πεθάνουν, να μην πάνε στον γιατρό, να μην έχουν το φάρμακο, γιατί δεν μπορούν να πληρώνουν κάθε μήνα στον ΟΑΕΕ αυτήν την ασφαλιστική εισφορά.<br />Αυτό το γνωρίζετε. Δεν είναι οι μόνοι. Μιλάμε για τριακόσιες εβδομήντα χιλιάδες μικρούς αυτοαπασχολουμένους, που δεν μπορούν να πληρώσουν το ασφαλιστικό τους ταμείο, οι ανασφάλιστοι είναι πάρα πολλοί και εσείς εδώ συζητάτε και μέτρα για το πως θα εξασφαλίσουμε την ασφάλιση όλων αυτών των ανθρώπων. Εδώ όμως τι τους λέτε; Λέτε «θα σας αφαιρέσουμε την άδεια, δεν θα έχετε δουλειά. Προϋπόθεση, λοιπόν, για να έχετε δουλειά, είναι να πληρώσετε ό,τι χρωστάτε στα ασφαλιστικά ταμεία».<br />Σας είπαμε και σας ζητήσαμε να αποσυνδεθεί η χορήγηση ή ανανέωση της άδειας από την ασφαλιστική ή φορολογική ενημερότητα. Είναι άλλο πράγμα αν το ασφαλιστικό ταμείο βεβαιώσει τις εισφορές και τις διεκδικήσει, τις ζητήσει από τον αυτοαπασχολούμενο και άλλο πράγμα αν η εφορία διεκδικήσει τον φόρο από τον ίδιο τον αυτοαπασχολούμενο. Όμως, δεν μπορείτε να τους στερήσετε τη δουλειά. Και εσείς τους στερείτε τη δουλειά με αυτό που κάνετε, να απαιτείτε την ασφαλιστική και φορολογική ενημερότητα.<br /><br />Στην επιτροπή, προτάθηκε αυτό να πάει το 2016, γιατί ο νόμος του Υπουργείου Εργασίας, προβλέπει να ισχύσει αυτόν τον Οκτώβριο και εσείς, βέβαια, προσαρμόζεστε με βάση το νόμο του Υπουργείου Εργασίας. Είπε ο κ. Σκορδάς «συνεχίζουμε τον διάλογο με το Υπουργείο Εργασίας». Ωστόσο, σήμερα θα το ψηφίσετε, θα ισχύσει, ο διάλογος θα πάει περίπατο και ο κόσμος θα χάσει τη δουλειά του μετά τον Οκτώβρη, αφού δεν θα έχει φορολογική και ασφαλιστική ενημερότητα.<br />Δίνετε τη δυνατότητα στους δήμους, να αποφασίζουν για τον ανώτερο αριθμό θέσεων όλων των λαϊκών αγορών που λειτουργούν στη δική τους αρμοδιότητα.<br />Πείτε μου, αλήθεια, εάν ένας δήμος αποφασίσει αντί για τριακόσιες θέσεις να δώσει διακόσιες, οι υπόλοιποι πού θα πάνε, κύριε Υπουργέ; Δεν απαντήσατε. Αυτούς τους υπόλοιπους εκατό μικροπαραγωγούς και μικροεπαγγελματίες τι θα τους κάνετε; Θα τους αφήσετε άνεργους προφανώς.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Το εξήγησε ο κ. Σκορδάς στην επιτροπή.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Όχι. Μα δεν προβλέπεται κάτι. Είπε ο κ. Σκορδάς στην επιτροπή «θα δούμε τον ανώτερο αριθμό, να διασφαλίσουμε αυτόν που είναι σήμερα». Ωστόσο, μέχρι τώρα δεν έχετε φέρει τίποτα που να διασφαλίζει πράγματι αυτόν τον αριθμό, για να έχουν οι εργαζόμενοι αυτοαπασχολούμενοι μικροπαραγωγοί τη δουλειά τους και μετά από αυτό το σχέδιο νόμου.<br /> <br />Σε μισό λεπτό ολοκληρώνω, κύριε Πρόεδρε.<br />Επίσης, υπάρχει το ζήτημα με τα πρόστιμα, τα οποία είναι εξοντωτικά. Απαιτείται μέχρι και 5.000 άμεση καταβολή, φυλάκιση έως και τρία χρόνια, στέρηση πολιτικών δικαιωμάτων και όλα αυτά, όταν εδώ, από το ίδιο το νομοσχέδιο του Υπουργείου Αγροτικής Ανάπτυξης για τις αλυσίδες των σούπερ-μάρκετ, για τις πολυεθνικές δεν πάτε στα πρόστιμα αλλά πάτε σε σύσταση και μάλιστα τρεις φορές. Εκεί πάτε σε σύσταση, λοιπόν, ενώ εδώ πάτε κατευθείαν στον μικροπαραγωγό, στον μικροεπαγγελματία και του λέτε 5.000 αμέσως, έως και 15.000 πρόστιμο και τρία χρόνια φυλακή και στέρηση των πολιτικών του δικαιωμάτων! Ε, λοιπόν, εδώ φαίνεται καθαρά ποιον υπηρετείτε με αυτήν τη στάση σας. <br />Όσον αφορά τους βιοκαλλιεργητές, οι ίδιοι που κάνουν τη βιοκαλλιέργεια, είναι σαν να σας λένε «ευχαριστούμε αλλά δεν θέλουμε να πάμε στις λαϊκές, το προϊόν μας είναι διαφορετικό, πάμε αλλού τα απογεύματα, δεν θέλουμε να είμαστε στις λαϊκές».<br /><br />Εσείς λέτε, «Όχι, θα πάτε εκεί, μαζί με τους άλλους παραγωγούς που έχουν τη συμβατική καλλιέργεια, για να μπορέσετε να αυξήσετε την πελατεία σας». Οι ίδιοι σας λένε, «Δεν θέλουμε να αυξήσουμε την πελατεία μας, σας ευχαριστούμε». Κι εσείς τους λέτε, «Όχι θα πάτε εκεί».<br />Οι ίδιοι γνωρίζουν, κύριε Υπουργέ -γι’ αυτό και αντιδρούν- ότι αν πάνε στις λαϊκές, θα καταστραφούν οι βιοκαλλιεργητές, γιατί δεν θα στηριχτούν παραπέρα. <br /><br />Τελειώνω, κύριε Πρόεδρε, με το πλανόδιο εμπόριο. <br />Είπατε ότι θα μειώσετε τις μέρες για τα πανηγύρια από επτά σε μια έως τρεις. Τώρα λέτε μέχρι πέντε. Ουσιαστικά, στερείτε από όλους αυτούς τους πλανόδιους πωλητές τη δυνατότητα να έχουν μεροκάματο έστω αυτές τις μέρες που είχαν τώρα όλο το χρόνο. Οι ίδιοι λένε ότι με το σχέδιο νόμου θα  τους στερήσετε εισόδημά εκατόν τριάντα ημερών.</speech><speech by="#s175"><from>ΠΡΟΕΔΡΕΥΩΝ</from> Συντομεύετε, κύριε συνάδελφε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Όσον αφορά την κατάργηση των Οργανισμών των Λαϊκών Αγορών της Αττικής και της Θεσσαλονίκης -ήδη αρπάξατε την ευκαιρία που σας έδωσε το ΠΑΣΟΚ και τους καταργείτε- είμαστε κάθετα αντίθετοι. Βεβαίως, έχετε το επιχείρημα, «Τι θα τα κάνουμε τα διοικητικά συμβούλια;».</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Όμως, δεν είναι αυτό το θέμα, κύριε Υπουργέ. Το θέμα είναι ότι μέχρι τώρα συμμετείχαν οι παραγωγοί, συμμετείχαν οι μικροεπαγγελματίες. <br /><br />Τώρα δεν θα έχουν καμμία συμμετοχή και τα προβλήματά τους θα είναι πολύ πιο οξυμένα και οι λύσεις θα είναι αυτές που θέλει συνολικά το Υπουργείο και το μεγάλο κεφάλαιο. <br />Και βέβαια, οι τροπολογίες του Υπουργείου Παιδείας -που αποτελούν ένα ολόκληρο σχέδιο νόμου- του Υπουργείου Δικαιοσύνης και Υγείας, είναι απαράδεκτο να έρχονται σε ένα τέτοιο σχέδιο νόμου και να απαιτείτε εδώ, για εκατόν πενήντα σελίδες να έρθουμε να πούμε τη γνώμη μας.  <br />Ευχαριστώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα πέντε μαθητές και μαθήτριες και τέσσερις εκπαιδευτικοί-συνοδοί τους από το 7ο Γυμνάσιο Ξάνθης.<br /> Η Βουλή τούς καλωσορίζει.<br /><br />Τον λόγο έχει ο κ. Πάρις Μουτσινάς, ειδικός αγορητής των Ανεξάρτητων Δημοκρατικών Βουλευτών.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Ευχαριστώ, κύριε Πρόεδρε. <br />Κατ’ αρχάς, θα ήθελα να ευχηθώ καλό μήνα σε όλους. <br />Κύριοι Υπουργοί, το τελευταίο διάστημα -ιδιαίτερα τον τελευταίο μήνα- αλλά γενικότερα μετά το 2009, έχει υπάρξει μια βιομηχανία νομοσχεδίων, μια πολυνομία. Το επόμενο διάστημα, η χώρα θα έχει εφαρμοστικούς νόμους και διατάξεις περί τις τετρακόσιες. Κι ένα τσουνάμι από διάφορες διατάξεις αντιλαϊκές και αντικοινωνικές θα ενσκήψουν πάνω στην κοινωνία και θα δημιουργήσουν -ήδη δημιουργούν- τεράστια προβλήματα. «Το μνημόνιο τελείωσε, ζήτω το μνημόνιο». Αυτή είναι η φράση που αρμόζει σε αυτήν την περίπτωση.<br />Εφαρμόζονται τα μνημόνια που έχουν υπάρξει κατά το χειρότερο τρόπο και βυσσοδομούν το μέλλον της χώρας και του λαού. Διανύουμε έξι συναπτά χρόνια κρίσης πολύπλευρης και πολύ βαθιάς, με μια κυβερνητική πολιτική ιδιαίτερα καταστροφική, που επικαλούμενη την κρίση, εφάρμοσε αντικοινωνικά συστήματα και νόμους τα οποία δημιουργούν απροσδιόριστα προβλήματα. Η κρίση αυτή, ήρθε σαν αποτέλεσμα της ανυπαρξίας ενός εθνικού στρατηγικού σχεδίου ανάπτυξης, της πελατειακής λειτουργίας του κράτους και του πολιτικού συστήματος, της κυριαρχίας της παραοικονομίας και της διαπλοκής αλλά και μιας εκτεταμένης φοροδιαφυγής. <br />Τι έγινε όλα αυτά τα χρόνια, κύριοι Υπουργοί, για να θεραπευθούν αυτές οι αιτίες που μας έφεραν ως εδώ, στην κρίση; Καμμία μεταρρύθμιση σοβαρή δεν έχει συντελεστεί σε κάποιο από αυτά τα επίπεδα. Αντίθετα, έχουν εφαρμοστεί σκληροί αντιλαϊκοί,  αντιασφαλιστικοί και αντεργατικοί νόμοι -έχει καταργηθεί ακόμα και το ευρωπαϊκό κεκτημένο στους εργαζόμενους- τα οποία είναι καταστροφικά. <br />Τα «αυτονόητα» που έλεγε ο κ. Γεώργιος Παπανδρέου το 2009 ότι θα εφαρμοστούν στη χώρα, αυτά δηλαδή, που χρειάζονται για να λυθούν τα χρόνια προβλήματα και οι παθογένειες του κράτους και του πολιτικού συστήματος, παραμένουν παθογένειες και νοσηρά φαινόμενα. <br />Αντ’ αυτών έχουμε οριζόντια αντιλαϊκά μέτρα. Και αντί να έχουμε μια σοβαρή δουλειά σε μια άλλη κατεύθυνση, έχουμε μια βαθιά αντιλαϊκή πολιτική, που εφαρμόζεται με επιδερμική αντιμετώπιση των σοβαρών προβλημάτων της χώρας. <br />Αυτές τις μέρες συζητούνται τρία -θα έλεγα- σοβαρά νομοσχέδια. Το ένα είναι  το καινούργιο μνημόνιο -θα έλεγα- το οποίο έρχεται για οκτώ δισεκατομμύρια την επόμενη εβδομάδα. Υπάρχει ένα άλλο νομοσχέδιο που συζητείται στην Επιτροπή Παραγωγής και Εμπορίου, το οποίο αφορά -για να σας δώσω ένα παράδειγμα του πώς αντιμετωπίζονται τα προβλήματα- την αδειοδότηση οικονομικών δραστηριοτήτων και επενδύσεων, που είναι ιδιαίτερα σημαντικό και μπορεί να γίνει με μια δήλωση σε μια υπηρεσία. Θα βρεθεί σίγουρα η υπηρεσία και θα γίνει αυτή η δήλωση έτσι που να πάρει γρήγορα ο επιχειρηματίας την άδεια. <br />Από εκεί και πέρα, όμως, όπως λειτουργεί σήμερα το κράτος, με τα μέτρα που έχουν παρθεί -και είναι σε χειρότερη κατάσταση από πριν- με τις διαθεσιμότητες, τις απολύσεις κλπ. και την απογοήτευση των υπαλλήλων, καταλαβαίνετε πόσο δύσκολο θα είναι να επιλυθούν τα χρόνια προβλήματα και ο επιχειρηματίας να πάρει τις ανάλογες άδειες από την Αρχαιολογία, το Δασαρχείο και από μια σειρά υπηρεσίες και τι επιπτώσεις θα έχει αυτό μετά.<br />Αυτά είναι τα σοβαρά προβλήματα που πρέπει να δούμε. Η Κυβέρνηση, όμως, αδυνατεί να τα αντιμετωπίσει, γιατί είναι εθισμένη σε μια εύκολη πολιτική αντιμετώπισης κρίσεων όπως την επιτάσσουν οι ξένοι δανειστές. Οι ξένοι δανειστές, καλά κάνουν και θέλουν να εισπράξουν άμεσα -με μια βραχυπρόθεσμη και εξοντωτική πολιτική- τα δάνειά τους. Εμείς, όμως, έχουμε εθνική στρατηγική για την αντιμετώπιση της κρίσης; Όχι. Έξι χρόνια και ούτε μια σοβαρή μεταρρύθμιση.<br />Σε αυτό το πολιτικό περιβάλλον ερχόμαστε σήμερα να συζητήσουμε, κύριοι Υπουργοί, το παρόν νομοσχέδιο με τίτλο: «Άσκηση εμπορικών δραστηριοτήτων εκτός καταστημάτων», όπου η «Αχίλλειος πτέρνα» αναδεικνύεται από την αρχή -όπως αναφέραμε και στην επιτροπή- η ανύπαρκτη διαβούλευση που ακυρώνει την αμοιβαία εμπιστοσύνη ανάμεσα στα δύο μέρη, στους φορείς και την Κυβέρνηση. Έτσι, όμως, δεν μπορεί να υπάρξει νομοθετική πολιτική. <br />Η Κυβέρνηση κατατρέχεται, δυστυχώς, από το σύνδρομο της υπεροψίας του πρωτογενούς πλεονάσματος και της εξόδου της χώρας στις αγορές, στοιχεία μεν αξιοποιήσιμα για τη δημιουργία ψυχολογικού κλίματος και εντυπώσεων αλλά δεν είναι παρά στοιχεία μιας εικονικής πραγματικότητας, γιατί οι πραγματικοί οικονομικοί δείκτες που αφορούν το ΑΕΠ, το δημόσιο χρέος, την ανεργία, δυστυχώς έχουν ανέβει πάρα πολύ. Η ανεργία έχει φτάσει το 60%. Αυτό είναι σίγουρα καταστρεπτικό και δεν δημιουργεί καμμία προοπτική. Η ανάπτυξη δεν έχει κάνει εκκίνηση και την περιμένουμε. Δεν ξέρω από πού θα έρθει και πώς θα έρθει. Ενδεχομένως, έρχεται σαν το Χριστό των Βαΐων πάνω στο γαϊδουράκι. Θα δούμε.<br />Όλα αυτά επιβάλλουν μια συνεργασία και μια σοβαρή δουλειά, την οποία δεν την βλέπουμε ούτε σήμερα, σε αυτό το νομοσχέδιο. Ενώ πρόκειται για ένα  σοβαρό θέμα, για την αντιμετώπιση του υπαίθριου εμπορίου και των λαϊκών αγορών, θα μπορούσε πολύ εύκολα να αντιμετωπιστεί, διότι είναι πολύ ήπιο σε δυσκολία από ό,τι άλλα νομοσχέδια. Ακόμα και αυτό, όμως, αδυνατείτε κυβερνητικά να το αντιμετωπίσετε, με αποτέλεσμα να έχουμε ξεσηκώσει τον κόσμο εναντίον μας. <br />Εγώ θα έλεγα ότι έχει και κάποιες θετικές διατάξεις. Και αυτές, όμως, χάνονται μέσα σε αυτό το κλίμα. <br />Αυτή η κατάσταση, είναι αποτέλεσμα του προσανατολισμού της Κυβέρνησης στην εξυπηρέτηση των μεγάλων συμφερόντων, των πολυεθνικών επιχειρήσεων και πολυκαταστημάτων.<br />Κύριοι Υπουργοί, κοιτάτε με τα δύο μάτια προς εκεί. Έχετε σαφείς διατάξεις - φωτογραφικές διατάξεις άλλες φορές- εξυπηρετώντας αυτούς τους πολύ λίγους, οι οποίοι τελικά είναι αυτοί που επωφελούνται τα μέγιστα από την κρίση -υπάρχει μια συντριπτική αναδιανομή εισοδήματος εναντίον των λαϊκών στρωμάτων- και από την άλλη η κοινωνία είναι στο περιθώριο. <br />Για παράδειγμα, σήμερα η Κυβέρνηση προτιμά να εφαρμόζει την εργαλειοθήκη του ΟΟΣΑ, αντί να συνδιαμορφώνει ένα πραγματικά βασανιστικό πλαίσιο για τη λειτουργία των λαϊκών αγορών και του υπαίθριου εμπορίου μαζί με τους αρμόδιους φορείς. Εδώ είναι το μεγάλο στοίχημα. Εδώ είναι το δύσκολο και πρέπει να το πετύχουμε. <br />Εγώ δεν λέω ότι οι φορείς έχουν δίκιο. Δεν θα κάνω εύκολο λαϊκισμό. Όμως θεωρώ, ότι ουδέποτε η Κυβέρνηση έκανε μια σοβαρή προσέγγιση, μια οργανωμένη, αποτελεσματική διαβούλευση με αυτούς τους φορείς προς όφελος των παραγωγών και των καταναλωτών.<br />Αν είχαμε αυτό το πλέγμα, αυτόν τον προσανατολισμό, θα είχαμε ωφελήσει τα μέγιστα την κοινωνία ακόμα και μέσα από δυσκολίες, ακόμα και μέσα από συγκρούσεις. Και αν η Κυβέρνηση είχε τέτοιο προσανατολισμό, θα ήμασταν εμείς οι Βουλευτές εδώ πέρα πραγματικά για να πούμε τα σωστά. <br />Μας δίνεται η εντύπωση ότι η Κυβέρνηση επιδιώκει με το νομοσχέδιο, με το άρθρο 5, τη μείωση των θέσεων των λαϊκών αγορών, αφού η απόφαση του δήμου εγκρίνεται από τον περιφερειάρχη. Είναι εύκολο, δηλαδή, να μειωθούν οι θέσεις των λαϊκών αγορών με αυτόν τον τρόπο απ’ ό,τι με το περιφερειακό συμβούλιο που εμείς προτείνουμε. <br />Επιπλέον, η Κυβέρνηση προτίμησε την κλήρωση. Τώρα φαίνεται ότι ακολουθεί και την πρόταση που κάναμε εμείς ως Ανεξάρτητοι Δημοκρατικοί Βουλευτές για την κυκλική αλλαγή των θέσεων, που δημιουργεί καλύτερες συνθήκες και καλύτερη προοπτική. <br />Σε αυτήν την προοπτική, αν πραγματικά είχατε κάνει και μερικές άλλες προτάσεις σχετικά με άλλα σοβαρά θέματα, όπως είναι η ανανέωση των αδειών, το τέλος επιτηδεύματος για τους εποχικούς παραγωγούς κ.λπ., η μείωση κάποιων φόρων που έχουν εξοντώσει τον παραγωγικό κλάδο, θα μπορούσατε, πραγματικά, να πετύχετε και άλλες διατάξεις που είναι θετικές, όπως ο διαχωρισμός παραγωγών από τους εμπόρους. Αρκεί να προβλέψουμε να είναι απέναντι, κοντά, για να μπορεί ο καταναλωτής να βρει εύκολα και κάποιο προϊόν που δεν έχει ο παραγωγός. <br />Οι λαϊκές αγορές -αναφέρομαι σε αυτές τώρα- έχουν πραγματικά ιδιομορφίες. <br />Κύριε Υπουργέ, εγώ θα έλεγα -από παλιά το λέω αυτό, επειδή είναι και η δουλειά μου ως γεωπόνος- ότι πρέπει να θεωρούμε πως οι λαϊκές αγορές αποτελούν ένα κομβικό σημείο ανάπτυξης -αν θέλετε- του παραγωγικού κλάδου. Αν δεν είναι έτσι, δεν πετυχαίνουμε τίποτα. Αν είναι απλώς ένα παζάρι, αν παραμένει ένα παζάρι, δεν δίνει καμμία προοπτική. Τουναντίον, δημιουργεί κάποιες εστίες παραποίησης των όρων της λαϊκής αγοράς, που είναι η εξυπηρέτηση του καταναλωτικού κοινού με φρέσκα, φθηνά προϊόντα κ.λπ.. <br />Επομένως, πρέπει να δούμε όλες αυτές τις παραμέτρους μέσα σε ένα τέτοιο πλαίσιο. Χρειάζεται σοβαρότητα και πολιτική βούληση. Χρειάζεται να δούμε τα συμφέροντα των παραγωγών και του καταναλωτικού κοινού και όχι τα συμφέροντα των πολύ λίγων, όπως ανέφερα προηγουμένως. <br />Για παράδειγμα, το ημερήσιο τέλος επαφίεται στη διάθεση των δήμων και μπορεί να ποικίλει. Εγώ θα έλεγα ότι πρέπει να υπάρχει κάποιο όριο προς τα επάνω, για να μπορεί να είναι ένα ημερήσιο τέλος το οποίο θα ανταποκρίνεται στις σημερινές συνθήκες και δεν θα υπηρετεί τα ελλείμματα των δήμων. <br />Η διαφανής λειτουργία του υπαίθριου εμπορίου -στο άρθρο 42- με την ηλεκτρονική βάση δεδομένων, είναι θετικό μέτρο. Όμως, δεν εφαρμόζεται η ηλεκτρονική βάση δεδομένων σε όλα τα επίπεδα. Όπως μπορούμε να έχουμε ένα ηλεκτρονικό μητρώο αγροτών -που το ακούμε και δεν το βλέπουμε- την ηλεκτρονική κάρτα του αγρότη, έτσι πρέπει να υπάρχει και μια ηλεκτρονική άδεια με καλλιέργειες, στην οποία να φαίνεται ότι ο εποχικός παραγωγός θα μπει τρεις, τέσσερις μήνες στην αγορά και όχι περισσότερο, γιατί έχει ντομάτα για τέσσερις μήνες. <br />Αυτό, λοιπόν, πρέπει να το λύσουμε. Όμως, πρέπει να δώσουμε και ένα κίνητρο στον εποχικό παραγωγό. Δεν θα πρέπει το τέλος επιτηδεύματος να είναι 650 ευρώ, αλλά 150 ευρώ, για παράδειγμα, ανάλογα με το χρόνο που αξιοποιεί τη λαϊκή αγορά. <br />Χρειάζεται, λοιπόν, να δούμε παραγωγούς από κοντά και να κάνουμε μια κουβέντα μαζί τους, για να τους πείσουμε ότι έχουμε καλές προθέσεις. Με αυτόν τον τρόπο πιστεύω ότι θα λυθούν και τα πιο δύσκολα θέματα. <br />Δεν το κάνετε, όμως, αυτό. Τουναντίον, αφήνετε τον παραγωγό στο έλεος. Και τι θα κάνει μετά; Θα σκεφθεί ότι μπορεί να αγοράσει και ένα τελάρο ντομάτα από τον έμπορο, να την πουλήσει και να βγάλει το διάφορό του. Αυτό τι σημαίνει; Καταστρατήγηση των όρων της λαϊκής αγοράς. <br />Επομένως, το θέμα είναι πολυδιάστατο. Έχει πάρα πολλές πλευρές και χρειάζεται μια αγαστή συνεργασία, μια άλλη νομοθετική φιλοσοφία, την οποία δεν έχει καθόλου σήμερα η Κυβέρνηση, κύριε Υπουργέ. Το έχω πει και σε άλλες ομιλίες. Δεν υπάρχει καμμία σχέση, καμμία συνεργασία με το Υπουργείο Αγροτικής Ανάπτυξης. <br />Έτσι, βλέπουμε σήμερα το Υπουργείο, να νομοθετεί τις αγορές βιοκαλλιεργητών με τις αγορές παραγωγών, όπου και εκεί υπάρχουν πάρα πολλά κενά, γιατί δεν έγινε καμμία πραγματική διαβούλευση με τους βιοκαλλιεργητές και βλέπουμε, επίσης, το Υπουργείο Αγροτικής Ανάπτυξης να τους εντάσσει μέσα στις λαϊκές αγορές χωρίς καμμία προϋπόθεση και χωρίς καμμία προστασία αυτού του ευαίσθητου παραγωγικού κλάδου. <br />Υπάρχει, κύριε Υπουργέ, ένα υπόμνημα –προτάσεις- των βιοκαλλιεργητών, που είναι πάρα πολύ σημαντικές. Και αναφέρονται και στα δύο αυτά νομοσχέδια, στα αρνητικά και στα θετικά τους. Δεν έχω τώρα το χρόνο να αναφερθώ. <br />Πιστεύω, όμως, ότι θα καταλάβετε το πνεύμα, ότι τελικά πρέπει να ξεχωρίσουμε τη βιολογική γεωργία, αν θέλουμε να της προσδώσουμε αυτήν τη βαρύτητα που πρέπει να έχει, για να μπορέσουμε να έχουμε ανάπτυξη του κλάδου,  προοπτική και εξαγωγές αυτών των προϊόντων, τα οποία μπορούν να παραχθούν με πολύ καλύτερη ποιότητα και καλή παραγωγική προοπτική στην Ελλάδα. <br />Για παράδειγμα, θα μπορούσαμε να δούμε στους οργανισμούς των παραγωγών, των πωλητών Αθήνας και Θεσσαλονίκης να υπάρχει και ένας οργανισμός βιοκαλλιεργητών χωριστά. <br />Θα μπορούσαμε να δώσουμε μία παράταση, μία μεταβατική περίοδο στη λειτουργία των αγορών των βιοκαλλιεργητών, έτσι ώστε όταν τελικά ολοκληρωθούν τα farmer’s market-οι αγορές παραγωγών, με όλες τις αδυναμίες τις οποίες πρέπει να διορθώσουμε, να ενταχθούν οριστικά σε αυτές και να δώσουν πραγματικά το μέγιστο του ενδιαφέροντός τους εκεί. <br />Ένα σοβαρό ζήτημα, όμως, το οποίο πρέπει να λάβετε υπ’ όψιν σας -αναφέρθηκε από πάρα πολλούς συναδέλφους- είναι η ανανέωση των αδειών των λαϊκών αγορών. Θα σας πω, κύριε Υπουργέ, ότι πραγματικά είναι εξοντωτικό να θέλετε να πληρώσουν οι παραγωγοί στη σημερινή φάση που η κυβερνητική πολιτική τους έφερε, όπου είναι στραγγισμένοι οικονομικά, αφυδατωμένοι και δεν μπορούν να πληρώσουν ούτε την ασφάλειά τους. Θεωρείτε ότι υπάρχει κάποιος παραγωγός ή κάποιος πωλητής, που δεν θέλει να έχει ασφάλιση στα παιδιά του; Δεν υπάρχει κανένας. Σας διαβεβαιώ εγώ. Σήμερα, όμως, δεν μπορούν να ανταποκριθούν στα τρέχοντα, στην καθημερινότητα, στην επιβίωση.<br />Γιατί, λοιπόν, να συνδέετε την πληρωμή των ασφαλιστικών και των φορολογικών εισφορών με το επάγγελμα, με την επιβίωσή τους; Αυτό είναι αυτονόητο. Γιατί δεν το εφαρμόζετε αυτό και στους υποψήφιους στις εκλογές, στο πολιτικό μας σύστημα, ότι δεν προβλέπεται καμμία συσχέτιση με οφειλές στο δημόσιο, στην εφορία ή στο ασφαλιστικό τους ταμείο; Δεν προβλέπεται εκεί. Γιατί, λοιπόν, δύο μέτρα και δύο σταθμά; <br />Να, λοιπόν, ένα μεγάλο ζήτημα που αναδεικνύεται. Και θέλω να το λύσουμε αυτό προς όφελος των παραγωγών, για να μπορέσουμε, πραγματικά, να τους πείσουμε ότι έχουμε καλές προθέσεις.<br /> Δεν διαφωνώ ότι πρέπει, πρώτον, να αναλάβουμε μία ρύθμιση γενναία όλων αυτών των οφειλών των παραγωγών και να ληφθούν τα αναγκαία μέτρα, γιατί, πραγματικά, με εκατό δόσεις δεν θα μπορεί να ανταποκριθεί ο παραγωγός αύριο. Όμως, δεν μπορούμε να το συσχετίζουμε αυτό με την επιβίωση και με το επάγγελμά τους.<br />Επιπλέον, εδώ θα ήθελα να τονίσω ένα κομβικό σημείο, την ενίσχυση του ελεγκτικού μηχανισμού, ο οποίος έχει σχέση με τα παραπάνω και με την κανονική λειτουργία των αγορών. Έχει επίσης, αν θέλετε, σχέση με το υπαλληλικό προσωπικό που είναι ένα ιδιαίτερο ζήτημα και πρέπει να το δούμε με μεγάλη ευελιξία. Δεν μπορούμε να τους υποχρεώνουμε να κάνουνε καταστάσεις κ.λπ.. Ο κάθε παραγωγός, ο κάθε πωλητής που μπαίνει στην αγορά, έχει διαφορετικές ανάγκες κάθε μέρα. Δεν χρειάζεται σταθερά δύο ή τρεις υπαλλήλους. Μπορεί να χρειαστεί σήμερα δύο και την άλλη μέρα κανέναν. Άρα, πρέπει ο ελεγκτής να καταγράψει τον πωλητή και να τον ασφαλίσει ο παραγωγός, όπως οφείλει να κάνει. <br />Επιπλέον, πρέπει ο ελεγκτικός μηχανισμός να λειτουργήσει για να υπάρξει πολιτική προοδευτικότητας και αναλογικότητας στα διοικητικά πρόστιμα και στις ποινές. <br /><br />Ένα λεπτό, κύριε Πρόεδρε.<br />Είναι τραγωδία αυτό που διαβάζουμε. Προβλέπονται εξοντωτικές ποινές σε παραγωγούς που δεν έχουν την άδεια. Υπάρχει, λοιπόν, και η σύσταση, υπάρχει και η προοδευτικότητα και η αναλογικότητα. Πιστεύω ότι εάν ένας παραγωγός που δεν έχει άδεια τιμωρηθεί τρεις φορές με ένα πρόστιμο 1.000 ευρώ, θα αποχωρήσει από μόνος του από την αγορά. Δεν μπορεί να παραμείνει, δεν τον συμφέρει να παραμείνει. Επομένως, χρειάζεται ένας ελεγκτικός μηχανισμός σοβαρός, που θα παίξει το ρόλο αυτόν.<br />Θα ήθελα να κλείσω, λέγοντας ότι έχει υποβληθεί ένα υπόμνημα με σοβαρές προτάσεις. Δεν ξέρω εάν το έχετε λάβει υπ’ όψιν σας. Θα ήθελα να ακούσω την ομιλία σας για να μπορέσω τη Δευτέρα να τοποθετηθώ. <br />Να ολοκληρώσω με το υπαίθριο εμπόριο. Όπως ανέφεραν και άλλοι συνάδελφοι, θεωρώ ότι αυτοί οι επιχειρηματίες που έχουν πολλά προβλήματα σήμερα και οι οποίοι βοηθούν την τοπική οικονομία, τον πολιτισμό της χώρας και τις τοπικές ιδιαιτερότητες, με τα πανηγύρια, τις θρησκευτικές και τις εμπορικές πανηγύρεις αλλά και τις εορταστικές, πρέπει να έχουν το χρόνο να δουλέψουν για να βγάλουν αυτά που δαπανούν. <br /><br />Τελειώνω, κύριε Πρόεδρε, σε μερικά δευτερόλεπτα.<br />Θα ήθελα να πω ότι πρέπει να υπάρξει αυτή η διάρκεια των επτά ημερών και των δεκαπέντε στα εορταστικά πανηγύρια. Επιφυλάσσομαι να πω τη Δευτέρα ορισμένα πράγματα, γιατί θέλω να επισημάνω και μία αντιφατικότητα.</speech><speech by="#s175"><from>ΠΡΟΕΔΡΕΥΩΝ</from> Θα τα πείτε τη Δευτέρα.</speech><speech by="#s191"><from> ΠΑΡΙΣΗΣ ΜΟΥΤΣΙΝΑΣ</from> Ενώ έχετε ολόκληρο κεφάλαιο για τους Οργανισμούς Λαϊκών Αγορών Θεσσαλονίκης και Αττικής, από την άλλη μεριά έρχεστε με μία εκπρόθεσμη τροπολογία και τους καταργείτε. Δεν καταλαβαίνω ποια είναι αυτή η πολιτική. Δεν μπορούμε να νομοθετούμε με αυτόν τον τρόπο και με αυτήν την προχειρότητα.<br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε και εμείς.<br />Έχει ζητήσει τον λόγο ο Υπουργός Ανάπτυξης και Ανταγωνιστικότητας για τρία λεπτά, για να καταθέσει κάποιες νομοτεχνικές βελτιώσεις.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Κύριε Πρόεδρε, θα καταθέσουμε τώρα ορισμένες νομοτεχνικές βελτιώσεις για το νομοσχέδιο, βάσει των συζητήσεων που έγιναν στην επιτροπή την περασμένη εβδομάδα και βάσει των τοποθετήσεων που έγιναν στην Ολομέλεια.<br /> Θα σταθώ στις βασικές από αυτές, γιατί ορισμένες είναι καθαρά τεχνικού χαρακτήρα. Θα τις διαβάσετε και θα τις κρίνετε. Απλώς για την ενημέρωση του Σώματος, θα μου επιτρέψετε να σταθώ σε τέσσερις από αυτές.<br />ΠΑΝΟΣ ΚΑΜΜΕΝΟΣ : Να μοιραστούν, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Στη συνέχεια, κύριε Καμμένε. Πρώτα θα ανακοινώσει ο Υπουργός αυτά που θέλει και εν συνεχεία θα διανεμηθούν.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Η πρώτη, αφορά σε αυτό που είχε συζητηθεί και στην επιτροπή και στο οποίο είχε αναφερθεί και ο κ. Σκορδάς την περασμένη εβδομάδα, δηλαδή ότι δεν μειώνεται ο αριθμός των αδειών στις λαϊκές. Να γίνει σαφές με τον πιο κατηγορηματικό τρόπο.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Υπουργέ, των αδειών ή των θέσεων;</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Η διατύπωση είναι «Ο υφιστάμενος αριθμός αδειών δεν δύναται να μειωθεί». Αυτό ήταν το αίτημα, κύριε Κοδέλα. <br />Δεύτερον, θα αναφερθώ στην κλήρωση που γίνεται, όπως ξέρετε, γιατί θέλουμε να υπάρχει διαφάνεια αλλά και γιατί έχουμε ένα καινούργιο ξεκίνημα. Από τη μια πλευρά υπάρχουν οι παραγωγοί και από την άλλη πλευρά θα υπάρχουν οι έμποροι. Πρέπει, λοιπόν, με κάποιον τρόπο να γίνει η κατανομή. <br />Μιλάμε για κλήρωση για να υπάρχει διαφάνεια, αλλά η κλήρωση -βάσει όσων προτάθηκαν στην επιτροπή την προηγούμενη εβδομάδα- θα γίνεται εφάπαξ, μια φορά δηλαδή στην αρχή του 2015 και στη συνέχεια -κατά τις προτάσεις που έγιναν από πολλούς συναδέλφους- θα έχουμε το σύστημα της κυκλικότητας, κάθε χρόνο δηλαδή μετάθεση κατά μια θέση. <br />Τρίτον, σε σχέση με τις εμποροπανηγύρεις, επειδή υπήρξαν αιτήματα από διάφορους συναδέλφους για αύξηση των ημερών, η Κυβέρνηση δέχεται από τρεις μέρες, που ήταν η διάρκεια των εμποροπανηγύρεων -κατά το σχέδιο νόμου- να πάμε στις πέντε ημέρες και δέκα ημέρες για τις χριστουγεννιάτικες και πασχαλινές αγορές. <br />Πλέον αυτού –τελευταία παρατήρηση- ορίζουμε ότι τα πρόστιμα σε περίπτωση μη κατοχής αδείας, δεν θα είναι τόσο αυστηρά όσο προβλεπόταν στο αρχικό σχέδιο νόμου. Ενώ δηλαδή προβλεπόταν στέρηση πολιτικών δικαιωμάτων και απέλαση και φυλάκιση τουλάχιστον ενός έτους, αυτό που μένει είναι ότι όποιος ασκεί δραστηριότητα του παρόντος νόμου χωρίς άδεια, τιμωρείται με ποινή φυλάκισης τουλάχιστον έξι μηνών. <br />Αντιλαμβάνεστε, κυρίες και κύριοι συνάδελφοι, ότι κάποιες ποινικές κυρώσεις πρέπει να υπάρχουν. Επομένως, η συζήτηση επί του θέματος τουλάχιστον των προστίμων είμαι βέβαιος ότι θα σταματήσει, γιατί δεν μπορεί να γίνεται από τη μια πλευρά συζήτηση για το παρεμπόριο και από την άλλη να μην υπάρχει κάποια ποινική κύρωση. Αυτές είναι οι νομοτεχνικές βελτιώσεις κατά βάση. Θα δείτε, όμως, το κείμενο και μπορείτε να το κρίνετε. <br />Τις καταθέτω για τα Πρακτικά. <br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ζητήσει ο Πρόεδρος των Ανεξάρτητων Ελλήνων κ. Καμμένος. <br />Ορίστε, κύριε Καμμένε, έχετε τον λόγο.<br />ΠΑΝΟΣ ΚΑΜΜΕΝΟΣ : Κύριε Πρόεδρε, κυρίες και κύριοι συνάδελφοι, είναι σημαντικό το νέο ότι οι παραγωγοί των λαϊκών αγορών δεν θα στερούνται των πολιτικών δικαιωμάτων τους, δεν θα εξορίζονται, δεν θα ανασκολοπίζονται, δεν θα μπαίνουν ισόβια, αλλά θα μπαίνουν έξι μήνες φυλακή. Στη χώρα που ο Τσουκάτος κυκλοφορεί ελεύθερος με το 1.000.000 του Χριστοφοράκου, ο παραγωγός της λαϊκής, άμα υποπέσει σε αδίκημα στο ζύγι ή αν φωνάξει παραπάνω για την πατάτα, θα μπαίνει έξι μήνες φυλακή!<br />Αυτή ακριβώς είναι η νοοτροπία της Κυβέρνησης. Ερχόμαστε σήμερα να νομοθετήσουμε για να διαλύσουμε τις λαϊκές αγορές, για να νομοθετήσουμε σκληρά μέτρα για τους παραγωγούς που παλεύουν -με ένα κόστος παραγωγής μεγαλύτερο από το κόστος διάθεσης των προϊόντων τους- να επιβιώσουν αυτοί και οι οικογένειές τους.<br />Ερχόμαστε στη Βουλή των Ελλήνων, στην οποία την προηγούμενη εβδομάδα η Κυβέρνηση νομοθέτησε –αλλά δεν το έγραψε καμμία εφημερίδα και δεν το αναπαρήγαγε καμμία τηλεόραση- προκειμένου να χαριστούν στον κ. Σάλα, που παραμένει Διοικητής της Τραπέζης Πειραιώς -που έχει απορροφήσει και την Αγροτική Τράπεζα, στην οποία έχουν τα δάνεια οι αγρότες και οι παραγωγοί- τα χρήματα που προβλεπόταν ότι θα έπρεπε να καταβάλει για την απορρόφηση των κυπριακών τραπεζών. Κουβέντα! Μούγκα στη στρούγκα!<br />Νομοθέτησε η Κυβέρνηση και την ίδια ημέρα το σύστημα προπαγάνδας του συστήματος –αγκιτάτσιας μάλλον- προέβλεψε ότι θα έπρεπε να μπουν και οι άρσεις ασυλίας για να αποτελέσουν το πρωτοσέλιδο των εφημερίδων και να περάσει στα «ψιλά» το ότι για ακόμη μία φορά η συγκεκριμένη Κυβέρνηση έρχεται να νομοθετήσει υπέρ των τραπεζιτών, δηλαδή νομοθετεί υπέρ εκείνων που κατάσχουν τα σπίτια ευνοϊκά. <br />Αποφασίζει το ΤΧΣ, δηλαδή η Κυβέρνηση, ότι τις μετοχές του κ. Λάτση που τις αγόρασε με 1,57 της Eurobank, θα τις πουλήσει με 0,31 σε συγκεκριμένα funds κι αυτό ευνοϊκά προς την Κυβέρνηση χωρίς καν να νομοθετηθεί κυβερνητική απόφαση και την επόμενη ημέρα –σήμερα- ερχόμαστε να δημιουργήσουμε προϋποθέσεις σε εκείνους οι οποίοι χαρίζουν τρόφιμα. Και ποιες προϋποθέσεις; <br />Αυτοί οι παραγωγοί στις λαϊκές αγορές, θα πρέπει να έχουν φορολογική ενημερότητα, ασφαλιστική ενημερότητα, θα πρέπει να αποδείξουν ότι είναι ανάπηροι με πεντακόσιες είκοσι διαδικασίες και την ίδια στιγμή, αύριο –παράλληλα συζητείται σήμερα σε πρώτη ανάγνωση- αποφασίζει η λαοπρόβλητη Κυβέρνηση του μνημονίου ότι για το Μέγαρο Μουσικής για τα εγγυημένα δάνεια των 90 εκατομμυρίων, 60 εκατομμυρίων από την Ευρωπαϊκή Τράπεζα Επενδύσεων και 95 εκατομμυρίων από την Εθνική Τράπεζα της Ελλάδος, δηλαδή από τους Έλληνες πολίτες, θα πληρώσει ξανά ο ελληνικός λαός τα χρήματα αυτά τα οποία δεν μπορεί να πληρώσει η διοίκησή του και είναι εγγυημένα από το ελληνικό δημόσιο. Διακόσια σαράντα πέντε εκατομμύρια ευρώ είναι το ύψος του Μεγάρου Μουσικής. <br />Τα τελευταία 100 εκατομμύρια τα οποία ενέκρινε πάλι η πλειοψηφία ήταν τα τελευταία. Με 100 εκατομμύρια σωζόταν το Μέγαρο Μουσικής. Για το Μέγαρο Μουσικής, λοιπόν, δεν χρειάζεται να υπάρχει καμμία ευθύνη. Απαλλάσσουμε όλους από τις ευθύνες -είτε λέγεται ΤΑΙΠΕΔ είτε λέγεται ΤΧΣ είτε λέγεται τρόικα είτε λέγεται επόπτες- και γι’ αυτούς τους οποίους βάζουμε σκληρούς όρους, είναι αυτοί οι οποίοι πηγαίνουν στις λαϊκές αγορές για να βγάλουν ένα κομμάτι ψωμί. <br />Κι εγώ ρωτάω -ψηφίζουμε κατά συνείδηση λέει το Σύνταγμα- τις αγαπημένες μου συναδέλφους της Β΄ Αθηνών ονομαστικά της Πλειοψηφίας που είναι σήμερα εδώ και προς τιμήν τους που είναι εδώ γιατί όλοι οι άλλοι δεν είναι εδώ. Ο Δημήτρης Μουλιάτος που είναι ψηφοφόρος της Νέας Δημοκρατίας από τις λαϊκές αγορές τι σας είπε; Σας είπε ότι συμφωνεί με αυτό το νομοσχέδιο; Τι σας είπαν οι άνθρωποι αυτοί οι οποίοι ανήκαν χρόνια στη Νέα Δημοκρατία και οι οποίοι έδιναν αγώνες για τα νέα μέτρα τα οποία παίρνει η Κυβέρνηση; Σας είπαν ότι σαν εκπρόσωποί τους -γιατί σας ψηφίσανε- πρέπει να το ψηφίσετε αυτό το σχέδιο νόμου που επιβάλλει ποιος και γιατί; <br />Θυμίζω ότι την ίδια στιγμή που ζητούν από τον πολύτεκνο πατέρα-παραγωγό στη λαϊκή αγορά να φέρει φορολογική ενημερότητα και ασφαλιστική ενημερότητα φρέσκιες του έτους, ο «ΕΛΛΑΚΤΩΡ» ιδιοκτησίας Μπόμπολα χρωστά στις τράπεζες 1 δισεκατομμύριο 700 εκατομμύρια ευρώ. Σε αυτόν, ζητάτε ενημερότητα προκειμένου να του δώσετε νέα δημόσια έργα; Όχι.<br />Για τα 2 δισεκατομμύρια ευρώ που χρωστά ο Βγενόπουλος της «MARFIN» ζητάτε ενημερότητα; Της «ΒΙΟΧΑΛΚΟ» ο Στασινόπουλος χρωστά 1 δισεκατομμύριο 100 εκατομμύρια ευρώ. Ο Κανελλόπουλος της «ΤΙΤΑΝ» χρωστά 1 δισεκατομμύρια ευρώ. Το σύνολο αυτών που χρωστούν και κάνουν μπίζνες με το δημόσιο είναι 10.397.000.000 ευρώ. Τους ζητάτε να είναι εντάξει για να παίρνουν δημόσιες δουλειές; <br />Γιατί το ζητάτε από τον παραγωγό ο οποίος δεν έχει να φάει; Γιατί το ζητάτε από τον αγρότη, ο οποίος παλεύει να βγάλει με τον ιδρώτα του εκείνα που μπορούν να συντηρήσουν την οικογένειά του; Γιατί είστε τόσο αυστηροί από τη μία μεριά και τόσο «large» από την άλλη; Γιατί στο Μέγαρο Μουσικής νομοθετείτε να τα χαρίσετε και κλείνετε το «Ανιάτων» πετώντας παιδάκια έξω, πετώντας ανήμπορους ανθρώπους που θα πεθάνουν από την πείνα; <br />Διότι απλώς ακολουθείτε τις συμβουλές των στελεχών σας, όπως του υποψηφίου Βουλευτού της Καλαμάτας, της Μεσσηνίας, που έγραψε στο Facebook: «Ας τους αφήσουμε να αυτοκτονήσουν. Τι σε ενδιαφέρει εσένα; Τόσοι πεθαίνουν». Αυτά έγραφε χθες στο Facebook.<br />Δυστυχώς, κυρίες και κύριοι συνάδελφοι, κάθε μέρα που περνά, βλέπουμε μία Κυβέρνηση η οποία φέρεται με τον χειρότερο τρόπο σε όποιον παράγει σε αυτόν εδώ τον τόπο και χαρίζει σε όποιον διατάσσει σε αυτόν εδώ τον τόπο και σε όποιον ορίζει σε αυτόν εδώ τον τόπο και αυτοί είναι οι τραπεζίτες. Την ίδια στιγμή παραβιάζεται το Σύνταγμα, η αρχή της αναλογικότητας.<br />Πάμε στις ευρωεκλογές. Έκτακτη επιχορήγηση 7 εκατομμύρια ευρώ. Εμείς είπαμε να μειωθούν. Πόσα παίρνουν οι Ανεξάρτητοι Έλληνες; Παίρνουν 52.000 ευρώ. Γιατί; Διότι πρέπει να πάρει τη μερίδα του λέοντος το ΠΑΣΟΚ και μάλιστα, το ΠΑΣΟΚ το οποίο περιλαμβάνεται στο σχηματισμό που λέγεται Ελιά, με σκοπό να αλλάξουμε το ΑΦΜ μετά τις εκλογές και να χαθούν και τα 250 εκατομμύρια που είναι δάνεια στις τράπεζες, τη «bad bank» του κ. Σάλλα μέσω της Αγροτικής Τράπεζας και άλλα 200 εκατομμύρια περίπου της Νέας Δημοκρατίας, που τώρα θα την κάνουν «Νέα Ελλάδα», για να αλλάξουν και εκεί το ΑΦΜ και να γλυτώσουν τα λεφτά που πήραν από τις τράπεζες.<br />Ρωτώ. Μοιράστηκαν σε ποιους; Ρωτήθηκε κάποιος Βουλευτής του ΠΑΣΟΚ ή της Νέας Δημοκρατίας ποτέ, πού πήγαν τα λεφτά αυτά από τα κομματικά ταμεία; Είναι δυνατόν να επιτρέψουμε να συνεχιστεί αυτή η παράδοση του «μαύρου» και του «άσπρου» χρήματος; Ο Χριστοφοράκος, είναι ακόμα στη Γερμανία προστατευόμενο είδος. Στα πήγαινε-έλα του κ. Βενιζέλου ως Υπουργού Εξωτερικών ή του κ. Σαμαρά ως Πρωθυπουργού, ζητήθηκε ποτέ να τους δοθεί ο Χριστοφοράκος και ποιοι τα άρπαζαν; Δεν μιλώ για τα επίσημα των 2,5%, που αυτά από την εξεταστική της «SIEMENS» προέκυψαν αλλά μιλώ για τα εκατομμύρια, σαν αυτό που πήρε ο Τσουκάτος, σαν αυτά που πήραν άλλοι.<br />Για ποιο συμμάζεμα του τόπου μιλάμε; Προστατεύονται απόλυτα, όπως προστατεύεται ο κ. Βενιζέλος για τα υποβρύχια, όπως προστατεύεται από την Τράπεζα της Ελλάδος όλος εκείνος ο πληθυσμός που έβγαλε τα λεφτά στο εξωτερικό και δεν δίνονται τα στοιχεία στην εισαγγελία.<br />Αυτή, δυστυχώς, τη «βρώμικη» δουλειά την έχουμε δώσει στη Βουλή των Ελλήνων και η Βουλή των Ελλήνων πρέπει να αντισταθεί. Εδώ πρέπει να πούμε το μεγάλο «όχι», διότι όλοι φέρουμε ευθύνη και κυριότερα, φέρει ευθύνη αυτός που ψηφίζει αυτού του είδους τα νομοθετήματα.<br />Στην κυπριακή βουλή, στη Βουλή των Αντιπροσώπων, μεθαύριο ο Πρόεδρος της επιτροπής, ο Βουλευτής κ. Συλλούρης, θα καταθέσει την έκθεση για το πώς μπήκε στο μνημόνιο η Κύπρος και το τι συνέβη. Μαθαίνω -και συζητώντας και μαζί του κατά την τελευταία μου επίσκεψη στην Κύπρο- ότι περιλαμβάνει τις ευθύνες Ελλήνων τραπεζιτών, που με offshore στην Κύπρο, έκαναν αυξήσεις μετοχικού κεφαλαίου για τις οικογένειές τους. Για τους ίδιους τραπεζίτες, η Βουλή των Ελλήνων νομοθέτησε να τους τα χαρίσει πριν από λίγες μέρες.<br />Τι συμβαίνει ακριβώς; Γιατί δεν λέτε την αλήθεια στον ελληνικό λαό; Τη μία και μόνη εξεταστική δεν την κάνει, λέει, ο κ. Σαμαράς για να μη στενοχωρήσει τον κ. Παπανδρέου, ο οποίος επανέρχεται τώρα και θέλει να πάρει πίσω το «μαγαζί». Βγαίνει η υποψήφια Ευρωβουλευτής της Νέας Δημοκρατίας, η δημοσιογράφος κ. Σπυράκη και λέει ότι γνώριζε η ίδια ότι στο μεσοδιάστημα των δύο εκλογών έρχονταν αεροπλάνα με cash, με μετρητό από τη Γερμανία και από την Ιταλία για να σωθούν οι τράπεζες και ότι εκείνη δεν το έγραψε, λέει, για να μην ανησυχήσει τον κόσμο.<br />Ερώτημα πρώτο. Στο αφεντικό της το είπε; Διότι αν το είπε, υπάρχει θέμα. Ερώτημα δεύτερο. Σε ποιο λογαριασμό έχουν γραφτεί τα δισεκατομμύρια των αεροπλάνων; Χρεώθηκαν στον ELA; Όχι. Χρεώθηκαν σε αλληλόχρεο λογαριασμό στον προϋπολογισμό; Όχι. Άρα, τι συμβαίνει; «Μαύρα» ήρθαν τα λεφτά; Δεν είναι και ο Μπαλτάκος να έρθει μέσα να μας πει, να δει τι θα πούμε. «Μαύρα» ήρθαν τα λεφτά; Δεν χρεώθηκαν σε κανένα λογαριασμό, όπως δεν χρεώθηκαν σε κανένα λογαριασμό στην Κύπρο, όταν έδειχνε το ΡΙΚ και τα ιδιωτικά κανάλια -το βράδυ που αποφάσισαν να κουρέψουν τις καταθέσεις- τα κοντέινερς που πήγαιναν στην Τράπεζα της Κύπρου; Διότι και εκεί δεν γράφτηκαν πουθενά στον προϋπολογισμό ούτε σε κανένα λογαριασμό.<br />Ποιος παίζει, τι παιχνίδι παίζει και με ποιον; Με τους Έλληνες παίζεται το παιχνίδι, την ίδια ώρα που γίνονται όλα αυτά και που δεν απαντά κανείς στη Βουλή. «Δεν θέλω να σας απαντήσω» είπε ο κ. Στουρνάρας, αυτός ο διορισμένος τύπος που μπήκε Υπουργός των Οικονομικών, όταν τον ρώτησα για το αν θα πληρωθεί την επόμενη εβδομάδα το «ακούρευτο» ομόλογο των κερδοσκόπων. Είπε «δεν θέλω να σας απαντήσω», «δεν απαντώ». Δεν ήθελε. Δεν γουστάρει να απαντήσει στη Βουλή των Ελλήνων, στο ναό της δημοκρατίας.<br />Όμως την ίδια ώρα, οι Υφυπουργοί του και άλλοι Υπουργοί, παίρνουν δείπνο με τον κ. Σόρος. Τι λέτε με τον κ. Σόρος;	 Πόσα κέρδισε ο κ. Σόρος το βράδυ του G-20 που ο κ. Παπανδρέου πήγε στις Κάννες; Ποιοι πόνταραν στα CDS για την πτώχευση της Ελλάδας; Τι δουλειά έχει ο Πόλσον να αγοράζει στην Ελλάδα, όταν αυτός πόνταρε στην πτώχευση της χώρας;<br />Κυρίες και κύριοι συνάδελφοι, μπορεί εδώ να μην ακούγεται τίποτα, μπορεί τα μέσα μαζικής ενημέρωσης να συνεχίσουν να θάβουν αυτά που λέμε. Όμως, αυτά καταγράφονται στα Πρακτικά της Βουλής των Ελλήνων και θα αποδοθούν ποινικές ευθύνες. <br />Συλλογιστείτε όμως και τις πολιτικές ευθύνες που φέρει ο καθένας και η καθεμία. Υπάρχουν εδώ συνάδελφοι, που δεν έχουν ψηφίσει ακόμα μνημόνια και μεσοπρόθεσμα. Την Πέμπτη και την Παρασκευή έρχονται στην Ολομέλεια. Οι απώλειες από τις Κοινοβουλευτικές Ομάδες είναι δεδομένες. Γέμισε ο χώρος των Ανεξαρτήτων. Ήρθε η ώρα να ρίξουμε την Κυβέρνηση. Ήρθε η ώρα να αποφασίσουμε εθνικά. Ήρθε η ώρα να πούμε «δεν πληρώνουμε τοκοχρεωλύσια», «δεν πληρώνουμε το επαχθές και το επονείδιστο του χρέους», δεν πληρώνουμε το νταβατζηλίκι επιτόκιο που μπήκε από την DEUTCHE BANK και τις άλλες τράπεζες, ως ενδιάμεση μεταξύ του δανεισμού της Ευρωπαϊκής Κεντρικής Τράπεζας που είχε υποχρέωση να δανείσει τη χώρα με το euribor και κηρύσσουμε τη χώρα σε κατάσταση εκτάκτου ανάγκης. <br />Κάνουμε στάση πληρωμών των τοκοχρεωλυσίων, επιτροπή λογιστικού ελέγχου, εθνική κυβέρνηση, ρίχνουμε τους φόρους και ξεκινά την άλλη μέρα η ανάσταση για την οικονομία. Ρυθμίζουμε τα χρέη για τους μικρομεσαίους, αντί να τους βάζουμε στο εκτελεστικό απόσπασμα. Κάνουμε εθνικό λογαριασμό και πάμε σε εκατόν είκοσι, εκατόν πενήντα δόσεις, με δύο χρόνια αναστολή, για να βγουν τα λουκέτα από τα μαγαζιά. Δίνουμε τη δυνατότητα να ανασάνουν οι έμποροι είτε είναι στις λαϊκές είτε είναι στα καταστήματα. <br />Ελέγχουμε την Τράπεζα της Ελλάδας και όλη αυτήν την οικονομία της «φούσκας», την οποία υπηρετεί η διεθνής τάξη πραγμάτων και η σημερινή Κυβέρνηση, την οδηγεί εκεί που την οδήγησε ο Ρούζβελτ, όταν έκανε το «new deal» στη νομοθεσία των GLASS-STEAGALL. Οι τραπεζίτες που θα προκύψουν από το πόρισμα της επιτροπής ελέγχου της κυπριακής βουλής, είναι αυτοί τους οποίους χαϊδέψατε προχθές και χαρίσατε δισεκατομμύρια. <br />Έχετε πλέον των πολιτικών και ποινικές ευθύνες, κυρίες και κύριοι συνάδελφοι.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ζητήσει δι’ ολίγον ο Υφυπουργός Παιδείας κ. Κεδίκογλου.<br />Ορίστε, κύριε Υπουργέ, έχετε τον λόγο.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, θα είμαι σύντομος. Πήρα το λόγο, επειδή καταθέτουμε μαζί με το παρόν νομοσχέδιο και μία τροπολογία του Υπουργείου Παιδείας και θέλω να αναφερθώ στα θέματα αρμοδιότητάς μου.<br />Τα θέματα της τροπολογίας έχουν να κάνουν με το νομοσχέδιο που ψηφίσαμε το φθινόπωρο το ν. 4186. Για κάποια θέματα έπρεπε να γίνει πιο λειτουργικό και γι’ αυτό φέραμε αυτήν την τροπολογία. Επίσης, αφορούσε και θέματα σχετικά με τις εξετάσεις και την Τράπεζα Θεμάτων. Επομένως, ήταν επείγουσα τροπολογία.<br />Θα χωρίσω τις τροπολογίες σε τέσσερις ομάδες. Υπάρχει αυτή που αφορά τα θέματα του Εθνικού Οργανισμού Εξετάσεων. Αυτή η τροπολογία αποτελεί νομοτεχνική βελτίωση της διάταξης του ν. 4186/2013, με τον οποίο ιδρύθηκε ο ΕΟΕ και τίθενται σε ισχύ ρυθμίσεις, με τις οποίες γίνεται εφικτή η άμεση λειτουργία του οργανισμού.<br />Η δεύτερη ομάδα αφορά θέματα πρωτοβάθμιας και δευτεροβάθμιας εκπαίδευσης. Με τη ρύθμιση που αφορά στα θέματα της πρωτοβάθμιας και της δευτεροβάθμιας εκπαίδευσης, συμπληρώνονται κάποιες εξουσιοδοτικές διατάξεις του νόμου για το νέο λύκειο, προκειμένου να καταστεί εφικτή η πλήρης εφαρμογή του.<br />Επιπλέον, ρυθμίζονται επείγοντα θέματα σχετικά με τη λειτουργία της τράπεζας θεμάτων, το γενικό βαθμό προαγωγής, τα αναλυτικά προγράμματα και άλλα. Τέλος, με τη ρύθμιση αυτή δίνεται η δυνατότητα για πολυθέσια και όχι μόνο για εξαθέσια νηπιαγωγεία, όπως ισχύει για τις υπόλοιπες βαθμίδες εκπαίδευσης.<br />Η τρίτη ομάδα αφορά ρυθμίσεις θεμάτων ειδικής αγωγής, τα οποία δεν προλαβαίναμε να ρυθμίσουμε με το νομοσχέδιο που είναι σε διαβούλευση. Με την τροπολογία αυτή, λοιπόν, ρυθμίζονται ζητήματα ειδικής αγωγής, προκειμένου αφενός να εναρμονιστεί το σχετικό νομοθετικό πλαίσιο με τα ισχύοντα στη γενική εκπαίδευση, λαμβάνοντας βέβαια υπόψη τις ιδιαιτερότητες της ειδικής αγωγής και αφετέρου να καλυφθούν οι αυξημένες ανάγκες που υπάρχουν στα σχολεία της ειδικής αγωγής.<br />Τέλος, με τις ρυθμίσεις των ιδιωτικών σχολείων δίνεται η δυνατότητα στα ιδιωτικά σχολεία να χρησιμοποιούν τις κτηριακές εγκαταστάσεις και τις υποδομές τους σε χρόνο μετά τη λήξη του διδακτικού ωραρίου, προκειμένου να παρέχουν υπηρεσίες πολιτιστικές, μορφωτικές και άλλες, υπό τον όρο ότι θα είναι συναφείς με τον εκπαιδευτικό χαρακτήρα αυτών των δομών.<br />Επιπλέον, καταργούνται ρητά διατάξεις που αφορούν σε θέματα που έχουν ρυθμιστεί με άλλες διατάξεις νόμου, προκειμένου να μην υπάρχει σύγχυση ως προς το ισχύον νομοθετικό πλαίσιο.<br />Τέλος, ρυθμίζονται κάποια ζητήματα ως προς την αδειοδότηση των ιδιωτικών εκπαιδευτηρίων που κρίθηκαν αναγκαία μετά την εμπειρία της πρώτης εφαρμογής του νέου πλαισίου αδειοδότησης.<br />Και αν μου επιτρέπετε, θα ήθελα να αναφερθώ απλά σε δύο, τα οποία έχουν ιδιαίτερο ενδιαφέρον. Στο άρθρο 8 ρυθμίζουμε θέματα εισαγωγής στην τριτοβάθμια εκπαίδευση. Στην παράγραφο 1 του παρόντος άρθρου προβλέπεται ειδική μέριμνα για την εισαγωγή στην τριτοβάθμια εκπαίδευση για το σχολικό έτος 2014-2015 στους υποψηφίους που υπέβαλαν αίτηση σε λύκεια της Διεύθυνσης Δευτεροβάθμιας Εκπαίδευσης Κεφαλονιάς, λόγω του εκτάκτου και απρόβλεπτου γεγονότος των σεισμών στην εν λόγω περιοχή. <br />Στην παράγραφο 2 και σε συμμόρφωση προς δικαστικές αποφάσεις του Συμβουλίου Επικρατείας, καταργείται η πρόβλεψη της σύστασης θέσεων, οι οποίες θα καταλαμβάνονται μόνο από υποψηφίους που έχουν την ιδιότητα του μέλους πολύτεκνης οικογένειας, καθώς αντίκειται στις αρχές της ισότητας και της αξιοκρατίας, σύμφωνα με τις οποίες επιβάλλεται η εισαγωγή στην τριτοβάθμια εκπαίδευση με κριτήρια αμιγώς ακαδημαϊκά ή βάσει των ικανοτήτων και δεξιοτήτων των υποψηφίων, διότι η ιδιότητα του μέλους πολύτεκνης οικογένειας δεν συνδέεται με ικανότητες ή δεξιότητες υποψηφίου και δεν αποτελεί κριτήριο που πληροί τις ως άνω προϋποθέσεις.<br />Την ίδια στιγμή όμως, με το άρθρο 10 και ταυτόχρονα με την ανωτέρω κατάργηση της πρόβλεψης της σύστασης θέσεων, οι οποίες καταλαμβάνονται μόνο από υποψηφίους που έχουν την ιδιότητα του πολυτέκνου, τριτέκνου ή ανήκουν σε ειδικές κατηγορίες υποψηφίων, παρέχεται στους ανωτέρω υποψηφίους το δικαίωμα για μεταφορά της θέσης τους σε αντίστοιχη σχολή ή τμήμα που επιθυμούν κατά ρητή συνταγματική επιταγή για τη μέριμνα της πολιτείας για τις ως άνω κοινωνικές ομάδες.<br />Ευχαριστώ, κύριε Πρόεδρε.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Κύριε Πρόεδρε, μου επιτρέπετε μία διευκρινιστική ερώτηση όσον αφορά το τελευταίο;</speech><speech by="#s175"><from>ΠΡΟΕΔΡΕΥΩΝ</from> Ορίστε, κυρία συνάδελφε, έχετε τον λόγο.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Κύριε Υπουργέ, αυτό που είπατε για τις πολύτεκνες οικογένειες, θα ισχύει από το 2014-2015 ή θα έχει αναδρομική ισχύ και για το 2013, όπως είχατε δεσμευτεί; Δηλαδή, η ελεύθερη μεταγραφή στον τόπο καταγωγής των παιδιών, εφόσον δεν θα υπάρχει το 20% -το bonus που δίνονταν- θα γίνει και για το 2013;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Δεν ξέρω αν θα είναι αναδρομικά. Θα το δω και θα σας πω.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Επειδή είναι πάγιο αίτημα των πολυτέκνων και δεδομένου ότι ποτέ οι πολύτεκνοι δεν ζήτησαν να έχουν μία ευνοϊκή μεταχείριση για την εισαγωγή, ζητούν πάγια τα παιδιά τους να είναι όσο γίνεται πιο κοντά στο μέρος όπου είναι οι γονείς. Αυτό θέλουν. Αν είναι μέσα στο πλαίσιο τού να το κάνετε και μπορείτε να το κάνετε μέχρι τη Δευτέρα, να μας το πείτε. Να ισχύει και για το 2013.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, τελειώσαμε με τους εισηγητές και τους ειδικούς αγορητές και εισερχόμαστε στον κατάλογο των ομιλητών επί της αρχής.<br />Τον λόγο έχει ο Βουλευτής Χανίων κ. Κυριάκος Βιρβιδάκης.</speech><speech by="#s31"><from> ΚΥΡΙΑΚΟΣ ΒΙΡΒΙΔΑΚΗΣ</from> Κύριε Πρόεδρε, κύριοι Υφυπουργοί, κυρίες και κύριοι συνάδελφοι, πριν καταθέσω ορισμένες απόψεις σχετικά με το συζητούμενο σχέδιο νόμου -το οποίο και στηρίζω- θα ήθελα να υπενθυμίσω ότι υπηρετώ την πρωτοβάθμια αυτοδιοίκηση επί είκοσι χρόνια, τα οκτώ με την ιδιότητα του δημάρχου και τα δώδεκα ως δημοτικός σύμβουλος. Επίσης, μετέχω στο Διοικητικό Συμβούλιο της Κεντρικής Ένωσης Δήμων Ελλάδος για τέταρτη θητεία, ενώ έχω συμμετάσχει και σε άλλα κεντρικά –και όχι μόνο- όργανα της πρωτοβάθμιας αυτοδιοίκησης. Θεωρώ, λοιπόν, υποχρέωσή μου να καταθέσω τις προσωπικές μου απόψεις, αλλά και εμπειρίες σε ορισμένα θέματα που αφορούν τις λαϊκές αγορές.<br />Ήταν και είναι προφανές ότι τις λαϊκές αγορές διέπουν μέχρι σήμερα και μέχρι την 31η Ιουλίου 2014 -μετά την κατάθεση της τροπολογίας με γενικό αριθμό 1433 και ειδικό 45- δύο διαφορετικές νομοθεσίες.<br />Άλλη νομοθεσία αφορά τις λαϊκές αγορές της περιφέρειας Αττικής και της μητροπολιτικής ενότητας Θεσσαλονίκης και άλλη τις υπόλοιπες λαϊκές αγορές. Βεβαίως, με την τροπολογία κάποια πράγματα αλλάζουν, αλλά δεν είναι σαφές σε όποιον έχει μελετήσει τα κείμενα με προσοχή –και το τονίζω αυτό- τι ακριβώς αλλάζει. <br />Σε ένα βαθμό παραπέμπονται σε προεδρικό διάταγμα, το οποίο πρέπει να εκδοθεί μέχρι 31 Ιουλίου 2014. <br />Επίσης, θα πρέπει να δούμε εάν το σχέδιο νόμου το οποίο συζητάμε λαμβάνει υπ’ όψιν το άρθρο 4 του ν.  3852/2010 «Νέα αρχιτεκτονική της αυτοδιοίκησης και της αποκεντρωμένης διοίκησης, πρόγραμμα «Καλλικράτης» ή διαιωνίζει σε ένα βαθμό μια λανθασμένη, κατά την άποψή μου, κατάσταση. <br />Το άρθρο 4 του «Καλλικράτη»: «Σχέσεις δήμων και περιφερειών» αναφέρει: «Μεταξύ των δύο βαθμών τοπικής αυτοδιοίκησης δεν υφίστανται σχέσεις ελέγχου και ιεραρχίας, αλλά συνεργασίας και συναλληλίας, οι οποίες αναπτύσσονται βάσει του νόμου  κοινών συμφωνιών, καθώς και με τον συντονισμό κοινών δράσεων.»<br />Σχετικά με τα παραπάνω και ενδεικτικά μόνο, λόγω του σχετικά λίγου χρόνου που έχω στη διάθεσή μου, αναφέρω τα εξής: <br />Άρθρο 5: «Χορήγηση θέσεων στις λαϊκές αγορές» Η παράγραφος 1 αναφέρει τα εξής: «Με απόφαση του οικείου Δήμου, η οποία για μεν τις λαϊκές αγορές Αττικής και Θεσσαλονίκης εκδίδεται μετά από γνώμη των Οργανισμών Λαϊκών Αγορών Αττικής και Θεσσαλονίκης αντίστοιχα, για δε τις λαϊκές αγορές της υπόλοιπης χώρας εγκρίνεται από τον οικείο περιφερειάρχη, καθορίζεται ο ανώτατος αριθμός θέσεων πωλητών για όλες τις λαϊκές αγορές που λειτουργούν στη χωρική τους αρμοδιότητα, ο οποίος συναρτάται με τον πληθυσμό του δήμου, βάσει τελευταίας απογραφής…» <br />Δηλαδή για την Αττική και τη Θεσσαλονίκη απαιτείται γνώμη -όχι σύμφωνη… το τονίζω, αλλά απλή γνώμη- του αρμοδίου Οργανισμού Λαϊκών Αγορών, ενώ για τις λαϊκές αγορές της υπόλοιπης χώρας απαιτείται έγκριση από τον οικείο περιφερειάρχη. Εδώ, με την τροπολογία γεννάται το ερώτημα τι θα ισχύσει από 1η Αυγούστου 2014 ή γνώμη για όλους ή έγκριση για όλους ή και τα δύο, ανάλογα με το σε ποια περιφέρεια βρίσκεται ο δήμος. Θα πρέπει, λοιπόν, να ξέρουμε εάν ισχύει η γνώμη για όλους, η έγκριση για όλους ή αν θα παραμείνει αυτό το οποίο ήταν, δηλαδή άλλων ταχυτήτων δήμαρχοι είναι στην Αττική και στη Θεσσαλονίκη και άλλων ταχυτήτων δήμαρχοι είναι στις υπόλοιπες περιφέρειες. <br />Πηγαίνω τώρα στο άρθρο 4: «Ίδρυση, μεταφορά, επέκταση, κατάργηση λαϊκών αγορών». Η παράγραφος 2, που αφορά τις λαϊκές αγορές της υπόλοιπης χώρας, αναφέρει τα εξής: «…Οι Δήμοι, προκειμένου για ίδρυση νέας λαϊκής αγοράς εντός των ορίων της χωρικής τους αρμοδιότητας, γνωστοποιούν το συνολικό αριθμό των θέσεων της νέας λαϊκής και τον ακριβή τόπο λειτουργίας της λαϊκής αγοράς στο Περιφερειακό Συμβούλιο της Περιφέρειας, το οποίο παρέχει την έγκρισή του.»<br />Δηλαδή οι αποφάσεις των δημοτικών αρχών στις λαϊκές αγορές εκτός Αττικής και Θεσσαλονίκης τελούν υπό την έγκριση του περιφερειακού συμβουλίου. Θα  ισχύει το ίδιο μετά την ψήφιση της τροπολογίας; Πέραν του ερωτήματος, βεβαίως, τι αφορά αυτή η έγκριση. Διότι απλώς αναφέρεται έγκριση. Τι ελέγχεται; Το νόμιμο, το πολιτικό σκεπτικό; Διότι τουλάχιστον οι δικές  μου εμπειρίες δεν είναι και καλές. <br />Όλα αυτά και άλλα πολλά, που δεν έχω τον χρόνο να αναλύσω, εφόσον δεν διορθωθούν, καταλήγουν  σε δύο συμπεράσματα: <br />Πρώτον οι δήμαρχοι θα εξακολουθούν να χωρίζονται σε δύο κατηγορίες, ανάλογα αν ο δήμος είναι στην Αττική και στη Θεσσαλονίκη ή στην περιφέρεια. Εξακολουθούν δηλαδή να υπάρχουν δήμαρχοι δύο ταχυτήτων. <br />Δεύτερον, το άρθρο 4 του θεσμικού νόμου «Καλλικράτη», το οποίο υπενθυμίζω ότι αναφέρει πως μεταξύ των δύο βαθμών τοπικής αυτοδιοίκησης  δεν υφίστανται σχέσεις ελέγχου και ιεραρχίας, αλλά συνεργασίας και συναλληλίας, εξακολουθεί να μη γίνεται σεβαστό. <br />Σέβομαι τις απόψεις και τις θέσεις του δεύτερου βαθμού αυτοδιοίκησης και το έχω αποδείξει και στην πράξη. <br />Θέλω, όμως να υπενθυμίσω ότι οι χώροι που διατίθενται για τη λειτουργία των λαϊκών αγορών είναι ουσιαστικά χώροι αρμοδιότητας της πρωτοβάθμιας αυτοδιοίκησης. Και σε κάθε περίπτωση, η σχέση των δύο βαθμών δεν μπορεί να είναι σχέση ελέγχου και ιεραρχίας, αλλά συνεργασίας και συναλληλίας, όπως εξάλλου ορίζει ο θεσμικός νόμος. <br />Τελειώνοντας, να υπενθυμίσω ότι η Υποεπιτροπή Εσωτερικών της Επιτροπής Δημόσιας Διοίκησης, Δημόσιας Τάξης και Δικαιοσύνης έχει αναλάβει, μετά από αίτημα του Υπουργού Εσωτερικών και μετά από απόφαση της επιτροπής, να ασχοληθεί με το θέμα των αλλαγών που πρέπει να γίνουν στον «Καλλικράτη», έτσι ώστε να γίνει πιο χρήσιμος και πιο λειτουργικός. Το άρθρο 4 και η εφαρμογή του μας έχει απασχολήσει και πιστεύω ότι θα φέρουμε προτάσεις. Μέχρι, όμως, να ξεκαθαρίσει αυτό, νομίζω ότι πρέπει να μην εφαρμόζονται διατάξεις αντίθετες με το άρθρο 4 του «Καλλικράτη» του θεσμικού νόμου της αυτοδιοίκησης. <br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Τον λόγο έχει η κ. Σταυρούλα Ξουλίδου.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Ευχαριστώ, κύριε Πρόεδρε. <br />Σήμερα συζητούμε το νομοσχέδιο του Υπουργείου Ανάπτυξης και Ανταγωνιστικότητας: «Άσκηση εμπορικών δραστηριοτήτων εκτός καταστήματος» και έρχεται μία προσθήκη-τροπολογία του Υπουργείου Παιδείας, η οποία θα μπορούσε να ήταν ολόκληρη ένα νομοσχέδιο. Είναι εκατόν πενήντα σελίδες τροπολογία, η οποία κατατίθεται την τελευταία στιγμή. <br />Έχω τονίσει επανειλημμένως ότι οι τροπολογίες που κατατίθενται με καθυστέρηση, όχι μόνο καταργούν κάθε έννοια κοινοβουλευτικού ελέγχου, δημοκρατικού διαλόγου και διαφάνειας, αλλά κυρίως αποκρύπτουν τα πραγματικά συμφέροντα που προωθούν και συνάμα αποκαλύπτουν προχειρότητα και επιφανειακή αντιμετώπιση του Υπουργείου Παιδείας για ζητήματα αρμοδιότητάς του. Και όμως, η παιδεία έχει έναν πολύ ιδιαίτερο και βαρυσήμαντο σκοπό, ο οποίος δεν περιορίζεται μόνο στη μετάδοση γνώσεων. Έχει ρόλο ηθικοπλαστικό και προετοιμάζει τους νέους για την ομαλή ένταξή τους στην κοινωνία, καθώς και για αποτελεσματική ανταπόκριση στις κοινωνικές απαιτήσεις και τους θεσμούς. <br />Δυστυχώς, μέχρι σήμερα οι πολιτικές που εφαρμόζετε στον ιδιαίτερα ευαίσθητο αυτό τομέα της παιδείας είχαν σαν άμεση συνέπεια την υποβάθμιση του εκπαιδευτικού μας συστήματος. Εμείς αντιλαμβανόμαστε την αξία της παιδείας και της εκπαίδευσης ως έναν από τους βασικούς πυλώνες για την ολοκλήρωση της προσωπικότητας και την πρόοδο της κοινωνίας. Ως εκ τούτου, προτείνουμε να της δοθεί η ιδιάζουσα προσοχή και να αντιμετωπιστεί με τη δέουσα υπευθυνότητα, προκειμένου να ολοκληρώσει το στόχο της.<br />Η σημερινή τροπολογία, λοιπόν -για να έρθω στο θέμα μας- περιλαμβάνει πληθώρα θεμάτων, μεταξύ των οποίων θέματα Εθνικού Οργανισμού Εξετάσεων, θέματα πρωτοβάθμιας και δευτεροβάθμιας εκπαίδευσης και ανώτατης εκπαίδευσης, θέματα ειδικής αγωγής, Γενικής Γραμματείας Διά Βίου Μάθησης, ιδιωτικής εκπαίδευσης, θέματα ελληνικών σχολείων του εξωτερικού, κ.λπ.. Η προχειρότητα, με την οποία η συγκυβέρνηση και ειδικότερα το Υπουργείο Παιδείας αντιμετωπίζει τα θέματα αρμοδιότητάς του, αποδεικνύει το γεγονός ότι τα τόσα πολλά και τόσο σημαντικά ζητήματα ασφυκτιούν μέσα σε μία και μόνο προσθήκη-τροπολογία, για να ρυθμιστούν προεκλογικά ζητήματα που έπρεπε να έχουν ήδη ρυθμιστεί ή μάλλον θα έπρεπε να μην έχουν δημιουργηθεί καθόλου. Δεν είναι τυχαίο ότι οι περισσότερες ρυθμίσεις αφορούν το ν. 4186/2013, που ψηφίστηκε λίγους μήνες πριν. Και όλα αυτά σε μία εποχή που οι κυβερνητικές επιλογές έχουν ρίξει το ελληνικό εκπαιδευτικό σύστημα στον Καιάδα.<br />Κυρίες και κύριοι συνάδελφοι, το Υπουργείο Παιδείας εδέησε επιτέλους να στρέψει την προσοχή του σε καίρια ζητήματα και να προωθήσει τη λύση τους με νομοθετικές ρυθμίσεις της τελευταίας στιγμής. Προ των πυλών των εξετάσεων, τόσο σε ενδοσχολικό, όσο και σε πανελλήνιο επίπεδο για τη δευτεροβάθμια εκπαίδευση προωθούνται αλλαγές που επηρεάζουν τη ζωή των μαθητών και των οικογενειών τους. Όλα αυτά οφείλατε να τα είχατε πράξει εν ευθέτω χρόνω. <br />Μπορεί η τροπολογία σας, κύριοι Υπουργοί, να μην χαρακτηρίστηκε εκπρόθεσμη, είναι όμως εκπρόθεσμος και ανεπίκαιρος ο χρόνος που αποφασίσατε να ασχοληθείτε επιτέλους με την παιδεία. Με διατάξεις που οδηγούν σε κανονιστικούς μηχανισμούς και αποσπασματικές ρυθμίσεις προσπαθείτε να διορθώσετε τα κακώς κείμενα της ελληνικής εκπαίδευσης, αποφεύγοντας ωστόσο οποιαδήποτε καινοτόμα πρόταση που θα ανοίξει το δρόμο για ουσιαστικές εκπαιδευτικές αλλαγές. <br />Σε ό,τι αφορά στη συγκεκριμένη τροπολογία, επαναλαμβάνω ότι έχουμε έντονες αντιρρήσεις για τον χρόνο κατάθεσής της, όπως και για ορισμένα επιμέρους ζητήματα, τα οποία θα αναπτύξω στη συνέχεια. <br />Όμως θα συνηγορήσουμε στην επίλυση των εκπαιδευτικών θεμάτων που ταλανίζουν εδώ και χρόνια τη μαθητική, εκπαιδευτική και φοιτητική κοινότητα και όλους τους φορείς που εμπλέκονται στην εκπαιδευτική διαδικασία. <br />Στα πλαίσια υγιούς διαλόγου θα ήθελα να σταθώ σε κάποια σημεία της τροπολογίας. <br />Στο άρθρο 2, παράγραφος 18 ορίζετε την αντιστοιχία του νηπιαγωγού προς τον αριθμό των νηπίων 1 προς 25 για τα νηπιαγωγεία και 1 προς 30 για τα παιδικά κέντρα. Γιατί αυτή η διαφοροποίηση; Σας παρακαλώ, μπορείτε να μας εξηγήσετε;<br />Στην παράγραφο 19 του άρθρου 2 ορίζετε ότι τα αναλυτικά προγράμματα σπουδών του επαγγελματικού λυκείου…<br /><br />Παρακαλώ λίγη ησυχία. Με ενοχλείτε, γιατί ακούγεστε.</speech><speech by="#s53"><from> ΓΕΡΑΣΙΜΟΣ ΓΙΑΚΟΥΜΑΤΟΣ</from> Συγγνώμη, κυρία μου.<br />ΣΤΑΥΡΟΥΛΑ ΞΟΥΔΙΔΟΥ: Τα αναλυτικά προγράμματα σπουδών του επαγγελματικού λυκείου καταρτίζονται από το ΙΕΠ, μετά τη σύμφωνη γνώμη του ΕΟΠΠΕΠ, βάσει των προγραμματικών συμφωνιών του ΕΟΠΠΕΠ με τα επαγγελματικά επιμελητήρια και τις επιστημονικές ενώσεις. <br />Έχουμε διατυπώσει και στο παρελθόν την άποψη ότι ο καθορισμός των προγραμμάτων σπουδών των επαγγελματικών λυκείων δεν μπορεί να γίνεται σύμφωνα με τις ανάγκες και τις υποδείξεις της αγοράς. Τα προγράμματα σπουδών και μάλιστα στη δευτεροβάθμια εκπαίδευση, πρέπει πρωτίστως να καταρτίζονται σύμφωνα με παιδαγωγικά κριτήρια και όχι σύμφωνα με προγραμματικές συμφωνίες. <br />Επίσης, στο άρθρο 3 που αφορά στα θέματα ειδικής αγωγής και στην παράγραφο 2 ορίζετε ότι οι προσλήψεις των αναπληρωτών εκπαιδευτικών για την παράλληλη στήριξη θα γίνονται αποκλειστικά ως μειωμένου ωραρίου, ενώ η σύμβαση πρόσληψής τους μπορεί με απόφαση του οικείου διευθυντή εκπαίδευσης να μετατραπεί σε πλήρους ωραρίου. Δεν μας εξηγείτε για ποιους λόγους και με ποιο πλαίσιο θα γίνεται αυτό, εφόσον εάν δεν συμπληρώνουν το προβλεπόμενο διδακτικό ωράριο, θα παρέχουν συμπληρωματικά υπηρεσίες. Εάν χρειάζονται, γιατί δεν τους προσλαμβάνετε από την αρχή με πλήρες ωράριο; Και πώς θα διασφαλίσετε ότι δεν θα αναπτυχθούν πελατειακές σχέσεις για το ποια σύμβαση θα μετατραπεί σε πλήρους ωραρίου;<br />Επιπλέον, να μου επιτρέψετε και μία παρατήρηση. Αυτήν τη στιγμή υπάρχει σε διαβούλευση το νομοσχέδιο ειδικής αγωγής, όπου μπορούν να ρυθμιστούν εκεί αυτά τα ζητήματα. Ποιος ο λόγος λοιπόν αυτής της ρύθμισης; <br />Επίσης, στην παράγραφο 4 του άρθρου 3 για τις δυσπρόσιτες και νησιωτικές περιοχές μπορούν να συγκροτούνται ΕΔΕΑΥ του άρθρου 39 του ν. 4115 με ψυχολόγους και κοινωνικούς λειτουργούς, οι οποίοι διατίθενται από την τοπική αυτοδιοίκηση, τις δημόσιες μονάδες υγείας και τα ΚΕΔΔΥ. Με ποιον τρόπο θα γίνει αυτό; Ποιος θα το αποφασίσει; Και τι θα γίνει με τις υπηρεσίες που στελεχώνονται ήδη από το εν λόγω προσωπικό; Θα πρέπει να καταλάβετε ότι τα προγράμματα ΕΣΠΑ δεν μπορούν να είναι πανάκεια και ότι οι αντίστοιχοι πίνακες πρόσληψης προσωπικού δεν εξαντλούνται, γιατί κανείς δεν μπορεί να ζήσει με 500 ευρώ.<br />Στο άρθρο 10 για τις μεταγραφές των πολυτέκνων, τριτέκνων και ειδικών κατηγοριών οφείλετε να επεκτείνετε το δικαίωμα αυτό και στους επιτυχόντες των τριών προηγουμένων ετών, δηλαδή από το 2010 έως και το 2013, οι οποίοι δεν μπορούν να ανταποκριθούν στα έξοδα φοίτησης σε άλλη πόλη και πολλοί από αυτούς αναγκάζονται να μην παρακολουθούν τακτικά τα μαθήματα των σχολών τους. Αυτό είναι άδικο. Θίγει τις αδύναμες οικογένειες, που προσπαθούν με κόπους να σπουδάσουν τα παιδιά τους.<br />Τέλος, όσον αφορά στο άρθρο 14 για τα ελληνικά σχολεία του εξωτερικού, θεωρούμε τη λύση που δίνετε πρόσκαιρο ημίμετρο για τη βιωσιμότητα των ελληνικών σχολείων του εξωτερικού. Είναι αδήριτη ανάγκη να εργαστείτε μεθοδικά και αποτελεσματικά, ώστε οι ομογενείς κάτοικοι του εξωτερικού να διδαχθούν άρτια την ελληνική γλώσσα, την ιστορία και τον πολιτισμό και να λάβουν ακέραιη την ελληνική παιδεία, στοιχεία που τους συνδέουν με την πατρίδα τους. Οι συνεχείς παρατάσεις που δίνετε στην κατάργηση των ελληνικών σχολείων του εξωτερικού, είναι πολιτική που κινείται στην ακριβώς αντίθετη κατεύθυνση.<br /><br />Τελειώνω, κύριε Πρόεδρε.<br />Στο χρόνο που σας απομένει, λοιπόν, στους υπουργικούς σας θώκους σταματήστε να ασχολείστε με τα καίρια ζητήματα της χώρας με τρόπο επιφανειακό και ανάρμοστο. Δώστε, επιτέλους, στην παιδεία την αξία και τη δυναμική που της αξίζει και δείξτε σεβασμό στην πιο σημαντική κοινωνική λειτουργία. Ο ρόλος της παιδείας είναι σοβαρός και αυτονόητος. Σταματήστε να κρατάτε ομήρους τους μαθητές και τους φοιτητές και τις οικογένειές τους. Αφουγκραστείτε με σοβαρότητα και αίσθημα ευθύνης τις ανάγκες ολόκληρης της εκπαιδευτικής κοινότητας.<br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Ντινόπουλος.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Θα ξεκινήσω με μία, επιτρέψτε μου, ιστορική αναφορά, για να καταδείξω τη σημασία των λαϊκών αγορών. Ο θεσμός των λαϊκών αγορών ξεκίνησε την πλέον δημιουργική τετραετία του Ελευθερίου Βενιζέλου, την τετραετία 1928-1932. <br />Οι λαϊκές αγορές δεν εκφράζουν μόνο την ψυχοσύνθεση του Έλληνα – διότι ξέρετε ότι ο Έλληνας πριν αρχίσει να συχνάζει, να ψωνίζει ή να είναι έμπορος στα mall, υπήρξε πραματευτής. Θέλω, λοιπόν, να πω ότι οι λαϊκές αγορές, πέρα από την ψυχοσύνθεση του Έλληνα, σήμερα εκφράζουν -αν θέλετε- και την ίδια τη λειτουργία ενός κοινωνικού και ενός αστικού ιστού.<br />Επίσης, πρόκειται για μια εμπορική και κοινωνική δραστηριότητα, η οποία έχει πολλές ιδιαιτερότητες. Πολλές φορές για τις λαϊκές αγορές γίνονται de facto ρυθμίσεις, οι οποίες, για να μιλήσουμε και λίγο νομικά, για να μπορέσουν να υπαχθούν σε μία γενική de jure ρύθμιση –δηλαδή, να μπορέσει να υπάρξει ένα νομοθέτημα, το οποίο να ανταποκρίνεται στις πραγματικές ανάγκες μιας λαϊκής αγοράς ή εν πάση περιπτώσει του εμπορίου αυτού του είδους- χρειάζεται πάρα πολύ μελέτη, πάρα πολύ προσοχή και χρειάζεται να λάβει υπόψη του τα δεδομένα, τα οποία καθημερινά δημιουργούνται. Δεν είναι μια εύκολη νομοθετική ρύθμιση.<br />Και πρέπει να πούμε ότι το συγκεκριμένο νομοσχέδιο υπέστη αρκετές τροποποιήσεις, πολλές από τις οποίες βεβαίως ήταν προς την σωστή κατεύθυνση, όπως επίσης περιλαμβάνει και πολλά θετικά στοιχεία, για παράδειγμα τη ρύθμιση του θέματος των αδειών τόσο των παραγωγών όσο και των επαγγελματιών των λαϊκών αγορών.<br />Παρ’ όλα αυτά, όμως, έχει δημιουργηθεί μια κατάσταση, η οποία όχι μόνο δεν είναι ευχάριστη, αλλά νομίζω ότι με κάποιες βελτιώσεις, που μπορείτε να κάνετε, κύριοι Υπουργοί, τούτο το νομοσχέδιο έχει τη δυνατότητα πράγματι, σε σημαντικό βαθμό, να ανταποκριθεί στις ανάγκες οι οποίες δημιουργούνται στις λαϊκές αγορές.<br />Επειδή ο χρόνος έτσι κι αλλιώς είναι περιορισμένος, θα ήθελα να ξεκινήσω από το πιο φλέγον -επιτρέψτε μου να πω- θέμα, το περίφημο αυτό θέμα της κλήρωσης των θέσεων. Υπήρξαν πολλές τροποποιήσεις. Ξεκινήσαμε από μια αρχική θέση και έχουμε φθάσει σε μία άλλη. Όμως, επιτρέψτε μου να πω πως και η συγκεκριμένη ρύθμιση υπολείπεται των αναγκών και της πραγματικότητας, η οποία δημιουργείται στις λαϊκές αγορές.<br />Λέμε πως θα βάλουμε χωριστά τους παραγωγούς και χωριστά τους επαγγελματίες. Προσέξτε: ο παραγωγός, στην ουσία παράγει κάποια συγκεκριμένα προϊόντα, όπως τα κηπευτικά και μπορεί να παράξει και κάποια πορτοκάλια. Όταν, λοιπόν, τους βάλετε όλους αυτούς μαζί στην αρχή της λαϊκής αγοράς ή στο τέλος ή σε οποιαδήποτε άλλη θέση της λαϊκής αγοράς θα είναι όλοι οι παραγωγοί μαζί.<br />Τι συμβαίνει; Κατ’ αρχάς, πρέπει να σας πω ότι ένα βαρόμετρο για μία λαϊκή αγορά είναι η τιμή της πατάτας και της ντομάτας. Όταν, λοιπόν, όλοι αυτοί οι οποίοι παράγουν ντομάτες είναι ο ένας δίπλα στον άλλον, θα μπορούν πολύ πιο εύκολα να συνεννοηθούν για να αυξήσουν την τιμή της ντομάτας, παρά αν υπάρχει μια διασπορά μέσα στη λαϊκή αγορά. Πιο εύκολα ψιθυρίζεις στο συνάδελφό σου ο οποίος είναι ακριβώς δίπλα. Αν η ντομάτα – για παράδειγμα– φθάνει το 1,10 και 1,20, αν μαζευτούν όλοι μαζί μπορεί να φθάσει στα 2 ευρώ. Δημιουργείται έτσι εν τοις πράγμασι ένα τοπικό, ένα μικρό καρτέλ. Πώς το αντιμετωπίζετε αυτό;<br />Την ίδια στιγμή -για να δείτε πόσο αλυσιτελής είναι αυτή η ρύθμιση- όταν σε ένα τμήμα της λαϊκής αγοράς υπάρχουν λίγο-πολύ τα ίδια προϊόντα -γιατί όπως είπαμε οι παραγωγοί παράγουν κηπευτικά, άντε και κανένα πορτοκάλι- ο καταναλωτής πολύ πιο εύκολα θα τους προσπεράσει, έτσι ώστε να πάει εκεί όπου υπάρχει ποικιλία των προϊόντων, εκεί όπου είναι οι επαγγελματίες οι οποίοι μπορούν να διαθέτουν όσα τελοσπάντων προϊόντα υπάρχουν σε μια λαϊκή αγορά.<br />Δηλαδή, ενώ από τη μία μεριά δημιουργείται ένα καρτέλ –τοπικό καρτέλ, δεν είπα για τα μεγάλα καρτέλ, αυτά ας τα αφήσουμε- ενώ δημιουργείται μια τέτοια κατάσταση εκεί πέρα, παράλληλα χάνουν και οι ίδιοι, διότι θα δει κάποιος ακριβή τη ντομάτα εκεί πέρα, θα είναι υποχρεωμένος εκ των πραγμάτων να προχωρήσει και να πάει να βρει κι άλλα προϊόντα για να γεμίσει –όσο τέλος πάντων μπορεί να γεμίσει- το καλάθι ή το καρότσι και θα τους προσπεράσει.<br />Λέτε μετά ότι θα γίνεται κλήρωση των θέσεων –ας το πούμε έτσι, για να γίνει πιο κατανοητό- με τη μορφή του «ρολογιού», δηλαδή θα γίνει μία φορά στις αρχές του 2015 και από κει και πέρα κάποιος θα αλλάζει θέση κάθε χρόνο και θα πηγαίνει μία θέση πιο κει.<br />Ακούστε: Όποιος έχει μια εμπειρία λαϊκών αγορών και όποιος έχει κουβεντιάσει, θα σας πει ότι κατ’ αρχάς αυτό τους βρίσκει όλους αντίθετους. Όταν όλοι είναι αντίθετοι σ’ αυτό, αυτοί οι οποίοι υποτίθεται ότι είναι ριγμένοι, γιατί δεν διαμαρτύρονται επειδή συμβαίνει αυτό;<br />Όσοι, λοιπόν, έχουν μια εμπειρία από τις λαϊκές αγορές, ξέρουν. Η θέση στις λαϊκές αγορές είναι λίγο σαν τα ψάρια, για τα οποία λένε ότι το καλύτερο ψάρι είναι το φρέσκο, έστω κι αν είναι μαρίδα. Η καλύτερη θέση, λοιπόν, στη λαϊκή αγορά είναι η μόνιμη, έστω κι αν είναι κακή, διότι τι συμβαίνει; Εκεί ο συγκεκριμένος παραγωγός ή επαγγελματίας δημιουργεί τη δική του προσωπική πελατεία, ανάλογα με τα προϊόντα που πουλάει, ανάλογα με τις τιμές που έχει, ανάλογα με το πόσο ευπροσήγορος είναι με τους καταναλωτές. Έχει δημιουργήσει το δικό του πάγκο. Όταν αυτόν τον αλλάζετε, χάνουν όλοι.<br />Και όχι μόνον αυτό: δεν ξέρω και κατά πόσον πετυχαίνουμε αυτό που πρέπει να είναι στην ουσία το ζητούμενο, δηλαδή να πέσουν οι τιμές. Γιατί είναι φανερό ότι οι τιμές σε μια λαϊκή αγορά πέφτουν όταν υπάρχει διασπορά των πάγκων, όταν υπάρχει ποικιλία και όταν μπορεί κανείς να περπατήσει σε μια λαϊκή αγορά και να έχει τη δυνατότητα να βρει πάγκους με οποιαδήποτε προϊόντα σε διαφορετικά σημεία.<br /><br />Επιτρέψτε μου να σας πω ότι όσοι είτε καταναλώνουμε είτε απλώς πηγαίνουμε σε μια λαϊκή αγορά, ποτέ δεν ακούσαμε όλα αυτά τα χρόνια είτε από τους παραγωγούς είτε από τους επαγγελματίες να διαμαρτύρονται για τη θέση που έχουν. Διαμαρτύρονται για άλλα πράγματα, για την ακρίβεια ή για άλλα ζητήματα, όμως δεν ακούσαμε ποτέ κανέναν να λέει «γιατί εγώ είμαι σ’ αυτή τη θέση και δεν είμαι σε μια άλλη θέση».<br />Άρα, πιστεύω ότι, αν κάνουμε εδώ πέρα κάποιες βελτιώσεις, το νομοσχέδιο αυτό θα μπορέσει να έχει τη γενικότερη αποδοχή του κόσμου των λαϊκών αγορών και να σταματήσει αυτή η ένταση η οποία έχει δημιουργηθεί.<br />Θέλω να σας πω και κάτι τελευταίο.</speech><speech by="#s175"><from>ΠΡΟΕΔΡΕΥΩΝ</from> Τελειώνετε, κύριε συνάδελφε.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Ένα λεπτό, κύριε Πρόεδρε. Άλλωστε δεν υπάρχει και μεγάλη…</speech><speech by="#s175"><from>ΠΡΟΕΔΡΕΥΩΝ</from> Συντομεύετε.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Εάν όντως θέλουμε να κάνουμε κάποιες κληρώσεις στις λαϊκές αγορές για κάποιες θέσεις, θέλω να σας πω ότι σε κάθε λαϊκή αγορά κατά μέσο όρο κάθε χρόνο χηρεύουν, εγκαταλείπονται αρκετές θέσεις, ένας αριθμός θέσεων που μπορεί να φτάσει το 15%, 20%, 25% του συνόλου των θέσεων μιας λαϊκής αγοράς.</speech><speech by="#s175"><from>ΠΡΟΕΔΡΕΥΩΝ</from> Κύριε συνάδελφε, σας παρακαλώ πάρα πολύ.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Ας γίνεται, λοιπόν, με κάποια κριτήρια η διανομή αυτών των θέσεων, ακόμα και μέσα από κάποια κλήρωση όσων έχουν τα προσόντα για να τις καταλάβουν.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Κλείνω, κύριε Πρόεδρε.<br />Οι λαϊκές αγορές σήμερα είναι το καταφύγιο όχι μόνο του φτωχού, αλλά είναι το καταφύγιο και μιας χειμαζόμενης μεσαίας τάξης.<br />Τελειώνοντας, θα θυμίσω ότι σ’ αυτήν την τετραετία της κρίσης, από τις λαϊκές αγορές διοχετεύθηκαν δωρεάν προϊόντα και σε κοινωνικά παντοπωλεία και σε συσσίτια. Νομίζω, λοιπόν, ότι με κάποιες βελτιώσεις αυτό το νομοσχέδιο μπορεί να γίνει πολύ καλύτερο.<br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Παρακαλώ να τηρείται ο χρόνος, γιατί οι συνάδελφοι που περιμένουν να μιλήσουν είναι πολλοί.<br />Τον λόγο έχει ο κ. Αλεξόπουλος.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Κύριε Πρόεδρε, κυρίες και κύριοι συνάδελφοι, θα επαναλάβω την εκτίμηση του εισηγητή μας, ότι το συζητούμενο νομοσχέδιο είναι ένα ακόμη χτύπημα σε δομές και θεσμούς που εξυπηρετούν τις ανάγκες των λαϊκών στρωμάτων, όπως είναι οι λαϊκές αγορές και όλα αυτά στα πλαίσια μιας ψευδεπίγραφης ενίσχυσης του ανταγωνισμού, που δυστυχώς εν ονόματί του οδηγούνται σε μαρασμό και αδιέξοδο εκατοντάδες μικροκαλλιεργητές και παραγωγοί, ενώ ενισχύονται εμμέσως μεγάλα μονοπωλιακά συμφέροντα και σούπερ μάρκετ.<br />Θα επαναλάβω την εκτίμηση του εισηγητού μας ότι έχουν απαξιωθεί οι κοινοβουλευτικές διαδικασίες. Και θα πρόσθετα ότι εξαιτίας αυτού του γεγονότος κάποιες θετικές ρυθμίσεις του νομοσχεδίου, που ενδεχομένως θα είχαν και τη δική μας αποδοχή, χάνονται μέσα στο γενικότερο νεοφιλελεύθερο πλαίσιο στο οποίο κινείται το παρόν νομοσχέδιο.<br />Ποιος, αλήθεια, είναι αντίθετος με αυτά τα οποία αναφέρονται στην εισηγητική έκθεση του νομοσχεδίου; Ποιος δεν επιθυμεί την εξάλειψη του παρεμπορίου, των άναρχων μορφών εμπορίου; Ποιος είναι αντίθετος με την αντιμετώπιση του περιβάλλοντος με σεβασμό; Ποιος είναι αντίθετος με την ελκυστική και ευπρεπή εμφάνιση των πόλεων, των τουριστικών και ιστορικών περιοχών και με την καθιέρωση μιας αρχής ισοτιμίας, ισονομίας και ίσων ευκαιριών;<br />Αυτά επαγγέλλονται στην αιτιολογική επί του νομοσχεδίου έκθεση, δυστυχώς όμως οι σκοποί αυτοί δεν εξυπηρετούνται από τις διατάξεις του παρόντος νομοσχεδίου. Παραμένουν ευσεβείς πόθοι και κινούνται στα πλαίσια μιας ωραίας έκθεσης ιδεών.<br />Επαναλαμβάνω, λοιπόν, ότι ευτελίζονται οι κοινοβουλευτικές διαδικασίες, όχι μόνο εξαιτίας των όσων και εγώ ανέφερα προηγουμένως, αλλά και εξαιτίας του γεγονότος ότι με την ανοχή του Προεδρείου εισάγονται αντισυνταγματικά, αντικανονικά, άσχετες με το συζητούμενο νομοσχέδιο τροπολογίες.<br />Μάλιστα, μία εξ αυτών –αυτή του Υπουργείου Παιδείας- είναι ένα νέο νομοσχέδιο μέσα σε τούτο το νομοσχέδιο. Είναι μία τροπολογία που έρχεται να ταράξει για άλλη μια φορά το χώρο της εκπαίδευσης, να διασαλεύσει τις εργασιακές σχέσεις και τα επαγγελματικά δικαιώματα των αποφοίτων των ελληνικών πανεπιστημιακών ιδρυμάτων, να ενισχύσει τα κολλέγια και την ιδιωτική εκπαίδευση, παρά τα όσα επιτάσσει το άρθρο 16 του Συντάγματος, να εξυπηρετήσει τουριστικά επιχειρηματικά συμφέροντα με την καθιέρωση, αμέσως μετά την καθαρά Δευτέρα, της λεγόμενης «εβδομάδας σχολικής ανάπαυλας», προκειμένου να τονωθεί ο τουρισμός στην ελληνική περιφέρεια και άλλα πολλά, για τα οποία θα μας δοθεί η ευκαιρία να τοποθετηθούμε αναλυτικότερα τη Δευτέρα στην κατ’ άρθρο συζήτηση.<br />Θα πρέπει, όμως, να επισημάνω μερικά πράγματα από αυτήν την τροπολογία που αφορά το Υπουργείο Παιδείας. Υπάρχει ένα άρθρο, το άρθρο 3 που αφορά στην Ειδική Αγωγή. Όλοι ξέρουμε ότι την ίδια στιγμή βρίσκεται σε διαβούλευση νομοσχέδιο ειδικά για την ειδική αγωγή.<br />Μας ξάφνιασε ο Υφυπουργός προηγουμένως, προσπαθώντας να δικαιολογήσει την αναγκαιότητα εισόδου αυτού του άρθρου, σε αυτήν την τροπολογία, σε τούτο το νομοσχέδιο. Για μας, όμως, είναι ξεκάθαρο ότι το βασικό στοιχείο των αλλαγών είναι η περαιτέρω μείωση των δαπανών για την ειδική αγωγή, σε βάρος των εργαζομένων και αυτό το καταφέρνουν τοποθετώντας τους εκπαιδευτικούς με μειωμένα ωράρια, αντί να προχωρήσουν σε νέες προσλήψεις.<br />Όσον αφορά το άρθρο 4 της τροπολογίας, το Υπουργείο Παιδείας φαίνεται πως συνεχίζει τους πειραματισμούς στο χώρο της επαγγελματικής εκπαίδευσης και κατάρτισης. Παρά τις όποιες βαρυσήμαντες εξαγγελίες σχετικά με την αναβάθμιση της μη τυπικής εκπαίδευσης, το Υπουργείο δεν δίστασε να θυσιάσει τη φετινή, τουλάχιστον, διδακτική χρονιά, προχωρώντας σε ριζικές αλλαγές ακόμα και στη μέση του έτους, αλλαγή του προγράμματος σπουδών το Μάρτιο.<br />Οι δε νέες περικοπές στο χώρο της παιδείας για τα χρόνια 2015-2018 προμηνύουν ακόμα δυσκολότερες συνθήκες, τόσο εργασιακά, όσο και εκπαιδευτικά στο χώρο της κατάρτισης. Η έλλειψη σχεδιασμού και μεταβατικότητας και οι επιπόλαιοι χειρισμοί έχουν μετατρέψει τα δημόσια ΙΕΚ σε ένα μη αξιόπιστο φορέα, ενώ οι ΣΕΚ λειτουργούν μόνο κατ’ ευφημισμόν.<br />Η τάση που εντέχνως καλλιεργείται για στροφή στην κατάρτιση από τα κολλέγια, ακόμα και ατόμων που έχουν ήδη αποφοιτήσει από ανώτατα εκπαιδευτικά ιδρύματα, συνδυάζεται με την απαξίωση της δημόσιας μη τυπικής εκπαίδευσης, κάτι που θα μεταφέρει τη ροή των σπουδαστών στην ιδιωτική εκπαίδευση.<br />Δύο λόγια για το άρθρο 5: είναι ένα άρθρο του οποίου η παράγραφος 3 είναι σκανδαλώδης, γιατί δίνει παράταση στην αδειοδότηση των ιδιωτικών σχολείων που λειτουργούν παράνομα, χωρίς άδεια από την αρχή της χρονιάς.<br />Ήδη στα μέσα Γενάρη είχε δοθεί μια τροπολογία για παράταση μέχρι 31-12-2013. Έκτοτε συνεχίστηκαν να λειτουργούν για άλλους τέσσερις μήνες παράνομα. Τώρα δίνεται δεύτερη παράταση μέχρι τις 15-7-2014. Ουσιαστικά, λειτούργησαν όλη την τρέχουσα σχολική χρονιά παράνομα με ό,τι αυτό μπορεί να συνεπάγεται σε ό,τι αφορά στον έλεγχο και τη διαφάνεια σε ζητήματα προσωπικού, εκπαιδευτικής διαδικασίας, προαγωγικών και απολυτηρίων εξετάσεων, καθώς και στη συμμετοχή μαθητών ιδιωτικών σχολείων στις πανελλήνιες εξετάσεις.<br />Στο άρθρο 6, θέλω να πω δυο λόγια, αν και είναι ένα από τα πιο σημαντικά άρθρα και μια από τις πιο σημαντικές αλλαγές που κάνει η τροπολογία που εισάγει το Υπουργείο Παιδείας. Παρά τη ρητή διαβεβαίωση του Υπουργού Παιδείας σε ερώτησή μας στις 11-2-2014 ότι το Υπουργείο Παιδείας και Θρησκευμάτων δεν προτίθεται να δώσει στο Συμβούλιο Αναγνώρισης Επαγγελματικών Προσόντων αρμοδιότητα αναγνώρισης τίτλων προερχόμενων από χώρες εκτός Ευρωπαϊκής Ένωσης, καθώς, όπως μας είπε, αυτό θα παραβίαζε την κοινοτική νομοθεσία, εν τούτοις με το άρθρο 6 φέρνει τα πάνω κάτω σε σχέση με τις αρμοδιότητες αυτού του οργάνου.<br />Το Συμβούλιο Αναγνώρισης Επαγγελματικών Προσόντων είναι το πλέον αρμόδιο για την αναγνώριση της επαγγελματικής ισοτιμίας των τίτλων τυπικής ανώτατης εκπαίδευσης τρίτων χωρών, χωρίς να διευκρινίζει αν οι τρίτες χώρες είναι μόνο μέσα από την Ευρωπαϊκή Ένωση, μη μεταλυκειακής εκπαίδευσης και κατάρτισης –αναφέρομαι στα κολλέγια που έχουν συνάψει συμφωνίες με ανώτατα εκπαιδευτικά ιδρύματα της αλλοδαπής- καθώς και όσων παρόχων υπηρεσιών μεταλυκειακής εκπαίδευσης τα προγράμματα σπουδών οδηγούν σε μεταπτυχιακές σπουδές που έχουν πιστοποιηθεί από διεθνείς οργανισμούς.<br />Σταματώ εδώ. Θα πούμε περισσότερα στην κατ’ άρθρο συζήτηση. <br />Είναι καταφανής η προχειρότητα με την οποία νομοθέτησε μέχρι τώρα το Υπουργείο Παιδείας τις προηγούμενες περιόδους. Γι’  αυτό αναγκάζεται σήμερα να καταθέσει αυτή την τροπολογία. Για μας δεν υπάρχει αμφιβολία ότι σύντομα θα διαπιστώσει τις αδυναμίες που έχουν τα άρθρα της συγκεκριμένης τροπολογίας και θα χρειαστεί ξανά να τις διορθώσει.<br />Μέχρι τότε όμως, θα ταλαιπωρείται, τόσο η παιδεία, όσο και οι μαθητές, οι οποίοι πρόκειται να δώσουν πανελλήνιες εξετάσεις τώρα, περιμένοντας την τράπεζα θεμάτων των εξετάσεων, για να μπορέσουν να προετοιμαστούν καλύτερα.<br />Ευχαριστώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.<br />Τον λόγο έχει ζητήσει ο Υφυπουργός κ. Σκορδάς. <br />Κύριε Υπουργέ, δικαιούστε εννέα λεπτά.<br />ΑΘΑΝΑΣΙΟΣ ΣΚΟΡΔΑΣ : Θα ήθελα την ανοχή σας, κύριε Πρόεδρε, γιατί δεν προλαβαίνω. <br />Κύριε Πρόεδρε, θέλω κατ’ αρχήν πριν τοποθετηθώ επί του νομοσχεδίου, να διαψεύσω με τον πλέον κατηγορηματικό τρόπο μια σειρά από φήμες που κυκλοφορούν απ’ άκρου εις άκρον σε λαϊκές αγορές κινδυνολογώντας για τα όσα προβλέπει τα συζητούμενο νομοσχέδιο, ότι δήθεν καταργείται η δυνατότητα να πουλάνε οι παραγωγοί τα προϊόντα τους έξω από την περιφερειακή ενότητα στην οποία παράγουν και μια σειρά από άλλα μυθεύματα.<br />Θα αναλύσω αρκετά συγκεκριμένα το τι ακριβώς συμβαίνει. Ο σκοπός του συζητούμενου νομοσχεδίου, κυρίες και κύριοι, έχει να κάνει με την ανάγκη κωδικοποίησης μιας νομοθεσίας για το υπαίθριο εμπόριο, η οποία είναι διάσπαρτη σε περισσότερα από δεκαπέντε νομοθετήματα του παρελθόντος και σε περισσότερα από επτά προεδρικά διατάγματα. Νομίζω ότι αναγνωρίστηκε από τη συζήτηση στην Επιτροπή Παραγωγής και Εμπορίου πως αυτό γίνεται με τον καλύτερο τρόπο.<br />Η δεύτερη ανάγκη που καλείται να υπηρετήσει αυτό το νομοσχέδιο είναι ο εκσυγχρονισμός του θεσμικού πλαισίου για το υπαίθριο εμπόριο, έτσι ώστε να ανταποκρίνεται στις ανάγκες του σήμερα. Η χώρα σήμερα δε βρίσκεται πενήντα ή εκατόν πενήντα χρόνια πίσω, όπως ειπώθηκε σε πολλές περιπτώσεις με αφορμή τις ρυθμίσεις για τα παζάρια για τα πανηγύρια, ώστε να έχει την ίδια ανάγκη θεσμικού πλαισίου. Τότε, λόγω της ελλείψεως συγκοινωνιακών υποδομών δεν μπορούσε ο πολίτης να πάει στις αγορές να προμηθευτεί προϊόντα με ποικιλία και να έχει δυνατότητες επιλογών. Για να πάει από το χωριό του μέχρι την πόλη, ήθελε ώρες πολλές. Αυτό είχε οδηγήσει στην ανάγκη ο εμπορικός κόσμος να πηγαίνει με οποιοδήποτε τρόπο αυτός στον πελάτη είτε αυτό ήταν μια θρησκευτική πανήγυρη είτε ήταν υπαίθριες αγορές είτε οτιδήποτε.<br />Σήμερα όμως η χώρα δεν βρίσκεται σε αυτό το σημείο. Πρέπει να εξισορροπήσουμε την ανάγκη του υπαίθριου εμπορίου πριν από δεκαετίες με την ανάγκη που έχει μια χώρα, που πολλές φορές εσείς οι ίδιοι, εδώ στο Κοινοβούλιο, αναγνωρίζετε ότι έχει υπερπληθώρα αναλογίας στεγασμένων καταστημάτων, σε σχέση με τον πληθυσμό.<br />Ασκήθηκε κριτική για το εάν έγινε διαβούλευση για το νομοσχέδιο. Κι επειδή οι ρυθμίσεις για το υπαίθριο εμπόριο -και κυρίως για τις λαϊκές- συζητήθηκαν και πέρυσι και πρόπερσι, θα έλεγα ότι μόνο η διαβούλευση δεν έχει λείψει για τα ζητήματα των λαϊκών αγορών. <br />Συστήθηκε νομοπαρασκευαστική επιτροπή από το Νοέμβριο του 2013. Υπέβαλε κάθε φορέας, τουλάχιστον, δύο φορές υπομνήματα. Είχε τη δυνατότητα και την έχει, να έρχεται κάθε μέρα στο γραφείο και να εκθέτει τις απόψεις του, τις παρατηρήσεις τους και οτιδήποτε. Θα μπορούσαμε να κατηγορηθούμε ότι έχουμε παρασυζητήσει αυτό το νομοθέτημα. <br />Αναγνωρίσαμε ότι το τελικό σχέδιο νόμου, λόγω του ότι συνέπεσε με τη Μεγάλη Εβδομάδα, πράγματι δεν έμεινε αναρτημένο στο διαδίκτυο τόσο πολύ καιρό. Όμως δεν φταίει αυτό. Λυπούμαι που δικαιώθηκα σε αυτό που έλεγα στην επιτροπή, ότι μόλις αλλάξει η Κυβέρνηση την πρόνοια για τις κληρώσεις, θα δείτε πώς θα πέσουν οι μάσκες και ότι το πρόβλημα των συγκεκριμένων συνδικαλιστών δεν είναι οι κληρώσεις, αλλά είναι ο διαχωρισμός, κατά βάση, μεταξύ παραγωγών κι επαγγελματιών. Όμως θα συζητήσουμε αργότερα για το αν αυτό είναι καλό ή κακό.<br />Κατηγορηθήκαμε από την Αντιπολίτευση ότι εξυπηρετούμε μεγάλα συμφέροντα, ότι το νομοσχέδιο είναι αποσπασματικό, ότι καταστρέφουμε, αφανίζουμε παραγωγούς κ.λπ.. Ποιοι τα κάνουν όλα αυτά; Εμείς; Τότε θα πρέπει να μου πείτε -αντιστρέφοντας το ερώτημα- το εξής: καταστρέφουμε κι αφανίζουμε παραγωγούς κι επαγγελματίες όταν μειώσαμε το ημερήσιο τέλος, με δική μας πρόταση, κατά 20%; Τους καταστρέφουμε και τους αφανίζουμε όταν αυξάνουμε τις δυνατότητες πωλούμενων προϊόντων που έχουν όλοι οι επαγγελματίες λαϊκών αγορών στους πάγκους τους, για να πουλάνε περισσότερα προϊόντα, σε μία περίοδο που λόγω της ύφεσης μειώνεται ο τζίρος; Τους καταστρέφουμε όταν την τριετή διάρκεια ισχύος των αδειών τους τη μετατρέπουμε σε αόριστη, για να μην έχουν καμμία εργασιακή ανασφάλεια; Τους καταστρέφουμε όταν τους δίνουμε δικαίωμα μεταβίβασης της άδειας, που δεν το είχαν πριν, παρά μόνο σε περίπτωση θανάτου ή αναπηρίας; Όλα αυτά κάνουμε και λέτε ότι τους καταστρέφουμε; <br />Δίνει το νομοσχέδιο προτεραιότητα στους παραγωγούς από την πρώτη μέχρι την τελευταία αράδα του και αυτό είναι συνειδητή επιλογή, γιατί θέλουμε να αντιστρέψουμε το αναπτυξιακό υπόδειγμα της χώρας, θέλουμε να ενισχύσουμε τις δυνάμεις της παραγωγής. Προκαλώ οποιοδήποτε μέλος του Κοινοβουλίου να βρει μια γραμμή στο νομοσχέδιο που δεν ευνοεί τους παραγωγούς, μία! Δεν θα βρείτε, κυρίες και κύριοι ούτε μία γραμμή. <br />Γιατί γίνεται η διάκριση των πτερύγων μεταξύ παραγωγικού κι εμπορικού κομματιού; Κατ’ αρχήν, διευκολύνει και εξυπηρετεί και εμποδίζει τον πελάτη να ξέρει ότι αν πάει σε μια λαϊκή και θέλει, μπορεί να πάρει μόνο από παραγωγό προϊόντα και αν θέλει να πάρει μόνο βιομηχανικά μπορεί να κατευθυνθεί στο κομμάτι με τα βιομηχανικά; <br />Και κοιτάξτε τι υποκρισία υπάρχει, από όλες τις πλευρές, στο θέμα της διάκρισης, το οποίο θα φέρει –υποτίθεται- την καταστροφή. Όσοι πηγαίνετε σε λαϊκές αγορές ξέρετε ότι τα ψάρια σήμερα είναι ξεχωριστή πτέρυγα στις λαϊκές αγορές. Γιατί δεν καταστράφηκαν οι ιχθυοπώλες των λαϊκών αγορών που είναι διακριτό το κομμάτι στο οποίο πουλάνε τα εμπορεύματά τους; Έχετε απάντηση γι’ αυτό; <br />Όλα αυτά, το ότι δήθεν θα συγκεντρωθούν τα ομοειδή προϊόντα μαζί και θα γίνουν «καρτελάκια», είναι μυθεύματα, κυρίες και κύριοι. Διότι, όταν οι παραγωγοί θα είναι στην παραγωγική πτέρυγα αυτό δεν σημαίνει ότι όλοι όσοι πουλάνε πορτοκάλια θα μπουν μαζί, όσοι πουλάνε ντομάτες θα μπουν μαζί και αντίστοιχα όσοι πουλάνε πατάτες. Θα είναι μια πτέρυγα παραγωγών και μπορεί κάλλιστα ο ένας πάγκος να έχει πορτοκάλια, ο διπλανός να έχει μήλα, ο παραδιπλανός να έχει ντομάτες κ.λπ., αλλά θα ξέρουμε ότι εκεί είναι μια πτέρυγα όπου είναι συγκεντρωμένοι οι παραγωγοί. Γι’ αυτό το λόγο να ξέρετε ότι θα πέσουν κι άλλο οι τιμές, γιατί οι λαϊκές όντως προσφέρουν χαμηλές τιμές και δεν το έχουμε κρύψει, αλλά το αναγνωρίζουμε, όπως αναγνωρίζουμε και το κοινωνικό τους έργο. <br />Γιατί, επομένως -λέω εγώ- αφού πάει με τη συγκέντρωση και τη διάκριση των πτερύγων να δημιουργηθεί πρόβλημα στους παραγωγούς;<br />Γιατί τότε οι επαγγελματίες των λαϊκών αγορών διαφωνούν; Αφού τους δίνουμε προνομιακό πλεονέκτημα στο ότι θα πηγαίνει ο πελάτης στον επαγγελματία και θα τα παίρνει όλα από εκεί, γιατί διαμαρτύρονται; <br />Να σας πω εγώ γιατί διαμαρτύρονται. Διαμαρτύρονται γιατί σήμερα, κυρίες και κύριοι, μπορεί πολλοί από εσάς να πηγαίνετε στις λαϊκές, αλλά πάτε από κάποια ώρα και μετά. Πηγαίνετε πριν ανοίξει η λαϊκή αγορά να δείτε τι γίνεται. Στη λαϊκή αγορά το πρωί, πριν ανοίξει -επειδή το υφιστάμενο πλαίσιο λέει ότι οι παραγωγοί που έχουν άδεια πάνε στις λαϊκές, γιατί οι παραγωγοί δικαιούνται αυτοδικαίως άδεια και τοποθετούνται εφόσον υπάρχει θέση στη λαϊκή, την οποία τοποθέτηση κάνει ο προεδρεύων της λαϊκής, ο οποίος είναι συνδικαλιστής όλως τυχαίως- για να βρει θέση και να βάλει τον πάγκο του ο παραγωγός πρέπει να συμβληθεί κυρίες και κύριοι, πρέπει να συμφωνήσει σε τι τιμή θα πουλήσει για να μην ενοχλεί τον επαγγελματία που είναι δίπλα και να συμφωνήσει και πόσο θα πουλήσει. Και να μην πω και τα άλλα, γιατί τα συζητήσαμε αρκετά στην επιτροπή και δεν χρειάζεται να τα επαναλαμβάνουμε. <br />Είτε αρέσει είτε δεν αρέσει, η διάκριση των παραγωγών είναι προς όφελος του καταναλωτή και είναι προς όφελος και του τίμιου παραγωγού και του επαγγελματία. Σταματάνε τα «βαφτίσματα» και οι ελληνοποιήσεις προϊόντων. Το χάλι με ένα τιμολόγιο, με ένα δελτίο αποστολής που δεν γράφει επάνω ημερομηνία να περνάω τα διόδια και αν μου κάνουν έλεγχο συμπληρώνω επάνω εκείνη την ώρα την ημερομηνία, εάν δεν μου κάνουν έλεγχο με το ίδιο τιμολόγιο έχω γυρίσει πίσω και έχω πάει άλλο προϊόν να το εμφανίσω ως παραγωγικό, αυτό σταματάει. Και επειδή δεν είμαστε αιθεροβάμονες, θα την αποσύρω τη λέξη «σταματάει». Θα πω όμως ότι δυσκολεύει. Διευκολύνει τον έλεγχο σε όλα αυτά τα νοσηρά φαινόμενα του υπαίθριου εμπορίου.<br /><br />Κύριε Πρόεδρε, θα ήθελα την ανοχή σας, γιατί δεν προλαβαίνω να ολοκληρώσω.<br />Γιατί, λοιπόν, από την ανάγκη να έχουμε διακριτές πτέρυγες παραγωγών και εμπόρων προκύπτει η δευτερογενής ανάγκη για την κλήρωση; Γιατί, αν δεν γίνει η κλήρωση, θα κατηγορηθούμε όλοι ότι τις θέσεις τις μοιράζουμε κατά το δοκούν.<br />Επειδή αναφέρθηκε προηγούμενος Βουλευτής εδώ από του Βήματος και είπε: «Μα, δεν διαμαρτύρονται οι παραγωγοί και οι επαγγελματίες για βελτίωση θέσεων», καλώ οποιονδήποτε από εσάς δεν έχει πάρει ήδη ένα τηλέφωνο στο Υπουργείο για μια βελτίωση θέσης ενός παραγωγού ή επαγγελματία από την περιφέρειά του, να έρθετε όποια μέρα θέλετε και να δείτε πόσα αιτήματα για βελτίωση θέσεων γίνονται και τι καταγγέλλουν οι ενδιαφερόμενοι.<br />Άρα, εδώ νομίζω ότι η Κυβέρνηση επέδειξε όποια καλύτερη διάθεση μπορούσε, να γίνει δηλαδή μία κλήρωση με αφορμή τη νέα διάκριση των τομέων στις αγορές και από εκεί και μετά να υπάρχει ένα κυκλικό σύστημα, το οποίο θα επιτρέπει στις λαϊκές αγορές να έχουν δικαίωμα όλοι στις προνομιούχες θέσεις, ώστε να μην υπάρχουν πληβείοι και πατρίκιοι. Και δεν χάνει κανένας πελάτης τον προμηθευτή του, εάν τον άλλο χρόνο θα μετακινηθεί μια θέση δίπλα. Δεν τον χάνει. Ούτε πενήντα ούτε εκατό μέτρα πάει. Μια θέση πάει δίπλα.<br />Διευκρινίσαμε επίσης και δεχτήκαμε και αυτή τη βελτίωση τού να υπάρχει κατοχύρωση του σημερινού αριθμού σε θέσεις και άδειες, έτσι όπως το είχαμε δηλώσει και προφορικά. Απλά το κάνουμε ακόμη πιο σαφές, εφόσον ζητήθηκε, για να υπάρχει στο κείμενο του νόμου.<br />Επίσης, έγινε πολλή κουβέντα από κάθε πλευρά -θεωρώ καλόπιστα- για το σε ποιο βαθμό εμπλέκονται οι αυτοδιοικητικές αρχές στη χωροθέτηση, στην αδειοδότηση, στο ένα και στο άλλο. Νομίζω ότι και εδώ πρέπει να είμαστε πολύ τίμιοι, πρώτα απ’ όλα μεταξύ μας. Δεν γίνεται από τη μία να φωνάζουμε για αρμοδιότητες στην αυτοδιοίκηση και για αποκέντρωση και όταν έρχεται η ώρα να γίνουμε πολύ συγκεκριμένοι να λέμε «όχι, μην τα δίνετε στους δημάρχους, μην τα δίνετε στους περιφερειάρχες». Δηλαδή, ο δήμαρχος είναι καλός το μεσημέρι να μαζεύει τα σκουπίδια, αλλά δεν δικαιούται να έχει άποψη για το σε ποιο δρόμο θα γίνει η λαϊκή αγορά στην πόλη του, για το πόσες άδειες μπορούν να υπάρχουν. Αυτό νομίζω πως είναι υποκρισία. Πρέπει να αποφασίσουμε τι θέλουμε.<br />Σε ό,τι αφορά τη μεταφορά των αρμοδιοτήτων στην Αττική και τη Θεσσαλονίκη από τους οργανισμούς στις περιφέρειες, πράγματι αποδεχτήκαμε την πρόταση που έκανε το ΠΑΣΟΚ. Είναι μια πρόταση για την οποία μπορεί κανείς να συμφωνήσει ή να διαφωνήσει. Λέω όμως ότι επί της ουσίας δεν αλλάζει τίποτα στις αρμοδιότητες και επίσης έχει ένα επιπλέον θετικό, που οφείλω να το αναγνωρίσω, ότι εξομοιώνει το καθεστώς αδειοδότησης, ελέγχου και λειτουργίας για όλη τη χώρα κατά ενιαίο τρόπο.<br />Σε ό,τι αφορά τις κυρώσεις, έγινε επίσης πολύ μεγάλη συζήτηση. Οι κυρώσεις, λέω ξανά, σε ό,τι αφορά τα διοικητικά πρόστιμα είναι μόνο κωδικοποίηση των κυρώσεων που προβλέπει ο ν.4177 και τίποτα καινούργιο. Μην το συγχέετε με τις κυρώσεις του νόμου που έφερε το Φλεβάρη το Υπουργείο Αγροτικής Ανάπτυξης. Εκείνες οι κυρώσεις δεν αφορούν εμπορία και διακίνηση. <br />Δεύτερον. Επιτέλους, ας σταματήσουμε να λαϊκίζουμε και το λέω εν πλήρη γνώση του τι λέω. Ποιος λόγος, ποια πολιτική σκοπιμότητα, ποιο αίσθημα δικαίου είναι αυτό που επιβάλλει σε πολιτικούς άνδρες και γυναίκες να επικαλούνται ότι είναι αυστηρά τα πρόστιμα για την παραβατικότητα; Τι έχει να φοβηθεί ο νόμιμος παραγωγός και ο νόμιμος επαγγελματίας από το πρόστιμο; Αν εγώ δεν είμαι κλέφτης, έχω να φοβηθώ τίποτα από το πόσο αυστηρά τιμωρείται ο κλέφτης; Έχουμε τρελαθεί τελείως, έχουμε χάσει την κοινή λογική; <br />Δεν υπάρχει κανένα έλεος, όμως, παρά τη βελτίωση που κάναμε για τη στέρηση πολιτικών δικαιωμάτων και την απέλαση. Εδώ νομίζω ότι επίσης δίνουμε ένα δείγμα γραφής σε όσους κάνουν παρεμπόριο. Η έλλειψη άδειας δεν σημαίνει ότι έχω άδεια αλλά είναι αθεώρητη, γιατί άργησε το δημόσιο να μου την ανανεώσει. Το «δεν έχω άδεια», σημαίνει ότι δεν έχω άδεια, έχω πάει εκεί απολαμβάνοντας της προστασίας κάποιου που κάνει κουμάντο στη λαϊκή και πουλάω κατσαβίδια, ρούχα, τρόφιμα και οτιδήποτε άλλο. Αυτόν που κάνει παρεμπόριο θα τον τιμωρήσουμε και με ποινική κύρωση. Πρέπει, νομίζω, σε αυτό να συμφωνήσουμε, αν θέλουμε να λέμε όλοι ότι κοπτόμεθα για τη δίωξη του παρεμπορίου, από κάτω κάτω, απ’ αυτόν που απλώνει το σεντόνι, μέχρι πάνω πάνω, αυτόν που κάνει εισαγωγή παραεμπορίου από τα τελωνεία. <br />Έγινε, επίσης, μεγάλη κουβέντα για το θέμα των ενημεροτήτων, φορολογικών και ασφαλιστικών. Εξήγησα στην επιτροπή κι έχω την υποχρέωση να το επαναλάβω κι εδώ. Δόθηκε, από το 2012 που ψηφίστηκε η διάταξη που έλεγε ότι τον Οκτώβριο του 2014 λήγουν οι άδειες -για τις οποίες τώρα, λέω ξανά, ότι δεν λήγουν, ανανεώνονται- ότι μέχρι 31 Οκτωβρίου του 2014 πρέπει να προσκομιστεί φορολογική και ασφαλιστική ενημερότητα από τους επαγγελματίες των λαϊκών αγορών. Αυτό το ξέρουν δύο χρόνια πριν. Δεν είναι καινούργια διάταξη. Το ερώτημα είναι: προσαρμόζονται μέσα σε αυτήν τη μεταβατική διετία στο να τακτοποιήσουν τις οφειλές; Η απάντηση ας αναζητηθεί από τον καθένα σας. Έχει δοθεί επαρκέστατη μεταβατική περίοδος. <br />Δεύτερον, δεν λέμε: εξοφλήστε τις οφειλές προς εφορία και ασφαλιστικά ταμεία, Λέμε: ρυθμίστε. Αν οποιαδήποτε ρύθμιση που δίνει είτε το Υπουργείο Οικονομικών είτε το Υπουργείο Εργασίας και Ασφαλίσεων, την κάνουν οι εργαζόμενοι στις λαϊκές αγορές ως επαγγελματίες, αυτή από μόνη της αρκεί, ώστε να τους εξασφαλίσει την ανανέωση άδειας. Επαναλαμβάνω κι εδώ ότι επειδή αναγνωρίζουμε το ταμειακό πρόβλημα που έχουν όλοι, είμαστε σε διαρκή συζήτηση με το Υπουργείο Εργασίας, ώστε να μπορέσει να επεξεργαστεί και να προτείνει οποιαδήποτε βελτιωτική πρόταση για τις ρυθμίσεις ασφαλιστικών ενημεροτήτων. Δεν λέμε ότι κλείνει το θέμα σήμερα, 2 Μαΐου. Όμως πρέπει να ξέρουμε προς τα πού κινούμαστε για τις 31 Οκτωβρίου του 2014 και αυτό το έχουμε πει εδώ και δύο χρόνια. Δεν αιφνιδιάζουμε κανέναν. Έχουμε δώσει επαρκέστατο χρονικό διάστημα προσαρμογής. <br /><br />Θέλω μόνο να κλείσω, κύριε Πρόεδρε και σταματώ εδώ, με τα παζάρια, τα πανηγύρια και τις εκθέσεις. <br />Όντως και εδώ έγιναν βελτιώσεις αποδεκτές, με βάση τη συζήτηση που έγινε στη Βουλή, σε ό,τι αφορά τη διάρκεια και την ευθύνη των παζαριών και όλων αυτών. <br />Το τριήμερο, που προβλέπει το αρχικό σχέδιο νόμου, πηγαίνει μέχρι πέντε ημέρες με την ευθύνη των δήμων και των περιφερειών και για την περίοδο Χριστουγέννων και Πάσχα που συνηθίζεται να υπάρχουν κάποιες εορταστικές αγορές, αυτό επεκτείνεται στο δεκαήμερο. <br />Νομίζω, όμως, ότι κι εδώ πρέπει πρώτα απ’ όλα να συμφωνήσουμε ότι σήμερα η χώρα έχει ανάγκη από ένα διαφορετικού είδους υπαίθριο εμπόριο. Δεν μπορεί όλη τη χρονιά διαρκώς επικαλούμενοι εθιμικό δίκαιο, αν θέλετε, εκατονταετηρίδων να έχουμε μετατρέψει τη χώρα σε ένα υπαίθριο παζάρι. <br />Νομίζω ότι σε αυτό το θέμα και εδώ η διαβούλευση με τους εργαζόμενους μικροπωλητές στα παζάρια ήταν πολύ ουσιαστική. Έχουν γίνει αποδεκτές μια σειρά από προτάσεις τους και κυρίως εδώ σταματάμε την ομαδική αδειοδότηση των παζαριών, που ήταν άλλη μια εστία κακοφορμισμένη. Πήγαινε ένας, έπαιρνε τις άδειες όλου του παζαριού και τις υπενοικίαζε σε ό,τι τιμή ήθελε στον κάθε μικροπωλητή που αγωνίζεται να βγάλει ένα μεροκάματο.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ. <br />ΑΘΑΝΑΣΙΟΣ ΣΚΟΡΔΑΣ : Σταματώ εδώ, κύριε Πρόεδρε. Αν χρειαστεί, μπορεί να επανέλθουμε με παρεμβάσεις. <br />Θέλω να πω ότι πραγματικά αυτό το σχέδιο νόμου που καλείστε να ψηφίσετε είναι ένα σχέδιο νόμου που εκσυγχρονίζει το θεσμικό πλαίσιο για το υπαίθριο εμπόριο συνολικά στην Ελλάδα και θα είστε περήφανοι για το ότι θα το έχετε ψηφίσει. <br />Θεωρώ υποχρέωσή μου να ευχαριστήσω και όλους τους Βουλευτές που συμμετείχαν στη συζήτησή του στην Επιτροπή Παραγωγής και Εμπορίου, γιατί πραγματικά η κριτική που έγινε ήταν καλόπιστη και νομίζω ότι έδωσε τη δυνατότητα σε όλες τις πλευρές να δημιουργήσουμε συνθέσεις και να παραγάγουμε πράγματι ένα καλό σχέδιο νόμου. <br />Ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και επτά εκπαιδευτικοί από το 1ο και το 10ο Δημοτικό Σχολείο Καρδίτσας. <br />Η Βουλή σάς καλωσορίζει. Σας ευχόμαστε καλή πρόοδο!<br /></speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κύριε Πρόεδρε, θα ήθελα τον λόγο επί της διαδικασίας.</speech><speech by="#s175"><from>ΠΡΟΕΔΡΕΥΩΝ</from> Έχετε τον λόγο, κύριε Αναγνωστάκη.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κύριε Πρόεδρε, αν μου επιτρέπετε και επειδή αφορά και εσάς, θα παρακαλούσα να δοθεί η δυνατότητα να διευκρινίσει ο Υπουργός κ. Σκορδάς την αναφορά του και μάλιστα απευθυνόμενος σε αυτήν τη σύνθεση της Ολομέλειας «Όσοι δεν έχουν πάρει τηλέφωνο στο Υπουργείο για βελτίωση θέσης». Εννοεί ότι υπάρχουν Βουλευτές που παρεμβαίνουν ρουσφετολογικά και από ποιο χώρο είναι αυτοί; Παρακαλώ ή να ανασκευάσει ή να τους καταγγείλει δημόσια.</speech><speech by="#s175"><from>ΠΡΟΕΔΡΕΥΩΝ</from> Κύριε Υπουργέ, έχετε το λόγο. <br />ΑΘΑΝΑΣΙΟΣ ΣΚΟΡΔΑΣ : Δεν έχω καμμιά δυσκολία να το πω, κύριε Αναγνωστάκη. Έχουν πάρει από όλα τα κόμματα. Σας καλύπτει αυτό;</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Όχι!</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Όχι, να πείτε ονόματα, κύριε Υπουργέ.</speech><speech by="#s175"><from>ΠΡΟΕΔΡΕΥΩΝ</from> Κύριοι συνάδελφοι, παρακαλώ να κάνετε ησυχία. <br />ΑΘΑΝΑΣΙΟΣ ΣΚΟΡΔΑΣ : Το δέχομαι ότι είναι γενικό αυτό που είπα και θα σας απαντήσω με βάση την τοποθέτηση της εισηγήτριάς σας στην επιτροπή για το θέμα των κληρώσεων. Λέει επί λέξει η κ. Φούντα: «Ενδιαφέρουσα είναι και η πρόταση του ΟΟΣΑ που έχει ενσωματωθεί στο άρθρο 5 και προβλέπει τη δημόσια κλήρωση παρουσία δικαστικού για την κατανομή των θέσεων πωλητών. Πρόκειται για μια ρύθμιση, η οποία όντως μπορεί να αναιρέσει δοσοληψίες «κάτω από το τραπέζι» ή προνομιακές μεταχειρίσεις. Όσοι άκουσα να μιλούν για πελατειακές σχέσεις, αλλά την ίδια στιγμή δεν θέλουν κληρώσεις και διαδικασίες διαφάνειας, ας προτείνουν τι θα ήθελαν να συμβαίνει».  Η συνάδελφός σας το λέει.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Τι σχέση έχει αυτό που λέτε τώρα, με αυτό που είπατε πριν; <br />ΑΘΑΝΑΣΙΟΣ ΣΚΟΡΔΑΣ : Θα σας πω τι λέω. Εδώ μην προσπαθούμε με εντυπώσεις να δικαιολογήσουμε την αλλαγή στάσης που έχει κάνει το κόμμα σας, κύριε Αναγνωστάκη, από χθες στο θέμα του νομοσχεδίου και των κληρώσεων με δημόσια δήλωση του Προέδρου σας. Έχετε γνώση των παθογενειών που υπάρχουν στο ζήτημα των λαϊκών αγορών. <br />Εγώ δεν λέω «όλοι οι Βουλευτές». Λέω ότι Βουλευτές από όλα τα κόμματα ζητούν κατά καιρούς αυτό το πράγμα.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Από όλα τα κόμματα δεν είναι. Από το Κομμουνιστικό Κόμμα Ελλάδος δεν είναι. <br />Πείτε ονόματα, αν έχετε. Πείτε συγκεκριμένα ονόματα.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Αυτό που κάνετε είναι ανεπίτρεπτο! <br />ΑΘΑΝΑΣΙΟΣ ΣΚΟΡΔΑΣ : Σας παρακαλώ! Σέβομαι την καθεμία και τον καθένα. Ξέρετε, όμως, όλοι πολύ καλά για τι μιλάω. Αυτό που έχουμε όλοι το θάρρος να το ομολογούμε ιδιωτικά, να έχουμε το θάρρος να το ομολογούμε και δημόσια. <br />Αυτό το λέω σε εσάς, κύριε Αναγνωστάκη, γιατί έχετε διατελέσει και δήμαρχος.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σε εμένα απευθύνεστε; Σας έχω κάνει ποτέ παρέμβαση, κύριε Υπουργέ;</speech><speech by="#s175"><from>ΠΡΟΕΔΡΕΥΩΝ</from> Κύριε Αναγνωστάκη, παρακαλώ να σταματήσετε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Θέτω ένα συγκεκριμένο και σαφές ερώτημα. Υπάρχουν συγκεκριμένα ονόματα; Αν ναι, να τα καταγγείλετε, αλλιώς είναι συκοφαντία αυτό που κάνετε.</speech><speech by="#s175"><from>ΠΡΟΕΔΡΕΥΩΝ</from> Κύριε Αναγνωστάκη, ζητήσατε να μιλήσετε και σας έκανα την παραχώρηση αυτή. Αυτήν την απάντηση έδωσε ο Υπουργός. Για ό,τι λέει ο καθένας, φέρει την ευθύνη των λεγομένων του και καταγράφονται στα Πρακτικά.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Δεν μπορεί, κύριε Πρόεδρε, να συκοφαντεί τα κόμματα για άλλοθι… <br /></speech><speech by="#s175"><from>ΠΡΟΕΔΡΕΥΩΝ</from> Σας παρακαλώ! Είμαστε εκτός Κανονισμού.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Έχετε υποχρέωση να δώσετε τον λόγο, να εφαρμόσετε τον Κανονισμό.</speech><speech by="#s175"><from>ΠΡΟΕΔΡΕΥΩΝ</from> Είμαστε εκτός Κανονισμού. Δεν έχει κανείς τον λόγο.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Να προχωρήσουμε. Είμαστε κάποιοι Βουλευτές.<br />ΑΘΑΝΑΣΙΟΣ ΣΚΟΡΔΑΣ : Κύριε Πρόεδρε…</speech><speech by="#s175"><from>ΠΡΟΕΔΡΕΥΩΝ</from> Τι είπατε, κύριε Υπουργέ;<br />ΑΘΑΝΑΣΙΟΣ ΣΚΟΡΔΑΣ : Με τον κ. Αναγνωστάκη έχουμε συνεργαστεί.</speech><speech by="#s175"><from>ΠΡΟΕΔΡΕΥΩΝ</from> Ωραία, να τα πείτε στην δευτερολογία σας. Θα είναι και ο κ. Αναγνωστάκης εδώ πέρα. Να δοθούν εκατέρωθεν εξηγήσεις. <br />Τον λόγο έχει ζητήσει ο κ. Καπερνάρος, Κοινοβουλευτικός Εκπρόσωπος…<br /></speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from></speech><speech by="#s175"><from>ΠΡΟΕΔΡΕΥΩΝ</from> Δεν έχετε τον λόγο!</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Είναι απαράδεκτο, όμως, αυτό.</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Καπερνάρο. Σας έχω δώσει τον λόγο.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Έχετε υποχρέωση να δώσετε τον λόγο και να εφαρμόσετε τον Κανονισμό της Βουλής.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Να προχωρήσει, όμως, η διαδικασία. Είμαστε τρεις Βουλευτές.</speech><speech by="#s175"><from>ΠΡΟΕΔΡΕΥΩΝ</from> Τι να κάνω εγώ;<br />Κατά τον Κανονισμό, ο Κοινοβουλευτικός Εκπρόσωπος προηγείται. Δεν μπορώ να κάνω τίποτα. Ο Κανονισμός με υποχρεώνει να δώσω τον λόγο στον Κοινοβουλευτικό Εκπρόσωπο. Ο Κοινοβουλευτικός Εκπρόσωπος εκπροσωπεί τον Αρχηγό. <br />Κύριε Καπερνάρο, θα έχετε, όμως, τον μισό χρόνο, αν δεν κάνω λάθος. Μίλησε ο Αρχηγός σας.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Τον μισό χρόνο, κύριε Πρόεδρε. Να ακούσει ο κ. Βλάχος. Επειδή μίλησε ο κ. Καμμένος, έχω τον μισό χρόνο. Άρα, μην ανησυχείτε, δεν είμαι εγώ το πρόβλημά σας. Θα ζητήσω και τη δευτερολογία μου, κύριε Πρόεδρε -σας ευχαριστώ πάρα πολύ- για το λόγο που είπε ο κ. Βλάχος.<br />Κύριε Υπουργέ, μπαίνω κατευθείαν στο θέμα, για κάτι μάσκες που είπατε ότι έπεσαν. Κύριε Υπουργέ, θα μιλήσω ακριβώς απέναντι σε αυτά που είπατε και τοποθετηθήκατε, όσον αφορά το να πέσουν οι μάσκες, και μάλιστα με έντονο ύφος, καταγγελτικό. Μας είπατε ότι τρελαθήκαμε όλοι, τι είναι αυτά που λέμε κ.λπ.. Και μάλιστα σας είπα ότι μάλλον. <br />Το θέμα είναι το εξής: Γι’ αυτά που λέτε, έχετε σκεφτεί αν ήσασταν θρασύς ή αφελής –μπαίνω κατευθείαν στο ψητό, επαναλαμβάνω- αν καταστρέφετε ή όχι ανθρώπους με το να λέτε για τη φορολογική ενημερότητα και την ασφαλιστική ενημερότητα ανθρώπων, οι οποίοι βιοπορίζονται κατ’ αυτήν την έννοια τη σημερινή, για να θρέψουν τις οικογένειές τους; <br />Έχετε πάει στις λαϊκές τελευταία; Θα σας προκαλέσω να πάμε μαζί στην Αλκαμένους, που είναι κοντά στην Πλατεία Αττικής να δείτε, όταν τελειώνουν, που περνάνε ειδικά καροτσάκια από αυτούς τους ανθρώπους στους οποίους βάζετε αυτά τα μέτρα και δίνουν στους αναμένοντες πενόμενους Συνέλληνές μας ό,τι έχει περισσέψει από τα απούλητα, τα κανονικά προϊόντα. Αυτά τα λάβατε υπ' όψιν, όταν φέρνετε ασφαλιστική και φορολογική ενημερότητα; Η διάρκεια της άδειας είναι αόριστη και ανακαλείται αυτοδικαίως, μόλις εκλείψει ο λόγος για τον οποίο χορηγήθηκε. <br />Ήρθατε προηγουμένως διθυραμβικά να μας πείτε ότι ήταν αόριστη η άδεια και ότι δεν είναι κανονική, έτσι ώστε να μην έχουν επαγγελματικό άγχος. Λέτε ότι για τη χορήγηση ή ανανέωση άδειας επαγγελματία πωλητή υποβάλλονται εντός της προβλεπόμενης προθεσμίας τα παρακάτω κύρια δικαιολογητικά: α) βεβαίωση φορολογικής ενημερότητας της αρμόδιας ΔΟΥ και β) βεβαίωση ασφαλιστικής ενημερότητας του ασφαλιστικού φορέα. Εάν δεν σας τα φέρουν αυτά, ανανεώνετε την άδεια; Μην μας βάζετε, λοιπόν, να σκεφτόμαστε ότι είστε επιεικής σε έναν ο οποίος δεν θα σας φέρει φορολογική ενημερότητα. Και σας λέω: Εάν ο άνθρωπος αυτός λόγω της κρίσιμης κατάστασης, λόγω της περιόδου που διανύουμε -εσείς είπατε, δεν χαρακτηρίζω εγώ τις περιόδους αυτές- δεν σας φέρει φορολογική ενημερότητα, χάνει την άδεια; Χάνει, κύριε Υπουργέ, το συνταγματικά κατοχυρωμένο δικαίωμα στην εργασία, διότι εσείς καταργείτε την αρχή της αναλογικότητας, καταργείτε την αρχή της ισοτιμίας που είναι συνταγματικά κατοχυρωμένα δικαιώματα; Άρθρο 4: ισονομία, ισοπολιτεία, ισηγορία. Γιατί; <br />Επειδή είχα πει ότι η ταπεινότητά μου ήρθε εδώ για να εξευτελίζει αυτούς που εξευτελίζουν τους θεσμούς, σας προκάλεσα προηγουμένως να πείτε αν είστε θρασύς ή αφελής. Και το λέω αυτό γιατί αύριο φέρνετε μία «ντροπολογία» -δεν τα λέω εγώ, τα λέει ο Τύπος, η σημερινή «ΕΛΕΥΘΕΡΟΤΥΠΙΑ», που τη χαρακτηρίζει «ντροπολογία»- με την οποία χαρίζετε όλες τις υποχρεώσεις στο Μέγαρο Μουσικής. Είστε αφελής ή θρασύς;</speech><speech by="#s175"><from>ΠΡΟΕΔΡΕΥΩΝ</from> Κύριε Καπερνάρο, επειδή το είπε και ο Αρχηγός σας και δεν ήθελα να τον διακόψω, πρέπει να σας πω ότι δεν υπάρχει τροπολογία σχετικά με το ζήτημα που λέτε.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Από το Υπουργείο Ανάπτυξης.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Εάν την αποσύρατε, να μας το πείτε. Διαβάζω λοιπόν, για τη χαριστική «ντροπολογία» της σημερινής εκδόσεως της «ΕΛΕΥΘΕΡΟΤΥΠΙΑΣ».</speech><speech by="#s175"><from>ΠΡΟΕΔΡΕΥΩΝ</from> Δεν τροπολογεί η «ΕΛΕΥΘΕΡΟΤΥΠΙΑ». Με συγχωρείτε, δεν έχουμε τροπολογία επί του ζητήματος αυτού. Η «ΕΛΕΥΘΕΡΟΤΥΠΙΑ» μπορεί να γράφει κάποια πληροφορία, κάποια σκέψη, αλλά τροπολογία δεν έχουμε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Πάει σε άλλο σχέδιο νόμου.</speech><speech by="#s175"><from>ΠΡΟΕΔΡΕΥΩΝ</from> Με συγχωρείτε. Τι συζητάμε σήμερα; Συζητάμε τις τροπολογίες που έχουν κατατεθεί στο συγκεκριμένο νομοσχέδιο. Εάν στο μέλλον έρθει μία τροπολογία, θα το συζητήσουμε τότε. Τώρα ας πάμε στο αντικείμενό μας.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Υπό το βάρος των επικρίσεων, τελευταία στιγμή μπορείτε να αποσύρετε τροπολογίες. Διότι αυτό δεν έχει ξαναγίνει. Δεν μπορεί σε μία ευνομούμενη πολιτεία να έρχονται οι τροπολογίες τελευταία στιγμή, όπως βάλατε την άλλη Παρασκευή, έτσι ώστε να μην μπορεί γίνει τροπολογία στην τροπολογία. Όποτε θέλετε τις φέρνετε, όποτε θέλετε τις αποσύρετε. <br />Βεβαίως, δεν είναι τυχαίο ότι μια έγκριτη εφημερίδα αναφέρεται σε αυτό. Δεν την φέρνετε αύριο. Δικαίωμά σας είναι. Όμως, είναι μέσα στο πνεύμα. Για να μην υπάρχει τέτοια συγκριτική μεταχείριση ή, αν θέλετε, να κρίνουμε συγκρίνοντας, τι θέλετε επιτέλους για να δώσετε μια άδεια μικροπωλητού ή μία άδεια πωλητού στις λαϊκές αγορές σε σχέση με αυτά που έχετε να κάνετε και έχετε δεσμευθεί με το Μέγαρο Μουσικής, όπου και το Γενικό Λογιστήριο του Κράτους σας έχει υπενθυμίσει; <br /><br />Κύριε Πρόεδρε, θα ήθελα, σας παρακαλώ, να μου προσθέσετε τα λεπτά από την ώρα που με διακόψατε.<br />Εάν δεν ήταν να έρθει η τροπολογία, προς τι το αίτημα, η χορήγηση από το Γενικό Λογιστήριο του Κράτους; Και το Γενικό Λογιστήριο του Κράτους στη σημείωσή του λέει ότι από τις προτεινόμενες διατάξεις προκαλείται απώλεια εσόδων του κρατικού προϋπολογισμού, από τον μη υπολογισμό των τόκων και προστίμων εκπρόθεσμης καταβολής για τα χρέη του ΟΜΜΑ από καταπτώσεις εγγυήσεων του ελληνικού δημοσίου για το χρονικό διάστημα από την έναρξη ισχύος του υπό ψήφιση νόμου και έως 31-8-2014. Το ύψος της απώλειας αυτής εξαρτάται από το χρόνο που κάθε ποσό από κατάπτωση εγγύησης κατέστη ή θα καταστεί ληξιπρόθεσμο, το χρόνο που τελικά θα εισπραχθεί κ.λπ..<br />Γιατί, λοιπόν, το δημόσιο ζήτησε από το Γενικό Λογιστήριο του Κράτους αυτή την έκθεση, αφού δεν έχει κατά νου να φέρει αυτή την «ντροπολογία» για ψήφιση στη Βουλή;<br />Συνεπώς, όταν ακόμα δεν θέλετε να φέρετε αυτή την τροπολογία, αλλά θέλετε να κερδίσετε χρόνο έτσι ώστε να μην υπάρχουν τέτοιες κρίσεις από συγκρίσεις σκανδαλώδεις,  τίθεται το εξής ερώτημα: Πώς είναι δυνατόν να έχετε επιβάλει τέτοια πρόστιμα σε αυτούς τους ανθρώπους, αν δεν θέλετε να τους καταστρέψετε; Πώς είναι δυνατόν, με την αρχή της αναλογικότητος, να λέτε ότι για πώληση προϊόντων εκτός του καθορισμένου ωραρίου της λαϊκής αγοράς επιβάλλεται πρόστιμο 1.000 ευρώ; <br />Ξέρετε τι είναι ένα πρόστιμο -πλην του ποινικού κολασμού- όταν έχετε ποινή φυλάκισης μέχρι πέντε χρόνια; Και τους βάζετε 1.000 ευρώ διοικητικό πρόστιμο, όταν οι άνθρωποι αδυνατούν -γιατί έχουν πάρει δάνεια για να αγοράσουν ένα αυτοκίνητο- να αποπληρώσουν το δάνειο. Τι θα αποπληρώσουν; Τη ΔΟΥ για να πάρουν φορολογική ενημερότητα που απαιτείται; Θα δώσουν τα δάνειά τους στις τράπεζες ή θα έχουν αυτό το πρόστιμο των 1.000 ευρώ; <br />Όλα αυτά τα προβλέπετε. Είναι στο άρθρο 39 «Διοικητικές κυρώσεις». «Εάν κάποιος παραβιάσει το ωράριο…». Εσείς το λέτε στην υποπερίπτωση ζ’. Γιατί δυσανασχετείτε; Εκτός αν δεν το έχετε διαβάσει. Δεν ισχύει το διοικητικό πρόστιμο αν κάποιος παραβιάσει το ωράριο, αν αντί για τις 15:00’ φύγει στις 15:30’; Και θα πάει κάποιος και θα του πει, «Ξέρεις, παραβιάζεις το ωράριο, το πρόστιμο είναι 1.000 ευρώ». Αυτό δεν παραβιάζει την αρχή της αναλογικότητας; Είναι δυνατόν ποτέ να μην υπάρχει μία αναλογία στα πρόστιμα σε σχέση με αυτά που ο ίδιος μπορεί να εισφέρει ή μπορεί να παράξει ή μπορεί να εξοικονομήσει ή μπορεί να προσπορίσει;<br />Τελειώνοντας, το γεγονός είναι ένα: Κατόπιν τούτου, με αυτές τις επεμβάσεις στις λαϊκές αγορές…<br /><br />Κύριε Υπουργέ, εάν συνομιλείτε τώρα με τους γραμματείς σας, σας υπενθυμίζω ότι αυτό είναι το άρθρο 39 «Διοικητικές κυρώσεις», στην παράγραφο 1, στην υποπερίπτωση ζ’. Και σας λέω ότι με αυτά καταργείτε το Σύνταγμα και την αρχή της αναλογικότητος. Διότι είπατε προηγουμένως μεγάλες λέξεις και ωραιοποιήσατε κάποιες αερολογίες γύρω από το να πέσουν οι μάσκες. Ποιες μάσκες; Εδώ ξέρετε τι κάνετε; Δίνετε στους δήμους…<br /><br />Δεν έχω χρόνο να αναφερθώ αναλυτικά. Τι να κάνουμε; Αυτός είναι ο Κανονισμός. Έχω πει τι είναι ο Κανονισμός.<br />Δίνουν, λοιπόν, οι δήμαρχοι -με τον τρόπο που δίνουν- και οι περιφερειάρχες τις άδειες. Και τι κάνατε; Καταργήσατε τη διαλεκτική. <br />Η Πανελλαδική Ομοσπονδία Συλλόγων Παραγωγών Αγροτικών Προϊόντων, Πωλητών Λαϊκών Αγορών -όλοι μαζί- λέει ότι θέλουν να είναι μαζί και πως δεν θέλουν το διαχωρισμό. Εσείς έρχεστε να επιβάλετε αυτά που επιβάλετε, δήθεν κωδικοποιώντας, ενώ οι ίδιοι σας διαψεύδουν. Και δεν τους συναντήσατε ποτέ. Δεν τους ρωτήσατε ποτέ για ποιο λόγο επιχειρηματολογούν γι’ αυτά τα πράγματα.<br />Και εν πάση περιπτώσει, εάν τους καλέσατε, γιατί δεν υιοθετείτε αυτά που λένε αυτοί, αφού είστε υποχρεωμένοι, σύμφωνα με το Σύνταγμα, να βελτιώνετε τη ζωή τους, να την καλυτερεύετε; Και λένε αυτοί: «Εμείς, για να αισθανθούμε ότι είναι καλύτερη η ζωή μας και ότι εσείς ενδιαφέρεστε γι’ αυτή, θέλουμε αυτά.». Γιατί, δεν δέχεστε όσα σας προτείνουν αυτοί και κάνετε άλλα; Ξέρετε γιατί; Διότι θέλετε να καταργηθούν οι λαϊκές αγορές. Θέλετε ο κόσμος να πάει στα «LIDL» των Γερμανών, στο «ΒΑΣΙΛΟΠΟΥΛΟ» των Βέλγων και σε άλλες αλυσίδες. Αυτό αποδεικνύεται από αυτή τη συμπεριφορά και από αυτό το νομοθέτημα, που φέρνετε σήμερα για ψήφιση.<br />Μάλιστα, είπατε ότι πρέπει οι Βουλευτές που θα το ψηφίσουν, να είναι υπερήφανοι. Αυτήν την «υπερηφάνεια» εντός πολλών εισαγωγικών- και την «αξιοπρέπεια» εντός πολλών εισαγωγικών που σας χαρακτηρίζει, κύριε Υπουργέ, σας τη χαρίζουμε! Εμείς δεν συμμετέχουμε σε τέτοιου είδους υπερηφάνειες, σε τέτοιου είδους αξιοπρέπειες, κυρίως σε τέτοιου είδους συμπεριφορές και τέτοιου είδους μεταχειρίσεις που επιφυλάσσετε στον πενόμενο ελληνικό λαό.<br /> <br />Και βλέπετε ότι ασκεί ευεργετική εισφορά μετά τη λήξη του ωραρίου, όταν πολλοί απ’ αυτούς δίνουν απούλητα προϊόντα τους -επαναλαμβάνω- σε πενόμενους Έλληνες. Γι’ αυτούς προβλέπετε αυτά τα διοικητικά πρόστιμα και αυτές τις πειθαρχικές ποινές, αλλά κυρίως ποινικούς κολασμούς. Πράγματι, ναι, θέλετε να τους καταστρέψετε!</speech><speech by="#s175"><from>ΠΡΟΕΔΡΕΥΩΝ</from> Σας ευχαριστούμε, κύριε συνάδελφε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Γιατί; Για να οδηγηθούν οι καταναλωτές στις αλυσίδες τροφίμων.<br />Ευχαριστώ πολύ, κύριε Πρόεδρε</speech><speech by="#s175"><from>ΠΡΟΕΔΡΕΥΩΝ</from> Σας ευχαριστώ.<br />Εξαντλήσατε και το χρόνο της δευτερολογίας σας, κύριε συνάδελφε, όπως ζητήσατε άλλωστε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Σας ευχαριστώ, πράγματι.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθήτριες και μαθητές και τρεις εκπαιδευτικοί -συνοδοί τους από το 1ο Δημοτικό Σχολείο Ιστιαίας Ευβοίας.<br />Η Βουλή τούς καλωσορίζει. Καλή προκοπή!<br /><br />Τον λόγο έχει ο κ. Ηλίας Κασιδιάρης.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Υπήρξαν τουλάχιστον προκλητικά κάποια από τα ζητήματα τα οποία έθεσε προηγουμένως ο Υπουργός της συγκυβέρνησης. Φαίνεται πως δεν έχει γνώση ο άνθρωπος τι συμβαίνει αυτήν τη στιγμή στην ελληνική αγορά, τι προβλήματα αντιμετωπίζει ο Έλληνας πολίτης, ο Έλληνας επαγγελματίας. Έκανε λόγο για ρυθμίσεις, ότι ανακούφισαν πολίτες -λέει- μέσω των ρυθμίσεων.<br />Ουδείς έχει ανακουφιστεί. Με τις ρυθμίσεις που έκαναν, για παράδειγμα στο ΤΕΒΕ, για τους ελεύθερους επαγγελματίες, δεν έχει βοηθηθεί ούτε ένας. Ούτε ένας δεν έχει πετύχει ρύθμιση, διότι ζητάνε να προπληρωθούν χιλιάδες ευρώ και απαιτούνται τρία δίμηνα μπροστά. Είναι αστρονομικά τα ποσά αυτά για πολίτες που δεν έχουν να πληρώσουν ούτε το ρεύμα και βουλιάζουν στην κυριολεξία οι επιχειρήσεις τους και κλείνουν.<br />Ακόμη πιο προκλητικό -που πραγματικά μας αναγκάζει και διαρρηγνύουμε τα ιμάτιά μας και δεν ξέρουμε τι πράγματα ακούμε εδώ μέσα- είναι ότι μίλησε ο Υπουργός της Νέας Δημοκρατίας για πάταξη του παρεμπορίου. Και κατεβαίνεις μία βόλτα στην οδό Πατησίων, τον πιο κεντρικό δρόμο των Αθηνών, όπου κάνουν κουμάντο τριάντα λαθρομετανάστες. Και κατεβαίνουν κάθε φορά δέκα διμοιρίες ΜΑΤ, πέφτουν χημικά, γίνονται επεισόδια, κλείνει ολόκληρο το κέντρο της Αθήνας και βγαίνουν από την ΑΣΟΕΕ ένα σωρό αλήτες εξοπλισμένοι με καδρόνια, με κράνη και με πέτρες. Το κέντρο της Αθήνας, η εμπορική ζώνη των Αθηνών έχει διαλυθεί στην κυριολεξία και το παρεμπόριο ανθεί.<br />Δεν έχει λυθεί το πρόβλημα. Δύο χρόνια είστε Κυβέρνηση και δεν έχετε πετύχει απολύτως τίποτα. Το μόνο που έχετε καταφέρει είναι να διασύρεται μία χώρα στην κυριολεξία από δέκα αλήτες και άλλους είκοσι λαθρομετανάστες, που διενεργούν παρεμπόριο κανονικότατα. Έχουν στήσει την πραμάτεια τους στην οδό Πατησίων και δεν μπορεί να περάσει από πάνω ο Έλληνας πολίτης. Αυτή είναι η κατάντια της Κυβέρνησής σας. Και είναι πρόκληση μέσα σε αυτήν την Αίθουσα να ομιλείτε για πάταξη του παραεμπορίου.<br />Χρησιμοποιήσατε, μάλιστα, την έκφραση «υπαίθριο εμπόριο». Μου θύμισε μία περίπτωση η οποία, αν μη τι άλλο, είναι τραγελαφική. Διότι, έχετε κατηγορήσει εμάς για υπαίθριο εμπόριο πριν από έναν χρόνο, όταν κάναμε το «έγκλημα» να δώσουμε δωρεάν κάποια τρόφιμα σε Έλληνες πολίτες. Και αυτό συνεχίζει να το κάνει η Χρυσή Αυγή παρ’ ότι κόπηκε η κρατική χρηματοδότηση προς το κόμμα μας εντελώς παράνομα και αντισυνταγματικά. <br />Όταν, λοιπόν, ρώτησα τότε τους επικεφαλείς των αστυνομικών δυνάμεων για ποιον λόγο έστειλαν τα ΜΑΤ και χτυπάνε πολίτες εδώ στο Σύνταγμα, επειδή προσφέρουμε μία χείρα βοηθείας σε απόρους, ποιον νόμο έχουμε παραβεί, ποιον νόμο έχουμε παραβιάσει και ποια διάταξη, μου απάντησαν το εξής: «Έχετε παραβιάσει τις διατάξεις περί υπαιθρίου εμπορίου.». Μόνο που εμείς τα τρόφιμα τα δίναμε δωρεάν. Αυτή είναι η γελοιότητα της Κυβερνήσεώς σας! Αναγκάζετε με το σημερινό νομοσχέδιο χιλιάδες επαγγελματίες να προπληρώσουν χιλιάδες ευρώ για να έχουν πάγκο στη λαϊκή. Αυτό ξέρετε είναι αδύνατον, είναι αδιανόητο. <br />Θα ευνοηθούν και πάλι αυτοί που έχουν λεφτά στην άκρη, θα ευνοηθούν και πάλι αυτοί που είναι πλούσιοι, αυτοί οι οποίοι παίρνουν τις άδειες -όπως κάνουν, όχι μόνο στις λαϊκές, αλλά και στα ταξί- για να τις δίνουν σε άλλους και σε αλλοδαπούς. Και αυτοί οι οποίοι πεινάνε -γιατί στην κυριολεξία ένα τεράστιο τμήμα των πωλητών, των παραγωγών στις λαϊκές αγορές πένεται κυριολεκτικά- δεν πρόκειται να καταφέρουν να επιβιώσουν και θα οδηγηθούν και αυτοί στην ανεργία. Θα αυξηθεί περαιτέρω η ανεργία στη χώρα μας, θα αυξηθεί περαιτέρω η ανέχεια στη χώρα μας και η πείνα των απλών πολιτών!<br />Έχουν γίνει σήμερα οι λαϊκές αγορές χώροι δημοσίων συσσιτίων. Εσείς, βεβαίως, κινούμενοι μεταξύ Κολωνακίου και ξενοδοχείου «Μεγάλη Βρετάνια», όπου εκατοντάδες αστυνομικοί κλείνουν τον δρόμο για να περνάτε, δεν έχετε αντιληφθεί τι συμβαίνει. Μόνο αν έρθεις σε ένα συσσίτιο της Χρυσής Αυγής μπορείς να καταλάβεις τι σημαίνει μνημόνιο και τι σημαίνει φτώχεια. Στην περίπτωση αυτή, λοιπόν, πολλές λαϊκές αγορές –το είδαμε τώρα, πριν από λίγες μέρες- μετατρέπονται σε δημόσια συσσίτια απόρων Ελλήνων πολιτών, οι οποίοι στην κυριολεξία συμπλέκονται μεταξύ τους, παίζουν ξύλο οι άνθρωποι, για λίγες πατάτες. Εκεί έχει καταντήσει σήμερα η ελληνική κοινωνία. Δεν είναι μόνο οι χιλιάδες αυτοκτονίες, είναι οι άνθρωποι που για ένα πιάτο φαγητό στην κυριολεξία αναγκάζονται και παίζουν ξύλο, ποδοπατούνται και αντιμετωπίζουμε μια εικόνα άθλια, η οποία δεν τιμά σε καμμία περίπτωση την πατρίδα μας. Διότι -θα το επαναλάβω, το μήνυμά μου είναι πολιτικό- με το μνημόνιο συνεχίζετε να δολοφονείτε χιλιάδες Έλληνες πολίτες! <br />Και δεν είναι μόνο η δολοφονία. Το έγκλημά σας πρωτίστως είναι η κλοπή. Διενεργείται αυτήν τη στιγμή -και το καταγγέλλω απ’ αυτό εδώ το Βήμα και εν ονόματι του ελληνικού λαού- μια κλοπή. Όταν επιμένουν τα κόμματα να παίρνουν τα λεφτά από τους Έλληνες πολίτες, να βάζουν το χέρι τους στην τσέπη του Έλληνα πολίτη και να του αποσπούν εκατομμύρια στο σύνολο κι εν συνεχεία να μοιράζονται τα εκατομμύρια αυτά ως κρατικές χρηματοδοτήσεις, ως εκλογικές επιδοτήσεις και δεν ξέρω τι άλλο θα φανταστείτε στην πορεία, αυτή είναι μια κλοπή σε βάρος των Ελλήνων πολιτών. <br />Εδώ αναγκάζομαι να επαναλάβω τη ρήση του Πάγκαλου, αυτού του άξεστου πολιτικού, ο οποίος βεβαίως έχει τεθεί στο περιθώριο της πολιτικής μας ζωής, ότι πράγματι όλα τα κόμματα μαζί τα φάγατε αυτά τα λεφτά. Μόνο για το έτος 2013 μοιράστηκαν 50 εκατομμύρια ευρώ στα κόμματα. Άλλα 10 εκατομμύρια ευρώ μοιράζονται τώρα ως εκλογική χρηματοδότηση, καίτοι η Χρυσή Αυγή σάς απέδειξε πως τα κόμματα, για να λειτουργήσουν, δεν έχουν ανάγκη ούτε μισό ευρώ από τα κρατικά ταμεία. Μετά την παράνομη απόφασή σας να μας στερήσετε την κρατική χρηματοδότηση, η οποία στο πλειοψηφικό της ποσοστό πήγαινε στον ελληνικό λαό ως βοήθεια, αποδείξαμε ότι τα κόμματα δεν έχουν ανάγκη από χρήματα για να λειτουργήσουν. Παρ’ όλα αυτά, 60 εκατομμύρια αυτήν τη στιγμή, μέσα σε ένα έτος, μοιράζονται στα κόμματα. <br />Επιμένουμε, λοιπόν, να λέμε τα κόμματά σας κόμματα της κλεπτοκρατίας.<br /> <br />Απαιτούμε να πάψει άμεσα η κλοπή του δημοσίου χρήματος από τα κόμματα. Τυχαίνει πάλι ένα φαινόμενο το οποίο δεν είναι πρωτοφανές, είναι γνωστό τοις πάσι εδώ και δεκαετίες, πρώτο στην κλεψιά να έρχεται το κλεφτο-ΠΑΣΟΚ, το ΠΑΣΟΚ των δεκαετιών της κλεψιάς. Ακόμα και σήμερα, παρ’ όλο που έχει πέσει πολύ κάτω από το 3%, συνεχίζει να αρπάζει τα χρήματα του ελληνικού λαού. <br />Εδώ, βεβαίως, έχει ως συμπαραστάτη, ως άμεσο συνεργό σε αυτό το έγκλημα, τον Πρωθυπουργό σας, ο οποίος δίνει τώρα τα εκατομμύρια στο ΠΑΣΟΚ, διότι επιχειρεί έτσι να αναστήσει την πεθαμένη Κυβέρνησή του. Οι πεθαμένοι, όμως, δεν ανασταίνονται και πολύ σύντομα, στις 18 και 25 Μαΐου, θα δοθεί ένα καλό μάθημα από τους Έλληνες πολίτες σε όλους αυτούς που μας οδήγησαν στη δυστυχία.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει η συνάδελφος, Βουλευτής Β΄ Αθηνών, κ. Αικατερίνη Παπακώστα.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Ευχαριστώ θερμά, κύριε Πρόεδρε.<br />Ακούστηκαν πολλά στο πλαίσιο της συζήτησης του σχεδίου νόμου για την άσκηση εμπορικών δραστηριοτήτων εκτός καταστήματος. Δίνεται η ευκαιρία, προφανώς, σε όλες τις πτέρυγες της Βουλής να θυμηθούν και να φέρουν στην επιφάνεια διάφορα περιστατικά, τα οποία εν πολλοίς είναι άσχετα με το σχέδιο νόμου. <br />Οφείλω, όμως, να πω ότι τουλάχιστον οι Βουλευτές της κυβερνητικής πλειοψηφίας, οι οποίοι έχουν περάσει μέσα από Πέτρες Συμπληγάδες, από το στόμα της Σκύλλας και της Χάρυβδης σε όλη τη διάρκεια αυτής της δύσκολης, της επώδυνης κυβερνητικής περιόδου, εν μέσω της δίνης της οικονομικής κρίσης και μέσα στην περιδίνηση από τις παράπλευρες απώλειες και τις επιπτώσεις αυτής της σκληρής οικονομικής κρίσης που έπληξε και τη χώρα μας, όταν εκφράζουν τις απόψεις τους και τις προτάσεις τους δεν λαϊκίζουν. Και αυτό οφείλουν οι Υπουργοί, τουλάχιστον από πλευράς Κυβέρνησης, να το αντιληφθούν.<br />Και υπ’ αυτήν την έννοια, λοιπόν, θα πρέπει να εκλαμβάνονται οι προθέσεις, οι απόψεις και οι προτάσεις που μέσα στον ναό της δημοκρατίας, στο ελληνικό Κοινοβούλιο, διατυπώνονται δημόσια ως υπεύθυνες θέσεις του καθενός και της καθεμιάς των κοινοβουλευτικών και δεν θα πρέπει να χαρακτηρίζονται, όταν είναι μέσα στο όριο των προτάσεων και δεν εκφεύγουν. Αυτό το λέω, διότι υπήρξε διολίσθηση σ’ αυτό το θέμα όσον αφορά τις τοποθετήσεις των συναδέλφων Βουλευτών και οφείλω να το επισημάνω. <br />Οφείλω, όμως, να επισημάνω από την άλλη πλευρά ότι το σχέδιο νόμου έχει ως ισχυρό φιλοσοφικό πυρήνα τη διάθεση, τη βούληση να πατάξει το παρεμπόριο. Εδώ είμαι απολύτως αλληλέγγυα και μάλιστα θα προσέθετα ότι η πάταξη του παρεμπορίου πρέπει να είναι σκληρή, να υπάρξει μηδενική ανοχή. <br />Θέλω, όμως, εδώ να επισημάνω και κάτι το οποίο δεν μας τιμά ή, για να το πω πιο κομψά, δεν περιποιεί τιμή στους καθ’ ύλην αρμοδίους, διότι οφείλω ως νομικός να σας υπενθυμίσω και να υπογραμμίσω ισχυρά ότι νόμος και νομοθετικό πλαίσιο, δηλαδή το θεσμικό οπλοστάσιο, υπάρχει για την πάταξη του παρεμπορίου. Δεν υπήρχε μέχρι τώρα δυστυχώς -και λυπούμαι γι’ αυτό- ισχυρή πολιτική βούληση να το κάνει. Ένα παράδειγμα θα σας αναφέρω, για να μη θεωρηθεί ενδεχομένως ή για να μην κατηγορηθώ, όταν κατέλθω από το Βήμα, ότι διολίσθησα σε ψήγματα λαϊκισμού. Αυτήν τη στιγμή, εάν κάποιος θέλει να συλλάβει παρεμπόριο, μπορεί κάλλιστα στους περιφερειακούς δρόμους του Εθνικού Μετσοβίου Πολυτεχνείου να στείλει εκεί επιτόπου δύναμη και να συλλάβει το παρεμπόριο εν τη γενέσει του, εν τη εξελίξει του και επ’ αυτοφώρω. <br />Άρα, λοιπόν, θα παρακαλέσω πολύ όλοι μας να είμαστε στο μέτρο της κοινής λογικής, που πρέπει να είναι ο γνώμονας και το εργαλείο για να μπορέσουμε να συνεννοηθούμε και να λύσουμε τα προβλήματα.<br />Μιας και χρησιμοποίησα τη λέξη-κλειδί «εργαλείο», ο νόμος είναι εργαλείο για να λύσει προβλήματα. Εγώ, χωρίς να αμφιβάλλω καθόλου για την καλή πρόθεση και την ισχυρή πολιτική βούληση του καθ’ ύλην αρμοδίου Υπουργείου, θέλω να θέσω δύο-τρία ερωτήματα, τα οποία παρακαλώ να απαντηθούν, διότι θέλω να αντιληφθώ εάν ο νόμος είναι τέλειος. Τι εννοώ ως τέλειο νόμο; Εννοώ τον νόμο εκείνο, ο οποίος δεν θα χρειάζεται, όταν κληθεί να εφαρμοστεί, υπουργικές αποφάσεις, διευκρινίσεις, εγκυκλίους και δεν θα περιπέσει ουσιαστικά σε αχρηστία, όταν κληθεί εν τοις πράγμασι να αντιμετωπίσει το πρόβλημα. <br />Είναι τέλειος ο νόμος, κατά την άποψη του Υπουργείου το οποίο έχει τη νομοθετική πρωτοβουλία; Περιμένω απάντηση. Δηλαδή, θα επιλύσει τα προβλήματα τα οποία αυτήν τη στιγμή –στη φιλοσοφία του θα συμφωνήσω απολύτως- καλεί τους Βουλευτές, τη Βουλή των Ελλήνων, να υπερψηφίσει; Αυτό είναι το πρώτο ερώτημα.<br />Πρέπει να σας πω ότι ένα Σάββατο του Μαΐου του 1929 –γιατί έκανε μία αναφορά συνάδελφός μου από τη Β΄ Περιφέρεια των Αθηνών σε σχέση με την ιστορία και την αφετηρία του θεσμού των λαϊκών αγορών- όλη η Ελλάδα εν μέσω διαμαρτυριών επαγγελματιών, οι οποίοι θεωρούσαν ότι θα θιγούν από το συγκεκριμένο νέο μέτρο, βλέπουν τον Πρωθυπουργό τότε της Ελλάδος, τον Ελευθέριο Βενιζέλο, με ένα καλάθι στο χέρι να πηγαίνει σε μία πρώτη λαϊκή αγορά και να ψωνίζει, δίνοντας –γιατί η πολιτική λειτουργεί με υψηλούς συμβολισμούς πάντοτε και έχει μεγάλη αξία ο συμβολισμός- το μήνυμα ότι αυτός είναι ένας θεσμός πρωτοείσακτος μεν για την εποχή, ο οποίος όμως θα έβαζε φρένο στους μεσάζοντες, στους κερδοσκόπους και σε ό,τι φαύλο επικρατούσε εκείνην τη στιγμή. Ποιος ήταν ο θεσμός που υιοθετήθηκε τότε; Μα, ο θεσμός της λαϊκής αγοράς, την οποία απεδείχθη ότι η ελληνική κοινωνία στον διάβα του χρόνου υιοθέτησε, ενσωμάτωσε και την έχει πολύ ψηλά στην εκτίμησή της.<br />Άρα, λοιπόν, το ερώτημα που θέτω είναι το εξής: Θέλουμε να διατηρήσουμε -βελτιώνοντας τη λειτουργία- τη λαϊκή αγορά ως θεσμό ο οποίος έχει επιτύχει; <br />Θεωρώ πως ναι, αλλά το ερώτημα που τίθεται εδώ είναι: «Έχουμε ελέγξει;». Άκουσα με πολλή χαρά τον κύριο Υπουργό να λέει ότι οι τιμές θα μειωθούν. Το ζητούμενο για μένα ως πολιτικό, ο οποίος δρα και απολογείται στους ψηφοφόρους του και έχει καθημερινή επικοινωνία μαζί τους, είναι ο νόμος, το εργαλείο, που εγώ ως νομοθέτης έχω υποχρέωση να νομοθετήσω για να λύσω το πρόβλημα, πρωτίστως, πέρα από τη γενικότερη φιλοσοφία, να υπηρετεί τα ακόλουθα στοιχεία. Πρώτον, αυξάνει ή μειώνει τις τιμές; Θα το δούμε στην πράξη. Μακάρι να τις μειώσει. <br />Πρέπει όμως εν τοις πράγμασι να σας πω ότι οι εναρμονισμένες πρακτικές, αυτό που ονομάστηκε μονοπώλιο, κύριε Πρόεδρε και αγαπητοί συνάδελφοι, προκύπτει όταν δεν υπάρχει υγιής ανταγωνισμός. Ερώτημα: Ο υγιής ανταγωνισμός προκύπτει από τη διασπορά των προϊόντων ή από τον συγχρωτισμό αυτών που παράγουν ομοειδή προϊόντα και είναι ο ένας δίπλα στον άλλον; Ένας προβληματισμός είναι αυτός. <br />Δεύτερον, πρέπει να σας πω ότι η Γαλλία, μια μεγάλη χώρα, μεγαλύτερη από τη δική μας, έχει τον θεσμό των λαϊκών αγορών. Εκεί υπάρχουν περιφερόμενοι και υπάρχουν και οι σταθεροί. Πρέπει να σας πω ότι εκεί δεν υπάρχει κλήρωση. Εκεί υπάρχει η δυνατότητα των σταθερών επαγγελματιών, παραγωγών, να μπαίνουν σε περισσότερες αγορές. <br /><br />Σε ένα λεπτό τελειώνω, κύριε Πρόεδρε.<br />Εγώ, λοιπόν, έχω να κάνω την εξής πρόταση, γιατί νομίζω ότι γι’ αυτό υπάρχει η Βουλή των Ελλήνων. Δεν μετέχω σε αυτήν την επιτροπή, είμαι σε άλλες επιτροπές, αλλά σας κάνω εδώ, στην Ολομέλεια, την εξής πρόταση: Για να μην υπάρχουν ζητήματα, τα οποία εν πάση περιπτώσει δημιουργούν και εντάσεις, χωρίς να κάνουμε εκπτώσεις στη διαφάνεια, στην πάταξη του παρεμπορίου, σε όλο αυτό που θέλετε να ρυθμίσετε, θα παρακαλούσα πάρα πολύ, όσον αφορά τις κληρώσεις, για παράδειγμα, αυτοί οι οποίοι έχουν κάποια χρόνια, παραδείγματος χάριν είκοσι ή είκοσι πέντε χρόνια, να μην μπουν στη διαδικασία της κλήρωσης, για προφανείς και εύλογους λόγους, κοινής λογικής, και οι κενές θέσεις αλλά και τα παιδιά τους ή όποιος μεταβιβαστεί –γιατί, όπως πολύ ορθά ειπώθηκε προηγουμένως από τον κύριο Υφυπουργό, τους δώσαμε το δικαίωμα να μεταβιβάζουν τις άδειές τους και ορθά το δώσαμε- οι κενές θέσεις που θα προκύπτουν να κληρώνονται και αυτές και οι κληρονόμοι αυτών των αδειών επίσης να μπαίνουν σε κλήρωση. Γιατί το λέω αυτό; Όχι για λόγους ψηγμάτων λαϊκισμού, όπως ειπώθηκε προηγουμένως -απαραδέκτως για μένα- από την πλευρά των Υπουργών, αλλά για λόγους μεταβατικότητας, για να υπάρξει ένα χρονικό στάδιο μέσα στο οποίο θα μπορέσουν να λυθούν τα προβλήματα. <br />Θα σας πως και κάτι ακόμα κλείνοντας και ευχαριστώ πολύ για την ανοχή, κύριε Πρόεδρε. Όποιος δεν μπορεί να προσκομίσει ασφαλιστική ή φορολογική ενημερότητα -επαναλαμβάνω ότι είμαι νομικός- διότι, ενώ από τη μία πλευρά του δίνουμε το δικαίωμα της ασφάλειας της αδείας, αλλά υπό την αίρεση της προσκόμισης της ασφαλιστικής ή της φορολογικής ενημερότητας, επικαλούμαι, όχι κάτι άλλο, αλλά την αναλογική μεταχείριση με τους επιτηδευματίες, οι οποίοι, αν δεν αλλάξουν χρήση ή αν δεν αλλάξουν την άδειά τους, δεν υπάγονται στην υποχρέωση προσκόμισης της ασφαλιστικής ή φορολογικής ενημερότητας. <br />Τέλος, οι τυφλοί αδειούχοι. Είχα «όχληση» από αδειούχους οι οποίοι συμβαίνει να είναι άτομα που έχουν τυφλότητα. Εκτιμώ ότι θα πρέπει να δούμε με έναν διαφορετικό τρόπο -και συμφωνούν όλοι οι εμπλεκόμενοι σε αυτό το ζήτημα- τα θέματα που ανακύπτουν γι’ αυτούς τους ανθρώπους. <br />Θέλω, τέλος, να πω ότι θα υπερψηφίσω το νομοσχέδιο, αλλά θέλω το Υπουργείο να έχει την ευελιξία να αναλογιστεί πώς μπορεί ο νόμος να γίνει πιο λειτουργικός μέσα από τις προτάσεις που καταθέσαμε οι Βουλευτές, χωρίς να λαϊκίζουμε. <br />Σας ευχαριστώ.<br /></speech><speech by="#s90"><from>ΠΡΟΕΔΡΕΥΩΝ</from> Τον λόγο έχει η συνάδελφος, Βουλευτής Β΄ Αθηνών, κ. Ιακωβίδου. Ο κ. Αρβανίτης παρεχώρησε ευγενώς τη θέση του ως Κοινοβουλευτικός Εκπρόσωπος.<br />ΠΑΝΑΓΙΩΤΑ  ΙΑΚΩΒΙΔΟΥ: Ευχαριστώ πολύ, κύριε Πρόεδρε.<br />Αγαπητοί συνάδελφοι, πραγματικά με ενδιαφέρον άκουσα και τους αρμόδιους Υπουργούς αλλά και τους συναδέλφους Βουλευτές όσον αφορά το νομοσχέδιο αυτό, το οποίο έρχεται να ρυθμίσει ουσιαστικά στρεβλώσεις που υπάρχουν στην υπαίθρια αγορά όπως επίσης και στις λαϊκές αγορές εδώ και πάρα πολλά χρόνια. <br />Θα μου επιτρέψετε να μιλήσω σαν καταναλώτρια, δεδομένου ότι δεν είμαι νομικός. Θα ήθελα να επισημάνω ποια είναι τα κακώς κείμενα των στρεβλώσεων που ίσχυαν μέχρι τώρα και στα οποία βεβαίως το συγκεκριμένο νομοσχέδιο θεωρώ πραγματικά ότι μπορεί να βάλει τις σωστές βάσεις, ούτως ώστε και σε επίπεδο χορήγησης αδειών και σε χωροταξικό επίπεδο αλλά από εκεί και πέρα και στη δυνατότητα αντιμετώπισης φορολογικών παραβάσεων, που ήταν εντονότατες στο παρελθόν, να μπορέσουν να διορθωθούν όλες αυτές οι στρεβλώσεις σε βάθος.<br />Θα ήθελα να ξεκινήσω -πριν κάνω κάποιες συγκεκριμένες επισημάνσεις και παρατηρήσεις επί του συγκεκριμένου νομοσχεδίου- αναφέροντας κάποιες από αυτές τις στρεβλώσεις που θεωρώ ότι πραγματικά θα πρέπει να ακουστούν εντός της Αιθούσης. Ποιες είναι οι στρεβλώσεις αυτές; Σύμφωνα με επίσημα στοιχεία τα οποία έχουν δημοσιοποιηθεί και μάλιστα από τους εμπορικούς συλλόγους της χώρας, θα ήθελα να σας αναφέρω ότι 5 δισεκατομμύρια ευρώ χάνει τον χρόνο το ελληνικό δημόσιο λόγω της φοροδιαφυγής, η οποία βεβαίως φοροδιαφυγή έχει να κάνει και με το υπαίθριο εμπόριο.<br />Επίσης, θα σας αναφέρω ότι ένα στα τέσσερα καταστήματα και αυτό βεβαίως βάσει των επίσημων στοιχείων που έχουν κοινοποιηθεί, επαναλαμβάνω, από τους εμπορικούς συλλόγους της χώρας κλείνουν λόγω της αναρχίας, λόγω της παρανομίας και λόγω των παρατυπιών και στρεβλώσεων που ισχύουν εδώ και πολλά χρόνια.<br />Άκουσα από αρκετούς συναδέλφους να επικαλούνται το 1928 και πραγματικά αναρωτήθηκα και ξαφνιάστηκα. Αυτό σημαίνει ότι θα πρέπει να παραμείνουμε στο 1928, να μην προχωρήσουμε μπροστά, να μην αλλάξουμε παγιωμένες, λανθασμένες καταστάσεις του παρελθόντος; Θα πρέπει να μείνουμε στο χθες; Δεν θα πρέπει να βελτιώσουμε τον υγιή ανταγωνισμό σε αυτήν τη χώρα επιτέλους; Δεν θα πρέπει αξιοκρατικά να μπορέσουμε να δώσουμε τη δυνατότητα σε ανθρώπους που το έχουν ανάγκη και με βάση κοινωνικά κριτήρια -όπου βάζει τις βάσεις το συγκεκριμένο νομοσχέδιο- άνθρωποι οι οποίοι βρίσκονται σε αδυναμία και ανήκουν στις ευάλωτες ομάδες του πληθυσμού να έχουν τη δυνατότητα να αποκτούν ένα επιπλέον εισόδημα μέσα από τη χορήγηση μιας τέτοιας άδειας;<br />Δεν μπορώ να καταλάβω γιατί υπήρξε τόσο έντονη αντίδραση όσον αφορά το θέμα των κληρώσεων. Τι σημαίνει κλήρωση και τι σημαίνει η προηγούμενη κατάσταση όσον αφορά τις αδειοδοτήσεις; Κλήρωση σημαίνει ότι πατάσσεται ένα πελατειακό σύστημα, ότι δεν θα δίνονται οι άδειες κάτω από το τραπέζι, ότι δεν θα πληρώνονται οι άδειες σε αγαπητούς και ημετέρους. Επίσης, κλήρωση σημαίνει ότι άνθρωποι που μέχρι χθες δεν είχαν την ευκαιρία να μπορέσουν να αποκτήσουν ένα επιπλέον εισόδημα, επιτέλους θα έχουν τη δυνατότητα και θα μπορούν να έχουν ένα επιπλέον εισόδημα.<br />Επίσης, ήθελα να επισημάνω ότι άκουσα -η αλήθεια είναι- και από πλευράς της Αντιπολίτευσης έναν λαϊκίστικο λόγο, ο οποίος με έκανε πραγματικά και προβληματίστηκα ιδιαιτέρως όσον αφορά τα θέματα του παρεμπορίου. Για παράδειγμα: Επικαλούμαι συγκεκριμένα έναν Βουλευτή του ΣΥΡΙΖΑ, τον κ. Μεϊκόπουλο, ο οποίος πριν από λίγες μέρες έκανε μία δήλωση και είπε ότι διαφωνεί με την αυστηροποίηση των κυρώσεων όσον αφορά αυτούς οι οποίοι παρανομούν. Δηλαδή, θα πρέπει όσοι παρανομούν σε αυτήν τη χώρα να μην έχουν κυρώσεις. Θα πρέπει να τους αφήνουμε να συνεχίζουν βεβαίως τον δικό τους κατήφορο, δημιουργώντας προβλήματα σε πολίτες οι οποίοι έχουν επαγγελματική δραστηριότητα, αλλά είναι νόμιμοι -και όχι μόνο αυτό- και συνεπείς όσον αφορά τις φορολογικές και τις ασφαλιστικές τους υποχρεώσεις προς το ελληνικό δημόσιο και προς το ελληνικό κράτος.<br />Επίσης, στο κομμάτι του παρεμπορίου αυτό το οποίο θα ήθελα να θυμίσω στους συναδέλφους εντός της Αιθούσης είναι το γεγονός ότι το 2012 υπήρξε κόμμα του ελληνικού Κοινοβουλίου που υπερασπίστηκε ανθρώπους οι οποίοι έξω από την ΑΣΟΕΕ έκαναν παρεμπόριο. <br />Γιατί, λοιπόν, θα πρέπει να συνεχίσουμε να ακολουθούμε την ίδια λανθασμένη κατάσταση, να την υιοθετούμε στην πράξη, να κλείνουμε τα μάτια σε καθετί που είναι σωστό και που έρχεται και βάζει βάσεις, προκειμένου οι πολίτες αυτής της χώρας, βάσει βεβαίως των συνταγματικών δικαιωμάτων που έχουν, βάσει της αρχής της ισότητας και της ισονομίας, να μπορούν να έχουν τη δυνατότητα να εξασφαλίζουν τα προς το ζην με ένα επιπλέον εισόδημα;<br />Θα ήθελα, συμπερασματικά, να αναφέρω ότι η μη εφαρμογή των συγκεκριμένων διατάξεων που εισάγει το νομοσχέδιο δημιουργεί και αθέμιτο ανταγωνισμό αλλά και στέρηση φορολογικών εσόδων. <br />Θα ήθελα, επίσης, να αναφέρω ότι ουσιαστικά αυτό που έρχεται και κάνει το νομοσχέδιο είναι να συμβάλλει θετικά στην οργάνωση των λαϊκών αγορών και στην πάταξη της μάστιγας του παρεμπορίου. Εξαφανίζει, όπως είπα, το παλαιό πελατειακό σύστημα. <br />Όσον αφορά τις κληρώσεις θέσεων, φαίνεται ότι κάποιοι μπορεί να στενοχωριούνται, γιατί μέχρι χθες είχαν μια προνομιούχο αντιμετώπιση. Πολιτική, όμως, αγαπητοί συνάδελφοι, σημαίνει -και θα πρέπει να το καταλάβουμε επιτέλους σε αυτήν τη χώρα- ότι πρέπει να αίρουμε τις αδικίες και να τερματίζουμε τις δυσλειτουργίες που υπάρχουν στο ελληνικό κράτος. <br />Ολοκληρώνοντας, κύριε Υπουργέ, θα ήθελα να επισημάνω δύο σημεία που θεωρώ ότι θα πρέπει να τα δείτε ιδιαιτέρως, δεδομένου ότι έχουν υπάρξει αντίστοιχες επισημάνσεις και μέσα από τη νομοτεχνική έκθεση. <br />Όσον αφορά, λοιπόν, το άρθρο 5, για τον καθορισμό ανώτατου αριθμού θέσεων πολιτών από τον περιφερειάρχη σε συνάρτηση βεβαίως με τον πληθυσμό του δήμου βάσει της τελευταίας απογραφής, δεν προσδιορίζεται ο ανώτατος αριθμός πολιτών σε συνάρτηση με τον πληθυσμό του δήμου. Θεωρώ ότι αυτό θα μπορούσε ίσως να δημιουργήσει κάποια προβλήματα, κάποιες δυσλειτουργίες και ενδεχομένως θα πρέπει να το δείτε. <br />Θεωρώ, επίσης, ότι πρέπει να προσεχθεί η διάταξη του άρθρου 7, όσον αφορά την καταβολή ανταποδοτικού τέλους με απόφαση των διοικητικών συμβουλίων του Οργανισμού Λαϊκών Αγορών με έγκριση του περιφερειάρχη και των δημοτικών συμβουλίων. Διότι -προσέξτε- είναι πολύ πιθανό τα δικαστήρια να το θεωρήσουν ως φόρο, ο οποίος όμως μπορεί να επιβάλλεται μόνο μέσα από τη Βουλή. Άρα είναι άλλο ένα σημείο το οποίο θεωρώ ότι θα πρέπει να προσεχθεί ιδιαιτέρως. <br />Κλείνοντας, προσωπικά ικανοποιούμαι απολύτως από το γεγονός ότι υπήρξαν βελτιώσεις από τον αρμόδιο Υπουργό. Οι βελτιώσεις αυτές έχουν να κάνουν και με τον αριθμό των θέσεων αλλά και με την κλήρωση των θέσεων, η οποία -όπως είπαμε- θα γίνει εφάπαξ στην αρχή του 2015 και θα ακολουθείται η αρχή της κυκλικότητας. <br />Αυτό σημαίνει ότι θα πρέπει όλοι να μπουν σε αυτήν τη διαδικασία της κυκλικότητας και κανένας δεν θα παραμερίζεται. Απλά θα μετατοπίζονται μία θέση παρακάτω. Τι σημαίνει αυτό; Αν είναι σωστοί, αν έχουν ποιοτικά προϊόντα, σαφέστατα και θα μπορέσουν όχι μόνο να αυξήσουν το παραγόμενό τους προϊόν, αλλά να είναι και πολύ καλοί απέναντι στους καταναλωτές, σωστοί απέναντι στους καταναλωτές και να βλέπουμε προϊόντα στους πάγκους των λαϊκών αγορών τα οποία πραγματικά θα είναι ελεγμένα και δεν θα κινδυνεύει η υγεία των Ελλήνων καταναλωτών. <br />Σας ευχαριστώ πολύ.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Χρυσής Αυγής, ο συνάδελφος κ. Μιχάλης Αρβανίτης.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ευχαριστώ, κύριε Πρόεδρε.   <br />Εκ των προτέρων δηλώ ότι παραιτούμαι της δευτερολογίας μου και ως εκ τούτου θα παρακαλούσα την εντιμότητά σας να μου παραχωρήσει λίγο χρόνο πλέον του προβλεπομένου. <br />Συμπληρώνονται δύο χρόνια αφ’ ης στιγμής το μισό εκατομμύριο Ελλήνων ενεπιστεύθη τη Χρυσή Αυγή και της έδωσε την εντολή να το εκπροσωπήσει στο ελληνικό Κοινοβούλιο. Καθ’ όλη τη διάρκεια των δύο αυτών ετών παρετήρησα -όπως πιστεύω και άλλοι καλόπιστοι συνάδελφοι, γιατί υπάρχουν και καλόπιστοι- ότι η όποια παρατήρησις, η όποια πρότασις, η όποια αντίρρησις της Μείζονος και της Ελάσσονος Αντιπολιτεύσεως απετέλη και αντιμετωπίσθηκε από την Κυβέρνηση ως έπεα πτερόεντα. Η Κυβέρνησις μία και μόνη συνέπεια επέδειξε, τη συνέπεια εκτελέσεως των εντολών που ελάμβανε και λαμβάνει. Είναι πιστός και συνεπής εκτελεστής των μνημονίων. <br />Γι’ αυτόν τον λόγο, αξιότιμε κύριε Πρόεδρε, απευθύνομαι στο Σώμα και στο Προεδρείο. Δεν απευθύνομαι στην Κυβέρνηση. Δεν αξίζει τον κόπο να απευθύνομαι στην Κυβέρνηση. Γιατί με περιφρόνηση οτιδήποτε εμείς προτείνουμε -και δεν μιλάω μόνο για το δικό μου κόμμα, για τη Χρυσή Αυγή, μιλάω, επαναλαμβάνω, και για τη Μείζονα και την Ελάσσονα Αντιπολίτευση- το αγνοεί επιδεικτικότατα. <br />Παίρνει, όμως, ένα μπράβο από τους εντολείς της. Κι αυτό την ικανοποιεί, γιατί ελπίζει ότι αυτό το μπράβο θα είναι και η κατοχύρωση των θέσεων που ήδη έχει καταλάβει στο κυβερνητικό πόστο και θα είναι αιώνιο. Πλανάται πλάνην οικτράν. <br />Κυρίες και κύριοι Βουλευταί, ήρθα τις τελευταίες ημέρες, όσο χρόνο τουλάχιστον μπορούσα να έχω στη διάθεσή μου, εν όψει του γεγονότος ότι οι εναπομείναντες εν τω Κοινοβουλίω Βουλευτές έχουμε επωμισθεί το βάρος των ευθυνών και των υποχρεώσεων των λοιπών, οι οποίοι τώρα είναι έγκλειστοι, επειδή αποφάσισε να παραβιάσει το Σύνταγμα και το νόμο η Κυβέρνησις. <br />Ως εκ τούτου, στον λίγο αυτόν χρόνο που είχα, επωφελήθην προκειμένου να έρθω σε επικοινωνία με απλούς παραγωγούς, απλούς εμπόρους, μεροκαματιάρηδες των λαϊκών αγορών. Συνόψισα τα όσα μού είπαν και θα έχω την τιμή ενώπιον του Σώματος να αναγνώσω εξ αυτών, αν και δεν συνηθίζω να αναγιγνώσκω, αλλά να ομιλώ από στήθους. Παρά ταύτα, θεωρώ σκόπιμο να τα αναγνώσω εν τάχει:<br />«Σε αυτό το παιχνίδι το οποίο παίζεται τώρα -και γνωρίζουμε υπέρ ποίων παίζεται αυτό το παιχνίδι- διαδραματίζουν έναν σημαίνοντα ρόλο οι επαγγελματίες συνδικαλιστάδες, αυτοί που έχουν καταστρέψει το συνδικαλιστικό και εργατικό κίνημα με τη μέχρι τούδε πολιτική, την οποία ενίσχυσαν υπό την αιγίδα και τας ευλογίας της εκάστοτε κυβερνήσεως τα τελευταία σαράντα χρόνια. Για αυτό φτάσαμε εδώ που φτάσαμε.». <br />Στο παιχνίδι, λοιπόν, διαδραματίζουν σημαίνοντα ρόλο και αυτοί οι οποίοι απεδείχθησαν ανάξιοι να υπερασπιστούν τις λαϊκές αγορές από τη λαίλαπα των μνημονιακών, που επιθυμούν την άνευ όρων παράδοση του λαϊκού εμπορίου με πρόσχημα την ακρίβεια και δήθεν τον υγιή ανταγωνισμό. <br />Μιλούν για ακρίβεια αυτοί που αύξησαν το κόστος παραγωγής, ακριβαίνοντας τα λιπάσματα, ακριβαίνοντας τα καύσιμα, ακριβαίνοντας τα διόδια προς χάριν των «εθνικών» εργολάβων, αυτών των εσωτερικών ληστών και βάζοντας παντού άνισους φόρους, εξαθλιώνοντας και διαλύοντας τον παραγωγικό ιστό της πατρίδος μας, κτυπώντας έτσι κατάστηθα την πρωτογενή παραγωγή, περαιτέρω, δε, αποθαρρύνοντας τους νέους μας να επιστρέψουν στη γη μας, αυτήν τη γη που είναι ποτισμένη με αίμα, αυτήν τη γη που θέλουν τώρα να μας κλέψουν με την ανοχή αυτής της δουλικής Κυβερνήσεως. Χρησιμοποιούν σαν άλλοθι την εξυγίανση αυτοί που δημιούργησαν τα σκάνδαλα του αιώνα, αυτοί που ακόμη και τώρα χαρίζουν λεφτά στους δικούς τους. Δεν έχουν πάψει να τρώνε τις σάρκες της πατρίδος μας. <br /> Κανείς Έλληνας, κυρίες και κύριοι Βουλευταί, δεν αυτοκτόνησε για τις θέσεις των λαϊκών αγορών. Αντιθέτως, έχουμε χιλιάδες αυτοκτονίες, οι οποίες συνεχίζονται, εξαιτίας της προδοτικής, απάνθρωπης και παράνομης συμπεριφοράς της Κυβερνήσεως που έχει την ατυχία ο ελληνικός λαός να τον κυβερνά. Στο τέλος της ομιλίας μου θα πω γιατί έπεσε στην παγίδα ο λαός των Ελλήνων κι έφερε στην Κυβέρνηση αυτούς τους εντολοδόχους.<br />Μιας και μιλούν για θέσεις, δεν μιλάμε για θέσεις που αράζουν τα κότερα στη Μαρίνα Ζέας, αλλά για πεζοδρόμιο που έχουν ματώσει και που έχουν ιδρώσει σαράντα χρόνια τώρα, θέσεις που ξέρει ο κάθε καταναλωτής πού θα βρει τον έμπορο ή τον παραγωγό της αρεσκείας του. Προσπαθούν να διαλύσουν την όποια υγιή σχέση έχουν δημιουργήσει με τους καταναλωτές, διαλύοντας έτσι ευκολότερα τις λαϊκές αγορές και στέλνοντας αυτούς τους ανθρώπους, που παλεύουν για το μεροκάματο, στην ανεργία και το καταναλωτικό κοινό στα μεγάλα τραστ. <br />Ό,τι δεν μπορούσαν να κάνουν με το ανακάτεμα αυτών των θέσεων θα το αποτελειώσουν με την επιβολή προστίμων από 1.000 ευρώ έως 5.000 ευρώ για ψύλλου πήδημα προς τους αντιφρονούντες. <br />Ακόμη, ό,τι μείνει όρθιο από όλα αυτά, θα έρχεται ο δήμος τάδε, με τα συμφέροντα του δημάρχου, αφού αυτό προβλέπει το νομοσχέδιό τους και θα αποφασίζει τον ανώτερο αριθμό θέσεων στις λαϊκές αγορές. Και όσοι περισσεύουν, στον αγύριστο. <br />Η Χρυσή Αυγή έχει δώσει λόγο τιμής, όρκο αγώνα ότι οι λαϊκές αγορές θα αναβαθμιστούν και θα παραδοθούν στον ελληνικό λαό, απαλλαγμένες από σκάνδαλα και παράνομες επεμβάσεις, για να συνεχίσουν να παράγουν λειτούργημα και κοινωνικό έργο, για να συνεχίσουν να είναι το καταφύγιο του φτωχού, για να συνεχίσουν να είναι το μετερίζι του μεροκάματου, του αγρότη και του επαγγελματία πωλητή.<br />Κυρίες και κύριοι Βουλευτές, θα μου επιτρέψετε να κάνω μία παρομοίωση. Η Κυβέρνηση λειτουργεί, εκτελώντας βέβαια με θρησκευτική ευλάβεια τις εντολές των αδηφάγων τοκογλύφων -και κάνω εδώ την παρομοίωση- σαν μια εμπορική εταιρεία, το διοικητικό συμβούλιο της οποίας γνωρίζει, πρώτον, ότι δανείζεται για να εξοφλήσει τα ήδη τρέχοντα χρέη και τους τόκους, δεύτερον, ότι το χρέος της οσημέραι αυξάνεται, χωρίς την παραμικρή προοπτική και πιθανότητα εξαλείψεώς του. Διαιωνίζεται και ξέρουν ότι θα διαιωνίζεται αυτό το χρέος. Είναι αέναο το χρέος αυτό. Θα είναι υπόδουλοι στο χρέος αυτό τα παιδιά μας, τα δισεγγόνια μας, τα τρισεγγόνια μας. Είναι μία μορφή εξοντώσεως βιολογικής, κυριολεκτικά, του έθνους μας, του λαού μας.<br />Τρίτον, μολονότι γνωρίζουν ότι παραπλανούν τους μετόχους της εταιρείας τους, με δημιουργική λογιστική την οποία έχουν εφεύρει, μολονότι γνωρίζουν ότι τα πάγια κεφάλαιά τους είναι ήδη υποθηκευμένα -αυτά είναι γνωστά σε όλους μας, κυρίες και κύριοι Βουλευτές- εντούτοις εξακολουθεί η εταιρεία αυτή, αυτό το διοικητικό συμβούλιο που τη διευθύνει, να εφαρμόζει την ίδια τακτική, η οποία οδηγεί με μαθηματική ακρίβεια στο αποτέλεσμα που αναμένουν οι σιωνιστές τύπου Σάιλοκ.<br />Τώρα, όσον αφορά την Αντιπολίτευση. Η Αντιπολίτευση βεβαίως κάνει κάποιες προτάσεις, εκφέρει και διατυπώνει αντιρρήσεις, αλλά κραυγάζει όλα αυτά τα χρόνια. Γιατί κραυγάζει χωρίς να έχει συγκεκριμένο πρόγραμμα; Ακούσαμε χθες τον Αρχηγό της Αξιωματικής Αντιπολιτεύσεως σε συνέντευξη την οποία έδωσε και ομολόγησε εμμέσως ότι δεν υπάρχει πρόγραμμα. Είπε: «Θα πράξουμε αναλόγως με το τι θα βρούμε μπροστά μας.». Μίλησε, βέβαια, όπως μιλάνε όλοι οι επαγγελματίες πολιτικοί, για καμένη γη την οποία θα παραλάβει, αν τυχόν γίνει κυβέρνηση, μίλησε για αύξηση των κατωτάτων μισθών σταδιακή και εφόσον βέβαια το επιτρέπουν οι παρούσες τότε καταστάσεις. Σε ποιον μιλάει ο κύριος αυτός, ο οποίος ηγείται της Μείζονος Αντιπολιτεύσεως; Δηλαδή, χρησιμοποιεί την ιδία γλώσσα που χρησιμοποιεί και η Κυβέρνηση. Ποιος είναι ο στόχος τους; Ο στόχος είναι να καταλάβουν τις θέσεις τις οποίες κυριολεκτικά έχουν καταλάβει και έχουν αλώσει οι κυβερνητικοί, ώστε να συνεχίσουν το θεάρεστο έργο της. <br />Μην ξεχνάμε τι είχε πει ο κ. Τσίπρας, εις ερώτησιν δημοσιογράφου, ότι δεν υπάρχει κατοχή στην Ελλάδα. Επίσης, ότι θαυμάζει την απαράμιλλη γερμανική λογική. Δεν τα ξεχνάμε αυτά. Κατά ταύτα, αυτός είναι ο σκοπός της Μείζονος Αντιπολιτεύσεως. Είναι ο σκοπός να αντικαταστήσει την Κυβέρνηση και να δώσει συνέχεια στα εγκλήματά της ως πιστός εντολοδόχος Αμερικανών, Γερμανών και εβραιο-σιωνιστών τραπεζιτών. <br /><br />Κλείνω, κύριε Πρόεδρε.<br />Ερωτάται: Πώς μπορεί να κυβερνηθεί η πατρίδα μας με οδηγό έναν αναξιόπιστο, έναν ψεύτη και πολιτικό απατεώνα Πρωθυπουργό, ο οποίος -το τονίζω, για να τα ακούσει ο ελληνικός λαός- τις παραμονές των εκλογών κατά τη δεύτερη προεκλογική περίοδο, γιατί μας ηνάγκασαν τότε για λόγους σκοπιμότητος, πιστεύοντας ότι θα θέσουν εκτός Κοινοβουλίου τη Χρυσή Αυγή, τον Ιούνιο έλεγε ότι είναι απάνθρωπο να απολύεις ανθρώπους;<br />Έλεγε ότι «η πρώτη μου δουλειά θα είναι να ανακηρύξω την ΑΟΖ», ότι «δεν πρόκειται να μειώσω μισθούς και συντάξεις». <br />Αυτό το άκουσε ο ελληνικός λαός, παρεσύρθη και εψήφισε την Κυβέρνηση αυτήν, την τρικομματική, τη δικομματική, τέλος πάντων, γιατί έφυγε ο τρίτος. Με αυτά τα ψεύδη, με αυτές τις πολιτικές απάτες παρεσύρθη ο λαός μας.<br />Πώς, λοιπόν, να πιστέψει κανείς σε έναν άνθρωπο, ο οποίος ηγείται ενός λαού και ο οποίος παραπλανά τον λαό μόνο και μόνο για να ψηφοθηρήσει; Και το πέτυχε, δυστυχώς. Δεν θα του απαντήσει, όμως, εν τω μέλλοντι. Να είστε βέβαιοι γι’ αυτό.<br />Περαιτέρω, λέω ότι ένας οδηγός, ένας Πρωθυπουργός παραβιάζει βαναύσως με την Κυβέρνησή του το άρθρο 134 του Ποινικού Κώδικος, προσβάλλει το πολίτευμα, περιφρονεί παντελώς τη λαϊκή κυριαρχία, τη διάκριση των εξουσιών -απεκαλύφθη ήδη ότι μία εξουσία υπάρχει, η εκτελεστική- και περιφρονεί και αγνοεί και παραβιάζει τα ανθρώπινα δικαιώματα, ένα προς ένα, τα διά του Συντάγματος κατοχυρωμένα. Αυτά είναι γνωστά σε όλους. Κανείς δεν αντιδρά. Θα αντιδράσει, όμως, ο ελληνικός λαός.<br />Περαίνων, λέω ότι ένας Πρωθυπουργός ο οποίος στερείται υπερηφάνειας εθνικής, εθνικής αξιοπρεπείας και πηγαίνει στα διάφορα λόμπι και υπόσχεται να εξαφανίσει ένα κοινοβουλευτικό κόμμα των Ελλήνων εθνικιστών και, εν συνεχεία, μεταβαίνει στο Ισραήλ και υπόσχεται στον Νετανιάχου ότι θα εξαφανίσει τη Χρυσή Αυγή, πλάνην οικτρά πλανάται.<br /> Επαναλαμβάνω ότι δεν απευθύνομαι στην Κυβέρνηση. Δεν το αξίζει να της απευθύνομαι. Η Χρυσή Αυγή είναι εδώ. Θα πολεμήσει για τον ελληνικό λαό και τα συμφέροντα του έθνους μέχρι της τελευταίας ρανίδος του αίματός της. Έχουμε δώσει όρκο γι’ αυτό. Ο παριστάνων τον Πρωθυπουργό της Ελλάδος ας μην εκτρέφει, λοιπόν, αυταπάτες και να κοιμάται χειμώνα-καλοκαίρι σκεπασμένος, γιατί βλέπει άσχημα όνειρα και τον παραπλανούν οι εντολείς του.<br />Ευχαριστώ πολύ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Αναγνωστάκης.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε.<br />Κύριοι Υπουργοί, κύριοι Βουλευτές, σπεύδω να διευκρινίσω δύο ζητήματα, τα οποία είναι, νομίζω, αρκετά σημαντικά για την αποκατάσταση και της τάξης αλλά και της αξιοπρέπειας του Κοινοβουλίου.<br />Η παρέμβασή μου προηγούμενα, κύριε Υπουργέ, είχε να κάνει με αναφορά σας σε παρεμβάσεις από Βουλευτές στο έργο που επιτελείτε. Αν έχω κατανοήσει λαθεμένα, θα ζητούσα να διευκρινιστεί και να γίνει αποκατάσταση. Αν, όμως, όντως υπάρχουν τέτοιου είδους παρεμβάσεις, έχετε την υποχρέωση -θέλω να πιστεύω- απέναντι στον θεσμό και του Κοινοβουλίου αλλά και της θέσης την οποία υπηρετείτε, να καταγγείλετε με ονοματεπώνυμο. Ειδάλλως, οι γενικεύσεις δημιουργούν επιπρόσθετα προβλήματα σε μία απαξιωμένη εικόνα που έχουν οι πολίτες για το πολιτικό προσωπικό.<br />Ζήτημα δεύτερο. Είναι αυτονόητο ότι από την πλευρά του Υπουργείου και των δύο Υπουργών θα γίνει προσπάθεια να πείσουν το δυνατόν περισσότερους Βουλευτές για την ορθότητα του νομοθετήματος και των διατάξεων που αυτό εμπεριέχει.<br />Όμως, κύριοι Υπουργοί, δεν σας δημιουργεί εντύπωση το γεγονός ότι δικοί σας συνάδελφοι, συνάδελφοι που ανήκουν στον χώρο της Νέας Δημοκρατίας, άσκησαν δριμεία κριτική;<br />Αναφέρομαι ονομαστικά, κύριοι Υπουργοί, στη μεστή τοποθέτηση του πρώην συναδέλφου και φίλου, Δημάρχου Χανίων, νυν Βουλευτή και Προέδρου της Επιτροπής Δημόσιας Διοίκησης, του κ. Βιρβιδάκη, τον οποίο εσείς, κύριε Χατζηδάκη, τον χειροκροτήσατε από ό,τι είδα στο βίντεο. Κάνω αναφορά στην τοποθέτηση του κ. Ντινόπουλου, ο οποίος και αυτός άσκησε δριμεία κριτική στο νομοσχέδιο και, βεβαίως, τελευταία η κ. Παπακώστα. Αυτό δεν αποδεικνύει ότι υπάρχει ένας κοινός τόπος, που έχει προβληματίσει όλες τις πτέρυγες του Κοινοβουλίου; <br />Δεν έχουμε διάθεση, τουλάχιστον η Δημοκρατική Αριστερά και εγώ προσωπικά, να σταθώ απέναντί σας με μία στείρα άρνηση.<br />Εξ άλλου, στις τέσσερις συνεδριάσεις της επιτροπής -στην οποία δεν μετέχω- αλλά διάβασα τα πρακτικά της από την πρώτη έως και την τέταρτη -την τελευταία- η Δημοκρατική Αριστερά διατύπωσε επιφύλαξη και κάλεσε να υιοθετηθούν προτάσεις που πραγματικά θα βοηθούν στην επίτευξη του αρχικού στόχου, που εγώ τον αναγνωρίζω ως στόχο-πρόθεση από την πλευρά σας, δηλαδή, να γίνει ένας εξορθολογισμός στη λειτουργία των λαϊκών αγορών, του υπαίθριου και στάσιμου εμπορίου. <br />Από την άλλη όμως, για να μην υπάρχουν στρεβλώσεις και παρανοήσεις, σας θυμίζω ότι έγινε αναφορά από τον κ. Σκορδά σε μια δήθεν διετή διαβούλευση, κάτι το οποίο δεν ισχύει προφανέστατα. Μόνο για μια εβδομάδα, και αυτό λίγο πριν από το Πάσχα, κράτησε η διαβούλευση. <br />Αλλά ας υποθέσουμε ότι έχει βάση ο ισχυρισμός του κυρίου Υπουργού.  Πώς είναι δυνατόν, τόσο η Ομοσπονδία Παραγωγών όσο και η Ομοσπονδία των Πωλητών, αυτήν τη στιγμή να είναι σε ένα πολυπληθέστατο συλλαλητήριο έξω από τη Βουλή; Διότι δεν τους πείσατε ότι όλες αυτές οι αλλαγές γίνονται προς όφελος και των ιδίων αλλά και των πολιτών-καταναλωτών. <br />Πώς είναι δυνατόν να ισχυρίζεστε ότι εξαντλήσατε όλα τα περιθώρια και δυστυχώς αυτοί οι άνθρωποι σήμερα να διαδηλώνουν με αυτόν τον παλμό έξω από το Κοινοβούλιο; <br />Επί της ουσίας: Υπήρχε πρόβλημα, υπάρχει παθογένεια; Υπάρχει ένας ή μία από εδώ μέσα ο οποίος μπορεί να ισχυριστεί το αντίθετο; Βεβαίως και υπάρχουν παθογένειες. Βεβαίως και υπάρχουν, όχι απλά προβληματικές περιοχές, αλλά -θα έλεγα- περιοχές οι οποίες δημιουργούν και διαφθορά και συναλλαγή. Ναι, να τα χτυπήσουμε αυτά τα προβλήματα, να τα αντιμετωπίσουμε. Όχι όμως με μια αποσπασματικότητα και μια προχειρότητα. <br />Δεν το λέω εγώ, κύριε Υπουργέ. Τα γεγονότα καταμαρτυρούν την προχειρότητα. Είναι ψέμα ή αλήθεια ότι τρεις νόμοι για το ίδιο θέμα ήρθαν τον τελευταίο χρόνο; <br />Είπατε -και μάλιστα σε έναν βαθμό έχει επιτευχθεί- ότι αυτή η πολυνομία ήταν μια από τις γενεσιουργές αιτίες των παθογενειών. Συμφωνώ και συνυπογράφω. Αλλά μήπως εδώ αυτή η επιχειρούμενη κωδικοποίηση απαντά επί της ουσίας στο πρόβλημα; <br />Σας θυμίζω, κύριε Υπουργέ, την τοποθέτηση του κ. Βιρβιδάκη, που συγκεκριμένα έκανε αναφορά στον ν. 3852 του «Καλλικράτη», ο οποίος, ενώ θέλει τους δύο βαθμούς της τοπικής αυτοδιοίκησης, δήμους και περιφέρειες, για να το πω απλά, σε ένα επίπεδο συνεργασίας, μέσα από τις διατάξεις τούς φέρνετε σε σύγκρουση, δημιουργώντας μια επιπρόσθετη, θολή εικόνα ως προς τις αρμοδιότητες και ως προς την αποτελεσματικότητα των παρεμβάσεων Α΄ και Β΄ βαθμού ΟΤΑ.<br />Σαφέστατα, κύριε Σκορδά -μια και έχετε θητεύσει και ως Γενικός Γραμματέας της Περιφέρειας- οι δήμοι πρέπει να έχουν καθοριστικό ρόλο. Δεν είναι μόνο για να συλλέγουν τα απορρίμματα των λαϊκών αγορών. Τα δημοτικά συμβούλια, τα οποία όντως γνωρίζουν και τις ανάγκες αλλά και τη χωροθεσία και χωροταξία της περιοχής τους, πρέπει να έχουν καταλυτικό, αποφασιστικό και ουσιαστικό ρόλο στην ίδρυση και λειτουργία των λαϊκών αγορών. <br />Επειδή κάνατε αναφορά στην τοποθέτηση της συναδέλφου κ. Φούντα, η οποία εκπροσώπησε όχι απλά με επάρκεια και επαξίως τη Δημοκρατική Αριστερά, αλλά συνέχεια των τοποθετήσεών της έκανε ο συνάδελφος κ. Ψύρρας στην αρχική του τοποθέτηση, εμείς είπαμε ότι η κλήρωση με τη σύνθεσή του, με ένα σύνολο κριτηρίων, δηλαδή ένα μεικτό σύστημα, θα μπορούσε να αποτελέσει μια σοβαρή παρέμβαση, για να αντιμετωπιστούν όλα όσα και εσείς αναφέρατε στη δική σας τοποθέτηση. <br />Όμως, κύριοι Υπουργοί, με όλη τη διάθεση για θετική συνεισφορά στην προσπάθειά σας, η έλλειψη διαβούλευσης και η πολυπλοκότητα του ζητήματος δεν έπρεπε, δεν απαιτούσε να δοθεί η δυνατότητα ενός ουσιαστικού, γόνιμου διαλόγου, για να αρθούν οι όποιες επιφυλάξεις; Να γιατί η Δημοκρατική Αριστερά χθες, μέσω της παρέμβασης του Προέδρου της, Φώτη Κουβέλη, ζήτησε να αποσυρθεί το συγκεκριμένο νομοσχέδιο.<br />Δεν έχει να κάνει με λαϊκίστικες προσεγγίσεις ή αντιλήψεις, που ίσως πήγατε να μας προσάψετε, κύριε Σκορδά. Τουναντίον, τόσο από την τοποθέτηση στην επιτροπή της εκπροσώπου μας κ. Φούντα όσο και από την τοποθέτηση του κ. Ψύρρα σήμερα νομίζω ότι φάνηκε η διάθεσή μας να συνεισφέρουμε –στοn βαθμό που μπορούμε- εποικοδομητικά σε αυτήν την προσπάθεια.<br />Τρία-τέσσερα είναι τα ζητήματα, όπως πολύ εύστοχα παρατηρήθηκε από την πλευρά σας, ξεκινώντας βέβαια από την αφετηρία, τον κοινό τόπο ότι όλοι θέλουμε να αλλάξει η λειτουργία προς το καλύτερο. Αυτό δεν σημαίνει ότι είμαστε υποχρεωμένοι ή αναγκασμένοι πολιτικά, στο όνομα μιας δήθεν μεταρρύθμισης, να αποδεχθούμε και αυτό που προηγούμενα περιέγραψα, τουλάχιστον όπως εμείς το βλέπουμε, ένα πρόχειρο και αποσπασματικό νομοσχέδιο.<br />Σε ό,τι έχει να κάνει, όπως είπα προηγούμενα, με τα τρία-τέσσερα βασικά ζητήματα στα οποία κρατήσαμε επιφυλάξεις: Εκτιμάτε ότι ο διαχωρισμός παραγωγών και επιτηδευματιών πολιτών θα επιλύσει το πρόβλημα της δυσλειτουργίας; Εκεί είναι το πρόβλημα; Νομίζω πως όχι. Θα μπορούσε μέσα από διάλογο να βρεθεί η δυνατότητα, όπως πρότεινε και η συνάδελφος κ. Φούντα, χωροταξικά να υπάρχουν και οι παραγωγοί αλλά και οι πωλητές, έτσι ώστε ο καταναλωτής να έχει τη δυνατότητα, αφού πάρει τις πληροφορίες για τα προϊόντα που τον ενδιαφέρουν, να καταλήξει στην καλύτερη δυνατή επιλογή γι’ αυτόν.<br />Τώρα, σε ό,τι έχει να κάνει με την τριμελή επιτροπή, είπα προηγούμενα -και νομίζω ότι έγινε σαφές- ότι η τριμελής επιτροπή πρέπει να ανήκει στον δήμο και όχι στην περιφέρεια και, βέβαια, πρέπει να υπάρξουν σαφέστατα κριτήρια, ώστε να διασφαλίζονται διαφανείς και αντικειμενικές διαδικασίες για την έκδοση των σχετικών αδειών. Σε καμμία περίπτωση δεν πρέπει η έκδοση αδειών να παραμείνει, όπως ξέρουμε ότι συμβαίνει, μια ακόμα ψηφίδα, όπως ακριβώς το χαρακτήρισε ο Θωμάς Ψύρρας, στο πελατειακό αλισβερίσι.<br />Είναι γεγονός, επίσης, ότι σε ό,τι αφορά τα πρόστιμα και τις εξισωτικές ποινές η νομοτεχνική βελτίωση που έφερε το πρωί ο κύριος Υπουργός δίνει μια δυνατότητα να πούμε ότι πραγματικά προτάσεις που έγιναν από τα κόμματα και από τους πολιτικούς χώρους σε έναν βαθμό στο συγκεκριμένο σημείο γίνονται αποδεκτές. Αναφέρομαι, δηλαδή, στη μείωση της φυλάκισης και τα λοιπά.<br />Παρ’ όλα αυτά, θεωρείτε ότι με ποινικοποίηση μιας τέτοιας διαδικασίας μπορούμε να αντιμετωπίσουμε αυτού του είδους τα προβλήματα; Με μια αυστηροποίηση των ποινών πιστεύετε ότι μπορούμε να διορθώσουμε τα κακώς κείμενα; Η άποψή μας είναι πως όχι.<br /><br />Τελειώνω, με την ανοχή σας, σε μισό λεπτό, κύριε Πρόεδρε, και, όταν λέω μισό λεπτό, το εννοώ.<br />Κύριοι Υπουργοί, μπορεί να υπάρχουν καλές προθέσεις. Όμως, εδώ δεν κάνουμε δίκη προθέσεων.<br />Εδώ φαίνεται ότι η παρέμβασή σας, αντί να διορθώσει, να εξορθολογίσει τη λειτουργία συγκεκριμένων τομέων της οικονομικής δραστηριότητας, ιδιαίτερα μικρών και μεσαίων στρωμάτων, όπως είναι οι επαγγελματίες και οι παραγωγοί, τους δημιουργεί μεγαλύτερο πρόβλημα, δημιουργεί μεγαλύτερη αναστάτωση.<br />Η Δημοκρατική Αριστερά βεβαίως δεν μπορεί να συνεισφέρει σε αυτήν την αρνητική προσπάθεια και πορεία σας. Ως εκ τούτου το καταψηφίζει.<br />Σας ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε και εμείς, κύριε συνάδελφε.<br />Τον λόγο έχει η κ. Φωτίου.</speech><speech by="#s287"><from> ΘΕΑΝΩ ΦΩΤΙΟΥ</from> Κύριε Πρόεδρε, η τροπολογία του Υπουργείου Παιδείας, μια τροπολογία-«σκούπα» σε άσχετο νομοσχέδιο -κατά την προσφιλή, βέβαια, τακτική του Υπουργού Παιδείας- έχει απλώσει πολλά και διάφορα «φρούτα» στους πάγκους των λαϊκών του νομοσχεδίου. Αφορά δεκαπέντε τομείς εκπαιδευτικών θεμάτων πρωτοβάθμιας, δευτεροβάθμιας και τριτοβάθμιας εκπαίδευσης: θέματα ειδικής αγωγής, ιδιωτικά σχολεία, εισαγωγή και μετεγγραφές στην τριτοβάθμια εκπαίδευση, εξετάσεις στο λύκειο, το προσωπικό των ΑΕΙ, αλλά κυρίως τα επαγγελματικά δικαιώματα σχολών τυπικής και άτυπης τριτοβάθμιας εκπαίδευσης –εδώ είναι το μεγάλο «ζουμί»- παράλληλα με ισοτίμηση και ακαδημαϊκή ιδιωτικών σχολών εκτός Ευρωπαϊκής Ένωσης –και σχολών, δηλαδή, του πρώην Ανατολικού Μπλοκ, αλλά και σε όλο τον κόσμο-, ιδρύματα που έχουν δημιουργηθεί από διεθνείς οργανισμούς. Εάν διαβάσετε τον κατάλογο, θα εκπλαγείτε τόσο με το πού βρίσκονται αυτά τα ιδρύματα όσο και με το περιεχόμενο διδασκαλίας.<br />Βεβαίως, όταν εμείς ως Βουλευτές του ΣΥΡΙΖΑ στις 11-2-2014 ρωτήσαμε τον κ. Αρβανιτόπουλο εάν επρόκειτο να αλλάξει τους όρους ισοτίμησης επαγγελματικών δικαιωμάτων, μας απάντησε εγγράφως ότι το ΥΠΕΘ δεν προτίθεται να δώσει στο ΣΑΕΠ την αρμοδιότητα αναγνώρισης τίτλων προερχόμενων από χώρες εκτός ΕΕ, καθώς αυτό θα παραβίαζε την κοινοτική νομοθεσία.<br />Αλλά, δεν βαριέσαι! Αυτά νομίζω ότι είναι πταίσματα, διότι από την πληθώρα των θεμάτων στα οποία θα επανέλθουμε αναλυτικά τη Δευτέρα, θα σταθώ σήμερα σε δύο μείζονα, κατά την άποψή μου, θέματα, τα οποία συνδέονται με έναν ομφάλιο λώρο, τον ομφάλιο λώρο της επιχειρηματικότητας, της καταλήστευσης ενός φτωχού λαού, της τρομακτικής ανεργίας των νέων παιδιών από τη μια και από την άλλη της προσπάθειας να βουτήξουμε ό,τι έχει απομείνει στις ελληνικές οικογένειες, δημιουργώντας προσδοκίες πτυχίων και επαγγελματικών αποκαταστάσεων.<br />Αυτό είναι ένα τρομακτικό, κατά την άποψή μου, κομμάτι, το οποίο είναι ανήθικο στην κεντρική του σκέψη. Δεν είναι εδώ μόνο η τόνωση της επιχειρηματικότητας, που θα ήταν το λιγότερο. Αναφέρομαι σε δύο μεγάλες κατηγορίες άρθρων.<br />Η μία αφορά την περιβόητη «λευκή εβδομάδα». Προσέξτε να δείτε τώρα εδώ: Θα στέλνουμε, λοιπόν, τα σχολεία διακοπές την εβδομάδα της Καθαρής Δευτέρας, σε μια χώρα η οποία δεν έχει τα σουσούμια των ευρωπαϊκών χωρών, δηλαδή έναν χειμώνα που τους απαγορεύει να δουλέψουν κανονικά τα σχολεία και επομένως την περίοδο της κακοκαιρίας κλείνουν τα σχολεία. Εμείς πάνω στο πιο δημιουργικό κομμάτι, δηλαδή τον Φεβρουάριο, θα κλείσουμε τα σχολεία, γιατί τότε είναι άδεια τα ξενοδοχεία, γιατί τότε πρέπει να στείλουμε τα παιδιά διακοπές, γιατί τότε πρέπει να εκβιάζεται κάθε οικογένεια που θα της λέει το παιδάκι της «γιατί, ρε μάνα, να μην πάω και εγώ εκδρομή;».<br />Γι’ αυτό εγώ πιστεύω ότι αυτό που γίνεται εδώ είναι άηθες. Αλλά η ιστορία προεκτείνεται με χειρότερους βέβαια όρους στην αναγνώριση ισοτιμίας επαγγελματικών δικαιωμάτων.<br />Τι συμβαίνει εδώ; Αυτό που συμβαίνει εδώ είναι ότι δίνουμε στα παιδιά πτυχία τα οποία είναι άχρηστα χαρτιά, με γνώσεις εξειδικευμένες, κατακερματισμένες, τις οποίες δεν μπορεί ο πτυχιούχος να χρησιμοποιήσει παρά πρόσκαιρα, έτσι ώστε συνεχώς να επιμορφώνεται, πληρώνοντας βεβαίως.<br />Όμως, τους υποσχόμαστε επαγγελματικά δικαιώματα. Μάλιστα στο άρθρο 3, στη σελίδα 107, στις καταργούμενες και τροποποιούμενες διατάξεις υποσχόμαστε σε όλα αυτά τα κολλέγια τον τίτλο των δημόσιων πανεπιστημίων. Γιατί αλλιώς δεν καταλαβαίνω πώς τροποποιείται ή καταργείται η διάταξη που λέει «πλην των δημόσιων πανεπιστημίων δεν επιτρέπεται η χρήση του όρου «πανεπιστήμιο» στην ελληνική ή σε ξένη γλώσσα από οποιονδήποτε πάροχο υπηρεσιών εκπαίδευσης και κατάρτισης για τον χαρακτηρισμό αυτού του ιδίου».<br />Είναι στις καταργούμενες και τροποποιούμενες διατάξεις. Τι δουλειά έχει εδώ μέσα αυτό; Άρα θα τους δώσουμε και τίτλους απ’ έξω, να γράφουν ότι είναι πανεπιστήμια, για να κοροϊδέψουμε ακόμη περισσότερο τον λαό, ο οποίος σήμερα, σε συνθήκες κρίσης, πληρώνει 2 δισεκατομμύρια στην ιδιωτική εκπαίδευση. Τι γίνεται τώρα, λοιπόν;<br />Ακούστε ένα καταπληκτικό για τα επιμελητήρια, για το πώς γίνεται, δηλαδή, παράλληλα όλη η ιστορία, αφού τα επιμελητήρια καταργήθηκαν. Στο ΤΕΕ, παραδείγματος χάριν, μπορεί ένας τέτοιος κάτοχος πτυχίου κολλεγίου -σαν και αυτό που περιέγραψα μόλις τώρα και το οποίο ονομάζεται και πανεπιστήμιο, ίσως- να μη γράφεται μεν μέλος του ΤΕΕ, γιατί το ΤΕΕ απαγορεύει να γράφονται μέλη οι μη έχοντες πενταετή ισοτιμημένη εκπαίδευση, αλλά να του παρέχονται επαγγελματικά δικαιώματα, όπως ψηφίσατε στον προηγούμενο νόμο, με τον οποίο καταργούσατε όλη τη δύναμη και την ισχύ των επιμελητηρίων.<br /><br />Τελειώνω, κύριε Πρόεδρε.<br />Αυτή είναι μια εκπληκτικά αήθης συμπεριφορά προς πτυχιούχους της χώρας. Θα δίνονται, δηλαδή, πτυχία στα παιδιά και θα τους υπόσχεται επαγγελματικά δικαιώματα. Τι θα λέει το ΤΕΕ στον πολιτικό μηχανικό που έχει έρθει από ένα τέτοιο κολλέγιο άτυπης τριετούς φοίτησης, παραδείγματος χάριν, ή και με συνέργεια μεταπτυχιακών τμημάτων απ’ έξω; Θα του λέει: «Δεν είσαι μεν πολιτικός μηχανικός, αλλά μπορείς να επιβλέπεις μέχρι μονώροφα κτήρια» κ.ο.κ.. Αυτό γίνεται αντιστοίχως στους δικηγόρους κ.λπ.. Έχει επεκταθεί αυτή η ιστορία παντού.<br />Τι γίνεται, δηλαδή; Παίζουμε με την υγεία και την ασφάλεια του λαού, παίζουμε με την ανεργία των ανθρώπων, δημιουργούμε ανθρώπους ευάλωτους στις επαγγελματικές σχέσεις, δημιουργούμε νέους, επισφαλείς εργαζόμενους και στρατιές φθηνών άνεργων επιστημόνων. Αυτά και πολλά άλλα, που συμβαίνουν σε αυτό το νομοσχέδιο, θα σας τα περιγράψουμε τη Δευτέρα αναλυτικότερα.<br />Ευχαριστώ.<br /></speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ο συνάδελφος κ. Γεώργιος Βλάχος.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Ευχαριστώ, κύριε Πρόεδρε. Θα μιλήσω από τη θέση μου.</speech><speech by="#s90"><from>ΠΡΟΕΔΡΕΥΩΝ</from> Πριν ξεκινήσετε, κύριε συνάδελφε, να κάνω μια ανακοίνωση. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και τον ν.3126/2003: «Ποινική ευθύνη των Υπουργών», όπως ισχύει, δικογραφίες που αφορούν:<br />1. Στον Πρωθυπουργό κ. Αντώνη Σαμαρά και τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Προστασίας του Πολίτη κυρίους Χαράλαμπο Αθανασίου και Νικόλαο Δένδια.<br />2. Στον Υπουργό Παιδείας και Θρησκευμάτων κ. Κωνσταντίνο Αρβανιτόπουλο .<br />3. Στους διατελέσαντες Υπουργό και Υφυπουργό Ανάπτυξης, Ανταγωνιστικότητας και Ναυτιλίας κυρίους Μιχαήλ Χρυσοχοΐδη και Αθανάσιο Μωραΐτη.<br />4. Στον διατελέσαντα Υπουργό Αγροτικής Ανάπτυξης και Τροφίμων κ. Κωνσταντίνο Σκανδαλίδη και <br />5. Στον διατελέσαντα Υπουργό Εμπορικής Ναυτιλίας, Αιγαίου και Νησιωτικής Πολιτικής κ. Αναστάσιο Παπαληγούρα.<br />Κύριε συνάδελφε, έχετε τον λόγο.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Ευχαριστώ, κύριε Πρόεδρε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν καταλάβαμε τίποτα, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Τι να καταλάβετε; Σας είπα ότι διαβιβάστηκαν από τον Υπουργό Δικαιοσύνης δύο δικογραφίες που αναφέρονται και σας είπα και σε ποιους.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δικογραφίες ποιανού; Από τους εισαγγελείς;</speech><speech by="#s90"><from>ΠΡΟΕΔΡΕΥΩΝ</from> Ανακοίνωσα στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και του ν.3126/2003: «Ποινική ευθύνη των Υπουργών», όπως ισχύει, δικογραφίες.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ναι, αλλά για ποια αδικήματα;</speech><speech by="#s90"><from>ΠΡΟΕΔΡΕΥΩΝ</from> Δεν έχει, δεν γράφει.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Δεν αναφέρονται.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ναι, αλλά πρέπει να μας ενημερώσετε.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, τι να σας πω; Για να το κάνουν έτσι, έτσι είναι.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Γιατί αναφέρονται ο Πρωθυπουργός και η μισή Κυβέρνηση.</speech><speech by="#s90"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Κύριε Πρόεδρε, κύριε Υπουργέ, κυρίες και κύριοι συνάδελφοι, συζητάμε ένα νομοσχέδιο, το οποίο στόχο έχει να βάλει τάξη στη λειτουργία των λαϊκών αγορών, να εκσυγχρονίσει, θα έλεγα, τις λαϊκές αγορές.<br />Ξεκινώντας αυτήν τη συζήτηση ακούστηκαν εδώ διαφορετικές απόψεις αν έγινε ή δεν έγινε διαβούλευση, αν έπρεπε να γίνει περισσότερος διάλογος και αν έπρεπε ο διάλογος να συνεχιστεί. Ο διάλογος βέβαια πάντα είναι καλός, αρκεί στο τέλος του διαλόγου κάπου να καταλήγουμε. <br />Εδώ, λοιπόν, κανείς πρέπει να ξεκαθαρίσει τη θέση του απέναντι στη λειτουργία των λαϊκών αγορών. Θέλουμε να λειτουργούν οι λαϊκές αγορές; Πιστεύουμε σε αυτόν τον θεσμό; Θέλουμε να εξυπηρετούν οι λαϊκές αγορές το καταναλωτικό κοινό με φρέσκα και φθηνότερα, σε σχέση με τα καταστήματα, προϊόντα;<br />Εγώ καθαρά παίρνω θέση και λέω πως ναι, πρέπει να στηρίξουμε τις αγορές. Πρέπει κάθε στιγμή όλοι να το δείχνουμε, όχι μόνο εμείς που νομοθετούμε και στα λόγια, αλλά και οι καταναλωτές με την προτίμησή τους και, κυρίως, οι ίδιοι οι πωλητές –αυτοί, δηλαδή, που συμμετέχουν στις λαϊκές αγορές- με τη συμπεριφορά τους και την εν γένει συμμετοχή τους στη λειτουργία αυτών των αγορών.<br />Σήμερα, το επίμαχο σημείο, έτσι όπως εξελίχθηκε η κουβέντα, είναι ο διαχωρισμός των λαϊκών αγορών σε παραγωγούς και πωλητές, δηλαδή τους εμπόρους. Αυτός ο διαχωρισμός εξυπηρετεί τους καταναλωτές; Εγώ θα έλεγα πως ναι. Ξεκαθαρίζει το τοπίο καλύτερα από αυτά που ισχύουν σήμερα, γιατί πρέπει να ομολογήσουμε ότι και σήμερα υπάρχει πινακίδα που λέει ποιος είναι παραγωγός και ποιος δεν είναι. Βέβαια, σε ποιο σημείο είναι η πινακίδα και πόσο εύκολα μπορεί κανείς να τη δει, όλα αυτά είναι σχετικά. Αν πούμε, λοιπόν, ότι το ξεκαθάρισμα αυτό βοηθά τον καταναλωτή, θα πούμε ναι, όμως δεν είναι αυτό αρκετό. Θα έλεγα ότι πρέπει να γίνουν κι άλλες ενέργειες, ούτως ώστε να στηριχθούν οι αγορές.<br />Ενώ, λοιπόν, το κυρίαρχο ήταν αυτός ο διαχωρισμός, νομίζω ότι χάθηκε, κύριε Υπουργέ, η ουσία με αυτήν την περίφημη κλήρωση την οποία στην αρχή φέρατε, καθώς επίσης και με τον προσδιορισμό των θέσεων από τους δήμους και, το τρίτο, σχετικά με αυτό το περίφημο ποινολόγιο και όλα τα υπόλοιπα. Αυτά τρόμαξαν τους επαγγελματίες, τους παραγωγούς, αυτούς που συμμετέχουν στις αγορές, με αποτέλεσμα ο θόρυβος να πάρει όλη αυτήν την έκταση.<br />Σήμερα μπαίνουμε στην τελική φάση νομοθέτησης. Θα πρέπει όλοι με συνεχείς πρωτοβουλίες να εκτονώσουμε αυτήν την κατάσταση, να εξηγήσουμε και να προσδιορίσουμε ακριβώς πού είναι οι διαφωνίες. Μετά τη σημερινή τοποθέτηση του Υφυπουργού κ. Σκορδά, νομίζω ότι διευκρινίστηκαν αρκετά θέματα.<br />Θα έλεγα ότι, επειδή μεσολαβεί το Σαββατοκύριακο, κύριε Υπουργέ, εσείς να πάρετε πρωτοβουλία να καλέσετε τη Δευτέρα το πρωί όλους τους εμπλεκόμενους φορείς για μια τελική ενημέρωση, για το τι ισχύει και τι δεν ισχύει. Διότι άκουγα το πρωί κάποιον εκπρόσωπο -φίλο κατά τα άλλα και γνωστό μου από τα παλιά- συνδικαλιστή των λαϊκών αγορών να λέει: «Θα μας πάνε φυλακή.». Τον βρήκα πριν από λίγο έξω και του λέω: «Γιατί θα πας φυλακή;». Προφανώς ο άνθρωπος δεν ήξερε τι να μου απαντήσει, γιατί απλά δεν θα πάει φυλακή.<br />Μήπως τελικά τα έχουμε μπλέξει; Μήπως τελικά –δεν θέλω να πω ότι έγινε πρόχειρα- εμφανιζόμαστε να διαφωνούμε σε περισσότερα από αυτά που τελικά θα διαφωνήσουμε στο τέλος, αν γίνει μια περαιτέρω κουβέντα;<br />Σε αυτά, κύριε Υπουργέ, επιγραμματικά έχω να πω τέσσερα-πέντε θέματα. Είπα για τον διαχωρισμό. Εξηγήστε κατ’ αρχάς σε όλους μας εάν πρέπει να γίνει οπωσδήποτε ή όχι.<br />Το είπατε στην επιτροπή. Εγώ θέλω να το επαναλάβετε, για να γίνει κατανοητό. Εάν θα γίνει, μη δεσμευθούμε σήμερα για το τεχνικό μέρος του διαχωρισμού. Για παράδειγμα, ας αφήσουμε ανοιχτό από τη μια πλευρά της λαϊκής να είναι οι παραγωγοί και από την άλλη να είναι οι έμποροι. Ας αφήσουμε ανοιχτό να δούμε κάποιους ανθρώπους που έχουν πολλά χρόνια στο επάγγελμα και, εν πάση περιπτώσει, εντός ή εκτός εισαγωγικών, έχουν ή θεωρούν ότι έχουν κάποια περισσότερα δικαιώματα. Ας τα αφήσουμε ανοιχτά αυτά να τα συζητήσουμε με λίγο περισσότερη άνεση και θα έλεγα με λίγο περισσότερη ψυχραιμία, χωρίς όμως στο τέλος -σε αυτό θα συμφωνήσω μαζί σας- να αδικηθεί κανένας.<br />Δεχθήκατε την κυκλικότητα -είναι θετικό αυτό, το είπαμε στην επιτροπή- διότι βεβαίως ένας που θα πάει σε μία θέση σήμερα, εάν του χρόνου πάει στη διπλανή, προφανώς δεν χάνει την πελατεία του, δεν χάνει τους φίλους και τους γνωστούς, έτσι;<br />Επίσης, ως προς το παράδειγμα αυτών που πωλούν προϊόντα θαλάσσης, που είναι όλοι μαζί για πρακτικούς λόγους, προφανώς δεν δημιουργούν συντεχνία ή δεν δημιουργούν, ας το πούμε, οργανωμένη αγορά. Όμως, θα πρέπει, όπως αυτό ελέχθη, ακόμα και στην ίδια αγορά των παραγωγών να υπάρχουν ανακατεμένα επαγγέλματα. Αυτό πρέπει να δούμε πώς θα το διασφαλίσουμε. Είναι το πρακτικό μέρος, που σας έλεγα νωρίτερα. Αυτά ας τα αφήσουμε ανοιχτά, για να μην τρομάζουν κάποιοι, γιατί μάλλον περισσότερος θόρυβος γίνεται απ’ ό,τι ουσία.<br />Μιλήσατε λίγο για τις εμποροπανηγύρεις και είπατε οι τρεις μέρες να γίνουν πέντε. Εγώ θα έλεγα να το αφήσετε όπως είναι, τρεις, και ας παίρνει πρωτοβουλία ο δήμος ή η περιφέρεια. Ακούστηκαν συνάδελφοι να λένε ότι υπάρχουν παραδοσιακά πανηγύρια εφτά ημερών. Έχουμε λόγο εμείς τώρα το παραδοσιακό πανηγύρι των εφτά ημερών στο τάδε μέρος σώνει και καλά να το κάνουμε τρεις μέρες; Αυτό είναι το καθοριστικό; Αφήστε να το αποφασίζει η τοπική κοινωνία κατά πώς το θέλουν και ας πανηγυρίζουν όσες μέρες θέλουν. Τι να κάνουμε τώρα; Δεν χάλασε και ο κόσμος! Δεν είναι ουσιαστικό.<br />Έρχομαι στο δεύτερο θέμα. Η ανανέωση της άδειας, με την περίφημη πια ασφαλιστική και φορολογική ενημερότητα, γιατί να γίνεται κάθε χρόνο; Προφανώς, όταν ανανεώνεις την άδεια, πρέπει να προσκομίζεις κάποια στοιχεία, ας είναι και ασφαλιστική ενημερότητα.<br />Εγώ θα έλεγα, για να μπορεί να προγραμματίζει ο καθένας τις δουλειές του και τις προμήθειες των προϊόντων που πουλάει, να πάμε στην πενταετία. Δεν χρειάζεται κάθε χρόνο να φέρνει ασφαλιστική ενημερότητα. Δεν δουλεύει δα και όλη η κοινωνία τόσο εύρυθμα που μόνο οι «λαϊκατζήδες» είναι αυτοί που θα είναι ασυνεπείς. Ας είναι πέντε χρόνια. Δεν θέλετε να είναι πέντε; Ας είναι τρία.<br />Όμως, να μην είναι μόνο ένα, κύριε Υπουργέ. Αυτό νομίζω ότι πρέπει να το διορθώσουμε.<br />Επίσης, ξέρετε ότι οι παραγωγοί είναι ασφαλισμένοι στον ΟΓΑ. Οι έμποροι, οι πωλητές είναι οι μεν της Αθήνας και Θεσσαλονίκης στο ΙΚΑ, οι δε της επαρχίας στον ΟΑΕΕ. Βεβαίως, αυτό από μόνο του δεν λέει τίποτα, αλλά λέει από το γεγονός ότι πληρώνουν διαφορετικά ποσά.<br /><br />Λίγη κατανόηση επιδείξτε, κύριε Πρόεδρε.<br />Θα πρέπει, λοιπόν και εκεί να υπάρξει πρωτοβουλία. Πριν να ζητούμε φορολογικές και ασφαλιστικές ενημερότητες, να υπάρξει πρωτοβουλία από τη δική σας μεριά, του δικού σας Υπουργείου με το Υπουργείο Εργασίας, τον κ. Βρούτση, ούτως ώστε να φέρουμε ή μία ΚΥΑ ή μία ρύθμιση, για να υπάρξει μία ενιαία αντιμετώπιση και των πολιτών.<br />Να επισημανθεί αυτό που ήδη είπε ο κύριος Υφυπουργός, ότι ο αριθμός των αδειών θα παραμείνει ο ίδιος. Μην τρομάζουν.<br />Να διευκρινίσουμε: Αριθμός αδειών-θέσεις. Δεν θα μειωθούν. Διότι φοβούνται με αυτό που ελέχθη στην αρχή, ότι θα έρθει ο δήμος και θα πει ότι «από εκατόν πενήντα θέσεις τις κάνω εβδομήντα». Δεν θα συμβεί αυτό. Να το πούμε πολύ καθαρά. Μην τρομάζουν οι άνθρωποι ότι θα πάνε αύριο το πρωί και δεν θα έχουν κάπου να στήσουν τον πάγκο τους.<br />Είπα ότι το είπε ο κύριος Υπουργός, αλλά να διευκρινιστεί όσο πιο κατανοητά γίνεται και νομίζω ότι κοντά στη λέξη «άδειες» πρέπει να μπει και η λέξη «θέσεις».<br />Βιολογικές αγορές: Επιμένουν οι καλλιεργητές να είναι χωριστά. Γιατί εμείς πρέπει σώνει και καλά να τους βάλουμε όλους μαζί; Τι μας πειράζει;<br />Να το διευκρινίσουμε και αυτό, κύριε Υπουργέ. Εγώ τα λέω πιο πολύ για να διευκρινιστούν. Οι βιοκαλλιεργητές θέλουν άλλη μέρα, άλλο μέρος, έχουν άλλα προϊόντα, έχουν άλλες τιμές. Ας αποφασίσουν τι θέλουν. Γιατί πρέπει σώνει και καλά να τους φέρουμε όλους μαζί; Μην ανοίγουμε μέτωπα εκεί όπου δεν υπάρχουν.<br />Να το διευκρινίσουμε και αυτό, γι’ αυτό το λέω, κύριε Υπουργέ.<br />Ως προς τη μεταφορά των Οργανισμών Αττικής -Αθήνας, δηλαδή- Πειραιώς και Θεσσαλονίκης, εγώ λέω, επειδή είναι πρόταση του ΠΑΣΟΚ, να μη γίνει σήμερα. Εγώ δεν θα πω αν είναι καλό ή κακό ή ποιος έχει δίκιο, αλλά θεωρώ ότι γίνεται βεβιασμένα, χωρίς να έχει μελετηθεί και πιθανόν σήμερα να ψηφίσουμε κάτι το οποίο μετά από έναν μήνα θα το βρούμε μπροστά μας αρνητικά. Θα έλεγα να κρατηθεί η τροπολογία, να συζητηθεί περισσότερο απ’ όλους τους εμπλεκόμενους φορείς, να επιλυθούν πριν από την ψήφιση της τροπολογίας, όλα τα τεχνικής φύσεως θέματα και μετά -εδώ είμαστε- σε έναν μήνα, σε έξι μήνες να τη φέρουμε και να την ψηφίσουμε.<br />Μη βιαστούμε σώνει και καλά να καταργήσουμε τους οργανισμούς και να τους κάνουμε διευθύνσεις σε δύο περιφέρειες. Ιδιαίτερα αυτός της Αττικής είναι ένας οργανισμός που απευθύνεται σε πέντε εκατομμύρια κατοίκους και έχει εκατοντάδες συνεργάτες, εκατοντάδες πωλητές. Θα έλεγα να μη βιαστούμε. Καλώ, μάλιστα, τους συναδέλφους του ΠΑΣΟΚ να μην επιμείνουν στο πνεύμα το οποίο εγώ είπα.<br />Τελειώνω με μία τελευταία παρατήρηση. Ξεκαθαρίζετε ήδη, κύριε Υπουργέ, το θέμα των κυρώσεων, θα έλεγα όμως να γίνει πιο κατανοητά. Νομίζω ότι κανείς από εμάς δεν συμφωνεί να καλυφθούν αυτοί που κάνουν το παρεμπόριο, είτε μέσα στη λαϊκή ή στις παρυφές της λαϊκής ή λίγο πιο μακριά από τη λαϊκή. Εκεί πρέπει να είμαστε αυστηροί, για να τελειώσει το ζήτημα. Τελεία και παύλα.<br />Επίσης, δεν μπορώ να ζητήσω την κατανόησή σας γι’ αυτόν που «πειράζει» τη ζυγιστική μηχανή, δηλαδή που κλέβει τον κόσμο στο ζύγι. Τι να κάνουμε; Όμως, για όλα τα υπόλοιπα, θα έλεγα ότι πρέπει να είμαστε πολύ προσεκτικοί. Απευθυνόμαστε σε ανθρώπους του μεροκάματου, στους οποίους, εν πάση περιπτώσει, μία σύσταση μπορεί να είναι η πρώτη παρέμβαση. Μπορούμε να κάνουμε και μία και δύο συστάσεις και στη συνέχεια, αν κάποιος δεν θέλει να συνεργαστεί, όχι μόνο πρέπει να τιμωρηθεί, αλλά πρέπει σιγά-σιγά τέτοιου είδους άνθρωποι, που δεν συνεργάζονται, να αποχαιρετούν τις λαϊκές, για να μείνουν οι άνθρωποι που σέβονται το μεροκάματό τους και κυρίως τον Έλληνα καταναλωτή.<br />Μ’ αυτές τις παρατηρήσεις, εγώ τελειώνω σήμερα, αλλά θα περιμένω να σας ακούσω και πάλι. Τη Δευτέρα θα επανέλθουμε, ούτως ώστε ένα νομοσχέδιο που ξεκίνησε με θετικό στόχο, δηλαδή να εξυγιάνει τις λαϊκές, να μη χαθεί για επιμέρους διαδικαστικά και –επιτρέψτε μου να πω- για ασήμαντα και ανούσια θέματα.<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθήτριες και μαθητές και πέντε εκπαιδευτικοί από το 3ο Δημοτικό Σχολείο Κατερίνης. <br />Η Βουλή τούς καλωσορίζει. <br /><br />Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μαυρουδής Βορίδης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, αυτό είναι ένα νομοσχέδιο, το οποίο κανονικά δεν θα έπρεπε να δημιουργεί και τόσο μεγάλα θέματα, υπό την έννοια ότι έρχεται να ενοποιήσει τη νομοθεσία. Νομίζω ότι δεκαπέντε νόμοι και έξι προεδρικά διατάγματα ρύθμιζαν μέχρι τώρα το πώς θα λειτουργούν οι λαϊκές αγορές. Αυτό, κυρίες και κύριοι συνάδελφοι, κατ’ αρχάς από μόνο του είναι ενδιαφέρον πολιτικά. Γιατί χρειαζόμαστε τόση πολλή νομοθεσία διαχρονικά, για να λύσουμε ένα θέμα που είναι η λειτουργία των λαϊκών αγορών; Τι τις θέλουμε τόσες πολλές και συνεχείς ρυθμίσεις;<br />Άρα αυτό το ζήτημα είναι ενδιαφέρον πολιτικά. Προφανώς εκείνο που κάνει το νομοσχέδιο –νομίζω, μάλιστα, ότι είναι από τις αρετές της συγκεκριμένης προτάσεως προς το Κοινοβούλιο- είναι η ενοποίηση, η κωδικοποίηση αλλά και ο εκσυγχρονισμός της λειτουργίας των λαϊκών αγορών και θα έπρεπε κατ’ αρχάς να γίνεται μάλλον επαινετικά δεκτός από το Σώμα, παρά κριτικά.<br />Ως προς την ουσία, στην πραγματικότητα οι παρεμβάσεις που γίνονται προφανώς πρέπει να κάνουν σταθμίσεις γι’ αυτό το οποίο κάνει το υπαίθριο εμπόριο σε σχέση με το στεγασμένο, διότι εδώ πρέπει να γίνουν επιλογές που φέρνουν μία ισορροπία.<br />Επίσης, προφανώς αυτό το νομοσχέδιο είναι συνέχεια προσφάτων κυβερνητικών παρεμβάσεων, οι οποίες –απλώς θέλω να το θυμίσω στο Σώμα- μείωσαν με δική μας απόφαση το ημερήσιο τέλος για τις λαϊκές αγορές κατά 20%. Επίσης, δόθηκαν παρατάσεις –πάλι με δική μας απόφαση- για τις οφειλές των τελών εκ μέρους των παραγωγών και των εμπόρων στις λαϊκές αγορές. Επομένως υπάρχει μία παρέμβαση η οποία ιστορικά, στον πρόσφατο ιστορικό χρόνο, λειτουργεί θετικά για τις λαϊκές αγορές. <br />Ταυτόχρονα, το νομοσχέδιο επιχειρεί –νομίζω με αποτελεσματικό τρόπο- να χτυπήσει το παρεμπόριο. Αυτό θα το δούμε βέβαια και στην πράξη. Κατ’ αρχάς διαμορφώνει ένα θεσμικό πλαίσιο για να παρέμβει κανείς, να διασφαλίσει επομένως την εύρυθμη λειτουργία των λαϊκών αγορών και να προστατεύσει όσους εργάζονται σ’ αυτές. Προβλέπει τη δημιουργία ηλεκτρονικής βάσης δεδομένων στο πλαίσιο του Συντονιστικού Κέντρου κατά του Παρεμπορίου, ώστε να εντοπίζονται και να αποβάλλονται οι ψευδοπαραγωγοί.<br />Με την ηλεκτρονική βάση δεδομένων δημιουργείται επίσης για πρώτη φορά η απαραίτητη βάση πληροφοριών για το πόσες άδειες χορηγούνται, για τα είδη των πωλουμένων προϊόντων, για τις κυρώσεις που επιβάλλονται για τις παραβάσεις της νομοθεσίας, έτσι ώστε να χαρτογραφηθεί όλη η δραστηριότητα του υπαίθριου εμπορίου. <br />Ταυτόχρονα, δημιούργησε και μεγάλη συζήτηση ένα ζήτημα το οποίο θα ήθελα να αποσαφηνίσω και από το Βήμα αυτό, επειδή ακούστηκε από εκπροσώπους των παραγωγών αλλά και από εκπροσώπους των εμπόρων στις λαϊκές αγορές. Είναι ο ισχυρισμός ότι δεν έγινε διάλογος. Ο διάλογος, λοιπόν, έγινε. Και έχει γίνει με τον Υφυπουργό. Έχει γίνει και ήταν πολύωρος. Έχει γίνει στις έδρες των σωματείων. Έχει γίνει στο Κοινοβούλιο. Όμως, εγώ θα πω ότι θα πρέπει να εξαντλείται κάθε περιθώριο. Ας γίνει, λοιπόν, και τη Δευτέρα, ας συνεχίσει να γίνεται αυτός ο διάλογος, όσο η Βουλή διαμορφώνει το νομοσχέδιο. Όμως, θα πρέπει να ξεκαθαρίσουμε κάτι. Ο διάλογος προϋποθέτει μια διαδραστική σχέση. Αυτό είναι ο διάλογος. Είναι ότι ακούω, κατανοώ και προτείνω κάτι άλλο. Αν έχω μία αρχική θέση από την οποία δεν μετακινούμαι -ενώ εγώ θα πω ότι η Κυβέρνηση προφανώς μετακινείται και βελτιώνει τη νομοθεσία της- τότε αυτό δεν είναι διάλογος. Αυτό είναι ότι εγώ θέλω αυτό που θέλω, δεν ακούω κανέναν και τίποτα, δεν καταλαβαίνω τι μου λένε οι άλλοι, δεν καταλαβαίνω τη ρυθμιστική πρόθεση και τις ανάγκες της ρύθμισης και απλώς θέλω ορισμένα πράγματα, τα οποία πιστεύω ότι είναι έτσι. Διάλογος δεν είναι αυτό το πράγμα. Ο διάλογος είναι να συζητάμε, να καταλαβαίνουμε ο ένας τον άλλο και να πηγαίνουμε ένα βήμα παραπέρα. <br />Η Κυβέρνηση, λοιπόν, από την αρχική της θέση και μέσα από αυτόν τον διάλογο –τον διάλογο με τους φορείς αλλά και τον κοινοβουλευτικό διάλογο- έχει εξελίξει τη θέση της και, κατά τη γνώμη μου, έχει φτιάξει ένα καλύτερο νομοσχέδιο. Ας δούμε ποια είναι τα σημεία που χώρισαν, ποια είναι τα σημεία που δίχασαν, ποια είναι τα σημεία που ανησύχησαν, ποια είναι τα σημεία που δημιούργησαν τριβή. <br />Το πρώτο ζήτημα που φαίνεται ότι δημιούργησε μία τριβή είναι αυτός ο χωρισμός μεταξύ των θέσεων των παραγωγών και των εμπόρων. Ένα πρώτο ερώτημα το οποίο πρέπει να μας απασχολήσει είναι το εξής: Αυτό γίνεται καλώς ή κακώς; Αυτό είναι για την προστασία του καταναλωτικού κοινού; Συμφέρει τον καταναλωτή; Συμφέρει τον άνθρωπο που πάει στις λαϊκές αγορές; Ναι ή όχι; Ή είναι κάτι που δεν έχει σημασία; Θα μπορούσε κανείς να απαντήσει ότι είναι κάτι που δεν έχει σημασία, διότι, σε τελευταία ανάλυση, ο παραγωγός έχει υποχρέωση να έχει την ταμπέλα ότι είναι παραγωγός και με αυτόν τον τρόπο να διακρίνεται από τον έμπορο. <br />Η απάντηση είναι ότι, αν όντως διακρίνεται σήμερα, τότε γιατί να υπάρχει παράπονο; Θα διακρίνεται και τότε. Εάν όμως σήμερα και για οποιονδήποτε λόγο δεν διακρίνεται, τότε πρέπει να διακρίνεται ή όχι; Δύο τινά μπορεί να συμβαίνουν. Ή διακρίνεται, οπότε και δεν πειράζει, ή δεν διακρίνεται, οπότε και πρέπει να διακρίνεται και άρα είναι σωστή η ρύθμιση. Για να πω την αλήθεια, εγώ δεν καταλαβαίνω αυτήν την αντίρρηση. <br />Υπήρχε και μία δεύτερη αντίρρηση, μία δεύτερη επιφύλαξη, μία δεύτερη ανησυχία, η οποία στην ουσία έχει να κάνει με τον τρόπο κατανομής των θέσεων. Κάποιος που δεν έχει σχέση με το ζήτημα του υπαίθριου εμπορίου και των λαϊκών αγορών, θα έλεγε: «Καλά, γιατί τόσο μεγάλη κουβέντα γι’ αυτό; Τι σημασία έχει αν ο ένας πάγκος θα είναι εδώ ή αν ο άλλος πάγκος θα είναι λίγο παραπέρα ή αν του χρόνου μετακινηθεί ο πάγκος από εδώ και πάει παραπέρα;». Άκουσα ένα επιχείρημα –το οποίο κατά γνώμη μου είναι βάσιμο- το οποίο έγκειται στο ότι διαμορφώνεται μία σχέση με την πελατεία και άρα αυτός ο πάγκος αποκτά μία συγκεκριμένη εμπορικότητα. Επιτρέψτε μου, λοιπόν, να αναρωτηθώ αν είναι εμπορικότητα που συνδέεται με τη θέση ή αν είναι εμπορικότητα που συνδέεται με το πρόσωπο και την ποιότητα του προϊόντος. Αυτά είναι τα δύο ζητήματα που θα πρέπει κανείς να σκεφθεί. <br />Άρα, εάν συνδέεται με τον έμπορο ή τον παραγωγό, με τον τρόπο με τον οποίο εξυπηρετεί τους πελάτες του, με τον τρόπο με τον οποίο φέρεται στο καταναλωτικό κοινό, με την ποιότητα των προϊόντων που έχει, με τις τιμές που έχει ο συγκεκριμένος μέσα στον ανταγωνισμό, τότε καταλαβαίνω το επιχείρημα. Ο άνθρωπος αυτός ξέρουν ότι, επειδή είναι καλός έμπορος, θέλει να έχει μία συγκεκριμένη θέση και αυτή η θέση δεν μπορεί να αλλάζει συνέχεια, καθώς θα τον αναζητούν, καθώς θα αλλάζει συνέχεια θέση. Επομένως νομίζω ότι εδώ υπάρχει ένα βάσιμο επιχείρημα και πρέπει να αντιμετωπιστεί. <br />Εάν, όμως, συνδέεται με την εμπορικότητα της θέσης, δηλαδή αν ορισμένες θέσεις αυτές καθαυτές μέσα στη λαϊκή αγορά, ανάλογα με τη διάταξή τους μέσα στη λαϊκή αγορά, έχουν αυξημένη εμπορικότητα, τότε θα μου επιτρέψετε να πω ότι, αν αυτό είναι έτσι, θα πρέπει κάποιος να το εξετάσει και στο μέλλον. Διότι εγώ θα πω ότι τότε, αν συνδέεται με την εμπορικότητα της θέσης, θα πρέπει να βρούμε ένα αδιάβλητο κριτήριο για να δίνουμε αυτήν την εμπορικότητα σε κάποιον. <br />Και εδώ το κριτήριο δεν μπορεί να είναι η απονομή με μία διοικητική απόφαση που δεν ξέρουμε πώς ελήφθη. Εδώ πρέπει να μπουν κάποια κριτήρια. <br />Το κριτήριο που επελέγη εδώ είναι το τυχαίο. Το τυχαίο είναι πράγματι αδιάβλητο κριτήριο. Τη ρίχνουμε στον κλήρο και όποιος την πάρει την πήρε. Υπ’ αυτήν την έννοια είναι πράγματι αδιάβλητο. Δεν ξέρω αν το καλύπτει. <br />Όταν υπάρχει ζήτημα εμπορικότητας παντού, να ξέρουμε ότι συνήθως άλλα  πράγματα γίνονται. Τι γίνεται, δηλαδή; Γίνεται κάποιος μηχανισμός πλειοδοσίας. Αν θες τόσο πολύ αυτήν τη θέση και αυτή η θέση είναι τόσο καλή και αυτή η θέση εξαρτάται από μία διοικητική άδεια, τότε έχει μία αξίωση αυτός που χορηγεί τη διοικητική άδεια να θεσπίσει μία διαδικασία, με την οποία όλοι μπορούν ισότιμα να συμμετάσχουν. Συνήθως εκεί τα κριτήρια είναι οικονομικά. <br />	Εδώ επελέγη η πρώτη αρχή: η αρχή της κλήρωσης. Πράγματι, λύνει μεν το ζήτημα της αδιάβλητης κατανομής των θέσεων, όμως, δεν λύνει το ζήτημα το πρώτο, δηλαδή μία θέση που συνδέεται με τις ιδιότητες του εμπόρου. Άρα εκεί χάνεται η εμπορικότητα και θα έπρεπε να κτιστεί. <br />	Πράγματι, εάν αυτό γινόταν κάθε χρόνο, δηλαδή αυτή η κλήρωση, τότε με αυτήν την έννοια εκεί θα υπήρχε έλλειμμα. Θεραπεύτηκε αυτό με την παρέμβαση που έκανε το Υπουργείο.  Με την παρέμβαση που έκαναν οι κύριοι Υπουργοί ουσιαστικά θεραπεύεται. <br />Γιατί θεραπεύεται; Διότι, ενώ υπάρχει μία αρχική κλήρωση, άρα ένα σημείο εκκινήσεως, εν συνεχεία η μετακίνηση ουσιαστικά είναι κυκλική. Άρα κανείς δεν χάνει κανέναν. Όλοι ξέρουν, αν θέλουν να βρουν κάποιο συγκεκριμένο, πώς λύνεται το ζήτημα αυτό και πώς μπορούν να το βρουν. Άρα αυτή η επιφύλαξη έχει πια λυθεί. Δεν μπορεί να ισχύει. <br />Τι άλλο μπορεί να αποτελέσει ένα βάσιμο παράπονο; Ακούω ότι υπάρχει το παράπονο της ετήσιας προσκομίσεως φορολογικής ενημερότητας. Αυτό –θα μου επιτρέψετε να πω- έτσι διατυπωμένο, δεν ακούγεται σωστά. Διότι υποχρέωση ενημερότητος έχουν όλοι οι πολίτες και μάλιστα διαρκώς. Αντίστοιχη αξίωση τέτοιου είδους ενημερότητος έχει το ελληνικό δημόσιο από όλους τους πολίτες και διαρκώς. <br />Εγώ αντίθετα –εδώ είναι μια επικριτική μου παρατήρηση, αν μου επιτρέπετε, κύριοι Υπουργοί- εκείνο που βλέπω προβληματικό είναι αυτήν τη διάρκεια της αδείας και όχι το ζήτημα της φορολογικής ενημερότητος. Το επιχείρημα της φορολογικής ενημερότητος δεν το ακούω. Δεν ακούω ότι κάποιος μπορεί να χρωστάει στο δημόσιο και να μη θέλει να πιστοποιήσει. Ακόμη και αυτός, ο οποίος είναι μικρός έμπορος. Δεν υπάρχει επιχείρημα «μικρός έμπορος». Άρα, επειδή είμαι μικρός έμπορος, δεν πληρώνω τους φόρους. Αυτό το επιχείρημα δεν ακούγεται. Με συγχωρείτε πάρα πολύ. Αυτό δεν είναι έγκυρο επιχείρημα. Έτσι;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Δεν το είπε κανείς αυτό.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Λέω, αν ακούγεται, επειδή το ακούω συνδεδεμένο με τη φορολογική ενημερότητα. Όποιος το έθεσε έτσι, κακά το έθεσε.  <br />Αντίθετα –λέω- εκείνο το οποίο θεωρώ πως πρέπει να ακουστεί ως επιχείρημα είναι το εξής: Πρέπει να δίνουμε την άδεια με συγκεκριμένη χρονική διάρκεια και δη τη βραχεία χρονική διάρκεια, δηλαδή από δύο έως δώδεκα μήνες; Τι εξυπηρετεί αυτό; <br />Με δυο λόγια, μία διαδικασία στην οποία ετησίως –το μέγιστο- θα προσκομίζονται δικαιολογητικά, όπως βεβαίωση τριμελούς επιτροπής, αντίγραφο φορολογικής δήλωσης, αντίγραφο αρχικής δήλωσης, αντίγραφο δήλωσης στο Ολοκληρωμένο Σύστημα Διαχείρισης και Ελέγχου, βεβαίωση έναρξης επαγγέλματος, βεβαίωση Μητρώου Αγροτών κ.λπ. –όλα αυτά ετησίως!- ώστε να συνδέεται εν συνεχεία και με τη φορολογική ενημερότητα, διερωτώμαι τι εξυπηρετεί;<br />Άκουσα, λόγου χάριν, ότι ενδεχομένως για το ζήτημα των παραγωγών μπορεί να εξυπηρετούν το εξής: Μπορεί να έχει μια μεταβολή. Έτσι ακούω. Δεν λέω ότι είμαι ειδικός. Εσείς τα ξέρετε περισσότερο.  <br />ΑΘΑΝΑΣΙΟΣ ΣΚΟΡΔΑΣ : Αυτά που διαβάζετε είναι προϋποθέσεις αδειοδότησης  των παραγωγών. Δεν είναι οι ενημερότητες…</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ναι, των παραγωγών. Για τους παραγωγούς λέω,  αλλά και οι ενημερότητες συνδέονται με την έκδοση της νέας αδείας.</speech><speech by="#s34"><from> ΓΕΩΡΓΙΟΣ ΒΛΑΧΟΣ</from> Της ανανέωσης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Της ανανέωσής τους. Εφόσον οι άδειες λήγουν κάθε δώδεκα μήνες, ουσιαστικά αυτοί για την ανανέωση θα πρέπει να πάνε εδώ. Άρα, πάμε ξανά να ελέγξουμε τώρα, λόγου χάριν. <br />Αναρωτιέμαι: Γιατί κάθε χρόνο να γίνεται αυτή η διαδικασία; Είναι μία άδεια αυτή. Γιατί αυτήν τη διοικητική άδεια πρέπει να την ελέγχουμε κάθε δώδεκα μήνες με μία διαδικασία ξανά από την αρχή; Λέω το εξής: Γιατί δεν θα μπορούσε να ισχύει η άδεια κατά τις αρχικές δηλώσεις και να ελέγχουμε μόνο σε έναν μεταγενέστερο χρόνο, ο οποίος, όμως, να έχει μία ευρύτητα που να υπάρχουν μεταβολές; <br />Θα μου πει κάποιος συνάδελφος: «Ναι, αλλά ξέρεις, ο παραγωγός μπορεί να άλλαξε παραγωγή. Του είχαμε δώσει μία άδεια για αχλάδια και αυτός έβγαλε τις αχλαδιές και έβαλε πορτοκαλιές. Άρα τώρα δεν έχει πορτοκαλιές και έχει αλλάξει τον τύπο της παραγωγής. Άρα, να το ελέγξουμε».</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Σε ένα χρόνο δεν φυτρώνουν πορτοκαλιές.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Έβαλε πατάτες, έβαλε μαρούλια. <br />Αλλάζει λοιπόν. Ωραία. Και γιατί αυτό να μη βαρύνει τον ίδιο με τροποποιητική δήλωση; Ο ίδιος πρέπει να φέρει το βάρος τού να δηλώσει. Κάνουμε, δηλαδή, αυτό το οποίο εφαρμόζουμε σε πολλές διοικητικές άδειες. Γιατί αυτή είναι πια η πρακτική μας, να αλλάξουμε, δηλαδή, το βάρος. Από εκεί που είναι ένας έλεγχος, τον οποίο πρέπει να τον κάνει η διοίκηση και βαρύνει το διοικούμενο με διαρκή προσκόμιση δικαιολογητικών, να βαρύνεται ο διοικούμενος μόνο με την αλλαγή. Αλλιώς ισχύουν τα όσα έχει δηλώσει.<br /><br />Έχω ένα λεπτό, κύριε Πρόεδρε;</speech><speech by="#s90"><from>ΠΡΟΕΔΡΕΥΩΝ</from> Έχετε, κύριε συνάδελφε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εάν λέει εν συνεχεία ψέματα, δηλαδή δεν δηλώνει τις αλλαγές, φέρει την ευθύνη της μη ορθής δηλώσεώς του, της ψευδούς, ανακριβούς δηλώσεώς του, ή -εάν δεν είναι ψευδής η αρχική δήλωση- της μεταγενέστερης -ας το πω- παραβατικής συμπεριφοράς, δηλαδή της λειτουργίας του εκτός των ορίων της αδείας.<br />Εγώ, να πω την αλήθεια, δεν παρακολουθώ την αναγκαιότητα σε αυτές τις βραχύχρονες άδειες. Έχει κάποιος μία άδεια, να ορίσουμε ένα ευρύτερο χρονικό διάστημα μέσα στο οποίο μπορεί να κινηθεί. Τώρα, κάθε χρόνο αυτή η δουλειά δεν γίνεται.<br />Να πω κάτι το οποίο καταλαβαίνω και νομίζω ότι ορθά παρενέβητε, το οποίο είναι η μείωση κατ’ αρχάς των ποινών. Να καταθέσω την προσωπική μου διαφωνία. Θα την ψηφίσω τη διάταξη, αλλά εγώ δεν θα τα άλλαζα. Αυτήν την απέλαση για τους αλλοδαπούς γιατί τη βγάλαμε; Τι τη βγάλαμε την απέλαση για τους αλλοδαπούς; Την είχαμε. Είναι, λοιπόν, κάποιοι αλλοδαποί οι οποίοι παραβιάζουν την άδειά τους και τους είχαμε μέσα για μία ποινή δικαστικής απελάσεως. Γιατί; Δεν καταλαβαίνω γιατί την ώρα που ουσιαστικά αυτοί παραβιάζουν την άδεια για την οποία έχουν πάρει άδεια εργασίας, θα πρέπει η επιείκεια μας να είναι στο σημείο αυτό.<br />Μετά ταύτα, θα μου επιτρέψετε να πω ότι αυτό διαμορφώνει, κατά τη γνώμη μου, μια αρκετά σταθμισμένη παρέμβαση. Και λέω «σταθμισμένη», γιατί εδώ έπρεπε να αντιμετωπιστούν μία σειρά από ζητήματα. Έπρεπε να αντιμετωπιστεί το παρεμπόριο, έπρεπε να ληφθούν υπ’ όψιν ανάγκες τού στεγασμένου εμπορίου, έπρεπε να εξορθολογιστεί η λειτουργία των αγορών, έπρεπε να ληφθούν υπ’ όψιν τα συμφέροντα των καταναλωτών, έπρεπε να ληφθεί υπ’ όψιν ότι δεν μπορεί αυτά να αποτελούν ένα αντικείμενο, ας το πω, συναλλαγής. <br />Τελειώνω με το εξής: Θα πρέπει να απασχολήσει την Αίθουσα, η οποία σχεδόν στο σύνολό της συνομολογεί ότι εδώ υπήρξαν -ακούστε τι, στην Αίθουσα - σημεία καταχρήσεως της νομοθεσίας, παρανόμων συναλλαγών, υπόπτων συναλλαγών, μαύρων συναλλαγών, σε σχέση με τη χορήγηση αυτών των διοικητικών αδειών, το κατά πόσο, κύριοι Υπουργοί, αλλά και κυρίες και κύριοι συνάδελφοι, με μία νομοθεσία δεκαπέντε νόμων και έξι προεδρικών διαταγμάτων φτιάχνουμε έναν καμβά πάνω στον οποίο επιτρέπουμε στην πραγματικότητα να χτίζεται η διαφθορά. <br />Και άρα -το λέω προς την Αριστερά- όταν την επόμενη φορά θα φέρουμε απορρύθμιση, μη βάλετε τις φωνές. Έτσι όπως είναι υπερβολικά ρυθμισμένα αυτά τα ζητήματα, καταλήγουν να οδηγούν σε αυτό που ρηματικώς όλοι απεύχεστε, αλλά όταν ερχόμαστε να φτιάξουμε το πλαίσιο της εύρυθμης λειτουργίας, εσείς σπεύδετε, από ό,τι κατάλαβα, και να το καταψηφίσετε, αλλά και να βάλετε ονομαστική ψηφοφορία.<br /></speech><speech by="#s90"><from>ΠΡΟΕΔΡΕΥΩΝ</from> Η συνάδελφος κ. Ζωή Κωνσταντοπούλου ζητεί άδεια απουσίας στο εξωτερικό. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια. <br />Τον λόγο έχει ο Κοινοβουλευτικός Εκπρόσωπος του ΠΑΣΟΚ, ο αγαπητός συνάδελφος κ. Ρήγας.</speech><speech by="#s242"><from> ΠΑΝΑΓΙΩΤΗΣ ΡΗΓΑΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, συζητούμε στην Ολομέλεια μία νομοθετική πρωτοβουλία της Κυβέρνησης που έρχεται να ρυθμίσει μία δραστηριότητα αρκετά σύνθετη, διότι εμπλέκονται κοινωνικές ομάδες και συμφέροντα και η οποία, βεβαίως, έρχεται σε μία εποχή, από πολιτικής άποψης, ιδιαίτερα φορτισμένη. Δυστυχώς αυτό δεν βοηθάει πάντοτε να κατισχύει ο ορθός λόγος, η αντικειμενικότητα και η ψυχραιμία. <br />Έτσι, λοιπόν, και αυτό το νομοσχέδιο έδωσε τη δυνατότητα να ανέβουν στο «Βήμα της διαμαρτυρίας» άνθρωποι -κυρίως από τα κόμματα της Αντιπολίτευσης- και χωρίς να έχουν καμμία σχέση αυτά που λένε με την αλήθεια, να χαϊδεύουν τα αφτιά και να χτυπούν τις πλάτες των διαμαρτυρόμενων, λέγοντας όχι απλώς ανακρίβειες, αλλά τερατώδη ψέματα. <br />Πριν από λίγες ώρες γίναμε μάρτυρες μιας τέτοιας παράστασης, όπου διάφοροι «λαϊκοί αγωνιστές» από την Αίθουσα αυτή ανέβηκαν στο «Βήμα της διαμαρτυρίας», όπου, βεβαίως, είπαν τα μύρια όσα ψέματα, δίνοντας υποσχέσεις. Βέβαια, θα έλεγα ότι κάποιοι εκπρόσωποι της παραδοσιακής Αριστεράς είναι δικαιολογημένοι, διότι πράγματι είναι άνθρωποι που έχουν σχέση με αυτόν το χώρο, έχουν ασχοληθεί πολλά χρόνια με αυτόν τον χώρο και έχουν τις απόψεις τους. <br />Είδαμε, όμως, διάφορους αρκετά «βολεμένους» αστούς, στους οποίους οι λαϊκές αγορές είναι γνώριμες μόνο στις εκλογές, όταν είναι να μοιράσουν τα φυλλάδια τους, να εμφανίζονται ως οι απόλυτοι γνώστες της λειτουργίας των λαϊκών αγορών και να έρχονται και να λένε, «εμείς που έχουμε φάει με το κουτάλι τις λαϊκές αγορές, εμείς που κάθε μέρα είμαστε στις λαϊκές αγορές ξέρουμε τα προβλήματά σας, σας καταστρέφουν». Λοιπόν, αυτή η παράσταση είναι αστεία, είναι γελοία!<br />Ας δούμε λοιπόν ποια είναι η πραγματικότητα. Εξαρχής, θα ήθελα να τονίσω την πολύ προσεκτική στάση που είχαν -δυστυχώς, όμως, μόνο στα πλαίσια της επιτροπής- οι εκπρόσωποι ορισμένων κομμάτων και της μείζονος Αντιπολίτευσης και της ελάσσονος Αντιπολίτευσης, οι οποίοι με πολύ μεγάλη προσοχή έκαναν τις παρατηρήσεις τους, πάρα πολλές παρατηρήσεις σωστές, παρατηρήσεις που λήφθηκαν υπ’ όψιν ή παρατηρήσεις που αξίζει να ληφθούν υπ’ όψιν. <br />Εμένα αρκετές από τις σκέψεις και τους προβληματισμούς τους με επηρέασαν και τους ενσωμάτωσα στη δική μου άποψη. Το κακό είναι ότι στην Ολομέλεια, κάτω από την πίεση των κινητοποιήσεων και με την κακή αντίληψη γι’ αυτό το περίφημο πολιτικό κόστος, άλλαξαν θέση άρδην κόμματα αλλά και συνάδελφοι. Αυτό δεν τιμά κάποιους χώρους, οι οποίοι άλλα έλεγαν μέσα στην επιτροπή και άλλα -κάνοντας το άσπρο-μαύρο- ήρθαν να μας πουν σήμερα. <br />Τι κάνει λοιπό, αυτό το νομοσχέδιο; <br />Κατ’ αρχάς, έρχεται να κωδικοποιήσει μία νομοθεσία, η οποία θα έλεγα πως είναι πληθωριστική, γιατί δεκαπέντε νόμοι και κάποιες δεκάδες προεδρικά διατάγματα ρυθμίζουν τη λειτουργία του υπαίθριου εμπορίου. <br />Επίσης, είναι γεγονός ότι επί είκοσι χρόνια, συγκεκριμένος νόμος ρύθμιζε τη λειτουργία των λαϊκών αγορών. Αυτός ο νόμος άντεξε για είκοσι χρόνια με βάση τις ισχύουσες συνθήκες. Αυτό δεν σημαίνει ότι ο τρόπος λειτουργίας των λαϊκών αγορών, ανεξάρτητα από τις συνθήκες, τις μεταβολές και το πώς αλλάζει η οικονομία και η λειτουργία της αγοράς, θα πρέπει να ισχύει για πάντα. <br />Υπάρχει, λοιπόν, η αναγκαιότητα, καταγράφοντας όλο αυτό το διάστημα, τις αγκυλώσεις, τις παθογένειες, τα διάφορα συστήματα που το δαιμόνιο του Έλληνα δημιούργησε μέσα στη λειτουργία αυτού του θεσμού, της αναπροσαρμογής και της αλλαγής. <br />Ποιες είναι οι αλλαγές που γίνονται; Είναι πάρα πολύ συγκεκριμένες. Το Υπουργείο δέχτηκε προτάσεις -και ελπίζω να δεχτεί και κάποιες άλλες προτάσεις- που έγιναν κι οι οποίες βελτιώνουν,, την αρχική μορφή του νομοσχεδίου. <br />Ποια είναι τα κύρια ζητήματα; Ότι ο τρόπος κατανομής των θέσεων, όπως έλεγε το αρχικό σχέδιο του Υπουργείου, θα γίνεται κάθε χρόνο με κλήρωση. Αυτό κατά την άποψή μας ήταν υπερβολικό.<br />Γι’ αυτό προτείναμε να υπάρχει μία κλήρωση, να γίνει στην αρχή του 2015 και από κει και πέρα υιοθετήσαμε την πρόταση ενός συναδέλφου –θα το πω και επώνυμα- του κ. Μουτσινά ο οποίος είπε: «Γιατί να μη γίνεται αυτή η κυκλική εναλλαγή;». Ο κ. Μουτσινάς το πρότεινε εξαρχής. Τώρα δεν είναι εδώ. Πιστεύω να επιμένει στη θέση του, να μην την εγκατέλειψε, γιατί εγώ τουλάχιστον αυτόν άκουσα και σκέφτηκα ότι είναι σωστή η πρότασή του. Να κάνουμε, λοιπόν, αυτή την κλήρωση και μετά να υπάρχει μία εναλλαγή θέσης, έτσι ώστε ο καταναλωτής να μη χάνει τον «αγαπημένο» του πωλητή ή παραγωγό. Πιστεύω ότι αυτό δεν αδικεί κανέναν. <br />Η αντίληψη που λέει ότι «όχι, εμείς έχουμε κατοχυρώσει τις θέσεις μας και δεν δεχόμαστε με τίποτα να μπούμε σε κλήρωση», μού φαίνεται ότι είναι υπερβολική -για να μην πω παράλογη- και αδικεί κάποιους άλλους. Τι σημαίνει, λοιπόν, «όσοι κατοχυρώσαμε με «αδιάβλητες» διαδικασίες…» -γιατί πολλές φορές ξέρουμε πόσο αδιάβλητες είναι- «…τη θέση με την εμπορικότητα, δεν μετακινούμαστε με τίποτα»; Αυτό δεν αντέχει σε κριτική, όπως επίσης κάποιες απόψεις οι οποίες καθ’ υπερβολή διακινούνται από κάποιους που είπαν: «Γιατί; Ο Πρωθυπουργός βγάζει τους Υπουργούς του με κλήρωση;». <br />Ας είμαστε πιο σοβαροί. Μιλάμε για μία διαδικασία αντικειμενική, για μία διαδικασία η οποία δεν αδικεί κανέναν και μία διαδικασία η οποία πιστεύω ότι με τη μη παρέμβαση του ανθρώπινου χεριού, δεν έχει να φοβηθεί τίποτα όσον αφορά το αδιάβλητό της. Άρα λοιπόν, πιστεύουμε ότι η κατανομή των θέσεων πρέπει να γίνει μ’ αυτόν τον τρόπο.<br />Όσο για την εμπορικότητα που θα χαθεί, αναφέρθηκε προηγουμένως ο κ. Βορίδης και πιστεύω ότι δεν χρειάζεται να επαναλάβω την επιχειρηματολογία του. Έτσι είναι τα πράγματα. Κατά την άποψή μου, η εμπορικότητα κατακτιέται με βάση την παρουσία του πωλητή, με βάση τον τρόπο με τον οποίο «πλασάρει» το εμπόρευμά του, την ποιότητα και την τιμή.<br />Το δεύτερο. Γιατί να διαχωρίσουμε τους παραγωγούς από τους πωλητές; Θα έλεγα ότι και τώρα μία κατηγορία παραγωγών ή πωλητών είναι διαχωρισμένοι. Είναι αυτοί που πουλούν τα ψάρια. Αυτοί για διάφορους λόγους -περισσότερο λειτουργικούς- είναι όλοι μαζί. Το επιχείρημα λέει. «μη μας βάλετε όλους μαζί γιατί αν πουλάμε όλοι μαζί πορτοκάλια, πιθανόν εγώ δεν θα μπορώ να κατεβάσω την τιμή, διότι ο πελάτης θα ντραπεί να έλθει να τα πάρει από μένα και θα πάει στον διπλανό». Με συγχωρείτε, αλλά στην εποχή μας όλα αυτά είναι προφάσεις εν αμαρτίαις. Κανένας δεν μας λέει ότι τα πορτοκάλια θα είναι με τα πορτοκάλια. Αυτό που λέμε είναι ότι οι πραγματικοί παραγωγοί θα είναι σ’ ένα σημείο, οι πωλητές ψαριών θα είναι σ’ ένα άλλο σημείο, οι πωλητές εμπορευμάτων βιομηχανικών προϊόντων θα είναι σ’ άλλο σημείο και οι πωλητές αγροτικών προϊόντων θα είναι σ’ άλλο σημείο.<br />Άκουσα ένα επιχείρημα για το οποίο φαίνεται ότι χρειάζεται να δοθεί μία απάντηση. Λέει κάποιος ότι «ο πωλητής έχει τη δυνατότητα να πουλάει έξι-εφτά είδη από αγροτικά προϊόντα. Ο πραγματικός παραγωγός, εξαιτίας του αντικειμενικού γεγονότος ότι παράγει ένα προϊόν, θα είναι σε δυσχερέστερη θέση από τον πωλητή, γιατί ο καταναλωτής θα βρει έναν πάγκο με έξι αγροτικά προϊόντα, θα τα αγοράσει απ’ αυτόν και δεν θα πάει καθόλου στον παραγωγό». Αυτό, όμως, απ’ ό,τι έψαξα, και σήμερα μπορεί να συμβαίνει, άσχετα αν δεν είναι ξεχωριστά. Και ο ένας δίπλα στον άλλο μπορεί να είναι και στον ένα πάγκο που είναι κάποιος πωλητής να έχει έξι αγροτικά προϊόντα και στον άλλο πάγκο κάποιος που είναι παραγωγός να έχει μόνο ένα προϊόν και τώρα, αν η τιμή ήταν εξίσου καλή, θα μπορούσε να πάει να τα πάρει από τον πωλητή και να μην περάσει από τον παραγωγό. <br />Δεν βλέπω, λοιπόν, σοβαρά επιχειρήματα για το γιατί δεν θα πρέπει να υπάρχει ένας διαχωρισμός, ώστε να ξέρουμε πλέον ποιοι είναι οι παραγωγοί, δηλαδή να ξέρει ο καταναλωτής και να λέει «εγώ θέλω να πάω να αγοράσω από τον παραγωγό γιατί δεν έχω να κάνω μ’ ένα προϊόν το οποίο έρχεται από το εξωτερικό» και αυτό όλο έχει να κάνει με τη στήριξη των παραγωγών. <br />Εδώ θα ήθελα να επιμείνω λίγο περισσότερο. Δεν μπορώ να κατανοήσω γιατί κόμματα τα οποία είναι προοδευτικά, τα οποία είναι αριστερά, δεν βλέπουν ότι μ’ αυτήν τη ρύθμιση αυτός που πρέπει να ενισχυθεί είναι ο παραγωγός.<br />Ο παραγωγός, λοιπόν, ενισχύεται με αυτόν τον τρόπο και μάλιστα ο πραγματικός παραγωγός. Διότι, δυστυχώς, στην Ελλάδα το δαιμόνιό μας έχει πάλι κάνει παραγωγούς-μαϊμούδες να εμφανίζονται ως παραγωγοί, με το συγκεκριμένο σύστημα, να μισθώνουν κάποια ακίνητα, χωράφια κι εκεί που η παραγωγή τους ήταν συγκεκριμένη κι έβγαζαν, ας πούμε, ρόδια, με τη μίσθωση των χωραφιών να φαίνεται ότι έχουν κι άλλα προϊόντα, να τα φέρνουν με τεχνητό τρόπο και να έχουν όλη τη χρονιά να πουλούν προϊόντα. Στην ουσία αυτοί δεν είναι παραγωγοί. Είναι παραγωγοί όσον αφορά το ένα προϊόν. Μερικοί δεν είναι καν πλέον παραγωγοί. Όσον αφορά το 80% της δραστηριότητάς τους, είναι προϊόντα τα οποία τα έχουν αγοράσει ουσιαστικά. Είναι κατά το 20% παραγωγοί και κατά το 80% έμποροι. <br />Όλα αυτά λοιπόν χρειάζεται να διαχωριστούν. Και χρειάζεται, κύριε Υπουργέ, ο στόχος μας να είναι η στήριξη του παραγωγού, η στήριξη της πρωτογενούς παραγωγής. <br />Κι εδώ ερχόμαστε στις διευκολύνσεις που πρέπει να γίνουν. Άκουσα το επιχείρημα, πράγματι, να μην ζητάμε φορολογική κι ασφαλιστική ενημερότητα. Είναι γεγονός ότι ειπώθηκε στις επιτροπές πως η ασφαλιστική και φορολογική ενημερότητα είναι ένα πρόβλημα για όλους σήμερα τους επαγγελματίες, για όλους τους εμπόρους, είναι κάτι το οποίο πραγματικά έχει γονατίσει κάθε έναν που ασχολείται με εμπορική δραστηριότητα. <br />Αυτό, όμως, που θα μπορούσαμε να κάνουμε είναι -ειπώθηκε από τον κ. Βλάχο- να μην υπάρχει σε τόσο σύντομο χρονικό διάστημα η απαίτηση για φορολογική ή ασφαλιστική ενημερότητα. Διευκρινίστηκε ότι δεν μιλάμε να έχει ξοφλήσει, αλλά να έχει μπει σε ρύθμιση. Και αυτό είναι θετικό. Διότι διαφορετικά τι θα πω εγώ -εν πάση περιπτώσει, χωρίς να έχω καμμία σχέση- στο μανάβη; Ο μανάβης, ουσιαστικά, της γειτονιάς είναι αυτό που λέμε ο έμπορος της λαϊκής. Γιατί, λοιπόν, ο μανάβης της γειτονιάς θα πρέπει να είναι εκτεθειμένος σε όλες τις απαιτήσεις του δημοσίου και των ασφαλιστικών φορέων, δηλαδή στον ΟΑΕΕ του, στη φορολογία του, στο να πληρώνει το ενοίκιο, στο να πληρώνει το ηλεκτρικό του, να βάζει τους εργαζόμενους που δουλεύουν σε αυτόν; Δηλαδή, για τους ανθρώπους του στεγασμένου εμπορίου, τα μανάβικα που θέλουμε να τα στηρίξουμε -και δεν είναι τα σουπερμάρκετ- δεν πρέπει να μιλήσει; Δηλαδή, στους εμπόρους των λαϊκών αγορών λέμε, «σας ρυθμίζουμε τα πάντα, σας απαλλάσσουμε από τέτοιες υποχρεώσεις» και για τους ανθρώπους του στεγασμένου εμπορίου, που δεν είναι οι μεγαλομανάβηδες, που είναι το μικρό μανάβικο της γειτονιάς, δεν ενδιαφέρεται κανένας. Γι’ αυτούς δεν μιλάει κανένας. Να σώσουμε, δηλαδή, μόνο αυτούς που φωνάζουν και μας λένε ότι, «αν δεν μας ρυθμίσετε έτσι, θα δείτε τι θα γίνει στις 25 του μηνός». <br />Ε λοιπόν, επειδή τόσα χρόνια ανήκα σε ένα κόμμα όπου βαρέθηκα να εκβιάζομαι -ναι, το λέω από αυτό το Βήμα, βαρέθηκα πλέον να εκβιάζομαι- ε, όχι δεν θα υποκύψουμε σε παράλογες απαιτήσεις. Εάν εσείς νομίζετε ότι με αυτόν τον τρόπο θα βγείτε μακροπρόθεσμα κερδισμένοι, κάντε το. Όμως, θα σας καλούσα πραγματικά στα ζητήματα αυτά να πάρετε μια στάση, η οποία δεν είναι στάση προοδευτική ή συντηρητική, αλλά είναι στάση και θέση λογικής. <br />Και τελειώνω, κύριε Υπουργέ, με αυτό το περίφημο θέμα τού πόσο θα διαρκούν οι πανηγύρεις. Κατά την άποψή μου, έχουν αλλάξει οι συνθήκες. Δεν μπορεί με την επίκληση παραδοσιακών πανηγυριών στην Ελλάδα να «χτυπιέται» το στεγασμένο εμπόριο. Καταλαβαίνω τους λόγους. Καταλαβαίνω τις πιέσεις. Όμως, από κει και πέρα, γιατί θα πρέπει το κράτος να παρεμβαίνει με αυτόν τον συγκεκριμένο τρόπο στο πόσο θα διαρκέσουν οι εμποροπανηγύρεις; <br />Αφήστε λοιπόν τους δήμους, βάλτε ένα ανώτερο όριο και ο δήμος που δεν είναι βλάκας -με συγχωρείτε για την έκφραση- να μην ξέρει ποιες είναι οι τοπικές συνθήκες, να αποφασίσει με το δημοτικό του συμβούλιο και ας αναλάβει και τις ευθύνες του. Γιατί θα πρέπει από την πλατεία Συντάγματος να αποφασίζει κάποιος πόσο θα διαρκέσει ένα πανηγύρι στη Λάρισα; Λοιπόν, αυτό δεν είναι σωστό. <br />Και τελειώνω με το θέμα -το έθεσε ο κ. Βλάχος- της μεταφοράς στις περιφέρειες των Οργανισμών Λαϊκών Αγορών Θεσσαλονίκης και Αθήνας. Εμείς το είδαμε ως εξής. Πρέπει κάποιοι παραλογισμοί να τελειώνουν. Οργανισμός Λαϊκών Αγορών Θεσσαλονίκης: Εργαζόμενοι έντεκα, διοικητικό συμβούλιο εννέα μέλη, εκ των οποίων ο Πρόεδρος -και δεν ξέρω ποιος άλλος- πληρώνεται και οι υπόλοιποι πληρώνονται ανά συνεδρίαση. Λοιπόν, αντέχει τώρα η χώρα σε τέτοιου είδους ιστορίες; Ας αποφασίσουμε ότι αυτά τα πράγματα πρέπει να τελειώσουν. <br />Δίνουμε λοιπόν στις περιφέρειες τους οργανισμούς, τους δίνουμε ως διευθύνσεις, αλλά μην κάνουμε τσαπατσουλιές. Εγώ να συμφωνήσω με τον κ. Βλάχο όσον αφορά το μεταβατικό στάδιο που χρειάζεται.<br />Να ρυθμίσουμε πλήρως το θέμα της μεταβίβασης των αρμοδιοτήτων του προσωπικού. Να μην υπάρξει κενό ούτε μέρα, να μην θιγεί κανένα από τα δικαιώματα των εργαζομένων –τα εργασιακά τους δικαιώματα- και να μεταφερθούν στις περιφέρειες. <br />Εάν λοιπόν το ζήτημα είναι ότι χρειάζεται χρόνος για να κάνουμε πλήρη τη ρύθμιση, να το αποφασίσουμε ότι θα περάσουν στις περιφέρειες και ας ορίσουμε μία μεταβατική περίοδο μέσα στην οποία θα έρθει ένα προεδρικό διάταγμα ή μία υπουργική απόφαση ή μία διάταξη νόμου με την οποία θα περάσουμε την πλήρη, σοβαρή και χωρίς προβλήματα μεταβίβαση των αρμοδιοτήτων και του οργανισμού αυτής της περιφέρειας. <br />Εμείς δεν έχουμε αντίρρηση στο να γίνει αυτό. Όμως να αποφασιστεί ότι θα γίνει αυτό και η ρύθμιση ας αποφασιστεί στη συνέχεια. Δεν έχουμε καμμία αντίρρηση, εάν υπάρχουν κάποια προβλήματα. <br />Κλείνω λέγοντας πως δεν θεωρώ ότι είναι κάποιο νομοσχέδιο το οποίο κάνει τη νύχτα μέρα. Προβλήματα θα έχει και αυτό στην εφαρμογή του. Παρ’ όλα αυτά, πιστεύουμε ότι βελτιώνονται τα πράγματα. Θα καλούσα τον Υπουργό να εξηγήσει για άλλη μια φορά στους ενδιαφερόμενους τι αλλάζει και επίσης θα τον καλούσα να πει όσο πιο δυνατά γίνεται κάτι το οποίο είναι μέσα στο νομοσχέδιο, ότι δεν καταργείται καμμία θέση στις λαϊκές αγορές, γιατί ακούστηκε και αυτό ότι θα μειωθούν οι θέσεις. Αυτό δεν προκύπτει από πουθενά μετά τις προτάσεις που κάναμε. Άρα θα πρέπει να ακουστεί ότι καμμία θέση δεν καταργείται.<br />Όσες θέσεις των λαϊκών αγορών υπάρχουν, θα υπάρχουν και όταν κενώνεται μια θέση, θα την καταλαμβάνει παραγωγός. Αυτό είναι κάτι που θα πρέπει να ακουστεί στον έλληνα καταναλωτή και στον εργαζόμενο στις λαϊκές αγορές για να μην τους παραμυθιάζουν κάποιοι, να μην τους τρομοκρατούν και για να μην τους φοβίζουν. Γιατί όλες αυτές τις μέρες ακούστηκαν τερατώδη πράγματα. <br />Οι άνθρωποι που εργάζονται στις λαϊκές αγορές έχουν σαστίσει γιατί δεν ξέρουν τι ισχύει. Αν είναι αναγκαίο, βγάλτε και ένα ενημερωτικό φυλλάδιο να φαίνεται πραγματικά τι πρόκειται να ισχύσει και εξαντλήστε το διάλογο με όλες αυτές τις θέσεις τις οποίες έχετε υιοθετήσει. <br />Πιστεύω, λοιπόν, πως είναι προς τη σωστή κατεύθυνση και θεωρώ ότι πρέπει με νηφαλιότητα όλοι να προχωρήσουμε στην αλλαγή του νομοθετικού πλαισίου και στην πορεία να διορθώσουμε βεβαίως όποιες αδυναμίες υπάρχουν. <br />Σας ευχαριστώ. <br /></speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εικοσιπέντε μαθητές και μαθήτριες και τρεις εκπαιδευτικοί-συνοδοί τους από το 7ο Δημοτικό Σχολείο Εδέσσης. <br />Η Βουλή τούς καλωσορίζει.<br /><br />Επίσης, κυρίες και κύριοι συνάδελφοι, έχω στα χέρια μου δηλώσεις παραίτησης συναδέλφων από το βουλευτικό αξίωμα λόγω της συμμετοχής τους, ως υποψήφιοι Ευρωβουλευτές, στις εκλογές που θα γίνουν στις 25 Μαΐου για το Ευρωπαϊκό Κοινοβούλιο. <br />Τέτοιες επιστολές έχουμε από τον συνάδελφο Βουλευτή της Νέας Δημοκρατίας Χίου κ. Κωνσταντίνο Μουσουρούλη, από τον συνάδελφο Βουλευτή Ηρακλείου της Νέας Δημοκρατίας κ. Μανώλη Κεφαλογιάννη, από τον συνάδελφο Βουλευτή Β΄ Αθηνών του ΣΥΡΙΖΑ κ. Δημήτρη Παπαδημούλη, από τη συνάδελφο Βουλευτή Β΄ Αθηνών του ΣΥΡΙΖΑ κ. Σοφία Σακοράφα, από τον αγαπητό ιδιαίτερα σε όλους συνάδελφο -και πιστεύω θα λείψει η παρουσία του- Βουλευτή Επικρατείας του ΣΥΡΙΖΑ κ. Μανώλη Κεφαλογιάννη.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Μανώλης Γλέζος, κύριε Πρόεδρε!</speech><speech by="#s90"><from>ΠΡΟΕΔΡΕΥΩΝ</from> Σωστά, τον κ. Μανώλη Γλέζο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Είδατε τι πάθατε για να λέτε πολλά, κύριε Πρόεδρε;<br /></speech><speech by="#s90"><from>ΠΡΟΕΔΡΕΥΩΝ</from> Το έκανα επίτηδες για να μείνει το όνομα πιο καθαρά! Έτσι έμεινε το όνομα! <br />Επίσης, έχουμε επιστολή παραίτησης από τον συνάδελφο Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά. <br />Τους εύχομαι ειλικρινά, όπως πιστεύω όλοι μας, καλή επιτυχία. <br /></speech><speech by="#s90"><from>ΠΡΟΕΔΡΕΥΩΝ</from> Τον λόγο έχει η τελευταία Κοινοβουλευτική Εκπρόσωπος –όχι λόγω ύψους ή αξίας, αλλά τελευταία στη σειρά- κ. Μανωλάκου.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Ευχαριστώ, κύριε Πρόεδρε.<br />Προκλητικός ήσασταν, κύριε Υπουργέ, κύριε Σκορδά, ενάντια σε έναν κλάδο που παλεύει για το καθημερινό, για το μεροκάματο. Και αν από μερικούς γίνονται παρατυπίες, οφείλετε να το κυνηγήσετε. Αλλά όχι να τσουβαλιάζετε έναν ολόκληρο κλάδο.<br />Βεβαίως προκλητικός ήσασταν και ενάντια στο Κομμουνιστικό Κόμμα Ελλάδας. Δεν μας εκπλήσσει. Ξέρουμε ότι έχετε αντικομμουνισμό. Δικαίωμά σας. Ιδεολογικά είμαστε αντίθετοι. Ιδεολογική αντιπαράθεση γίνεται. Όμως πάει πολύ να μας βάζετε στο ίδιο καζάνι για ρουσφέτια και για ρουσφετολόγους. Όχι, κύριε Υπουργέ. Σας βολεύει βέβαια να μας βάζετε όλους στο ίδιο τσουβάλι. Σιγά τώρα όμως που θα κάνατε και ρουσφέτι στο Κουμμουνιστικό Κόμμα Ελλάδας. Ούτε πιστευτός δεν γίνεσθε. Θα μείνετε όμως στην ιστορία για συκοφαντία. Ταυτόχρονα όμως δείχνει και την αδυναμία σας να έχετε επιχειρήματα απέναντι στην πολιτική κριτική που σας γίνεται. <br />Θα έρθω στο νομοσχέδιο. Έχετε κάνει κανόνα σε κάθε νομοσχέδιο να φέρνετε τροπολογίες άσχετες με το υπό συζήτηση θέμα. Μάλιστα βάζετε σαν τροπολογία ολόκληρο νομοσχέδιο. Σύμφωνα και με τον κανονισμό δεν μπορεί κανένας να τοποθετηθεί ολοκληρωμένα και με ευχέρεια στον λόγο. <br />Παραδείγματος χάριν, η τροπολογία του υπουργείου Παιδείας είναι εκατόν πενήντα σελίδες με πολλά αντιδραστικά σημεία, με νέες συγχωνεύσεις σε νηπιαγωγεία, με αναγνώριση πτυχίων κολλεγίων και άλλα αντιδραστικά. Τελικά είναι τροπολογία αυτό το πράγμα; <br />Εμείς σάς ζητάμε να αποσυρθεί. Είναι κοροϊδία. Δώστε τη δυνατότητα σε κάθε πολιτική ομάδα να μιλήσει εκτενώς. Υπάρχει το νομοσχέδιο του Υπουργείου Παιδείας για την ειδική αγωγή, είναι κρεμασμένο. Να ενσωματωθούν εκεί. Γιατί δεν είναι σωστό. Είναι απαράδεκτη αυτή η διαδικασία. Είναι σε τελευταία ανάλυση φιμωτική. Σας ζητάμε την ύστατη στιγμή να τα αποσύρετε. Δεχόμαστε μόνο όσα είναι απολύτως αναγκαία και πραγματικά με επείγοντα χαρακτήρα σε ό,τι αφορά την Κεφαλλονιά και τις επιπτώσεις που είχε από τον σεισμό. <br />Έρχομαι στο νομοσχέδιο αυτό καθαυτό για τις λαϊκές αγορές. Το κάνετε ακόμα πιο έκτρωμα. Προσθέσατε, διορθώσατε ουσιαστικά με τροπολογία σχεδόν το μισό νομοσχέδιο. Κάνατε δεκτή την τροπολογία του ΠΑΣΟΚ να διαλυθούν οι Οργανισμοί Λαϊκών Αγορών Αττικής και Θεσσαλονίκης. <br />Το επιχείρημα ότι ο Οργανισμός Λαϊκών Αγορών Θεσσαλονίκης είχε εννεαμελές  διοικητικό συμβούλιο και ήταν δέκα εργαζόμενοι, με συγχωρείτε, αλλά δεν ευσταθεί. Το διοικητικό συμβούλιο δεν ασχολείται ουσιαστικά με τους εργαζόμενους, αλλά με τα μέλη που έχει, δηλαδή αυτούς που δουλεύουν και εργάζονται στις λαϊκές αγορές. Αυτό το νούμερο θα μετρήσουμε και είναι δεκάδες χιλιάδες. <br />Όμως θα βάλω και άλλη μία παράμετρο. Αυτό το συζητήσατε με τους ενδιαφερόμενους; Τις ομοσπονδίες των συλλόγων λαϊκών αγορών, παραγωγών και επαγγελματιών, που στην ουσία συντηρούν με τα τέλη που πληρώνουν τα μέλη τους αυτούς τους οργανισμούς; Όχι βέβαια. Πριν δυο μέρες το φέρατε. Και από την άλλη λέτε «κάναμε διαβούλευση», κύριε Σκορδά. Και μάλιστα τι είπατε; «Το παρασυζητήσαμε το νομοσχέδιο». Υποκρίνεστε, κοροϊδεύετε. Αυτό κάνετε. <br />Βέβαια κατά τη γνώμη μας μπορεί να ήταν και προσυνεννοημένο. Έτσι είναι η συγκυβέρνηση και στόχους εξυπηρετείτε. Τι κάνετε λοιπόν;<br />Καταργώντας την αυτοτέλεια των Οργανισμών Λαϊκών Αγορών, παίρνετε τα 20 εκατομμύρια του ταμείου τους, που βεβαίως αυτά είναι οι εισφορές των μελών τους και τα πάτε στον κρατικό προϋπολογισμό για να τροφοδοτείτε τραπεζίτες, εφοπλιστές,  βιομήχανους και άλλους. Έτσι εσείς νοείτε τον εκσυγχρονισμό και την ανάπτυξη. <br />Ακόμα, απαλλάσσεστε από την ενοχλητική φωνή των διοικητικών συμβουλίων των εκπροσώπων, των ομοσπονδιών, των συλλόγων των πολιτών και των επαγγελματιών των λαϊκών αγορών. Δεν θα τους έχετε στα πόδια σας ούτε για να εκφράζουν γνώμη. <br />Σε ό,τι αφορά στους εργαζόμενους στους οργανισμούς κατά τη γνώμη μας τους καταδικάζετε σε ανασφάλεια και αβεβαιότητα. Τουλάχιστον, κάντε δεκτές τις τροποποιήσεις τους να προλάβουν όσοι είναι κοντά στη σύνταξη να πάρουν αυτά που δικαιούνται. Τα έχουν πληρώσει, δικές τους εισφορές είναι, δεν μπορείτε να τα εξαφανίσετε. Για όλα αυτά, λοιπόν, καταφέρατε να συσπειρώσετε σε μία πολύ μεγάλη συνεχόμενη απεργία τους παραγωγούς και τους επαγγελματίες στις λαϊκές αγορές.<br />Εμείς χαιρετίζουμε τον ενωτικό αποφασιστικό μαχητικό αγώνα τους ενάντια στον αγώνα της κυβερνητικής πολιτικής που θέλει να αρπάξει την μπουκιά του μεροκάματου, που και αυτό συνεχώς μειώνεται, από τους λαϊκατζήδες και τις οικογένειές τους για να συγκεντρωθεί και το εμπόριο στους λίγους, όπως κάνετε με κάθε οικονομική δραστηριότητα, για να μεγαλώσουν βεβαίως ακόμα πιο πολύ τα κέρδη των μεγαλεμπόρων και των μονοπωλιακών αλυσίδων. Γι’ αυτό, κύριε Υπουργέ, ήσασταν προσεκτικός στη διατύπωση σας. «Δεν θα μειώσουμε τον αριθμό των θέσεων» είπατε.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Των αδειών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Τον αριθμό των αδειών και των θέσεων. Ποιος όμως θα κατέχει αυτές τις άδειες; Ποιος θα τις κατέχει, όταν αυστηροποιούνται οι όροι και οι προϋποθέσεις και της ανανέωσης αλλά και της χορήγησης των αδειών και απαιτούνται και φορολογική και ασφαλιστική ενημερότητα και για τον ΟΑΕΕ για τους επαγγελματίες και του ΟΓΑ και του ΕΛΓΑ για τους παραγωγούς; <br />Αυτό έχει σημασία, γιατί περισσότερο από το 50% των ασφαλισμένων δεν έχουν ασφαλιστική ενημερότητα. Η πλειοψηφία, ειδικά στην επαρχία, αδυνατεί να πληρώσει και είναι ανασφάλιστοι με όποιες συνέπειες στους ίδιους και στις οικογένειές τους υπάρχουν. Δεν έχουν ιατροφαρμακευτική περίθαλψη και δεν εξασφαλίζουν συνταξιοδότηση. Δεν χαίρονται για αυτό ούτε θέλουν να το κάνουν, αλλά η φτώχεια τους εξαναγκάζει. <br />Ουσιαστικά, τι όρους και προϋποθέσεις βάζετε; Να φύγουν αυτήν τη στιγμή από την παράκαμψη του μεσάζοντα που έχουν καταφέρει και να οδηγηθούν πίσω στα νύχια και στους εκβιασμούς των μεγαλέμπορων, των μεσαζόντων και στη δραστική μείωση του εισοδήματος. Εάν υπήρχαν «μαϊμούδες» παραγωγοί, εσείς φταίτε, έπρεπε να τους έχετε πιάσει. Μην πάτε με αυτό το άλλοθι να φέρετε χειρότερους όρους και προϋποθέσεις σήμερα και να τους συρρικνώσετε. <br />Σε τελευταία ανάλυση να σας πω και κάτι. Οι εφοπλιστές χρωστάνε 100 εκατομμύρια στο ΝΑΤ. Το ΝΑΤ από το 2003 έχει να κλείσει προϋπολογισμό εξαιτίας αυτών των χρεών. Εσείς γιατί έχετε δύο μέτρα και δύο σταθμά; Ανέγγιχτα τους έχετε και αφορολόγητο πετρέλαιο τούς εξασφαλίζετε και πληθώρα απαλλαγών τούς εξασφαλίζετε.<br />Να λοιπόν τους στόχους που έχει η πολιτική σας και αυτό το νομοσχέδιο. Βέβαια, επικαλείστε κιόλας ότι στους άνεργους θα μοιράσετε άδειες, όμως πάτε να δημιουργήσετε μέσα από αυτό το νομοσχέδιο άνεργους παραγωγούς και επαγγελματίες από τις λαϊκές αγορές.<br />Μοίρασαν τα προϊόντα τους σε χιλιάδες ανθρώπους που με την άθλια πολιτική σας, τους έχετε εξαθλιώσει και στριμώχνονταν στις ουρές. Αξιοθρήνητο το θέαμα. <br />Προσπαθείτε, όμως, με αυτό το νομοσχέδιο να οδηγήσετε σε φτώχεια και εξαθλίωση και τους λαϊκατζήδες. Η πολιτική του νομοσχεδίου σας έχει στόχο να τους αφαιρέσετε το μεροκάματο για να συγκεντρωθεί στα σαγόνια του μεγαλοκαρχαρία του εμπορίου. Μάλιστα, τους βρίζετε κι από πάνω, ότι είναι βολεμένοι, διεφθαρμένοι, χρησιμοποιείτε επιλεκτικά παραδείγματα από παρατυπίες. Λέτε ότι δεν θέλουν να ξεβολευτούν, επειδή παλεύουν, αρνούνται τη θηλιά στη ζωή τους, που πάνε να τους φορέσουν, να μην μείνουν ξεκρέμαστοι, ενώ έχουν μεροκάματο, μειωμένο βέβαια σήμερα, τα κουτσοβολεύουν κι όμως, αυτό έχετε βάλει στο στόχαστρο. <br />Αν κι εξασφαλίζουν φρέσκα και σε προσιτές τιμές προϊόντα, η λαϊκή οικογένεια βρίσκει πρόσβαση σε αυτό, ήδη, όμως, με γοργούς ρυθμούς κλείνετε με τη βάρβαρη πολιτική σας τα στεγασμένα μικρομάγαζα. Ολόκληρα τετράγωνα σε εμπορικούς δρόμους έχουν αφανιστεί, λουκέτα έχουν, για να συγκεντρωθεί το εμπόριο στις μονοπωλιακές αλυσίδες. Αυτό κάνετε τώρα και με τα μη στεγασμένα. Αυτός είναι ο θάνατος του εμποράκου, με στέγη ή χωρίς στέγη. Αυτή είναι η αγριότητα της πολιτικής σας. <br />Ενοποιείτε, λέτε, τα διάφορα νομοθετήματα και προεδρικά διατάγματα. Ναι, το κάνετε, αλλά σε αντιδραστικότερη κατεύθυνση. Τα εργαλεία σας είναι συγκεκριμένα και τα υποστηρίζετε με πάθος και το διαχωρισμό, λες και δεν υπάρχει σήμερα. Ο κάθε παραγωγός έχει την ταμπέλα του ή κάθε επαγγελματίας και μπορείτε να το ελέγξετε. Ακόμα, λέτε ότι ο συνταξιούχος του ΟΓΑ επιτρέπεται να πουλάει τα προϊόντα του. <br /> <br />Ένα λεπτό, κύριε Πρόεδρε. <br />Συγγνώμη, όταν βάζετε σαν όρο και προϋπόθεση το 50% του εισοδήματος να προέρχεται από τη γεωργία, ένα φτωχός συνταξιούχος αγρότης μπορεί να μην το πληροί και τον διώχνετε από τη λαϊκή αγορά. Δηλαδή, παίρνει 3.600 το χρόνο το πολύ από τη σύνταξη, άντε να παίρνει κι άλλα 3.000 από τις λαϊκές αγορές και εσείς τους τα κόβετε. Να, γιατί αυτή η πολιτική σας είναι άγρια.<br />Επίσης, για τις βιολογικές αγορές δεν είπατε τίποτα. Κι όμως, αυτοί οι άνθρωποι αγωνίζονται και παλεύουν, καλλιεργούν μόνοι τους, έχουν άλλο κοινό, έχουν άλλο ωράριο, άλλο χώρο και τους εξοντώνετε. <br />Εμείς λέμε καθαρά ότι η πολιτική σας είναι πολιτική του ΟΟΣΑ και της Ευρωπαϊκής Ένωσης που προσκυνάτε και γι’ αυτό καλούμε τον λαό να την ανατρέψει με τον αγώνα του. Γι’ αυτούς τους λόγους καταψηφίζουμε το νομοσχέδιο και τα παρελκόμενά του. Ζητάμε ακόμα και την ύστατη στιγμή να το αποσύρετε. Ωστόσο, θα στηρίξουμε ονομαστική ψηφοφορία για επίμαχα άρθρα.</speech><speech by="#s90"><from>ΠΡΟΕΔΡΕΥΩΝ</from> Τον λόγο έχει ζητήσει ο εισηγητής της Νέας Δημοκρατίας, κ. Κωνσταντίνος Κόλλιας για ένα λεπτό. Θα σας απαντήσει μετά ο κύριος Υπουργός.</speech><speech by="#s126"><from> ΚΩΝΣΤΑΝΤΙΝΟΣ ΚΟΛΛΙΑΣ</from> Ευχαριστώ, κύριε Πρόεδρε.<br />Κύριε Πρόεδρε, παίρνω τον λόγο, γιατί θεωρώ ότι πρέπει να υπάρξει μία διευκρίνιση από την πλευρά του κυρίου Υπουργού, καθότι από πολλούς συναδέλφους, κύριε Υπουργέ, ακούστηκε η άποψη ότι για την ανανέωση ή την έκδοση της άδειας του παραγωγού πωλητή λαϊκών αγορών χρειάζεται φορολογική και ασφαλιστική ενημερότητα. <br />Απ’ ό,τι βλέπω στα άρθρα 9 και 10, κύριε Υπουργέ -διορθώστε με αν κάνω λάθος- προβλέπεται μόνο η ειδική εισφορά που πρέπει να καταβάλλεται στον ΕΛΓΑ, δηλαδή στην προστασία της αγροτικής παραγωγής. Η φορολογική και ασφαλιστική ενημερότητα, κύριε Πρόεδρε, με βάση το άρθρο 14 αφορά μόνο τον επαγγελματία πωλητή λαϊκών αγορών, ο οποίος, κύριε Πρόεδρε, εφόσον έχει πάρει άδεια αορίστου διαρκείας, θα πρέπει κάθε χρόνο να τον καλεί το κράτος, να αποδεικνύει ότι έχει καταβάλει τα χρήματα, τα οποία εισέπραξε από τον καταναλωτή ή και τις ασφαλιστικές του εισφορές.<br />Κύριε Πρόεδρε, κλείνοντας και επιγραμματικά, πρέπει να ακουστεί σ’ αυτήν την συζήτηση ότι το νομοσχέδιο προβλέπει βασικά ευεργετήματα. Συγκεκριμένα, αναφέρει ρητά ότι δεν χάνεται καμμία άδεια και καμμία θέση, ότι κατά την κατανομή των θέσεων σε καινούργιες λαϊκές προηγείται η ικανοποίηση των αιτημάτων των παραγωγών λαϊκών αγορών, καθώς και ότι στην κάλυψη των κενών θέσεων που προκύπτουν στην πορεία έχουν προτεραιότητα οι παραγωγοί. <br />Τέλος, κύριε Πρόεδρε, αντιμετωπίζεται το θέμα των ψευτοαγροτών, οι οποίοι μέχρι σήμερα επινοικίαζαν εκτάσεις στο άλλο άκρο της Ελλάδας, προκειμένου να δικαιολογήσουν προϊόντα με τα οποία δεν έχουν καμμία σχέση ούτε με την καλλιέργεια ούτε με την μετακίνησή τους. <br />Κύριε Υπουργέ, παρακαλώ να δείτε το θέμα της ικανοποίησης των αιτημάτων όταν διατυπώνονται από την πλευρά των παραγωγών για αμοιβαία αλλαγή θέσεων από τον αρμόδιο φορέα. Επίσης, κύριε Υπουργέ, παρακαλώ να δείτε το θέμα όταν καλλιεργώ στην άκρη ενός νομού και απέναντι στον επόμενο νομό υπάρχει όμορος δήμος στον οποίο καλλιεργούνται επίσης τα ίδια προϊόντα να έχω τη δυνατότητα να νοικιάσω και να πάρω την αντίστοιχη άδεια για την πώληση αυτών των προϊόντων. <br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει ο Υπουργός κ. Κωστής Χατζηδάκης.</speech><speech by="#s293"><from> ΚΩΝΣΤΑΝΤΙΝΟΣ ΧΑΤΖΗΔΑΚΗΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, πάντοτε υπάρχει στη ζωή περιθώριο να εκπλήσσεται κανένας για αυτό που ακούει, αν και με αυτό τον τρόπο πρέπει να παραδεχθώ ότι γίνεται πιο ενδιαφέρουσα η καθημερινότητά μας. <br />Εξεπλάγην από τις απόψεις αρκετών συναδέλφων, καθώς το νομοσχέδιο αυτό δεν είναι κάποιο νομοσχέδιο χρωματισμένο ιδεολογικά και πολιτικά. Είναι μία εξυγιαντική παρέμβαση σε ένα χώρο για τον οποίο έχουν υπάρξει κατά καιρούς πολλές καταγγελίες. Είναι ένα νομοσχέδιο το οποίο επιδιώκει να βάλει μια τάξη. Περί αυτού πρόκειται και γι’ αυτόν τον λόγο εκπλήσσομαι από την κριτική. <br />Θα είμαι, όμως, πολύ συγκεκριμένος και θα απαντήσω σε μία σειρά από αιτιάσεις που ακούστηκαν σήμερα από την Αντιπολίτευση. Η πρώτη αιτίαση, που ειπώθηκε από συγκεκριμένο ομιλητή, είναι η εξής: «Είστε αυταρχικοί», παραγνωρίζοντας ότι η Κυβέρνηση έχει κάνει διάλογο ήδη από το Νοέμβριο 2013 με τους ενδιαφερόμενους. Την ίδια στιγμή, ο ίδιος ομιλητής, που καταλογίζει αυταρχισμό στην Κυβέρνηση, καταλογίζει ταυτόχρονα και προχειρότητα. Γιατί; Διότι κατά τη διάρκεια της συζήτησης στην επιτροπή και στην Ολομέλεια δεχθήκαμε παρατηρήσεις πολλών συναδέλφων, συμπεριλαμβανομένων φυσικά και συναδέλφων της Αντιπολίτευσης. <br /> <br />Διαλέξτε τουλάχιστον ποιο από τα δύο προτιμάτε. Διότι και αυταρχισμός και ταυτοχρόνως να κατηγορούμαστε γιατί δεχόμαστε τις θέσεις σας δεν μπορεί να ισχύουν και τα δύο. <br />Η επόμενη παρατήρηση που είδα από συναδέλφους είναι η παρακάτω. Στην Επιτροπή Παραγωγής και Εμπορίου υπήρξαν επιφυλάξεις για την τελική διατύπωση της θέσης ορισμένων κομμάτων, προκειμένου να δουν ποια θα είναι η τελική θέση της Κυβέρνησης. Μεταξύ επιτροπής και Ολομέλειας η Κυβέρνηση δέχθηκε αρκετά πράγματα που ήταν παρατηρήσεις των συγκεκριμένων κομμάτων. Δηλαδή, ρητώς πια διατηρείται ο αριθμός των θέσεων και των αδειών -δεν μειώνεται- οι ημέρες των εμποροπανηγύρεων αυξάνονται και καθιερώνεται μετά την εφάπαξ κλήρωση η κυκλικότητα.<br />Κατόπιν αυτού, αφού δεχθήκαμε αυτές τις θέσεις, εκεί που θα περίμενε κανείς η επιφύλαξη να γίνει συγκατάθεση, η επιφύλαξη γίνεται άρνηση.<br />Πλησιάζουμε προς τις θέσεις σας και εσείς απομακρύνεστε από τις δικές σας.<br />Επόμενο. Κατηγορείται η Κυβέρνηση ότι δεν είναι απολύτως αυστηρή στο παρεμπόριο. Θέλω να θυμίσω απλώς ότι σύμφωνα με τα επίσημα στατιστικά στοιχεία οι έλεγχοι μεταξύ του 2012 και του 2013 για το παρεμπόριο έχουν αυξηθεί κατά 431%, αλλά την ίδια στιγμή οι ίδιοι κατήγοροι της Κυβέρνησης για το ότι δήθεν δεν είναι αυστηρή στο παρεμπόριο, μας κατηγορούν ότι είμαστε αυστηροί στα πρόστιμα σε σχέση με τις άδειες. <br />Και σας ρωτώ, κυρίες και κύριοι συνάδελφοι: Είναι υποχρεωμένος ειλικρινά κάποιος να παρανομήσει στις λαϊκές αγορές; Είναι μια ειδική κατηγορία δραστηριότητας που θα πρέπει να υπάρχει ασυλία, να μην υπάρχει τιμωρία των παραβατών; Να το ξεκαθαρίσουμε αυτό το πράγμα. Και πάντως, ακόμα μια φορά δεν μπορεί να ισχύουν και τα δύο, να κατηγορείτε οι ίδιοι οι ομιλητές την ίδια στιγμή την Κυβέρνηση ότι είναι ανεκτική δήθεν στο παρεμπόριο και να προτείνετε ελαστικοποίηση των προστίμων. <br />Επόμενη αιτίαση. Γιατί θεσπίζεται η ετήσια ασφαλιστική και φορολογική ενημερότητα που, όπως ορθώς ελέχθη από τον κ. Κόλλια, θεσπίζεται μόνο για τους επαγγελματίες; Προτείνετε μήπως, κυρίες και κύριοι συνάδελφοι, κατάργηση της ασφαλιστικής ενημερότητας και για το στεγασμένο εμπόριο; Γιατί εμπόριο είναι και στη μία περίπτωση, εμπόριο είναι και στην άλλη. Εκτός αν θεωρείτε ότι πρέπει πράγματι να καταργηθεί η ασφαλιστική ενημερότητα και να δίνουμε συντάξεις από το πουθενά με αέρα κοπανιστό, χωρίς να υπάρχουν ασφαλιστικές εισφορές. Βεβαίως ρυθμίσεις γίνονται και θα γίνονται. Δεν μπορεί να καταργηθεί η έννοια της ασφαλιστικής  ενημερότητας, ιδιαίτερα σε μια δραστηριότητα που σχετίζεται με περιορισμένες άδειες. Υπάρχει numerous clausus. Υπάρχει μία ειδική αδειοδότηση για τους επαγγελματίες των λαϊκών αγορών του υπαιθρίου εμπορίου. Δεν πρέπει, λοιπόν, σε αντιστάθμισμα για κάτι που στερείται ένας άλλος συμπολίτης μας, ο οποίος ενδεχομένως θα θέλει και αυτός να έχει άδεια, να υπάρχει μία υποχρέωση ασφαλιστικής ενημερότητας και φορολογικής ενημερότητας; Καμμία υποχρέωση δεν πρέπει να υπάρχει κατά τους υπερασπιστές αυτών των απόψεων.<br />Και μετά έρχομαι στη μεγαλύτερη ίσως αιτίαση. Η Κυβέρνηση κατά την άποψη της Αντιπολίτευσης με αυτό το νομοσχέδιο δήθεν υπηρετεί μεγάλα συμφέροντα. Δήθεν τα σουπερμάρκετ θα κερδίσουν από τις ρυθμίσεις αυτές. Ακούστε πώς θα κερδίσουν τα σουπερμάρκετ. Θα κερδίσουν, γιατί δεν χάνεται καμμία θέση για τους πωλητές, για τους επαγγελματίες και φυσικά τους παραγωγούς. Θα κερδίσουν τα σουπερμάρκετ, γιατί μειώνεται το ημερήσιο τέλος κατά 20%. Θα κερδίσουν τα σουπερμάρκετ κατά την Αντιπολίτευση, γιατί αυξάνουμε τον αριθμό των προϊόντων που διατίθενται στις λαϊκές αγορές. Θα κερδίσουν τα σουπερμάρκετ, διότι οι άδειες, που μέχρι τώρα είναι τριετείς, γίνονται τώρα αόριστης διάρκειας. Δεν θέλω να κάνω κανένα σχόλιο. Νομίζω ότι καταλαβαίνουν οι Έλληνες πολίτες. <br />Επίσης, θα κερδίσουν τα σουπερμάρκετ –ακούστε τώρα το έγκλημα καθοσιώσεως της Κυβέρνησης- γιατί οι παραγωγοί και οι έμποροι θα είναι χωριστά μέσα στις λαϊκές αγορές. Δεν αφαιρείται φυσικά καμμία άδεια, αλλά θα είναι δύο διακριτά τμήματα, για να είναι σαφές ποιοι είναι οι παραγωγοί και ποιοι είναι οι έμποροι. Σε τι ενοχλεί αυτή η ρύθμιση; Δεν θα σταθώ στο ότι είναι μνημονιακή υποχρέωση. Και να μην ήταν μνημονιακή υποχρέωση αυτό, έπρεπε να είναι επιταγή της συνείδησης όλων μας, δεξιών, κεντρώων και αριστερών. <br />Ποια είναι τα επιχειρήματα εναντίον αυτής της ρύθμισης; Πρώτον, λέει, καθώς θα είναι οι παραγωγοί μαζί, θα είναι όλα τα πορτοκάλια μαζί και όλα τα μήλα μαζί. Πού το βρήκατε; Θα γίνεται κλήρωση και θα τοποθετούνται ανάλογα με το αποτέλεσμα της κλήρωσης.<br />Δεύτερο σημείο κριτικής: «Μα» –λέει- «θα βάλετε χωριστά τους παραγωγούς και οι παραγωγοί επειδή δεν θα έχουν συνέχεια προϊόντα να πωλούν, θα λείπουν». Σήμερα δεν λείπουν; Είναι άλλοι οι παραγωγοί οι οποίοι έχουν πάγκους μέσα στις σημερινές λαϊκές όπως λειτουργούν ή με κάποιο μαγικό τρόπο σήμερα, επειδή είναι μαζί με τους εμπόρους, έχουν συνέχεια προϊόντα, ενώ αύριο δεν θα έχουν; <br />Και το άλλο επιχείρημα, επίσης καταλυτικό: «Θα συνεννοηθούν οι παραγωγοί μεταξύ τους ή οι έμποροι μεταξύ τους, έτσι ώστε να διαμορφώσουν μικρά καρτέλ», ειπώθηκε. Δηλαδή, σήμερα, κυρίες και κύριοι συνάδελφοι, που οι παραγωγοί είναι μεταξύ εμπόρων, είναι πιο άνετοι στο να κατεβάζουν τις τιμές τους; Αισθάνονται πιο ασφαλείς να κατεβάζουν τις τιμές τους, ενώ αν βρεθούν μόνοι τους τότε θα αποφασίσουν ότι θα τις ανεβάσουν. Με συγχωρείτε, αλλά νομίζω ότι τα επιχειρήματα αυτά είναι κάπως μακριά από την απλή λογική. <br />Από εκεί και πέρα, ακούσαμε όλη αυτήν την κριτική, απαντήσαμε σε όλη αυτήν την κριτική. Εκείνο που δεν ακούσαμε είναι μια πρόταση. Καλά, δεν σας αρέσουν αυτές οι ρυθμίσεις. Τις θεωρείτε άστοχες, άδικες, νεοφιλελεύθερες, υπέρ των σουπερμάρκετ και όλα αυτά τα απίθανα τα οποία ακούσαμε και τα οποία εκθέτουν, φυσικά, αυτούς που διατυπώνουν τέτοιου είδους απόψεις. <br />Αλλά από εκεί και πέρα, τι προτείνετε; Είστε ευχαριστημένοι με το σημερινό καθεστώς; Πιστεύετε ότι δεν επιδέχεται κάποιας βελτιώσεως; Δεχόμαστε ότι όλα λειτουργούν τέλεια; Δεχόμαστε ότι το καθεστώς της απονομής των θέσεων σήμερα, έτσι όπως γίνεται -με τις τριμελείς επιτροπές, ένας από τους οργανισμούς, ένας συνδικαλιστής από τους παραγωγούς και ένας συνδικαλιστής από τους εμπόρους- είναι διαφανές; <br />Θεωρείτε ότι πρέπει να συνεχιστεί εσαεί; Θεωρείτε ότι δεν υπάρχει υποψία αδιαφάνειας; Θεωρείτε ότι δεν μπορεί να γίνουν ρουσφέτια; Θεωρείτε ότι είναι χειρότερο σύστημα η εφάπαξ κλήρωση και μετά η κυκλικότητα; Είναι λιγότερο διαφανές σύστημα; Είναι λιγότερο ξεκάθαρο; Είναι λιγότερο ευρωπαϊκό; Είναι λιγότερο τίμιο; <br />Να το πείτε ότι προτιμάτε το σημερινό σύστημα ή αλλιώς να πείτε κάτι ακόμα περισσότερο, ότι αυτήν την Κυβέρνηση, που την κατηγορείτε για τόσα, την εμπιστεύεστε κατ’ εξαίρεσιν για την απονομή των θέσεων στις λαϊκές, με αυτές τις τριμελείς επιτροπές, με έναν εκπρόσωπο του οργανισμού και με τους δύο άλλους συνδικαλιστικούς εκπροσώπους. Γι’ αυτό μας εμπιστεύεστε και δεν θέλετε να εισαχθεί η κλήρωση, δεν θέλετε να εισαχθεί κάποιο σύστημα διαφάνειας. <br />Γι’ αυτό λέω ότι εκπλήσσομαι. Να σας πω και ποια εξήγηση δίνω, για να μη μείνω μόνο στην έκπληξη. Ακόμα μία φορά, ορισμένοι συνάδελφοι της Αντιπολίτευσης μέσα στη Βουλή των Ελλήνων, ακούνε μόνο όσους διαμαρτύρονται, μόνο τους συνδικαλιστές, που ενδεχομένως χάνουν κάποια προνόμια σε σχέση με τη διευθέτηση των θέσεων μέσα στις λαϊκές αγορές, επειδή πάμε σε ένα νέο και διαφανές σύστημα, που σχετίζεται με τις κληρώσεις. <br />Δεν ακούμε το στεγασμένο εμπόριο. Αυτοί δεν είναι άνθρωποι, δεν είναι Έλληνες, δεν είναι φορολογούμενοι, δεν είναι μία δραστηριότητα η οποία παράλληλα πρέπει να στηριχθεί, δεν ακούμε τους καταναλωτές, οι οποίοι κι αυτοί, προφανώς, δεν δικαιούνται να μάθουν ποιος είναι ο επαγγελματίας και ποιος είναι ο παραγωγός, για να διαλέξουν από αυτόν που θέλουν, εν πάση περιπτώσει, τα προϊόντα τους. Και δεν ακούμε και τη συνείδησή μας, νομίζω, σε σχέση με τη διαφάνεια και την ανάγκη η Ελλάδα να γίνει, πράγματι, ένα σύγχρονο ευρωπαϊκό κράτος.<br />Εγώ, λοιπόν, κυρίες και κύριοι συνάδελφοι, δεν θα μακρηγορήσω. Θα σας πω κάτι που ενδεχομένως θα σας εκπλήξει τώρα. Θα σας ευχαριστήσω για τη στάση σας. Σας ευχαριστώ πολιτικά για τη στάση σας.<br />Διότι, διαλέγετε να κερδίσετε μία χούφτα ψήφους και μας χαρίζετε τη μεγάλη, τη συντριπτική πλειοψηφία της κοινωνίας που είναι υπέρ της εξυγίανσης, του εκσυγχρονισμού, της διαφάνειας στο συγκεκριμένο θέμα. Μας χαρίζετε όλους τους καταναλωτές, αλλά και όλους τους εμπόρους που ζητάνε ένα καινούριο ξεκίνημα με βάση τα ευρωπαϊκά δεδομένα και με βάση τους κανόνες της κοινής λογικής. Μας χαρίζετε την Ελλάδα του αύριο και μένετε στην Ελλάδα του χθες, της ψηφοθηρίας και του μικροκομματισμού.<br />Σας ευχαριστούμε για αυτήν τη στάση σας και θα προχωρήσουμε μπροστά σε αυτό που επιτάσσει η δική μας συνείδηση.<br /></speech><speech by="#s74"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, όπως γνωρίζετε, η συζήτηση συνεχίζεται τη Δευτέρα. Οπότε εάν κάποιος θέλει…</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κύριε Πρόεδρε, δεν έχουμε δευτερολογία;</speech><speech by="#s74"><from>ΠΡΟΕΔΡΕΥΩΝ</from> Εάν κάποιος θέλει να δευτερολογήσει τώρα, μπορεί να το κάνει. Εάν κάποιος θέλει να μιλήσει τη Δευτέρα, μπορεί να το κάνει. Προσφέρονται δυνατότητες.<br />Θέλει κανείς να δευτερολογήσει;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Εγώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ορίστε, κύριε συνάδελφε, έχετε τον λόγο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κύριε Υπουργέ, σε αντίθεση με τον Υφυπουργό που είχε άλλες αιτιάσεις, εσείς πήγατε λίγο παραπέρα. <br />Πρέπει, όμως, να σας πούμε ότι το ΚΚΕ έχει τόσο καθαρές θέσεις που δεν μπορείτε να τις λερώσετε. Έχει τέτοια διάφανη δράση που η λάσπη δεν κολλά. Η ανιδιοτέλεια των στελεχών του, των μελών του είναι ομολογημένη και από τους εχθρούς μας. <br />Αναπτύξαμε τις θέσεις μας για το νομοσχέδιο. Έχουμε καθαρή θέση. Ναι, το νομοσχέδιο υπηρετεί τα μονοπώλια, τις πολυεθνικές των τροφίμων, τα σουπερμάρκετ, όσο και αν θέλετε να το κρύψετε. Είναι σε αντίθεση με τους μικροπαραγωγούς και τους επαγγελματίες πωλητές.<br />Ο κ. Σκορδάς είπε ότι έρχεται να βάλει άλλους κανόνες για τις λαϊκές και το υπαίθριο εμπόριο. Προσαρμόζεστε συνολικά με τις υποδείξεις του ΟΟΣΑ και της Ευρωπαϊκής Ένωσης. Το είπατε και εσείς, «μια μνημονιακή υποχρέωση η εργαλειοθήκη του ΟΟΣΑ». <br />Λέτε ότι οι συνθήκες άλλαξαν. Οι πελάτες πια πάνε στον έμπορα και όχι ο έμπορας στον πελάτη. Επικαλείστε την ανάγκη στήριξης του στεγασμένου εμπορίου και όχι του υπαίθριου. Εσείς χαϊδεύετε τα αυτιά όσων από τους μικροεπαγγελματίες μαγαζάτορες είναι πριν την καταστροφή ή έχουν ήδη καταστραφεί. Και δεν είναι λίγοι. Είναι δικό σας έργο, είναι δικό σας δημιούργημα, η φτώχεια και η εξαθλίωση που βιώνει όλος αυτός ο πληθυσμός των μικροεπαγγελματιών, των αυτοαπασχολουμένων.<br />Όχι δεν στηρίζετε αυτούς που λέτε ότι στηρίζετε, το στεγασμένο εμπόριο. Αυτούς -λέω- τους έχετε ήδη καταστρέψει και τώρα καταστρέφετε και αυτούς τους μικροεπαγγελματίες, τους πλανόδιους που προσπαθούν να βγάλουν ένα μεροκάματο. Όλοι αυτοί δεν έκλεισαν επειδή υπήρχαν οι πλανόδιοι μικροπωλητές στα πανηγύρια ή στα παζάρια. Έκλεισαν επειδή εσείς με τη φιλομονοπωλιακή πολιτική σας στηρίζετε το μεγάλο κεφάλαιο και ληστεύετε με τους φόρους, με όλη την πολιτική σας τους αυτοαπασχολούμενους και βέβαια από την άλλη δίνετε φορολογικά προνόμια και άλλα στις πολυεθνικές. <br />Μειώνετε τις μέρες στα πανηγύρια και στα παζάρια και έτσι ισχυρίζεστε ότι βάζετε τάξη. Λέτε μετά ότι αυξάνετε τις μέρες. Αυξάνετε τις μέρες σε σχέση με αυτό που προτείνατε. Από επτά να πάνε τρεις και τώρα λέτε να πάμε στις πέντε. Τι σημαίνει αυτό; Από εκατόν τριάντα μέρες που ήταν να δουλέψει λιγότερο ένας πλανόδιος, του λέτε ότι εντάξει, δεν θα είναι εκατόν τριάντα, θα είναι εκατό αυτές οι μέρες που θα αφαιρεθούν από το λαϊκό σας εισόδημα, από αυτό το μεροκάματο που βγάζουν με πολύ κόπο.<br />Λέτε ότι θέλετε να βάλετε τάξη με τα παζάρια, ότι προστατεύετε το περιβάλλον, τον τουρισμό και άλλα τέτοια φαιδρά για να δικαιολογήσετε τις επιλογές που κάνατε και να καταστρέψετε όλους αυτούς πλέον που έχουν απομείνει στο πλανόδιο εμπόριο.<br />Για τις λαϊκές αγορές ισχυρίζεστε ότι με τις ρυθμίσεις του νομοσχεδίου στηρίζετε τους παραγωγούς, γιατί η Κυβέρνησή σας θέλει να ενισχύσει το παραγωγικό πρότυπο ανάπτυξης και όχι το καταναλωτικό. Έτσι αποφασίσατε στις λαϊκές να είναι χωριστά οι παραγωγοί από τους επαγγελματίες. Λέτε ότι αυτό θα βοηθήσει τους καταναλωτές να ξέρουν και μάλιστα το λέτε, κύριε Υπουργέ, και εσείς ότι δικαιούνται να ξέρουν. Δεν έχουν σήμερα καρτελάκι οι παραγωγοί που λέει «παραγωγός» και άλλος που λέει «επαγγελματίας»; Δεν γνωρίζουν οι καταναλωτές, αναλφάβητοι είναι;<br />Λέτε, επίσης, ότι οι επαγγελματίες έχουν επιβάλει τους δικούς τους όρους στις λαϊκές αγορές. Υποχρεώνουν, λέει ο κ. Σκορδάς, τους παραγωγούς που πάνε το πρωί να συμμορφώνονται με τους όρους που τους επιβάλλουν οι επαγγελματίες, αλλιώς δεν θα βρουν πάγκο. Μα, είναι δυνατό; Τι είναι αυτά που λέτε; Γι’ αυτό λέτε ότι διαμαρτύρονται οι επαγγελματίες. Αυτό αποτελεί μία ανυπόστατη κατηγορία για τους επαγγελματίες πωλητές. Αν έχετε τέτοια καταγγελία, οφείλετε να πείτε στον ελληνικό λαό, τι κάνατε για να σταματήσετε αυτήν την Κόζα Νόστρα των λαϊκών αγορών, όπως το υπονοείτε.<br />Λέτε, επίσης, για να δικαιολογήσετε το διαχωρισμό, ότι κάποιοι παραγωγοί βαφτίζουν τα προϊόντα τους ως παραγωγικά και αθέμιτα ανταγωνίζονται τους άλλους. Και εδώ σκορπάτε τη λάσπη σας και δεν μας λέτε πόσους τέτοιους πιάσατε και πόσους τιμωρήσατε. Οι «νονοί», κύριε Υπουργέ, είναι πολύ γνωστοί σε εσάς, αυτοί που βαφτίζουν τα προϊόντα ελληνικά ή αλλιώς, αλλά εκεί δεν κάνετε απολύτως τίποτα, γιατί είναι πολύ μεγάλοι αυτοί οι «νονοί».<br />Οι ίδιοι οι παραγωγοί δεν θέλουν να είναι όλοι μαζί, θέλουν να εναλλάσσονται με επαγγελματίες. Δεν τους θεωρούν ανταγωνιστές, είναι όλοι τους μεροκαματιάρηδες δίπλα-δίπλα για πολλά χρόνια. Πολλοί έχουν αναπτύξει δυνατές σχέσεις φιλίας και ίσως έχουν συγγενέψει κιόλας.<br />Λέτε, επίσης, για τη θέση που έχει ο καθένας ότι υπάρχουν πολλά αιτήματα για βελτίωση θέσεων. Και μάλιστα συκοφαντείτε το ΚΚΕ, λέγοντας ότι στο Υπουργείο σας όλα τα κόμματα έχουν παρέμβει για ικανοποίηση αιτημάτων παραγωγών ή επαγγελματιών για αλλαγή θέσης.<br />Κύριε Υπουργέ, εμείς ό,τι κάνουμε το κάνουμε φανερά. Και αν έχετε μια τέτοια καταγγελία, οφείλετε να την πείτε εδώ, αλλιώς πρέπει να το πάρετε πίσω αυτό που είπατε, αν δεν έχετε κάτι συγκεκριμένο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Το είπε ο κύριος Υπουργός αυτό;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Το είπε ο κ. Σκορδάς.<br />Προβάλλουμε με τους αγώνες μας τα δίκαια αιτήματα του λαού μας, των εργαζομένων, των λαϊκών στρωμάτων. Εδώ φέρνουμε προτάσεις νόμου, που απαντούν στις αγωνίες τους, στα μεγάλα αδιέξοδα, που ανακουφίζουν τους ανέργους, που ανακουφίζουν τα υπερχρεωμένα νοικοκυριά, προτάσεις που απορρίπτονται από τη συγκυβέρνηση, αλλά και από την Αντιπολίτευση. Και βέβαια, αυτή με τη σιωπή της, πιστεύουμε ότι στηρίζει μία τέτοια προοπτική.<br /><br />Κύριε Υπουργέ, για να τελειώνουμε αυτό το σχέδιο νόμου δεν είναι υπέρ των παραγωγών, δεν είναι υπέρ των επαγγελματιών στις λαϊκές, δεν είναι υπέρ των υπαίθριων μικροπωλητών, δεν είναι υπέρ των καταναλωτών. Σε λίγο θα κληθούν να πληρώσουν πολύ ακριβά τις τιμές των μεταλλαγμένων προϊόντων, των ληγμένων προϊόντων, που δώσατε τη δυνατότητα στα σουπερμάρκετ να τα πουλάνε πολύ φθηνά και θα είναι στο έλεος των μεγάλων πολυεθνικών των τροφίμων, των μεγαλέμπορων, των μεγαλοπαραγωγών κ.λπ..<br />Γι’ αυτό εμείς καταψηφίζουμε το νομοσχέδιο. Νομίζω ότι προσπαθήσατε να πείσετε, αλλά νομίζω ότι άλλα αποτελέσματα φέρατε με την τοποθέτησή σας.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κύριε Πρόεδρε, ζητώ τον λόγο.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Αναγνωστάκης για μία παρέμβαση.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε.<br />Κύριε Υπουργέ, αν κάποιος νιώθει έκπληξη, να είστε απόλυτα βέβαιος ότι δεν είναι ούτε η Αντιπολίτευση, Ελάσσονα και Μείζονα, αλλά ούτε και τα κόμματα τα οποία στηρίζουν τη δικομματική Κυβέρνηση. Έκπληξη και μάλιστα τεραστίων διαστάσεων νιώθουν οι Έλληνες πολίτες, όταν ακούν τοποθετήσεις σαν την προηγούμενη, σαν τη δική σας.<br />Και εξηγούμαι, κύριε Υπουργέ: άραγε, ποιοι είχαν την τύχη της χώρας στα χέρια τους τόσες δεκαετίες και ποιοι είναι οι υπεύθυνοι για ό,τι σήμερα προσπαθούμε να αντιμετωπίσουμε ως ελληνική κοινωνία; Εμείς είμαστε με το χθες και εσείς είστε με την Ελλάδα του αύριο, εσείς που είστε πρωταγωνιστής –όχι προσωπικά, αλλά ως μέλος- κυβερνήσεων που διαχειρίστηκαν τα πράγματα της χώρας;<br />Ναι, νιώθουν έκπληξη μεγάλων διαστάσεων οι Έλληνες πολίτες, όταν ακούν αυτά που ακούν από εσάς, κύριε Υπουργέ. Νιώθουν έκπληξη, γιατί βλέπουν τις τιμές όχι να μειώνονται, αλλά συνεχώς να αυξάνονται και το Υπουργείο Ανάπτυξης να ποιεί, κοινώς, την νήσσαν.<br />Κύριε Υπουργέ, ναι, νιώθουν έκπληξη οι Έλληνες πολίτες, γιατί δεν είχατε το θάρρος στην πρόκληση τόσο της Δημοκρατικής Αριστεράς αλλά και του Κομμουνιστικού Κόμματος Ελλάδας να απαντήσετε με ονόματα στην καταγγελία δήθεν που έκανε ο πολιτικά υφιστάμενός σας, ο κ. Σκορδάς, απευθυνόμενος μάλιστα στο Κοινοβούλιο, μη έχοντας τη βουλευτική ιδιότητα.<br />Δηλαδή, αφήνει τη λάσπη στον ανεμιστήρα, καταγγέλλει για δήθεν παρεμβάσεις όλα τα κόμματα και δεν νιώσατε την ανάγκη, κύριε Υπουργέ, σεις, που φέρετε την ιδιότητα του κοινοβουλευτικού, να αποκαταστήσετε την τιμή και την υπόληψη των Βουλευτών που συμμετέχουν σήμερα σε μια διαδικασία, για να συμβάλλουν, ακόμα και με την κριτική τους, σε μια προσπάθεια που κάνει η Κυβέρνηση! Αυτό είναι έκπληξη, κύριε Υπουργέ.<br />Τέλος, για να μην μακρηγορώ, νομίζω, κύριε Υπουργέ, ότι εμείς δεν είμαστε ούτε με τον «χωροφύλαξ» ούτε με τον «αστυφύλαξ», αλλά κάθε φορά, όταν έρχεται ζήτημα στην Ολομέλεια, έχουμε το θάρρος, έχουμε την παρρησία, την τόλμη να λέμε τα πράγματα με το όνομά τους.<br />Σεις σήμερα ήσασταν υποκριτής και Φαρισαίος, κύριε Υπουργέ, που υπεραμυνθήκατε του στεγασμένου εμπορίου, όταν με τη φορολογική επιδρομή το έχετε σχεδόν εξαφανίσει. Αυτό είναι υποκρισία, κύριε Υπουργέ. Και αυτοί νιώθουν έκπληξη, όταν σας ακούν, όταν βλέπουν τις μικρές επιχειρήσεις να κλείνουν η μία πίσω από την άλλη, όταν βάζει λουκέτο το ένα μαγαζί πίσω από το άλλο και έρχεστε εδώ να γίνετε τιμητής μιας τέτοιας θλιβερής πραγματικότητας, αντιστρέφοντας το είδωλο.<br />Η πραγματικότητα, όμως, κύριε Υπουργέ, δυστυχώς είναι για εσάς ο αδιάψευστος μάρτυρας μιας προσπάθειας να ωραιοποιήσετε και να εξωραΐσετε μια τραγική κατάσταση που βιώνει η ελληνική κοινωνία.<br />Κύριε Υπουργέ, δυστυχώς ήταν δυσάρεστη η έκπληξη που ένιωσαν από εσάς οι Έλληνες πολίτες.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Κοδέλας.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Ευχαριστώ, κύριε Πρόεδρε. Θα είμαι εξαιρετικά σύντομος.<br />Παίρνω τον λόγο, κυρίως, επειδή αναφέρθηκαν όλοι οι συνάδελφοι στο θέμα της ανώνυμης καταγγελίας που έκανε ο κ. Σκορδάς για Βουλευτές, υποτίθεται, από όλα τα κόμματα, οι οποίοι ενοχλούσαν το Υπουργείο για να βοηθηθούν άνθρωποι δικοί τους –υποθέτω- στις λαϊκές αγορές.<br />Πρώτον, θέλω και εγώ με τη σειρά μου να καταγγείλω τη συγκεκριμένη τακτική. Όχι ότι αμφιβάλλω ή αμφισβητώ ότι αυτό γίνεται, δηλαδή ότι υπάρχουν γενικά Βουλευτές οι οποίοι λειτουργούν με αυτόν τον τρόπο, αλλά θέλω να καταγγείλω το γεγονός ότι έβαλε σε ένα τσουβάλι όλα τα κόμματα και δεν αναφέρθηκε σε πρόσωπα, με αποτέλεσμα όλοι πλέον να πρέπει να πούμε ότι εμείς οι ίδιοι προσωπικά, αλλά και τα κόμματά μας δεν έχουμε καμμία σχέση με αυτές τις πρακτικές. Και άλλα κόμματα είναι αυτά, τα οποία τις είχαν κάνει καθεστώς εδώ και πολλά χρόνια στη χώρα.<br />Νομίζω ότι για το πελατειακό σύστημα έχετε πάρα πολλά να πείτε. Εμείς έχουμε ελάχιστα να πούμε γι’ αυτό και να σας βοηθήσουμε. Με αυτήν την έννοια, μπορεί να ήταν προσβλητικό, αλλά δεν ξαφνιάστηκα.<br />Θα ήθελα, επίσης, ο κ. Σκορδάς, εφόσον ξέρει τέτοιες λεπτομέρειες γι’ αυτά τα ζητήματα, με αφορμή αυτήν τη συζήτηση να ανοίξει το στόμα του και να μας πει τις αλήθειες που ξέρει.<br />Πέρα από τους Βουλευτές, να μας πει επίσης και το εξής: εφόσον υπήρχαν Βουλευτές που έπαιρναν μέχρι χθες τηλέφωνα και ζητούσαν εξυπηρετήσεις, σήμαινε ότι υπήρχαν κάποιοι οι οποίοι υλοποιούσαν, διεκπεραίωναν αυτά τα αιτήματα. Επομένως επειδή είναι και μες στο Υπουργείο, να μας πει ποιοι είναι αυτοί οι οποίοι πραγματικά προωθούσαν αυτά τα αιτήματα και είχε δημιουργηθεί μια φάμπρικα πελατειακών και κομματικών σχέσεων, η οποία είναι εις βάρος της διαφάνειας, που όλοι λέμε ότι θέλουμε, αλλά τελικά αυτήν τη φορά εγώ θα αμφισβητήσω αν πράγματι τη θέλουμε ή όχι.<br />Τελειώνοντας -γιατί τα υπόλοιπα τα είπαμε και στην επιτροπή, τα είπα στην πρωτομιλία μου και θα τα πούμε και τη Δευτέρα στην κατ’ άρθρον συζήτηση- κύριε Υπουργέ, αν υπονοούσατε εμάς ότι επιφυλαχθήκαμε στην επιτροπή και αλλάξαμε γνώμη στην Ολομέλεια, μάλλον κάνετε μεγάλο λάθος. Λείπατε σε κάποιες συνεδριάσεις και κάποιες στιγμές και ενδεχομένως δεν διαβάσατε και τα Πρακτικά.<br />Ο ΣΥΡΙΖΑ επιφυλάχθηκε στην πρώτη μόνο συνεδρίαση, για να ακούσει τους φορείς, για να σχηματίσουμε μια πιο ολοκληρωμένη άποψη για τις επιπτώσεις που θα έχει το νομοσχέδιο αυτό και οι διατάξεις του στο θέμα των λαϊκών αγορών και του υπαίθριου εμπορίου. Και στην κατ’ άρθρον συζήτηση και στη δεύτερη ανάγνωση επαναλάβαμε ότι είμαστε κατά επί της αρχής του νομοσχεδίου, αλλά αυτό δεν μπορούσε να αλλάξει φυσικά την άποψη που είχαμε διατυπώσει στην πρώτη συνεδρίαση, αλλά το είπαμε ειδικά στη δεύτερη ανάγνωση, για να καταγραφεί και στα Πρακτικά, ότι ναι μεν έρχεται εδώ με το «επιφυλάσσομαι από πλευράς ΣΥΡΙΖΑ», αλλά η τοποθέτησή μας είναι σαφής, είμαστε κατά του νομοσχεδίου, γιατί οι επιπτώσεις του θα είναι σημαντικές και αρνητικές στον τομέα των λαϊκών αγορών και του υπαίθριου εμπορίου.<br />Ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Ο κ. Κασσής έχει τον λόγο.</speech><speech by="#s110"><from> ΜΙΧΑΗΛ ΚΑΣΣΗΣ</from> Μέσα από τη συζήτηση προέκυψαν αρκετά προβλήματα. Η πλευρά της Αντιπολίτευσης λέει «μην πειράζετε τίποτα, όλα έχουν καλώς, αφήστε τα όπως είναι». Εμείς και στην επιτροπή είπαμε, και σήμερα, ότι υπήρχαν προβλήματα και θα έπρεπε αυτά να διευθετηθούν, υπήρχε πολυνομία σε πάρα πολλά θέματα που έχουν να κάνουν με το υπαίθριο εμπόριο και με τις λαϊκές αγορές.<br />Εν τέλει, να συμφωνήσουμε: υπάρχουν προβλήματα που πρέπει να λυθούν; Δεν μπορείτε να μας κατηγορείτε ότι αναλαμβάνοντας μια πρωτοβουλία ως Κυβέρνηση πάμε να αλλάξουμε, για να εξυπηρετήσουμε τα μεγάλα συμφέροντα. Νομίζω ότι μέσα από τη διαδικασία και μέσα από το νομοσχέδιο πρέπει να εξυπηρετηθούν πρώτα οι παραγωγοί και οι καταναλωτές. Και οι έμποροι, που μπαίνουν ενδιάμεσα, και αυτοί πρέπει να ελεγχθούν. Το είπα και το πιστεύουμε ότι τα προβλήματα αυτά ήταν υπαρκτά, τα γνωρίζετε και δεν ξέρω για ποιον λόγο διαφωνείτε σε αυτόν τον βαθμό.<br />Κύριε Υπουργέ, δεν θα βάλουμε τις μέρες των παζαριών σε παζάρι εδώ στη Βουλή. Ως ΠΑΣΟΚ καταθέσαμε μία συγκεκριμένη πρόταση, στην οποία πιστεύω ότι συμφωνήσαμε: έως πέντε ημέρες για τις θρησκευτικές εμποροπανηγύρεις, έως επτά για τις παραδοσιακές εμποροπανηγύρεις και έως δεκαπέντε για τις χριστουγεννιάτικες και πασχαλινές αγορές και αυτό με απόφαση δημοτικού συμβουλίου, προκειμένου ο δήμαρχος και το δημοτικό συμβούλιο να είναι ο καθ’ ύλην αρμόδιος -αν θέλετε- και αυτός που είναι κοντά στην κοινωνία.<br />Γιατί από τη μία πλευρά, από την Αντιπολίτευση, ακούγεται «ποιος θα το κάνει;». Ο δήμος θα το κάνει, είναι ευθύνη του δημάρχου να δει εάν και πόσες μέρες πρέπει να είναι αυτές οι εκδηλώσεις.<br />Όσον αφορά την κατάργηση και μεταφορά αρμοδιοτήτων των Οργανισμών Λαϊκών Αγορών Αττικής και Θεσσαλονίκης, θα το επαναλάβω να δοθούν αρμοδιότητες στην περιφέρεια, αν θέλουμε πραγματικά να αποκεντρώσουμε υπηρεσίες και να εκχωρήσουμε αρμοδιότητες στην αιρετή περιφέρεια. Νομίζω ότι είμαστε πάρα πολύ ξεκάθαροι.<br />Σε ό,τι έχει να κάνει με τις τροπολογίες, θα τα πούμε τη Δευτέρα.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, θέλει κάποιος άλλος να λάβει τον λόγο; Δεν βλέπω να υπάρχει κανένας.<br />Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Ανάπτυξης και Ανταγωνιστικότητας: «Άσκηση εμπορικών δραστηριοτήτων εκτός καταστήματος».<br />Ερωτάται το Σώμα: Γίνεται δεκτό το νομοσχέδιο επί της αρχής;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κατά πλειοψηφία.</speech><speech by="#s300"><from> ΘΩΜΑΣ ΨΥΡΡΑΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς, το σχέδιο νόμου του Υπουργείου Ανάπτυξης και Ανταγωνιστικότητας: «Άσκηση εμπορικών δραστηριοτήτων εκτός καταστήματος» έγινε δεκτό επί της αρχής κατά πλειοψηφία.<br />Κύριοι συνάδελφοι, έχουν διανεμηθεί τα Πρακτικά της Πέμπτης 13ης Μαρτίου, Τρίτης 18ης Μαρτίου και της Τετάρτης 26ης Μαρτίου 2014 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s74"><from>ΠΡΟΕΔΡΕΥΩΝ</from> Συνεπώς τα Πρακτικά της Πέμπτης 13ης Μαρτίου 2014, της Τρίτης 18ης Μαρτίου 2014 και της Τετάρτης 26ης Μαρτίου 2014 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 16.35΄ λύεται η συνεδρίαση για την προσεχή Δευτέρα 5 Μαΐου 2014 και ώρα 18.00΄, με αντικείμενο εργασιών του Σώματος: νομοθετική εργασία, συνέχιση της συζήτησης επί του σχεδίου νόμου του Υπουργείου Ανάπτυξης και Ανταγωνιστικότητας: «Άσκηση εμπορικών δραστηριοτήτων εκτός καταστήματος».<br /> Ο</speech></debateBody><br />  </debate><br /></akomaNtoso>
