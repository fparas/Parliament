<akomaNtoso><br />  <debate name="Conference"><br />    <meta><br />      <references source="#">  <TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="82" href="ontology/parlmember/s82" showAs="Ζησιμόπουλος Πολύβιος"/><TLCPerson id="6" href="ontology/parlmember/s6" showAs="Αθανασίου Χαράλαμπος"/><TLCPerson id="19" href="ontology/parlmember/s19" showAs="Αρβανίτης Αβράμης"/><TLCPerson id="40" href="ontology/parlmember/s40" showAs="Βούτσης Νικόλαος"/><TLCPerson id="311" href="ontology/parlmember/s311" showAs=""/><TLCPerson id="263" href="ontology/parlmember/s263" showAs="Στρατούλης Δημήτριος"/><TLCPerson id="184" href="ontology/parlmember/s184" showAs="Μητρόπουλος Αλέξιος"/><TLCPerson id="291" href="ontology/parlmember/s291" showAs="Χαραλαμπίδου Δέσποινα"/><TLCPerson id="198" href="ontology/parlmember/s198" showAs="Μπόλαρη Μαρία"/><TLCPerson id="99" href="ontology/parlmember/s99" showAs="Καραγιαννίδης Χρήστος"/><TLCPerson id="180" href="ontology/parlmember/s180" showAs="Μεϊκόπουλος Αλέξανδρος"/><TLCPerson id="41" href="ontology/parlmember/s41" showAs="Βρούτσης Ιωάννης"/><TLCPerson id="141" href="ontology/parlmember/s141" showAs="Κουρουμπλής Παναγιώτης"/><TLCPerson id="97" href="ontology/parlmember/s97" showAs="Καπερνάρος Βασίλειος"/><TLCPerson id="39" href="ontology/parlmember/s39" showAs="Βούλτεψη Σοφία"/><TLCPerson id="162" href="ontology/parlmember/s162" showAs="Λοβέρδος Ανδρέας"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="179" href="ontology/parlmember/s179" showAs="Ματθαιόπουλος Αρτέμιος"/><TLCPerson id="215" href="ontology/parlmember/s215" showAs="Οικονόμου Βασίλειος"/><TLCPerson id="113" href="ontology/parlmember/s113" showAs="Κατσώτης Χρήστος"/><TLCPerson id="275" href="ontology/parlmember/s275" showAs="Τραγάκης Ιωάννης"/><TLCPerson id="258" href="ontology/parlmember/s258" showAs="Σταθάς Ιωάννης"/><TLCPerson id="220" href="ontology/parlmember/s220" showAs="Παναγιωτόπουλος Νικόλαος"/></references><br />    </meta><br />    <preface> <docTitle>Συνεδρίαση της βουλης των Ελληνων :  31-01-2014</docTitle></preface><br />    <debateBody>  <speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 30-1-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΟΖ΄ συνεδριάσεώς του, της Πέμπτης 30 Ιανουαρίου 2014, σε ό,τι αφορά στην ψήφιση στο σύνολό των σχεδίων νόμων: <br />1. «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων».<br />2. «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010 σχετικά με το δικαίωμα σε διερμηνεία και μετάφραση κατά την ποινική διαδικασία  και 2012/13/ΕΕ του Ευρωπαϊκού Κοινοβουλίου και του Συμβουλίου της 22ας Μαΐου 2012 σχετικά με το δικαίωμα ενημέρωσης στο πλαίσιο των ποινικών διαδικασιών  και άλλες διατάξεις».)<br />Έχω την τιμή να ανακοινώσω στο Σώμα το δελτίο των επίκαιρων ερωτήσεων της Δευτέρας 3 Φεβρουαρίου 2014. <br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 491/28-1-2014 επίκαιρη ερώτηση του Β΄ Αντιπροέδρου της Βουλής και Βουλευτή Καβάλας της Νέας Δημοκρατίας κ. Γεωργίου Καλαντζή προς τον Υπουργό Υγείας, σχετικά με την ελεύθερη πώληση των μη συνταγογραφούμενων φαρμάκων.<br />2. Η με αριθμό 487/28-1-2014 επίκαιρη ερώτηση της Βουλευτού Α΄ Αθηνών του Συνασπισμού Ριζοσπαστικής Αριστεράς κ. Ζωής Κωνσταντοπούλου προς τον Υφυπουργό στον Πρωθυπουργό , σχετικά με τον απολογισμό των κυβερνητικών πράξεων στον τομέα της δημόσιας ραδιοτηλεόρασης και την ασυλία του ειδικού διαχειριστή της «ΕΡΤ Α.Ε».<br />3. Η με αριθμό 495/28-1-2014 επίκαιρη ερώτηση του Βουλευτή Ευβοίας του Λαϊκού Συνδέσμου-Χρυσή Αυγή κ. Νικολάου Μίχου προς τους Υπουργούς Οικονομικών και Υποδομών, Μεταφορών και Δικτύων, σχετικά με την αντικατάσταση της φορτωτικής από το δελτίο παροχής υπηρεσιών στο πλαίσιο των χερσαίων εμπορευματικών μεταφορών.<br />4. Η με αριθμό 482/28-1-2014 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Υποδομών, Μεταφορών και Δικτύων, σχετικά με την ανάγκη συντήρησης και επισκευής της παλαιάς γέφυρας της Χαλκίδας. <br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 488/28-1-2014 επίκαιρη ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τους Υπουργούς Αγροτικής Ανάπτυξης και Τροφίμων και Ανάπτυξης και Ανταγωνιστικότητας, σχετικά με την εξαίρεση της στρεμματικής ενίσχυσης της σταφίδας από τη νέα ΚΑΠ και τη λήψη μέτρων για την προστασία και προώθηση της μαύρης κορινθιακής σταφίδας. <br />2. Η με αριθμό 483/28-1-2014 επίκαιρη ερώτηση του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την απόφαση του Συμβουλίου της Επικρατείας που «παγώνει» ξανά την εκτροπή του Αχελώου.<br />Κυρίες και κύριοι συνάδελφοι, εισερχόμαστε στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Πρώτη –και μόνη- θα συζητηθεί η τρίτη με αριθμό 493/28-1-2014 επίκαιρη ερώτηση του Βουλευτή Β΄ Θεσσαλονίκης του Λαϊκού Συνδέσμου-Χρυσή Αυγή κ. Πολύβιου Ζησιμόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την απαγόρευση παραχώρησης συνεντεύξεων στον Βουλευτή Β΄ Πειραιώς του Λαϊκού Συνδέσμου-Χρυσή Αυγή κ. Ιωάννη Λαγό.<br />Κύριε Ζησιμόπουλε, έχετε το λόγο, για να αναπτύξετε την επίκαιρη ερώτησή σας.</speech><speech by="#s82"><from> ΠΟΛΥΒΙΟΣ ΖΗΣΙΜΟΠΟΥΛΟΣ</from> Ευχαριστώ, κυρία Πρόεδρε.<br />Κύριε Υπουργέ, απαγορεύετε σε εκλεγμένο Βουλευτή του ελληνικού Κοινοβουλίου και συγκεκριμένα στο Βουλευτή Β΄ Πειραιώς του Λαϊκού Συνδέσμου-Χρυσή Αυγή Ιωάννη Λαγό να παραχωρήσει οποιαδήποτε συνέντευξη.<br />Ο δημοσιογραφικός κόσμος ξεκίνησε τις τελευταίες ημέρες μία νέα λασπολογία για ένα αυστηρά προσωπικό του ζήτημα, που αφορά στην οικογενειακή του κληρονομιά, στερώντας του ταυτόχρονα το δικαίωμα να κάνει δηλώσεις και να απαντήσει. <br />Για μία ακόμη φορά θίχτηκε το κύρος και η υπόληψή του με συκοφαντίες και ψέματα και όταν ζήτησε να παραχωρήσει συνέντευξη σε τηλεοπτικό σταθμό σχετικά με τα θέματα αυτά, το αίτημά του δεν έγινε δεκτό. <br />Κύριε Υπουργέ, ρωτάμε: Για ποιον λόγο Βουλευτής εκλεγμένος από τον ελληνικό λαό, με το κόμμα του να βρίσκεται στην τρίτη θέση –τουλάχιστον βάσει των δημοσκοπήσεων- αυτήν τη στιγμή, προφυλακισμένος εντελώς άδικα, να μην έχει το δικαίωμα να παραχωρεί συνεντεύξεις και να υπερασπιστεί τον εαυτό του; Σε ένα δημοκρατικό πολίτευμα δεν έχουν όλοι οι πολίτες ίσα δικαιώματα; <br />Βέβαια, εδώ θα μπορούσε να πει κανείς ότι ναι, είναι η χώρα σε καθεστώς αστικού κοινοβουλευτισμού, ο οποίος προφανώς εάν πρόκειται για Βουλευτές, ψηφοφόρους ή μέλη της Χρυσής Αυγής, τότε μάλλον επικρατεί καθεστώς «Αμαρέσκου» κατά το Τσαουσέσκου.<br />Δεύτερον, θα του επιτραπεί η άσκηση των δικαιωμάτων του μεταξύ των οποίων η παρουσία του στο Κοινοβούλιο και η παραχώρηση συνεντεύξεων, προκειμένου να μπορεί να υπερασπιστεί την τιμή και την υπόληψή του;<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ και εγώ.<br />Στην επίκαιρη ερώτηση θα απαντήσει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Ζησιμόπουλε, κατ’ αρχάς δεν θα σχολιάσω τις αναφορές που γίνονται από μέλη του κόμματός σας και από εσάς περί άδικης προφυλακίσεως των μελών σας. Το άδικο της δίωξης θα το κρίνει η δικαιοσύνη, η οποία είναι ανεξάρτητη και δεν παρεμβαίνει κανείς στο έργο της. Ούτε εγώ θα το κρίνω ούτε εσείς.<br />Κατά τα λοιπά, τις απαντήσεις που ψάχνετε τις δίνει ο Σωφρονιστικός Κώδικας. Θα μπορούσα να σας τις δώσω και ως απάντηση σε γραπτή ερώτηση που ουδέποτε μου έχετε κάνει.<br />Ωστόσο, μια που ήρθαμε εδώ, ας δούμε τι λέει ο Σωφρονιστικός Κώδικας, όχι τι λέει ο Αθανασίου. Αναφορικά με το ζήτημα των αδειών των κρατουμένων στο πλαίσιο των κοινοβουλευτικών τους καθηκόντων, τα σχετικά ρυθμίζονται από το άρθρο 57 παράγραφος 2 του Σωφρονιστικού Κώδικα. <br />Σας διαβάζω: «Η έκτακτη άδεια χορηγείται με απόφαση του αρμόδιου δικαστικού λειτουργού προς εκπλήρωση οικογενειακών, επαγγελματικών ή άλλων έκτακτων και απρόβλεπτων εξαιρετικού χαρακτήρα αναγκών του κρατουμένου. Την έκτακτη άδεια μπορεί να χορηγήσει προσωπικά και ο διευθυντής του καταστήματος, ο οποίος ενημερώνει αμέσως τον αρμόδιο δικαστικό λειτουργό μόνο, πρώτον, για κηδεία συζύγου ή συγγενούς μέχρι δευτέρου βαθμού και δεύτερον, για μια επίσκεψη σε σύζυγο ή συγγενή μέχρι και δεύτερου βαθμού σε κατεπείγουσες κρίσιμες καταστάσεις της υγείας τους». Επομένως, τις άδειες τις χορηγεί ή δεν τις χορηγεί ο αρμόδιος εισαγγελέας. <br />Εξ όσων γνωρίζω, έχουν υποβληθεί κατά καιρούς τέτοιες αιτήσεις και δεν έγιναν δεκτές για τους λόγους που αναφέρονται στο νομικό σκέλος της σχετικής απόφασης. Επομένως, ο αρμόδιος εισαγγελέας και όχι η Κυβέρνηση ούτε κανείς άλλος, κρίνοντας τα δεδομένα και ερμηνεύοντας τον Σωφρονιστικό Κώδικα, δεν χορήγησε τη σχετική άδεια. Αυτή είναι η αλήθεια και τίποτε άλλο.<br />Όσον αφορά την τηλεοπτική συνέντευξη, ενημερωθήκαμε ότι ο κ. Λαγός ενημέρωσε την κοινωνική λειτουργό των φυλακών για την πρόθεση να δώσει συνέντευξη σε απογευματινό δελτίο ειδήσεων. Η κοινωνική λειτουργός, ορθά του απήντησε ότι πρέπει να υποβάλει αίτημα, προκειμένου να αποφασίσει σχετικά το συμβούλιο της φυλακής. Αυτό προκύπτει, πράγματι, από τον συνδυασμό των διατάξεων που σας ανέφερα, δηλαδή του άρθρου 53 του Σωφρονιστικού Κώδικα και του εσωτερικού κανονισμού λειτουργίας της φυλακής Κορυδαλλού. <br />Εφόσον δεν επρόκειτο για επικοινωνία με άτομο, στο οποίο επιτρέπεται η επίσκεψη αλλά για τηλεφωνική συνέντευξη με τρίτο πρόσωπο, θα έπρεπε να αποφασίσει σχετικά το συμβούλιο των φυλακών, έπειτα από γραπτό αίτημα του κ. Λαγού. Τέτοιο αίτημα δεν έχει κατατεθεί μέχρι σήμερα, εξ όσων γνωρίζω. Όταν και αν κατατεθεί, τότε και πάλι θα αποφασίσει ούτε ο Υπουργός ούτε κανείς άλλος, πλην του αρμοδίου συμβουλίου.<br />Σας απαντώ ξεκάθαρα. Αυτά λέει ο κανονισμός και αυτά εφαρμόζονται. Τα υπόλοιπα είναι για λαϊκή κατανάλωση.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Κύριε Ζησιμόπουλε, έχετε το λόγο για να δευτερολογήσετε.</speech><speech by="#s82"><from> ΠΟΛΥΒΙΟΣ ΖΗΣΙΜΟΠΟΥΛΟΣ</from> Προφανώς, κύριε Υπουργέ, αν κατάλαβα καλά, εδώ λέμε ότι κάποιοι που είναι προφυλακισμένοι, χωρίς να έχει καν αποφασίσει η δικαιοσύνη αν θα προχωρήσει σε δίκη ή όχι, δεν μπορούν να ασκήσουν τα κοινοβουλευτικά τους καθήκοντα, παρ’ ότι είναι εκλεγμένοι με την ψήφο του ελληνικού λαού, ενώ άλλα «εξαίρετα» μέλη της ελληνικής κοινωνίας, όπως ο «αγαπητός» Ξηρός και ο Μαζιώτης, που είναι καταδικασμένοι για κατά συρροήν ένοπλες ληστείες, δολοφονίες κ.ο.κ., μπορούν να κόβουν βόλτες. <br />Αυτό λέμε, κύριε Υπουργέ; Φυσικά μπορούν να δίνουν και συνεντεύξεις και όχι μόνο σε κάποια –ας μου επιτραπεί η έκφραση- μέσα ενημέρωσης της εξωκοινοβουλευτικής Αριστεράς, αλλά σε μέσα ενημέρωσης που έχουν ευρεία απήχηση στην ελληνική κοινωνία. Πραγματικά, θα ήθελα μία απάντηση.<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Υπουργέ, μπορείτε να δευτερολογήσετε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Το αν βρίσκονται έξω ο Ξηρός και ο Μαζιώτης είναι ένα ζήτημα διαφορετικό και γι’ αυτό γίνεται ο αρμόδιος έλεγχος, σύμφωνα με την Ποινική Δικονομία και τον κανονισμό της φυλακής. Είναι διαφορετικό το ζήτημα. Και αν δίνουν συνεντεύξεις έξω, είναι ένα έλασσον θέμα. Το μείζον θέμα είναι ότι δεν επέστρεψαν στη φυλακή.<br />Εγώ απήντησα ξηρά μόνο στα νομικά ζητήματα και στο ποιοι έχουν την αρμοδιότητα να δίνουν αυτές τις άδειες και τίποτα περισσότερο. Οτιδήποτε άλλο συζητιέται, είναι μόνο για κατανάλωση και δεν εξυπηρετεί ούτε τον ίδιο τον κ. Λαγό ούτε κανέναν άλλον. Ας κάνει την αίτησή του και ας αποφασίσει το συμβούλιο των φυλακών. Δεν είμαι εγώ αρμόδιος να δίνω άδειες.<br />Ευχαριστώ.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Όχι «κατανάλωση», κύριε Υπουργέ, εσείς εκφράζεστε πάντα προσεκτικά.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Όπως καταλαβαίνετε, είμαι υποχρεωμένος να υπερασπίζομαι τη νομιμότητα.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Είμαστε και φυλακισμένοι και φιμωμένοι, κύριε Υπουργέ.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώθηκε η ερώτηση.<br />Ευχαριστώ, κύριε Υπουργέ.  <br />Η πρώτη με αριθμό 489/28-1-2014 επίκαιρη ερώτηση πρώτου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Αγροτικής Ανάπτυξης και Τροφίμων, σχετικά με τη θέση της Κυβέρνησης στις προτάσεις του Οργανισμού Οικονομικής Συνεργασίας και Ανάπτυξης  δεν θα συζητηθεί λόγω κωλύματος του κυρίου Υπουργού και διαγράφεται. <br />Η δεύτερη με αριθμό 485/28-1-2014 επίκαιρη ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Βασιλικής Κατριβάνου προς τον Υπουργό Ναυτιλίας και Αιγαίου, σχετικά με τη διερεύνηση της υπόθεσης του πνιγμού προσφύγων γυναικοπαίδων στη θαλάσσια περιοχή Φαρμακονησίου δεν θα συζητηθεί λόγω κωλύματος του κυρίου Υπουργού και διαγράφεται.<br />Η τέταρτη με αριθμό 480/28-1-2014 επίκαιρη ερώτηση πρώτου κύκλου του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Οικονομικών, σχετικά με την περίοδο των διαπραγματεύσεων μεταξύ Ελλάδας-Ελβετίας για τη σύναψη διμερούς συμφωνίας για τη φορολόγηση καταθέσεων δεν θα συζητηθεί μετά από συνεννόηση του αρμοδίου Υπουργού με τον ερωτώντα Βουλευτή και διαγράφεται.<br />Η πέμπτη με αριθμό 484/28-1-2014 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τους Υπουργούς Οικονομικών και Εθνικής Άμυνας, σχετικά με την «Ελληνική Βιομηχανία Οχημάτων» δεν θα συζητηθεί λόγω κωλύματος του κυρίου Υπουργού και διαγράφεται.<br />Η πρώτη με αριθμό 490/28-1-2014 επίκαιρη ερώτηση δεύτερου κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τους Υπουργούς Υγείας και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αξιοποίηση του κτηρίου του παλιού Νοσοκομείου της Ρόδου δεν θα συζητηθεί λόγω κωλύματος του κυρίου Υπουργού και διαγράφεται.<br />Η δεύτερη με αριθμό 486/28-1-2014 επίκαιρη ερώτηση δεύτερου κύκλου του Βουλευτή Α΄ Πειραιώς του Συνασπισμού Ριζοσπαστικής Αριστεράς κ. Θεοδώρου Δρίτσα προς τον Υπουργό Ναυτιλίας και Αιγαίου, σχετικά με την κατάργηση της επιδοτούμενης ακτοπλοϊκής συγκοινωνίας των Κυθήρων και των Αντικυθήρων με τον Πειραιά και την Κρήτη, δεν θα συζητηθεί λόγω κωλύματος του κυρίου Υπουργού και διαγράφεται.<br />Η τρίτη με αριθμό 494/28-1-2014 επίκαιρη ερώτηση δεύτερου κύκλου του Βουλευτή Ευβοίας του Λαϊκού Συνδέσμου-Χρυσή Αυγή κ. Νικολάου Μίχου προς τον Υπουργό Αγροτικής Ανάπτυξης και Τροφίμων, σχετικά με την εξίσωση από την Ευρωπαϊκή Ένωση του γνήσιου μελιού με το βιομηχανικό που φτιάχνεται από γενετικά τροποποιημένη γύρη δεν θα συζητηθεί λόγω κωλύματος του κυρίου Υπουργού και διαγράφεται.<br />Η τέταρτη με αριθμό 481/28-1-2014 επίκαιρη ερώτηση δεύτερου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Υγείας και Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για την προστασία της εγκυμοσύνης και της μητρότητας δεν θα συζητηθεί λόγω κωλύματος του κυρίου Υπουργού και διαγράφεται.<br />Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, εισερχόμεθα στην ημερήσια διάταξη των <br />ΕΠΕΡΩΤΗΣΕΩΝ<br />Θα συζητηθεί η υπ’ αριθμόν 16/16/15-1-2014 επίκαιρη επερώτηση του Προέδρου της Κοινοβουλευτικής Ομάδας του ΣΥΡΙΖΑ κ. Αλέξη Τσίπρα και των Βουλευτών του κόμματός του, κ.κ. Ειρήνης-Ελένης Αγαθοπούλου, Αθανάσιου Αθανασίου, Αποστόλου Αλεξόπουλου, Ιωάννη Αμανατίδη, Ευαγγελίας Αμμανατίδου, Ευάγγελου Αποστόλου, Νάντιας Βαλαβάνη, Ευγενίας Βαμβακά, Γεωργίου Βαρεμένου, Νικολάου Βούτση, Ιωάννας Γαϊτάνη, Δημητρίου Γάκη, Δημητρίου Γερμανίδη, Όλγα Γεροβασίλη, Ευσταθίας Γεωργοπούλου-Σαλτάρη, Εμμανουήλ Γλέζου, Κωνσταντίνου Δερμιτζάκη, Μαρίας Διακάκη, Ευάγγελου Διαμαντόπουλου, Ηρούς Διώτη, Ειρήνης Δούρου, Ιωάννης Δραγασάκης, Θεοδώρου Δρίτσας, Παναγιώτας Δριτσέλη, Κωνσταντίνου Ζαχαρία, Χουσείν Ζεϊμπεκ, Ιωάννη Ζερδέλη, Αφροδίτης Θεοπεφτάτου, Αικατερίνης Ιγγλέση, Αγνής Καλογέρη, Μαρίας Κανελλοπούλου, Χρήστου Καραγιαννίδη, Αϊχάν Καρά Γιουσούφ, Βασιλικής Κατριβάνου, Χαρούλας Κατριβάνου, Δημητρίου Κοδελά, Χαράλαμπου – Σταύρου Κοντονή, Αναστασίου Κουράκη, Παναγιώτη Κουρουμπλή, Μιχαήλ Κριτσωτάκη, Ζωής Κωνσταντοπούλου, Βασιλείου Κυριακάκη, Παναγιώτη Λαφαζάνη, Χρήστου Μαντά, Αλέξανδρου Μεϊκόπουλου, Αλέξιου Μητρόπουλου, Νικολάου Μιχαλάκη, Ιωάννη Μιχελογιαννάκη, Κωνσταντίνου Μπαρκά, Μαρίας Μπόλαρη, Ανδρέα Ξάνθου, Ευγενίας Ουζουνίδου, Ευσταθίου Παναγούλη, Αθανασίου Πετράκου, Σοφίας Σακοράφα, Στέφανου Σαμουΐλη, Ιωάννη Σταθά, Γεωργίου Σταμπούλη, Δημητρίου Στρατούλη, Νικολάου Συρμαλένιου, Μαρίας Τριανταφύλλου, Ευκλείδη Τσακαλώτο, Δημητρίου Τσουκαλά, Θεανούς Φωτίου, Δέσποινας Χαραλαμπίδου και Βασιλείου Χατζηλάμπρου και άλλων προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το σχέδιο καταπολέμησης της ανεργίας των νέων και το πρόγραμμα εγγυήσεων απασχόλησης.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Κυρία Πρόεδρε, μισό λεπτό θα ήθελα το λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Επί ποίου θέματος;</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Μισό λεπτό θέλω το λόγο για την προηγούμενη διαδικασία, σε σχέση με τις επίκαιρες ερωτήσεις.</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Βούτση, έχετε το λόγο.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Θα ήθελα να εκφράσω για μία ακόμη φορά την οδυνηρή έκπληξη για τη συνεχιζόμενη απουσία Υπουργών. Είναι αδύνατον το «σκορ» να έχει πάει στο «ένα προς έντεκα», αν δεν κάνω λάθος, δηλαδή να απαντώνται η μία από τις έντεκα ερωτήσεις.<br />Όπως επίσης -δεν είναι υπόδειξη προς εσάς- φοβάμαι πως είναι σε ένα γενικότερο κλίμα πολιτικού μιθριδατισμού σε όλους μας το γεγονός ότι δεν έγινε ειδικός σχολιασμός από το Προεδρείο, που έχει γίνει επανειλημμένως, διότι έχει ληφθεί σχετική απόφαση και στη Διάσκεψη των Προέδρων και δεσμεύσεις μέσα εδώ στο ανώτατο δυνατό επίπεδο. Δεν είναι δυνατόν να λειτουργήσει έτσι ο κοινοβουλευτικός έλεγχος. Ουδείς πείθεται ότι δέκα Υπουργοί την Παρασκευή το πρωί έχουν κώλυμα και άλλες προτεραιότητες. <br />Με συγχωρείτε, αλλά θα ήθελα να διαβιβαστεί από την πλευρά μας τουλάχιστον η δυσαρέσκεια αλλά και η καταδίκη μίας τέτοιας διαδικασίας. Δεν μπορούμε να λειτουργήσουμε έτσι. Ύστερα λέμε για το τι εικόνα έχει η Βουλή κ.λπ.. Δεν είναι μόνο οι ύβρεις αλλά είναι και η απαξίωσή της από τα μέλη της Κυβέρνησης.<br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Όσο κι αν με λυπεί, θα συμφωνήσω μαζί σας. Επανειλημμένα το έχουμε θίξει και στη Διάσκεψη των Προέδρων, όπως το γνωρίζετε. Είναι θέμα της Κυβέρνησης, η οποία Κυβέρνηση και οι Υπουργοί της -όχι όλοι άλλα αρκετοί- εκτίθενται στο σημείο αυτό. <br />Το λόγο έχει τώρα ο πρώτος επερωτών Βουλευτής κ. Κωνσταντίνος Μπάρκας.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Ευχαριστώ πολύ, κυρία Πρόεδρε. <br />Κυρίες και κύριοι Βουλευτές, προχθές παρακολουθήσαμε την εικόνα του κ. Σαμαρά σε ένα γιγαντιαίο τραπέζι, με κακοστημένο σκηνικό, να κάνει εξαγγελίες για τη νέα γενιά, χωρίς να υπάρχει κανείς νέος δίπλα του, κάνοντας μία πρόχειρη συρραφή ευρωπαϊκών προγραμμάτων και αξιοποιώντας το δαιμόνιο μιας Κυβέρνησης που την ενδιαφέρουν μόνο τα νούμερα. Προσπάθησε να περάσει ένα μήνυμα στην ελληνική κοινωνία, με τη βοήθεια των πάντα πρόθυμων Μέσων Μαζικής Ενημέρωσης που είναι ένας από τους τρεις βασικούς πυλώνες του τριγώνου της διαπλοκής.<br />Διαβάσαμε στα πρωτοσέλιδα χθες για τετρακόσιες σαράντα χιλιάδες θέσεις εργασίας και 1,5 εκατομμύριο ευρώ. Θέλει πραγματικό θράσος να μιλά η Κυβέρνηση για νέες θέσεις εργασίας, ενώ στην πραγματικότητα αποτελούν προγράμματα κατάρτισης στο πλαίσιο των ενεργητικών πολιτικών απασχόλησης, δηλαδή συμπληρωματικών πολιτικών που δηλωμένα έρχονται να ανακουφίσουν και λειτουργούν ως ασπιρίνη απέναντι στο γιγαντιαίο πρόβλημα της νεολαίας που είναι η ανεργία. Αυτά τα προγράμματα –το ξέρετε κι εσείς, το ίδιο το Υπουργείο- δεν μπορούν να αντιμετωπίσουν ένα φαινόμενο που οι ρίζες του βρίσκονται στην ασκούμενη πολιτική. <br />Έχει ενδιαφέρον να εστιάσουμε σε δύο πράγματα. Το πρώτο είναι η μαγική λέξη «ανάσχεση». Για ανάσχεση της ανεργίας των νέων μίλησε χθες ο κ. Σαμαράς. Η λέξη «ανάσχεση» σημαίνει συγκράτηση. Ερχόμαστε, λοιπόν, στο δεύτερο σημείο. Εφόσον η Κυβέρνηση προσπαθεί να μετονομάσει δευτερεύουσες και συμπληρωματικές πολιτικές για την ανάσχεση της ανεργίας σε κύρια στρατηγική της, ποια είναι τότε, αλήθεια, η βασική στρατηγική της που επιμελώς αποκρύπτεται; Ποιος ήταν και είναι ο κρίσιμος και άρρητος ενδιάμεσος στόχος των μνημονιακών πολιτικών σας; Είναι η συγκράτηση –ή αλλιώς, η συντήρηση- της ανεργίας σ’ αυτά τα επίπεδα που εσείς τη φθάσατε. Σας βολεύει αυτό το ποσοστό ανεργίας, δηλαδή η δημιουργία μίας πραγματικότητας με 170% δημόσιο χρέος, 35% ανεργία, με το ποσοστό να φθάνει στο 60% για τους νέους και στις νέες γυναίκες να ξεπερνά το 70%.<br />Για να ολοκληρώσουμε μ’ αυτό, θα ήθελα να πω ότι το σχέδιο της Κυβέρνησής σας για τη νέα γενιά δεν εξαγγέλθηκε την Τετάρτη στο «σόου Σαμαρά» από το Υπουργείο που κάποτε είχε το όνομα «Υπουργείο Εργασίας» αλλά χθες έξω από το γραφείο του κ. Βαρβιτσιώτη. Για μία ακόμα φορά, ειρηνικές κινητοποιήσεις νέων ανθρώπων –στη συγκεκριμένη περίπτωση της νεολαίας του ΣΥΡΙΖΑ- αντιμετωπίστηκαν με ξύλο, προσαγωγές, γκεμπελισμό και συλλήψεις. Σαράντα επτά προσαγωγές και μία σύλληψη για πέντε αυτοκόλλητα από τους «σερίφηδες με τα μηχανάκια και τα φιμέ κράνη».<br />Πριν από λίγες μέρες, χρυσαυγίτες έκαναν άνω-κάτω το Κερατσίνι. Επέστρεψαν στον τόπο του εγκλήματος. Βεβήλωσαν τη μνήμη του Παύλου Φύσσα. Έσπασαν παιδικά δωμάτια και έφυγαν σαν κύριοι. Σε μία ώρα στην Ευελπίδων δικάζεται ο σύντροφος Νώντας Φλώρος, γιατί διεκδίκησε ένα καλύτερο μέλλον όχι γι’ αυτόν αλλά για τους κοινωνικά αποκλεισμένους. <br />Αυτή είναι η πολιτική σας για τη νεολαία, δηλαδή ανεργία, επισφάλεια, καταστολή. Να πούμε ξεκάθαρα ότι αυτοί που έχουν μάθει να δέρνουν, θα μάθουν να υπηρετούν την κοινωνία και το λαό στην κυβέρνηση της Αριστεράς.<br />Έχουμε πει πολλές φορές ότι ο ΣΥΡΙΖΑ έχει πρόγραμμα δέκα πρώτων ημερών, δέκα πρώτων μηνών και δέκα πρώτων ετών. Είναι ένα σχέδιο, που βρίσκεται σε τελείως διαφορετική αντίληψη και φιλοσοφία από τη δική σας. Εν τέλει υπολογίζει και υπηρετεί την κοινωνική πλειοψηφία και όχι τον κόσμο του πλούτου. Ποια είναι αυτή η διαφορά; Για σας, η εργασία, δηλαδή ο άνθρωπος, είναι ένας από τους πολλούς παραγωγικούς συντελεστές, με πρώτο στην αντίληψή σας το κεφάλαιο. Για μας, η εργασία είναι η μοναδική πηγή παραγωγικής αξίας, πλούτου και ευημερίας για την κοινωνία. <br />Το δικό μας σχέδιο, λοιπόν, είναι οι άνθρωποι της χώρας. Η παραγωγική ανασυγκρότηση και ο κοινωνικός μετασχηματισμός είναι ένα σχέδιο, το οποίο μπορεί να προχωρήσει μόνο με τις κοινωνικές ανάγκες μπροστά. Για να είμαστε ξεκάθαροι, πολιτική για τους νέους που σήμερα βρίσκονται στην γκρίζα ζώνη της επισφάλειας και της ανεργίας, δεν γίνεται με μνημόνια. Προοπτική και ελπίδα για το νέο που μεταναστεύει, δεν γίνεται με αποπληρωμή των τοκοχρεολυσίων. Ελπίδα και προοπτική χωρίς αναδιανομή του πλούτου από εκεί που περισσεύει προς αυτούς που τον δημιούργησαν, δεν γίνεται. Έτσι γίνεται η πολιτική.<br />Η κυβέρνηση της Αριστεράς δεν θα διαπραγματευθεί καλύτερα για την κοινωνία. Η κυβέρνηση της Αριστεράς θα αλλάξει το πλαίσιο. Θα βάλει πάτο στο βαρέλι. <br />Στο όνομα της μείωσης της ανεργίας ας δούμε πού έχει φτάσει η νεολαία, ας δούμε πώς καταστρέφεται το μέλλον των νέων για το καλό τους! Οι ενεργητικές πολιτικές απασχόλησης δεν δημιουργούν εργαζόμενους αλλά ωφελούμενους. Οι συμμετέχοντες σε αυτά τα προγράμματα δεν έχουν συμβάσεις και άρα δεν αναγνωρίζονται ως τέτοιοι από το επίσημο κράτος, όσον αφορά στο κομμάτι των δικαιωμάτων τους. <br />Συγκεκριμένα, έχουμε το πρόγραμμα «Επιταγή εισόδου στην αγορά εργασίας», αντί για σύμβαση ορισμένου χρόνου ή σύμβαση έργου, στα λεγόμενα voucher. Κουπόνι πληρωμής τυπικά σε τρείς δόσεις αντί για τη μηνιαία καταβολή μισθού, με μηδενικό μισθολογικό κόστος για τους εργοδότες, δημιουργώντας έναν ημιαπασχολούμενο και υποαμειβόμενο ανειδίκευτο εργαζόμενο, χωρίς καμμία εγγύηση κατώτατων ορίων στις αποδοχές του σε επιχειρησιακό, κλαδικό κι εθνικό επίπεδο. <br />Δεν υπάρχουν στοιχειώδη εργασιακά δικαιώματα. Ταυτόχρονα, δεν υπάρχει ελεγκτικός φορέας, διότι ακριβώς επειδή τυπικά δεν αναγνωρίζονται ως εργαζόμενοι δεν μπορούν να προσφύγουν στο ΣΕΠΕ. Ως μη αναγνωριζόμενοι ως εργαζόμενοι δεν έχουν το δικαίωμα του συνδικαλίζεσθαι και άρα -ό,τι απορρέει από αυτό- ούτε συλλογικής διεκδίκησης, συνειδητοποίησης συλλογικού συμφέροντος κ.ο.κ.. Καταλήγουν, λοιπόν, να διαθέτουν ελλιπή ή καθόλου συλλογική προστασία, μέσα από τον αφανισμό των συνδικάτων και την προσωπική διεκδίκηση της συλλογικής διεκδίκησης, καθιστώντας τον ωφελούμενο όμηρο της εργοδοτικής πλευράς και δέσμιο πελατειακών, κομματικών επιδιώξεων.<br />Λόγω της ελλιπούς ασφάλισης των συμμετεχόντων σε αυτά τα προγράμματα, απομακρύνεται η προοπτική μιας αξιοπρεπούς συνταξιοδότησης στο τέλος του εργασιακού βίου τους. Ή, πιο σωστά, δημιουργείται η προοπτική μιας σύνταξης μνημονιακών προδιαγραφών, ενιαία στα 360 ευρώ. <br />Παρ’ όλα αυτά, ενώ δηλαδή δεν αναγνωρίζονται ως εργαζόμενοι, στην πραγματικότητα καλύπτουν θέσεις εργασίας, καλύπτουν πάγιες και διαρκείς ανάγκες λειτουργίας των επιχειρήσεων που τους προσλαμβάνουν. Αυτό αποδεικνύεται από την ίδια την πραγματικότητα, με τις αθρόες ομαδικές απολύσεις προσωπικού και αντικατάστασή του με επιδοτούμενους ωφελούμενους.  <br />Τελικά, η ωφέλεια είναι το μοντέλο εργαζόμενου που αντιστοιχεί σε αυτό που κατά καιρούς έχουμε ονομάσει «γκρίζα ζώνη επισφάλειας της ανεργίας» που το ελληνικό κεφάλαιο επιφυλάσσει για τη νέα γενιά.<br />Μπορούμε να μιλήσουμε πλέον για τη δημιουργία μιας κατάθεσης «εξαίρεσης» για τη νεολαία, μιας κήρυξης πολέμου στη νεολαία από τις δυνάμεις του πλούτου, μέσω των θεσμικών παρεμβάσεων των κυβερνήσεων του μνημονίου με τρεις κομβικές παρεμβάσεις, κατά παρέκκλιση του νόμου. «Επιτυχία», λοιπόν, ως προς την πολιτική εσωτερικής υποτίμησης στη νέα γενιά, όπως είπα, με τρεις κομβικές παρεμβάσεις στα δικαιώματα και στις ζωές των νέων.<br />Πρώτον, είναι η μείωση κατά 22% των κατώτατων ορίων μισθών και ημερομισθίων που είχαν διαμορφωθεί από τη ισχύουσα Εθνική Γενική Συλλογική Σύμβαση Εργασίας, με τα νέα όρια να περιορίζονται στα 586 ευρώ και 511 ευρώ για τους νέους έως είκοσι τεσσάρων ετών. <br />Δεύτερον, συνεχίστηκε με το πολυνομοσχέδιο του Υπουργείου Οικονομικών, που προέβλεψε την κατά παρέκκλιση της ισχύουσας νομοθεσίας διαμόρφωση του μισθού σε προγράμματα ανέργων άνω των είκοσι πέντε ετών να περιορίζεται στα 450 ευρώ, ενώ για τους κάτω των είκοσι πέντε ετών να φθάνει στα 427 ευρώ.<br />Το τρίτο και μεγαλύτερο χτύπημα ήρθε μόλις πριν λίγες ημέρες και είναι αποκαλυπτικό ως προς τους άρρητους στόχους για μείωση και μετέπειτα κατάργηση του κατώτατου μισθού. Είναι η έκθεση του ΚΕΠΕ για το πρώτο τρίμηνο του 2014. Για νέους ανέργους δεκαπέντε έως εικοσιτεσσάρων ετών -δεκαπέντε έως είκοσι εννιά ετών ο διευρυμένος ορισμός- προτείνεται η κατάργηση του κατώτατου μισθού έως ένα έτος από την πρόσληψή τους, ώστε να δίνεται ένα ισχυρό κίνητρο στις επιχειρήσεις. Προτείνεται, επίσης, η αντικατάσταση του επιδόματος ανεργίας με επίδομα απασχόλησης, στα πρότυπα της «Επιταγής Εργασίας».<br />Αλήθεια, κύριε Υπουργέ, υιοθετείτε αυτές τις προτάσεις; Είναι η επαναφορά της πρότασης του κ. Μέργου; <br />Όλα τα παραπάνω έγιναν στο όνομα της μείωσης της ανεργίας. <br />Η κυβερνητική υποχρέωση για πλήρη και αξιοπρεπή εργασία αποτελεί κομβικό ζήτημα αρχών, δημοκρατική δικλίδα, σημείο συμπύκνωσης της αντίληψής σου για την κοινωνία, τις ταξικές προτεραιότητές σου. <br />Το κράτος, δεσμεύεται και υποχρεώνεται απέναντι σε όλους τους πολίτες, χωρίς εξαίρεση, για την πλήρη και αξιοπρεπή απασχόλησή τους ως συνταγματικά κατοχυρωμένο στόχο. <br />Στο ρητό και διατυπωμένο εφιάλτη του κόσμου του κεφαλαίου, δηλαδή τη φωνή του λαού, εμείς δηλώνουμε περήφανα ότι είμαστε ο εφιάλτης σας!<br />Ο ΣΥΡΙΖΑ, είναι η φωνή του λαού. Είναι η φωνή ενός λαού που ζητάει να ζήσει, να δουλεύει, να ξαναονειρευτεί, να προκόψει μαζί του και ο διπλανός του, να προκόψουν όλοι. <br /><br />Κυρία Πρόεδρε, τελειώνω σε μισό λεπτό.<br />Όμως, αυτό περνάει μέσα από τη ριζική μείωση της ανεργίας και από την εθνική πολιτική για την εργασία, την αξιοπρέπεια, την ευημερία των πολλών, την ευημερία όλων. Στην αντιμετώπιση της ανεργίας, αποκαλύπτεται η πραγματική ουσία της εκάστοτε κυβέρνησης. Στην αντιμετώπιση της ανεργίας των νέων, αποκαλύπτεται η στρατηγική της, όπως και στο όραμα της Κυβέρνησης για τους νέους και τις νέες της χώρας μας σήμερα. <br />Μας λέτε να κάνουμε υπομονή δεκαπέντε χρόνια για να γίνουν τα πράγματα όπως πριν. Μας λέτε να σκύψουμε το κεφάλι μέχρι να γεράσουμε. Μας λέτε να ξεχάσουμε τι σημαίνει διεκδίκηση. Μας λέτε να ζούμε με τα ωφελήματα της Κυβέρνησης και των εργοδοτών, δουλεύοντας για δύο, τρεις μήνες και μετά ανεργία χωρίς επιδόματα και μετά ίσως ένα πρόγραμμα κατάρτισης για να διασκεδάσουμε τη φτώχεια μας. Όμως, η νεολαία σας χαλάει το σχέδιο. Κινητοποιείται, αγωνίζεται, διεκδικεί. <br />Σας λέμε ξεκάθαρα ότι εμείς θα ζήσουμε αλλιώς. Δεν χωράτε στα δικά μας σχέδια. Εμείς θα ξελασπώσουμε το μέλλον. Εσείς ζήστε με το παρελθόν. <br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Μπάρκα. <br />Το λόγο έχει ο κ. Δημήτριος Στρατούλης.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ πολύ, κυρία Πρόεδρε. <br />Κυρία Πρόεδρε, κύριε Υπουργέ, κατά τη γνώμη μας, η χώρα μας αυτήν τη στιγμή έχει σπάσει επτά πανευρωπαϊκά και παγκόσμια ρεκόρ στο ζήτημα της ανεργίας και της ανεργίας των νέων, ενώ πάει και για ακόμα περισσότερα. Ωστόσο, πρόκειται για ντροπιαστικά και εξευτελιστικά ρεκόρ για τη χώρα μας, τα οποία αποτελούν ντροπή και για τις μνημονιακές κυβερνήσεις αλλά και για την τρόικα. <br />Πρώτο ρεκόρ. Είμαστε πρώτοι στην Ευρώπη στο γενικό ποσοστό της ανεργίας, το οποίο κάθε μήνα είναι όλο και μεγαλύτερο. Τον προηγούμενο μήνα ήταν 27,8% επί δώδεκα μήνες. Επί δώδεκα μήνες συνεχώς, η χώρα μας κατέχει τη ντροπιαστική πρώτη θέση σε υψηλά ποσοστά ανεργίας στην Ευρώπη. Πρόκειται για πρωτοφανή ιστορικά ποσοστά, τα οποία δεν είχαμε ούτε μετά από μεγάλες εθνικές καταστροφές, τόσο στην Ελλάδα όσο και στις άλλες χώρες. <br />Και τώρα έρχομαι στο δεύτερο ρεκόρ, κύριε Υπουργέ, το οποίο κατέχει η Κυβέρνησή σας. Αυτό το ρεκόρ, αφορά την ανεργία των νέων μέχρι είκοσι πέντε ετών. Η ανεργία στους νέους κυμαίνεται στο 58%, στο 60%, στο 66%, στο 70%. Συνήθως και κάθε μήνα οι έξι ή οι επτά στους δέκα νέους είναι άνεργοι. Μιλάμε για ένα ρεκόρ που είναι σταθερό και όχι για ένα ρεκόρ που ισχύει για δώδεκα μήνες αλλά τουλάχιστον για τριάντα έξι μήνες, όσο δηλαδή εφαρμόζονται οι πολιτικές του μνημονίου. Είμαστε ως χώρα πρώτοι στην Ευρώπη και από τους πρώτους στον κόσμο. <br />Έρχομαι, λοιπόν, στο τρίτο ντροπιαστικό ρεκόρ, που αφορά τα επιδόματα ανεργίας, κύριε Υπουργέ. Δεν έφτανε που οι μνημονιακές πολιτικές έσπειραν τόση ανεργία στη χώρα μας, έπρεπε οι μνημονιακές κυβερνήσεις να βάλουν χέρι –και να συνεχίσει και η δική σας- ακόμα και στο ελάχιστο επίδομα ανεργίας; Το επίδομα ανεργίας ήταν 461 ευρώ το μήνα και το μειώσατε σε 361 ευρώ το μήνα –στο 55% του ήδη μειωμένου κατώτερου μισθού- και το παίρνει μόνο το 14%-17% όχι των εγγεγραμμένων στον ΟΑΕΔ ανέργων, αλλά των πραγματικών ανέργων που δίνει η Εθνική Στατιστική Αρχή. Είναι το χαμηλότερο επίδομα ανεργίας σε όλη την Ευρώπη. Και εκεί, λοιπόν, κατέχετε ρεκόρ. <br />Το τέταρτο ρεκόρ, αφορά τους πόρους που διατίθενται για την απασχόληση και την ανεργία. Στην Ελλάδα κυμαίνονται αυτοί οι πόροι κάθε χρόνο από 0,75% έως 0,9% του ΑΕΠ, του ακαθάριστου εγχώριου προϊόντος, του πλούτου που παράγεται στη χώρα, όταν ο μέσος όρος στην υπόλοιπη Ευρώπη είναι 2,7 φορές παραπάνω και σε χώρες του Βορρά -όπως η Δανία, της οποίας έχω πρόχειρο το παράδειγμα- φτάνει στο 5,7% του ΑΕΠ. <br />Έχουμε που έχουμε τόσο μεγάλη ανεργία, λόγω των καταστροφικών μνημονιακών πολιτικών και των πολιτικών σας που δολοφονούν πραγματικά θέσεις εργασίας, είμαστε και πίσω και στους πόρους τους οποίους διαθέτει η χώρα για την αντιμετώπισή της. Διαθέτετε για την ανεργία τους λιγότερους πόρους σε όλη την Ευρώπη. Και εκεί, λοιπόν, έχετε ως Κυβέρνηση ένα θλιβερό ρεκόρ.<br />Και έρχομαι στο πέμπτο ρεκόρ. Η Ελλάδα, είναι η μοναδική χώρα στην Ευρώπη, που από το 2010 που υπογράφηκαν τα μνημόνια μέχρι σήμερα έχει εφαρμόσει προγράμματα και δήθεν ενεργητικές πολιτικές απασχόλησης για τη νεολαία και για άλλους ανέργους με voucher, με κοινωφελή εργασία, με προσωρινές απασχολήσεις κ.λπ., έδωσαν εκατοντάδες εκατομμύρια ευρώ -πάνω κι από 1 δισεκατομμύριο ευρώ αυτά τα χρόνια, υποτίθεται από κοινοτικούς πόρους- γι’ αυτά τα προγράμματα και δεν δημιούργησε θέσεις εργασίας. Υποτίθεται ότι από αυτά τα προγράμματα πέρασαν εκατοντάδες χιλιάδες νέοι και άνεργοι και η Ελλάδα και οι μνημονιακές κυβερνήσεις της χώρας δεν δημιούργησαν ούτε μια –ούτε μία!- πλήρη και σταθερή θέση εργασίας, σε σχέση με αυτές που υπήρχαν πριν. <br />Αντίθετα, ακόμη περισσότερο αυξήθηκε η ανεργία παρά την εφαρμογή αυτών των προγραμμάτων.<br />Ρεκόρ έκτο. Είναι ρεκόρ ψεμάτων το έκτο ρεκόρ.<br />Είναι ρεκόρ ψεμάτων εδώ και πέντε μήνες, από τις αρχές του Σεπτέμβρη του 2013, κύριε Υπουργέ. Και εσείς προσωπικά και ο Πρωθυπουργός βγαίνετε και δηλώνετε κάθε φορά στις αρχές κάθε μήνα, με βάση τα στοιχεία του πληροφοριακού συστήματος «ΕΡΓΑΝΗ», ότι σταθεροποιήθηκε η ανεργία και πάει προς μείωση .<br />Επί πέντε μήνες, κύριε Υπουργέ, τα θαύματα, τα οποία εξαγγέλλετε με τον Πρωθυπουργό, δεν κρατούν πάνω από τρεις ημέρες. Έχω κρατήσει χαρακτηριστικά στοιχεία: Την τρίτη ημέρα, στις αρχές κάθε μήνα, μετά τις δηλώσεις σας ότι σταθεροποιείται και μειώνεται η ανεργία, έρχεται η EUROSTAT, έρχεται η Εθνική Στατιστική Αρχή και επί πέντε μήνες, από τον Σεπτέμβρη μέχρι σήμερα, επιβεβαιώνουν το αντίθετο, ότι δηλαδή αυξάνεται η ανεργία. Τέτοιο ρεκόρ ψεμάτων από μία Κυβέρνηση δεν ξαναείδαμε, τουλάχιστον σε αυτήν τη φάση, στην Ευρώπη.<br />Το έβδομο ψέμα, κύριε Υπουργέ, είναι ότι βγήκατε και εξαγγείλατε προχθές με τον Πρωθυπουργό τετρακόσιες σαράντα χιλιάδες όχι θέσεις εργασίας αλλά ευκαιρίες απασχόλησης, για τους νέους και ότι δημιουργήσατε ψεύτικες ελπίδες ότι θα βρουν δουλειά, ενώ δεν είναι θέσεις εργασίας. Είναι ευκαιρίες απασχόλησης και από αυτές τις τετρακόσιες σαράντα χιλιάδες που εξαγγείλατε οι διακόσιες σαράντα χιλιάδες ούτε ένσημο δεν θα δουν, γιατί είναι τα λεγόμενα ΝΕΕΤ, δηλαδή, αυτοί που δεν έχουν δουλειά, αυτοί που δεν έχουν εκπαίδευση, αυτοί που δεν έχουν κατάρτιση και στους οποίους μόνο συμβουλευτικές υπηρεσίες θα δώσετε.<br />Δεν είναι μόνο αυτό. Δεν αντιμετωπίζεται με αυτά η ανεργία. Απλά τη διαχειρίζεστε, γιατί ανακυκλώνετε ανέργους και ανακυκλώνετε ανέργους νέους, με μισθούς πολύ χαμηλότερους από τον κατώτερο. Θα δίνετε 427 ευρώ το μήνα στους νέους κάτω των εικοσιπέντε χρόνων, με ελαστικές σχέσεις εργασίας, με προσωρινή απασχόληση και χωρίς ασφάλιση, ασφαλισμένοι μόνο για υγεία και αν είναι και γι’ αυτή.<br />Τέλος, ήθελα να πω το εξής, κύριε Υπουργέ. Η ανεργία, εφόσον συνεχίσετε τις μνημονιακές πολιτικές, δεν θα μειωθεί το επόμενο διάστημα αλλά θα αυξηθεί. Σας το λέει και ο ΟΟΣΑ, που λέει ότι θα φθάσει το 2014 στο 28,4%. Και για να μη λέτε ότι επικαλούμαστε τον ΟΟΣΑ, σας το λέει και το Ινστιτούτο Εργασίας της ΓΣΕΕ, που λέει ότι, εάν συνεχιστούν οι μνημονιακές πολιτικές της λιτότητας που παράγουν ύφεση, που κλείνουν επιχειρήσεις και μαγαζιά και αυξάνουν τους ανέργους, τότε η ανεργία θα φθάσει το 2014 στο 33% .<br />Δεν το ευχόμαστε να φθάσουμε σε τέτοια ποσοστά ανεργίας, αλλά με αυτές τις πολιτικές εκεί θα φθάσετε.<br />Το κλειδί, κύριε Υπουργέ, είναι ένα. Το κλειδί, είναι η οικονομική πολιτική που εφαρμόζετε. Το κλειδί, είναι τα μνημόνια. Αν δεν φύγουμε από τα μνημόνια, αν δεν τα αντικαταστήσουμε από ένα εθνικό σχέδιο ανάπτυξης και παραγωγικής ανασυγκρότησης της χώρας, δεν υπάρχει περίπτωση να αρχίσει, έστω και αργά-αργά, να αντιμετωπίζεται το θέμα της ανεργίας.<br /><br />Τελειώνω, κυρία Πρόεδρε.<br />Η ανεργία, κύριε Υπουργέ, δεν αντιμετωπίζεται μόνο με πολιτικές απασχόλησης, που πάντα είναι συμπληρωματικές. Το κλειδί, είναι η οικονομική πολιτική και για να αντιμετωπίσεις την ανεργία, πρέπει να έχεις αναπτυξιακή οικονομική πολιτική, που δεν την έχει η σημερινή Κυβέρνηση. Ο ΣΥΡΙΖΑ, έχει αυτήν την πολιτική και την εξαγγέλλει. Πρέπει να έχεις πολιτική οικονομικής ανάπτυξης, που σημαίνει ενίσχυση δημόσιων και κοινωνικών επενδύσεων -δραστική ενίσχυση- που σημαίνει ενίσχυση της ρευστότητας στην αγορά από το τραπεζικό σύστημα με δάνεια σε μικρομεσαίες επιχειρήσεις κατά κύριο λόγο αλλά και σε επιχειρήσεις και κλάδους που έχει συγκριτικά πλεονεκτήματα να αναπτυχθεί η χώρα. Σημαίνει αποκατάσταση των εισοδημάτων των εργαζομένων, του κατώτερου μισθού -που ήταν στα 751 ευρώ- των Συλλογικών Συμβάσεων Εργασίας, του Οργανισμού Μεσολάβησης και Διαιτησίας. Σημαίνει τέτοια πράγματα μία για να αναζωογονηθεί η οικονομία για να δημιουργήθει κλίμα ανάπτυξης.<br />Από εκεί και πέρα, βεβαίως, έρχονται συμπληρωματικά πολιτικές για την απασχόληση, οι οποίες όμως πρέπει να ενισχύουν την πλήρη και σταθερή απασχόληση, οι οποίες να βασίζονται σε έναν οργανισμό απασχόλησης, τον ΟΑΕΔ, ο οποίος θα είναι ανασυγκροτημένος τριμερώς χρηματοδοτούμενος, ενιαίος, δημόσιος, εκσυγχρονισμένος, αποτελεσματικός. Βεβαίως, αυτές οι πολιτικές πρέπει να συνοδεύονται με μέτρα τα οποία να ανακόπτουν τις απολύσεις είτε με σταμάτημα των απολύσεων στο δημόσιο, με κατάργηση αυτών των θεσμών της διαθεσιμότητας που οδηγούν σε απόλυση είτε στον ιδιωτικό τομέα, με κατάργηση των μνημονιακών διατάξεων που κάνουν για τους εργοδότες και πιο εύκολες και πιο φθηνές τις απολύσεις. Και βεβαίως, με ενεργοποίηση του λαού, των εργατικών συνδικάτων και των τοπικών κοινωνιών πρέπει να γίνουν αυτά.<br />Και τέλος, κύριε Υπουργέ, το θέμα δεν είναι μόνο το να αντιμετωπίσουμε την ανεργία αλλά μέχρι να αντιμετωπιστεί η ανεργία, να δημιουργηθούν θέσεις εργασίας και να έχουν όλοι δουλειά το θέμα είναι οι άνεργοι πώς θα ζήσουν; Σήμερα οι άνεργοι δεν μπορούν να ζήσουν με επίδομα ανεργίας που είναι μόνο 361 ευρώ το μήνα, που το παίρνει μόνο το 13% έως 17% από αυτούς και μόνο για δώδεκα μήνες. <br />Εμείς αυτήν την προτεραιότητα έχουμε ως ΣΥΡΙΖΑ στο πρόγραμμά μας. Όχι μόνο τη δημιουργία θέσεων εργασίας, αλλά και την κοινωνική και οικονομική στήριξη των ανέργων για να ζήσουν, για να τα βγάλουν πέρα αυτοί και οι οικογένειές τους σε αυτήν τη δύσκολη εποχή. <br />Γι’ αυτό λέμε ότι κανείς άνεργος δεν πρέπει να είναι χωρίς επίδομα ανεργίας. Γι’ αυτό λέμε ότι το επίδομα ανεργίας πρέπει να αυξηθεί από τα 361 στα 461 ευρώ και να δίνεται για άλλους δώδεκα μήνες. Γι’ αυτό λέμε ότι κανείς άνεργος δεν πρέπει να είναι χωρίς ρεύμα, νερό, τηλέφωνο και ότι απαγορεύεται να τους τα κόβουν όταν δεν έχουν για να πληρώσουν. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, παρακαλώ.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Τελείωσα.<br />Γι’ αυτό λέμε ότι κανείς άνεργος δεν πρέπει να είναι αποκλεισμένος από τον πολιτισμό, τον αθλητισμό, την κατάρτιση και πως πρέπει να έχουν εκπτωτική κάρτα γι’ αυτό. Γι’ αυτό λέμε ότι κανείς άνεργος δεν πρέπει να είναι αποκλεισμένος από τις αστικές συγκοινωνίες και γι’ αυτό πρέπει να έχει κάρτα για να κυκλοφορεί με αυτές. Γι’ αυτό λέμε ότι κανείς άνεργος δεν πρέπει να χάνει το σπίτι του και ότι αυτό δεν πρέπει να μπαίνει σε πλειστηριασμό. Γι’ αυτό λέμε ότι κανείς άνεργος δεν πρέπει να είναι χωρίς ασφάλιση υγείας και χωρίς ασφάλιση σύνταξης. <br />Η Κυβέρνηση αυτή δεν μπορεί. Μόνο η κυβέρνηση της Αριστεράς, που θα καταργήσει το μνημόνια και θα φέρει πρόγραμμα ανάπτυξης και παραγωγικής ανασυγκρότησης της χώρας, μπορεί. Το πιστεύουμε και θα γίνει. Ο λαός, με τους αγώνες και τη ψήφο του θα το επιβάλει, θα διώξει την Κυβέρνησή σας, θα διώξει την τρόικα, θα διώξει και τα καταστροφικά μνημόνιά σας. <br />Σας ευχαριστώ πολύ, κυρία Πρόεδρε. <br /></speech><speech by="#s125"><from>ΠΡΟΕΔΡΕΥΟΥΣΑ</from> Το λόγο έχει ο κ. Αλέξιος Μητρόπουλος.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Ευχαριστώ, κυρία Πρόεδρε. <br />Κυρίες και κύριοι Βουλευτές, με την ανεργία στο 28% και κατά τη EUROSTAT προχθές στο 34%, η Κυβέρνηση βγήκε να διαλαλήσει στο υψηλότερο δυνατό επίπεδο, το νέο πανεθνικό θεσμό της γενικευμένης εργασιακής ειλωτίας των Ελλήνων νέων και με τη συνδρομή των μνημονιακών Μέσων Μαζικής Ενημέρωσης, επιχειρεί να επιβάλει αυτό το μοντέλο της προ-δημοκρατικής εποχής, της φτηνής και επισφαλούς εργασίας ως τρόπο ζωής των Ελλήνων για το παρόν και το μέλλον. <br />Με μια δόση ιλαρότητας -εάν η κατάσταση δεν ήταν τόσο τραγική- θα μπορούσε κανείς να πει ότι αυτά τα νεοφιλελεύθερης επίνευσης προγράμματα, είναι προγράμματα ξεσκουριάσματος ή ξεμουδιάσματος των ανέργων νέων μας. Και αυτό, γιατί μοναδικό στόχο έχουν να δημιουργήσουν τεχνητή κινητικότητα εν όψει των ευρωεκλογών και να μειώσουν τη στατική ανεργία, ώστε οι κυρίαρχες νεοφιλελεύθερες ευρωπαϊκές δυνάμεις, που επέρριψαν το κόστος της τραπεζικής πίστης στις δυνάμεις της εργασίας, να έχουν το λιγότερο δυνατό πολιτικό κόστος. <br />Κυρίες και κύριοι Βουλευτές, το μοντέλο απασχόλησης που προωθείται με τα προγράμματα, συνιστά μια ακραία επίθεση εναντίον του συστήματος της πλήρους και ασφαλισμένης εργασίας και, βεβαίως, κατά της δημόσιας κοινωνικής ασφάλισης, αφού το ένα είναι συνάρτηση του άλλου. Η σκοπιμότητα, όμως, των επικυρίαρχων δυνάμεων στην Ευρώπη και της νεοφιλελεύθερης τεχνοδομής, είναι απώτερη. Να αναιρέσει την αξιοπρεπή εργασία ως νομιμοποιητική βάση της κοινωνικής συνύπαρξης, της συλλογικής δράσης, του δικαιώματος του συνεταιρίζεσθαι, της συμμετοχής των πολιτών σε πολιτικές κινήσεις και κόμματα. <br />Εντέλει, κυρίες και κύριοι, υπονομεύει το δημοκρατικό πολίτευμα. Γιατί, όπως έδειξε η πρόσφατη εμπειρία, οι προικισμένοι με πολλά ουσιαστικά και τυπικά προσόντα Έλληνες νέοι, θα αμείβονται με εξευτελιστικές αποδοχές κάτω του ορίου της φτώχειας, σε πολλές περιπτώσεις σε ετεροαπασχόληση χωρίς δικαίωμα συμμετοχής σε σωματεία, χωρίς δικαίωμα αμφισβήτησης και διαμαρτυρίας, παντελώς αβέβαιοι και ανασφάλιστοι, έρμαια στις εργοδοτικές εντολές.<br />Και το κυριότερο, κυρίες και κύριοι συνάδελφοι, τα θύματα αυτά του παρωχημένου επιθετικού και εκδικητικού νεοφιλελευθερισμού, που ενστερνίζεται η ευρωπαϊκή τεχνοδομή και η μνημονιακή Κυβέρνηση ως τρόπο σκέψης, έρχονται να αντικαταστήσουν τους χιλιάδες ανέργους, τους απολυόμενους από τον ευρύτερο δημόσιο τομέα, γονείς τους, συγγενείς και γείτονες, σύμφωνα με τους επιτακτικούς ακρωτηριασμούς του μνημονίου.  <br />Οι εργατολόγοι και οι κοινωνιολόγοι του μέλλοντος, θα μιλούν για μια πρωτοφανή ανθρωποφαγία που καταστρέφει τον κοινωνικό και εργατικό ιστό στην πατρίδα μας.<br />Κυρίες και κύριοι Βουλευτές, αυτά τα προγράμματα της ειλωτείας, τείνουν να γίνουν ο κανόνας στις παραγωγικές σχέσεις, μετά τον υποβιβασμό της χώρας μας μέσω των μνημονίων, στο διεθνή καταμερισμό της εργασίας. Όλοι μας έχουμε καθήκον να αποκαλύψουμε τον πραγματικό τους χαρακτήρα. Και ασφαλώς, όλοι οφείλουμε να ζητήσουμε αυτά τα γλίσχρα κονδύλια των ευρωπαϊκών λαών να διοχετευτούν προς την πλήρη και ασφαλισμένη εργασία, που σέβεται την αξία των ανθρώπων και κυρίως των νέων μας. <br />Ειδικότερα για τους ασχολούμενους με τα ζητήματα, δεν πρέπει να παραλείψουμε ότι η Γερμανία, η οποία επιβάλλει αυτά τα αναχρονιστικά προγράμματα εργασίας στους λαούς του Νότου, έχει αποκτήσει παραγωγικά συγκριτικά πλεονεκτήματα με τον λεγόμενο δυισμό του εργατικού δυναμικού στο εσωτερικό της. Περίπου δώδεκα εκατομμύρια ανατολικογερμανών μεταναστών και ανειδίκευτων προλεταρίων, εργάζονται με τα λεγόμενα mini jobs ή mini geld ή τα εργασιακά franchising με 400, 500 ή 600 το πολύ ευρώ μηνιαίως. Όμως, για το εγχώριο εργατικό δυναμικό, που αποτελεί και την εκλογική πλατεία της Μέρκελ και των άλλων κυρίαρχων κομμάτων, επιφυλάσσει άλλη μοίρα. Μπορεί μεν να κρατά σταθερούς τους μισθούς ή να δίνει συγκρατημένες αυξήσεις, πλην όμως οι αμοιβές της εργασίας βρίσκονται σε αξιοπρεπές επίπεδο. Εμείς, όμως, στη χώρα μας, κατ’ εντολή της τριαρχίας των δανειστών καταστρέφουμε ολοσχερώς το εργατικό μας δυναμικό, εξαφανίζουμε τα αγαθά της εκπαίδευσης και σκορπίζουμε στους πέντε ανέμους τις περιουσίες που ξόδεψαν οι γονείς και τον ιδρώτα που έχυσαν για να σπουδάσουν τα παιδιά τους. <br /><br />Παρακαλώ, κυρία Πρόεδρε, έχω την ανοχή σας;</speech><speech by="#s125"><from>ΠΡΟΕΔΡΕΥΟΥΣΑ</from> Την έχετε, κύριε Μητρόπουλε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Έτσι, κυρίες και κύριοι συνάδελφοι, φέρνουμε τη νέα γενιά προ του διλήμματος: Ή την τελειωτική και απόλυτη ανεργία ή την περιστασιακή, απαξιωμένη, υποτιμητική απασχόληση, με αμοιβές κάτω του ορίου της φτώχειας και με συνθήκες ρωμαϊκής γαλέρας. <br />Η Αριστερά, ο ΣΥΡΙΖΑ και κάθε αξιοπρεπής Έλληνας και πατριώτης πρέπει να καταγγείλει αυτά τα γενικευμένα προγράμματα εκμετάλλευσης της ελληνικής νεανικής εργατικής δύναμης. Πρέπει όλοι μαζί να αποκαλύψουμε τη δράση της κυρίαρχης ευρωπαϊκής ελίτ, που δημιουργεί θέσεις δούλων για όλους τους νέους της Ευρώπης και κυρίως του ευρωπαϊκού Νότου. Και ασφαλώς, πρέπει να λάβουμε πρωτοβουλία ενημέρωσης των οικογενειών των νέων, να μην εθιστούν στις διάφορες μορφές ψευδοαπασχόλησης και άγριας εκμετάλλευσης των παιδιών τους, της ελπιδοφόρας υπό άλλες συνθήκες νεανικής εργατικής δύναμης. <br />Η ακραία επισφάλεια, κυρίες και κύριοι συνάδελφοι, καταστρέφει την προσωπικότητα του ανθρώπου. Στο πρόσωπο των νέων δουλοπάροικων, απεικονίζεται το σκοτεινό μέλλον του εθνικού μας σχηματισμού. Πρέπει όλοι να τραβήξουμε την προεκλογική κουρτίνα της νέας εργασιακής ειλωτείας. Να αποκαλύψουμε το σχέδιο του μνημονίου και της ευρωπαϊκής ελίτ, που θυσιάζει τους νέους με πρωτοφανή και άγρια ταξικότητα στο βωμό του νομαδικού κεφαλαίου και του υποβαθμισμένου κράτους-παρία. Πρέπει να βροντοφωνάξουμε ότι οι νέοι μας, οι νέοι όλης της Ευρώπης, χρειάζονται σεβασμό, χρειάζονται αξιοπρέπεια, προοπτική, για να συμμετέχουν ισότιμα στον κοινωνικό βίο και να παρακινηθούν, για να διαιωνίσουν το γένος και την κοινωνία. <br />Η υποψηφιότητα του Προέδρου μας, του Αλέξη Τσίπρα, ως Προέδρου της Κομισιόν, είναι μία πρώτης τάξεως ευκαιρία να καταγγείλουμε αυτά τα γενικευμένα προγράμματα της εργασιακής ειλωτείας, που μεταφέρουν πλούτο από τις δυνάμεις της εργασίας στο χρηματιστικό κεφάλαιο.<br />Τελειώνω, κυρία Πρόεδρε. <br />Οι λαοί, κυρίες και κύριοι συνάδελφοι, και πρωτίστως ο ελληνικός, δεν πρέπει να εθιστούν σε αυτήν την πρωτοφανή εργασιακή και κοινωνική συρρίκνωση. Και στις στρατιές των εκατοντάδων χιλιάδων νέων μας –επιστημόνων, ερευνητών, τεχνητών- που μεταναστεύουν για να αιμοδοτήσουν τις οικονομίες των δανειστών μας, μεταφέροντας προς αυτούς και τη μεγάλη κρατική και οικογενειακή δαπάνη της ελληνικής κοινωνίας μας, δεν πρέπει να προστεθούν οι νέοι εγχώριοι είλωτες που τραβούν το κουπί της μνημονιακής γαλέρας, υβριζόμενοι και προπηλακιζόμενοι, αν διαμαρτυρηθούν για την κακή μοίρα του λαού και του έθνους.<br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και τέσσερις εκπαιδευτικοί συνοδοί τους από το 3ο Γυμνάσιο Πρέβεζας.<br />Η Βουλή τούς καλωσορίζει. <br /><br />Το λόγο έχει η κ. Δέσποινα Χαραλαμπίδου.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Κυρία Πρόεδρε, κύριε Υπουργέ, έχει πολύ μεγάλο ενδιαφέρον να παρακολουθεί κανείς την τακτική της Κυβέρνησης τις τελευταίες εβδομάδες και πιο ειδικά τις τελευταίες μέρες. Έχουν πέσει τόσα νούμερα στη δημοσιότητα, που δυσκολεύεται κάποιος να τα συγκρατήσει. Μόλις προχθές, ο ίδιος ο Πρωθυπουργός της χώρας ανακοίνωσε τετρακόσιες σαράντα χιλιάδες θέσεις εργασίας. Έτσι είπε. Θέσεις προσωρινής εκμετάλλευσης των νέων ανέργων, λέμε εμείς, γιατί εργασία δεν είναι.<br />Κυρίες και κύριοι Βουλευτές, είναι γνωστός ο ρόλος με τον οποίο διαχρονικά χρησιμοποιήθηκαν σχετικά προγράμματα από το δικομματισμό. Μέχρι σήμερα, οι αστικές πολιτικές δυνάμεις και τα κόμματα του μνημονιακού τόξου χρησιμοποίησαν την κατάρτιση αποκλειστικά για την ικανοποίηση ιδιοτελών οικονομικών συμφερόντων -ιδιωτικές ΣΕΚ, ιδιωτικά ΙΕΚ, ιδιωτικά ΚΕΚ, εταιρείες συμβούλων- αλλά και για τη ρουσφετολογική παροχή των επιδομάτων κατάρτισης στους κομματικούς αλλά και παραταξιακούς στο συνδικαλιστικό κίνημα, οπαδούς τους. <br />Με αυτόν τον τρόπο, απαξίωσαν ένα ισχυρό εργαλείο οικονομικής ανάπτυξης, μετέτρεψαν τους φορείς κατάρτισης -κυρίως τους δημόσιους αλλά σε ένα βαθμό και τους ιδιωτικούς- σε κέντρα πελατειακών σχέσεων και έκαναν τα προγράμματα, μέθοδο απόκρυψης των ποσοστών ανεργίας. <br />Στο πλαίσιο αυτό, οι ειδικότητες και τα αντικείμενα κατάρτισης επιλέγονταν με βασικό κριτήριο τις δυνατότητες των παρόχων υπηρεσιών κατάρτισης να τις υλοποιήσουν και σε τρίτη μοίρα ήταν οι ανάγκες της οικονομίας.<br />Τα τελευταία χρόνια, οι μνημονιακές κυβερνήσεις άλλαξαν και αυτήν τη στρέβλωση και την αντικατέστησαν με καινούργια. Με την κατάρτιση, δηλαδή, μέσω voucher, που ενισχύουν την εξατομίκευση, την εμπορευματοποίηση και διαμορφώνουν στο τέλος μια κρατικά επιδοτούμενη ιδιωτική αγορά κατάρτισης.<br />Για τον ΣΥΡΙΖΑ, η πολιτική απασχόλησης έχει βαρύνουσα σημασία. Για εμάς είναι απαραίτητη η πολιτική απασχόλησης. Και είναι απόλυτα αναγκαίο να συνδεθεί με τις ανάγκες της παραγωγικής ανασυγκρότησης της οικονομίας και άρα με την αναπτυξιακή πολιτική σε εθνικό, περιφερειακό, τοπικό αλλά και κλαδικό επίπεδο.<br />Η επιδότηση των επιχειρήσεων, θα πρέπει να συνδυάζεται οπωσδήποτε με ρήτρα απασχόλησης η οποία θα παραπέμπει σε σταθερές θέσεις εργασίας κι όχι σε επισφαλείς θέσεις εργασίας. Θα πρέπει, επιπρόσθετα, να ελέγχεται και το ενδεχόμενο απολύσεων όταν αυτές προηγούνταν της επιδότησης.<br />Σε αυτήν τη λογική και η επαγγελματική κατάρτιση είναι εργαλείο ανάπτυξης και οι προτεραιότητες σε ειδικότητες και αντικείμενα, θα πρέπει να ορίζονται από τις προτεραιότητες ενός στρατηγικού σχεδίου ανασυγκρότησης της χώρας κι όχι από την ιδιότυπη ελληνική αγορά κατάρτισης και τις στρεβλώσεις της, πολύ δε περισσότερο όχι από τις πρόσκαιρες ανάγκες των επιχειρήσεων για φθηνά ανασφάλιστα εργατικά χέρια, επιδοτούμενα από το κράτος με διάφορες μορφές μαθητείας και πρακτικής.<br />Επομένως, οι σχετικές πολιτικές για μας απαιτούν σήμερα ένα νέο ολικό σχεδιασμό με πέντε χαρακτηριστικά σημεία. <br />Το πρώτο. Πρέπει να είναι διακριτή η αρμοδιότητα του Υπουργείου Παιδείας στο παραγωγικό μέρος του σχετικού συστήματος, από την αρμοδιότητα των παραγωγικών Υπουργείων που σχεδιάζουν την οικονομική ανάπτυξη για το σχεδιασμό και τον καθορισμό των ειδικοτήτων.<br />Το δεύτερο. Πρέπει να ενισχυθούν οι μηχανισμοί διάγνωσης και πρόβλεψης των αναγκών κατάρτισης, σε άμεση συνάρτηση με τις προτεραιότητες ενός σχεδίου παραγωγικής ανασυγκρότησης, χωρίς την κατάργηση των κεντρικών και περιφερειακών δομών του Εθνικού Ινστιτούτου Εργασίας και Ανθρώπινου Δυναμικού που είναι ντροπή που το έχετε καταργήσει.<br />Το τρίτο. Καθιέρωση του κοινωνικού δικαιώματος στην κατάρτιση για κάθε άνεργο, χωρίς να χάνει το δικαίωμα λήψης επιδόματος ανεργίας και άλλων κοινωνικών επιδομάτων.<br />Το τέταρτο. Αντικατάσταση των επιταγών κατάρτισης, με το δικαίωμα ελεύθερης πρόσβασης σε επιχορηγούμενους -αλλά με αυστηρά και ποιοτικά κριτήρια- φορείς. Τα ΣΕΚ, τα ΙΕΚ, οι συμπράξεις των παραγωγικών φορέων και των φορέων της τοπικής αυτοδιοίκησης πρέπει να ελεγχθούν, γιατί τα σκάνδαλα σ’ αυτά έχουν γεμίσει τη χώρα. <br />Το πέμπτο. Είναι απαραίτητη προϋπόθεση, η αμοιβή των σπουδαστών που συμμετέχουν σε πρακτική άσκηση ή μαθητεία, να είναι σύμφωνα με τις συλλογικές συμβάσεις εργασίας των κλάδων τους. <br />Κύριε Υπουργέ, κυρίες και κύριοι συνάδελφοι, το πιο βασικό είναι ότι εμείς ως ΣΥΡΙΖΑ, θεωρούμε απαραίτητη προϋπόθεση την αναβάθμιση και την αναδιοργάνωση του ΟΑΕΔ, με στόχο ένα παραγωγικό και αποτελεσματικό δημόσιο, έναν ενιαίο, τριμερώς χρηματοδοτούμενο φορέα, έναν πραγματικό οργανισμό ασφάλισης και απασχόλησης, σε συνεργασία με αναβαθμισμένους ελεγκτικούς μηχανισμούς όπως τα ΣΕΠΕ και οι οργανισμοί των ασφαλιστικών ταμείων που θα ελέγχουν την αγορά εργασίας σωστά. Όλα αυτά, μπορούν να λειτουργήσουν σαν βασικό «εργαλείο» για τον επανασχεδιασμό και την προώθηση πολιτικών στήριξης, με στόχο να αυξηθούν οι θέσεις πλήρους και σταθερής απασχόλησης και να μειώνονται συνεχώς οι θέσεις μερικής απασχόλησης και όλα αυτά τα προγράμματα.<br />Κάτι τελευταίο, κύριε Υπουργέ. Μπορεί εσείς κάθε εβδομάδα να ανακοινώνετε περισσότερες θέσεις «ωφελούμενων». Τα τελευταία μνημονιακά χρόνια έχουν εισαχθεί πολλές καινούργιες λέξεις. Λογικό είναι. Στο κάτω-κάτω, πλησιάζουν δύο πολύ σοβαρές εκλογικές αναμετρήσεις. Παρ’ όλα αυτά όμως, η ανεργία συνεχίζει να αυξάνεται, η ύφεση διατηρείται, το χρέος της χώρας μεγαλώνει. Μάλιστα ετοιμάζεστε να απελευθερώσετε και τις ομαδικές απολύσεις στον ιδιωτικό τομέα, ετοιμάζεστε να προχωρήσετε σε νέες διαθεσιμότητες και στο δημόσιο τομέα. Οι προσωρινές θέσεις μαθητείας, κατάρτισης ή κοινωφελούς εργασίας με μισθό-«χαρτζιλίκι», το μόνο που κάνουν είναι να «μπαλώνουν» ένα «φόρεμα», που οι μνημονιακές πολιτικές σας συνεχίζουν να «ξηλώνουν».<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε την κ. Χαραλαμπίδου.<br />Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής των Ελλήνων, δεκαοκτώ μαθητές και μαθήτριες και δύο εκπαιδευτικοί-συνοδοί από το 2ο Δημοτικό Σχολείο Ταύρου.<br />Η Βουλή τους καλωσορίζει.<br /><br />Το λόγο έχει η κ. Μαρία Μπόλαρη.</speech><speech by="#s198"><from> ΜΑΡΙΑ ΜΠΟΛΑΡΗ</from> Ευχαριστώ, κυρία Πρόεδρε.<br />Κύριε Υπουργέ, κατά τη γνώμη μας, είναι πρόκληση να ακούγεται όχι μόνο χθες αλλά εδώ και μέρες ότι ο ΣΥΡΙΖΑ, αντί να ασχολείται με το Φαρμακονήσι και τους μετανάστες, θα έπρεπε να ασχολείται με τα προβλήματα της ανεργίας και των νέων ανθρώπων.<br />Είναι τεράστια πρόκληση να ακούγεται αυτό από Υπουργούς και από Μέσα Μαζικής Ενημέρωσης που δεν κάνουν τίποτε άλλο παρά να δικαιολογούν αυτές τις δολοφονικές ενέργειες που έγιναν και εκτυλίσσονται παράλληλα με την καταστροφή -στην κυριολεξία- της νέας γενιάς. Προφανώς γι’ αυτό εχθές τους πενήντα νεολαίους του ΣΥΡΙΖΑ τους δώσατε τόσο ξύλο γι’ αυτά τα αυτοκόλλητα που τόλμησαν να κολλήσουν στον τοίχο του κ. Βαρβιτσιώτη. <br />Να περάσω, όμως, στην επίκαιρη επερώτηση. Έχουμε ισχυριστεί ότι μας γυρνάτε πενήντα χρόνια πίσω, ότι αυτή η νέα γενιά είναι η πρώτη νέα γενιά που δεν θα έχει να πάρει τίποτα από την προηγούμενη, ότι με τις πολιτικές σας καταστρέψατε την έννοια που λέγεται αλληλεγγύη των γενεών και ήταν ταξική αλληλεγγύη. Γιατί μας γυρνάτε πενήντα χρόνια πίσω; <br />Ας πάρουμε την κατηγορία των ΝΕΕΤ, των νέων ανθρώπων που είναι εκτός εργασίας, εκτός εκπαίδευσης, εκτός κατάρτισης. Το νούμερο είναι ανατριχιαστικό. Είναι το 17% των νέων ανθρώπων από δεκαπέντε έως είκοσι τεσσάρων χρονών. Αυτό είναι η δεκαετία του ’50, στο ερειπωμένο κράτος μετά τον πόλεμο, την αντίσταση και τον εμφύλιο. Όσον αφορά τα ποσοστά μετανάστευσης, έχετε μετρήσει πόσοι νέοι άνθρωποι μεταναστεύουν; Έχουμε ξαναγυρίσει στη δεκαετία του ’60 όπου το εργατικό δυναμικό έστηνε στις στοές τις Γερμανίας και του Βελγίου το θαύμα της ατμομηχανής της Ευρώπης. <br />Τολμάει ο κύριος Πρωθυπουργός να μιλάει για καινοτόμα επιχειρηματικότητα, για καινοτόμες προτάσεις, όταν οι νέοι που φεύγουν στο εξωτερικό κατά 80% είναι πτυχιούχοι ειδικευμένοι; <br />Τι είναι τα διάφορα προγράμματα που έχετε καταρτίσει; Δεν είναι τίποτε άλλο παρά ανακύκλωση της εργασίας. Δεν έχουν αρχίσει τώρα. Από τις αρχές της δεκαετίας του ’90 έχουμε δει και τα «Stage» και τα τοπικά σύμφωνα απασχόλησης και δεν ξέρω και εγώ τι άλλο. Τι έχει συμβεί; Οι περισσότεροι απ’ αυτούς του ανθρώπους που πέρασαν δεν μπορούν καν να θεμελιώσουν συνταξιοδοτικό δικαίωμα. Όμως και αυτά τα συγκεκριμένα που τώρα παρουσιάζετε για την ακρίβεια δεν έχουν ωφελούμενους αυτούς τους νέους, που όπως είπαν οι σύντροφοί μου επειδή ωφελούμενοι είναι και δεν έχουν θέση εργασίας. Ποιοι είναι οι ωφελούμενοι; Είναι οι επιχειρήσεις. Οι επιχειρήσεις επιδοτούνται για να πάρουν νέους να δουλεύουν με voucher, να δουλεύουν με 327 ευρώ, με 410 ευρώ και να μην τους πληρώνετε κιόλας. <br />Έχω υποβάλλει μία ερώτηση από τις 20 Δεκεμβρίου του 2013 και ρωτούσα το Υπουργείο τι γίνεται με αυτές τις σαράντα χιλιάδες ανέργους που πήραν μέρος στο πρόγραμμα «Επιταγή εισόδου στην αγορά εργασίας» γιατί οι περισσότεροι είναι απλήρωτοι. <br />Άλλη πρόκληση: Ο κύριος Πρωθυπουργός στο Υπουργείο Εργασίας όταν παρουσίαζε αυτό το πρόγραμμα των τετρακοσίων σαράντα χιλιάδων -ανάμεσά τους είναι διακόσιοι σαράντα χιλιάδες άνθρωποι που δεν έχουν μπει ποτέ στην αγορά εργασίας- έλεγε για το δεύτερο πυλώνα ότι θα είναι η αρχή της επαγγελματικής ζωής αυτών των νέων ανθρώπων, έτσι ώστε να μην υπάρχει κανείς που να μην έχει μαζέψει το πρώτο του ένσημο, το δεύτερό του, το τρίτο του. Πόσα ένσημα υπολογίζουμε; <br />Γιατί έχουμε και την άλλη πρόκληση που την έκανε ο Υπουργός Διοικητικής Μεταρρύθμισης, όταν υπέβαλε το θρασύτατο ερώτημα στον κ. Τσίπρα, στον Πρόεδρο του ΣΥΡΙΖΑ, αν εκτός από άθεος έχει συμπληρώσει και κανένα ένσημο. Μπορείτε να το πείτε αυτό σε όλη τη νέα γενιά που δεν έχει ένσημο, στους υπό διαθεσιμότητα που θα διαδηλώσουν σήμερα; <br />Τελειώνω, γιατί δεν θέλω να καταχραστώ το χρόνο. Αυτό που οργανώνεται και οργανώνεται όλον αυτόν τον καιρό με τα μνημόνια, την αποπληρωμή του χρέους και πάει λέγοντας, είναι η εσωτερική υποτίμηση, το φτηνό εργατικό δυναμικό. Στη νεολαία αυτή η βίαιη υποτίμηση είναι κυριολεκτικά εξοντωτική. <br />Θέλετε να κάνετε τη νέα γενιά απεργοσπαστικό μηχανισμό, φτηνό εργατικό δυναμικό για να ανακάμψει το κεφάλαιο. Και στους πιο δύσκολους χώρους δουλειάς στήνονται σωματεία. Ακόμα και στους ενοικιαζόμενους, ακόμα και στις γαλέρες των τηλεπικοινωνιών. Από τη μεριά του ΣΥΡΙΖΑ στη δευτερομιλία μου θα πω και πιο συγκεκριμένες προτάσεις. <br />Το πρώτο καθήκον που έχουμε είναι να είμαστε μπροστά σ’ αυτούς τους αγώνες μαζί μ’ αυτούς τους ανθρώπους, να τους ενισχύσουμε, ώστε να μπορέσει να μπει ένα φρένο στις απολύσεις, στη σκληρή εκμετάλλευση.<br />Το χαμόγελο των νέων παιδιών μας που ξυλοδαρμένα έμπαιναν στα περιπολικά θα σας κυνηγάει γιατί είναι η αισιοδοξία και η δύναμη. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ο κ. Χρήστος Καραγιαννίδης έχει τον λόγο.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Ευχαριστώ, κυρία Πρόεδρε.<br />Κύριε Υπουργέ, την κοινωνία που οραματίζεστε τη ζήσαμε χθες στην Ακαδημίας και Γενναδίου. Πενήντα νεολαίοι, που τόλμησαν να διαδηλώσουν, δάρθηκαν ανηλεώς μαζί με περαστικούς. Σαράντα επτά εξ αυτών προσήχθησαν στη ΓΑΔΑ, επτά εξ αυτών σιδηροδέσμιοι ως εγκληματίες του Ποινικού Δικαίου. Ένας πολίτης που είχε κατάστημα απέναντι και τόλμησε να διαμαρτυρηθεί προσήχθη και αυτός. Αυτή είναι η δημοκρατία που εσείς υποστηρίζετε.<br />Λέμε εμείς ότι αυτοί οι νέοι -ο Νώντας Φλώρος- αμφισβητούν το καλούπι της σκλαβιάς που θέλετε να ονομάσετε εργασία. Αυτοί οι νέοι αμφισβητούν το μέλλον που εσείς τους προδιαγράφετε: να ζουν με 300 ευρώ, χωρίς ένσημα, χωρίς συνδικαλισμό, χωρίς ασφάλιση. <br />Να πάρουμε λίγο τα πράγματα από την αρχή. Και εσείς και το ΠΑΣΟΚ ξεκινήσατε μια απαξίωση της έννοιας της εργασίας, μετατρέποντάς την σε απασχόληση, ωσάν αυτός που εργάζεται να κάνει το κέφι του, να μην εργάζεται δηλαδή, αλλά να κάνει το κέφι του. <br />Η απασχόληση έγινε «ευελφάλεια», στην οποία ο επιχειρηματίας μπορεί να σε έχει για μια ώρα μέσα στην εβδομάδα, για μια μέρα το μήνα, για δυο μέρες το χρόνο και να θεωρείσαι ότι είσαι εργαζόμενος και να μην εμφανίζεσαι στους ανέργους. Αυτό εξαΰλωσε την εργασία. Της άλλαξε την έννοια και φτάσαμε πλέον σ’ αυτό που τώρα εσείς πάτε να υλοποιήσετε και το ονομάζετε «επιταγή εισόδου στην αγορά εργασίας», κουπόνι πληρωμής, επωφελούμενη, κοινωφελής εργασία και εγώ δεν ξέρω τι άλλο. Έχει διάφορα ωραία ονόματα <br />Αυτό που ουσιαστικά οικοδομείται αυτήν τη στιγμή είναι το slave story. Νέοι και νέες δεν θα έχουν δικαίωμα να πιστεύουν ότι θα μπορούν να δουλέψουν ποτέ στη ζωή τους κανονικά, με αξιοπρεπή μισθό, με δικαίωμα στο συνδικαλισμό, στην  ασφάλεια, την πρόνοια και την υγεία. Θα είναι πάντοτε απειλούμενοι από το εκάστοτε λαδωμένο ΚΕΚ που οι βλαχοδήμαρχοι το βάζουν μέσα στο παιχνίδι για να ξαναβγούν δήμαρχοι την επόμενη τετραετία-πενταετία. Υπάρχει μια τρομακτική διαφθορά και δεν μας λέτε έναν απολογισμό χρημάτων για τα ΚΕΚ, τι ακριβώς έχουν πάρει, τι έχουν αποδώσει, ποιος τους ελέγχει, αν οι ωφελούμενοι αυτοί δουλεύουν έξι έως οκτώ ώρες. Φτάσαμε στο σημείο να διαφημίζετε τετρακόσιες σαράντα χιλιάδες θέσεις σκλαβιάς ως μεγάλη επιτυχία. <br />Το αντιφατικό ξέρετε ποιο είναι; Ότι εσείς και οι προηγούμενες κυβερνήσεις με τις πολιτικές που ασκήσατε έχετε φέρει την ανεργία στα 2 εκατομμύρια, για να μην κρυβόμαστε πίσω από το χέρι μας μ’ αυτές τις στατιστικές. Αφήστε το 1,4-1,5 εκατομμύριο. Μαζί με τους ελαστικά εργαζόμενους στη χώρα οι νέοι αυτήν τη στιγμή είναι περίπου 80% άνεργοι ή ελαστικά εργαζόμενοι. <br />Πείτε μου λίγο τι κοινωνία ευαγγελίζεστε σε έναν άνθρωπο που δεν θα έχει δικαίωμα να πάρει σύνταξη ούτε στα εκατόν πενήντα τέσσερά του χρόνια; Πώς μπορεί ένας νέος άνθρωπος να οικοδομήσει ένα μέλλον, να πιστέψει κάπου, όταν αυτό που του λέτε είναι «δούλεψε πέντε μήνες» –το «δούλεψε» είναι σχετικό- «βγες από τον πίνακα ανέργων, εξαφανίσου για ένα χρόνο και μετά έλα ξαναπαρακάλα το δήμαρχο ή δεν ξέρω ποιο άλλο ΚΕΚ ή τον Υπουργό ή δεν ξέρω ποιο άλλο στέλεχος της Κυβέρνησης για να ξαναβρείς κατάρτιση».<br />Αυτή, λοιπόν, είναι η δικιά σας επιλογή; Τη δικιά μας επιλογή την είπαμε χθες –ξαναλέω– Ακαδημίας και Γενναδίου. Δεν θα σκύψουμε το κεφάλι, κύριε Υπουργέ. Δεν θα δημιουργήσουμε κοινωνία σκυμμένων ανθρώπων. Δεν θα δημιουργήσουμε μια κοινωνία στην οποία όποιος διαμαρτύρεται, τρώει ξύλο. Δεν θα δημιουργήσουμε μια κοινωνία νέων ανθρώπων που θα θέλουν να ζήσουν με 320 ευρώ.<br />Αυτά τα χρήματα της Ευρωπαϊκής Ένωσης θα ήταν χρήσιμα μόνο εάν υπήρχε εργατικό δίκαιο στην Ελλάδα, το οποίο εργατικό δίκαιο, με αυτές τις θέσεις που εσείς αναγγέλλετε, ουσιαστικά κατεδαφίζεται –όποιο ελάχιστο είχε απομείνει. Αυτό, λοιπόν, το εργατικό δίκαιο σβήνει, μαζί με την έννοια της εργασίας κι εσείς μας το παρουσιάζετε ως επίτευγμα.<br />Αυτό το εργατικό δίκαιο εμείς θα το οικοδομήσουμε. Δεν θα μπορεί να δουλεύει ένας άνθρωπος σε αυτήν τη χώρα χωρίς να παίρνει έναν αξιοπρεπή μισθό και να έχει όλα τα δικαιώματα που εκατό χρόνια τώρα το εργατικό κίνημα κέρδισε και εσείς έρχεστε να τα σβήσετε με μια μονοκονδυλιά, κοροϊδεύοντας ουσιαστικά όλη την κοινωνία. Κρατήστε τις τετρακόσιες σαράντα χιλιάδες θέσεις εργασίας για την πάρτη σας. Εμείς ερχόμαστε για να οικοδομήσουμε ένα εργατικό κίνημα και έναν λαό που θα ζει με αξιοπρέπεια.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.<br />Ο κ. Αλέξανδρος Μεϊκόπουλος έχει τον λόγο.</speech><speech by="#s180"><from> ΑΛΈΞΑΝΔΡΟΣ ΜΕΪΚΌΠΟΥΛΟΣ</from> Ευχαριστώ, κυρία Πρόεδρε.<br />Κύριε Υπουργέ, κυρίες και κύριοι Βουλευτές, είναι νομίζω προφανές ότι σήμερα συγκρούονται δύο κόσμοι, συγκρούονται δύο αντιλήψεις για την ανάπτυξη, για την ίδια τη ζωή.<br />Από τη μία πλευρά έχουμε τη λογική, που εφαρμόζεται μέσω του μνημονίου, της τριτοκοσμικής ανάπτυξης, μια λογική δημιουργίας ενός φθηνού ανειδίκευτου εργατικού δυναμικού, με παράλληλο τσάκισμα των εργασιακών δικαιωμάτων και των μισθών.<br />Από την άλλη πλευρά, κύριε Υπουργέ, υπάρχει η λογική της Αριστεράς, υπάρχει η λογική του ΣΥΡΙΖΑ, που λέει το εξής απλό: αξιοπρεπή και δυναμική ανάπτυξη, έμφαση στην υψηλά ειδικευμένη εργασία, μισθό που να επιτρέπει να ζει κάποιος με αξιοπρέπεια, δίχτυ προστασίας θεσμικό, θεσμοθετημένο, των αδυνάτων.<br />Κύριε Υπουργέ, ο μισθός το 2014 στην Ελλάδα, σε μια σύγχρονη χώρα της Ευρωπαϊκής Ένωσης δεν μπορεί να έχει ως παράδειγμα, ως πλαφόν το μισθό της Βουλγαρίας ή της Κίνας. Ο μισθός ο σύγχρονος πρέπει να καθορίζεται με βάση το κόστος διαβίωσης, την οικογενειακή κατάσταση, τη θέση, το εισόδημα.<br />Δεν είναι μόνο ιδεολογικό δικό μας στίγμα, του ΣΥΡΙΖΑ. Δεν είναι μόνο μια μικροκομματική αντιπαράθεση μεταξύ Αξιωματικής Αντιπολίτευσης και Κυβέρνησης. Είναι, κύριε Υπουργέ, αξιακή θέση, είναι θέση αρχής για μας, ότι το βασικό αναπτυξιακό και παραγωγικό πλεονέκτημα αυτής της χώρας είναι οι ίδιοι οι άνθρωποί της. Και αυτούς τους ανθρώπους, κύριε Υπουργέ, τους έχετε γονατίσει.<br />Τα χρόνια του μνημονίου είναι συνώνυμα με ένα μέγεθος ανεργίας που πραγματικά δεν έχει ιστορικό προηγούμενο. Δεν είναι μόνο το 27% της επίσημης ανεργίας. Εάν προσθέσουμε σε αυτό το ποσοστό την κρυφή και μη στατιστικά καταγεγραμμένη ανεργία, εάν προσθέσουμε σε αυτό το ποσοστό τους ενταγμένους σε προγράμματα του ΟΑΕΔ, οι οποίοι δεν καταγράφονται κατά τη διάρκεια της εγγραφής τους ως άνεργοι, τότε φτάνουμε το εφιαλτικό ποσοστό του 33%. Δύο εκατομμύρια άνεργοι, κύριε Υπουργέ.<br />Τα χρόνια του μνημονίου είναι συνυφασμένα με μια τρομακτική περιθωριοποίηση της νέας γενιάς. Το 62,5% των νέων, κύριε Υπουργέ, μέχρι είκοσι τεσσάρων ετών είναι άνεργοι. Έχετε κάτι να πείτε γι’ αυτό; Έξι στους δέκα νέους ανθρώπους συντηρούνται από τους γονείς τους, των οποίων βέβαια γνωρίζετε πολύ καλά ότι τα εισοδήματα είναι ήδη συρρικνωμένα από τις πολιτικές που ασκείτε.<br />Περιμένω, κύριε Υπουργέ, να βγείτε και να πείτε ότι, εντάξει, θα κατανοήσετε κι εσείς αυτή τη λογική, θα πείτε ότι είναι μάλλον μια παράπλευρη απώλεια μιας ύφεσης και μιας οικονομικής κρίσης που βιώνουμε τα τελευταία χρόνια.<br />Δεν είναι έτσι, κύριε Υπουργέ. Είναι στρατηγικός στόχος αυτής της συγκυβέρνησης αυτές οι πολιτικές, ώστε να μπορέσει να αποδυναμωθεί η διαπραγματευτική δύναμη των μισθωτών, να μπορέσει να θεσμοθετηθεί η συρρίκνωση των μισθών και των εργασιακών δικαιωμάτων.<br />Πείτε μου, κύριε Υπουργέ, έχετε παιδιά; Πώς μπορεί να χωρέσει μια ζωή μέσα σε 400 ευρώ; Πώς μπορεί να νοιώσει κομμάτι της κοινωνίας ένας άνεργος του επιδόματος των 361 ευρώ; <br />Αντιμετωπίζεται, κύριε Υπουργέ, η ανεργία με πολιτικές χαριστικής επιδότησης μέσω ΟΑΕΔ; Εργασία, δηλαδή, είναι τα προγράμματα προσωρινής απασχόλησης με μισθούς μικρότερους από τον κατώτερο εγγυημένο μισθό;<br />Ξέρετε τι κάνετε, κύριε Υπουργέ; Υποχρεώνετε τον κόσμο σε κατάθλιψη. Να ζει, δηλαδή, ο άλλος μέσα σε ένα φαύλο κύκλο επισφάλειας και ανεργίας. <br />Τι είναι, κύριε Υπουργέ, εργασία; Είναι λάστιχο ή χόμπι; Αν θέλεις, δουλεύεις και αν θέλει ο εργοδότης, σε πληρώνει; Δηλαδή να κοιμάσαι το βράδυ τετράωρος υποαπασχολούμενος και να ξυπνάς άνεργος. Αυτό είναι ζωή;<br />Το επίδομα του ανέργου, κύριε Υπουργέ, είναι το χαμηλότερο σε όλη την Ευρώπη και αυτό πάλι δεν το λαμβάνουν όλοι. Λιγότερο από το 18% και το πολύ για δώδεκα μήνες. <br />Αυτές, λοιπόν, κύριε Υπουργέ, οι περιοριστικές πολιτικές, αυτοί οι μηχανισμοί ανακύκλωσης των ανέργων έχουν οδηγήσει και σε ένα ακόμα εφιαλτικό γεγονός. Ξέρετε, κύριε Υπουργέ, οι Έλληνες έχουν έφεση στη μάθηση. Η ελληνική νέα γενιά είναι άρτια καταρτισμένο επιστημονικό δυναμικό. <br />Ξέρετε τι έχετε κάνει; Έχετε υποχρεώσει τριακόσιους χιλιάδες νέους ανθρώπους, νέους επιστήμονες, άρτια καταρτισμένο επιστημονικό δυναμικό να φύγει στο εξωτερικό. Έχετε προκαλέσει μια άνευ προηγουμένου κοινωνική αιμορραγία στη χώρα. Τι έχετε να πείτε για αυτό;<br />Ευχαριστώ πάρα πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ.<br />Τον λόγο έχει ο Υπουργός Εργασίας, Κοινωνικής Ασφάλισης και Πρόνοιας, κ. Ιωάννης Βρούτσης.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρία Πρόεδρε, κυρίες και κύριοι, ήθελα να πιστεύω ότι η σημερινή επερώτηση του ΣΥΡΙΖΑ θα έδινε την ευκαιρία να κάνουμε μια ουσιαστική συζήτηση με ψυχραιμία, τεκμηριωμένες προτάσεις, δημιουργικές προτάσεις.<br />Ωστόσο η τοποθέτηση των Βουλευτών του ΣΥΡΙΖΑ μέχρι τώρα με διέψευσε για μια ακόμη φορά. Λεκτικές ακροβασίες, καμμιά ουσιαστική και ρεαλιστική πρόταση. Με δύο λόγια: αφορισμοί και διαπιστώσεις. Και για την ταμπακιέρα; Η μπάλα στην εξέδρα και μάλιστα για ένα τόσο κρίσιμο ζήτημα όπως είναι η ανεργία των νέων που αποτελεί σήμερα, πράγματι, τον πιο επικίνδυνο και ύπουλο αντίπαλο της ελληνικής κοινωνίας. <br />Και επειδή δεν το κάνατε εσείς, θα το κάνω εγώ. Γιατί είναι καιρός να μιλήσουμε με υπευθυνότητα, να πούμε τα πράγματα με το όνομά τους, να πράξουμε με ουσία και αποτέλεσμα. Δεν έχω σκοπό να ωραιοποιήσω τα πράγματα. Γνωρίζω πάρα πολύ καλά τις δυσμενείς επιπτώσεις της κρίσης στο επίπεδο της ανεργίας και κυρίως στην ανεργία των νέων. Το προνόμιο, όμως, να γίνετε τιμητές της ευαισθησίας δεν σας το παραχωρώ. Και δεν σας το παραχωρώ γιατί την χρησιμοποιείτε την ευαισθησία, δεν την υπηρετείτε.<br />Ακούστε, λοιπόν. Πράγματι, οι νέοι της χώρας μας έχουν πληγεί περισσότερο από κάθε άλλη ηλικιακή κοινωνική ομάδα κατά τη διάρκεια της κρίσης. Αυτό είναι ένα κρίσιμο ζήτημα με πολλές προεκτάσεις, κοινωνικές, οικονομικές, ακόμη και αναπτυξιακές. Γι’ αυτόν το λόγο η αντιμετώπισή της μπορεί και αποτελεί κορυφαία προτεραιότητα για το Υπουργείο Εργασίας αλλά και για την ίδια την Κυβέρνηση. <br />Ακόμα και η Ελληνική Προεδρία, που μόλις ξεκίνησε, έχει ως πρώτο θέμα της ατζέντας της την καταπολέμηση της ανεργίας και ειδικά της ανεργίας των νέων, γιατί η ανεργία είναι και ευρωπαϊκό πρόβλημα. <br />Ωστόσο, ας πούμε κάποιες αλήθειες. Τα προβλήματα απασχόλησης των νέων στην Ελλάδα δεν εμφανίστηκαν ξαφνικά. Ουσιαστικά προϋπήρχαν της κρίσης. Ακόμη και σε περιόδους μεγάλης οικονομικής μεγέθυνσης, τη δεκαετία πριν την κρίση, τα ποσοστά της ανεργίας των νέων ήταν πολύ υψηλά, υπερδιπλάσια του ενήλικου πληθυσμού. Και η μετάβαση των νέων, όμως, από την εκπαίδευση στην αγορά εργασίας ήταν πάντα προβληματική. Και δεν ήταν μόνο η ανεργία. Είναι και ότι μέχρι τώρα οι νέοι για να βρουν σταθερή δουλειά παλινδρομούσαν και πριν από την κρίση σε ανασφαλείς διαδρομές μεταξύ ανεργίας, υποαπασχόλησης και δυστυχώς μαύρης εργασίας.<br />Αυτά δείχνουν ότι πρόκειται κατά βάση για διαρθρωτικό, δομικό πρόβλημα της ελληνικής αγοράς εργασίας και το οποίο επιδεινώθηκε, πράγματι, κατά τη διάρκεια της πενταετούς ύφεσης που βυθίστηκε η οικονομία μας.<br />Συνεπώς δεν πρέπει να κάνουμε ότι ανακαλύψαμε ξαφνικά ένα νέο πρόβλημα που δημιουργήθηκε τα τελευταία χρόνια. <br />Γι’ αυτόν το λόγο, η αντιμετώπιση του προβλήματος δεν μπορεί να γίνει μόνο με μέτρα και παρεμβάσεις ειδικά για την κρίση. Αντίθετα, χρειάζεται να πιάσουμε από την αρχή το νήμα της υπόθεσης, θεραπεύοντας στρεβλώσεις και παθογένειες σε όλα τα βήματα εισόδου των νέων στην απασχόληση: στην εκπαίδευση, στους μηχανισμούς μετάβασης στο σχολείο, στην απασχόληση, στην ίδια τη θεσμική οργάνωση της αγοράς εργασίας. <br />Με άλλα λόγια, χρειάζεται ένα ισορροπημένο μείγμα διαρθρωτικών, θεσμικών μεταρρυθμίσεων, αλλά και άμεσων ενεργητικών μέτρων απασχόλησης, ώστε το ανοδικό γύρισμα της οικονομίας που έρχεται να μας βρει έτοιμους από κάθε άποψη. <br />Το νέο υπόδειγμα οικονομικής ανάπτυξης για τη χώρα μας, που σταδιακά οικοδομούμε, ένα παραγωγικό μοντέλο υψηλού ανταγωνιστικού δυναμισμού και υψηλής απασχόλησης, χρειάζεται να απορροφήσει γρήγορα και αποτελεσματικά το αδρανές ανθρώπινο δυναμικό προτού απαξιωθεί οριστικά, ανακόπτοντας έτσι και ακόμα καλύτερα αντιστρέφοντας την εκροή της υψηλής ποιότητας ανθρώπινου κεφαλαίου, που λέτε και εσείς -συμφωνώ και εγώ- αυτό που ονομάζουμε «brain drain». <br />Κυρίες και κύριοι, είμαι σίγουρος για τον αντίλογο από την πλευρά σας. Θα πείτε: «Μα, για ποιο λόγο –και το λέτε ήδη- χρειάζονται αυτές οι αλλαγές στην αγορά εργασίας και οι μεταρρυθμίσεις στους θεσμούς της οικονομίας της αγοράς και του κράτους;». Θα ισχυριστείτε ότι αυτές οι αλλαγές επιδείνωσαν την κατάσταση και συνέβαλαν στην αύξηση της ανεργίας. Λάθος! Μεγάλο λάθος. <br />Απαντώ αμέσως και προσέξτε. Η αγορά εργασίας κατέρρευσε σε μόλις τρία χρόνια, από τα μέσα του 2009 έως τα μέσα του 2012, όταν η ανεργία εκτοξεύτηκε από το 9% στο 26%, κινούμενη έκτοτε με τάσεις σταθεροποίησης το 2013 γύρω στο 27%. <br />Αυτή η καθίζηση της απασχόλησης δεν οφείλεται μόνο στην κρίση. Οφείλεται, κατά βάση, σε προϋπάρχουσες δυσκαμψίες που εμπόδισαν μια πιο ήπια προσαρμογή της απασχόλησης. Για παράδειγμα, στην Ελλάδα δεν υπήρχε ένας οργανωμένος και έτοιμος θεσμικός μηχανισμός για τη μείωση του χρόνου εργασίας σε αντιστάθμισμα για τη διάρθρωση θέσεων απασχόλησης. Δεν υπήρχε καν ούτε η θεσμική ωριμότητα ούτε η κοινή συναντίληψη των κοινωνικών εταίρων για τη σύναψη συλλογικών συμφωνιών που θα προστάτευαν την απασχόληση, την ώρα που κάναμε μετωπική με την κρίση. <br />Θα το θέσω διαφορετικά. Αν όλες αυτές οι αλλαγές και οι μεταρρυθμίσεις είχαν γίνει εγκαίρως και πιο οργανωμένα, ο αντίκτυπος της κρίσης θα ήταν ηπιότερος. Οι επιπτώσεις θα ήταν πιο διαχειρίσιμες και η ανεργία θα ήταν αρκετά μικρότερη. Υπό αυτήν την έννοια, σήμερα πληρώνουμε το τίμημα της αναβλητικότητας και της αδράνειας που επιδείξαμε σε παλαιότερες εποχές. <br />Είναι σκληρό να λέγεται, αλλά όπως και στη φύση, έτσι και στις σύγχρονες οικονομίες στην εποχή της μεγάλης αβεβαιότητας η έλλειψη διορατικότητας και προσαρμογής οδηγεί στη σταδιακή εξαφάνιση. Έστω και καθυστερημένα, οι μεγάλες διαρθρωτικές μεταρρυθμίσεις που έχουν γίνει τα τελευταία χρόνια έχουν λειτουργήσει θετικά, καθώς έχουν βοηθήσει να αποφύγουμε τα χειρότερα. <br />Με την πάροδο του χρόνου μάλιστα, με την σταδιακή ωρίμανση και αφομοίωσή τους από την κοινωνία και την οικονομία, οι επιπτώσεις θα είναι περισσότερο ορατές και μετρήσιμες και θα βοηθήσουν ώστε να γίνει η Ελλάδα μια φυσιολογική χώρα, με μια κανονική αγορά εργασίας, που θα μεταφράζει τις αναπτυξιακές της επιδόσεις σε άμεσο και υψηλό μέρισμα απασχόλησης. Διότι επιτέλους πρέπει να πούμε τα πράγματα με το όνομά τους. <br />Σε όλες τις προηγούμενες ευρωπαϊκές χώρες επιχειρούνται παρόμοιες αλλαγές. Έχουμε και εκεί αντιπαραθέσεις, πολλές φορές σκληρές. Ωστόσο, έχουμε και συναινέσεις. Έχουμε ανοιχτό και ειλικρινή δημόσιο διάλογο, κλίμα εμπιστοσύνης ακόμα και στις πιο δύσκολες αποφάσεις. <br />Από την άλλη, εδώ στην Ελλάδα γίνεται δαιμονοποίηση οποιασδήποτε μεταρρύθμισης, οποιουδήποτε νέου θεσμού στην απασχόληση. Υπάρχουν αλλεργικές αντιδράσεις και μόνο στο άκουσμα της λέξης «ευελιξία», η οποία περιλαμβάνει τις αυτονόητες προσαρμογές και διορθώσεις χρόνιων στρεβλώσεων, που πολλαπλασίασαν τις επιπτώσεις της σημερινής κρίσης. Αυτές τις χαρακτηρίζετε –και το είπατε και σήμερα από το Βήμα της Βουλής- «ζούγκλα». <br />Τι εννοείτε; Μήπως ό,τι ισχύει στην υπόλοιπη Ευρώπη είναι ζούγκλα; Αν αυτά είναι ζούγκλα, τότε ποιος είναι ο πραγματικός παράδεισος; Έχετε να μας κάνετε μια υπόδειξη ενός υποδείγματος χώρας, που επιθυμείτε να αποκτήσουμε ίδια χαρακτηριστικά στην αγορά εργασίας;<br />Ας δούμε, όμως, κάποια παραδείγματα τέτοιων σημαντικών μεταρρυθμίσεων, οι οποίες έχουν ως κύριο στόχο να ενθαρρύνουν, να διευκολύνουν τις προσλήψεις εργαζομένων στις ιδιωτικές επιχειρήσεις. Ναι, στις ιδιωτικές επιχειρήσεις! Γιατί αν όχι από εκεί, από πού μπορεί να βρεθεί και να προέλθει η ανάπτυξη ή η δημιουργία νέων θέσεων εργασίας; Μήπως από τις εκατό χιλιάδες θέσεις στο δημόσιο που τάξατε μέσα από το πρόγραμμά σας; <br />Ας προσγειωθούμε, όμως, στην πραγματικότητα. Το θεσμικό πλαίσιο λειτουργίας της αγοράς εργασίας έχει πλέον αλλάξει. Το περιβάλλον ανάπτυξης της υγιούς επιχειρηματικότητας και συνεπώς, της απασχόλησης είναι σήμερα περισσότερο ευνοϊκό, λειτουργικό και ευέλικτο από ό,τι στο παρελθόν. Απομακρύνουμε σταδιακά όλα εκείνα τα εμπόδια εισόδου στην επίσημη και νόμιμη απασχόληση, τα οποία λειτουργούσαν σε βάρος των εισερχομένων στην αγορά εργασίας, κυρίως των νέων και των γυναικών. Αναφέρομαι σε θεσμικά, οικονομικά και κυρίως γραφειοκρατικά εμπόδια. <br />Περιορίσαμε δραστικά τις γραφειοκρατικές υποχρεώσεις των επιχειρήσεων προς τον ΟΑΕΔ. Οι αναγγελίες πρόσληψης γίνονται πλέον με ένα κλικ στο πρότυπο πληροφοριακό σύστημα ΕΡΓΑΝΗ με ένα τεκμαρτό όφελος 60 εκατομμύρια ευρώ κερδισμένες ανθρωποώρες για τις επιχειρήσεις. Προχωρούμε, επιπλέον, σε δραστική απλοποίηση και κωδικοποίηση της εργατικής νομοθεσίας χωρίς καμμία έκπτωση στην προστασία της ανεργίας. Οι απλοί και καθαροί κανόνες ελαχιστοποιούν το κόστος συμμόρφωσης για μικρές και μεγάλες επιχειρήσεις. Εμπεδώνεται ένα κλίμα εμπιστοσύνης στην οικονομία και στην αγορά εργασίας. Δεν νομίζω ότι υπάρχει νοήμων πτέρυγα της Βουλής, που να είναι αντίθετη με την απλοποίηση της εργατικής νομοθεσίας. Οι μόνοι που θίγονται στην περίπτωση αυτή είναι εκείνοι οι γνωστοί, οι οποίοι ζούσαν παρασιτικά εναντίον των επιχειρήσεων και των εργαζομένων λόγω της πολυπλοκότητας και του λαβυρίνθου της νομοθεσίας. <br />Το μέγεθος της φορολογικής σφήνας, δηλαδή η διαφορά μεταξύ αυτού που πληρώνει ο εργοδότης και αυτού που τελικά λαμβάνει ο εργαζόμενος αποτελεί επίσης ένα ισχυρό αντικίνητρο στην επίσημη οικονομία. Και σ’ αυτό το σημείο νομίζω ότι θα συμφωνήσουμε όλοι. Με αυτήν τη λογική μειώσαμε ήδη στο τέλος του 2012 τις εργοδοτικές εισφορές κατά 1,1% και με ορίζοντα το 2016 προσπαθούμε να περικόψουμε ακόμη 3,9%, ώστε να έχουμε μια αξιόλογη συνολική μείωση των ασφαλιστικών εισφορών κατά 5%. Αυτό θα τονώσει την ανταγωνιστικότητα των επιχειρήσεων, θα οδηγήσει σε αύξηση της απασχόλησης και των δημοσίων εσόδων. Συντηρητικές οικονομετρικές εκτιμήσεις δείχνουν ότι μια τέτοια μείωση των εισφορών θα οδηγήσει, σε πρώτη φάση, σε πρόσληψη τουλάχιστον τριάντα χιλιάδων ατόμων, κυρίως νέων ανθρώπων και πολλών περισσοτέρων σε μεσοπρόθεσμο ορίζοντα.<br />Με αφορμή αυτό δεν μπορώ παρά να εκφράσω την απορία μου: Γιατί δείχνετε πολλές φορές αυτήν τη μικροψυχία, αυτήν την αντίδραση ως Αξιωματική Αντιπολίτευση ακόμα και σε ό,τι καλό συμβαίνει σ’ αυτόν τον τόπο; Δεν έχετε δει τίποτα το θετικό όλο αυτό το διάστημα; Ακόμα και σε προφανέστατες θετικές πρωτοβουλίες της Κυβέρνησης υπάρχει από εσάς ένας στείρος αντίλογος, ένας αντίλογος ο οποίος βλέπει παντού δαιμόνια και κρυφές προθέσεις. Είναι απογοητευτικό το θέαμα της νευρικότητας που φαίνεται πολλές φορές να σας καταλαμβάνει σε καλές ειδήσεις που έρχονται για την Ελλάδα. Και έρχονται καλές ειδήσεις όχι μόνο από το εσωτερικό αλλά και από το εξωτερικό. <br />Τι να πω γι’ αυτήν την περίεργη και θολή στάση που δείχνετε για άλλη μια φορά στο θέμα της μαύρης εργασίας; Είναι γνωστές οι μεγάλες προσπάθειες, που κάναμε ως Υπουργείο Εργασίας και εγώ προσωπικά, για την αντιμετώπιση της αδήλωτης και ανασφάλιστης εργασίας. Δεν χρειάζεται να επαναλάβω εδώ για μια ακόμη φορά ότι αυτά τα φαινόμενα ανομίας αποτελούν πληγή και εδώ νομίζω ότι συμφωνούμε όλοι. Οικονομικό και κοινωνικό έγκλημα το χαρακτήρισα και νομίζω ότι και εδώ συμφωνούμε όλοι. Και όλοι γνωρίζουμε, επίσης, ότι οι νέοι είναι τα μεγαλύτερα θύματα αυτών των παραβατικών συμπεριφορών. <br />Γι’ αυτόν το λόγο οργανώσαμε συνεχείς και αυστηρούς ελέγχους αξιοποιώντας νέες πληροφοριακές υποδομές του Υπουργείου Εργασίας, καινοτόμες και σε όλη την Ευρώπη. Δημιουργήσαμε το ΗΛΙΟΣ, ένα σύστημα με το οποίο χαρτογραφήσαμε οριστικά, με τον πιο διαφανή τρόπο το συνταξιοδοτικό σύστημα της Ελλάδος. Δημιουργήσαμε την ΕΡΓΑΝΗ, ένα καινοτόμο εργαλείο που δεν υπάρχει στην υπόλοιπη Ευρώπη. Επιβάλαμε ταυτόχρονα το υψηλότερο πρόστιμο στην αγορά εργασίας εναντίον της αδήλωτης εργασίας. Κλείσαμε και τα τελευταία παράθυρα της νομοθεσίας, όπως με το ειδικό βιβλίο υπερωριών, όπου αναγράφονται πλέον οι υπερωρίες πριν την πραγματοποίησή τους. Αναπτύσσουμε το ολοκληρωμένο επιχειρησιακό σχέδιο ΑΡΤΕΜΙΣ για την καταπολέμηση της αδήλωτης και ανασφάλιστης εργασίας με απτά και μετρήσιμα αποτελέσματα για πρώτη φορά στην Ελλάδα. Οι στατιστικοί δείκτες φανερώνουν κύμα μετατροπής της αδήλωτης και «μαύρης» εργασίας σε νόμιμες θέσεις εργασίας, με αποτέλεσμα η καταγεγραμμένη ανασφάλιστη εργασία σε κλάδους υψηλής παραβατικότητας να μειωθεί από το 40% το Φεβρουάριο σε επίπεδο κάτω του 20% τους τελευταίους μήνες. <br />Επίσης μέσα απ’ αυτήν την πολιτική που κάναμε τους τελευταίους μήνες στο Υπουργείο και τα έσοδα του ΙΚΑ αυξήθηκαν για τρείς συνεχόμενους μήνες, ύστερα από τέσσερα χρόνια συνεχούς πτώσης. <br />Παρ’ όλα αυτά, ο ΣΥΡΙΖΑ εξέπεμψε ένα αμφίσημο και συγκεχυμένο μήνυμα -ναι μεν αλλά, να ξαναδούμε τα πρόστιμα κ.λπ.- ακόμη και σε ένα θέμα που είναι περισσότερο από προφανές και αυταπόδεικτο. Αυτό πώς λέγεται; Μήπως λέγεται σύγχυση ή μικροκομματική στρατηγική; Πείτε το όπως θέλετε. Όπως και να λέγεται πάντως, αποδεικνύει μία σύγχυση στις προτάσεις σας, οι οποίες διατυπώνονται κατά καιρούς. Από τη μία φωνασκείτε κατά της κρίσης, ενώ από την άλλη κλείνετε τα μάτια και χαϊδεύετε πρακτικές που μας οδήγησαν σε αυτήν. <br />Κυρίες και κύριοι, ας πάμε πάλι στα ζητήματα των μισθών. Το επαναλαμβάνω και πάλι. Οι μεταρρυθμίσεις που σχεδιάζουμε και υλοποιούμε γίνονται με ένα στρατηγικό στόχο: τη σταδιακή οικοδόμηση ενός νέου αναπτυξιακού οικοδομήματος που θα βασίζεται στην εξωστρέφεια, στον ανταγωνισμό, στο δυναμισμό, στην υψηλή προστιθέμενη αξία, στο σεβασμό στην εργασία, στην ποιοτική και αξιοπρεπή εργασία, με έμφαση στην πραγματική παραγωγή και όχι στις κρατικοδίαιτες και παρασιτικές εκδοχές μιας ευκαιριακής επιχειρηματικότητας. <br />Συνεπώς δεν αποτελεί για εμάς στρατηγική επιλογή μια αναιμική οικονομία που επιβιώνει οριακά χάρη στο χαμηλό κόστος εργασίας. Δεν πιστεύουμε ότι η συνεχής συμπίεση των αμοιβών συνιστά αναπτυξιακό παράγοντα για την οικονομία μας. Ωστόσο, δεν μπορεί η εξέλιξη του κόστους εργασίας να γίνεται ανεξάρτητα από τα πραγματικά μεγέθη και τις δυνατότητες της οικονομίας. Γιατί κάτι τέτοιο θα οδηγήσει σε επιδείνωση των όρων ανταγωνιστικότητας της χώρας μας στη διεθνή αρένα και τα ελληνικά αγαθά, προϊόντα και υπηρεσίες θα υποτιμηθούν. <br />Χρειάζονται ορθολογικοί μηχανισμοί διαμόρφωσης των αμοιβών στην οικονομία, ώστε η εξέλιξη του κόστους εργασίας να συμβαδίζει με την εξέλιξη της παραγωγικότητας. Υπάρχει κανείς που δεν συμφωνεί με αυτό; Είναι ακόμη πρόσφατες οι μνήμες, όταν στη διαδικασία της διαιτησίας –της πρόσφατης διαιτησίας που γνωρίζετε- δινόντουσαν υπέρογκες μισθολογικές αυξήσεις στον κλάδο, παραδείγματος χάριν, της κλωστοϋφαντουργίας, την ώρα που ο ίδιος ο κλάδος κατέρρεε. <br />Πρόκειται για μια παραδοξότητα που στην εποχή της επίπλαστης ευμάρειας φάνταζε ως φυσιολογική, ως κατάκτηση των εργαζομένων. Ήταν, όμως, όπως αποδείχθηκε, ένα μπούμερανγκ για την ίδια την εργασία. <br />Με την ίδια τη λογική –τη λογική του μπούμερανγκ- ο ΣΥΡΙΖΑ προτείνει μια απότομη αύξηση των κατώτατων μισθών, των κατώτατων αμοιβών, στα επίπεδα του 2012.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Στα επίπεδα του 2009.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Επίσης προτείνει τη σταδιακή εξαφάνιση –στο πρόγραμμά σας το λέτε- της μερικής απασχόλησης, η οποία –σημειωτέον- χρησιμοποιείται και σε πολύ μεγαλύτερη έκταση και είναι πράγματι γεγονός σε όλες τις ευρωπαϊκές χώρες.<br />Μιλάμε για προτάσεις που περιλαμβάνονται, όπως είπα, στο πρόγραμμά σας και οδηγούν σε μια άμεση επιβάρυνση των επιχειρήσεων –από μία πρόχειρη κοστολόγηση- τουλάχιστον 2,1 δισεκατομμυρίων ευρώ, ένα χρηματοδοτικό σοκ, που ιδιαίτερα οι μικρές επιχειρήσεις δεν θα μπορέσουν να το σηκώσουν. Είναι προτάσεις που ουσιαστικά οδηγούν ευθέως σε ένα κύμα σωρευτικών απολύσεων...</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Ενώ τώρα προσλαμβάνετε;</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> ... της τάξης των εκατό έως διακοσίων χιλιάδων εργαζομένων, άμεσα. Αυτή είναι η πρότασή σας.<br />Εμείς θεσμοθετήσαμε ένα νέο σύγχρονο μηχανισμό κατώτατου μισθού, σύμφωνα με τα ευρωπαϊκά πρότυπα. Ο μηχανισμός, με κοινωνική διαβούλευση, αλλά και με συνεκτίμηση των πραγματικών δεδομένων της οικονομίας, θα καθορίζει ένα κατώφλι ασφαλείας για το σύνολο των αμοιβών στην οικονομία. Πάνω σε αυτό το κατώφλι εργαζόμενοι και εργοδότες θα έχουν τη δυνατότητα να συμφωνούν όποιους υψηλότερους μισθούς θέλουν, ανάλογα με την παραγωγικότητα του κλάδου της επιχείρησης, αλλά και τις δυνατότητές της. Το αμφισβητεί κανείς αυτό;</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Εμείς!</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ένα παράδειγμα είναι η πρόσφατη –και αυτό είναι η απόδειξη στην πρότασή μας και στη διαφωνία σας- κλαδική συμφωνία μεταξύ των ξενοδοχοϋπαλλήλων, η οποία καθόρισε μισθούς για πρώτη φορά στην κρίση και στο τελείωμά της, υψηλότερους 1%, το οποίο έχει ένα ιδιαίτερο συμβολισμό.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Με δεκαέξι ώρες δουλειά!</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Δείχνει ότι πάνε καλά τα πράγματα, σηματοδοτώντας ουσιαστικά ένα κλίμα προσδοκιών στην αγορά εργασίας. Ας είμαστε ειλικρινείς, λοιπόν. <br />Πρώτα απ’ όλα, είναι απαραίτητες η ενδυνάμωση και η διεύρυνση της αντιπροσωπευτικής βάσης των κοινωνικών εταίρων, ούτως ώστε οι αποφάσεις τους, στο πλαίσιο της συλλογικής αυτονομίας, να έχουν ευρύ πεδίο εφαρμογής και ισχύος.  <br />Θέλουμε και περιμένουμε από τους κοινωνικούς εταίρους ωριμότητα και συλλογική υπευθυνότητα, να πάρουν πρωτοβουλίες συνεννόησης και συνεργασίας. Είναι στο χέρι τους. Άλλωστε, είναι κάτι που γίνεται σε όλη την Ευρώπη.<br />Θα ήθελα τώρα να αναφερθώ στον άλλο πυλώνα της παρέμβασης του Υπουργείου Εργασίας, στις ενεργητικές πολιτικές για την ενίσχυση της απασχόλησης και ιδιαίτερα των νέων. <br />Δεν χρειάζεται να επαναλάβω ότι από την πρώτη στιγμή είμαστε προσηλωμένοι στην πλήρη αξιοποίηση κάθε διαθέσιμου πόρου, εθνικού ή κοινοτικού για τον σκοπό αυτό. Να δοθούν όσο το δυνατόν περισσότερες και ποιοτικές ευκαιρίες απασχόλησης για τους ανέργους με προτεραιότητα τους νέους στην πατρίδα μας ώστε να αποκαταστήσουμε τη δυνατότητα της επαφής τους με την αγορά εργασίας, να στηρίξουμε εισοδήματα με αξιοπρέπεια, να εμποδίσουμε την απαξίωση των δεξιοτήτων τους. Με δύο λόγια να διαφυλάξουμε τον πολυτιμότερο πόρο που έχει αυτή η χώρα, το ανθρώπινο δυναμικό της. Και αυτό το κάνουμε με ποιοτικές και αποδοτικές παρεμβάσεις.<br />Για πρώτη φορά στην Ελλάδα δημιουργούμε μόνιμα συστήματα διάγνωσης των αναγκών της αγοράς εργασίας σε διασύνδεση με το πληροφοριακό σύστημα ΕΡΓΑΝΗ αλλά και της αξιολόγησης των ενεργητικών πολιτικών απασχόλησης και αυτό θα γίνει τους δύο επόμενους μήνες, Φεβρουάριο και Μάρτιο, μια καινοτόμα πρωτοβουλία του Υπουργείου Εργασίας η οποία αποτελεί παράδειγμα σε όλη την Ευρώπη, ώστε να αποτυπώνεται ο σφυγμός και οι ανάγκες της αγοράς, της πραγματικής παραγωγής με απόλυτη αξιοπιστία και οι δράσεις απασχόλησης να πιάνουν τόπο.<br />Συνεχίζουμε και ολοκληρώνουμε την αναδιάρθρωση του ΟΑΕΔ, το γνωστό Reengineering σε συνεργασία με τις πιο προηγμένες χώρες της Ευρώπης, όπως είναι η Γερμανία, η Σουηδία και το Ηνωμένο Βασίλειο, ενώ συνδέουμε την εκπαίδευση με την εργασία αναβαθμίζοντας τον θεσμό της μαθητείας στο πρότυπο του διττού συστήματος, το dual system, με τις πιο προηγμένες κεντροευρωπαϊκές χώρες.<br />Και δεν μπορώ παρά σε αυτό το σημείο να σταθώ στο σκεπτικό της επερώτησης, το οποίο στηρίζεται δυστυχώς σε ανακριβή στοιχεία. Κάποιοι από εσάς παρείχαν εσφαλμένη πρόχειρη πληροφόρηση με αποτέλεσμα να παρασύρουν ολόκληρη την Κοινοβουλευτική Ομάδα του ΣΥΡΙΖΑ σε λάθος κατεύθυνση. Δηλαδή, ότι δήθεν υπάρχει κίνδυνος –για αυτό δεν είπατε τίποτα, για τον πυρήνα της ερώτησή σας- να χαθούν κονδύλια που αφορούν την απασχόληση και την κοινωνική ένταξη για το ΕΣΠΑ του 2007-2013. Ακριβώς το αντίθετο ισχύει.<br />Αυτήν τη στιγμή που μιλάμε δεν έχει απλώς δεσμευτεί το σύνολο των διαθέσιμων πόρων του ΕΣΠΑ και μέσω του Επιχειρησιακού Προγράμματος «Ανάπτυξη Ανθρώπινου Δυναμικού» κατευθύνονται στη στήριξη απασχόλησης. Υπάρχει υπερδέσμευση των πόρων κατά 135,6%. Αυτό πολύ απλά σημαίνει ότι όχι μόνο έχουμε χρησιμοποιήσει το σύνολο των πόρων που διαθέτουμε, αλλά έχουμε ζητήσει και άλλα χρήματα από άλλα τομεακά επιχειρησιακά προγράμματα να συνδράμουν στο έργο μας για την ανάσχεση της ανεργίας.<br />Από την άλλη πλευρά, οι πληρωμές για τα έργα που είναι ενταγμένα στο ΕΣΠΑ γίνονται και θα συνεχίσουν να γίνονται σταδιακά, διότι είναι εξ ορισμού σταδιακές και οι επιδοτήσεις απασχόλησης και οι δράσεις στήριξης των ανέργων οι οποίες εκτίνονται σε έναν ορίζοντα χρόνου. <br />Από την έναρξη του επιχειρησιακού προγράμματος ο αριθμός των ατόμων που έχουν ωφεληθεί ή συνεχίζουν να ωφελούνται ξεπερνάει τις οκτακόσιες είκοσι χιλιάδες άτομα. Μην σας μπερδεύει, λοιπόν, ο αριθμός εγγραφής των δαπανών στα πληροφοριακά συστήματα του ΕΣΠΑ, γιατί δημιουργούνται λανθασμένες εντυπώσεις, τις οποίες υιοθετείτε άκριτα.<br />Τα ενεργητικά προγράμματα απασχόλησης θα εντατικοποιηθούν μέσα στο 2014 με την αξιοποίηση και των νέων πόρων του νέου ΕΣΠΑ για την περίοδο 2014-2020. <br />Μόλις πριν από δύο μέρες ο Πρωθυπουργός επισκέφθηκε το Υπουργείο Εργασίας και οριστικοποιήσαμε ένα μεγάλο πακέτο δράσεων απασχόλησης ύψους 1,5 δισεκατομμυρίου ευρώ. Με αυτό περισσότεροι από τετρακόσιες σαράντα χιλιάδες άνεργοι θα αποκτήσουν δυνατές ευκαιρίες εισόδου στην αγορά εργασίας για τη διετία 2014-2015 με σύγχρονα ενεργητικά προγράμματα στην χώρα μας, δράσεις επιδότησης της απασχόλησης αλλά και της μικροεπιχειρηματικότητας, Startups, προγράμματα ενδοεπιχειρησιακής κατάρτισης, μαθητεία, προώθηση της κοινωνικής οικονομίας κ.λπ.<br />Μέσα από αυτές τις παρεμβάσεις περιλαμβάνεται και το μεγάλο πρόγραμμα, «Εγγύηση Για Τη Νεολαία» ή, όπως έχει καθιερωθεί να λέγεται στην Ευρώπη, «Youth Guarantee», το οποίο γίνεται πραγματικότητα χάρη και στις προσωπικές προσπάθειες του ίδιου του Πρωθυπουργού.<br />Με αυτήν την παρέμβαση θα απευθυνθούμε περίπου σε διακόσιες σαράντα χιλιάδες νέους της χώρας μας έως είκοσι τεσσάρων ετών, που αυτήν τη στιγμή ούτε εργάζονται ούτε συμμετέχουν σε κάποιο κύκλο εκπαίδευσης ή κατάρτισης, είτε με απευθείας προσφορά εργασίας είτε για να αποκτήσουν το πρώτο τους ένσημο είτε με ουσιαστική στοχευμένη και πιστοποιημένη ενίσχυση των προσόντων τους με κατάρτιση, μαθητεία ή περαιτέρω εκπαίδευση, προκειμένου να πετύχουν την είσοδό τους στην απασχόληση το συντομότερο δυνατό.<br />Ακόμα και σε αυτό το δυνατό πακέτο απασχόλησης η αντίδραση του ΣΥΡΙΖΑ ήταν αρνητική. Ειλικρινά, η στάση σας είναι ακατανόητη. Προτιμάτε αυτό το 1,5 δισεκατομμύριο ευρώ να το επιστρέψουμε στην Ευρωπαϊκή Ένωση ή να πάει σε άλλες χώρες; Πώς είναι δυνατόν από τη μία να μας κατηγορείτε για δήθεν καθυστερήσεις στην υλοποίηση προγραμμάτων και για χαμηλή απορρόφηση κοινοτικών πόρων και από την άλλη να τα εξορκίζετε; Προτιμάτε οι νέοι να μείνουν άνεργοι παρά να βρουν μια θέση εργασίας, έστω και προσωρινή, με μισθό και πλήρη ασφάλιση ή να ξεκινήσουν, με την ευκαιρία που θα τους δοθεί, μια δική τους επιχείρηση; <br />Αυτό, κυρίες και κύριοι, δεν λέγεται Αντιπολίτευση. Επιτρέψτε μου τον όρο, αυτό λέγεται αμπελοφιλοσοφία. Αυτά τα ευρωπαϊκά προγράμματα που εσείς εξορκίζετε εφαρμόζονται σε όλη την Ευρωπαϊκή Ένωση. Εγώ θέλω να σας ρωτήσω ευθέως και θέλω απάντηση: Ουσιαστικά εξορκίζετε ολόκληρη την Ευρώπη;<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Έχει ζητήσει τον λόγο ο κ. Γλέζος. <br />Ορίστε, κύριε Γλέζο, έχετε τον λόγο.<br />ΜΑΝΩΛΗΣ ΓΛΕΖΟΣ: Αγαπητοί συνάδελφοι, από τη θέση της ανευθυνότητας και του αμπελοφιλοσόφου θα ήθελα να απευθυνθώ στην υπεύθυνη Κυβέρνηση που κατέχει την ευθύνη και έχει συνείδηση της ευθύνης απέναντι στα προβλήματά μας και να πω: Είπες, αγαπητέ συμπατριώτη Υπουργέ, –είμαστε συμπατριώτες και πιστεύω ότι ως Αξώτης θα καταλάβεις αυτό που θα πω- ότι δεν κάνουμε καμμιά ουσιαστική πρόταση. Θα ήθελα στο τέλος να αντικρούσεις τις υπεύθυνες ή ανεύθυνες, αμπελοφιλόσοφες προτάσεις τις οποίες θα κάνουμε.<br />Πρώτον, είναι δυνατόν να λυθεί το θέμα της ανεργίας με το σχηματισμό ενός οργανισμού που θα δίνει ως ελεημοσύνη στον άνεργο κάτι; Είναι λύση της ανεργίας; Λύση της ανεργίας είναι να δώσουμε δουλειά στους άνεργους. Και για να δώσουμε δουλειά στους άνεργους πρέπει να κατανοήσουμε ένα ουσιαστικό πράγμα -και εμπιστεύομαι την ευφυΐα σου: Το χρήμα δεν παράγει αξίες, το χρήμα αντιπροσωπεύει και ανταλλάσσει αξίες. <br />Εσείς, στηριχθήκατε -όλη η πολιτική σας- στο χρήμα, δηλαδή δάνεια, δάνεια, δάνεια. Τι έχουν φέρει ως τώρα τα δάνεια που έχετε κάνει; Έχουν φέρει την καταστροφή. Γι’ αυτό, κατά κάποιο τρόπο, είμαστε υποχρεωμένοι να αλλάξουμε και το σύνθημά μας. Το κύριο σύνθημα, το αξιωματικό σύνθημά μας είναι «να είμαστε γκρεμιστές και χτίστες». Εσείς γκρεμίσατε ό,τι υπάρχει στον τόπο, άρα χρειάζεται να το αλλάξουμε. Τώρα εμείς το λέμε κάπως αλλιώς, δηλαδή ότι θα «είμαστε εκκαθαριστές των ερειπίων τα οποία έχετε δημιουργήσει, για να χτίσουμε πάνω στον εκκαθαρισμένο χώρο αυτό που πρέπει». Πώς; Αν κατανοήσετε αυτό το πράγμα, ότι δηλαδή μόνο ο εργαζόμενος με την εργασία του παράγει αξίες. Το χρήμα μοναχό του δεν παράγει αξίες. Βάλτο κάπου, στήσε το, θα σου δώσει αξίες; Ο εργαζόμενος παράγει τις αξίες. Άρα, αν βρούμε τον τρόπο να δώσουμε δουλειά σε όλο τον κόσμο λύνεται το θέμα. Αυτή είναι κεντρική πρόταση αλλά προς τη σωστή κατεύθυνση. Όχι βέβαια να κάνουμε τα έργα των αυτοκινητοδρόμων τα οποία ακούσαμε εδώ και πάμε να τρελαθούμε και εκείνα τα επιδεικτικά θεάματα που έγιναν και δεν αφορούσαν τίποτα απολύτως. <br />Πρέπει να είναι σε σωστή κατεύθυνση: Βαριά βιομηχανία, βασισμένη πάνω στον τεράστιο ορυκτό πλούτο που έχει η χώρα, αξιοποίηση των ήπιων και ανανεώσιμων πηγών ενέργειας, για να έχουμε τη δυνατότητα να κινηθεί η βαριά βιομηχανία και ο κεντρικός τομέας, που είναι η αγροτική παραγωγή, ο πρωτογενής τομέας και αφήστε τα πρωτογενή πλεονάσματα. Πείτε το καθαρά, γιατί και εκεί πάτε να μπλέξετε το λαό. Δημοσιονομικό πλεόνασμα έχει δημιουργηθεί παρά την κακή διαχείριση που κάνετε. Με τη σωστή διαχείριση που θα κάνουμε, θα μπορούμε εμείς να βρούμε τα πρώτα χρήματα που λέτε ότι έχουν ανάγκη οι εργαζόμενοι για να κινηθούν.<br />Κύρια, λοιπόν, δουλειά σε όλους, προς τη σωστή κατεύθυνση για να δημιουργηθούν αγαθά και όχι η συνέχεια αυτής της πολιτικής την οποία κάνετε. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Γλέζο.<br />ΜΑΝΩΛΗΣ ΓΛΕΖΟΣ: Να μην πω για το χωριό του κάτι;</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, πείτε για το χωριό του και ολοκληρώστε. <br />ΜΑΝΩΛΗΣ ΓΛΕΖΟΣ: Το χωριό του, λοιπόν, είναι το μεγαλύτερο χωριό των Κυκλάδων, το Φιλώτι της Νάξου και αποτελείται από κτηνοτρόφους. Όμως, για να δημιουργηθούν αυτοί οι κτηνοτρόφοι και να είναι οι καλύτεροι κτηνοτρόφοι και το μεγαλύτερο χωριό, ισοπεδώθηκαν οι αγρότες. Εξαφανίστηκαν οι αγρότες και εξαφανίστηκαν και οι εργαζόμενοι της σμύριδας και σ’ αυτό το ορυκτό θα στηριχθεί -βαριά βιομηχανία- από τα ορεινά χωριά. Αυτό δεν πιστεύω να το αμφισβητείτε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Γλέζο.<br /><br />Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Κουρουμπλής.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ευχαριστώ, κυρία Πρόεδρε.<br />Κυρία Πρόεδρε, κυρίες και κύριοι συνάδελφοι, θα ήθελα να εκφράσω τη συμπαράσταση όλων μας, πιστεύω, στη συνεχιζόμενη δοκιμασία των συμπατριωτών μας στην Κεφαλονιά και να παρακαλέσω και εκ μέρους της Αξιωματικής Αντιπολίτευσης να υπάρξει όσο το δυνατόν πιο ουσιαστική συμπαράσταση στους δοκιμαζόμενους ανθρώπους, ιδιαίτερα της περιοχής του Ληξουρίου, οι οποίοι διαμαρτύρονται ότι το μόνο που τους προσφέρει σήμερα η πολιτεία είναι ένα μπουκάλι νερό. <br />Κύριε Υπουργέ, πριν τοποθετηθώ στο πλαίσιο της δικής μας επίκαιρης επερώτησης και σ’ αυτά που είπατε, θα ήθελα να σας παρακαλέσω για δυο-τρία ζητήματα, για τα οποία, εάν είναι εύκολο, στη δευτερολογία σας θα ήθελα να μας δώσετε κάποιες απαντήσεις. <br />Υπάρχει ένα ζήτημα που αφορά τους αναπήρους, οι οποίοι δεν μπορούν να λάβουν μέρος σ’ αυτά τα προγράμματα, γιατί δεν έχουν το πιστοποιητικό των ΚΕΠΑ λόγω της απεργίας. Εφόσον ήδη η Κυβέρνηση, μετά από παρεμβάσεις που κάναμε εδώ οι Βουλευτές όλων των κομμάτων, δέχθηκε στην περίπτωση της απαλλαγής από το φόρο των αναπήρων να ισχύουν τα προηγούμενα πιστοποιητικά, μπορείτε να δώσετε μια λύση σ’ αυτό το ζήτημα. <br />Επίσης, κύριε Υπουργέ, υπάρχει και ένα ζήτημα που εξαιρεί τις μονάδες ημερήσιας φροντίδας για ανάπηρα παιδιά απ’ αυτά τα προγράμματα. Νομίζω ότι και σ’ αυτό λογικό είναι να βρεθεί μια λύση. <br />Τρίτον, θα ήθελα μια απάντησή σας σε ό,τι αφορά το κρίσιμο ζήτημα που αφορά τους Νεοποντίους και τους Βορειοηπειρώτες, δηλαδή την περικοπή, την κατάργηση ουσιαστικά της σύνταξης αυτών των ανθρώπων και την ιατροφαρμακευτική τους περίθαλψη. <br />Κύριε Υπουργέ, μας μιλήσατε για θέματα ευαισθησίας. Όχι, δεν είμαστε πιο ευαίσθητοι από εσάς. Δεν ισχυριστήκαμε κάτι τέτοιο. Άλλωστε, κύριε Υπουργέ, το ζήτημα της εργασίας, του δικαιώματος να εργάζεται ένας άνθρωπος δεν είναι ζήτημα ούτε ευαισθησίας ούτε φιλανθρωπίας, είναι θέματα πολιτικών επιλογών, του πώς αντιλαμβάνεται μια πολιτεία αυτό το δικαίωμα, πώς το υπερασπίζεται, πώς δηλαδή διαμορφώνει τις συνθήκες, ώστε να μπορεί κάθε νέος άνθρωπος, κάθε  πολίτης να ζει αξιοπρεπώς μέσα από τη συμμετοχή του στην παραγωγική διαδικασία.<br />Μας είπατε, λοιπόν, ότι το πρόβλημα δεν προέκυψε τα τελευταία χρόνια. Πράγματι, δεν προέκυψε τα τελευταία χρόνια. Το πρόβλημα είναι αρκετών χρόνων. Εντάθηκε τα τελευταία χρόνια. <br />Τι διαπιστώνει, όμως, κανείς από την εποχή -από αυτό το Βήμα μιλούσα ως κυβερνητικός Βουλευτής τότε του ΠΑΣΟΚ προς τον κ. Γιαννίτση-  που ξεκίνησε το περίφημο πρόγραμμα των ΚΕΚ, τα οποία τελικά έγιναν ΚΕΙΚ για κάποιους, όταν δηλαδή ουσιαστικά ιδιωτικοποιήσαμε τα κέρδη και κοινωνικοποιήσαμε με τις πολιτικές όλων εκείνων των χρόνων, ως ελληνική πολιτεία, το κόστος;<br />Αυτή είναι η πορεία όλων αυτών των προγραμμάτων της ευέλικτης εργασίας, που σε τελική ανάλυση ως αποτέλεσμα κρίνεται. Διότι η πολιτική, κυρίες και κύριοι συνάδελφοι, κρίνεται εκ του αποτελέσματος. Δεν είναι θέμα προθέσεων. Εγώ σας αναγνωρίζω τις καλύτερες προθέσεις. Αν οι πολιτικές σας είναι καταστροφικές και δημιουργούν ένα περιβάλλον κοινωνικού ολοκαυτώματος σε αυτόν τον τόπο, τι να τις κάνω τις προθέσεις και την ευαισθησία; Δεν υπάρχει καμμία αμφισβήτηση για την ευαισθησία κανενός. Το ζήτημα είναι τι συμβαίνει και διαμορφώνει μία σκληρή και οδυνηρή πραγματικότητα σε αυτόν τον τόπο. <br />Όταν έχουμε νέους ανθρώπους μορφωμένους, τα γερά μυαλά του τόπου, τον πλούτο του τόπου, τον κόπο του τόπου –και ξέρετε και ξέρουμε όλοι καλά, γιατί προερχόμαστε στη συντριπτική μας πλειοψηφία από τις ίδιες οικογένειες, τι κόπο καταβάλλει η ελληνική οικογένεια και τι θυσίες κάνει για να σπουδάσει ένα παιδί- αντί να πούμε σε αυτά τα νέα παιδιά «Καθίστε εδώ να αλλάξουμε τον τόπο» τους λέμε «Αλλάξτε τόπο»! Περί αυτού πρόκειται. <br />Σήμερα λοιπόν φθάσαμε ως εδώ, με αυτές τις πολιτικές που ακολουθήθηκαν όλα αυτά τα χρόνια. Αν διαβάσετε, κύριε Υπουργέ -εγώ κάθισα και διάβασα- τις περισσότερες ομιλίες, αναφορικά με τέτοια κρίσιμα ζητήματα, των προκατόχων σας τα τελευταία δέκα χρόνια, θα διαπιστώσετε ότι κάθε φορά υπήρξε μια επιχείρηση ωραιοποίησης, ότι έρχεται η μεγάλη ανατροπή και η μεγάλη αλλαγή. <br />Ποιο είναι το αποτέλεσμα σήμερα, κυρίες και κύριοι συνάδελφοι; Να πλησιάζουμε να έχουμε δύο εκατομμύρια ανθρώπους στην ανεργία επί της ουσίας και να φεύγουν οι νέοι και οι νέες που ζουν το φαινόμενο της παρατεταμένης εφηβείας, αναγκασμένοι να ζουν στο οικογενειακό περιβάλλον, χωρίς να τους δίνουμε τη δυνατότητα να πετάξουν με τα δικά τους φτερά, οι νέοι και οι νέες με τα περισσότερα προσόντα από κάθε άλλη γενιά να αναγκάζονται να παίρνουν των ομματιών τους. Είναι απάντηση στο μεγάλο, κρίσιμο κοινωνικό πρόβλημα που ζει η χώρα;<br />Κύριε Υπουργέ, βάλατε κι ένα δίλημμα. Επιτέλους, απαλλαγείτε από αυτά τα σύνδρομα, αν θέλετε να κάνουμε μία πραγματικά δημιουργική συζήτηση. Μπορεί να βρούμε κοινούς τόπους. Όταν μας λέτε «εμείς θέλουμε να επιστρέψουμε πίσω το 1,5 δισεκατομμύριο» είναι σοβαρό επιχείρημα Υπουργού Εργασίας απευθυνόμενου στην Αξιωματική Αντιπολίτευση; Μπορούμε να συζητάμε σοβαρά για ένα τέτοιο ζήτημα που έχει να κάνει με το δικαίωμα στην εργασία, σε αυτόν τον τόπο που βιώνει τους κραδασμούς αυτής της φοβερής οικονομικής, κοινωνικής και αξιακής κρίσης; Όχι, κύριε Υπουργέ. Δεν σας είπε κανείς και ούτε καν πέρασε απ’ το μυαλό μας να πούμε ότι πρέπει να γυρίσουμε πίσω τα χρήματα. Για άλλα πράγματα μιλάμε. Ίσως ο κώδικας επικοινωνίας που έχουμε μεταξύ μας δεν απαντάει σε αυτό που εμείς θέτουμε, διότι αντιλαμβάνεστε άλλα πράγματα. <br />Για να σας ρωτήσω λοιπόν εγώ, κύριε Υπουργέ. Μάλιστα, να εφαρμόσουμε αυτά τα προγράμματα. Πείτε μας: απ’ αυτές τις τετρακόσιες σαράντα χιλιάδες ανθρώπους πόσοι θα πάρουν ένσημα; Να το πείτε στη δευτερολογία σας. Να μας πείτε ότι από αυτές τις τετρακόσιες σαράντα χιλιάδες θα πάρουν και οι τετρακόσιες σαράντα χιλιάδες ένσημα. Αυτό είναι το πρώτο ερώτημα.<br />Το δεύτερο ερώτημα, κύριε Υπουργέ: Το ίδιο πρόγραμμα γίνεται σε άλλες ευρωπαϊκές χώρες, με το ίδιο περιεχόμενο;  <br />Εφαρμόστε το σουηδικό μοντέλο της μη απόλυσης. Σας ερωτώ, γιατί δεν το βάζετε στο τραπέζι; Θα διευκολύνετε, δηλαδή, τους επιχειρηματίες με αυτόν τον τρόπο; Δεν πρέπει αυτούς τους ανθρώπους να τους κρατήσουν για κάποιο χρονικό διάστημα; Κάντε, λοιπόν, μία ρήτρα μη απόλυσης να σας πούμε «μπράβο» και να το ψηφίσουμε κι εμείς, αφού έρχεστε εδώ με πολύ εύκολο και ανώδυνο τρόπο να μας εγκαλείτε ότι δεν έχουμε πρόταση. Απαντήστε, λοιπόν, σε αυτήν την πρόταση. Απαντήστε, για να δούμε ποιος έχει πρόταση. Διότι αυτό που κάνετε εδώ δεν συμβαίνει σε καμμία ευρωπαϊκή χώρα που σέβεται τον εργαζόμενο και τον πολίτη της και δεν τον θεωρεί υπήκοο. Δεν συμβαίνει πουθενά, διότι προσβάλλει την αξιοπρέπεια κάθε πολίτη. Αυτή την Ευρώπη οραματιστήκαμε κι εσείς κι εγώ και όλοι μας, την Ευρώπη της εργασιακής ειλωτείας, την Ευρώπη που ζητάει και παίρνει γνωμοδότηση από το Νομικό Συμβούλιο του Κράτους για ρήτρες συγκρίσιμης ευθυγράμμισης με τη Βουλγαρία και τη Ρουμανία, την Ευρώπη που ενοχοποιεί το εργασιακό κόστος ωσάν να είναι η αιτία των δεινών; Ωραία, κατεβάσατε το κατώτατο όριο των 750 ευρώ στα 580 και στα 511 για τους νέους και το ίδιο το κράτος παραβιάζει και αυτήν τη διαδικασία για να τους δώσει 490 ευρώ. Και να δεχθώ όλα όσα λέτε για την οικονομική κρίση αλλά την προσβολή του εργαζόμενου να εργάζεται χωρίς ένσημα πολλές φορές και να ζει κάτω από την απειλή και τον εκβιασμό; Σας είπα και άλλη φορά εδώ ότι συνάντησα όλως τυχαίως μία νεαρά επιστήμονα εκπαιδευτικό που μου είπε «υπέγραψα σύμβαση για 900 ευρώ και μου δίνουν 500». Σ’ αυτό το νέο παιδί που με κόπο και μόχθο κατέκτησε αυτή τη γνώση, τις ξένες γλώσσες, εμείς εδώ, ως ελληνικό Κοινοβούλιο, πώς υπερασπιζόμαστε αυτό το δικαίωμα τού να είναι ένας αξιοπρεπής εργαζόμενος; Τι συμφωνήσαμε, πεντακόσια; Πεντακόσια, όχι τριακόσια. Τι έχετε να απαντήσετε, κύριε Υπουργέ, όταν οι ίδιοι οι ελεγκτικοί μηχανισμοί διαμαρτύρονται ότι δεν τους πληρώνετε τα έξοδα για να πηγαίνουν να κάνουν ελέγχους και δεν έχουν και αυτοκίνητα; Πάρτε από τον ΟΔΔΥ. Δεν μπορείτε να βρείτε μία λύση για να καλύψετε τις υπηρεσίες με αυτοκίνητα, ώστε να αποκτήσουμε έναν ελεγκτικό μηχανισμό ικανό πραγματικά να προστατεύει την αξιοπρέπεια του κάθε εργαζόμενου;<br />Κύριε Υπουργέ, «ο αποστερών  μισθόν μισθωτού», λέει μία ρήση, «δικάζεται ως φονεύς.» Ξέρετε ποιος το λέει; Δεν το λέει ο ΣΥΡΙΖΑ, το είπε εδώ και αιώνες ο Άγιος Ιωάννης ο Χρυσόστομος και το λέω για όσους κάνουν τους μεγάλους σταυρούς, αλλά ανέχονται αυτήν την προσβολή της αξιοπρέπειας των εργαζομένων.<br />Ακούστε να δείτε, κύριε Υπουργέ, τα προγράμματα εμείς τα θέλουμε, αλλά με άλλο περιεχόμενο και με ρήτρες. Δεν είμαστε Ουζουμπούρου εδώ, κύριε Υπουργέ. Ό,τι συμβαίνει σε άλλες ευρωπαϊκές χώρες θα πρέπει να συμβαίνει και εδώ σε ό,τι αφορά τα ζητήματα του εργασιακού πολιτισμού. Τουλάχιστον αυτό μπορείτε να το κάνετε, εάν δεν μπορείτε να κάνετε άλλα πράγματα.<br /><br />Την ανοχή σας, κυρία Πρόεδρε.<br />Και επειδή μιλάμε όχι για απασχόληση αλλά για εργασία, ξέρετε, έλεγε ο αείμνηστος Ανδρέας Παπανδρέου ότι «η εργασία πρέπει να παράγει ασφάλεια.» Πείτε μου, λοιπόν, πόση ασφάλεια παράγουν ο τρόπος με τον οποίο γίνονται αυτά τα προγράμματα, ο τρόπος με τον οποίο τα υλοποιείτε και αν πραγματικά οδηγούν σε κοινωνική αποσταθεροποίηση. Είναι ένα κρίσιμο ζήτημα για όλους μας και για εσάς που είστε στην Κυβέρνηση και για εμάς που είμαστε στην Αξιωματική Αντιπολίτευση ή την ευρύτερη Αντιπολίτευση. <br />Κύριε Υπουργέ, εμείς έχουμε εναλλακτικές προτάσεις, γιατί πιστεύουμε ότι η αποκατάσταση, ο περιορισμός και η αναχαίτιση αυτού του εγκληματικού φαινομένου που υπονομεύει την αξιοπρέπεια του λαού, που έχει τραυματίσει την περηφάνια του και έχει υποβαθμίσει την αυτοπεποίθησή του, μπορεί να έρθει με πραγματικές πολιτικές που θα στηρίξουν την ανάπτυξη. Όχι μια ανεργιογόνο ανάπτυξη. Διότι μιλήσατε προηγουμένως για τα 751 ευρώ, όταν υπάρχουν μελέτες -και αυτή θα είναι η πρώτη απόφαση του ΣΥΡΙΖΑ, να πάμε στα 751 ευρώ- ότι θα έχει ευεργετικές επιπτώσεις στην αναβάθμιση, στην άνοδο του ΑΕΠ αλλά και στην αγοραστική δύναμη. Θα δημιουργήσει, δηλαδή, ένα καλύτερο κλίμα. Ακόμα και για τις επενδύσεις, για τις οποίες μιλάτε, ξέρετε πολύ καλά -και δεν το λέτε- ότι κάθε επενδυτής που θα έρθει στην Ελλάδα, θέλει το 50% έως 60% του παραγόμενου προϊόντος να καταναλωθεί στην Ελλάδα, στη χώρα παραγωγής. Με ποια, όμως, αγοραστική δύναμη; Γι’ αυτό και δεν πάνε οι επενδύσεις ούτε στη Βουλγαρία -που θέλετε να μας πάτε- ούτε στη Ρουμανία.<br />Κύριε Υπουργέ, μετά τη φοβερή κρίση που ζούμε και την ύφεση, έμειναν περίπου εξακόσιες πενήντα χιλιάδες μικρομεσαίες επιχειρήσεις. <br />Κυρίες και κύριοι συνάδελφοι, αν θέλουμε να αναχαιτίσουμε την ανεργία, αυτό θα γίνει μόνο με τη στήριξη της πραγματικής οικονομίας, με τη στήριξη της σπονδυλικής στήλης της ελληνικής οικονομίας που είναι οι μικρομεσαίες ελληνικές επιχειρήσεις. Διότι και μια θέση να δημιουργήσει κάθε τέτοια επιχείρηση, δύο θέσεις να δημιουργήσει μόνο έτσι μπορείς να αναχαιτίσεις.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, σας παρακαλώ.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Θα σας πω ένα απλό παράδειγμα, κύριε Υπουργέ, που σχετίζεται με την αύξηση του πετρελαίου θέρμανσης που κάνατε και που δεν είχατε αποτέλεσμα με αυτήν τη λογική, παρά μόνο να έχουμε την αιθαλομίχλη που πραγματικά μακροπρόθεσμα θα την πληρώσουμε με τα προβλήματα υγείας του λαού. Ξέρετε πόσες θέσεις εργασίας χάθηκαν μόνο από αυτές τις επιχειρήσεις, από αυτόν τον παραλογισμό, που αφήσατε να παγώνει ο ελληνικός λαός; Για να μην σας πω άλλους τομείς που υπάρχουν μελέτες, όχι μόνο του ΣΥΡΙΖΑ…<br /></speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, σας παρακαλώ.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ολοκληρώνω, κυρία Πρόεδρε.<br />Διαβάστε, λοιπόν, μια μελέτη που ζήτησε η Ένωση Ελληνικών Τραπεζών για την παραγωγή αξιόπιστου ελληνικού φαρμάκου, όταν διαθέτουμε επιστήμονες υψηλής τεχνογνωσίας, ερευνητικά κέντρα και αξιόπιστη τεχνογνωσία στον τομέα αυτό. <br />Υπάρχουν, λοιπόν, τομείς που μπορεί η χώρα να προχωρήσει και να αναπτυχθεί. <br />Θα κλείσω, κυρία Πρόεδρε, με κάτι πολύ σημαντικό που είχε πει ο πρώτος Κυβερνήτης της χώρας, ο μεγάλος Ιωάννης Καποδίστριας. Δύο χρόνια πριν τον δολοφονήσει ο δολοφόνος του, ο υιός Πετρόμπεη Μαυρομιχάλη πήγε και τον συνάντησε στο Ναύπλιο. Στη συζήτηση που έκαναν του λέει: «Πού βρίσκετε, Κυβερνήτη μου, τόση αισιοδοξία; Εδώ κυβερνάς μια κατεστραμμένη χώρα.» Και τι του απάντησε εκείνη η μεγάλη προσωπικότητα; «Πιστεύω στο ευπροβίβαστο του λαού αυτού και στον κρυφό μέγα πλούτο αυτού του τόπου.»<br />Κύριε Υπουργέ, ο τόπος έχει τις δυνατότητες. Θέλει ικανές πολιτικές να ανοίξουν τους δρόμους, να απελευθερώσουν τις παραγωγικές βάσεις, διότι λέτε για το εργασιακό κόστος και δεν λέτε για αυτό που διαπίστωσε το Συνέδριο, στο Ευγενίδειο, της task force, που λέει ότι είμαστε εκατοστή τεσσαρακοστή χώρα σε εμπόδια για την καινοτομία και την εφαρμοσμένη καινοτομία.<br />Αυτή είναι η πραγματικότητα. Θέλουμε συγκεκριμένες πολιτικές. Ο τόπος μπορεί να βγει από αυτή τη δίνη στην οποία οδήγησαν οι λαθεμένες πολιτικές των τελευταίων -ιδιαίτερα- χρόνων, που αναγνωρίστηκαν. Και δεν τολμάτε να τους πείτε ότι, κύριοι με βάσει αυτές τις λαθεμένες πολιτικές πρέπει εφαρμοστεί ένα πραγματικό πρόγραμμα στήριξης της πραγματικής οικονομίας.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ.<br />Η κ. Σοφία Βούλτεψη έχει το λόγο.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Πάντως, δεν υπάρχει ιστορική απόδειξη ότι ήταν ο Μαυρομιχάλης.</speech><speech by="#s125"><from>ΠΡΟΕΔΡΕΥΟΥΣΑ</from> Καλά, αν αρχίσουμε γι’ αυτό το θέμα τώρα, αλίμονο μας. Θα τελειώσουμε Δευτέρα πρωί.<br />Η κ. Βούλτεψη έχει το λόγο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κυρία Πρόεδρε, σας ευχαριστώ πάρα πολύ. <br />Θα ήθελα να τοποθετηθώ ως προς την παρατήρηση που άκουσα από τον Κοινοβουλευτικό Εκπρόσωπο του ΣΥΡΙΖΑ. Δυστυχώς, παραβιάζετε πάλι ανοιχτές θύρες. Υπάρχουν ρήτρες στα προγράμματα αυτά -ρήτρες μη απόλυσης- όπως θα σας εξηγήσει και ο Υπουργός. Απλώς διαπιστώνω μία ελλιπή ενημέρωση σε όλα τα επίπεδα, ανεπίτρεπτη για επίδοξους κυβερνήτες της χώρας. Δεν είναι η πρώτη φορά. Και πριν από λίγες μέρες ο ίδιος ο Αρχηγός του ΣΥΡΙΖΑ, ο κ. Τσίπρας, αποστέλλοντας επιστολή για το μεταναστευτικό στον κ. Ρομπάι, του ζητούσε αναθεώρηση του «Δουβλίνο II», ενώ βρισκόμαστε ήδη στο «Δουβλίνο III», το οποίο και έχει ψηφιστεί. Ανεπίτρεπτο και αυτό για επίδοξο Πρόεδρο της Ευρωπαϊκής Ένωσης! <br />Επίσης, θέλω να χαιρετίσω την αναφορά του κ. Κουρουμπλή στο θέμα της Κεφαλονιάς. Πραγματικά, είναι ευχάριστη έκπληξη. Είναι η πρώτη αναφορά που κάνει ο ΣΥΡΙΖΑ από την περασμένη Κυριακή στο θέμα του σεισμοπαθούς και πολύπαθου νησιού. <br />Το γεγονός προκαλεί, βεβαίως, πολύ μεγάλη εντύπωση, πολύ μεγάλη απορία. Μία πρώτη εξήγηση είναι ότι επειδή δεν μπορεί ο εγκέλαδος να αποδοθεί στο μνημόνιο, δεν κρίνατε ότι έπρεπε να ασχοληθείτε με αυτό! Δεν μπορώ να σκεφτώ κάτι άλλο. Μου κάνει πάρα πολύ μεγάλη εντύπωση, αλγεινή εντύπωση. Έχετε εκδώσει σαράντα ανακοινώσεις από εκείνη τη μέρα. Έχετε εκδώσει δεκατέσσερις ανακοινώσεις για το Φαρμακονήσι και τους λαθρομετανάστες. Έχετε κάνει διαδηλώσεις. Έχετε κάνει άνω-κάτω τη Βουλή, τις επιτροπές της Βουλής, την Ολομέλεια, επειδή χρησιμοποιούν οι Τούρκοι, ως όπλο τους, άοπλους εισβολείς στο Φαρμακονήσι, το οποίο μαζί με το Αγαθονήσι και άλλα νησιά στα τουρκικά στρατιωτικά εγχειρίδια αναφέρονται ως τουρκικά νησιά υπό ελληνική κατοχή και δεν έχετε βρει να πείτε μία λέξη για την Κεφαλονιά! Είναι απίθανο, πρωτοφανές! Όλα τα κόμματα ασχολήθηκαν με το θέμα. Όλα τα κόμματα έστειλαν εκεί αντιπροσωπείες τους. <br />Και μην μου πείτε ότι έχετε Βουλευτή εκεί. Ξέρετε πάρα πολύ καλά ότι κεντρικά έχετε και άλλους τομείς. Γιατί βρήκατε λέξεις συμπαράστασης για τον ΑΔΜΗΕ, τη ΔΕΗ, τους εργαζομένους στην ΕΡΤ, ένα σωρό κόσμο, τον ΕΟΠΥΥ, την Ιερισσό; Αυτές τις μέρες ασχοληθήκατε με την Ιερισσό, αλλά δεν ασχοληθήκατε με την Κεφαλονιά. Βγάλατε ανακοίνωση, ακόμη και για μία απόφαση του ΚΑΣ για το μετρό Θεσσαλονίκης. Πουθενά ανακοίνωση για την Κεφαλονιά!<br />Πρέπει να δώσετε μία εξήγηση γιατί δεν έχετε ασχοληθεί καθόλου με αυτό το ζήτημα. Πολλώ δε μάλλον όταν πρόκειται για ζήτημα που σχετίζεται με το θέμα της ανεργίας.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Έχουμε Βουλευτή εκεί, κυρία Βούλτεψη.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Το είπα αυτό. Δεν αρκεί ο Βουλευτής. Εδώ εσείς βγάλατε σαράντα ανακοινώσεις!</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Μα, έχουμε Βουλευτή εκεί. Φιέστες θα κάνουμε;</speech><speech by="#s125"><from>ΠΡΟΕΔΡΕΥΟΥΣΑ</from> Σας παρακαλώ μην διακόπτετε. Δεν σας επιτρέπω να διακόπτετε, κύριε συνάδελφε. Σας ακούσαμε με σεβασμό. Σας παρακαλώ!</speech><speech by="#s39"><from> ΣΟΦΙΑ ΒΟΥΛΤΕΨΗ</from> Βγάλατε σαράντα ανακοινώσεις για άλλα θέματα. Δεν έχετε Βουλευτές για τα άλλα θέματα με τα οποία ασχοληθήκατε; Γιατί το γραφείο του ΣΥΡΙΖΑ έβγαλε σαράντα ανακοινώσεις για το τελευταίο ζήτημα; Και τι είναι πιο σημαντικό; Να ασχοληθείτε με τους «πρόσφυγες» λαθρομετανάστες ή να ασχοληθείτε με τους «πρόσφυγες» της Κεφαλονιάς;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Μα τι μας λέτε τώρα;</speech><speech by="#s125"><from>ΠΡΟΕΔΡΕΥΟΥΣΑ</from> Παρακαλώ να μην γράφεται καμμία από τις παρεμβάσεις στα Πρακτικά.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> …</speech><speech by="#s125"><from>ΠΡΟΕΔΡΕΥΟΥΣΑ</from> Κύριε συνάδελφε, σας παρακαλώ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν υπάρχει ούτε μία ανακοίνωση. Γιατί δεν ασχολείστε με την Κεφαλονιά;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> …</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ναι, ναι, τώρα να μου τις στείλετε! Δεν ξέρω εγώ τη δουλειά μου, εσείς θα μου την πείτε. <br />Δεν υπάρχει, λοιπόν, τέτοια ανακοίνωση. <br />Επομένως, ασχοληθήκατε με τους άλλους πρόσφυγες, αλλά όχι με τους «πρόσφυγες» της Κεφαλονιάς, οι οποίοι βρίσκονται στα καράβια. Και σήμερα θυμηθήκατε να μας πείτε ότι δεν έχουν ούτε ένα μπουκάλι νερό.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> …</speech><speech by="#s39"><from> ΣΟΦΙΑ ΒΟΥΛΤΕΨΗ</from> Εμείς θα πάμε εκεί.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> …</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ακούστε. Σας παρακαλώ, μην με διακόπτετε. <br />Εκεί πήγε ο Πρωθυπουργός, τα κόμματα, οι Γενικοί Γραμματείς, έβγαλαν ανακοινώσεις, πήγε η ΕΜΑΚ, πήγε ο ΟΣΚ, πήγαν σεισμολόγοι, πήγαν γιατροί, πήγαν δημοσιογράφοι, πήγαν Υπουργοί, μηχανικοί, το ΤΕΕ, η ΕΛΑΣ, ο ΟΑΣΠ, οι πάντες. Εσείς απουσιάζετε από την Κεφαλονιά και μας λέτε τώρα ότι πρέπει όλη μέρα να ασχολούμεθα με ένα θέμα. Σήμερα, μάλιστα, συνδέσατε το θέμα αυτό, το θέμα της ανεργίας, με το θέμα των επεισοδίων που προκαλείτε κάθε τόσο όσον αφορά στο Φαρμακονήσι. Το συνδέετε συνεχώς. <br />Ακόμη και σήμερα μιλήσατε για δολοφονικές ενέργειες, υπονοώντας σαφώς ότι το λιμενικό μας είναι αυτό που είπατε από την πρώτη στιγμή -γιατί εκεί στέρξατε να βγάλετε ανακοινώσεις- δηλαδή κυνικοί δολοφόνοι. Αυτό είπατε και σήμερα. Και θεωρείτε ότι τώρα σας ακούει ο κόσμος έξω και θα τρέξει να σας ψηφίσει. <br />Δεν πρόκειται να πάρετε εθνικές εκλογές, αγαπητοί συνάδελφοι. Σημειώστε την ημέρα που σας το λέω. Όσο τίθεστε επικεφαλής όλων αυτών των εισβολέων, δεν υπάρχει άνθρωπος ούτε από την αριστερά ούτε από τη δεξιά ούτε από το κέντρο που θα έρθει να σας ψηφίσει!<br />Όσον αφορά το θέμα της Κεφαλονιάς, θέλω να πω το εξής: Αυτήν τη στιγμή δίνεται μάχη με τον χρόνο, γιατί, όπως ξέρετε, η Κεφαλονιά στηρίζεται στον τουρισμό αυτήν τη στιγμή και ο τουρισμός έχει θέσεις εργασίας. Θέσεις εργασίας δεν έχουν αυτά τα οποία λέτε εσείς, τα νεφελώδη, που μας είπε σήμερα ο κεντρικός εισηγητής του ΣΥΡΙΖΑ ότι έχουν πρόγραμμα δέκα πρώτων ημερών, δέκα πρώτων μηνών και δέκα πρώτων ετών. <br />Δηλαδή, τι άλλο να πούμε; Είχαμε τις εκατό ημέρες. Τώρα έχουμε και τις δέκα ημέρες. Ε, ποιο, είναι, λοιπόν, το πρόγραμμα αυτών των δέκα πρώτων ημερών για να βγούμε από την κρίση και την ανεργία; Μήπως μπορείτε να μας πείτε; <br />Αν το ξέρετε, γιατί δεν το είπατε στον κ. Κάρας, τον οποίον τον είχατε για Θεό μαζί με όλη την επιτροπή και, ξαφνικά, μόλις πήγε να πει μια λέξη ο άνθρωπος, πέσατε πάνω του με σταλινικό τρόπο να τον συκοφαντήσετε, να τον πείτε ψεύτη, να του πείτε να ζητήσει συγγνώμη, να αποκηρύξει; Αυτά κάνετε συνέχεια. Από πού και ως πού;</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Το θέμα μας είναι η ανεργία.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Πήγατε με περιγραφές στην επιτροπή αυτή. Αυτό αναφέρεται και στο θέμα της ανεργίας.<br />  <br />Ένα λεπτό, κυρία Πρόεδρε.<br />Πήγατε, λοιπόν, με περιγραφές. Και όταν οι άνθρωποι καλόπιστα -δεν λέω ότι είχατε να πάτε πρόγραμμα- είπαν: «Τι μπορούσε να γίνει;», «Τι μπορούσαμε να κάνουμε;», «Τι μπορείτε εσείς να κάνετε;», εκεί δεν υπήρχε απάντηση. Και σας λέω ότι δεν υπήρχε απάντηση, γιατί υπάρχει η σχετική δήλωση του κ. Τσίπρα αμέσως μετά, ο οποίος, αφού παρέδωσε τη «Μαύρη Βίβλο», βγήκε έξω και είπε: «Βασικά ήλθαμε για να ακούσουμε». <br />Τι τον κατηγορείτε λοιπόν, τον κ. Κάρας; Ο ίδιος ο κ. Τσίπρας βγαίνοντας από τη συνάντηση με τον κ. Κάρας και τους άλλους, είπε «Δεν ήλθαμε για να πούμε, ήλθαμε για να ακούσουμε». Αυτό είπε και ο ίδιος.<br />Τέλος, θέλω να σας ρωτήσω: Έτσι θα διαπραγματευτείτε; Βρίζοντας πότε τον έναν και πότε τον άλλον; Μερκελιστής ο ένας. Μα, δεν θα διαπραγματευτείτε με τη Μέρκελ; Αν είναι συνώνυμο ύβρεως ο «μερκελιστής», πώς θα πάτε να της μιλήσετε και λέτε ότι θα πετύχετε; <br />Ο κ. Σουλτς, ο Πρόεδρος του Ευρωπαϊκού Κοινοβουλίου, πήγε να πει κάτι, τον είπατε «μερκελιστή» και τον βρίζετε από το πρωί έως το βράδυ. <br />Τον κ. Ρεν τον ειρωνεύεστε. «Καλό κουράγιο». Μα, με ποιον θα διαπραγματευτείτε, λοιπόν; Θα βρείτε άλλους διαπραγματευτές; Μπορεί να λέτε ότι εσείς θα διαπραγματευτείτε καλύτερα όταν τους βρίζετε όλους; <br />Έχει καταπέσει, λοιπόν, και το όπλο, το οποίο εμφανίζετε, που είναι της καλής και επιτυχούς διαπραγμάτευσης.<br />Τελειώνω, κυρία Πρόεδρε, με τούτο: Εμείς -ο Γραμματέας της κοινοβουλευτικής ομάδας της Νέας Δημοκρατίας, η υποφαινόμενη, ως Κοινοβουλευτικός Εκπρόσωπος του Κόμματος και ο Αναπληρωτής του Γραμματέα, ο κ. Τσουμάνης- θα βρισκόμαστε στην Κεφαλονιά την Κυριακή με έναν συγκεκριμένο αντικειμενικό σκοπό: Να καταγράψουμε τα θέματα και να  ενημερώσουμε την Κοινοβουλευτική μας Ομάδα, ώστε να γίνει ο κοινοβουλευτικός έλεγχος πάνω σ’ αυτό το πολύ κρίσιμο ζήτημα, το οποίο εσείς εγκαταλείψατε στη μοίρα του για να κάνετε σόου και να δημιουργείτε επεισόδια στο κέντρο της Αθήνας, κατεβάζοντας σε διαδήλωση ακόμα και το Μπαγκλαντεσιανό Επιμελητήριο.<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.<br />Ο κ. Ανδρέας Λοβέρδος έχει τον λόγο ως πρώην Υπουργός Εργασίας.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Συμμετέχω κι εγώ από την πλευρά μου σε αυτά που ακούστηκαν ως στήριξη στον λαό της Κεφαλονιάς. Είναι ο τόπος της καταγωγής μου. Το χωριό μου έχει υποστεί πολύ σοβαρές βλάβες. Μακάρι όλα να πάνε καλά για τους ανθρώπους τις επόμενες ημέρες και μακάρι η στήριξη της πολιτείας να είναι αυτή που χρειάζεται ο λαός της Κεφαλονιάς.<br />Η επερώτηση, για την οποία ζητώ τον λόγο -και ευχαριστώ, κυρία Πρόεδρε,  που μου τον δίνετε- ως πρώην Υπουργός Εργασίας που σχετίζεται με τα θέματα της ανεργίας, είναι μια σωστή επερώτηση. <br />Θέλω να πω προκαταβολικά, πριν μπω στις σκέψεις που θέλω εδώ να αναπτύξω, κύριε Υπουργέ, ότι σύμφωνα με τη δική μου καταγραφή ως πρώην Υπουργού Εργασίας, υπάρχει μία απορρόφηση από το ΕΣΠΑ της τάξης του 56% σε ό,τι αφορά το ανθρώπινο δυναμικό, δηλαδή πληρωμές συντελεσθείσες ύψους 1,5 δισεκατομμυρίου ευρώ και ανεκτέλεστα 1,3 δισεκατομμύρια που πρέπει να εκτελεστούν, δηλαδή να γίνουν οι πληρωμές, μέσα στα υπόλοιπα δύο χρόνια της επιμήκυνσης του ΕΣΠΑ, το οποίο ήδη έχει λήξει. Αυτά τα 1,3 δισεκατομμύρια συν τα τρία που αφορούν το ανθρώπινο δυναμικό για το επόμενο πρόγραμμα, είναι, κατά την εκτίμηση που έκανα, τα χρήματα, το οποία εξαγγείλατε μαζί με τον Πρωθυπουργό για την ανεργία.<br />Πρέπει να ξέρει ο ελληνικός λαός, οι πολίτες που παρακολουθούν αυτή τη συζήτηση, ότι το επόμενο πρόγραμμα –όπως και τα προηγούμενα- είναι πολυετές.<br />Συνεπώς, αυτά τα χρήματα για το ανθρώπινο δυναμικό θα δοθούν σε βάθος χρόνου. Άλλα από αυτά, που αφορούν ανεκτέλεστα και συμβασιοποιημένα έργα, θα δοθούν τώρα, κλιμακωτά, στα δύο επόμενα χρόνια της προέκτασης του ΕΣΠΑ και τα υπόλοιπα σε βάθος χρόνου. <br />Συνεπώς, εκτιμώ -και πρέπει να το πω- έχει όχι προεκλογικό χαρακτήρα, αλλά τον πάγιο χαρακτήρα της επίλυσης του προβλήματος της ανεργίας διά των προγραμμάτων, στο οποίο όλες οι κυβερνήσεις, δυστυχώς, καταφεύγουν και το οποίο για τον ελληνικό λαό, για τους πολίτες δεν σημαίνει τίποτα. <br />Το έζησα, κύριε Υπουργέ, ως Υπουργός Εργασίας. Δεν δημιουργεί πολιτική επιρροή η στάση αυτή. Επιμένουν οι κυβερνήσεις, γιατί δεν έχουν τι άλλο να πουν, αλλά  πολιτική επιρροή μέσα από αυτά δεν δημιουργείται. <br />Γι’ αυτό θα έλεγα ότι εάν έγραφα εγώ την επίκαιρη επερώτηση, θα αναφερόμουν οπωσδήποτε σε αυτού του είδους τα προγράμματα. Ο βασικός, όμως, άξονας της παρέμβασης θα αφορούσε στις δραστηριότητες εκείνες του ελληνικού δημοσίου που μπορούν να δημιουργήσουν προϋποθέσεις υπέρβασης της ανεργίας σε ένα βαθμό, χτυπήματος της ύφεσης κι εν τέλει επίτευξης της ανάπτυξης. Εκεί είναι το πρόβλημα. <br />Κακώς αποδέχεστε ως Υπουργοί Εργασίας την ευθύνη για την ανεργία. Είναι άλλοι παράγοντες που διατηρούν την ανεργία. Το Υπουργείο Εργασίας έχει το σκληρό βάρος στην πλάτη του να αντιμετωπίσει όπως μπορεί, βοηθώντας για το θέμα, όχι λύνοντας το θέμα. Το θέμα λύνεται σε άλλα πεδία. Κι αν το δει κανείς από τη σκοπιά της Κυβέρνησης, τα πεδία αυτά είναι η ανάπτυξη ως κεντρικός κυβερνητικός τομέας και οι επιμέρους τομείς: Τα αγροτικά, η ενέργεια και ο τουρισμός. <br />Φοβάμαι, κύριε Υπουργέ, ότι οι αρμόδιοι συνάδελφοί σας έχουν χρεοκοπήσει στους τομείς τους. Δυστυχώς! Και όλα που λέτε περί ανάπτυξης και επίλυσης του προβλήματος της ανεργίας, είναι απλώς κουβέντες. <br />Με πραγματική λύπη μου -γιατί εγώ δεν συμμετείχα ποτέ σε τέτοια- είδα τον Πρόεδρο της Κυβέρνησης, τον Αντιπρόεδρο, εσάς και τον Πρόεδρο του ΟΑΕΔ, τον κ. Αμπατζόγλου, να συγκροτείτε ένα συμβούλιο -δεν νομίζω ότι είναι πάγιο, ad hoc ήταν- για το θέμα της ανεργίας. Εγώ στη θέση σας δεν θα πήγαινα! Άλλο ένα συμβούλιο για να προωθηθούν τα προγράμματα του ΟΑΕΔ και άλλο ένα συμβούλιο που έστω ad hoc συνεδρίασε για την ανεργία. Η ανάπτυξη επιτίθεται στο πρόβλημα της ανεργίας, όχι τα μερεμέτια που το δικό σας Υπουργείο έχει ως μόνο εργαλείο κάποιας αντιμετώπισης του μεγάλου αυτού προβλήματος. <br />Είναι μόνο δημαγωγία απέναντι στην ανεργία να βγαίνεις με τα προγράμματα του ΟΑΕΔ. Είναι μόνο δημαγωγία! Δεν λέω ότι δεν πρέπει να το κάνεις. Πρέπει να το κάνεις. Όμως, δεν είναι το κυρίως έργο σου, έτσι όπως, δυστυχώς, το παρουσιάσατε, γι’ αυτές τις ημέρες τουλάχιστον, στον ελληνικό λαό. <br />Έχετε τα προγράμματα ανθρώπινου δυναμικού που αφορούν την αντιμετώπιση του προβλήματος στην ούγια του, στο τέλος του. Έχετε τα προγράμματα, που βέβαια όλοι πρέπει να τα βλέπουμε και να στηρίζουμε τις προσπάθειες ως μια μορφή ρευστότητας στην αγορά, ως μια μορφή οικονομικής στήριξης στους ανθρώπους, που έχουν ανάγκη και τα λίγα ευρώ, ως μια μορφή κατάρτισης είτε για προώθηση είτε για επαναπροώθηση στην αγορά των ανθρώπων που βρίσκονται σε ανεργία. <br />Αναρωτιέμαι, όμως: Για όλα τα υπόλοιπα που αφορούν την ανάπτυξη, κύριε Υπουργέ -δεν είναι αρμοδιότητά σας και δεν σας αφορά αυτή η κριτική- μπορείτε να μου πείτε πόσα συμβούλια έχουν γίνει για το ΕΣΠΑ, υπό την προεδρία του Πρωθυπουργού; Κανένα! Μπορείτε να μας πείτε εάν υπάρχει η αρμόδια διαρκής κυβερνητική επιτροπή για το ΕΣΠΑ; Δεν υπάρχει! Για την ανταγωνιστικότητα; Επίσης, δεν υπάρχει! <br />Τι είναι αυτό που κάνετε, πρώτον, για την αντιμετώπιση των συνεπειών του προβλήματος της ανεργίας σε ό,τι αφορά την αξιοποίηση των κοινοτικών πόρων; Θεσμικά τίποτα! <br />Επίσης, τι είναι αυτό που κάνετε, για να αντιμετωπίσετε την ανάπτυξη αυτή καθ’ εαυτή που λύνει το πρόβλημα, γιατί το χτυπάει στην καρδιά του; Θεσμικά, απολύτως τίποτα!<br />Άρα, κυρίες και κύριοι Βουλευτές, θα έπρεπε να έχουμε μία Κυβέρνηση η οποία προσπαθεί να αντιμετωπίσει αυτά τα προβλήματα με τον τρόπο που προείπα. Ειδικά ένα συμβούλιο για την ανταγωνιστικότητα θα έπρεπε να εφευρίσκει λύσεις σε ό,τι αφορά τη μετατροπή της Ελλάδας, σε έναν τόπο όπου μπορεί να γίνει και κάποια επένδυση και να επιλύει προβλήματα γραφειοκρατίας κάθε βδομάδα με άξονα τέσσερις ή μία πολιτικές, αδάπανες όλες. <br />Όποιος προτείνει επίλυση προβλημάτων που αφορούν την ανεργία με προϋπόθεση το κόστος, μέτρα με κόστος, δεν λέει την αλήθεια. Απλώς ντοπαρισμένες –έχω υπ’ όψιν μου κάποιες τελευταίες κουβέντες που ανταλλάχτηκαν στο δημόσιο διάλογο- δημαγωγίες κάνει. <br />Όμως, αν έχει στύψει το μυαλό του για να δει τι μπορεί ο τόπος να κάνει και να ασκήσει ως πολιτικές, χωρίς να χρειάζεται κόστος, χωρίς να χρειάζεται να βάλει χρήματα που δεν έχει και εντοπίσει ότι αυτά τα προβλήματα κατά μείζονα λόγο βρίσκονται στην αργοπορία της δικαιοσύνης –τα είπαμε χθες- και στα προβλήματα της γραφειοκρατίας που έχουν κάνει την Ελλάδα έναν τόπο που αποκλείει τις επενδύσεις –όχι μόνο τις ξένες, αλλά και τις δικές μας- και αν αυτά δεν λυθούν και δεν προωθηθούν, κύριε Υπουργέ, δεν νομίζω ότι υπάρχει καμμία άμεση λύση για ένα λαό που πραγματικά δοκιμάζεται. <br />Επιδείχθηκαν, από τις κυβερνήσεις στις οποίες και εγώ συμμετείχα και από τη δική σας, ιδιαίτερες ικανότητες στον εξορθολογισμό των δημοσίων δαπανών. Πράγματι, καταφέραμε να συγκρατήσουμε τις δαπάνες. Πράγματι, χτυπήσαμε ή σε ό,τι με αφορά τουλάχιστον τσακίσαμε τη διαφθορά σε ορισμένους τομείς. Πήραμε χρήματα πίσω. Εκεί κάτι έχει γίνει. Ο λαός θυσίασε αγαθά του στο πλαίσιο του ορθολογισμού. Όλα αυτά έγιναν, ναι, αλλά η αποτυχία στον τομέα της πάλης ενάντια στην ύφεση είναι καθολική.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε συνάδελφε. Τελειώνετε, παρακαλώ.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κλείνω, κυρία Πρόεδρε. <br />Και είναι καθολική, γιατί δεν έχουμε καταλάβει ή δεν θέλουμε να καταλάβουμε –ενδεχομένως κάποιοι ως υπόδουλοι της γραφειοκρατίας- συνολικά πώς μπορούμε να χτυπήσουμε το πρόβλημα. <br />Είναι λογάδες οι Έλληνες πολιτικοί. <br />Κυρίες και κύριοι Βουλευτές, θα ήθελα να κάνω μία φιλική παραίνεση, όχι συμβουλή. Ας δούμε τη Βουλή των Ελλήνων στις προηγούμενες πτωχεύσεις, τους Βουλευτές του 1832, τους Βουλευτές του 1893. Πολλοί από εσάς που είστε δημαγωγοί θα βρείτε τον εαυτό σας εκεί. Λόγια, λόγια, λόγια, καταγγελίες. Τον Ελευθέριο Βενιζέλο τον έλεγαν κλέφτη και έλεγαν «στη φυλακή ο κλέφτης!». Όμως, προτάσεις πολιτικές, σκληρές, για να λυθεί το πρόβλημα, σε ό,τι αφορά την πάλη κατά της γραφειοκρατίας, την επίλυση των προβλημάτων που αφορούν έναν τόπο που δεν είναι τόπος επενδύσεων, δεν έγιναν πολλές. Λίγες κουβέντες γι’ αυτά ή μηδενικές. <br />Κύριε Υπουργέ, αξιοποιήστε την ευκαιρία που σας δίνει ένα Υπουργείο που δεν ευθύνεται για την ανεργία, για να πείσετε τους συναδέλφους σας ότι πρέπει να βάλουν ένα χέρι, κινώντας τα νήματα της ανάπτυξης. Ειδάλλως, ο ελληνικός λαός που υποφέρει θα μας στείλει όλους εκτός πολιτικού συστήματος και εκτός πολιτικής και καλά θα ήταν να το κάνει και έτσι να έλυνε τα προβλήματά του. Η εναλλακτική λύση σήμερα στην αδεξιότητά σας είναι η δημαγωγία που έρχεται. Έχετε ακόμα καιρό να αντιστρέψετε την πορεία. Χάσατε τον πολύτιμο χρόνο. Σας μένει ακόμα λίγος. Κάντε κάτι!<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε. <br />Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Δίκαιη ικανοποίηση λόγω υπέρβασης της εύλογης διάρκειας της δίκης στα πολιτικά και ποινικά δικαστήρια και στο Ελεγκτικό Συνέδριο». <br />Ο Κοινοβουλευτικός Εκπρόσωπος του ΠΑΣΟΚ κ. Πάρις Κουκουλόπουλος έχει τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κυρία Πρόεδρε. <br />Στην Κεφαλονιά βρίσκεται πολυμελές και εξειδικευμένο κλιμάκιο του ΠΑΣΟΚ, το οποίο ελέγχει επιτόπου κατά πόσο η επίσημη ενημέρωση που έχουμε από τις αρμόδιες αρχές και τα Υπουργεία έχει απόλυτη συνάφεια με την πραγματικότητα. Το Σαββατοκύριακο θα επιστρέψει και θα κάνουμε αυτά που πρέπει. Προφανώς, συμπαραστεκόμαστε ως ΠΑΣΟΚ -δεν ανέβηκα βέβαια στο Βήμα για να μιλήσω γι’ αυτό- και θέλω να πιστεύω ότι όλοι συμπαραστεκόμαστε εμπράκτως στην Κεφαλονιά. <br />Η συζήτησή μας αφορά, κυρίες και κύριοι συνάδελφοι, το υπ’ αριθμόν 1 πρόβλημα της ελληνικής κοινωνίας, την κορυφαία των ανισοτήτων: την ανεργία. <br />Και το πρόβλημα είναι ακόμα πιο σοβαρό γιατί η ανεργία των νέων έχει πάρει εκρηκτικές διαστάσεις. Φαντάζομαι ότι συμφωνούμε όλοι πως η ειδικότερη διάσταση της ανεργίας των νέων, δηλαδή η αναζήτηση καλύτερης τύχης στο εξωτερικό, όταν μάλιστα αυτή αφορά και αναφέρεται στα πιο ανταγωνιστικά και φιλόδοξα παιδιά, αυτά δηλαδή που έχουν τις δυνατότητες να αναζητήσουν την τύχη τους στο εξωτερικό, είναι ένα φαινόμενο το οποίο δεν πρέπει να αφήνει κανέναν αδιάφορο. Η πατρίδα αιμορραγεί.<br />Δεν πιστεύω ότι υπάρχει Έλληνας, λογικός άνθρωπος στην Ελλάδα, που δέχεται αυτό το φαινόμενο με μία κυνική ματιά: «Ας χάσουμε μία γενιά». Θα το πω πάρα πολύ καθαρά από την πλευρά του ΠΑΣΟΚ πώς αντιλαμβανόμαστε, πώς αντιμετωπίζουμε, από το ξέσπασμα της κρίσης -που προϋπήρξε φυσικά των μνημονίων, όπως θα πω- αυτό το ζήτημα. <br />Πιστεύω ότι σήμερα, μιας και δίνει έμφαση στην ανεργία των νέων η επερώτηση του ΣΥΡΙΖΑ, είναι η καλύτερη στιγμή να στείλουμε όλοι μαζί στη νέα γενιά της πατρίδας μας ένα μήνυμα. Kυρίες και κύριοι συνάδελφοι, με όποιον νέο και αν μιλήσεις, εδώ και αρκετά χρόνια, θα πει «δεν μας χωράει ο τόπος». Δεν πρόκειται για το κλασικό χάσμα γενεών. Εδώ πρόκειται για ρήξη. Γι’ αυτό και πρέπει να υπάρξει ένα πολύ καθαρό μήνυμα. Θα το πω πολύ καθαρά και το εννοώ: Εάν δεν μας χωράει όλους ο τόπος, να φύγουμε εμείς και να μείνουν οι νέοι. Αυτή δεν είναι μία ρητορική μεγάλη κουβέντα. <br />Αυτό κάναμε όταν από το Μάη του 2010 ξεκινήσαμε τη μεγάλη προσπάθεια –μόνοι μας δυστυχώς- να βάλουμε μία σειρά και μία τάξη στο ασφαλιστικό σύστημα της χώρας.<br />Αυτό κάναμε το καλοκαίρι του 2012, όταν κατεβάζαμε την πρόταση για την τιτλοποίηση των μελλοντικών εσόδων από τους υδρογονάνθρακες, για να στείλουμε ένα μήνυμα στη νέα γενιά ότι υπάρχει ασφαλιστικό σύστημα και υπάρχει τόπος στην πατρίδα για τη νέα γενιά. Δεν αρκεί όμως να μείνουμε σε αυτά που έχουν έναν συμβολικό χαρακτήρα. <br />Κυρίες και κύριοι συνάδελφοι, μιλώντας για την ανεργία είναι καθαρό ότι εάν το εννοούμε όλοι και συμφωνούμε ότι πρόκειται για το μεγαλύτερο πρόβλημα, πρέπει να μιλήσουμε μεθοδικά. Πρέπει να συμφωνήσουμε σε πολιτικές άμεσες που έρχονται και λειτουργούν, δηλαδή, με άμεση αποδοτικότητα, και από την άλλη πρέπει να δούμε τις βαθύτερες αιτίες που γεννούν την ανεργία γενικότερα και το διαρθρωτικό της μέρος -γιατί υπάρχει και διαρθρωτική ανεργία- και ξέρουμε πόση ανεργία είχαμε και όταν η ανάπτυξη έτρεχε με ρυθμούς 3%, 3,5% και 4%. Πρέπει, λοιπόν, να δούμε και τις βαθύτερες αιτίες και τις άμεσες δράσεις. <br />Πολύ συγκεκριμένα θα αναφερθώ στις προτάσεις του ΠΑΣΟΚ. <br />Πρώτον, σε ό,τι αφορά τις άμεσες δράσεις, προφανώς η πρώτη είναι αυτή για την οποία μιλήσαμε εκτενέστατα την προηγούμενη Παρασκευή, με αφορμή την επίκαιρη επερώτηση της ΔΗΜΑΡ για την ανάπτυξη. Η επανεκκίνηση της οικονομίας είναι το πρώτο ζητούμενο. Τα εργαλεία της ρευστότητας πρέπει να επιταχυνθούν. Δεν είναι, όμως. αυτό το θέμα της παρούσης συζήτησης. Αναφερθήκαμε την προηγούμενη εβδομάδα. <br />Δεύτερον, στέλνουμε ένα καθαρό μήνυμα ότι δεν υπάρχει περίπτωση να κάνουμε πίσω. Το έχουμε στείλει καθαρά από την πλευρά μας με τον Πρόεδρό μας, τον Ευάγγελο Βενιζέλο. Δεν πρόκειται να υπάρξει καμμία αλλαγή στο θεσμικό πλαίσιο που αφορά  στις ομαδικές απολύσεις. Είναι ένα καθαρό «όχι» που πήρε η τρόικα και δεν πρόκειται να κάνουμε πίσω.<br />Τρίτον, υπάρχει η πρότασή μας, κύριε Υπουργέ, που πρέπει να γίνει αποδεκτή –πιστεύω ότι την Τρίτη πρέπει να την περάσουμε με το νομοσχέδιο του ΑΔΜΗΕ μαζί με την τροπολογία για το ΕΚΑΣ- που με 12 έως 15 εκατομμύρια ευρώ δίνουμε υγειονομική κάλυψη σε τριακόσιες χιλιάδες ανασφάλιστους εργαζομένους, που είναι σχεδόν στο σύνολό τους νέοι.<br />Τέταρτον, μία μεγάλη διαρθρωτική αλλαγή που πρέπει να κάνουμε στο Ευρωπαϊκό Κοινωνικό Ταμείο, στο ΕΚΤ, για να μην μένουμε στα λόγια.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Να σας κάνω μία ερώτηση;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ορίστε, κύριε συνάδελφε.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Τι σημαίνει «υγειονομική»;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ιατροφαρμακευτική περίθαλψη.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Πρωτοβάθμια και δευτεροβάθμια;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ναι. Η πρόταση είναι κοστολογημένη. Την έχει στα χέρια του ο Υπουργός.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Πόσο κάνει αυτό;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Το χρόνο 12 με 15 εκατομμύρια ευρώ και καλύπτει τριακόσιες χιλιάδες ανθρώπους.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Είναι κοντά στο δισεκατομμύριο αυτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Όχι, όχι.<br />Χρειάζεται μία ριζοσπαστική τομή, κύριε Υπουργέ, στο νέο στρατηγικό πλαίσιο, στο νέο ΕΣΠΑ, στην κατεύθυνση των πόρων του Κοινωνικού Ταμείου. Δεν γίνεται να συνεχίζουμε έτσι. <br /><br />Πρέπει να περιοριστούν οι πόροι που κατευθύνονται σε συμβουλευτικές και άλλες ανάλογες δράσεις, που ουσιαστικά κρατούν όρθιο έναν τομέα παροχής υπηρεσιών και να πάμε αυτά τα κονδύλια –να το πω πολύ απλά- περισσότερο σε μεροκάματα, σε λιγότερο άυλες δράσεις. Είμαι νομίζω απολύτως σαφής. <br />Έχουμε κάνει προτάσεις για αυτεπιστασία, για νέους επιστήμονες όπου η ανεργία θερίζει, για προγράμματα για τον πρωτογενή τομέα κ.οκ.. Και έρχομαι στην τελευταία και κορυφαία πρόταση που έχει αμεσότητα, η οποία αφορά το ασφάλιστρο. <br />Άκουσα με ικανοποίηση, κύριε Υπουργέ, αυτά που είπατε. Εδώ και ένα χρόνο το ΠΑΣΟΚ έχει καταθέσει μία πρόταση, με την οποία μέσω του λογαριασμού του ΛΑΕΚ, μπορούμε να μειώσουμε τις ασφαλιστικές εισφορές. Θέλω να πω ότι αυτό κάνει η Φινλανδία από τότε που υπάρχει το ενιαίο νόμισμα, το ευρώ -έχοντας το μάθημα της μεγάλης ύφεσης, όταν κατέρρευσαν οι αγορές της τέως Σοβιετικής Ένωσης, με την οποία σχετιζόταν η Φινλανδία- και ανεβοκατεβάζει το ασφάλιστρο.<br />Σήμερα, εμείς πρέπει να κατεβάσουμε το κόστος της ασφάλισης και έχουμε λογαριασμό να το χρηματοδοτήσουμε με μηδενικό δημοσιονομικό κόστος. Αυτό αφορά ουσιαστικά τη διατήρηση μισού εκατομμυρίου θέσεων εργασίας. Είναι η κεντρική μας πρόταση. <br />Και έρχομαι τώρα –με τίτλους αναγκαστικά βέβαια, κυρία Πρόεδρε- σε ό,τι έχει σχέση με το διαρθρωτικό χαρακτήρα της ανεργίας, με το ζήτημα της ανάπτυξης που είπα και νωρίτερα, γιατί φυσικά τα μέτρα άμεσης αποδοτικότητας δεν φθάνουν. <br />Θέλω να πω τρία πράγματα. Το φαινόμενο brain drain -η φυγή μυαλών, στο οποίο αναφέρθηκα στην αρχή- δεν ξεκίνησε τώρα στην Ελλάδα. Είναι μία απόδειξη ότι η κρίση έφερε τα μνημόνια και όχι τα μνημόνια την κρίση. Είναι μία από τις πολλαπλές αποδείξεις. <br />Πριν από δέκα χρόνια είχα αρθρογραφήσει πάμπολλες φορές σε όλο τον Αθηναϊκό Τύπο ως Πρόεδρος της Κεντρικής Ένωσης Δήμων και Κοινοτήτων και έγραφα ότι οι νέοι έπαιρναν των ομματιών τους από τις μεγάλες πόλεις της περιφέρειας και δεν σταματούσαν στην Αθήνα και τη Θεσσαλονίκη. Αναζητούσαν μία καλύτερη τύχη στην Αμερική και την Ευρώπη, απ’ όπου κατά κανόνα δεν επιστρέφουν. Αυτό ξεκίνησε πολλά χρόνια πριν.<br />Η υιοθέτηση του life style, η υπερσυγκέντρωση δύναμης, πλούτου και ανθρώπων σε έναν τόπο, στην Αθήνα, αποστερούσε τις αναπτυξιακές δυνατότητες άρα και τις ευκαιρίες απασχόλησης από τους νέους, οι οποίοι εδώ και δεκαπέντε χρόνια στην περιφέρεια, μετά το λύκειο, έχουν αποσυνδέσει το μέλλον τους από τον τόπο τους. Δεν είναι τωρινό φαινόμενο.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, κύριε συνάδελφε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Δεύτερον, δεν μπορούμε με κλασικές πολιτικές να ξεπεράσουμε την ύφεση. Θυμίζω ότι η ύφεση ξεκίνησε το 2008. Τα μνημόνια ξεκίνησαν τον Μάιο του 2010. Είχαμε δηλαδή ύφεση δυόμισι χρόνια με κλασικές πολιτικές, όπου «κόβαμε» χρήμα.<br />Τρίτον, επιδόματα ανεργίας. Άκουσα από το ΣΥΡΙΖΑ να λέει να τα ανεβάσουμε. Στα επιδόματα ανεργίας έγινε μία μεγάλη διαρθρωτική αλλαγή πριν από ενάμισι χρόνο, γιατί αποδείξαμε τότε –μόνοι μας τα ψηφίσαμε και εκείνα- ότι με πολύ λίγα ένσημα κάποιος παίρνει πολύ περισσότερα από τον ΟΑΕΔ από έναν εργάτη που επί χρόνια δίνει στους συγκεκριμένους λογαριασμούς και όταν απολύεται, παίρνει πολύ λιγότερα τελικά. Όλα πρέπει να τα ξαναδούμε από την αρχή με ριζοσπαστική διάθεση, όχι με τη διάθεση να γυρίσουμε εκεί που ήμασταν. <br />Κυρίως όμως, κυρία Πρόεδρε –και με αυτό τελειώνω- είμαι υποχρεωμένος να απαντήσω στον Μανώλη Γλέζο -επαινώντας φυσικά αυτά που είπε ο αγαπητός σε όλους μας και σεβαστός κ. Γλέζος- λέγοντας ότι αυτά είναι καλύτερα να τα πει στο ΣΥΡΙΖΑ, γιατί αφορούν τη νοοτροπία μας. Η νοοτροπία μας πρέπει να αλλάξει. Αυτά που έλεγε ο κ. Γλέζος για το πώς προκύπτει η ανάπτυξη αφορούν πρώτα από όλα αλλαγή νοοτροπίας. <br />Κερατέα, κ. Τσίπρας, Άνοιξη του 2012. Με αυτές τις λογικές θα κάνουμε ανάπτυξη;</speech><speech by="#s125"><from>ΠΡΟΕΔΡΕΥΟΥΣΑ</from> Μην ανοίγετε άλλη συζήτηση. Σας παρακαλώ, κλείστε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Δεν υπάρχει τόπος στην Ελλάδα να φιλοξενήσει βιομηχανική εγκατάσταση για αξιοποίηση και διαχείριση απορριμμάτων.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Κουκουλόπουλε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Τελειώνω, κυρία Πρόεδρε, με μια φράση. <br />Δεν υπάρχει τρόπος να χωροθετήσεις μια εγκατάσταση. Δεν αναφέρομαι στο χρυσό, που μπορεί κανείς να πει πολλά. <br />Αντί όμως να συζητάμε για το πώς μπορούμε να προστατεύσουμε το περιβάλλον, τον τουρισμό και τη μεγάλη επένδυση, έχει καταντήσει να είναι η ιστορία του χρυσού στη Χαλκιδική μία ιστορία τρομοκρατίας, κρατικής βίας και δεν ξέρω τι άλλο. Και από την άλλη μιλάμε για ανάπτυξη. Οι νοοτροπίες μας πρέπει να αλλάξουν, αν θέλουμε να μπει μπροστά η μηχανή της ανάπτυξης.<br />Επειδή τα δύο στα οποία αναφέρθηκα πρέπει να τα «παντρέψουμε», δηλαδή τις πολιτικές άμεσης αποτελεσματικότητας με βαθύτερες ριζοσπαστικές τομές, έχει μεγάλη σημασία η υιοθέτηση της πρότασης του Προέδρου του ΠΑΣΟΚ για το Συμβούλιο Απασχόλησης που καλείται να «παντρέψει» αυτές τις δύο πολιτικές, γιατί δεν τις διαχωρίζουν στεγανά αυτές τις δύο πραγματικότητες, καθώς κι άλλες πολιτικές άμεσης ανάσχεσης της ανεργίας. Πρέπει παράλληλα να βλέπεις και τι καινούργιες ευκαιρίες δημιουργούνται παντού για να «παντρέψεις» αυτές τις ανάγκες, έτσι ώστε να δώσεις γρηγορότερα ελπίδα στη νέα γενιά.<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Κουκουλόπουλε.<br />Ο κ. Βασίλειος Καπερνάρος, Κοινοβουλευτικός Εκπρόσωπος των Ανεξάρτητων Ελλήνων, έχει το λόγο.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Μιας και μίλησε για προτάσεις ο κύριος Υπουργός, κυρία Πρόεδρε, θα αρχίσω τις προτάσεις προς εσάς στη Διάσκεψη των Προέδρων. Δεν είναι γραφικότητα να επαναλαμβάνω συνεχώς ότι είναι γελοίος ο Κανονισμός, όταν σε ένα τόσο πολύ σημαντικό και κρίσιμο ζήτημα που έχουμε να συζητήσουμε σήμερα, είναι περιορισμένος ο χρόνος στα έξι λεπτά για τους Κοινοβουλευτικούς Εκπροσώπους και ο κύριος Υπουργός έχει είκοσι λεπτά. <br />Επειδή αυτό είναι άνισο και άδικο, πρέπει να το διορθώσετε, διότι νομίζω πως δεν είναι και λογικό. Με βάση αυτό τον Κανονισμό, θα έρθει ο κ. Κακλαμάνης, ο πρώην Πρόεδρος και θα μιλήσει, αν θέλει, δέκα λεπτά.</speech><speech by="#s125"><from>ΠΡΟΕΔΡΕΥΟΥΣΑ</from> Να ετοιμάσει, λοιπόν, η Κοινοβουλευτική Ομάδα των Ανεξαρτήτων Ελλήνων μία πρόταση, να την υποβάλει στη Διάσκεψη των Προέδρων, να αλλάξουμε τον Κανονισμό και νομίζω ότι θα συμφωνήσουν όλα τα κόμματα, κύριε συνάδελφε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Να το προτείνετε λοιπόν, αλλιώς αφήστε να το προτείνουμε εμείς. Θα το κάνουμε βεβαίως, όταν έρθουμε στην Κυβέρνηση.</speech><speech by="#s125"><from>ΠΡΟΕΔΡΕΥΟΥΣΑ</from> Και πάντως, το «γελοίος ο Κανονισμός» εμένα δεν μου ακούγεται καλά.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Μην μου τρώτε άλλον χρόνο, εκτός αν δεν τον καταγράφετε αυτόν.</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Κύριε Υπουργέ, σημείωσα κατ’ αρχάς ότι κάνατε παρατήρηση στην Αξιωματική Αντιπολίτευση διότι δεν σας έκανε πρόταση, αλλά διαπιστώσεις και αφορισμούς και «η μπάλα στην εξέδρα».<br />Εγώ θα σας μιλήσω ως «υπαξιωματική αντιπολίτευση» και θα σας πω ότι εμείς δεν κάνουμε διαπιστώσεις και αφορισμούς και δεν πετάμε τη μπάλα στην εξέδρα, αλλά απεναντίας περιμένουμε τον αντίπαλο, αλλά δεν υπάρχει αντίπαλος γιατί είστε πολιτικά νεκροί. Άλλωστε, όταν «στέλνουν τη μπάλα στην εξέδρα», τη στέλνουν διότι ο αντίπαλος είναι τραυματίας και περιμένουν να μπει ο γιατρός. <br />Είστε λοιπόν πολιτικά ασθενείς. Το δε φάρμακό σας το κρατά η Μέρκελ και δεν σας το δίνει για να γίνετε καλά, διότι έτσι είστε εξαρτημένοι και σας έχει να είστε πάντα πολιτικά νεκροί. <br />Μπαίνω στο θέμα μου κάνοντας μία παρατήρηση σε εσάς. Σας είπε προηγουμένως ο κ. Μανώλης Γλέζος -που είστε συντοπίτες- ότι είστε η αφορμή που έχει ερημωθεί η αγροτική ανάπτυξη και η ύπαιθρος του νησιού σας. Στο χωριό σας είναι ανενεργοί οι αγρότες κι εσείς ως Υπουργός Εργασίας δεν φροντίζετε να βρείτε δουλειά στους συντοπίτες σας, τους συγχωριανούς σας αγρότες. <br />Σας κάνω μία πρόταση, λοιπόν: Επειδή αυτή η ανεργία στην αγροτιά υπάρχει σε όλη την Ελλάδα, γιατί δεν κάνετε το αγροτικό πετρέλαιο από 1,50 ευρώ το λίτρο 0,90 λεπτά του ευρώ, έτσι ώστε να κερδίζει πάλι το κράτος από την υπερβολική φορολόγηση;<br />Πλέον τούτων, να κατεβάσετε την τιμή των λιπασμάτων. Κάντε, λοιπόν, τα λιπάσματα φθηνότερα και κάντε τα και πραγματικά λιπάσματα, διότι έχετε ομολογήσει ότι κυκλοφορούν στην Ελλάδα «μαϊμού» λιπάσματα, όπως κυκλοφορούν και «μαϊμού» φάρμακα. Το έχετε αποδεχτεί αυτό. Είναι μεγάλο το ποσοστό και δεν υφίστανται κτηνιατρικό έλεγχο. <br />Σας λέω δε το εξής: Κάτω και οι μεσάζοντες. Τολμάτε να βάλετε χέρι στους μεσάζοντες; Ασφαλώς όχι. <br />Να, λοιπόν προτάσεις που δεν τις τολμάτε και δεν αποτολμάτε να τις κάνετε, διότι προφανώς δεν έχετε την πολιτική τόλμη. Δεν έχετε το θάρρος και τον πατριωτισμό να σκύψετε πάνω στη γεωργία και τους άνεργους γεωργούς. Μετά τον Εμφύλιο, όπως τον λένε, του 1950 - είναι γνωστό και αν δεν το ξέρετε, πρέπει να το ξέρετε- το 1954 η Ελλάδα εξήγαγε γεωργικά προϊόντα στο εξωτερικό, αφού προηγουμένως είχε εξασφαλίσει τη διατροφική επάρκεια του λαού της. <br />Ασχολείστε τέσσερα χρόνια με αυτά τα θέματα.<br />Τι προτάσεις κάνατε και τι βελτίωση είδαν οι Έλληνες γεωργοί; Όσον αφορά στους ανέργους, σε ποιο ποσοστό εσείς καθηλώσατε τα ποσοστά της ανεργίας;<br />Ένα άλλο, το οποίο είναι τεράστιο ζήτημα επίσης για τους ανέργους, μιας και μιλάμε για άνεργους νέους, είναι, κύριε Υπουργέ, το εξής. Κατ’ αρχάς, σεβόμενος το θεσμό, θα σας λέω «κύριε Υπουργέ». Να ξέρετε όμως ότι σας εννοώ όχι ως Υπουργό Εργασίας, αλλά σας εννοώ ως Υπουργό «Ανεργίας». Εγώ, όμως, θα σας λέω «κύριε Υπουργέ».<br />Σας λέω, λοιπόν, το εξής: Τι κάνατε, κύριε Υπουργέ, για τα καταστήματα; Εσείς λέτε ότι οι μέσοι καταστηματάρχες, οι μέσοι αστοί είναι η ραχοκοκαλιά της ελληνικής οικονομίας. Τι κάνατε εσείς γι’ αυτούς; Οι πληροφορίες μου δεν είναι ακριβείς ως προς το Εμπορικό Επιμελητήριο Αθηνών, διότι δεν είναι υποχρεωμένοι αυτοί που κλείνουν τα καταστήματά τους να τα γνωστοποιούν στο Εμπορικό Επιμελητήριο Αθηνών -το ίδιο γίνεται και στη Θεσσαλονίκη- και όταν λέμε «Αθηνών», εννοούμε και τα περίχωρα και τις συνοικίες και τα προάστια.<br />Θα κάνω μια παρένθεση εδώ για να πω το εξής: Αυτό τον κ. Κάρας, Σάρας, Μάρας γιατί δεν τον πήρατε να τον πάτε μια βόλτα στο Αιγάλεω να μετρήσει τα λουκέτα; Γιατί δεν τον πήγατε στο Περιστέρι, στη Γλυφάδα, ακόμα και στην Κηφισιά; Φέρτε τον μια βόλτα εκεί στη γειτονιά μου, στην Κυψέλη, πάνω ψηλά στην Πατησίων, να αρχίσει από την Ομόνοια και να καταγράφει κλειστά μαγαζιά και λουκέτα. Δεν το τολμήσατε. Γιατί; Διότι αντί για προτάσεις, καταφύγατε σήμερα σε ωραιοποιημένες αερολογίες και αποφευκτικές γενικολογίες και αοριστολογίες, γιατί εσείς δεν έχετε προτάσεις.<br />Σας κάνουμε πρόταση. Μόνο το Εμπορικό Επιμελητήριο Πειραιά ανταποκρίθηκε, διότι αυτό, λόγω του ότι είναι μικρότερος ο αριθμός, κρατά σημειώσεις και στοιχεία. Το Εμπορικό Επιμελητήριο Πειραιά, λοιπόν, στις 10 Απριλίου του 2013 δίνει τετρακόσια πενήντα καταστήματα κλειστά στον Πειραιά. Μόνο στον Πειραιά! Καταθέτω το σχετικό έγγραφο στα Πρακτικά.<br /><br />Καταθέτουμε πρόταση γι’ αυτά τα μαγαζιά. Έχετε την πολιτική τόλμη, το θάρρος να δείτε τους άλλους κατάματα και να τους πείτε το εξής: «Ξέρετε, εμείς σε αυτά τα μαγαζιά ρίχνουμε τη φορολόγηση από τόσο τοις εκατό, 35%, 33%, 40%, 42% στο 10%, γιατί θέλουμε να ενεργοποιήσουμε την εργασιακή μηχανή, να απασχολήσουμε νέους και αυτούς τους νέους, αυτό τον αριθμό, θα τον ξεκαρφιτσώσουμε πραγματικά από τη λίστα των ανέργων;».<br />Μπορείτε να το κάνετε; Όχι. Έχετε την τόλμη, το θάρρος και τον πατριωτισμό να πείτε σε αυτούς το εξής: «Επιτρέψτε μας, κυρία Μέρκελ, να δώσουμε περίοδο χάριτος σε αυτούς που χρωστούν στις τράπεζες για τρία χρόνια, να μην πληρώνουν και αν πληρώνουν, να το κάνουν με πολύ χαμηλά, ολίγιστα επιτόκια, για να μπούνε μπρος, να αρχίσουν να δουλεύουν και να απασχολούν, να μειωθεί η ανεργία. Δώστε τους δύο, τρία, τέσσερα χρόνια περίοδο χάριτος στις τράπεζες. Μπορείτε;<br />Μπορείτε να τους δώσετε για τρία χρόνια φορολογική και ασφαλιστική ενημερότητα για να βάλουν μπρος στα καταστήματά τους, για να αναζωογονηθεί αυτή η πλευρά της ραχοκοκαλιάς, που λέτε, της ελληνικής οικονομίας; Δεν τολμάτε. Ξέρετε γιατί; Διότι είστε: «Forget it, Yiannis», γιατί είστε και εσείς «Forget it, Yiannis». Γι’ αυτό δεν τολμάτε. Διότι στη συντριπτική πλειονότητα στο Υπουργικό σας Συμβούλιο, το ανύπαρκτο, που δεν συγκαλείται ποτέ -τρεις φορές έχει συγκληθεί το Υπουργικό Συμβούλιο- δηλαδή, στην Κυβέρνησή σας, εκεί είστε όλοι: «Forget it, Γιάννηδες».<br />Κύριε Υπουργέ, οι προτάσεις μας είναι αυτές. Αν τολμάτε, κάντε τες. Ξέρετε γιατί; Μιας και είπατε ότι μιλάμε για αφορισμούς και δεν έχουμε νούμερα, ακούστε για να ανησυχείτε, ποιες επιχειρήσεις έβαλαν λουκέτο το 2013, σύμφωνα με στοιχεία του Γενικού Εμπορικού Μητρώου της Κεντρικής Ένωσης Επιμελητηρίων Ελλάδος  το 2013. Έκλεισαν εικοσιοκτώ χιλιάδες επτακόσιες δώδεκα επιχειρήσεις, μεταξύ των οποίων καφετέριες οκτακόσιες εννιά, μπαρ εξακόσια πενήντα πέντε, παντοπωλεία εξακόσια τριάντα δύο, εταιρείες παραγωγής ηλεκτρικής ενέργειας από φωτοβολταϊκά συστήματα πεντακόσιες ογδόντα οκτώ. Τα φωτοβολταϊκά σας, η πράσινη ανάπτυξή σας, όλα αυτά για τη γεωργία και τους νέους επιχειρηματίες! Τους εξαπατήσατε, τους χρεοκοπήσατε και τους οδηγείτε σε αυτοκτονίες. Και έρχεστε εδώ και μας ωραιοποιείτε μωρολόγους φλυαρίες!<br />Έκλεισαν πεντακόσια ογδόντα επτά ψητοπωλεία και σουβλατζίδικα, πεντακόσια είκοσι δύο περίπτερα, τετρακόσιες ογδόντα έξι εμπορικές επιχειρήσεις λιανικής με είδη ιματισμού. Οι περισσότερες εκ των επιχειρήσεων που έκλεισαν ήταν ατομικές. Ακολούθησαν οι ομόρρυθμες εταιρείες και οι εταιρείες περιορισμένης ευθύνης.<br />Είχα επιχειρήματα, για να συντρίψω την επιχειρηματολογία σας –μιλώ για τα γραφόμενά σας που μας τα διαβάσατε επί είκοσι λεπτά- και σας έχω κάνει ερωτήσεις για την ανεργία των νέων, το Σεπτέμβριο και τον Οκτώβριο του 2013, αλλά αποφύγατε να μου απαντήσετε. Θα δώσω αυτά τα σχετικά να τα δείτε, γιατί αποφεύγετε να απαντήσετε με γενικολογίες και αοριστολογίες.<br />Τελειώνοντας, κυρία Πρόεδρε –ζητώ και την ανοχή σας- θα ήθελα να πω στον κύριο Υπουργό ότι ένας άνθρωπος που εκτιμώ ως έντιμο αναφορικά μ’ αυτά που λέει είναι ο κ. Σάββας Ρομπόλης, Καθηγητής Οικονομικών και Κοινωνικής Πολιτικής του Τμήματος Κοινωνικής Πολιτικής του Παντείου Πανεπιστημίου Αθηνών, Επιστημονικός Διευθυντής του Ινστιτούτου Εργασίας ΓΣΕΕ-ΑΔΕΔΥ. <br />Ένα άλλο ιλαρώς τραγικόν ή τραγικώς ιλαρόν είναι αυτή η «ΕΡΓΑΝΗ». Είναι αυτό που λέμε «Γιάννης κερνάει, Γιάννης πίνει». Δεν είναι ο ΟΟΣΑ, δεν είναι η Eurostat, δεν είναι η ΕΛΣΤΑΤ, ούτε η ΓΣΕΕ και η ΑΔΕΔΥ. Κάναμε την «ΕΡΓΑΝΗ»! Δικαίωμά σας και εκεί κάντε ό,τι θέλετε. Όμως, τα στατιστικά στοιχεία του κ. Ρομπόλη είναι συντριπτικά, εφιαλτικά, τρομακτικά. Σε σχέση μ’ αυτά που μας είπατε, είναι ικανά να σας οδηγήσουν σε αλαλία και να μην τολμάτε να μιλάτε και να μας λέτε αυτά που λέτε εντός του Κοινοβουλίου.<br />Θα σας αναφέρω, λοιπόν, τι λέει: «Αν συνεχιστεί αυτή η πολιτική μέχρι το καλοκαίρι του 2014 οι άνεργοι του ιδιωτικού τομέα θα ξεπεράσουν τους εργαζομένους». Διαψεύστε τον! Επίσης, αναφέρει: «Σύμφωνα με εκτιμήσεις του Ινστιτούτου Εργασίας ΓΣΕΕ-ΑΔΕΔΥ, το χρονικό διάστημα 2010-2013 υπολογίζεται ότι περίπου πάνω από εκατόν είκοσι χιλιάδες νέοι έφυγαν ή πρόκειται να φύγουν για εύρεση εργασίας στο εξωτερικό». Το BBC μίλησε για εκατόν τριάντα χιλιάδες νέους και πάνω. Διαψεύστε τους!<br />Επίσης: «Σύμφωνα με μελέτη του Πανεπιστημίου του Παντείου, υπολογίζεται ότι το χρονικό διάστημα 2010-2013 έχουν κλείσει εκατόν ενενήντα χιλιάδες επιχειρήσεις, από τις οποίες, αν υπολογιστεί ότι έχουν κατά μέσο όρο τέσσερις εργαζόμενους, προκύπτουν πάνω από οκτακόσιοι χιλιάδες άνεργοι, μόνο από τις επιχειρήσεις του ιδιωτικού τομέα».<br />Λέει επίσης: «Θα πρέπει να επισημάνουμε ότι με τα στοιχεία του Οκτωβρίου του 2013 οι εργαζόμενοι είναι ένα εκατομμύριο τετρακόσιοι πενήντα  χιλιάδες -1.450.000-, ενώ οι άνεργοι του ιδιωτικού τομέα είναι ένα εκατομμύριο τετρακόσιες χιλιάδες - 1.400.000. Ουσιαστικά, οι άνεργοι είναι ίσοι με τους εργαζομένους στον ιδιωτικό τομέα.».<br />Είναι τουλάχιστον τρομακτικό. Αυτά είναι στοιχεία του Παντείου Πανεπιστημίου. Διαψεύστε τους!</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, σας παρακαλώ, κύριε συνάδελφε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Τελειώνω, κυρία Πρόεδρε. Είχα πολλά να πω, αλλά αυτό το όνειδος των έξι λεπτών…</speech><speech by="#s125"><from>ΠΡΟΕΔΡΕΥΟΥΣΑ</from> Το ξέρω, κύριε Καπερνάρο, αλλά τι να κάνω; Ο χρόνος είναι αμείλικτος.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Ναι, είναι αυτά με τον Κανονισμό. Εν πάση περιπτώσει, ολοκληρώνω, κυρία Πρόεδρε, αλλά θα παρακαλούσα την ανοχή σας, για ελάχιστα δευτερόλεπτα.<br />Κύριε Υπουργέ, θα σας υπενθυμίσω ότι ο σκοπός ημών των Ανεξαρτήτων Ελλήνων είναι να αφυπνίσουμε τους Έλληνες, έτσι ώστε να φθάσουν τουλάχιστον σε ένα επίπεδο να μην κοροϊδεύονται. <br />Στέλνετε από την ΕΛΣΤΑΤ έγγραφα και ρωτάτε παιδιά οικογενειών αν έχουν απασχοληθεί έστω και μία ώρα την εβδομάδα στην οικογενειακή τους επιχείρηση. Λέει το παιδάκι: «Ναι, για μία ώρα». Όταν σας πει ότι απασχολήθηκε έστω και για μία ώρα στην οικογενειακή του επιχείρηση, τότε μπαίνει στη λίστα των απασχολουμένων. Δεν μπαίνει στη λίστα των ανέργων. <br />Από τα ίδια στοιχεία του Παντείου Πανεπιστημίου, ο ίδιος υπολογισμός στη δεκαετία του 1980 ήταν βάσει δεκαπέντε ωρών εργασίας και όχι μίας ώρας. Δηλαδή, εκεί, με δεκαπέντε ώρες εργασίας έμπαιναν στη λίστα των απασχολουμένων. Εσείς το κάνατε μία ώρα. Δηλαδή, μία ώρα απασχολούμενος, φεύγει από τους άνεργους. Έτσι κοροϊδεύετε τους Έλληνες, αν μπορέσουν ποτέ να το καταλάβουν, όσοι το καταλαβαίνουν. Είναι πάρα πολλοί, είναι εκατομμύρια αυτοί που το καταλαβαίνουν.<br />Σύμφωνα με το Ινστιτούτο Εργασίας της ΓΣΕΕ –και τελειώνω, κυρία Πρόεδρε- λέει ο κ. Ρομπόλης ότι αν μετρήσουμε την ανεργία με τα δεδομένα και τον τρόπο της δεκαετίας του 1980, η ανεργία θα είναι αυξημένη σήμερα κατά 3,5%.<br />Αυτά είχα να πω, κύριε Υπουργέ. Τελείωσα. Ας σας απασχολήσει ο κύριος που είναι δίπλα σας, όσο θέλει. Αν θέλετε, όμως, απαντήστε σ’ αυτά που σας είπα. Εξακολουθώ να σας λέω ότι δεν έχετε τόλμη ούτε θάρρος ούτε πατριωτισμό, γιατί είστε στα πλαίσια του: «forget it, Yannis». Αυτό είναι ό,τι χειρότερο για την περηφάνια του Έλληνα.<br />Ευχαριστώ, κυρία Πρόεδρε.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς, κύριε συνάδελφε.<br />Το λόγο έχει ο Κοινοβουλευτικός Εκπρόσωπος της Χρυσής Αυγής κ. Αρτέμιος Ματθαιόπουλος.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Επιτρέψτε μου να συμπληρώσω τον αποχωρήσαντα ομιλητή και να πω ότι δεν είναι μόνο ο περιορισμένος χρόνος που δίδεται σε εμάς, για να αναπτύξουμε τις απόψεις μας για ένα θέμα που πράγματι είναι πολύ σοβαρό, είναι και το πολύ θλιβερό φαινόμενο μέσα στη Βουλή να συζητούν κάποιοι της Κυβέρνησης ή, για να είμαι πιο ακριβής και δίκαιος, κάποιοι της συγκυβέρνησης μαζί με την Αντιπολίτευση, για θέματα παντελώς άσχετα. <br />Περισσότερο άκουσα σήμερα για το Φαρμακονήσι και την Κεφαλονιά, παρά για θέσεις και προτάσεις για το πώς θα αντιμετωπιστεί η ανεργία των νέων. Κι αυτό, σε κάποιο βαθμό, πιστεύω ότι δικαιολογείται γιατί δεν έχετε να προτείνετε τίποτα απολύτως. Αυτό δεν το λέω από εμπάθεια. Το λέω επειδή όλοι όσοι κυβέρνησαν την Ελλάδα τα τελευταία σαράντα χρόνια με τις πολιτικές που έχουν ακολουθήσει είναι υπεύθυνοι για την κατάντια που αντιμετωπίζει σήμερα η ελληνική κοινωνία. <br />Ερχόμαστε, λοιπόν, να συζητήσουμε ένα θέμα το οποίο απασχολεί σήμερα εκατομμύρια νέους συμπατριώτες μας. Είναι ένα θέμα, το οποίο τουλάχιστον εσείς ως Υπουργός αποφεύγετε να απαντήσετε και στις δικές μας ερωτήσεις ή επίκαιρες ερωτήσεις. <br />Όμως, εν πάση περιπτώσει, για να μη μπούμε στη διαδικασία αυτή και για να είμαστε πιο ουσιαστικοί, θα ήθελα να κάνω μία παράθεση των στατιστικών δεδομένων που απορρίπτουν τις μνημονιακές κορώνες ορισμένων, που λένε ότι επιτέλους το 2014 θα είναι η χρονιά που θα βγούμε στις αγορές, ότι θα έχουμε ανάσχεση των υψηλών ποσοστών ανεργία και ότι με κάποιο τρόπο μαγικό η Ελλάδα θα γίνει μια μεγάλη οικονομία. Κάποια εξ αυτών των στατιστικών στοιχείων λένε, για παράδειγμα, ότι η Δυτική Μακεδονία και η Ήπειρος είναι πρώτες σε ανεργία σε όλη την Ευρώπη και αντίστοιχα η Ελλάδα συγκαταλέγεται στις πρώτες θέσεις σε ανεργία σε όλη την Ευρώπη.<br />Στα στατιστικά, που αφορούν πιο συγκεκριμένα την ανεργία –τα οποία εμείς θεωρούμε ότι είναι κάλπικα για το λόγο ότι δεν συνυπολογίζονται για παράδειγμα οι μη εγγεγραμμένοι στα μητρώα των ανέργων, δεν συνυπολογίζεται η ημιαπασχόληση, δεν συνυπολογίζονται και άλλοι παράγοντες- είναι τέτοια που αποδεικνύουν ότι αν το Υπουργείο Εργασίας δεν προβεί σε πραγματικά ρηξικέλευθες καινοτόμες πρακτικές, τότε το φαινόμενο αυτό θα συνεχίσει να διαιωνίζεται, με πάρα πολύ τραγικά αποτελέσματα για την ελληνική οικονομία. <br />Το θέμα είναι ότι δεν υπάρχει καμμία προοπτική στην ελληνική οικονομία. Άρα, εξ ορισμού δεν υπάρχει καμμία προοπτική για να λυθεί το πρόβλημα της ανεργίας, γιατί είναι πολύπλοκο και οι δύο παράγοντες αυτοί έχουν άμεση συνάφεια ο ένας προς τον άλλον. Αυτό συμβαίνει γιατί όσα μέτρα και να πάρετε, μεμονωμένα, για να ανασχέσετε την ανεργία ή για να δώσετε κάποιες προσωρινές θέσεις εργασίας στους νέους, δεν πρόκειται να καταφέρετε τίποτε, διότι η Ελλάδα έχει να ξεπληρώσει μνημονιακές υποχρεώσεις. Αυτές οι υποχρεώσεις είναι πάρα πολύ συγκεκριμένες. Για παράδειγμα, επιτάσσουν την απαγόρευση προσλήψεων στον ιδιωτικό ή στο δημόσιο τομέα –έχουμε μιλήσει πάρα πολλές φορές για τα φαινόμενα αυτά- και επιβάλλουν μία υφεσιακή πολιτική που -προσέξτε τι κάνει- η ύφεση φέρνει την ανεργία, η ανεργία φέρνει την ύφεση και όσο πιο μεγάλη είναι η ύφεση τόσο πιο μεγάλη είναι η ανεργία, όσο πιο μεγάλη είναι η ανεργία τόσο πιο μεγάλη είναι και η ύφεση. <br />Άρα, το ζητούμενο είναι να βγούμε επιτέλους από το μνημόνιο, που είναι η ρίζα του κακού, και μετά να μπορέσουμε να αντιμετωπίσουμε μεμονωμένα κάποια φαινόμενα, τα οποία πιστεύω ότι έχουμε το χρόνο και τις πολιτικές για να λύσουμε.<br />Το ζητούμενο, όμως, πέραν των όποιων τεχνοκρατικών ζητημάτων, είναι και κάποιο άλλο το οποίο δεν έχει θίξει κανείς και θα το θίξω εγώ. Το ζητούμενο, λοιπόν, δεν είναι μόνο το πώς θα λυθεί ένα πρόβλημα. Το ζητούμενο είναι ποιος θα λύσει το πρόβλημα. Αυτό γιατί στην Αξιωματική Αντιπολίτευση υπάρχουν κάποιοι οι οποίοι έχουν κατηγορηθεί για υπεξαίρεση ενός εκατομμυρίου ευρώ, είναι κάποιοι άλλοι οι οποίοι τζογάρουν στην «BLACKROCK», είναι κάποιοι οι οποίοι έχουν τόσα ακίνητα που αν τα συγκεντρώσεις όλα μαζί χτίζεις ένα ολόκληρο χωριό. <br />Όμως, είναι και κάποιοι άλλοι στην Κυβέρνηση, οι οποίοι έχουν καταπιεί δισεκατομμύρια από μίζες. Είναι κάποιος πρώην Υπουργός Εργασίας του κόμματός σας που απασχολούσε παράνομους αλλοδαπούς, Ινδούς, στην εξοχική του κατοικία και αναφέρομαι στον κ. Μαγγίνα. Υπάρχουν άνθρωποι στην Κυβέρνηση αυτή που δεν έχουν δουλέψει ούτε μία ημέρα τίμια για να καταλάβουν τον άνθρωπο, ο οποίος πραγματικά αγωνιά για να βγάλει έστω και ένα ευρώ. <br />Πώς θα καταλάβει κάποιος από εσάς, που πληρώνεται με τη βουλευτική του αποζημίωση επτά και οχτώ χιλιάρικα το μήνα, έναν άνεργο που προσπαθεί να βρει μια δουλειά για 20 ευρώ την ημέρα, για 10 ευρώ την ημέρα, για 300 ευρώ τα μήνα; Αν δεν μπείτε στη δικιά του θέση, αν δεν καταλάβετε το άγχος που ζει ο νέος Έλληνας σήμερα, τότε τι λύση έχετε να του προτείνετε;<br />Θα κλείσω, επειδή θέλω να είμαι πάντοτε εντός του χρονικού ορίου, λέγοντας ότι το ζητούμενο είναι πως πρέπει επιτέλους να βγούμε από το μνημόνιο.<br />Άκουσα χθες τον Πρωθυπουργό να μιλάει ξανά –προσέξτε!- στην Κοινοβουλευτική Ομάδα της Νέας Δημοκρατίας για πρωτογενές πλεόνασμα. Έχουμε πει πάρα πολλές φορές ότι αυτό είναι ένα μεγάλο παραμύθι και μάλλον το κάνει επειδή θέλει να αποφύγει την επερχόμενη εκλογική του συντριβή. Δεύτερον, μίλησε για ευκαιρίες εργασίας και όχι για θέσεις εργασίας. Ευκαιρίες εργασίας σημαίνει ότι θα δώσουμε κάποτε μια προοπτική στο νέο να βρει μια εργασία, άσχετα με το αν αυτή θα είναι χαμηλής ποιότητας ή αν θα έχει χαμηλές απολαβές, οι οποίες πραγματικά δεν θα του επιτρέπουν να ζήσει αξιοπρεπώς. <br />Εμείς προτείνουμε συγκεκριμένα πράγματα και λέμε ότι αν θέλουμε να αντιμετωπίσουμε αυτό το δυσάρεστο φαινόμενο της ανεργίας, το οποίο έχει αγγίξει το 25%-30% στους νέους -ενδεχομένως και παραπάνω- επαναλαμβάνω ότι θα πρέπει πρώτα να φύγουμε από το μνημόνιο και δεύτερον, να λύσουμε το θέμα της λαθρομετανάστευσης. Διότι ξέρετε πολύ καλά ότι πάρα πολλοί Έλληνες είναι άνεργοι, γιατί έρχονται παράνομοι ξένοι και παίρνουν τις δουλειές. <br />Μάλιστα, στο σημείο αυτό θα ήθελα να υπενθυμίσω ένα σύνθημα για το οποίο είχαμε κατηγορηθεί πάρα πολλές φορές. Όταν, λοιπόν, λέγαμε ότι κάθε ξένος εργάτης αντιστοιχεί σε έναν Έλληνα άνεργο, μας κοροϊδεύατε. Όμως, βλέπετε ότι επιβεβαιωνόμαστε από τα ίδια τα πράγματα, δεδομένου ότι σήμερα έχουμε τρία και πλέον εκατομμύρια λαθρομετανάστες και τρία εκατομμύρια ανέργους. <br />Θα πρέπει, λοιπόν, επιτέλους να δώσουμε προοπτική και ανάσα στον πρωτογενή τομέα παραγωγής, διότι από εκεί θα ξεκινήσει η ανάκαμψη της εθνικής οικονομίας. Το επίθετο που πρέπει να συγκρατήσετε είναι «εθνική» οικονομία και όχι «μνημονιακή» οικονομία. Θα πρέπει να δώσουμε κίνητρο στον Έλληνα να παράγει για την πατρίδα του και όχι για πολυεθνικές, όχι για την Μέρκελ, όχι για τραστ, όχι για τραπεζίτες και όχι για τοκογλύφους που έχουν κάτσει στο σβέρκο μας και απομυζούν το αίμα του ελληνικού λαού. <br />Κάντε λοιπόν, αυτά τα απλά πράγματα και τότε θα δείτε ότι σε πολύ σύντομο χρονικό διάστημα λύνονται τα πάντα, αρκεί να υπάρχει πολιτική βούληση, βούληση την οποία διαθέτουμε εμείς και όχι εσείς. <br />Ευχαριστώ πάρα πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε. <br />Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Βασίλειος Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Η επίκαιρη επερώτηση του ΣΥΡΙΖΑ για το θέμα της ανεργίας είναι πραγματικά επίκαιρη. Θίγει ένα ζήτημα το οποίο βασανίζει και απασχολεί το σύνολο της ελληνικής κοινωνίας. Βέβαια, δεν ξέρω αν απασχολεί το σύνολο της κυβερνητικής λειτουργίας. Όμως, τα αποτελέσματα της μέχρι τώρα κατάστασης και λειτουργίας της Κυβέρνησης, κύριε Υπουργέ, δεν μας δίνουν και μεγάλα περιθώρια αισιοδοξίας σε σχέση με την κυβερνητική λειτουργία. <br />Και το λέω αυτό γιατί πραγματικά όταν είπατε στην ομιλία σας πως το πρόβλημα της ανεργίας δεν ανακαλύφθηκε σήμερα και ότι δεν υπήρξε ξαφνικά, θα απαντούσα ότι φυσικά η ανεργία δεν είναι ένα φυσικό φαινόμενο και φυσικά, δεν μπορούμε να είμαστε έκπληκτοι μπροστά στο μέγεθος του προβλήματος. Όμως, νομίζω ότι θα πρέπει να παραδεχθείτε και εσείς ότι η αύξηση της ανεργίας σε αυτά τα επίπεδα, αυτή η ποιοτική επιβάρυνση του προβλήματος, δημιουργεί νέα δεδομένα για τα οποία και θα πρέπει να συζητήσουμε. <br />Είναι γεγονός ότι ανεργία είχαμε πάντα. Όμως, αν φύγουμε από τα λογικά –αλλά πάντα απαράδεκτα επίπεδα, από τη στιγμή που υπάρχει έστω και ένας άνεργος στην ελληνική κοινωνία- επίπεδα του 8% ή 10% που υπήρχαν στη δεκαετία του 2000 και πάμε στο σημερινό 27%, τότε θα πρέπει να παραδεχθείτε και εσείς ότι αυτό το ποιοτικό άλμα δημιουργεί νέα δεδομένα. Αν, λοιπόν, αυτό δεν το αντιμετωπίσετε ως ένα νέο δεδομένο, ως μια νέα κατάσταση και ως μια νέα επιβάρυνση για την ελληνική κοινωνία και το αντιμετωπίσει η Κυβέρνηση με τα κλασσικά εργαλεία των προηγούμενων δεκαετιών, εκεί πραγματικά υπάρχει πρόβλημα κυβερνητικής λειτουργίας. <br />Άρα, λοιπόν έχουμε 27% μέσο όρο ανεργίας και 50% ή 60% ή 70% ανεργία στις μικρές ηλικίες. Αυτό σημαίνει ότι ο κώδωνας του κινδύνου χτυπάει δαιμονιωδώς, σημαίνει ότι βρισκόμαστε σε κατάσταση εκτάκτου ανάγκης. Δεν μπορείς να αντιμετωπίσεις αυτό το πρόβλημα με τα κλασσικά εργαλεία που χρησιμοποιεί συνήθως μια κυβέρνηση ή προσεγγίζοντας το πρόβλημα με μια νηφαλιότητα. Δεν μπορούμε να είμαστε νηφάλιοι. Κανένας δεν δικαιούται να είναι νηφάλιος. Και δεν αναφέρομαι μόνο στη μέση ελληνική οικογένεια, αλλά και σε εμάς εδώ μέσα. Δεν μπορείς να είσαι ψύχραιμος βλέποντας αυτό το πρόβλημα και ειδικά έτσι όπως γιγαντώνεται. Είναι θέμα του Υπουργού ή του Υπουργείου Εργασίας; Όχι φυσικά. Διαφωνώ ριζικά με την προσέγγιση που ονομάζει «Υπουργό Ανεργίας» τον αρμόδιο Υπουργό Εργασίας. Με συγχωρείτε, αλλά αυτή είναι μια αφελής προσέγγιση. Το πρόβλημα της ανεργίας έχει να κάνει με το μοντέλο ανάπτυξης της χώρας, με το σύστημα της οικονομικής λειτουργίας της χώρας και με το δημόσιο τομέα. Το πρόβλημα είναι πολυεπίπεδο και πολυπαραγοντικό.<br />Δεν θα μεμφθώ τον ένα ή τον άλλο Υπουργό. Θα μεμφθώ την Κυβέρνηση, το σύνολο. Άρα το ζήτημα είναι ο Υπουργός Ανάπτυξης ή ο Υπουργός Οικονομίας πώς χαράσσει την πολιτική του, τι θέσεις εργασίας μπορούν να διαμορφωθούν και εκεί έρχεται το Υπουργείο Εργασίας υποβοηθητικά, να βάλει πάνω στο τραπέζι και κάποια βοηθήματα -όπως είναι τα προγράμματα ανεργίας ή καταρτίσεως ή τα λοιπά προγράμματα που υπάρχουν, από το ΕΣΠΑ, ώστε να συμπληρώσει αυτήν την πολιτική. Αν πραγματικά προσεγγίσω το Υπουργείο Εργασίας ως κύριο μοχλό αντιμετώπισης της ανεργίας, έχω λάθος στη στρατηγική μου και στην τακτική μου και είμαι εκτός παιδιάς, όπως έλεγαν κάποτε κάποιοι. <br />Η επερώτηση του ΣΥΡΙΖΑ παρ’ όλο που έχει σωστά στοιχεία -και πραγματικά δεν αμφισβητεί κανένας τα δεδομένα- έχει ένα πρόβλημα: Δεν έχει ξεκαθαρίσει το στελεχιακό δυναμικό του ΣΥΡΙΖΑ και η ηγετική ομάδα του ΣΥΡΙΖΑ τι εργαλεία θέλει να χρησιμοποιήσει, έστω ως βοήθημα αντιμετώπισης του προβλήματος. Γιατί τα ευρωπαϊκά προγράμματα τα οποία αναφέρονται, κύριε Στρατούλη, από τη μεριά σας ως ένα ομιχλώδες τοπίο, τα οποία δεν βοηθάν στην αντιμετώπιση του προβλήματος και είναι μόνο ένα στοιχείο πελατειακών ή εξαρτημένων σχέσεων -σε αυτό το κομματικό σύστημα που φεύγει, ελπίζω, αλλά που έτσι όπως φεύγει δημιουργεί άλλου είδους προβλήματα-, είναι μια προσέγγιση αμήχανη, κατά την άποψή μου. Διότι ή θα πούμε «τα θέλω, είναι ευρωπαϊκά κονδύλια», σήμερα το λέμε ΕΣΠΑ, αύριο θα δούμε πώς θα το πούμε «για το 2014-2020, που πρέπει να τα αξιοποιήσω, αλλά πρέπει να δω τους όρους διαφάνειας και τους όρους πραγματικής αξιοποίησης». Εδώ, κύριε Υπουργέ, θέλω να κάνετε μια αξιολόγηση σήμερα. Άκουσα την πρώτη ομιλία σας. Στη δεύτερη ομιλία σας, λοιπόν, περιμένω αξιολόγηση γι’ αυτό που εξαγγείλατε πέρυσι με πανηγυρικό τρόπο και όχι μόνο εσείς, αλλά και πολλοί παράγοντες της Κυβερνήσεως, όσον αφορά το εθνικό σχέδιο αντιμετώπισης της ανεργίας των νέων. Πριν από έναν χρόνο είχατε πει «600.000.000 για τριακόσιες πενήντα χιλιάδες θέσεις εργασίας σε σχέση με αυτά τα προγράμματα». <br />Σήμερα, λοιπόν, περιμένω εγώ -και νομίζω και όλο το Κοινοβούλιο, αλλά και ο ελληνικός λαός- να ακούσει: Απορροφήθηκαν αυτά τα 600.000.000; Αυτές οι τριακόσιες πενήντα χιλιάδες θέσεις υπήρξαν και, αν ναι, σε ποιες ειδικότητες; Πού έχει στρέψει στρατηγικά η Κυβέρνηση την προσοχή της, μέσα απ’ αυτό το πρόγραμμα, για να πάμε στο διάδοχο πρόγραμμα, που είναι η προστασία, η εγγύηση της απασχόλησης των νέων -που είναι για 340.000.000, όπως ακούμε ότι θα εξαγγείλετε- και να πει ότι «για να φύγω από το ένα πρόγραμμα και να πάω στο άλλο, πρέπει να κάνω ενδιάμεσα τον απολογισμό»; Έτσι δεν είναι; Θέλω να ακούσω ως Δημοκρατική Αριστερά -και νομίζω ότι και όλοι θα το θέλουν- ποιος είναι ο απολογισμός του ενός έτους λειτουργίας αυτού του προγράμματος. Γιατί, εάν δεν υπάρχει απολογισμός, τσάμπα τα λέτε όλα όσα λέτε.<br /><br />Κυρία Πρόεδρε, θα παρακαλούσα την ανοχή του Προεδρείου για ένα λεπτό.<br />Άρα αυτό περίμενα εγώ από την Αξιωματική Αντιπολίτευση, να μπούμε σε μια αξιολόγηση αυτών των προγραμμάτων….</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Τι Εργατικό Δίκαιο…</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> …δηλαδή για το αν αυτά τα προγράμματα λειτουργούν με διαφάνεια, αν αυτά τα προγράμματα δίνουν δυνατότητες, προσωρινές ή όχι,…</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Ρωτήθηκε αυτό.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Ορίστε;</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Το ρωτήσαμε και εμείς στον κύριο Υπουργό.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Ήταν μια καλή ερώτηση αυτή που κάνατε συνολικά, αλλά αφήστε με να πω και εγώ τα δικά μου. <br />Δεν άκουσα τον κύριο Υπουργό όμως να πει κάτι. Άρα, αφού έχετε τη δυνατότητα της δευτερομιλίας, να επανέλθετε και με κάποια στοιχεία, για να μπορέσουμε να έχουμε μια βάση συζήτησης, κύριε Υπουργέ. <br />Για τα ευρωπαϊκά προγράμματα ο κόσμος ακούει εκατομμύρια, γίνονται εξαγγελίες. <br />Θα σας πω ένα παράδειγμα. Είχα κάνει επίκαιρη ερώτηση στο Υπουργείο Παιδείας - γιατί δεν είστε μόνο εσείς υπεύθυνος, σας το ξαναλέω. Πρόκειται για το πρόγραμμα των 2.500.000 - 3.000.000 για επικαιροποίηση γνώσεων πτυχιούχων ΑΕΙ. Δύο χρόνια αξιολόγηση, δύο χρόνια καταγραφή κι ακόμα δεν έχει προσληφθεί ένας νέος επιστήμονας σε αυτά τα προγράμματα. Δεν έχει γίνει η χρηματοδότηση αυτών των προγραμμάτων. <br />Δηλαδή έρχεται εδώ πέρα ένας κρατικός παράγοντας, ένας τιτλούχος, εξαγγέλλει εκατομμύρια ευρώ, δημιουργεί μια ευφορία στον κόσμο ότι κάτι πάει να γίνει, ενώ στην ουσία υπάρχει γραφειοκρατία, παρακώλυση των διαδικασιών, μπλοκαρίσματα συνεχώς, για να μην πω αδιαφάνεια. Εγώ λέω ότι όλα λειτουργούν εντάξει, αλλά και μόνο τη γραφειοκρατία να βάλεις ως παράγοντα για το ότι δεν προωθούνται αυτά τα προγράμματα δημιουργείται ανάσχεση. Άρα οι εξαγγελίες δεν έχουν αντίκρισμα. Και σας είπα ένα παράδειγμα.<br />Κύριοι συνάδελφοι, είχαμε κάνει κι εμείς μια επίκαιρη επερώτηση πριν από τον ΣΥΡΙΖΑ για τα θέματα της ανάπτυξης. Εδώ ήταν οι συνάδελφοι. Νομίζω πως έγινε μια καλή συζήτηση για το πώς βλέπει η κάθε παράταξη το θέμα του αναπτυξιακού μοντέλου στη χώρα και του παραγωγικού μοντέλου που πρέπει να ακολουθηθεί. Ο καθένας έκανε τη δική του προσέγγιση. Εμείς –θα σας το πω επιγραμματικά, υπάρχουν καταγεγραμμένες στα Πρακτικά οι θέσεις μας- θεωρούμε ότι ως προβληματική περίπτωση του να μην αντιμετωπίζεται το θέμα της ανεργίας και οφείλεται στο φορολογικό χάος που έχουμε. Δεν υπάρχει περίπτωση να δουλέψει μια ιδιωτική επιχείρηση με αυτήν την πανσπερμία ρυθμίσεων κάθε εβδομάδα και κάθε μήνα.<br />Δεύτερον, εργασιακό χάος. Η ελαστικοποίηση των εργασιακών σχέσεων δεν απέδωσε. Ήμασταν όλοι εδώ και όλοι το θυμόμαστε ότι η επιχειρηματολογία των προηγούμενων από εσάς ποια ήταν; Ήταν πως η ελαστικοποίηση δημιουργεί ανταγωνιστικότητα και η ανταγωνιστικότητα δημιουργεί νέες θέσεις εργασίας. Τζίφος, για να το πω λαϊκά. Δεν έγινε τίποτα από αυτά. Δεν απέδωσε αυτή η εξίσωση. Είχαμε μείωση της απασχόλησης. Είχατε μπόνους για τη μισθολογική κατάσταση του νέου που θα προσληφθεί προνομιακά από την επιχείρηση. Ωστόσο έχουμε ανεργία στους νέους 70%. Επομένως δεν απέδωσαν αυτά. Άρα η εργασιακή χαλάρωση και η εργασιακή ελαστικότητα νομίζω ότι δεν είναι το εργαλείο αντιμετώπισης του προβλήματος.<br />Όσον αφορά τον τραπεζικό τομέα και τη ρευστότητα, υπάρχει ανισότητα, κύριε Υπουργέ. Άκουσα τη λίστα που ανέφερε ο κ. Καπερνάρος. Έτσι είναι. Άρα μικρή επιχείρηση, όταν πάει να πάρει δάνειο από την τράπεζα, μπορεί να το πάρει; Ο αποκλεισμός από τη ρευστότητα της μικρής επιχείρησης έχει αυτά τα αποτελέσματα. <br />Βέβαια, κύριε Καπερνάρο, δεν ξέρω εάν χρειάζονται σε αυτήν τη χώρα, όπως είμαστε σήμερα, χιλιάδες μπαρ, χιλιάδες κομμωτήρια, χιλιάδες μπουτίκ ρούχων…</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Απεγνωσμένοι είναι.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> …και χιλιάδες μαγαζιά που πουλάνε παπούτσια, όταν δεν έχουμε τη βιομηχανία που θα παράγει τα παπούτσια, άρα είναι όλα εισαγόμενα, όταν δεν έχουμε τη βιομηχανία που θα παράγει το ρούχο, άρα όλα είναι εισαγόμενα. Καταλαβαίνετε τι λέω.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Ασφαλώς.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Άρα μήπως πρέπει να δούμε ένα νέο παραγωγικό μοντέλο;</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Δώσατε μόνος σας την απάντηση.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Δεν είπα ότι διαφωνούμε σε αυτό.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Καθόλου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Χρειάζεται, λοιπόν, ένα νέο παραγωγικό μοντέλο. Μήπως πρέπει να υπάρξει σύνδεση με τον τραπεζικό παράγοντα, που θα δίνει μία ρευστότητα, αλλά σε ένα νέο παραγωγικό μοντέλο, κύριε Καπερνάρο.<br />Να έχουμε το θάρρος να πούμε εδώ ότι δεν θα φτιάξει ο καθένας, παίρνοντας ένα εφάπαξ ή ένα επίδομα, την μπουτίκ ρούχων για να απασχολείται απλά. Και όταν κλείσει, γιατί δεν θα είναι ανταγωνιστική…</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Δεν υπάρχει εφάπαξ τώρα. Είναι παρελθόν. Πάει.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Όταν υπήρχε, τα προηγούμενα χρόνια.</speech><speech by="#s125"><from>ΠΡΟΕΔΡΕΥΟΥΣΑ</from> Παρακαλώ, μην κάνετε διάλογο, κύριοι συνάδελφοι.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Όταν υπήρχε, τα προηγούμενα χρόνια. Και φτιάχναμε την επιχείρηση και απασχολούμασταν. Και όταν έκλεινε, γιατί δεν ήταν ανταγωνιστική η επιχείρηση, τότε λέγαμε «τι μου προσφέρει η κακή πολιτεία»! Άρα πρέπει να βάλουμε ένα πλάνο. <br />Το λέω αυτό για το παραγωγικό μοντέλο, κύριε Υπουργέ, γιατί πριν από λίγους μήνες έφερε εδώ η Κυβέρνηση την κατάργηση τεχνικών ειδικοτήτων από τα ΕΠΑΛ. Θυμάστε. Έγινε ολόκληρη συζήτηση. Και ρωτάω εγώ: Υπήρχε μελέτη επ’ αυτού; Δηλαδή, δεν θέλουμε να δώσουμε έμφαση στον τεχνικό τομέα; Όλοι δικηγόροι, γιατροί και πολιτικοί μηχανικοί θα γίνουν σ’ αυτήν τη χώρα;</speech><speech by="#s125"><from>ΠΡΟΕΔΡΕΥΟΥΣΑ</from> Και στα ΙΕΚ.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Στα ΙΕΚ και στα τεχνικά λύκεια, όπου κόπηκαν ειδικότητες. <br />Αναρωτιέμαι εγώ: Αυτή η απόφαση βασίζεται σε έναν προγραμματισμό, σε μία μελέτη –την οποία θα θέλαμε βέβαια να τη μάθουμε- ή απλά είναι ένα δημοσιονομικό μέτρο, το οποίο λέει «κόβω κάποιους καθηγητές, για να έχω μία ελάφρυνση στα έξοδα του συγκεκριμένου τομέα του Υπουργείου Παιδείας»; <br />Αυτό που θέλω να πω είναι ότι δεν είναι μόνο δικό σας θέμα το ζήτημα της ανεργίας. Υπάρχει, όμως, το θέμα. Και δεν μπορούμε να το αντιμετωπίσουμε, όπως σας είπα, με κλασικά εργαλεία, όπως κάναμε παλιά: Έχουμε δέκα προγράμματα, θα βάλουμε κάποιους απασχολούμενους, θα κλείσουμε λίγο κάποιες τρύπες. Εδώ θέλει ριζική αντιμετώπιση από την Κυβέρνηση. Ο κ. Σαμαράς πρέπει να πάρει την ευθύνη πάνω του, όχι λέγοντας ότι «θα βγάλω κάποιες ακόμα προτάσεις προγραμμάτων». Εδώ πρέπει να πει συγκεκριμένα πράγματα.</speech><speech by="#s125"><from>ΠΡΟΕΔΡΕΥΟΥΣΑ</from> Κλείστε, κύριε Οικονόμου.</speech><speech by="#s215"><from> ΒΑΣΙΛΕΙΟΣ ΟΙΚΟΝΟΜΟΥ</from> Ολοκληρώθηκε ο κύκλος αυτής της πορείας. Η δημοσιονομική προσαρμογή οδήγησε σε ένα αποτέλεσμα, πρωτογενές πλεόνασμα, όπως θέλετε πείτε το. Από εδώ και πέρα, έχουμε κάτι άλλο να προτείνουμε στον ελληνικό λαό και στον ευρωπαϊκό παράγοντα; Αν έχουμε κάτι να προτείνουμε, να καθίσουμε να το συζητήσουμε ευχαρίστως.<br />Ευχαριστώ κι εγώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Κι εμείς ευχαριστούμε. <br />Τον λόγο έχει ο κ. Χρήστος Κατσώτης, Κοινοβουλευτικός Εκπρόσωπος του Κομμουνιστικού Κόμματος Ελλάδας.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κυρία Πρόεδρε, και εκ των προτέρων για τον χρόνο που θα μου δώσετε.<br />Το νέο παραγωγικό μοντέλο που θα υπηρετεί τον λαό και τις ανάγκες του δεν μπορούν να το φτιάξουν οι καπιταλιστές. Αυτοί θα επενδύουν εκεί που θα κερδίζουν τα περισσότερα. Το βασικό δικαίωμα στη δουλειά οι καπιταλιστές, η Ευρωπαϊκή Ένωση, τους οποίους υπηρετείτε, το τσαλαπατούν. Ενάμισι εκατομμύριο είναι οι άνεργοι και άλλοι τόσοι που είναι απασχολούμενοι, ωφελούμενοι, που ζουν σαν άνεργοι. Κουρελιάζετε κάθε δυνατότητα να δουλεύει κάποιος με δικαιώματα και αξιοπρέπεια. Με τα προγράμματα κακοπληρωμένης και ελαστικής εργασίας αντικαθιστάτε εργαζόμενους με σταθερή δουλειά και δικαιώματα.<br />Να θυμίσουμε τα τοπικά σύμφωνα απασχόλησης, τα stage, τους συμβασιούχους με μπλοκάκι και άλλα προγράμματα που υλοποιήθηκαν σε περιόδους μεγάλων ρυθμών ανάπτυξης. Είναι έτσι, κύριε Μπουγιακλή; Αυτά τα προγράμματα δεν υλοποιήθηκαν την περίοδο με μεγάλους ρυθμούς ανάπτυξης, τα stage κι όλα αυτά; Έτσι δεν είναι; Κουνήστε το κεφάλι σας. Είναι έτσι; Πείτε μου. <br />Μιλάμε για τα πεντάμηνα, λοιπόν, νέα προγράμματα μέσω των ΜΚΟ,  για την κοινωφελή εργασία και άλλα πολλά προγράμματα τώρα, σε περίοδο κρίσης. Τα προγράμματα αυτά σχεδιάστηκαν και σχεδιάζονται στα γραφεία των καπιταλιστών. Η εφαρμογή τους ξεκίνησε –για να το θυμίσουμε σε όσους έχουν κοντή μνήμη- στην τοπική διοίκηση, από δημάρχους της Νέας Δημοκρατίας, του ΠΑΣΟΚ και του ΣΥΡΙΖΑ.<br />Τι λέτε στους νέους και στις νέες σήμερα; Τους λέτε να μάθουν να βολεύονται με λίγες μέρες δουλειάς, με λίγους μήνες, να επιβιώνουν με ψίχουλα, να θεωρούν πολυτέλεια τα βασικά εργασιακά δικαιώματα, όπως άδεια ασθενείας, μέτρα υγιεινής και ασφάλειας.<br />Να θυμίσουμε στον ΣΥΡΙΖΑ –γιατί κι αυτό μάλλον θέλει να το ξεχάσει- και να ακούσουν και να μαθαίνουν οι νέοι και οι νέες, οι εργαζόμενοι και οι άνεργοι, τη Συνθήκη του Μάαστριχτ, τη Λευκή Βίβλο, που την ψήφισαν όλα τα κόμματα, εκτός του ΚΚΕ, τότε που χάραζαν τη μεγάλη επίθεση, τον πόλεμο σε βάρος της εργατικής τάξης, για να εξασφαλίσουν για λογαριασμό των μονοπωλίων μεγαλύτερη κερδοφορία.<br />Τι αναφέρεται στη Λευκή Βίβλο, που, κύριοι του ΣΥΡΙΖΑ –Συνασπισμός, τότε- λέγατε τότε ότι ούτε λευκή είναι ούτε μαύρη; Έλεγε ότι υπάρχει αναγκαιότητα θέσπισης μέτρων, παροχής κινήτρων για την κάλυψη των νέων ευκαιριών για απασχόληση από εγγεγραμμένους ανέργους, μέσω συστημάτων κυκλικής εναλλαγής σε θέσεις απασχόλησης. Αυτήν την ανακύκλωση της ανεργίας, με χρήματα μάλιστα και των ίδιων των εργαζομένων, υλοποιούσε και υλοποιεί η Κυβέρνηση με προγράμματα μέσω του ΟΑΕΔ. <br />Όταν παρέχετε, αλήθεια, τσάμπα εργασία, πακτωλό χρημάτων, ποιον λόγο έχει ο επιχειρηματίας να κρατήσει εργαζόμενο με σταθερή δουλειά; Πόσον καιρό δεν τα λέγαμε αυτά, κύριε Υπουργέ και κύριοι του ΟΑΕΔ -που είστε σήμερα εδώ-, κύριε Διευθυντά του Οργανισμού Απασχόλησης; Πόσον καιρό τα λέγαμε αυτά;<br />Τα διάφορα προγράμματα εργασίας τα σχεδίασαν η Ευρωπαϊκή Ένωση και τα μονοπώλια πολλά χρόνια πριν. Δεν τα έφεραν τα μνημόνια. Τα επιτάχυνε η κρίση. Δεν εφαρμόζονται μόνο στην Ελλάδα, αλλά σε όλη την Ευρωπαϊκή Ένωση. <br />Διαχρονικά ο Συνασπισμός όχι μόνο στήριζε, αλλά και πρωτοστατούσε στα προγράμματα. Όποια πέτρα κι αν σήκωνες, έβρισκες από κάτω ένα στέλεχος του Συνασπισμού, που είχε αυτά τα προγράμματα. Είναι έτσι, κύριε Μπουγιακλή, ναι ή όχι; Πάλι δεν κουνάτε το κεφάλι σας.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Μάλλον δεν ξέρει ο Υπουργός...</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Είναι μέτρα, λοιπόν, που ξεζουμίζουν παραπέρα τους εργαζόμενους και ενισχύουν την κερδοφορία των καπιταλιστικών επιχειρήσεων. Μέσα από τα προγράμματα μειώνεται ακόμα παραπέρα ο κατώτατος μισθός. <br />Να σημειώσουμε ότι πέρυσι, για παράδειγμα, τα προγράμματα είχαν 625 ευρώ μισθό. Φέτος ο μισθός είναι 490 ευρώ και 427 ευρώ για τους νέους έως είκοσι πέντε ετών. Κι αυτά βέβαια δεν τα παίρνουν όλα. Πήραν για τον μήνα Δεκέμβριο 353 ευρώ, γιατί αφαιρούνται οι αργίες και δεν αμείβονται όλοι αυτοί που είναι στα επιδοτούμενα προγράμματα.<br />Πίσω από το εργασιακό πλαίσιο που έχει φτιάξει η Κυβέρνηση, που λέει «εργαζόμενοι ειδικού σκοπού», αφαιρεί κι όσα δικαιώματα έχουν απομείνει, όπως η άδεια ασθενείας, η υγιεινή και η ασφάλεια, η απαγόρευση της απεργίας, γιατί εκβιάζετε ότι όποιος απεργήσει θα βγει από το πρόγραμμα. Και εδώ οι ευθύνες της Κυβέρνησης είναι μεγάλες.<br />Αυτό το εργασιακό μοντέλο φτιάχνετε σήμερα για τους νέους και τις νέες, για τους εργαζόμενους. Η ανεργία είναι γέννημα-θρέμμα του σάπιου καπιταλιστικού συστήματος, του καπιταλιστικού δρόμου ανάπτυξης. Μπορεί το σύστημα να λύσει το πρόβλημα αυτό; Όχι, δεν μπορεί να το λύσει. Ο «εφεδρικός στρατός», οι άνεργοι αποτελούν και για το σύστημα το όπλο για τη μεγαλύτερη εκμετάλλευση των εργαζομένων. Όποια μορφή διαχείρισης αυτού του συστήματος κι αν κάνουν τα μονοπώλια ή οι πολυεθνικές, η ανεργία και η εκμετάλλευση θα κυριαρχούν. <br />Κύριοι της Κυβέρνησης και των άλλων κομμάτων, θεωρείτε την ανεργία ως πρόβλημα διαχείρισης του συστήματος. Γιατί; Διότι θέλετε να βγάλετε λάδι τον καπιταλισμό που τη γεννά και την αναπαράγει. Οι λύσεις που προτείνετε δεν αντιμετωπίζουν το πρόβλημα της ανεργίας. Οι λύσεις που προτείνετε στο πλαίσιο του καπιταλισμού αποτελούν ασπιρίνη στις δυσκολίες που αντιμετωπίζει ο άνεργος σήμερα. <br />Το ΚΚΕ με αφορμή και τη σημερινή συζήτηση καταθέτει αιτήματα που χρειάζεται να ικανοποιηθούν τώρα, για να ανακουφιστούν οι άνεργοι, εκ των οποίων το 90%, όπως είναι γνωστό, είναι χωρίς καμμία προστασία, με χειρότερη την κατάσταση για τους μακροχρόνια ανέργους. <br />Ποια είναι τα τέσσερα σημεία; Το επίδομα ανεργίας να παρέχεται σ’ όλους τους άνεργους, χωρίς όρους και προϋποθέσεις. Επαναφορά του ύψους του επιδόματος ανεργίας αρχικά στο 80% της προηγούμενης συλλογικής σύμβασης ως βάση για παραπέρα αύξηση. Το διάστημα της ανεργίας να αναγνωρίζεται ως συντάξιμος χρόνος, χωρίς επιβάρυνση των ανέργων. Όσο διαρκεί η ανεργία, οι άνεργοι και τα μέλη της οικογένειάς τους να έχουν πλήρη και δωρεάν ιατροφαρμακευτική περίθαλψη, χωρίς όρους και προϋποθέσεις. Ένα πέμπτο σημείο είναι η προστασία των παιδιών των ανέργων. <br />Εμείς λέμε ότι υπάρχει διέξοδος. Η ανεργία δείχνει πολύ καθαρά τα αδιέξοδα του καπιταλιστικού τρόπου παραγωγής. Αποκαλύπτει τα ιστορικά όριά του, την αναγκαιότητα αντικατάστασής του με τον σοσιαλισμό. Στον καπιταλισμό ο ανταγωνισμός των μονοπωλιακών ομίλων οξύνεται. Επικρατεί συνεχής πόλεμος για το μοίρασμα της αγοράς. Σε συνθήκες οικονομικής κρίσης ο ανταγωνισμός οξύνεται με το βλέμμα στη μελλοντική οικονομική ανάκαμψη. <br />Το κλείσιμο των παραγωγικών μονάδων σε σημαντικούς και παραδοσιακούς κλάδους της οικονομίας, την ίδια στιγμή που οι ανάγκες για τα προϊόντα που παράγονται σ’ αυτούς δεν φθίνουν, αποτελεί πλευρά της σήψης του καπιταλιστικού συστήματος. Για παράδειγμα, στη χώρα μας η ανάγκη της ένδυσης και της υπόδησης είναι σταθερή και πάντα θα μπαίνει σε πρώτο πλάνο. Την ίδια στιγμή, ο κλάδος του ιματισμού δέρματος μετρά τα τελευταία χρόνια χιλιάδες απολύσεις. Μεγάλα εργοστάσια έκλεισαν, εκατοντάδες βιοτεχνίες σταμάτησαν την παραγωγή. Πολλά βέβαια μετακόμισαν σε άλλες χώρες με πολύ φθηνό εργατικό δυναμικό και με επιδότηση από την Ευρωπαϊκή Ένωση και την κυβέρνηση.<br />Στα ναυπηγεία όλης της χώρας οι υποδομές σκουριάζουν. Έχει σταματήσει εντελώς η κατασκευή πλοίων, ενώ θα μπορούσε να υπάρχει κρατικός φορέας ναυπηγοεπισκευής, συνδεδεμένος και σχεδιασμένος ενιαία με την ακτοπλοΐα, ώστε στοχοπροσηλωμένα να εντοπίζονται οι ανάγκες στο πόσα και τι είδους πλοία απαιτούν σήμερα η μετακίνηση του πληθυσμού και η μεταφορά την εμπορευμάτων, αλλά και οι αμυντικές ανάγκες της χώρας, και ανάλογα να προχωρά η παραγωγή. <br />Τα δύο παραπάνω παραδείγματα φανερώνουν τις δυνατότητες που υπάρχουν σε κάθε κλάδο όταν κριτήριο δεν είναι το κέρδος, όταν οι επενδύσεις και η ανάπτυξη δεν έχουν ως στόχο την κερδοφορία, αλλά την ικανοποίηση των λαϊκών αναγκών.<br />Υπάρχει διέξοδος. Εμείς αυτό λέμε. Στην Ελλάδα υπάρχουν οι προυποθέσεις για ανάπτυξη και παραγωγή με βάση τις σύγχρονες λαϊκές ανάγκες. Η κοινωνικοποίηση των μονοπωλίων, ο κεντρικός σχεδιασμός, η κατανομή όλου του εργατικού δυναμικού, ο εργατικός λαϊκός έλεγχος, η απαλλαγή από τα δεσμά της Ευρωπαϊκής Ένωσης και των άλλων ιμπεριαλιστικών συμμαχιών αποτελούν απαραίτητα εργαλεία σ’ αυτήν την κατεύθυνση. Όσο κυριαρχούν τα μονοπώλια και ο καπιταλισμός, οι δυνατότητες της χώρας μας για ανάπτυξη με βάση τη λαϊκή πλειοψηφία καταστρέφονται. Μόνο ο σοσιαλισμός που οικοδομήθηκε τον προηγούμενο αιώνα έλυσε το πρόβλημα της ανεργίας, δίνοντας σε όλους δουλειά με δικαιώματα, με ικανοποιητικό μισθό, με δωρεάν παροχές στην υγεία, στην παιδεία, με ελεύθερο χρόνο, με πολιτισμό, με αθλητισμό, με δικαίωμα στις διακοπές. Χάρη στο σοσιαλισμό είχαν αρκετά δικαιώματα οι εργαζόμενοι στις καπιταλιστικές χώρες.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώστε, κύριε συνάδελφε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Τελειώνω, κυρία Πρόεδρε.<br />Με αφορμή αυτήν τη συζήτηση, καλούμε τους νέους και τις νέες που είναι στα προγράμματα να οργανωθούν σε συνδικάτα. Καλούμε τα συνδικάτα να βάλουν σε πρώτο πλάνο τη διεκδίκηση αιτημάτων για τους ανέργους, τη διεκδίκηση αιτημάτων για όσους είναι στα προγράμματα. Καλούμε τους άνεργους και τους εργαζόμενους, τους νέους και τις νέες, να συμπορευτούν με το ΚΚΕ στον αγώνα για την ανατροπή του βάρβαρου συστήματος, που γεννά τον εφιάλτη της ανεργίας, τη φτώχεια, την εξαθλίωση, να συμπορευτούν με το ΚΚΕ για την οικοδόμηση της νέας κοινωνίας, που θα λύσει οριστικά το θέμα της εργασίας για όλους.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε. <br />Τον λόγο έχει ο Κοινοβουλευτικός Εκπρόσωπος των Ανεξάρτητων Δημοκρατικών Βουλευτών κ. Οδυσσέας Βουδούρης και θα μπούμε ξανά στους επερωτώντες Βουλευτές.<br />Θα παρακαλέσω να κρατήσετε τους χρόνους σας και λιγότερο, αν γίνεται. <br />Ορίστε, κύριε συνάδελφε, σας ακούμε. <br />ΟΔΥΣΣΕΑΣ ΒΟΥΔΟΥΡΗΣ: Κυρία Πρόεδρε, κύριε Υπουργέ, αγαπητοί συνάδελφοι, πριν ξεκινήσω θα ήθελα να κάνω τρεις παρατηρήσεις σχετικά με αυτό το οποίο αναφέρατε για το θέμα της ανεργίας. Είπατε ότι η ανεργία σταθεροποιήθηκε. Νομίζω ότι μια τέτοια δήλωση είναι τουλάχιστον προκλητική. Είναι προκλητική διότι δεν μπορούμε να μιλάμε για σταθεροποίηση, όταν η ανεργία των νέων έχει φτάσει στο 60%. Για ποια σταθεροποίηση μιλάμε; Προφανώς έχει εκτιναχθεί. Και είναι προφανές ότι κάποια στιγμή αυτή η ποσοτική εκτίναξη θα επιβραδυνθεί, ειδάλλως δεν θα είχαμε 60% ανεργία, αλλά 120% ανεργία. <br />Επίσης, πέρα από τα ποσοτικά στοιχεία, υπάρχουν και τα ποιοτικά στοιχεία. Αυτά τα ποιοτικά στοιχεία επιδεινώνονται συνεχώς. Είναι προφανές ότι άλλο είναι να είσαι άνεργος στη Σουηδία ή στη Γερμανία, όπου υπάρχει το κοινωνικό κράτος, υπάρχουν επιδοτήσεις, υπάρχει ένα σύστημα το οποίο σε ξαναβάζει στην αγορά εργασίας και άλλο να είσαι άνεργος σήμερα εδώ, στην Ελλάδα, σε μια κατάσταση όπου διαλύεται η κοινωνία, διαλύονται τα πάντα. Υπάρχουν, λοιπόν, αυτά τα ποιοτικά στοιχεία, τα οποία δεν σταθεροποιούνται. <br />Η δεύτερη παρατήρηση είναι ότι δαιμονοποιείται η λέξη «μεταρρύθμιση». Ποια μεταρρύθμιση; Η κατάργηση του κατώτερου μισθού; Η κατάργηση των συλλογικών συμβάσεων; Οι συνεχιζόμενες περικοπές μισθών και συντάξεων; Το ξεπούλημα της δημόσιας περιουσίας; Τα χαράτσια και οι πλειστηριασμοί; <br />Κύριε Υπουργέ, αυτά δεν είναι μεταρρυθμίσεις. Είναι απορρυθμίσεις. Να σας πω και κάτι; Δεν δαιμονοποιούμε εμείς τη λέξη «μεταρρύθμιση». Εσείς την απαξιώνετε, σε βαθμό που ομολογώ ότι εγώ προσωπικά διστάζω πολλές φορές να δηλώσω ότι είμαι μεταρρυθμιστής, φοβούμενος ότι θα παρεξηγηθώ. <br />Η τρίτη παρατήρηση είναι η εξής. Είπατε ότι αυτή η πολιτική, την οποία κάνετε τώρα, έρχεται να διορθώσει λάθη τα οποία είχαν γίνει και ότι έπρεπε αυτή η πολιτική να είχε γίνει προηγουμένως. Όμως, προηγουμένως από ποιον; Εσείς δεν ήσασταν στην Κυβέρνηση; Το ΠΑΣΟΚ και η Νέα Δημοκρατία. Να εκλάβω, λοιπόν, αυτήν τη δήλωση ως μία αυτοκριτική. Καλοδεχούμενη. Αλλά σε μία αυτοκριτική, για να είναι πειστική, πρέπει να αναφέρεται γιατί έγιναν αυτά τα λάθη και γιατί τώρα δεν γίνονται. Τι άλλαξε; Τι άλλαξε στους κομματικούς μηχανισμούς, στον τρόπο με τον οποίο κυβερνάει η Νέα Δημοκρατία και το ΠΑΣΟΚ;<br />Δεν θα το αναλύσω όσον αφορά στα στοιχεία που δόθηκαν από τους συναδέλφους του ΣΥΡΙΖΑ, γιατί θεωρώ ότι είναι εξαιρετικά τεκμηριωμένη. Το ερώτημα είναι ποια είναι η αιτία της ανεργίας. Υπάρχουν δύο αιτίες. <br />Πρωταρχική αιτία είναι η κατάσταση την οποία κληροδότησε η Νέα Δημοκρατία το 2009 στην Ελλάδα. Έναν αριθμό θα θυμίσω: Είκοσι τέσσερα δισεκατομμύρια πρωτογενές έλλειμμα. Αυτή είναι η πρώτη αιτία. <br />Η δεύτερη αιτία, όμως, είναι η πολιτική την οποία ακολουθείτε, διότι με αυτήν την πολιτική ισχυρίζεστε ότι θα διορθώσετε αυτήν την ανεργία. Ποια είναι, όμως, αυτή η πολιτική και ποια είναι η επίπτωση στην ανεργία;<br />Ερωτώ, λοιπόν, κύριε Υπουργέ: Η κατάργηση του κατώτερου μισθού πόσες θέσεις εργασίας δημιούργησε; Η κατάργηση των εργασιακών δικαιωμάτων πόσες θέσεις δημιούργησε; Η συρρίκνωση του κοινωνικού κράτους πόσες θέσεις εργασίας δημιούργησε; Οι ιδιωτικοποιήσεις πόσες θέσεις εργασίας δημιούργησαν; Η δημόσια ανακεφαλοποίηση των τραπεζών, με συνεχιζόμενη ιδιωτική διαχείριση, πόσες θέσεις εργασίας δημιούργησε; Και ο πρόσφατος νόμος περί πλειστηριασμών και χαρατσιού πόσες θέσεις εργασίας υπολογίζετε ότι θα φέρει; Αυτό είναι το ερώτημα.<br />Όλοι ξέρουμε ότι το θέμα της ανεργίας σχετίζεται με το θέμα της ανάπτυξης. Τα νούμερα είναι αμείλικτα. Μέσα σε μία τριετία οι επενδύσεις παγίου κεφαλαίου μειώθηκαν κατά 62% και καμμία ξένη αξιοσημείωτη επένδυση δεν έγινε όλη αυτήν την περίοδο. <br />Αυτήν τη στιγμή το 83% των εσόδων, των πόρων του κράτους, πάει κατευθείαν στους δανειστές. Είναι ξεκάθαρο ότι με αυτούς τους όρους δεν πρόκειται να υπάρξει ούτε ανάπτυξη ούτε μείωση της ανεργίας. Αυτό δεν έχει συμβεί σε καμμία χώρα ποτέ στον κόσμο.<br />Ισχυρίζομαι, λοιπόν, κύριε Υπουργέ -και ξέρω ότι θα αντιδράσετε, αλλά ζυγίζω τις λέξεις μου- ότι η ανεργία δεν είναι παράπλευρη ζημιά της πολιτικής σας. Είναι κεντρική στόχευση της πολιτικής σας η ανεργία. Περιέχεται μέσα στην πολιτική σας η ανεργία.<br />Γιατί το λέω αυτό; Διότι η ανεργία είναι βασικό εργαλείο, για να εφαρμόσετε αυτήν την πολιτική την οποία εφαρμόζετε. Είναι βασικό εργαλείο, διότι η ανεργία χρησιμεύει στο να εμπεδωθεί το δόγμα του σοκ. Η ανεργία χρησιμεύει στο να καμφθούν οι αντιστάσεις των εργαζομένων, να καμφθούν οι αντιστάσεις της κοινωνίας. Η ανεργία χρησιμεύει στο να μειωθούν οι απαιτήσεις των εργαζομένων.<br />Θυμόσαστε πριν από μερικά χρόνια που κάποιος μίλησε για τη γενιά των 700 ευρώ. Όνειρο σήμερα τα 700 ευρώ. Άπιαστο όνειρο! Και αυτό χάρη στην πολιτική την οποία εφαρμόζετε, χάρη στο 30% ανεργίας, το 60% ανεργίας στους νέους.<br />Τέλος, η ανεργία δημιουργεί ένα pool εργαζομένων, πρόθυμων, με χαμηλό επίπεδο μόρφωσης, που μπορούν να αξιοποιηθούν ανά πάσα στιγμή, όταν αποφασιστεί από τους ξένους επενδυτές να χρησιμοποιήσουν την Ελλάδα ως χώρα του τρίτου κόσμου εντός Ευρωπαϊκής Ένωσης, με χαμηλή εκπαίδευση, η οποία δεν θα είναι ανταγωνιστική στα συμφέροντα των δανειστών μας.<br />Θα κλείσω με το εξής, επειδή ειπώθηκε ότι δεν υπάρχουν προτάσεις. Προτάσεις υπάρχουν. Υπάρχουν προτάσεις και τις λέμε κάθε φορά: Επαναφορά του ευρωπαϊκού κεκτημένου, που αφορά στον κατώτερο μισθό, στις συλλογικές συμβάσεις, στα εργασιακά δικαιώματα. Να επενδύσουμε στο κοινωνικό κράτος. Δεν υπάρχουν δαπάνες υγείας. Τα λεφτά τα οποία πάνε στο κοινωνικό κράτος είναι επένδυση. Και δεν το λέω εγώ, δεν το λέει η Αριστερά, δεν το λέει η Αντιπολίτευση, το λέει ο ΟΟΣΑ. Οι δαπάνες για την υγεία, για την παιδεία δεν πρέπει να θεωρούνται ως έξοδα. Είναι επενδύσεις. Ανατροπή του πολιτικού συστήματος, αυτού του σαθρού πελατειακού πολιτικού συστήματος, το οποίο καταγγέλλετε κάθε φορά πριν από τις εκλογές και την επομένη συνεχίζετε και το αναπαράγετε.<br />Αυτές, λοιπόν, είναι οι βασικές μου παρατηρήσεις. Θεωρώ ότι τα ερωτήματα, τα οποία έχουν τεθεί από την επερώτηση, είναι προφανώς εύστοχα, αλλά φοβούμαι ότι είναι ρητορικά.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα», που οργανώνει το Ίδρυμα της Βουλής, δεκαοκτώ  μαθητές και μαθήτριες και δύο εκπαιδευτικοί-συνοδοί τους από το 2ο Γυμνάσιο Μοσχάτου.<br />Η Βουλή τούς καλωσορίζει.<br /><br />Κυρίες και κύριοι συνάδελφοι, εισερχόμαστε στις δευτερολογίες.<br />Ο κ. Κωνσταντίνος Μπάρκας έχει τον λόγο.<br />Θα κρατήσω τους χρόνους που προβλέπονται από τον Κανονισμό. Θα παρακαλούσα να τους τηρήσετε.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Σε μένα, κυρία Πρόεδρε, μιλάτε;</speech><speech by="#s125"><from>ΠΡΟΕΔΡΕΥΟΥΣΑ</from> Όχι σε σας, σε όλους. Σε όλους!</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Κυρία Πρόεδρε, να ξεκινήσω με τη διαπίστωση, τη θετική διαπίστωση, ότι η επίκαιρη επερώτηση -για πρώτη φορά γίνεται αυτό- είναι θετική, είναι προς τη σωστή κατεύθυνση. Αυτό αναφέρθηκε από όλους όσοι μίλησαν, πέραν των δύο κομμάτων της Κυβέρνησης, και γενικώς μας χαροποιεί.<br />Εάν άκουγε κάποιος άνεργος αυτά που είπε ο κύριος Υπουργός στην πρωτολογία του, θα νόμιζε ότι ο ίδιος αποτελεί εξαίρεση και ότι ο εργασιακός του κλάδος αποτελεί εξαίρεση.<br />Μας είπε ο κύριος Υπουργός ότι γενικώς τα πράγματα πηγαίνουν καλά λόγω μεταρρυθμίσεων. Εκτός του ότι έχουν εξαθλιωθεί οι νέοι, τι άλλο πηγαίνει καλά πραγματικά; Ο κύριος Υπουργός μάς είπε ότι όντως η ανεργία είναι ο μεγαλύτερος αντίπαλος, ότι δυστυχώς υπάρχει υποαπασχόληση και μαύρη εργασία, τα οποία είναι δομικά προβλήματα της ελληνικής αγοράς εργασίας.<br />Τι είναι, λοιπόν, για την Κυβέρνηση η ανεργία; Είναι ένα φυσικό φαινόμενο; Προήλθε έτσι; Για μια ακόμα φορά θεωρούμε -και μιλώντας ως νέος- ότι κοροϊδεύουν τους ίδιους τους νέους, ασκώντας πολιτικές οι οποίες δομικά δημιουργούν το πρόβλημα της ανεργίας.<br />Η πραγματικότητα την οποία βιώνει η νεολαία είναι ζοφερή και διαψεύδει το ίδιο το Υπουργείο. Η ανεργία ήταν, ήδη, πολύ υψηλή και πριν από την κρίση. Και, προφανώς, εμείς δεν διεκδικούμε τα ποσοστά ανεργίας προ κρίσης, αλλά έχουμε ένα άλλο μοντέλο για τη διάρθρωση και για τις παρεμβάσεις, έτσι ώστε η ανεργία να μειωθεί.<br />Αυτό το σχέδιο, το οποίο υλοποιείται στην Ευρωπαϊκή Ένωση και στον κόσμο, έχει δύο χαρακτηριστικά: Το πρώτο είναι η «άνεργη ανάκαμψη». Οι προβλέψεις του IMF, του ΔΝΤ και της «CITIGROUP» λένε τα εξής: Συγκρατημένη αισιοδοξία για την παγκόσμια μεγέθυνση και τη σύγκλιση του χάσματος μεταξύ ανεπτυγμένων και αναδυόμενων οικονομικών. Συγκεκριμένα, η πρόβλεψη του ΔΝΤ είναι 3,7% παγκόσμια ανάκαμψη και η έκθεση της «CITIGROUP» προβλέπει ανάκαμψη 3,1% για το 2014. <br />Η ευχή των ερευνητών της «CITIGROUP» είναι για ένα επαναστατικό 2014, με όρους αγοράς, καθώς η πιθανότητα για ακραία γεγονότα έχει σημαντικά μειωθεί για το 2013. Η ανησυχία τους είναι η φωνή του λαού σε όλο τον κόσμο, όπως την ονομάζουν. Ο λαός, λοιπόν, που δεν αποκομίζει κανένα όφελος, αποτελεί κίνδυνο για το επιχειρηματικό και επενδυτικό περιβάλλον.<br />Το συμπέρασμα είναι ότι, καθώς όλο και περισσότερες κυβερνήσεις αντιμετωπίζουν έντονη πίεση να ανταποκριθούν στη λαϊκή δυσαρέσκεια και να παραγάγουν βιώσιμα οικονομικά οφέλη για ολόκληρη την κοινωνία, η φωνή του λαού παραμένει μια υπολογίσιμη δύναμη και ένας σημαντικός παράγοντας κινδύνου για το μέλλον.<br />Και επειδή ο κύριος Υπουργός αναφέρθηκε σε μελέτες, οι οποίες λένε ότι πηγαίνουμε καλά, εγώ θα του αντιπαραθέσω δηλώσεις αξιωματούχων, όπως:<br />Άξελ Βέμπερ, Πρόεδρος της UBS: Δεν έχουμε λόγο να ενθουσιαζόμαστε από την ανάκαμψη, καθώς η υπ’ αριθμόν 1 πρόκληση, αν μιλήσεις με ανθρώπους στον δρόμο, είναι η ανεργία. <br />Πρόεδρος Παγκόσμιας Τράπεζας στο πλαίσιο του Νταβός του 2014, είπε: Στη Νότια Ευρώπη κινδυνεύουμε να χάσουμε μια ολόκληρη γενιά. Η ανεργία, και ειδικά η ανεργία των νέων, ήταν ο γορίλας στο σαλόνι του Νταβός. <br />«BLOOMBERG»: Κατηγορεί την EUROSTAT για Eurostatistics, ότι δηλαδή κρύβει δώδεκα εκατομμύρια ανέργους. Πώς; Βάζοντας αυτά τα δώδεκα εκατομμύρια αυθαίρετα στον ανενεργό πληθυσμό. Κάνει τους ανέργους από τριάντα ένα εκατομμύρια, δεκαεννέα. <br />Ράιντερ, Πρόεδρος Διεθνούς Οργανισμού Εργασίας: Στο παγκόσμιο οικονομικό forum του 2013 υπήρχε πολλή συζήτηση σχετικά με την ανάγκη σταθεροποίησης της οικονομικής ανάκαμψης. Φέτος φαίνεται να έχουμε μετακινηθεί προς τα εμπρός σε αυτό το μέτωπο, ενώ όσον αφορά την καταπολέμηση της ανεργίας και της ανισότητας εξακολουθούμε να υστερούμε.<br />Αυτές είναι δηλώσεις αξιωματούχων, οι οποίες προφανώς είναι σε αντιδιαστολή με αυτά που εσείς λέτε.<br />Να σας πω για τα προγράμματα τα οποία χρησιμοποιείτε. Σε ολόκληρη την υπόλοιπη Ευρώπη τα συγκεκριμένα προγράμματα είναι για την κατάρτιση των ήδη εργαζομένων, οι οποίοι μετά το πέρας του εξαμήνου επαναπροωθούνται στην αγορά εργασίας με τον μισθό που είχαν πριν και όχι για να μειώσουν τον ρυθμό ανάπτυξης.<br />Εσείς διαστρεβλώνετε ακόμα και αυτά τα προγράμματα, για να μπορέσετε να φανείτε καλοί και να μειώσετε την ανεργία.<br />Δεν μας απαντήσατε, κύριε Υπουργέ, για το ΚΕΠΕ, το οποίο, όπως σας ανέφερα, λέει για την κατάργηση του κατώτατου μισθού, όπως επίσης και για τη μελέτη που εσείς, το ίδιο το Υπουργείο, έχετε χρηματοδοτήσει μέσω ΕΣΠΑ εξακόσιους εργοδότες. Τη θάψατε την έρευνα. <br /><br />Θα ήθελα μισό λεπτό ακόμα, κυρία Πρόεδρε.<br />Τα δύο βασικά χαρακτηριστικά είναι ότι το 92% των εργαζομένων που δηλώνουν τώρα άνεργοι, δηλώνουν ότι δουλεύουν σε μαύρη εργασία τώρα. Το δεύτερο είναι ότι το ποσοστό προσλήψεων των εξακοσίων αυτών εταιρειών σε εργαζόμενους κάτω των είκοσι πέντε ετών είναι 0%.<br /><br />Τελειώνω, κυρία Πρόεδρε.<br />Χάρηκα με την τοποθέτηση του κ. Λοβέρδου. Θέλω να χρησιμοποιήσω την επαγγελματική του ιδιότητα ως καθηγητή Νομικής. Δεν είναι εδώ, αλλά θα ήθελα να του πω το εξής: Η καταβαράθρωση του νομικού πλαισίου υπεράσπισης των εργοδοτών δεν είναι ένα θεμελιακό ζητούμενο για να μπορέσουμε να ανασχέσουμε την ανεργία; Δηλαδή, το Εργατικό Δίκαιο δεν προστάτευε τους εργαζομένους;<br />Τελειώνω με το εξής.</speech><speech by="#s125"><from>ΠΡΟΕΔΡΕΥΟΥΣΑ</from> Ολοκληρώσετε, σας παρακαλώ.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Τελειώνω. Η κ. Βούλτεψη μίλησε  δώδεκα λεπτά.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Εγώ; Τι λέτε, κύριε;</speech><speech by="#s125"><from>ΠΡΟΕΔΡΕΥΟΥΣΑ</from> Όχι, κύριε Μπάρκα, σας παρακαλώ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Να πει το Προεδρείο πόσο μίλησα.</speech><speech by="#s125"><from>ΠΡΟΕΔΡΕΥΟΥΣΑ</from> Όχι. Έξι λεπτά μίλησε η κ. Βούλτεψη.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Επειδή μια μάς λέτε ότι έχουμε πρόγραμμα και μια μάς λέτε ότι δεν έχουμε πρόγραμμα, εγώ θα καταθέσω τις προτάσεις από το Πρόγραμμα του ΣΥΡΙΖΑ στα Πρακτικά και θέλω να ευχηθώ στην κ. Βούλτεψη καλό κουράγιο!<br /></speech><speech by="#s125"><from>ΠΡΟΕΔΡΕΥΟΥΣΑ</from> Στην κ. Βούλτεψη γιατί; Δεν το κατάλαβα.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν ξέρω. Tι να πω; Καλό κουράγιο σε εσάς στις εκλογές.</speech><speech by="#s125"><from>ΠΡΟΕΔΡΕΥΟΥΣΑ</from> Ο κ. Δημήτριος Στρατούλης έχει τον λόγο.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ, κυρία Πρόεδρε. <br />Κατ’ αρχάς θέλω να απαντήσω στην κ. Βούλτεψη. <br />Κυρία Βούλτεψη, είπατε ότι από τον ΣΥΡΙΖΑ δεν βγάλαμε ανακοίνωση ούτε στείλαμε κλιμάκιο για να συμπαρασταθούμε στον κεφαλλονίτικο λαό μετά τον σεισμό. <br />Κατ’ αρχάς να διευκρινίσω κι εγώ ότι έχει την πλήρη συμπαράσταση, αλληλεγγύη και στήριξή μας ο λαός της Κεφαλονιάς, ώστε να αντιμετωπίσει αυτήν τη δύσκολη κατάσταση. <br />Την πρώτη ημέρα του σεισμού βγάλαμε την πρώτη ανακοίνωση, με την οποία καλέσαμε τα μέλη, τα στελέχη και τους φίλους του ΣΥΡΙΖΑ στην Κεφαλλονιά να γίνουν εθελοντές. Θα την καταθέσω στα Πρακτικά.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ποιος την έβγαλε;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ο ΣΥΡΙΖΑ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι ο ΣΥΡΙΖΑ. Ο ΣΥΡΙΖΑ Κεφαλλονιάς.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ο ΣΥΡΙΖΑ. Μετά θα απαντήσετε.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ποιος ΣΥΡΙΖΑ;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ένας είναι ο ΣΥΡΙΖΑ. Τι θέλετε να σας πω; Ένα είναι το κόμμα;</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει ένας είναι. <br />Κύριε Στρατούλη, παρακαλώ, συνεχίστε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ο ΣΥΡΙΖΑ από την πρώτη στιγμή έβγαλε ανακοίνωση και κάλεσε ως εθελοντές τα μέλη, τους φίλους και τα στελέχη του στην Κεφαλονιά, ώστε να στηρίξουν τις κρατικές και δημόσιες υπηρεσίες στο έργο τους για την αποκατάσταση και τη στήριξη των σεισμοπαθών. <br />Μετά την επίσκεψη του Πρωθυπουργού κ. Σαμαρά, έβγαλε δεύτερη ανακοίνωση ο ΣΥΡΙΖΑ, με την οποία τού ασκεί κριτική ότι δεν εξήγγειλε ό,τι εξήγγειλε με συγκεκριμένο χρονοδιάγραμμα και με συγκεκριμένους χρηματοοικονομικούς πόρους και πως αυτό που έκανε ήταν απλά ένα προεκλογικό πυροτέχνημα και μία φιέστα. Ταυτόχρονα, η ανακοίνωση του ΣΥΡΙΖΑ έχει δώδεκα προτάσεις για την ανακούφιση και τη στήριξη των σεισμοπαθών. <br />Καταθέτω και τις δύο ανακοινώσεις στα Πρακτικά. <br /></speech><speech by="#s39"><from> ΣΟΦΙΑ ΒΟΥΛΤΕΨΗ</from> Από ποιον είναι αυτά;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Του ΣΥΡΙΖΑ είναι.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι του ΣΥΡΙΖΑ. Του ΣΥΡΙΖΑ Κεφαλλονιάς. <br /></speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, το καταλάβαμε κι αυτό.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Μισό λεπτό, κυρία Πρόεδρε. Θέλω τον χρόνο μου.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αυτό το είπα και εγώ από το Βήμα. Μην κάνετε πολιτικές απάτες.</speech><speech by="#s125"><from>ΠΡΟΕΔΡΕΥΟΥΣΑ</from> Κυρία Βούλτεψη, νομίζω ότι καταλαβαίνουμε όλοι μας. Σας παρακαλώ. <br />Κύριε Στρατούλη, επί της επερώτησης, παρακαλώ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Τι να καταλάβουμε τώρα;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κυρία Βούλτεψη, ο ΣΥΡΙΖΑ Κεφαλονιάς-Ιθάκης δεν έχει κηρύξει ακόμα την αυτονομία και ανεξαρτησία του από τον ΣΥΡΙΖΑ. Αν ξέρει κάτι η κ. Βούλτεψη, που εμείς δεν το ξέρουμε, να μας ενημερώσει να πάρουμε τα αναγκαία μέτρα.</speech><speech by="#s125"><from>ΠΡΟΕΔΡΕΥΟΥΣΑ</from> Συνεχίστε, κύριε Στρατούλη, επί του θέματος, επί της επερώτησης. Δεν θα σας δώσω άλλον χρόνο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αυτό το είπα και εγώ από το Βήμα.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Έλα τώρα. Φτάνει.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν θα μου πεις εσύ τι είπα. Εσύ πήγαινε εκεί που ξέρεις.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Άντε από εκεί.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κυρία Πρόεδρε, δεν με άφησε να μιλήσω. Παρακαλώ να μηδενιστεί ο χρόνος. <br />Κλιμάκιο του ΣΥΡΙΖΑ είναι από την πρώτη ημέρα εκεί, με επικεφαλής τη Βουλευτή του ΣΥΡΙΖΑ κ. Αφροδίτη Θεοπεφτάτου και στελέχη του που είναι δίπλα στους σεισμοπαθείς. Από σήμερα είναι και δεύτερος Βουλευτής, ο κ. Χατζηλάμπρου, Βουλευτής Αχαΐας. Αν χρειαστεί, θα πάνε κι άλλοι Βουλευτές. Όμως εμείς κάνουμε ουσιαστική δουλειά, κάναμε συγκεκριμένες προτάσεις και δεν κάνουμε φιέστες.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Τα στείλατε…</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κυρία Βούλτεψη, δεν έχετε καλή ενημέρωση, ούτε για αυτό ούτε για το δεύτερο που θα σας πω. Δυστυχώς, για ό,τι είπατε, κυρία Βούλτεψη, στα κυβερνητικά προγράμματα απασχόλησης δεν υπάρχει ρήτρα απόλυσης. Και δεν είναι προσωπικό. Πολιτικά σας απαντώ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Να τα έχω αυτά. Διότι οι ανακοινώσεις σας, αν δεν είναι από αθηναϊκό πρακτορείο…</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, κυρία Βούλτεψη, θα τα έχετε. Τώρα το Προεδρείο θα σας τα δώσει.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Οι ανακοινώσεις μας δόθηκαν και μέσω αθηναϊκού πρακτορείου από την Κεφαλλονιά.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Να τις δω.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Υπάρχει και δήλωση του εκπροσώπου Τύπου του ΣΥΡΙΖΑ για το συγκεκριμένο θέμα. <br />Έκλεισε αυτό από εμάς.<br /><br />Δεύτερον. Κυρία Βούλτεψη, δυστυχώς ατυχήσατε και στο δεύτερο ζήτημα. Ρήτρα μη απόλυσης, για να ενταχθούν στα προγράμματα κοινωφελούς εργασίας και στο πρόγραμμα για την εγγύηση της απασχόλησης της νεολαίας, δεν υπάρχει. Ρήτρες εγγυήσεων υπήρχαν, κύριε Υπουργέ -και το ξέρετε- στα παλιά, κλασικά προγράμματα απασχόλησης τα οποία εφαρμόζει ο ΟΑΕΔ, που έλεγε -και πολύ σωστά- ότι, αν έχουν γίνει απολύσεις το προηγούμενο εξάμηνο, δεν δικαιούται μία επιχείρηση να ενταχθεί στο πρόγραμμα απασχόλησης. <br />Στο πρόγραμμα κοινωφελούς εργασίας δεν υπάρχει, γιατί είναι δήμοι που εκτελούν αυτά τα προγράμματα και στο πρόγραμμα για την εγγύηση της απασχόλησης της νεολαίας -δεν το έχουμε ακόμα αυτό το πρόγραμμα να το δούμε-, αλλά τουλάχιστον στις μέχρι τώρα εξαγγελίες δεν υπάρχει. Αν υπάρξει, με γεια του με χαρά του να υπάρξει. <br />Τώρα, έρχομαι στον κ. Κάρας, για να μην τρώω τον χρόνο μου.</speech><speech by="#s275"><from>ΠΡΟΕΔΡΕΥΩΝ</from> Έχει περάσει ο χρόνος σας, κύριε συνάδελφε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Όχι, ζήτησα να μηδενιστεί, κύριε Πρόεδρε, γιατί με διέκοπτε συνεχώς η Κοινοβουλευτική Εκπρόσωπος της Νέας Δημοκρατίας. <br />Θα κάνω δύο παρατηρήσεις ακόμα. Ξέρετε, κύριε Πρόεδρε, ότι σέβομαι και τον χρόνο και την Προεδρία σας. Αφήστε με για δύο λεπτά μόνο. <br />Κύριε Υπουργέ, σας είπα, για παράδειγμα, ότι τέτοια προγράμματα εφαρμόσατε το 2010-2013. Είχατε εξαγγείλει και πέρσι προγράμματα δαπάνης 600 εκατομμυρίων για τριακόσιες πενήντα χιλιάδες ευκαιρίες απασχόλησης για νέους από δεκαπέντε έως είκοσι τεσσάρων χρονών και νέους είκοσι πέντε με τριάντα πέντε χρόνων. Η αναποτελεσματικότητα αυτών των προγραμμάτων φάνηκε, κύριε Υπουργέ, γιατί η ανεργία αυξήθηκε από πέρσι, και η γενικότερη και της νεολαίας.<br />Το δεύτερο και πιο βασικό, που σας το είπε και ο κ. Λοβέρδος και ο κ. Βουδούρης, είναι ότι δεν υπάρχει –και είχατε απόλυτο δίκιο, κύριε Βουδούρη- καμμία έκθεση αξιολόγησης για το τι απέδωσαν μέχρι τώρα αυτά τα προγράμματα προσωρινής, ευέλικτης, κακοπληρωμένης, ανασφάλιστης εργασίας. Απέδωσαν έστω και μία θέση πλήρους και σταθερής απασχόλησης και εργασίας; Καμμία, λέμε εμείς. <br />Επίσης, επιβεβαιώθηκε και από τον κ. Λοβέρδο και από άλλους ομιλητές ότι η απορροφητικότητα αυτών των προγραμμάτων μέχρι τώρα είναι μόνο 56%. Αυτό γράφεται στο επίσημο site στις 31-12-2013. <br />Μάλιστα, κύριε Κουρουμπλή, επειδή κάνατε πολύ εύστοχη παρέμβαση για τα ΑΜΕΑ, δηλαδή τα άτομα με αναπηρία και τις ευπαθείς ομάδες, στα προγράμματα κοινωνικής στήριξης των ΑΜΕΑ και των ευπαθών ομάδων είναι η απορροφητικότητά τους είναι μόνο 3%-5% το 2013.</speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, παρακαλώ.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κλείνω, κύριε Πρόεδρε. <br />Κύριε Υπουργέ, λέτε ότι δεν φταίει το μνημόνιο, αλλά ότι χρειάζονταν αλλαγές στην αγορά εργασίας. Ποιες αλλαγές; Μετατράπηκε το Εργατικό Δίκαιο σε εργοδοτικό δίκαιο. Και με ρωτήσατε ποια είναι η ζούγκλα μέσα στην αγορά εργασίας. Ζούγκλα είναι να περνάει ο εργάτης και ο εργαζόμενος την πόρτα της επιχείρησης και να μην εφαρμόζεται το Σύνταγμα ο νόμος η εργατική νομοθεσία και να μην υπάρχει ούτε Σύνταγμα, ούτε νόμος, ούτε Θεός γι’ αυτόν.</speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, κύριε Στρατούλη.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Τέλος, σχετικά με την αύξηση του κατώτερου μισθού στα 751 ευρώ, το Ινστιτούτο Εργασίας της ΓΕΣΕΕ λέει ότι αμέσως μετά την εφαρμογή του θα δημιουργηθούν επτά χιλιάδες θέσεις εργασίας και δεκάδες χιλιάδες θέσεις εργασίας μετά. <br />Ευχαριστώ πολύ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Σας άφησα να μιλήσετε λίγο παραπάνω, επειδή είπατε καλά λόγια για το Προεδρείο. Από εδώ και πέρα, όμως, θα είμαι πολύ σκληρός στον χρόνο. <br />Κύριε Μητρόπουλε, έχετε τον λόγο για τρία λεπτά.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Πρόεδρε, σας παρακαλώ –διότι και να το λέτε, δεν είστε σκληρός- στην εφεξής στάση σας να λάβετε υπ’ όψιν ότι μετά την απουσία μας, λόγω ασθενείας του Προέδρου μας, επιμερίστηκε ο χρόνος του στους περισσότερους συναδέλφους.</speech><speech by="#s275"><from>ΠΡΟΕΔΡΕΥΩΝ</from> Δεν προβλέπει ο Κανονισμός…</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Πρόεδρε, ούτε σε αυτό δεν μπορούμε να έχουμε την ανοχή σας; Αφού είστε ήπιος άνθρωπος.</speech><speech by="#s275"><from>ΠΡΟΕΔΡΕΥΩΝ</from> Δεν το προβλέπει ο Κανονισμός. Για να δείξω, όμως, την ανοχή μου, θα μηδενίσω τον χρόνο και θα σας ξαναβάλω το χρονόμετρο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Υπουργέ, μας εγκαλέσατε επειδή λέτε ότι βλέπουμε αρνητικά τα προγράμματά σας. Εμείς, ο Μπάρκας, ο Κουρουμπλής, ο Στρατούλης, όλοι, δεν λέμε να μην πάρετε τα προγράμματα. Λέμε ότι τα προγράμματα αυτά υπηρετούν μια συνολική απαξίωση της μισθωτής εργασίας στη χώρα μας και ιδιαίτερα της νεανικής απασχόλησης. Διότι, αν δεν συνέβαινε αυτό, πώς θα όριζε η Κυβέρνησή σας τον εργαζόμενο ως εξής; «Απασχολούμενος χαρακτηρίζεται όποιος εργάζεται έστω και για μια ώρα την εβδομάδα αναφοράς.». Θα καταθέσω σχετικό έγγραφο. <br />Άρα, λοιπόν, είναι συνολική η σύλληψη του να κάνουμε προγράμματα ξεσκουριάσματος ανέργων. Το έλεγε παλιά ένας θεωρητικός, ο Αντόνιο Γκράμσι. Έτσι ξεμουδιάζουν και τα συστήματα μετρούν λιγότερους ανέργους. Έτσι νομίζουν, αλλά δημιουργούν όρους κοινωνικής έκρηξης. <br />Αυτό το λέω σήμερα, που πριν από μια ώρα η EUROSTAT ανακοίνωσε ανεργία 27,8% και μας κατατάσσει ως εξής στη λίστα με την ανεργία στον πλανήτη: Τζιμπουτί, Κονγκό, Ναμίμπια, Κόσοβο, Αϊτή, Κένυα, Μπουρούντι, Μαυριτανία, Ρουάντα, Σουαζιλάνδη, Ελλάδα –η περήφανη πατρίδα μας-, Δημοκρατία του Κονγκό, Αγκόλα. Θα καταθέσω το σχετικό έγγραφο. <br />Άρα, λοιπόν, ενώ ελαστικοποιείτε τις σχέσεις, ενώ καταργείτε τους μισθούς, ενώ έχετε σπάσει τον κατώτατο μισθό, η ανεργία δεν μειώθηκε. Τα 586 ευρώ μισό εκατομμύριο νέοι δεν τα παίρνουν, παίρνουν τα 511 ευρώ, τα 490 ευρώ, τα 427 ευρώ. Αυτό δεν το λέω εγώ ούτε ο Στρατούλης, το λέει η «ΕΡΓΑΝΗ» σας. Αν δεν αποσύρετε την «ΕΡΓΑΝΗ», για την οποία υπερηφανεύεστε, θα μπαίνουν οι φοιτητές στα πανεπιστήμια και θα διαβάζουν ότι το 31%-44% του ελληνικού πληθυσμού δουλεύει κάτω από είκοσι ώρες, δηλαδή δουλεύει για 200 και 300 ευρώ.<br />Γιατί, σύμφωνα με τη σελίδα 11 της «ΕΡΓΑΝΗΣ» σας, λέτε ότι δεκαπέντε χιλιάδες τετρακόσιοι εβδομήντα δύο νέοι δουλεύουν μία ώρα την εβδομάδα, τέσσερις ώρες τον μήνα και με 80 ευρώ μισθό τον μήνα. <br />Συνεχίζω στη σελίδα 11: Από δύο έως τέσσερις ώρες έντεκα χιλιάδες νέοι και νέες. Από τέσσερις έως δέκα ώρες την εβδομάδα είναι πενήντα μία χιλιάδες εκατό. <br /><br />Κύριε Πρόεδρε, θα ήθελα την ανοχή σας. <br />Από δέκα έως είκοσι ώρες την εβδομάδα είναι εκατόν ενενήντα πέντε χιλιάδες. Από είκοσι έως τριάντα πέντε ώρες είναι εκατόν σαράντα τρεις χιλιάδες.<br />Και λέτε τώρα εσείς ως συμπέρασμα ότι το 69,66% δουλεύει πλήρες ωράριο. Αυτά είναι τα στοιχεία σας.<br />Άρα, λοιπόν, είστε δέσμιοι μιας λογικής επί των μισθών. Και τελειώνω, αξιότιμε κύριε Πρόεδρε. Λέει το μνημόνιο Παπανδρέου, το πρώτο μνημόνιο, ότι θα ευθυγραμμίσουμε μισθούς. <br />Και όσο για το μη μισθολογικό κόστος εργασίας, σπανίως και εμείς οι αριστεροί, τα κόμματα της Αριστεράς αναφέρουμε ότι δεν έχετε δεσμευθεί  μόνο να βουλγαροποιήσετε τους μισθούς του ιδιωτικού τομέα, αλλά έχετε δεσμευθεί να βουλγαροποιήσετε και τις εργοδοτικές εισφορές, δηλαδή να τις καταργήσετε και να τελειώσει η υπόθεση. Αναφέρομαι στη σελίδα 713 του ν.4046.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Τελειώνω τώρα, κύριε Πρόεδρε. Μισό λεπτό, γιατί θα καταθέσω και τα έγγραφα. <br />Η EUROSTAT σάς λέει, παρά τα όσα έχετε κάνει σε μισθούς, συντάξεις και επανακαθορισμό του όρου τι είναι άνεργος κατά την έννοια που σας διάβασα: Κύριοι Έλληνες, λέει, 34,1% είναι η ανεργία σας, γιατί τα μονόωρα την εβδομάδα, εγώ, η EUSROSTAT, τα θεωρώ ανεργία.</speech><speech by="#s275"><from>ΠΡΟΕΔΡΕΥΩΝ</from> Ωραία. Ευχαριστούμε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Τελειώνω.</speech><speech by="#s275"><from>ΠΡΟΕΔΡΕΥΩΝ</from> Μα, συνεχώς τελειώνετε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Τελειώνω.<br />Κύριε Υπουργέ, προχθές έσπασε η πολιτική…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κύριε Πρόεδρε, θέλω να απαντήσω…</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Τελειώνω. Να μου απαντήσει η κ. Βούλτεψη. Πάντα με ενδιαφέρον την ακούω.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι, δεν θέλω να απαντήσω σε εσάς.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Υπουργέ, προχθές έσπασε η πολιτική τριάντα ενός χρόνων από τότε που συντάξαμε –συνέβαλα και εγώ- τον νόμο των ομαδικών απολύσεων. Αναλογίζεστε ότι στη «ΜΕΤΡΟ» Θεσσαλονίκης προχθές της απορρίψατε –και καλώς κάνατε και σας είπα μπράβο πριν από τρεις μήνες- να απολύσει τριακόσιους αμέσως. Ομοίως, το τσιμεντάδικο της Χαλκίδας σάς ζήτησε να σπάσει ο νόμος και να απολύσει πεντακόσιους τη μία μέρα. Αναλογίζεστε…</speech><speech by="#s275"><from>ΠΡΟΕΔΡΕΥΩΝ</from> Σας παρακαλώ! Τώρα το παρακάνετε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Να τελειώσω τον ισχυρισμό μου.</speech><speech by="#s275"><from>ΠΡΟΕΔΡΕΥΩΝ</from> Έξι λεπτά σάς έδωσα.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Μα, κύριε Πρόεδρε, να μη συμβάλουμε στο να προωθηθεί ένας συλλογισμός; Σας λέω ότι τελειώνω.</speech><speech by="#s275"><from>ΠΡΟΕΔΡΕΥΩΝ</from> Όλο τελειώνετε. Βάζετε νέο συλλογισμό και μετά λέτε να τελειώσουμε τον νέο συλλογισμό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεχθήκατε με το δελτίο σας στις 23-01-2014 τα τρία κριτήρια του Ανώτατου Συμβουλίου Εργασίας. Αναλογίζεστε, όταν έρθει μία εταιρεία τη Δευτέρα και πει ότι δεν ισχύει το 5%...</speech><speech by="#s275"><from>ΠΡΟΕΔΡΕΥΩΝ</from> Μ’ αυτό θα κλείσετε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Μπορώ να τελειώσω, κύριε Πρόεδρε; Μα, σας ενοχλεί ο ισχυρισμός μου;</speech><speech by="#s275"><from>ΠΡΟΕΔΡΕΥΩΝ</from> Ένα λεπτό. Εκμεταλλεύεστε τη συμπάθεια που σας έχω. Σας έδωσα ακριβώς τον διπλάσιο χρόνο. Μα, πολλούς συλλογισμούς άκουσα μέχρι τώρα. Μια λέξη μόνο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Καλώ τον Υπουργό να μη δεχθεί την απόφαση του Ανωτάτου Συμβουλίου Εργασίας, διότι θα τιναχθούν όλα στον αέρα, στην ανεργία, αν κάνετε δεκτά τα τρία κριτήρια που έσπασε προχθές το Ανώτατο Συμβούλιο Εργασίας. Θα πάμε όχι σε ζούγκλα, αλλά στο απόλυτο χάος, αν δεχθείτε το σπάσιμο του νόμου των ομαδικών απολύσεων. Σας καλώ έντιμα και σταθερά. <br />  <br />Σας ευχαριστώ, κύριε Πρόεδρε.<br /></speech><speech by="#s275"><from>ΠΡΟΕΔΡΕΥΩΝ</from> Περίμενα να το ακούσω.<br />Κυρία Βούλτεψη, έχετε ζητήσει τον λόγο. Έχει τεθεί κάποιο προσωπικό θέμα και δεν ήμουν εδώ;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κύριε Πρόεδρε, ναι. Ο  κ. Στρατούλης αναφέρθηκε σε εμένα πριν, προσπαθώντας να παρουσιάσει αυτό το οποίο είπα ως ψεύδος.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Πολιτικά απάντησα. Δεν είχα καμμία αιχμή προσωπική.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ακούστε, κύριε Στρατούλη. Αυτά τα ξέρω πολύ καλά. Έχω να σας απαντήσω το εξής: Ο ανδρισμός και η γυναικεία αρετή είναι πολύ σημαντική υπόθεση. <br />Ο ανδρισμός απαιτεί να παραδεχόμαστε το λάθος μας και όχι να προσπαθούμε να επιτεθούμε φέρνοντας χαρτιά, τα οποία δεν έχουν καμμία αξία. Διότι εδώ μου φέρατε δύο χαρτιά, τα οποία μιλούν για ΣΥΡΙΖΑ Κεφαλονιάς-Ιθάκης και Νομαρχιακή Επιτροπή ΣΥΡΙΖΑ Κεφαλονιάς-Ιθάκης.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Εσείς θα ορίσετε, κυρία Βούλτεψη, το πώς θα λειτουργεί ένα κόμμα;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ντροπή σας! Είστε πολιτικοί απατεώνες!</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ο ΣΥΡΙΖΑ λειτουργεί με άλλη λογική! Θα επιβάλλετε εσείς το πώς θα λειτουργεί; Έλεος! Λίγος σεβασμός!</speech><speech by="#s275"><from>ΠΡΟΕΔΡΕΥΩΝ</from> Κύριε Κουρουμπλή, σας παρακαλώ, αφήστε την κυρία συνάδελφο να ολοκληρώσει.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Προσπαθούν να με βγάλουν ότι δεν ξέρω, αλλά δεν μπορεί…</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ρωτήστε τον κ. Μιχελάκη να σας πει τι λόγια είπε για τη Βουλευτίνα μας εκεί, για τη δουλειά που προσέφερε εκεί!</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αφήστε τώρα τη Βουλευτίνα. Καλά δεν ντρέπεστε; Ντροπή!</speech><speech by="#s275"><from>ΠΡΟΕΔΡΕΥΩΝ</from> Κύριε Κουρουμπλή, σας παρακαλώ!</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ντροπή δεν έχετε επάνω σας;</speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, κυρία Βούλτεψη.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αυτό που είπα στην ομιλία μου είναι ότι ο ΣΥΡΙΖΑ και το Γραφείο Τύπου, ακόμη και στην τουαλέτα να πάει ένας Βουλευτής τους, το κάνουν ανακοίνωση και το αναρτούν στο Αθηναϊκό Πρακτορείο. <br />Δυστυχώς, αυτά που έφεραν εδώ είναι από τοπικές εφημερίδες και blogs της Κεφαλλονιάς και αφορούν τον τοπικό ΣΥΡΙΖΑ. Εάν δεν έβγαζε ανακοίνωση και ο τοπικός ΣΥΡΙΖΑ, τότε θα ήσασταν για τα πανηγύρια. Εγώ δεν σας είπα αυτό. Και το ξεκαθάρισα ότι υπάρχει ανακοίνωση του τοπικού ΣΥΡΙΖΑ.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Αυτό που είπε να το πάρει πίσω, κύριε Πρόεδρε. Να σέβεται!</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όσον αφορά τον εκπρόσωπό σας –ναι- ερωτηθείς την επομένη του σεισμού, απάντησε κάτι που παρέπεμπε περίπου στο ότι το μνημόνιο φταίει για τον εγκέλαδο. <br />Ανδρισμός σημαίνει να παραδεχόμαστε. Δεν υπάρχει ανάρτηση στο Αθηναϊκό Πρακτορείο.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, μπορώ να έχω τον λόγο για ένα λεπτό;</speech><speech by="#s275"><from>ΠΡΟΕΔΡΕΥΩΝ</from> Επειδή ανεφέρθη σε εσάς, κύριε Στρατούλη, έχετε τον λόγο για ένα λεπτό.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ζητάω να βγουν από τα Πρακτικά δύο αχαρακτήριστες εκφράσεις, που δεν ταιριάζουν στην Αίθουσα που είμαστε.</speech><speech by="#s275"><from>ΠΡΟΕΔΡΕΥΩΝ</from> Καλά, τώρα, είναι οι μόνες;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Πρώτον, τα περί ανδρισμού και, δεύτερον, το «είστε πολιτικοί απατεώνες», που είπε η κ. Βούλτεψη.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν αφαιρώ τίποτα. Αυτά μου φέρατε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Η κ. Βούλτεψη μπορεί να έχει πανικό…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Κανένας πανικός. Αυτά φέρατε!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> ...και να έχει πέσει σε παραλήρημα, γιατί αποδομήσαμε και απομυθοποιήσαμε όλη την ομιλία της, που δεν είπε ούτε μία κουβέντα για τους φτωχούς και δυστυχισμένους ανέργους σήμερα…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Ναι, ναι, καλά, εντάξει. <br />Για τους λιμενικούς γιατί δεν βγάλατε;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> …αλλά προσπάθησε να πει ότι ο ΣΥΡΙΖΑ δεν ασχολήθηκε με τους σεισμούς της Κεφαλλονιάς…</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν ασχολήθηκε!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> ... όταν από την πρώτη στιγμή η Βουλευτίνα του είναι ακόμα και στο Συντονιστικό, το οποίο συνεδριάζει νυχθημερόν.<br />Ο ΣΥΡΙΖΑ είναι ενιαίος και στην Κεφαλλονιά και στην Αθήνα και ανακοινώσεις έβγαλε και στην Κεφαλλονιά και με δηλώσεις του Εκπροσώπου Τύπου του, του κ. Σκουρλέτη, για το ζήτημα της συμπαράστασης στον λαό της Κεφαλλονιάς.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Δεν υπάρχει ανακοίνωση Σκουρλέτη! Αυτό φέρατε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Και είναι η μόνη πολιτική δύναμη που έχει κάνει δώδεκα προτάσεις για την ουσιαστική ανακούφιση των σεισμοπαθών.</speech><speech by="#s275"><from>ΠΡΟΕΔΡΕΥΩΝ</from> Έκλεισε το θέμα!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Παρακαλώ, κύριε Πρόεδρε, να βγουν αυτά από τα Πρακτικά. Δεν ταιριάζουν σε αυτήν την Αίθουσα να ακούγονται τέτοιες απολίτικες εκφράσεις.</speech><speech by="#s275"><from>ΠΡΟΕΔΡΕΥΩΝ</from> Πρέπει να το αποδεχτεί η ίδια, όπως ξέρετε.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι, κύριε Πρόεδρε! Δεν το δέχομαι! Αυτά έφεραν εδώ.</speech><speech by="#s275"><from>ΠΡΟΕΔΡΕΥΩΝ</from> Έκλεισε το θέμα. <br />Η κ. Χαραλαμπίδου έχει τον λόγο για τρία λεπτά. Μας συγχωρείτε για την όλη αναστάτωση.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Όχι, αλλά δεν πιστεύω να εξαντλήσετε την αυστηρότητά σας σε εμένα, στην κ. Μπόλαρη και στους άλλους δύο συντρόφους μας που ακολουθούν. <br />Κύριε Υπουργέ, από την ομιλία σας έχω κρατήσει δύο φράσεις. Η πρώτη φράση είναι: «Η ανεργία εκτοξεύτηκε την τριετία 2009-2012» και η δεύτερη φράση «Το θεσμικό πλαίσιο εργασίας έχει αλλάξει πλέον». <br />Πείτε μας, όμως. Δεν είναι ακριβώς σε αυτήν την περίοδο, όπου με την τακτική και την πρακτική του σοκ, αποδιαρθρώθηκαν πλήρως οι εργασιακές σχέσεις, καταργήθηκαν τα εργατικά δικαιώματα δεκαετιών, κατεδαφίστηκε η κοινωνική ασφάλιση, έγιναν πάμφθηνες οι απολύσεις, μειώθηκαν πολύ σημαντικά και οι μισθοί και οι συντάξεις, πράγμα που συνετέλεσε και συντελεί στη δραματική αύξηση της ύφεσης; <br />Δεν είναι, λοιπόν, σε αυτήν ακριβώς την περίοδο, όπως λέτε κι εσείς, που η ανεργία αυξήθηκε στη χώρα μας σε ποσοστό μεγαλύτερο και από αυτό της κρίσης στην Αμερική το 1930; <br />Κύριε Υπουργέ, τα προγράμματα που τολμάτε να προτείνετε σαν νέα και ανακοινώσατε με τυμπανοκρουσίες, είναι απλώς συνέχεια προηγούμενων αποτυχημένων εμπνεύσεων και προγραμμάτων, όπως αποδείχθηκε από τους ομιλητές Βουλευτές του ΣΥΡΙΖΑ, που ασκήθηκαν το προηγούμενο διάστημα.<br />Και νομίζω ότι εάν υπήρχε ένας στοιχειώδης σεβασμός στο ελληνικό Κοινοβούλιο και μια στοιχειώδης δημοκρατική λειτουργία θα έπρεπε πριν εξαγγελθούν αυτά τα ίδια τα προγράμματα να δείτε ή να δούμε όλοι μαζί τις αναπάντητες ερωτήσεις που συσσωρεύονται στο Υπουργείο Εργασίας που αφορούν αυτά ακριβώς τα προγράμματα. <br />Θα έπρεπε να δούμε τις αναπάντητες ερωτήσεις για τις καθυστερήσεις πληρωμών, για τις απαράδεκτες συνθήκες εργασίας, για τα ωράρια που στα χαρτιά και στην «ΕΡΓΑΝΗ» είναι πεντάωρα και με τον τρόπο αυτόν δηλώνετε ότι μειώνεται και η αδήλωτη εργασία, αλλά στην πραγματικότητα στους τόπους δουλειάς είναι δεκάωρα, εντεκάωρα και δωδεκάωρα. <br />Θα έπρεπε να μιλήσουμε και να μιλήσετε για τους μισθούς πείνας σε εξειδικευμένους πτυχιούχους των ΑΕΙ και των ΤΕΙ, για την ανύπαρκτη και εξευτελιστική εκπαίδευση που δέχονται οι άνεργοι για να πάρουν το χαρτζιλίκι, για  τα φωτογραφικά προγράμματα που χαρίζουν εκατοντάδες εργατικά χέρια σε επενδύσεις, όπως της «Ελληνικός Χρυσός», που καταστρέφουν πολλαπλάσιες θέσεις εργασίας από αυτές που ανοίγουν.<br />Σήμερα, κύριε Υπουργέ, υπάρχουν ακόμα και εμποροπλοίαρχοι με voucher, με 500 ευρώ, τη στιγμή που τα συνδικάτα λένε ότι θα έπρεπε να παίρνουν πολλαπλάσιους μισθούς. Αυτή, λοιπόν, είναι η επιτυχία σας; Αυτός είναι ο τρόπος αντιμετώπισης και η υπόσχεση για την έξοδο από την κρίση; Είναι σαν να έχουμε μια επιδημία –έτσι το αντιλαμβάνομαι εγώ, επιτρέψτε μου- χολέρας ή πανούκλας και πανηγυρίζετε για χορήγηση ασπιρίνης με το δελτίο.<br />Τέλος -και για να κλείσω- η ανάγκη του λαού για ζωή με αξιοπρέπεια, ιδιαίτερα της νέας γενιάς απαιτεί σχεδιασμό για δουλειά με πλήρη εργασιακά και ασφαλιστικά δικαιώματα, απαιτεί κατά τη γνώμη μας έναν παραγωγικό, δυναμικό δημόσιο τομέα που θα ανοίγει θέσεις εργασίας, όχι έναν δημόσιο τομέα που θα κουτσουρεύεται και θα καταστρατηγείται με κάθε πρόταση νόμου. <br />Απαιτεί την προστασία των δικαιωμάτων των εργαζόμενων στον ιδιωτικό τομέα. Και το ξέρετε, κύριε Υπουργέ, ότι επικρατεί η πιο άγρια ζούγκλα. Απαιτείται η διαγραφή του μεγαλύτερου μέρους του χρέους. Απαιτείται δημόσιο τραπεζικό σύστημα για τη στήριξη της πραγματικής οικονομίας. Και όλα αυτά απαιτούν μία κυβέρνηση που μπορεί να συγκρουστεί με τα συμφέροντα. Και αυτή η κυβέρνηση είναι μια κυβέρνηση της Αριστεράς με κορμό τον ΣΥΡΙΖΑ.<br />Ευχαριστώ, κύριε Πρόεδρε.<br /></speech><speech by="#s275"><from>ΠΡΟΕΔΡΕΥΩΝ</from> Ευχαριστώ πολύ.<br />Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και δύο εκπαιδευτικοί από το Γενικό Λύκειο Μουζακίου Καρδίτσης.<br /> Η Βουλή τούς καλωσορίζει.<br /><br />Τον λόγο έχει η συνάδελφος κ. Μπόλαρη.</speech><speech by="#s198"><from> ΜΑΡΙΑ ΜΠΟΛΑΡΗ</from> Ευχαριστώ.<br />Κατ’ αρχάς θα ξεκινήσω λέγοντας ότι θέλω να ευχαριστήσω τον Υπουργό. Κατά τη γνώμη μου σήμερα ο Υπουργός ήταν εξαιρετικά ειλικρινής και μίλησε με ανοιχτά χαρτιά. Είπε σημαντικά πράγματα, γιατί παρουσίασε όλο το σχέδιο της Κυβέρνησης που συνεχίζει να είναι επιθετικό, καταστροφικό για τους νέους ανθρώπους και συνολικά για τους εργαζόμενους.<br />Αντίθετα από την κ. Χαραλαμπίδου, εγώ διάλεξα άλλες φράσεις από τον Υπουργό. Μου έκανε ιδιαίτερη εντύπωση η φράση για τις «προϋπάρχουσες δυσκαμψίες στην αγορά εργασίας». <br />Ειλικρινά, τι υπονοείτε, κύριε Υπουργέ; Το εργατικό δίκαιο; Την ύπαρξη συλλογικών συμβάσεων; Την τήρηση της Εθνικής Συλλογικής Σύμβασης Εργασίας, που την καταργήσατε με πράξη νομοθετικού περιεχομένου το 2012; Ποιες είναι ακριβώς αυτές οι δυσκαμψίες; Ωραία λέξη, αλλά, εν τοιαύτη περιπτώσει, κατά τη γνώμη μας είναι ό,τι αποδομείται, καταστρέφεται ως κατάκτηση των εργαζόμενων, των συνταξιούχων, της νεολαίας το οποίο κερδήθηκε με πολύ κόπο, με πολλούς αγώνες εδώ και πολλά χρόνια.<br />Η δεύτερη φράση που απομόνωσα ήταν η φράση της «ανταγωνιστικότητας των επιχειρήσεων η οποία θα διαμορφώσει θέσεις εργασίας». Μάλιστα κάνατε έναν φοβερό υπολογισμό, απαντώντας στον ΣΥΡΙΖΑ, ότι αν ο κατώτερος μισθός ανέλθει πάλι στα 751 ευρώ, δηλαδή στα επίπεδα του 2009, τότε οι επιχειρήσεις θα χάσουν 2,1 δισεκατομμύρια και τότε θα επέλθουν νέες απολύσεις. <br />Ειλικρινά, κύριε Υπουργέ, υπάρχει και ένα «έλεος» για το τι μπορεί να ισχυριστεί κάποιος από την Κυβέρνηση και να στηρίξει τα επιχειρήματά του. <br />Εμείς που κρίνουμε τα πράγματα από τη μαρξιστική σκοπιά, αλλά και άλλοι οικονομολόγοι αποδεικνύουν με στοιχεία ότι αυτό το μοντέλο, που απελευθερώνεται η αγορά εργασίας, που δίνετε συνέχεια επιδοτήσεις στους εργοδότες έχει καταλήξει στην κατάσταση που έχει καταλήξει σήμερα. Σωστά, η ανεργία δεν σταματά αν δεν ανατραπεί ο καπιταλισμός. Στο ενδιάμεσο, όμως, στις υφέσεις και στις ανακάμψεις τους, τι οργανώνει το κράτος ως παρέμβαση; Οργανώσατε, λοιπόν, την απελευθέρωση των απολύσεων, τις εφεδρείες και πάει λέγοντας. <br />Τελειώνοντας, επειδή η φράση «πολιτικοί απατεώνες» είναι πάρα πολύ βαριά…</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Και τα περί αντρισμού.</speech><speech by="#s198"><from> ΜΑΡΙΑ ΜΠΟΛΑΡΗ</from> Το περί «αντρισμού» το αντιπαρέρχομαι, σύντροφε Δημήτρη, διότι και οι γυναίκες έχουν λόγο και πρέπει να τον κρατάνε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Εντάξει.</speech><speech by="#s198"><from> ΜΑΡΙΑ ΜΠΟΛΑΡΗ</from> Η ισότητα του φύλου έχει κατακτηθεί, τουλάχιστον στα χαρτιά. Τώρα, στην πράξη οι γυναίκες είναι πρώτες στην ανεργία, στις απολύσεις και πάει λέγοντας.<br />Θα επισημάνω, λοιπόν, τρία σημεία: Για να εξασφαλιστούν πόροι αντιμετώπισης της ανεργίας, χωρίς να κάνουμε επαναστατικά πράγματα, χρειάζονται μέτρα που αφορούν στον κατώτατο μισθό, χρειάζεται πρόγραμμα δημόσιων επενδύσεων, χρειάζονται νόμοι που θα καταργούν τους εφαρμοστικούς του μνημονίου. Αυτά προϋποθέτουν μία κυβέρνηση και ένα κίνημα που θα υπερασπίζεται τη διαγραφή του μεγαλύτερου μέρους του χρέους και θα έχει τη δυνατότητα να διεκδικήσει και να επιβάλει.<br />Ευχαριστώ πολύ.<br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε πολύ.<br />Τον λόγο έχει ο συνάδελφος κ. Καραγιαννίδης για δύο λεπτά.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Εκτός θέματος κινήθηκε η Κοινοβουλευτική Εκπρόσωπος της Νέας Δημοκρατίας, εκτός θέματος θα κινηθώ και εγώ.<br />Ειπώθηκε εδώ μέσα από στόματος της Κοινοβουλευτικής Εκπροσώπου της Νέας Δημοκρατίας ότι η χώρα αντιμετωπίζει άοπλους εισβολείς στα νησιά μας. Κόντρα σε όλες τις διεθνείς συμβάσεις που έχουμε υπογράψει, κόντρα σε όλη την ευρωπαϊκή νομοθεσία οι Σύροι πρόσφυγες πολέμου ονομάζονται «άοπλοι εισβολείς». Ρωτάω την Κυβέρνηση αν αποδέχεται αυτόν τον όρο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Τι θέλετε να πείτε; Θα με αποκηρύξει η Κυβέρνηση;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Δώστε τον λόγο στην κ. Βούλτεψη.</speech><speech by="#s275"><from>ΠΡΟΕΔΡΕΥΩΝ</from> Όπως γνωρίζετε καλύτερα από εμένα, διαβάζοντας καλά και προσεκτικά τον Κανονισμό, θα διαπιστώσετε ότι αναφερόμεθα επί προσωπικού. Ζήτησε, άλλωστε επί προσωπικού τον λόγο η κ. Βούλτεψη. Θα ήθελα να παρακαλέσω, λοιπόν, να κάνετε αυτήν την παρέμβαση του ενός λεπτού και να αφιερώσετε το άλλο σας λεπτό στην επερώτηση.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Αν με αφήνατε, έτσι θα εξελισσόταν.</speech><speech by="#s275"><from>ΠΡΟΕΔΡΕΥΩΝ</from> Σας δίνω και τα είκοσι δευτερόλεπτα που σας έκοψα.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Το δεύτερο που ειπώθηκε ήταν ότι η Τουρκία χρησιμοποιεί τους μετανάστες ως εργαλείο πίεσης προς την Ελλάδα. Ρωτώ την Κυβέρνηση: Ασπάζεται αυτήν την ανάλυση;<br />Συνεχίζω. Ειπώθηκε από τον κ. Οικονόμου, τον Κοινοβουλευτικό Εκπρόσωπο της ΔΗΜΑΡ «Να πάρουμε τα προγράμματα, βεβαίως και τα χρειαζόμαστε, για να καταπολεμήσουμε την ανεργία». <br />Εμείς λέμε ότι προγράμματα που καταστρατηγούν το εργατικό δίκαιο, που μετατρέπουν τους εργαζόμενους σε ωφελούμενους, δηλαδή σε σύγχρονους σκλάβους, δεν πρόκειται να τα αποδεχθούμε. Η δική μας η πρόταση είναι να πάρουμε χρήματα από την Ευρωπαϊκή Ένωση, όσα μας δώσει και ακόμα περισσότερα, μέσα από δημιουργία θέσεων πλήρους απασχόλησης. Δεν είναι στη λογική μας να καταπολεμήσουμε την ανεργία δημιουργώντας σκλάβους. <br />Κι ένα πιο γενικό σχόλιο για την ανεργία, κύριε Υπουργέ: Η ανεργία είναι δομικό χαρακτηριστικό του καπιταλισμού. Και είναι δομικό χαρακτηριστικό όχι κακό για τον καπιταλισμό. Η καπιταλιστική οικονομία την χρειάζεται για να υπάρχει η απειλή της ανεργίας στους εργαζόμενους και να μπορεί να τους εκβιάζει ανά πάσα στιγμή ότι θα τους στείλει εκεί.<br />Αυτό το πράγμα δεν το προσπαθούν οι πολιτικές σας και τις ασπάζεστε, αυτή είναι η ιδεολογική σας θέση έτσι κι αλλιώς. Θέλετε να υπάρχει ανεργία σε έναν βαθμό, ώστε να υπάρχει η απειλή για τους εργαζομένους. Το μόνο που σας τρομάζει είναι το νούμερο που έχουμε ακουμπήσει αυτήν τη στιγμή, που είναι παγκόσμιο ρεκόρ για την Ευρωπαϊκή Ένωση -σας ανέφερε κι ο κ. Μητρόπουλος σε ποια θέση είμαστε, ανάμεσα σε αφρικανικές χώρες- αυτό που σας τρομάζει λοιπόν είναι η κοινωνική έκρηξη. Και βρήκατε -ξαναλέω- το κόλπο να εξαφανίζετε ανέργους, να τους βαφτίζετε ωφελούμενους και για ενάμιση χρόνο περίπου αυτοί οι άνθρωποι να μην μπαίνουν στον κατάλογο των ανέργων. <br />Δυστυχώς, για εσάς οι άνεργοι -σας ξαναλέω- είναι δύο εκατομμύρια, οι ελαστικά εργαζόμενοι είναι ένα εκατομμύριο και έχετε δημιουργήσει μια κοινωνία ανθρώπων που δεν έχουν αύριο. <br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε. <br />Τον λόγο έχει ο κ. Μεϊκόπουλος για δύο λεπτά.</speech><speech by="#s180"><from> ΑΛΈΞΑΝΔΡΟΣ ΜΕΪΚΌΠΟΥΛΟΣ</from> Ευχαριστώ πολύ, κύριε Πρόεδρε.<br />Κύριε Υπουργέ, σας άκουσα πάρα πολύ προσεκτικά. Μας καταλογίσατε ότι δεν είπαμε τίποτα για την ταμπακιέρα, ότι έχουμε προβεί σε μια στείρα πολιτική αντιπαράθεση κι ότι έχουμε απουσία προτάσεων. Όλα αυτά τα λεγόμενα, κύριε Υπουργέ, μάλλον εσάς τους ίδιους χαρακτηρίζουν και σας φωτογραφίζουν, μάλλον πρόκειται για μια δημόσια αυτοκριτική που κάνετε εδώ, γιατί -για να μην πάω στο χειρότερο επίπεδο- προσπαθήσατε να αθωώσετε μια ένοχη πολιτική απέναντι σε ένα πάρα πολύ κρίσιμο ζήτημα.<br />Κύριε Υπουργέ, να λέμε τα πράγματα με το όνομά τους: Το κοινωνικό, ανθρώπινο πρόσωπο μιας σύγχρονης ευρωπαϊκής, ευνομούμενης πολιτείας δεν παρουσιάζεται κατ’ επιλογήν, δεν είναι μια απλή ένδειξη ευαισθησίας ή φιλανθρωπίας, αλλά είναι δημοκρατική κατάκτηση και συνταγματική υποχρέωση. Δεν ακούσαμε από εσάς μισή πρωτοβουλία που θα πάρετε για το πώς θα υπερασπιστείτε το δικαίωμα των ανέργων και των οικογενειών τους σε μια αξιοπρεπή διαβίωση, κατά τη διάρκεια της δύσκολης παραμονής στην ανεργία. Μισή πρωτοβουλία, μισό μέτρο δεν ακούσαμε! <br />Επειδή μάλλον δεν έχουμε γίνει κατανοητοί σήμερα, εδώ μέσα, θέλω να πω ότι δεν ήρθαμε να κάνουμε αντιπολίτευση. Εμείς ήρθαμε να μιλήσουμε σήμερα ως αυριανή κυβέρνηση αυτής της χώρας. <br />Δεσμευόμαστε, λοιπόν, κύριε Υπουργέ, για τα ακόλουθα: <br />Για την άμεση επαναφορά του βασικού επιδόματος ανεργίας στα 461 ευρώ μηνιαία, όπως ήταν πριν από τη μείωσή του, και σταδιακή χρονική επιμήκυνση της χορήγησής του σε πρώτη φάση για άλλους δώδεκα μήνες.<br />Για κατάργηση κάθε είδους περιορισμών που μπήκαν από μνημονιακούς νόμους ως προς τις ημέρες επιδότησης της ανεργίας, την προηγούμενη τετραετία, πριν από τη λήξη ή την καταγγελία της σύμβασης εργασίας από τον εργοδότη, ώστε να μην αποκλείονται από τη χορήγηση του επιδόματος ανεργίας οι εποχικοί εργαζόμενοι. <br />Για τη χορήγηση βοηθήματος ίσου με τη βασική σύνταξη του ΟΓΑ για χρονικό διάστημα που θα καθοριστεί μετά από διαβούλευση με τα συνδικάτα στους νεοεισερχόμενους στην αγορά εργασίας, ανεξάρτητα από την ηλικία, στους οποίους δεν εξασφαλίζεται εργασία ανάλογη των προσόντων τους εντός τριών μηνών από την εγγραφή τους στα μητρώα του ΟΑΕΔ.<br />Εγγραφή στα μητρώα του ΟΑΕΔ, χορήγηση επιδόματος ανεργίας και συμμετοχή στα προγράμματα εκείνων των αυτοαπασχολούμενων οι οποίοι διέκοψαν την επαγγελματική τους δραστηριότητα, από τη στιγμή της διακοπής, με δήλωση στην αρμόδια ΔΟΥ. <br />Οι εγγεγραμμένοι άνεργοι, κύριε Υπουργέ, να παραμένουν ασφαλισμένοι, συνταξιοδοτικά και ιατροφαρμακευτικά, κατά τη διάρκεια της ανεργίας τους. <br />Το βασικό επίδομα ανεργίας να μην αποτελεί φορολογητέα ύλη και να μη φορολογείται. <br />Οι ατομικές δαπάνες των ανέργων που αφορούν την επαγγελματική τους κατάρτιση να εκπίπτουν από τη φορολογία τους. <br />Μπορώ να σας πω κι άλλα μέτρα, ορίστε οι προτάσεις μας. Περιμένουμε να ακούσουμε τον αντίλογο, γιατί μέχρι στιγμής μόνο για την ταμπακιέρα δεν μας είπατε.<br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε. <br />Κύριε Υπουργέ, έχετε τον λόγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κύριε Πρόεδρε, κυρίες και κύριοι συνάδελφοι, πριν από περίπου έναν μήνα είχα προκαλέσει την Αξιωματική Αντιπολίτευση, τον ΣΥΡΙΖΑ συγκεκριμένα, να έρθει στη Βουλή με δική της πρωτοβουλία, σε ένα δικό της περιβάλλον, στον χώρο της απασχόλησης και στον χώρο της κοινωνικής ασφάλισης και να κάνουμε έναν δημόσιο διάλογο, με ψυχραιμία, για τα δύο κρίσιμα αυτά ζητήματα.<br />Και λέω, αγαπητοί συνάδελφοι του ΣΥΡΙΖΑ, ότι είναι δικός σας χώρος, γιατί είναι ένας χώρος στον οποίο πλειοδοτείτε και -επιτρέψτε μου τη λέξη- λαϊκίζετε. Σας προκάλεσα λοιπόν εγώ, ως Υπουργός Εργασίας, ενός πολύ δύσκολου Υπουργείου, την πιο δύσκολη στιγμή για την πατρίδα μας, να έρθετε και να κάνουμε αυτόν τον διάλογο. Όμως με μία προϋπόθεση, ο διάλογος αυτός να μην είναι διάλογος διαπιστώσεων ή καταγγελιών, αλλά να καταθέσετε προτάσεις.<br />Αντί αυτού, ήρθατε σήμερα με μια επίκαιρη ερώτηση -καλοδεχούμενη- για την ανεργία και για την ανεργία των νέων ειδικότερα. Καλοδεχούμενη. Κλείνει τώρα η διαδικασία και το ερώτημα που τίθεται στον κόσμο που την παρακολούθησε και όσους δημόσια θα τη διαβάσουν ή θα ασχοληθούν με αυτήν τη συνεδρίαση είναι το εξής: Τι είπε ο ΣΥΡΙΖΑ, τι καινούργιο είπε, στο πλαίσιο αυτό που είπατε πριν από λίγο, υπό την έννοια ότι αύριο θα είστε κόμμα εξουσίας, κόμμα που θέλει να κυβερνήσει την Ελλάδα; <br />Τι όραμα δώσατε στα νέα παιδιά που τώρα μας παρακολουθούν; Ξέρετε τι κάνατε; Όχι μόνο δεν είπατε τίποτα, αλλά με το δάχτυλο δείξατε το χθες, ένα χθες το οποίο μας οδήγησε εδώ που μας οδήγησε ως χώρα. <br />Εμείς ως Κυβέρνηση λέμε κάτι άλλο. Λέμε ότι η Ελλάδα αλλάζει -και η Ελλάδα πραγματικά αλλάζει και μπαίνει σε μία νέα εποχή- και ότι η Ελλάδα έχει δυνάμεις. Έχει τα νέα παιδιά, αυτά που σήμερα πραγματικά υποφέρουν. Και δεν είμαι εδώ για να υπερασπιστώ καμμία ρόδινη και ευχάριστη κατάσταση. Η κατάσταση είναι δύσκολη -και το παραδέχομαι πρώτος εγώ που ζω αυτήν τη δυσκολία των Ελλήνων και την εισπράττω ως Υπουργός- αλλά δεν αντιμετωπίζεται ούτε με ευχολόγια ούτε με διαπιστώσεις ούτε με γενικές αφηρημένες έννοιες, αμπελοφιλοσοφίες, όπως τις είπα. Γιατί είναι αμπελοφιλοσοφίες -για να μην πω τίποτε άλλο- το πρόγραμμα που πριν λίγο καταθέσατε στη Βουλή, σε αντιδιαστολή με εκείνο που είχατε έναν χρόνο -και επιτέλους καταλήξτε τι πρόγραμμα έχετε για την απασχόληση και την κοινωνική ασφάλιση. <br />Σας ακούω τόσο καιρό. Σας ακούω και πραγματικά εντυπωσιάζομαι και πρέπει να εντυπωσιάζεται και ο ελληνικός λαός. Θέλετε να γίνετε κυβέρνηση. Λέτε ότι θα αυξήσετε τον κατώτατο μισθό. Με ποια διαδικασία; Νομοθετικά το ασκούσατε ως κριτική αυτό μέχρι τώρα. Αν ανεβάσετε τον κατώτατο μισθό στα 751 ευρώ -σας το είπα λίγο πριν και θα το επαναλάβω- λέτε ότι θα αυξηθεί η απασχόληση. Είναι λάθος, διότι 2,1 δισεκατομμύρια, ποσοτικοποιημένα από την «ΕΡΓΑΝΗ» -την οποία να σεβαστείτε γιατί είναι προϊόν δουλειάς των εργαζομένων του Υπουργείου και είναι ένα καινοτόμο εργαλείο, που το αποδέχεται όλη η Ευρώπη- θα είναι το οικονομικό σοκ που θα δεχτούν οι επιχειρήσεις. Ποιος σας είπε ότι θα μπορέσουν να το κρατήσουν; Διαιρέστε τα 2,1 δισεκατομμύρια με το 751 σε δεκατετράμηνη βάση, να δείτε ότι αυτό σημαίνει αμέσως εκατό έως διακόσιες χιλιάδες απολύσεις. <br />Πάμε στη δεύτερη πρότασή σας. Άκουσα πριν από λίγο το εξής εντυπωσιακό: να φτάσει στα 451 ευρώ το επίδομα ανεργίας για δύο χρόνια. Κι εγώ θα ήθελα να το κάνω. Ποιος δεν θέλει να το κάνει; Γιατί έχετε το προνόμιο στην ευαισθησία και ποιοι είστε εσείς; Οι καλοί; Ξέρετε πόσο στοιχίζει αυτό; Σύμφωνα με έναν πρόχειρο υπολογισμό είναι γύρω στα 6 δισεκατομμύρια. Να πάω και στην άλλη πρόταση, την πρόταση του Αρχηγού σας και την πρόταση του ΣΥΡΙΖΑ, ότι δηλαδή θα επαναφέρετε τις συντάξεις και τα δώρα. Αυτά είναι άλλα 5 δισεκατομμύρια. Πείτε μου τώρα πού να τα βρω τα χρήματα αυτά να τα δώσουμε εμείς. Και να δώσω συγχαρητήρια σε εσάς, εκεί που θα τα βρείτε.<br />Πείτε μου πού θα βρούμε αυτά τα 10 δισεκατομμύρια πολύ γρήγορα. Εάν μου το πείτε, το υιοθετεί η Κυβέρνηση τώρα και θα πω και μπράβο στον ΣΥΡΙΖΑ για την υπόδειξη να βρούμε τα 10 δισεκατομμύρια ή τα 15 δισεκατομμύρια. Έχω χάσει τον λογαριασμό. <br />Ακούστε, για να συνεννοούμαστε. Καλά κάνετε. Προτάσεις σας είναι, απόψεις σας, ιδέες. Δυστυχώς, είναι ανεφάρμοστες σε έναν κόσμο που αλλάζει. Η Ελλάδα θα πάει μπροστά και πάει μπροστά. Αυτά που περνάμε σήμερα, τα δύσκολα θα περάσουν. Ο κόσμος έδειξε υπομονή, έδειξε αντοχή και τον ευχαριστούμε.<br />Δυστυχώς, βρεθήκαμε σε μία κρίση πρωτόγνωρη. Είναι αποτέλεσμα παθογένειας, αναβλητικότητας και αδράνειας, με αυτοκριτική και στη Νέα Δημοκρατία που κυβέρνησε -γιατί βεβαίως και εκείνη έκανε λάθη- αλλά τώρα αλλάζουμε. <br />Πάω τώρα στην ουσία της συζήτησης, γιατί δεν ασχοληθήκατε ιδιαίτερα. Πρώτον, θέλω να σας πω ότι το θέμα των προγραμμάτων του ΕΣΠΑ που πέρασε, όσον αφορά το επιχειρησιακό πρόγραμμα του ανθρώπινου δυναμικού, σήμερα είναι overbooking -συγγνώμη για τον ξένο όρο, δεν το συνηθίζω, αλλά έτσι λέγεται- δηλαδή, πάνω, υπερδεσμεύσεις από αυτό, 135,6%. Τι σημαίνει αυτό; Το λέω γιατί θέλω να αποσαφηνιστεί ότι η Ελλάδα δεν έχασε ούτε 1 ευρώ. Δεν χάσαμε και δεν υπήρξε ούτε ένα λεπτό αδράνειας. <br />Θέλω να συγχαρώ δημόσια και τους υπαλλήλους του ΟΑΕΔ και τους υπαλλήλους της Γενικής Γραμματείας Επενδύσεων της χώρας μας στο Υπουργείο Εργασίας, των προγραμμάτων, γιατί πραγματικά με τη δική τους συμβολή καταφέραμε αυτόν τον άθλο, να απορροφήσουμε όλα τα χρήματα.<br />Την ίδια στιγμή ασκήσατε κριτική για την πρωτοβουλία του Πρωθυπουργού και του Αντιπροέδρου της Κυβέρνησης να φτιαχτεί αυτό το εθνικό συμβούλιο για την απασχόληση. Δεν την καταλαβαίνω. Διότι, πραγματικά για την Κυβέρνηση –και αυτό δείτε το θετικά, τουλάχιστον- το θέμα της ανεργίας είναι ζήτημα πρώτης προτεραιότητας και γι’ αυτό το θέσαμε ως πρώτη προτεραιότητα. <br />Αυτό έχει έναν ιδιαίτερο συμβολισμό, όπως και η παρουσία του Πρωθυπουργού στο Υπουργείο Εργασίας. Ανέδειξε το αυτονόητο, ότι την επόμενη περίοδο πάμε εμπροσθοβαρείς με το νέο ΕΣΠΑ και ότι δείχνουμε μία κατεύθυνση. Εντοπίζουμε το πρόβλημα της ελληνικής κοινωνίας, που λέγεται ανεργία και ανεργία των νέων. Αυτό ακριβώς έκανε. Δεν κάναμε τίποτα περισσότερο που να δημιουργεί εντυπώσεις προεκλογικού χαρακτήρα. <br />Μπαίνουμε στο καινούργιο ΕΣΠΑ. Είμαστε στον μήνα Ιανουάριο του 2014. Κλείνει το προηγούμενο πρόγραμμα. <br />Έτσι οφείλει να κάνει μία κυβέρνηση νοικοκυρεμένη. Αυτό πρέπει να κάνει μία κυβέρνηση που θέλει να νοικοκυρεύει τα πράγματα: να θέτει στόχους -και ειδικά τις πρώτης προτεραιότητας στοχεύσεις- βάσει ενός σχεδίου. Η πρώτη προτεραιότητα αυτήν τη στιγμή είναι το πρόβλημα που λέγεται ανεργία. Και αυτό κάναμε. <br />Ακούστηκε εδώ από τον εκλεκτό κ. Λοβέρδο ότι το 1,5 δισεκατομμύριο ευρώ είναι χρήματα από το παρελθόν. Δεν ισχύει αυτό. Από το 1,5 δισεκατομμύριο ευρώ τα 430 εκατομμύρια ευρώ είναι ουρά των προηγούμενων προγραμμάτων. Αυτά έρχονται και υλοποιούνται τώρα. Υπάρχει μία σειρά προγραμμάτων που «τρέχουν» αυτήν τη στιγμή. Τα 170 εκατομμύρια ευρώ είναι χρήματα τα οποία διαπραγματεύτηκε ο ίδιος ο Πρωθυπουργός στην Ευρώπη για το μεγάλο ταμείο των 6 δισεκατομμυρίων ευρώ που συστάθηκε για την ανεργία στην Ευρώπη. Και το υπόλοιπο 1 δισεκατομμύριο ευρώ είναι εμπροσθοβαρές, που θα πάρουμε από το ΕΣΠΑ, και θα το «ρίξουμε» στη διετία 2014-2015 για προγράμματα αυτής της μορφής.<br />Θέλω να πω δύο κουβέντες, τις οποίες θεωρώ απαραίτητες σχετικά με την κριτική που ασκήθηκε από τον κ. Κουρουμπλή, ότι δεν είχαμε την ευαισθησία να δούμε στα προγράμματά μας το θέμα των απολύσεων. Αυτό δεν είπατε, κύριε Κουρουμπλή;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Δεν χρησιμοποίησα τη λέξη «ευαισθησία». Μη διαστρεβλώνετε αυτά που λέω.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Εντάξει, το παίρνω πίσω.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Σας παρακάλεσα να γίνει αποκατάσταση. Δεν είπα ότι δεν έχετε ευαισθησία.</speech><speech by="#s275"><from>ΠΡΟΕΔΡΕΥΩΝ</from> Παρακαλώ, μη διακόπτετε, κύριε Κουρουμπλή.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Αν σας ενοχλεί η λέξη «ευαισθησία» την αποσύρω. Θέσατε ένα ζήτημα κρίσιμο για μένα και πολύ σωστό.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Το είπα καλόπιστα.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Καλοδεχούμενο, το πιστεύω, αλλά θα σας παρακαλέσω πάρα πολύ για κάτι. Δεν το θεωρώ κριτική αυτό που θα πω. Απλώς καλό είναι να έχουμε μία πιο βαθιά ενημέρωση, γιατί είναι ορισμένα ζητήματα που έχουν πραγματικά μεγάλο ειδικό βάρος ευαισθησίας. <br />Από την πρώτη στιγμή η πολιτική κατεύθυνση που έδωσα στα νέα προγράμματα, τα οποία φτιάχνονται στο Υπουργείο Εργασίας, είναι να μην έχουν το στοιχείο της ανακύκλωσης για κανένα επιχειρηματία. <br />Όπως έγινε σε αυτό το καινοτόμο -και σε επίπεδο Ευρώπης- πρόγραμμα εισόδου στην αγορά εργασίας για νέους μέχρι είκοσι εννέα ετών, που επαναλαμβάνω -γιατί και εδώ υπήρξαν υπονοούμενα- ότι είναι απόλυτα αδιάβλητο. Είναι μοριοδοτούμενο μέσα από μία ηλεκτρονική πλατφόρμα με απόλυτη διαφάνεια. Σκεφτείτε ότι έγιναν εκατόν είκοσι χιλιάδες αιτήσεις μέσα σε επτά-δέκα μέρες. Μπήκαν στη διαδικασία αυτή και τελικά πέρασαν και προσλήφθηκαν περίπου σαράντα πέντε χιλιάδες άνθρωποι. Τόσες αιτήσεις έχουν ολοκληρωθεί. Και δεν ακούστηκε η παραμικρή κριτική για θέμα διαφάνειας. <br />Πρόκειται για ένα αποτελεσματικό πρόγραμμα, στο οποίο η πολιτική κατεύθυνση που έδωσα ήταν -και έγινε πράξη- να μην έχει το στοιχείο της ανακύκλωσης, για κανέναν επιχειρηματία. Να μην μπορεί ο επιχειρηματίας να προσλαμβάνει το φθηνό νέο και να απολύει τον παλαιότερο εργαζόμενο. Και αυτό τηρήθηκε και γίνεται σε όλα τα προγράμματα.<br />Σχετικά με τα ζητήματα τα οποία αφορούν την ανεργία και τα ποσοστά της, πρώτος εγώ δηλώνω ότι ναι, είναι υψηλό το ποσοστό ανεργίας. Δεν είμαστε ικανοποιημένοι με το ποσοστό της ανεργίας. Έχει εκτοξευθεί σε απίστευτο επίπεδο. Αυτό δεν σημαίνει ότι θα μείνουμε με σταυρωμένα τα χέρια και θα καθόμαστε να παρατηρούμε την άνοδο της ανεργίας. Βεβαίως θα παλέψουμε για να την αναχαιτίσουμε. <br />Είπα πριν -και το επαναλαμβάνω- ότι δεν χρησιμοποιώ στοιχεία του Υπουργείου Εργασίας. Χρησιμοποιώ τα στοιχεία της EUROSTAT, σύμφωνα με τα οποία το 2013, ευτυχώς, παρά το μεγάλο ύψος της, η ανεργία φρενάρισε. Και αυτό το λέει η EUROSTAT που επικαλέστηκε και ο κ. Μητρόπουλος. Διαβάζει, όμως, επιλεκτικά τα στοιχεία της. <br />Το πρώτο τρίμηνο του 2013 το ποσοστό ανεργίας ήταν 27,4%. Το δεύτερο τρίμηνο ήταν 27,2%. Και το τρίτο τρίμηνο ήταν 27%. Αυτό τι είναι; Δεν είναι ένα φρενάρισμα της ανεργίας του 2013; Εμείς αυτό που λέμε είναι ότι θα παλέψουμε το 2014 με κάθε τρόπο, με όλες μας τις δυνάμεις για να αρχίσει η αποκλιμάκωση της ανεργίας. Και θα γίνει αυτό το 2014. <br />Όσον αφορά στα ζητήματα που αφορούν το πλαίσιο της σοβαρότητας που πρέπει να έχει ένα κόμμα, όπως ο ΣΥΡΙΖΑ, που θέλει αύριο να διεκδικήσει και την εξουσία, επιτρέψτε μου να σας πω τη γνώμη μου. Κοιτάξτε, δεν είμαι εγώ αυτός που θα σας κάνει υποδείξεις. Εσείς επιλέγετε τον τρόπο που πολιτεύεστε και τον τρόπο με τον οποίο εκφράζετε τις θέσεις σας. Ο καθένας αξιολογείται. Όμως, ο τρόπος με τον οποίο χρησιμοποιείτε οτιδήποτε κακό υπάρξει ως είδηση, ως μαντάτο, για να το αναδείξετε, για μένα πολιτικά είναι λάθος. <br />Έχετε ταυτιστεί απόλυτα με το ΙΝΕ-ΓΣΕΕ. Ουσιαστικά έχετε απολέσει την ιδιότητα του κόμματος και έχετε γίνει συνδικαλιστική ομάδα. Δεν μπορεί ό,τι λέει η ΓΣΕΕ να το υιοθετείτε άκριτα, να την επικαλείστε συνεχώς και να ξεχνάτε οτιδήποτε άλλο. <br />Η ΓΣΕΕ μίλησε, λοιπόν, για 34,4% ανεργία, ποσοστό το οποίο υιοθετήσατε σε δηλώσεις σας. Και σήμερα έρχεται η ίδια η ΓΣΕΕ -όχι επίσημα αλλά ανεπίσημα- και παραδέχεται ότι  βλέπει μείωση της ανεργίας το 2014. <br />Η ΓΣΕΕ ήταν εκείνη που έβγαλε δελτίο Τύπου, το οποίο υιοθετήσατε ως κόμμα. Το δελτίο Τύπου βγήκε στις 21 Δεκεμβρίου, πριν βγουν τα επίσημα στοιχεία και ανέφερε ότι υπάρχει 50% αύξηση των καταγγελιών μη καταβολής του δώρου. <br />Και δεν είχατε την υπομονή ως κόμμα -που αυτό έπρεπε να κάνετε- να περιμένετε λίγο, να πάρει το ΣΕΠΕ τα επίσημα στοιχεία και τότε να μιλήσετε. Και τα στοιχεία βγήκαν και δυστυχώς σας διέψευσαν, γιατί βιάζεστε. Βιάζεστε και υιοθετείτε άκριτα πράγματα, κάτι το οποίο ένα κόμμα σοβαρό δεν πρέπει να το κάνει και ειδικά ένα κόμμα το οποίο θέμα να είναι αύριο εξουσία. <br />Παραδείγματος χάριν, φέτος είχαμε επτακόσιες δεκαεννέα επιχειρήσεις που δεν κατέβαλαν το δώρο στους εργαζόμενους έναντι χιλίων τετρακοσίων πενήντα πέρυσι, το ίδιο ακριβώς χρονικό διάστημα. Δηλαδή, είχαμε μείωση κατά 50%το 2014. Και εσείς βγήκατε και επιχαίρατε και χειροκροτούσατε μία δήλωση χωρίς στοιχεία. Την ίδια στιγμή οι καταγγελίες ήταν περίπου πέντε χιλιάδες οκτακόσιες δεκατέσσερις έναντι επτά χιλιάδων διακοσίων ενενήντα τεσσάρων πέρυσι, δηλαδή είχαμε μείωση κατά 20%.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Υπουργέ, δεν βγάλαμε ανακοίνωση και είναι δική μου ευθύνη, γιατί περιμέναμε τα επίσημα στοιχεία.</speech><speech by="#s275"><from>ΠΡΟΕΔΡΕΥΩΝ</from> Παρακαλώ.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κοιτάξτε να δείτε: Η ρητορεία του φόβου και οι μοιρολογίστρες μπορεί να πουλάνε στα πρωτοσέλιδα, αλλά δεν αποτελούν σοβαρή και δημιουργική συνεισφορά στην εθνική προσπάθεια. <br />Κυρίες και κύριοι συνάδελφοι, στο Υπουργείο Εργασίας…</speech><speech by="#s275"><from>ΠΡΟΕΔΡΕΥΩΝ</from> Και κλείστε, παρακαλώ, με αυτό.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ολοκληρώνω, κύριε Πρόεδρε. Επιτρέψτε μου, όμως, γιατί νομίζω ότι είναι πολύ σημαντική μια τέτοια συζήτηση.</speech><speech by="#s311"><from>ΚΩΝΣΤΑΝΤΙΝΟΣ ΜΠΑΡΚΑΣ</from> Για το ΚΕΠΕ να πείτε, κύριε Υπουργέ.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Επειδή ακούστηκε κριτική, θέλω να σας πω ότι στο Υπουργείο Εργασίας το τελευταίο διάστημα έγιναν πραγματικά πολύ μεγάλες αλλαγές, που, τουλάχιστον, πρέπει όλοι να παραδεχτούμε ότι ήταν βήματα θετικά. Παραδείγματος χάριν, στα ζητήματα τα οποία αφορούν την παραβατικότητα στον συνταξιοδοτικό χώρο. Αυτό λύθηκε. Τελειώσαμε με μία παθογένεια δεκαετιών του ελληνικού κράτους. Το ξέρετε αυτό και πρέπει κάπου-κάπου να αναγνωρίζετε και κάτι καλό. Επίσης, για την «ΕΡΓΑΝΗ» για την οποία ασκείτε κριτική.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Αυτό που λέτε, δεν ισχύει. Δεν υπάρχουν για να κάνουν ελέγχους…</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Θέλω να σας πω, κυρίες και κύριοι συνάδελφοι, ότι δυστυχώς ως ελληνικό κράτος είχαμε πάρα πολλές και μεγάλες αδυναμίες. Δεν ξέραμε, παραδείγματος χάριν, ποιες είναι οι επιχειρήσεις της χώρας. Δεν ξέραμε πόσοι είναι οι εργαζόμενοι. Δεν μιλάω για τους συνταξιούχους και τις συντάξεις. Αυτό την 1η Ιουνίου 2013 το κατακτήσαμε. Η «ΕΡΓΑΝΗ», λοιπόν, μας έδειξε τον δρόμο. Με την καταγραφή που κάναμε το δίμηνο Οκτωβρίου-Νοεμβρίου για πρώτη φορά είδαμε την πραγματική στοιχειοθέτηση όλων των θεμάτων της απασχόλησης και της αγοράς εργασίας στην Ελλάδα με απόλυτη ευκρίνεια. Και ποιο είναι το πιο θετικό; Ότι τέτοιο εργαλείο δεν υπάρχει ούτε στην Ευρώπη. Η Κύπρος ήδη το υιοθέτησε. Και από εκεί ο κ. Μητρόπουλος διαβάζει τα συγκεκριμένα στοιχεία, που αν δεν υπήρχε «ΕΡΓΑΝΗ» δεν θα τα επικαλούνταν. <br />Σε κάθε περίπτωση, τα στοιχεία αυτά είναι στη δημοσιότητα. Μπορείτε να τα πάρετε. Εγώ, όμως, είμαι υποχρεωμένος να καταθέσω τα δύο τεύχη, το τελευταίο του Δεκεμβρίου και το ειδικό τεύχος «ΕΡΓΑΝΗ». Θα παρακαλέσω πάρα πολύ, αν δεν μπείτε στον κόπο να τα πάρετε από την ιστοσελίδα του Υπουργείου Εργασίας, να τα πάρετε τουλάχιστον διά μέσου της διαδικασίας της ελληνικής Βουλής.<br /><br />Για τα υπόλοιπα ζητήματα θα ήθελα να πω τα εξής: <br />Στον τομέα της αγοράς εργασίας προχωρήσαμε σε μία σειρά από σημαντικές μεταρρυθμίσεις. Είναι πολιτικά θεμιτό να μην τις αποδέχεστε. Για εμάς, όμως, είναι ένας δρόμος ο οποίος πραγματικά φέρνει την Ελλάδα στον μέσο όρο των ευρωπαϊκών χωρών. <br />Διερωτηθήκατε πριν τι εννοούσα στην πρωτολογία μου και τι έλεγα περί ζούγκλας. Κοιτάξτε, αγαπητοί συνάδελφοι και συναδέλφισσες, πολλά πράγματα τα οποία γίνονται σήμερα στην Ελλάδα, τα οποία εσείς αποκαλείτε «ζούγκλα», ουσιαστικά φέρνουν την Ελλάδα στο μέσο όρο των ευρωπαϊκών χωρών. Η πλειονότητα των μεταρρυθμίσεων που γίνονται στην αγορά εργασίας, είναι αλλαγές οι οποίες μας φέρνουν στο μέσο επίπεδο των ευρωπαϊκών χωρών. Όλα τα θέματα. Η μείωση της γραφειοκρατίας, η μείωση του μη μισθολογικού κόστους για το οποίο ασκείτε κριτική. Το ξέρετε. Πώς θα είμαστε μια χώρα παραγωγική, πώς θα είμαστε μία χώρα αναπτυξιακή για να δημιουργηθούν θέσεις απασχόλησης, αν δεν γίνουμε ανταγωνιστικοί; Και για να γίνουμε ανταγωνιστικοί δεν μπορεί να είμαστε πρωταθλητές στο κόστος, στην αγορά εργασίας, στο μη μισθολογικό κόστος. Ποιος θα έρθει να επενδύσει; Και τι κάνουμε; Το αυτονόητο: Μειώνουμε το μη μισθολογικό κόστος. <br />Και παρά τις προβλέψεις σας ότι θα πέσουν έξω τα ταμεία -γιατί το λέγατε και το 2012 και το 2013 με τη μείωση του 1,1 που ήταν 240 εκατομμύρια- τα ταμεία κράτησαν.<br />Και όχι μόνο αυτό! Αυξήθηκαν τους τελευταίους τρεις μήνες τα έσοδα του ΙΚΑ προς έκπληξη όλων, λόγω ακριβώς και των μέτρων που πήραμε για να καταπολεμήσουμε την αδήλωτη εργασία, για την οποία θα παρακαλούσα τον ΣΥΡΙΖΑ κάποια στιγμή να καταλήξει ποια είναι η θέση του.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Κύριε Υπουργέ, τα είπαμε και στο νομοσχέδιο αυτά.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Εν πάση περιπτώσει -για να κλείσω-…</speech><speech by="#s275"><from>Τραγάκης Ιωάννης</from>  Παρακαλώ να κλείστε με αυτό.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> ...η ανεργία -για να κλείσω- δεν αντιμετωπίζεται ούτε με ευχές ούτε με πολιτικές ρητορείες ούτε με διαπιστώσεις. Εν τέλει, εσείς τις επενδύσεις τις κυνηγάτε, τους επενδυτές τους απειλείτε, τις επιχειρήσεις τις μισείτε, τα ευρωπαϊκά κονδύλια τα λοιδορείτε και τα εξορκίζετε. Αυτό κατάλαβα. Διότι αν υπήρχε πρόταση, θα την άκουγα. Και το Υπουργείο Εργασίας είναι ένα ανοικτό Υπουργείο, οι υπηρεσίες του, οι υπάλληλοί του. Άλλωστε, έχετε και φίλους με τους οποίους μιλάτε και με μένα προσωπικά. Υιοθετώ μία πρότασή σας. Δεν έχετε φέρει, όμως, μέχρι τώρα μία πρόταση.<br />Επίσης, θέλω να ενημερώσω την ελληνική Βουλή, ότι αυτά τα προγράμματα, τα οποία εξαγγέλθηκαν πριν δύο μέρες από τον Πρωθυπουργό και αυτά που έγιναν και το προηγούμενο διάστημα, είναι ό,τι πιο σύγχρονο υπάρχει στην Ευρώπη. Έχουμε υιοθετήσει τις καλύτερες πρακτικές και τα καλύτερα εξειδικευμένα προγράμματα για την Ελλάδα.<br />Με αυτές τις γενικές σκέψεις κλείνω και εύχομαι η επόμενη συζήτησή μας -που προκαλώ και πάλι να γίνει ξανά στα δύο αυτά πεδία, τα οποία θεωρείτε και προνομιακά- να γίνει με προτάσεις, με ιδέες, με απόψεις και όχι με αφορισμούς και διαπιστώσεις.<br />Ευχαριστώ πολύ.<br /></speech><speech by="#s275"><from>Τραγάκης Ιωάννης</from> Ευχαριστούμε εμείς, κύριε Υπουργέ.<br />Οι συνάδελφοι του ΣΥΡΙΖΑ σας έδωσαν τον περισσότερο χρόνο, γιατί έκαναν νόημα να ολοκληρώσει ο κύριος Υπουργός.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τρεις εκπαιδευτικοί- συνοδοί τους από το 26ο Δημοτικό Σχολείο Πατρών. <br />Η Βουλή τούς καλωσορίζει.<br /><br />Κύριε Κουρουμπλή, έχετε τον λόγο.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κύριε Πρόεδρε, θα απευθυνθώ πρώτα σε εσάς. Ξέρετε -και δεν είναι προσχηματικό αυτό που θα πω- ότι και σας εκτιμώ και σας σέβομαι και σας αγαπώ. Όμως, νομίζω ότι υπήρξε μία παράλειψη από τη μεριά σας σε ελαφρότητες και χαρακτηρισμούς από μεριάς της Κοινοβουλευτικού Εκπροσώπου της Νέας Δημοκρατίας. Αφού δεν το κάνατε, όμως, εσείς, αφού δεν είχε τη γενναιότητα η κ. Βούλτεψη, αντιλαμβανόμενη τι χαρακτηρισμούς εκσφενδόνισε κατά της Αξιωματικής Αντιπολίτευσης, θα μου επιτρέψετε να της απαντήσω εγώ.<br />Κύριε Πρόεδρε, πολιτική απατεωνία είναι να σε χαρακτηρίζει κάποιος «Μαυρογιαλούρο» και να μην έχεις το κουράγιο να του απαντήσεις. Ο έτερος φορέας της συγκυβέρνησης, το κόμμα του ΠΑΣΟΚ, φαίνεται μπουχτισμένο και απογοητευμένο από τη συνεργασία και με αυτήν την ιστορία των εντολών του Πρωθυπουργού. Όπου πάς τώρα, δεν ακούς τίποτε άλλο από το, «Η εντολή του Πρωθυπουργού εδώ, η εντολή του Πρωθυπουργού εκεί». Ξέρετε τι θυμίζει αυτό; Κάθε φορά που καταρρέει ένα κόμμα από την κυβέρνηση, προσπαθούν να πιαστούν στην υπόθεση του προσώπου του εκάστου Πρωθυπουργού.<br />Ας μπούμε τώρα στο ζήτημα που συζητούμε, γιατί αυτό ενδιαφέρει την ελληνική κοινωνία.<br />Κύριε Υπουργέ, ακούει εμάς ο κόσμος, ακούει κι εσάς. Δεν ακούει μόνο εμάς. Όμως, οι εξελίξεις, όπως αντιλαμβάνεστε, βρίσκουν την Κυβέρνηση σε πλήρη κατάρρευση. Αυτή είναι η πραγματικότητα. Άρα, δεν πείθετε τον κόσμο γι’ αυτά που λέτε. Επιχειρείτε να ωραιοποιήσετε μία κατάσταση, ότι όλα είναι καλά, ότι κάνετε το καλύτερο κάθε φορά, αλλά δεν απαντάτε σε συγκεκριμένα ζητήματα τα οποία σας έχουμε θέσει.<br />Εγώ θα διακόψω την ομιλία μου για ένα λεπτό και θα σας παρακαλέσω -θα σας δώσω τον χρόνο, εμείς πιστεύουμε στον διάλογο, γι’ αυτό και δεν διαμαρτυρόμαστε όσο και να μιλάει κάποιος από το Βήμα, μιλήσατε είκοσι λεπτά αντί για δέκα, σας ακούσαμε, σας παρακολουθούμε- για να μου πείτε αν τα προγράμματα αυτά -όχι με εντολές σας, αφήστε τις εντολές- έχουν ρήτρα μη απόλυσης. Και πείτε μου για πόσο χρόνο είναι αυτή η ρήτρα.<br />Επειδή είμαι χαμηλής νοημοσύνης, δεν κατάλαβα καλά αυτό που είπατε εσείς, ούτε αυτό που είπε η κυρία Βούλτεψη, η οποία, τέλος πάντων, με διέψευσε και είπε ότι είμαι αδιάβαστος. Θα δούμε ποιος είναι αδιάβαστος. <br />Καταθέστε μας, λοιπόν, το κείμενο του προγράμματος και θα ζητήσω συγγνώμη από την κ. Βούλτεψη και θα πω ότι ήμουν αδιάβαστος. Συνήθως προσπαθώ να μην είμαι. Σας παρακαλώ πάρα πολύ.<br />Πείτε μου, λοιπόν, γι’ αυτά τα προγράμματα -μίλησα για τετρακόσιες σαράντα χιλιάδες προγράμματα, είτε είναι κοινωφελούς εργασίας είτε είναι για νέους- ότι έχουν μέσα ρήτρα μη απόλυσης.  <br />Σταματάω, κύριε Πρόεδρε, και δίνω τον λόγο στον κύριο Υπουργό.</speech><speech by="#s275"><from>Τραγάκης Ιωάννης</from> Δεν γίνεται αυτό. Αυτό το δικαίωμα το έχει το Προεδρείο.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Γιατί δεν γίνεται; Του παρέχω εγώ το δικαίωμα, κύριε Πρόεδρε!  Είμαι ομιλητής και θα του δώσω και από το χρόνο μου.</speech><speech by="#s275"><from>Τραγάκης Ιωάννης</from> Παρακαλώ! Θα σας πω γιατί δεν γίνεται. Θα τριτολογήσει ο κύριος Υπουργός μετά από εσάς και θα σας απαντήσει. Είδα ότι κρατούσε σημειώσεις.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Να μου απαντήσει τώρα!</speech><speech by="#s275"><from>Τραγάκης Ιωάννης</from> Τώρα, θα επιβάλετε εσείς πότε θα απαντήσει; Το Προεδρείο αποφασίζει γι’ αυτό.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κύριε Πρόεδρε, βεβαίως αποφασίζει το Προεδρείο. Καλόπιστο διάλογο κάνουμε.</speech><speech by="#s275"><from>Τραγάκης Ιωάννης</from> Ασφαλώς. Εάν δεν είχε το δικαίωμα τριτολογίας, θα τον προέτρεπα εγώ.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Εγώ θα ζητήσω δημόσια συγγνώμη, εάν συμπεριλαμβάνεται στον κανονισμό των προγραμμάτων ρήτρα μη απόλυσης!</speech><speech by="#s275"><from>Τραγάκης Ιωάννης</from> Είναι σαφές το ερώτημα. Ο Υπουργός έχει δικαίωμα τριτολογίας και θα σας απαντήσει. Συνεχίστε εσείς!</speech><speech by="#s220"><from> ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</from> Απολύθηκε ποτέ κανείς;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Λέω για μετά, κύριε συνάδελφε. <br /> Τα προηγούμενα προγράμματα έλεγαν ότι μετά από τη λήξη τους, για πέντε ή έξι μήνες. Αυτό λέω. Ελληνικά μιλάω. Έμαθα καλά ελληνικά στο σχολείο που πήγα, παρ’ ότι ήταν επαρχιακό.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Αφού έχει λήξει το πρόγραμμα, για ποια απόλυση μιλάτε;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κυρία Βούλτεψη, ήμουν πολύ καλός στην έκθεση! Μιλάω ελληνικά! Πείτε μου αν ο Κανονισμός εμπεριέχει όρο…</speech><speech by="#s275"><from>Τραγάκης Ιωάννης</from> Μη συνεχίζετε. Το έχετε ρωτήσει τέσσερις φορές!</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> ...αν περιέχει ρήτρα -πώς θέλετε να το πω;- μη απόλυσης πριν την εφαρμογή του προγράμματος και κάποιον χρόνο. Πείτε μου εάν δεσμεύεται η επιχείρηση ότι μετά…</speech><speech by="#s275"><from>Τραγάκης Ιωάννης</from> Μη συνεχίζετε…</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> …θα τον κρατήσει για δύο τρεις, πέντε μήνες. Πείτε μου εάν υπάρχει τέτοια ρήτρα.</speech><speech by="#s275"><from>Τραγάκης Ιωάννης</from> Για να μην κουράζεστε, καθίστε. Θα κρατήσω τον χρόνο σας. Θα απαντήσει τώρα ο Υπουργός.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Γιατί, κύριε Πρόεδρε; Έχει λήξει ο χρόνος μου;</speech><speech by="#s275"><from>Τραγάκης Ιωάννης</from> Όχι έχετε μιλήσει πέντε λεπτά. Έχετε ακόμη μέχρι τα εννέα λεπτά που σας αναλογούν. Κύριε Υπουργέ, θα απαντήσετε τώρα;</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κύριε Πρόεδρε, δεν δείχνετε την ίδια ανοχή, αλλά αφού το θέλετε, θα καθίσω.</speech><speech by="#s275"><from>Τραγάκης Ιωάννης</from> Θα απαντήσει τώρα ο Υπουργός. <br />Κύριε Υπουργέ, έχετε τον λόγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κύριε Πρόεδρε, δεν θέλω να ζητήσει συγγνώμη ο κ. Κουρουμπλής. Αυτό που θέλω -και απευθύνομαι προς όλους, καταλαβαίνω το κοινοβουλευτικό βάρος- είναι να διαβάζουμε και να ενημερωνόμαστε παραπάνω. <br />Το θέμα, το οποίο έθεσε ο κ. Κουρουμπλής, είναι ένα κρίσιμο ζήτημα που με απασχόλησε και εμένα προσωπικά. Το πρώτο πρόγραμμα που βγήκε, το οποίο είναι αυτό που περιέγραψα, το καινοτόμο πρόγραμμα «Επιταγή εισόδου στην αγορά εργασίας για νέους μέχρι είκοσι εννέα ετών», ήταν ένα πρόγραμμα το οποίο είχε απαγορευτική ρήτρα, αυτό που λέμε, δυστυχώς, «ανακύκλωση». Δηλαδή, να δώσει την ευκαιρία στον άλλο, παίρνοντας κάποιους, να διώξει παλαιότερους εργαζόμενους. Αυτό μπήκε ως ρήτρα, κύριε Πρόεδρε. <br />Και δεν υπάρχει μόνο σε αυτό το πρόγραμμα, αλλά στο σύνολο των προγραμμάτων και του ΟΑΕΔ και είναι βασικός κανόνας που ακολουθείται και μάλιστα και τρεις μήνες πριν.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Αυτή είναι  ευρωπαϊκή...</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Αυτός είναι ο γενικός κανόνας,  ο οποίος ισχύει και λειτουργεί σε όλα τα προγράμματα. Μάλιστα -δεν θα ήθελα να το πω αυτό- με την εφαρμογή αυτού του προγράμματος, ασκήθηκε και κριτική στο πρόσωπό μου από κάποιους που δεν ήθελαν -και είναι λογικό- να υπάρχει αυτή η ρήτρα, διότι είχαν πραγματικά άλλον στόχο και άλλον σκοπό. Όμως ή βούληση και η λειτουργία του Υπουργείου ήταν αυτή και έγινε πράξη.<br />Ευχαριστώ πολύ.</speech><speech by="#s275"><from>Τραγάκης Ιωάννης</from> Κύριε Κουρουμπλή, έχετε τον λόγο να συνεχίσετε. Είχα σταματήσει τον χρόνο σας.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κύριε Υπουργέ, εγώ καταλαβαίνω την αγωνία σας. Εμείς δεν αμφισβητούμε την προσπάθεια που μπορεί να κάνετε και για την «ΕΡΓΑΝΗ» κ.λπ., επειδή παραπονεθήκατε. Για όνομα του θεού! Και τα προγράμματα πολύ χρήσιμα είναι και η πληροφορική που πρέπει να οργανωθεί στο Υπουργείο αυτό, πράγμα που έπρεπε να έχει γίνει είκοσι χρόνια και βαρύνονται γι’ αυτό όλοι οι προκάτοχοί σας, διότι δεν θα είχαμε αυτό το κατάντημα των ταμείων. Αλλά αυτό δεν έγινε.<br />Θέλουμε, λοιπόν, να μας πείτε αν εμπεριέχεται ότι μετά τη λήξη του προγράμματος αυτού θα υποχρεούνται οι επιχειρήσεις να κρατήσουν τους εργαζόμενους για κάποιο χρονικό διάστημα. Αυτήν την απάντηση θέλουμε. Οι γενικόλογες τοποθετήσεις δεν λένε τίποτα. <br />Επίσης, υπάρχει ένα άλλο ζήτημα, κύριε Υπουργέ. Βεβαίως, χαιρετίζουμε κάθε προσπάθεια αναβάθμισης των ελεγκτικών μηχανισμών. Όμως, όπου πάμε, διαμαρτύρονται οι υπηρεσίες όχι μόνο για την ανεπάρκεια στελεχικού δυναμικού, αλλά γιατί δεν τους πληρώνετε τα έξοδα για να κάνουν ελέγχους ή γιατί δεν έχουν αυτοκίνητα. <br />Στην Ελλάδα πραγματικά όλοι έχουμε μία θεσμολαγνεία. Το θέμα, όμως, είναι η υλοποίηση. Εκεί χωλαίνει το σύστημα, κύριε Υπουργέ, στην υλοποίηση. Πρέπει να δώσουμε ουσιαστικό περιεχόμενο στους θεσμούς για να αισθανθεί ο κόσμος ότι είμαστε ένα σύγχρονο κράτος όπου έστω και αυτοί οι περιορισμοί που υπάρχουν στα εργασιακά δικαιώματα, τηρούνται, να αισθανθεί ο πολίτης ότι είναι ένας πολίτης σε αυτήν τη χώρα. Διαφορετικά, αυτή η έλλειψη ουσιαστικού ελεγκτικού μηχανισμού οδηγεί σε έναν κοινωνικό κανιβαλισμό. Και ποιος είναι ο αδύνατος κρίκος; Ξέρετε πολύ καλά ποιος είναι ο αδύνατος κρίκος. Δεν είστε από άλλη χώρα. Και εσείς είστε ένας άνθρωπος από τα ίδια στρώματα που είμαστε όλοι. Και το ξέρετε αυτό που λέμε. Και πιστεύω ότι στη σκέψη σας αναγνωρίζετε ότι έχουμε δίκιο. <br />Εμείς που, όπως λέτε, δεν έχουμε προτάσεις, σας καταθέσαμε εδώ δεκάδες προτάσεων. Το αν δεν τις δέχεστε, είναι μία άλλη επιλογή. <br />Ξέρετε πολύ καλά, κύριε Υπουργέ, ότι αυτά τα προγράμματα, είναι προγράμματα τα οποία τα δεχόμαστε. Εντάξει, μπορεί να έχουμε μία διαφορετική άποψη στον προσανατολισμό τους και στο περιεχόμενό τους. <br />Η χώρα, όμως, βρίσκεται σε μία πλήρη κατάρρευση. Αναγνωρίστηκε, κύριε Υπουργέ, από τον κ. Όλι Ρεν προχθές το ότι, «Σώσαμε την Ευρώπη, αλλά καταστρέψαμε την Ελλάδα». Και στην κατανομή που έγινε στο πλαίσιο των λίγων χρημάτων που δόθηκαν, των 6 δισεκατομμυρίων ευρώ -αν δεν κάνω λάθος- για όλη την Ευρώπη, η Ελλάδα πήρε φέτος μόνο 170 εκατομμύρια ευρώ. <br />Με κυβέρνηση ΣΥΡΙΖΑ, λοιπόν, κύριε Υπουργέ, είναι βέβαιο ότι αύριο στην Ευρώπη οι διεκδικήσεις θα έχουν άλλον χαρακτήρα και άλλο αποτέλεσμα. Και να είστε βέβαιος γι’ αυτό! <br />Είπατε και κάτι ακόμα: Είπατε, «Πού θα βρείτε τα χρήματα;». Κύριε Υπουργέ, ακούστε: Η χώρα μέσα σε αυτήν την κρίση αύξησε -αν θέλετε- την τιμή του πετρελαίου, με συνέπεια να έχουμε όλα αυτά τα φαινόμενα. Δεν εγκαλώ εσάς, γιατί δεν είστε αρμόδιος. Και στο δικό σας νομοσχέδιο, που συζητούσαμε στις 12 Δεκεμβρίου, τόλμησε η Κυβέρνηση να φέρει διάταξη διαγραφής προστίμων ύψους 900 εκατομμυρίων για φοροδιαφυγή στο πετρέλαιο και λαθρεμπόριο πετρελαίου. Να, λοιπόν, πού θα βρεθούν κάποια χρήματα. Κάποια θα βρεθούν. <br /></speech><speech by="#s275"><from>Τραγάκης Ιωάννης</from>  Παρακαλώ, κύριε συνάδελφε, ολοκληρώστε.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Όσον αφορά αυτές τις λίστες, αυτήν την ιστορία της φοροδιαφυγής, αυτήν την ατολμία να συγκρουστούμε με αυτούς τους θύλακες της φοροκλοπής και της φοροδιαφυγής, πλέον δεν υπάρχει Βουλευτής του ελληνικού Κοινοβουλίου που να μην έχει την ίδια άποψη. Οι περισσότεροι Βουλευτές της Νέας Δημοκρατίας -διότι εδώ είμαστε, συζητάμε- έχουν την ίδια άποψη. Μας απασχολεί όλους μας. Δεν λέμε ότι εμείς έχουμε την ιδιαίτερη ευαισθησία. Αποτελεσματικότητα ζητάμε, όμως, αποτέλεσμα, διότι η πολιτική κρίνεται εκ του αποτελέσματος. <br />Σας ευχαριστώ.</speech><speech by="#s275"><from>Τραγάκης Ιωάννης</from> Εμείς σας ευχαριστούμε. <br />Σήμερα έγινε μία πολύ καλή συζήτηση και περίσσεψαν και οι φιλοφρονήσεις. Ήταν συζήτηση επιπέδου. <br />Κύριε Υπουργέ, θέλετε να τριτολογήσετε;</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ναι, κύριε Πρόεδρε.</speech><speech by="#s275"><from>Τραγάκης Ιωάννης</from> Ορίστε, έχετε τον λόγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κύριε Πρόεδρε, θέλω πάρα πολύ σύντομα και εγώ να καταθέσω με τη σειρά μου την άποψή μου. Η συζήτηση κράτησε αρκετές ώρες. Προσωπικά δεν φεύγω περισσότερο πλούσιος σε απόψεις και προτάσεις από την πλευρά της Αξιωματικής Αντιπολίτευσης. Δυστυχώς, επιβεβαιώθηκε αυτό που είναι γενικά γνωστό, ότι δεν υπάρχουν προτάσεις.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Θα μας τρελάνετε!</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Γενικά, αυτό που υπάρχει είναι μία γενική διαπίστωση, ένας καταγγελτικός λόγος. <br />Εάν θέλετε, να υιοθετήσω ως πρόταση ότι θα ανεβάσετε τους μισθούς, ότι θα ξαναδιορίσετε στο δημόσιο, ότι θα πάρετε πίσω όσους έχουν απολυθεί, ότι θα κρατικοποιήσετε τον ιδιωτικό τομέα, ότι αγκαλιάζετε και ξε-αγκαλιάζετε τους επιχειρηματίες, ότι θα διώξετε και δεν θα διώξετε τα ευρωπαϊκά προγράμματα.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Να πάρετε πίσω αυτό που λέτε ότι αγκαλιάζουμε τους επιχειρηματίες.</speech><speech by="#s275"><from>Τραγάκης Ιωάννης</from> Παρακαλώ, κυρία συνάδελφε!</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Όχι, κύριε Πρόεδρε. Σας παρακαλώ! Πάρτε το πίσω, σας παρακαλώ, κύριε Υπουργέ.</speech><speech by="#s275"><from>Τραγάκης Ιωάννης</from> Σας παρακαλώ, κυρία συνάδελφε, καθίστε κάτω. Έχουν λεχθεί τόσα άλλα. Αυτό σας πείραξε;</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρία Χαραλαμπίδου, δεν το λέω με αυτήν την έννοια. Το λέω με την έννοια ότι βλέπετε θετικά την επιχειρηματικότητα ή όχι. Αυτό εννοώ.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Όμως, έτσι όπως το είπατε…</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ειλικρινά, δεν έχω καταλάβει από τη συζήτηση που διεξήχθη σήμερα ποια είναι τελικά η πρότασή σας για τα ευρωπαϊκά προγράμματα. Άκουσα διιστάμενες απόψεις. Άλλοι ομιλητές του ΣΥΡΙΖΑ είπαν ότι τα θέλουν, άλλοι ότι δεν τα θέλουν, άλλοι τα θέλουν διαφοροποιημένα, άλλοι τα θέλουν για πλήρη απασχόληση.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Αυτό είναι παραποίηση. Αυτό που λέτε δεν σας τιμά. Είναι παραποίηση.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Εμείς σας είπαμε πως είναι ό,τι καλύτερο υπάρχει στην Ευρώπη αυτήν τη στιγμή. <br />Και όσον αφορά τις ενστάσεις του κ. Κουρουμπλή για τα προγράμματα, θα ήθελα, κύριε Πρόεδρε, να πω κάτι συμπληρωματικά. Επειδή ο κ. Κουρουμπλής ως τέως στέλεχος του ΠΑΣΟΚ ήξερε τα συγκεκριμένα θέματα -γιατί έκανε συχνές επισκέψεις στο Υπουργείο Εργασίας- ξέρει ότι συνεχίζεται και παλαιότερα, αλλά και τώρα το ζήτημα της περιφρούρησης των προγραμμάτων, προκειμένου να μη γίνονται απολύσεις.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Για το μετά πείτε μας, κύριε Υπουργέ.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Όσον αφορά το μετά, όταν κλείσει ένα πρόγραμμα, δεν μπορείς να υποχρεώσεις μία επιχείρηση να κρατήσει έναν εργαζόμενο. Όμως, υπάρχουν σημαντικά κίνητρα χρηματοδότησης του μη μισθολογικού κόστους για να κρατηθεί ο εργαζόμενος. <br />Σε κάθε περίπτωση, κύριε Πρόεδρε, η Κυβέρνηση είναι ανοιχτή. Εάν και εφόσον υπάρξουν προτάσεις, είναι καλοδεχούμενες. Και οι υπηρεσίες του Υπουργείου αλλά και εγώ προσωπικά σε κάθε τομέα…</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κύριε Υπουργέ, μίλησα εγώ για απόλυση εντός του προγράμματος; Μίλησα για απολύσεις μετά το πρόγραμμα και δεν μου απαντάτε.</speech><speech by="#s275"><from>Τραγάκης Ιωάννης</from> Σε αυτό σας απήντησε, κύριε Κουρουμπλή.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Περνάτε το ψέμα του ΠΑΣΟΚ.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Διότι υπήρχαν προγράμματα παλαιότερων που δέσμευαν την επιχείρηση να κρατάει τους εργαζόμενους μέχρι και δύο χρόνια. Δεν μου απαντάτε, όμως, κύριε Υπουργέ.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Εγώ δεν είπα αυτό. Αυτά τα λέτε μόνοι σας.</speech><speech by="#s275"><from>Τραγάκης Ιωάννης</from> Κύριε Κουρουμπλή, με όλον τον σεβασμό που σας έχω, θα σας παρακαλούσα να καθίσετε.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ευχαριστώ, κύριε Πρόεδρε.</speech><speech by="#s275"><from>Τραγάκης Ιωάννης</from> Κύριε Υπουργέ, ολοκληρώστε.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ολοκλήρωσα, κύριε Πρόεδρε.</speech><speech by="#s275"><from>Τραγάκης Ιωάννης</from> Κυρίες και κύριοι συνάδελφοι, εγώ θα ήθελα και πάλι να επαναλάβω ότι έγινε μία πολύ καλή συζήτηση. Το θετικό που έμεινε είναι ότι αναγνωρίσατε και το έργο που επιτελεί ο κύριος Υπουργός, γιατί αν μη τι άλλο όλοι αναγνωρίζουμε ότι είναι σούπερ κινητικός και εργασιομανής.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, διαγράφηκαν οι δύο φράσεις της κ. Βούλτεψη;</speech><speech by="#s39"><from> ΣΟΦΙΑ ΒΟΥΛΤΕΨΗ</from> Όχι, εκεί θα μείνουν. Εξαιτίας του τα είπα, για να του γίνουν μάθημα!</speech><speech by="#s275"><from>Τραγάκης Ιωάννης</from> Κηρύσσεται περαιωμένη η συζήτηση επί της υπ’ αριθμόν 16/16/15-1-2014 επίκαιρης επερώτησης του Προέδρου και των Βουλευτών του ΣΥΡΙΖΑ προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το σχέδιο καταπολέμησης της ανεργίας των νέων και το πρόγραμμα εγγυήσεων απασχόλησης. <br />Κύριοι συνάδελφοι, σας έχουν διανεμηθεί τα Πρακτικά της Τρίτης 10 Δεκεμβρίου 2013, της Πέμπτης 12 Δεκεμβρίου 2013 και της Παρασκευής 13 Δεκεμβρίου 2013 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s275"><from>Τραγάκης Ιωάννης</from> Συνεπώς τα Πρακτικά της Τρίτης 10 Δεκεμβρίου 2013, της Πέμπτης 12 Δεκεμβρίου 2013 και της Παρασκευής 13 Δεκεμβρίου 2013 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 14.50΄ λύεται η συνεδρίαση για τη Δευτέρα 3 Φεβρουαρίου 2014 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 17/17/22-1-2014 επίκαιρης επερώτησης, σύμφωνα με την ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
