<akomaNtoso><br />  <debate name="Conference"><br />    <meta><br />      <references source="#">  <TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="263" href="ontology/parlmember/s263" showAs="Στρατούλης Δημήτριος"/><TLCPerson id="141" href="ontology/parlmember/s141" showAs="Κουρουμπλής Παναγιώτης"/><TLCPerson id="291" href="ontology/parlmember/s291" showAs="Χαραλαμπίδου Δέσποινα"/><TLCPerson id="198" href="ontology/parlmember/s198" showAs="Μπόλαρη Μαρία"/><TLCPerson id="99" href="ontology/parlmember/s99" showAs="Καραγιαννίδης Χρήστος"/><TLCPerson id="258" href="ontology/parlmember/s258" showAs="Σταθάς Ιωάννης"/><TLCPerson id="282" href="ontology/parlmember/s282" showAs="Τσουκαλάς Δημήτριος"/><TLCPerson id="41" href="ontology/parlmember/s41" showAs="Βρούτσης Ιωάννης"/><TLCPerson id="100" href="ontology/parlmember/s100" showAs="Καραγκούνης Κωνσταντίνος"/><TLCPerson id="249" href="ontology/parlmember/s249" showAs="Σαχινίδης Φίλιππος"/><TLCPerson id="1" href="ontology/parlmember/s1" showAs="Γαβριήλ Αβραμίδης"/><TLCPerson id="62" href="ontology/parlmember/s62" showAs="Γρέγος Αντώνιος"/><TLCPerson id="150" href="ontology/parlmember/s150" showAs="Κυρίτσης Γεώργιος"/><TLCPerson id="113" href="ontology/parlmember/s113" showAs="Κατσώτης Χρήστος"/><TLCPerson id="97" href="ontology/parlmember/s97" showAs="Καπερνάρος Βασίλειος"/><TLCPerson id="275" href="ontology/parlmember/s275" showAs="Τραγάκης Ιωάννης"/><TLCPerson id="184" href="ontology/parlmember/s184" showAs="Μητρόπουλος Αλέξιος"/></references><br />    </meta><br />    <preface> <docTitle>Συνεδρίαση της βουλης των Ελληνων :  3-10-2014</docTitle></preface><br />    <debateBody>  <speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Τμήμα τα εξής:<br />Η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκα Παπαρήγα και οι Βουλευτές του κόμματός της κατέθεσαν πρόταση νόμου: «Επαναφορά κατώτατου μισθού, επαναφορά 13ης και 14ης σύνταξης, 13ου και 14ου μισθού. Ρυθμίσεις για τις συλλογικές συμβάσεις εργασίας και κατάργηση αντεργατικών διατάξεων».<br />Παραπέμπεται στην αρμόδια Διαρκή Επιτροπή.<br />Ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας και οι Βουλευτές του κόμματός του κατέθεσαν πρόταση νόμου «Για την αποκατάσταση του κατώτατου μισθού και του δικαίου της συλλογικής διαπραγμάτευσης και των συλλογικών συμβάσεων εργασίας».<br />Παραπέμπεται στην αρμόδια Διαρκή Επιτροπή.<br />Η Βουλευτής των Ανεξάρτητων Ελλήνων κ. Σταυρούλα Ξουλίδου κατέθεσε πρόταση νόμου: «Αναγνώριση ισοτιμίας τίτλων σπουδών των μέχρι και την 1-9-2004 αποφοίτων Ανώτερων Σχολών Δραματικής Τέχνης, με τους τίτλους σπουδών της Ανώτερης Βαθμίδας Εκπαίδευσης».<br />Παραπέμπεται στην αρμόδια Διαρκή Επιτροπή.<br />Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας για τις Υπηρεσίες Υγείας σε Περιπτώσεις Καταστροφών».<br />Κυρίες και κύριοι συνάδελφοι, εισερχόμεθα στην ημερήσια διάταξη των <br />ΕΠΕΡΩΤΗΣΕΩΝ <br />Θα συζητηθεί η υπ’ αριθμόν 3/3/3-7-2014 επίκαιρη επερώτηση των Βουλευτών της Κοινοβουλευτικής Ομάδας του ΣΥΡΙΖΑ κ. κ. Αλεξίου Μητρόπουλου, Δημητρίου Στρατούλη, Χρήστου Καραγιαννίδη, Παναγιώτη Κουρουμπλή, Κωνσταντίνου Μπάρκα, Μαρίας Μπόλαρη, Ιωάννη Σταθά, Δημητρίου Τσουκαλά, Δέσποινας Χαραλαμπίδου, Ευαγγελίας Αμμανατίδου Νάντιας Βαλαβάνη, Ιωάννας Γαϊτάνη, Δημητρίου Γελαλή, Ευσταθίας  Γεωργοπούλου-Σαλτάρη, Θεόδωρου Δρίτσα, Παναγιώτας Δριτσέλη, Χαράς Καφαντάρη, Σταύρου Κοντονή, Αναστασίου  Κουράκη, Βασιλείου Κυριακάκη, Ανδρέα Ξανθού, Ευγενίας Ουζουνίδου, Γεωργίου Πάντζα, Γεσθημανής  Παπαδημητρίου, Αφροδίτης Σταμπουλή και Μαρίας Τριανταφύλλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάρρευση των ασφαλιστικών ταμείων και των αποθεματικών τους και τις περικοπές των συντάξεων και των ασφαλιστικών δικαιωμάτων εξαιτίας των μνημονιακών πολιτικών.<br />Τον λόγο έχει ο πρώτος επερωτών Βουλευτής, ο συνάδελφος κ. Δημήτριος Στρατούλης για δέκα λεπτά.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ πολύ, κύριε Πρόεδρε.<br />Κύριε Πρόεδρε, κύριε Υπουργέ, κυρίες και κύριοι Βουλευτές, προχωρήσαμε σε αυτήν την επίκαιρη επερώτηση, ανταποκρινόμενοι στις μεγάλες ανησυχίες, αβεβαιότητες και ερωτηματικά που έχουν οι ασφαλισμένοι και οι συνταξιούχοι στη χώρα μας, εξαιτίας πολύ έντονων πιέσεων, οι οποίες ασκούνται στην Κυβέρνηση από την τρόικα, το Διεθνές Νομισματικό Ταμείο και τον ΟΟΣΑ, για νέες δραστικές μειώσεις των κύριων συντάξεων, των επικουρικών και των εφάπαξ, αλλά τελευταία και των προνοιακών επιδομάτων για τα άτομα με αναπηρία.<br />Θεωρούμε δικαιολογημένη την ανησυχία των ασφαλισμένων και των συνταξιούχων της χώρας μας, διότι έχουν χάσει πάρα πολλά το διάστημα των βάρβαρων και απάνθρωπων μνημονίων αυτά τα τεσσεράμισι χρόνια. Σύμφωνα με στοιχεία που έχουμε εμείς -τα οποία είναι επίσημα στοιχεία- τα τεσσεράμισι αυτά χρόνια οι συντάξεις μειώθηκαν από 14,3% -στην καλύτερη περίπτωση, που ήταν οι χαμηλοσυνταξιούχοι, στους οποίους κόπηκαν μόνο τα δώρα Χριστουγέννων, Πάσχα και το επίδομα αδείας- μέχρι 40% έως και 50% στους υπόλοιπους συνταξιούχους, που η σύνταξή τους συνήθως υπερέβαινε τα 1.000 ευρώ.<br />Και δεν ήταν ούτε ένας ούτε δύο. Ήταν, κύριε Πρόεδρε, έξι μνημονιακοί νόμοι αυτά τα τεσσεράμισι χρόνια, με τους οποίους έγιναν δραστικές μειώσεις των συντάξεων. <br />Έχουμε επίσημο πίνακα, τον οποίο θα καταθέσουμε για τα Πρακτικά της Βουλής, σύμφωνα με τον οποίο τα ποσά τα οποία εισέπρατταν από το 2009 μέχρι τις 31-12-2013 οι συνταξιούχοι κύριας, επικουρικής σύνταξης, μαζί με το ΕΚΑΣ και τα δώρα και επιδόματα άδειας μέχρι τότε που αυτά υπήρχαν, ήταν τα εξής: Ενώ το 2009 συγκεντρωτικά –τα έχουμε και ανά κατηγορία- οι συνταξιούχοι εισέπρατταν γι’ αυτές τις συντάξεις 28.902.000.000 το χρόνο, στις 31-12-2013 ο απολογισμός αναφέρει ότι το 2013 πήραν 23.835.000.000 ευρώ. Αυτό σημαίνει ότι αυτά τα τέσσερα χρόνια των μνημονίων οι συνταξιούχοι των ταμείων κύριας και επικουρικής σύνταξης, που ανήκουν, κύριε Υπουργέ, στο δικό σας Υπουργείο, στην εποπτεία του Υπουργείου Εργασίας, πήραν 5.067.000.000 λιγότερα, ενώ, ταυτόχρονα, ο αριθμός των συνταξιούχων την ίδια περίοδο δεν είναι ο ίδιος που ήταν το 2009. Έχει αυξηθεί δραματικά, γιατί ξέρετε ότι είχαμε βίαια ώθηση σε συνταξιοδοτήσεις όσων είχαν θεμελιώσει συνταξιοδοτικό δικαίωμα, διότι κάθε φορά φοβούνταν νέες μειώσεις στις συντάξεις.<br />Επομένως, οι ασφαλισμένοι έχουν πολύ μεγάλη ανησυχία, γιατί είδαν ότι οι μνημονιακές κυβερνήσεις -οι κυβερνήσεις είτε του Γιώργου Παπανδρέου, είτε του κ. Παπαδήμου, είτε των Σαμαρά-Βενιζέλου- τέσσερα χρόνια τώρα ό,τι ζητούσε η τρόικα, ό,τι ζητούσαν οι δανειστές, ό,τι ζητούσε το Διεθνές Νομισματικό Ταμείο και ο ΟΟΣΑ, ενώ στην αρχή φαίνονταν ότι είχαν κάποιες λεκτικές αντιστάσεις, όταν οι δήθεν διαπραγματεύσεις τελείωναν, τα έδιναν όλα στην τρόικα, με αποτέλεσμα να χαθούν πόροι ύψους περίπου 5,67 δισεκατομμυρίων ευρώ από τις τσέπες και κυριολεκτικά από το τραπέζι, από το ψωμάκι και το γιαούρτι των συνταξιούχων. <br />Ανησυχούν, λοιπόν, οι συνταξιούχοι γιατί δεν αντέχουν άλλες μειώσεις. <br />Με βάση, λοιπόν, αυτό, ήθελα να ρωτήσω το εξής, κύριε Υπουργέ: Υπάρχουν μεγάλες πιέσεις της τρόικα για να γίνουν νέες περικοπές στις κύριες συντάξεις με αυτές τις εισφορές αλληλεγγύης -μορφές ΛΑΦΚΑ- όχι πλέον για όσες είναι πάνω από 1.000 ευρώ, που γινόταν μέχρι σήμερα, αλλά από 600 ευρώ και πάνω; <br />Δεύτερον, υπάρχουν πιέσεις της τρόικα να μειωθεί η κατώτερη σύνταξη από 486 ευρώ το μήνα σε 330 ευρώ, διότι τόσο θεωρούν ότι είναι το ανταποδοτικό μέρος της, ενώ το υπόλοιπο το θεωρούν προνοιακό. <br />Και βεβαίως, απ’ ό,τι διαβάζουμε –εσείς τα ξέρετε, κάνατε διαπραγματεύσεις χθες, θα κάνετε και σήμερα- έχουν βάλει και στο τραπέζι της συζήτησης το να αυστηροποιηθούν οι προϋποθέσεις για την κατώτερη σύνταξη. Δηλαδή, αντί για τέσσερις χιλιάδες πεντακόσια ένσημα, να χρειάζονται έξι χιλιάδες και αντί για δεκαπέντε χρόνια εργασίας και ασφάλισης, να χρειάζονται είκοσι. <br />Το ερώτημα, κύριε Υπουργέ, είναι: τι θα κάνετε; Θα συμφωνήσετε με αυτό ή απλά θα προσπαθήσετε να κερδίσετε κάποιο χρόνο, ενδεχομένως, επειδή έχει διαπιστώσει η Κυβέρνησή σας ότι δεν υπάρχουν οι εκατόν ογδόντα Βουλευτές για να ψηφίσουν την πρόταση της Κυβέρνησης Σαμαρά-Βενιζέλου για Πρόεδρο της Δημοκρατίας και διαισθάνεστε ότι επίκεινται εκλογές; <br />Το επόμενο ερώτημα προκύπτει ως εξής: Από μεγάλης κυκλοφορίας εφημερίδες έχει διαρρεύσει ουσιαστικά το πόρισμα του ΚΕΠΕ, στο οποίο αναθέσατε να κάνει μία μελέτη για το πώς και με ποιες προϋποθέσεις θα μπορούσε να υπάρξει μία βελτίωση των οικονομικών της κοινωνικής ασφάλισης και κυρίως να υπάρξουν ενιαιοποιήσεις. Η διαρροή η οποία έχει γίνει είναι ότι η μελέτη του ΚΕΠΕ -με το πρόσχημα της αντιμετώπισης των δήθεν αδικιών μεταξύ κλάδων ασφαλισμένων- προτείνει ενιαιοποίηση του ασφαλιστικού συστήματος σε τρία ασφαλιστικά ταμεία και μετά σε ένα. Για εμάς το πρόβλημα δεν είναι η ενιαιοποίηση. Εμείς είμαστε υπέρ των ενιαιοποιήσεων, αρκεί να μην γίνονται προς τα κάτω, αλλά να γίνονται στον ανώτερο δυνατό συντελεστή με διάλογο και με μεγάλες μεταβατικές διατάξεις. Εδώ, όμως, φαίνεται ότι προτείνεται ενιαιοποίηση των ασφαλιστικών ταμείων από το ΚΕΠΕ με το ανώτερο δυνατό επίπεδο για την αύξηση των ορίων ηλικίας συνταξιοδότησης, με την κατάργηση όλων των πρόωρων συνταξιοδοτήσεων πριν από τα εξήντα δύο χρόνια, που αφορούν γυναίκες εργαζόμενες με ανήλικα παιδιά, άτομα με αναπηρία και εργαζόμενους σε βαριά και ανθυγιεινά επαγγέλματα και με το μικρότερο δυνατό επίπεδο και όριο, όσον αφορά το επίπεδο των συντάξεων. <br />Το ερώτημα είναι: Λέει αυτά η μελέτη του ΚΕΠΕ; Ποιος είναι ο προσανατολισμός της Κυβέρνησής σας; Θα τα υιοθετήσει;<br />Τρίτον και πάρα πολύ σοβαρό, κύριε Υπουργέ: Θα μιλήσω για την εφαρμογή της «ρήτρας μηδενικού ελλείμματος» στα επικουρικά ταμεία και στα εφάπαξ. Δεν θα μιλήσω στην πρωτολογία μου για τη «ρήτρα θανάτου», γιατί είναι απίστευτη ρήτρα αυτή η οποία μπήκε στο ΕΤΕΑ και στις επικουρικές συντάξεις από τον κανονισμό παροχών, η οποία λέει αν κάποιος πει από τώρα ότι δεν θα πάρουν την επικουρική σύνταξή του οι δικαιούχοι όταν πεθάνει -η γυναίκα του, τα παιδιά του- τότε θα πάρει μεγαλύτερη σύνταξη τώρα. Θα το αφήσω αυτό για να το συζητήσουμε μετά. Θα μιλήσω, όμως, για τη «ρήτρα μηδενικού ελλείμματος και βιωσιμότητας» που βάλατε στις παροχές εφάπαξ και κυρίως στα επικουρικά ταμεία. <br />Κύριε Υπουργέ, αφού αυτή η ρήτρα εφαρμόζεται από την 1η Ιουλίου του 2014, έξι μήνες πριν από την εφαρμογή της συμφωνίας που είχατε κάνει με την τρόικα, ότι δηλαδή θα είναι σε ισχύ από την 1η Ιανουαρίου του 2015, είχαμε ήδη αρνητικά αποτελέσματα. Τα αποτελέσματα ήταν ότι μειώθηκαν οι επικουρικές συντάξεις κατά 5,3% την 1η Ιουλίου και ότι τα εφάπαξ για όσους έκαναν αίτηση συνταξιοδότησης και αίτηση για εφάπαξ παροχή μετά την 1η Σεπτεμβρίου του 2013, θα φτάσουν από 29.000 ευρώ έως 35.000 ευρώ που είναι σήμερα, στα 3.500 ευρώ, 4.500 ευρώ, 5.000 ευρώ, 6.000 ευρώ, 8.000 ευρώ. <br />Θα επιμείνετε στην εφαρμογή αυτής της ρήτρας, κύριε Υπουργέ, της ρήτρας που αφανίζει κυριολεκτικά τις επικουρικές και τα εφάπαξ, ισχυριζόμενος μάλιστα με συνεχείς δημόσιες παρεμβάσεις σας ότι έτσι εξασφαλίσατε τις επικουρικές και τα εφάπαξ των επόμενων γενεών; Τέτοια εφάπαξ θέλετε να εξασφαλίσετε στις επόμενες γενιές; Τέτοιες επικουρικές όπου, επειδή προβλέπεται ότι ανά τρίμηνο θα λαμβάνονται υπ’ όψιν ο δείκτης μηδενικού ελλείμματος και η ρήτρα βιωσιμότητας, θα μειώνονται συνεχώς μέχρι εξαφάνισής τους ή ενσωμάτωσής τους –γιατί θα είναι πολύ μικρές πλέον- στην κύρια σύνταξη; Θα επιμείνετε στην εφαρμογή αυτού του δείκτη; <br />Έχω έναν πίνακα τον οποίο θα καταθέσω, ο οποίος δείχνει ότι μηνιαία το τελευταίο επτάμηνο από τις παροχές που δίνει το ΕΤΕΑ, το Ενιαίο Ταμείο Επικουρικής Ασφάλισης, έναντι των ασφαλιστικών εισφορών που συγκεντρώνει αυτό το ταμείο, υπολείπονται 63 εκατομμύρια ευρώ το μήνα. <br />Αυτό σημαίνει, κύριε Υπουργέ, ότι την 1η  Νοέμβρη που έχουμε το τρίμηνο επανεξέτασης του δείκτη μηδενικού ελλείμματος, πρέπει να μειώσετε εκ νέου τις επικουρικές συντάξεις κατά 3,2%. Αυτό με βάση τη δική σας λογική. Εμείς λέμε να μη μειώσετε τίποτα. Αν λάβουμε υπ’ όψιν ότι αυτή η τάση θα συνεχίζεται μεταξύ τού τι παρέχει το Ενιαίο Ταμείο Επικουρικής Ασφάλισης και τού τι συγκεντρώνει σε εισφορές ή αν δεν κάνετε τώρα τη μείωση φοβούμενοι τις εκλογές, θα πάτε τον ερχόμενο Απρίλη να κάνετε μειώσεις 12% με 15% στις επικουρικές συντάξεις. <br />Θα συνεχίσετε με αυτό το δείκτη, κύριε Υπουργέ; Τότε θα εξαφανιστούν οι επικουρικές συντάξεις και τα εφάπαξ. Δεν έβγαλε συμπεράσματα η Κυβέρνησή σας μέχρι τώρα για το πού οδηγεί αυτό;<br />Τέταρτο ερώτημα: Μελέτη του ΟΟΣΑ –βέβαια ο κ. Κουρουμπλής θα το αναλύσει περισσότερο, τα ξέρει καλύτερα απ’ όλους μας- προτείνει επανεξέταση όλων των προνοιακών επιδομάτων, τα οποία δίνονται σε άτομα με αναπηρία με βάση περιουσιακά, εισοδηματικά και άλλα κριτήρια και προτείνει είτε την κατάργησή τους με βάση αυτά τα κριτήρια, είτε τον συμψηφισμό και την ενσωμάτωσή τους με το λεγόμενο ελάχιστο εγγυημένο εισόδημα που θα ανακοινώσετε, κύριε Υπουργέ, στις 14 του Οκτώβρη. <br />Μάλιστα, το ίδιο το ΕΚΑΣ που παίρνουν οι πιο φτωχοί συνταξιούχοι, η μελέτη του ΟΟΣΑ θεωρεί ότι είναι κι αυτό προνοιακό επίδομα, το οποίο πρέπει να καταργηθεί από 1η  Ιανουαρίου του 2015, που ισχύει ο νέος νόμος υπολογισμού των συντάξεων, ο ν. 3863/2010. <br />Θα τα μειώσετε αυτά; Θα εφαρμόσετε τις οδηγίες του ΟΟΣΑ; Μέχρι τώρα, όπως έγινε με τις τιμές των προϊόντων, με τα πενήντα επαγγέλματα που εξαφάνισε η Κυβέρνησή σας, όλα αυτά με κατευθύνσεις και εντολές του ΟΟΣΑ τα κάνατε. Θα πάτε σε αυτήν την κατεύθυνση; Θα θεωρήσετε, όπως λέει ο ΟΟΣΑ, ότι είναι προνοιακό, ένα μεγάλο μέρος της κατώτερης σύνταξης και θα την πάτε και αυτή στα 330 ευρώ μηνιαία; <br />Δεν μας καθησυχάζουν οι χθεσινές σας δηλώσεις, κύριε Υπουργέ, ότι δεν θα κάνετε νέες μειώσεις συντάξεων και νέα αύξηση ορίων ηλικίας. Δεν μας καθησυχάζουν, γιατί έχετε κάτι σίγουρο στα χέρια σας που οδηγεί σε μείωση των συντάξεων.<br />Είναι εφαρμογή του ν. 3863/2010 από 1-1-2015, με βάση τον οποίο, αν εφαρμοστεί πλήρως, και η κατώτατη σύνταξη θα μειωθεί από τα 486 ευρώ στα 392 ευρώ ακριβώς -αν λάβετε υπ’ όψιν τον τρόπο υπολογισμού που λέει ο σχετικός νόμος- και η βασική σύνταξη δεν θα είναι 360 ευρώ, που ανέφερε αυτός ο νόμος, με δεδομένα του 2010, με το δείκτη τιμών καταναλωτή και το ΑΕΠ του 2010, γιατί αυτοί οι δύο δείκτες θα λαβάνονται υπ’ όψιν. Και τώρα αν λάβουμε υπ’ όψιν αυτούς τους δείκτες της περυσινής χρονιάς, όπως αναφέρει ο ν. 3863/2010, η βασική σύνταξη, που θα εγγυάται το κράτος από 1-1-2015 θα είναι μόνο 323 ευρώ το μήνα. <br />Αν λάβουμε υπ’ όψιν ότι μειώθηκε και η δημόσια χρηματοδότηση στο ασφαλιστικό σύστημα και διαιρέσουμε αυτούς που θα δικαιούνται τη βασική σύνταξη, τους συνταξιούχους της επόμενης χρονιάς, με το ποσό το οποίο διαθέτετε ως ετήσια κρατική χρηματοδότηση που από 13,5 δισεκατομμύρια ευρώ το 2012 θα είναι 9,8 δισεκατομμύρια ευρώ φέτος και θα πάει 8,6 δισεκατομμύρια ευρώ το ’15, το ’16, το ’17 με το μεσοπρόθεσμο που ψηφίστηκε από τη Βουλή το καλοκαίρι, ούτε καν 323 ευρώ δεν θα είναι για τον καθένα η βασική σύνταξη. Αν κάνουμε αυτή τη διαίρεση, μπορεί να βγαίνει και 280 ευρώ το μήνα.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ολοκληρώνω. <br />Όσον αφορά το άλλο κομμάτι της ανταποδοτικής σύνταξης, της λεγόμενης αναλογικής, που είναι η βασική, εγγυημένη σύνταξη -360 ευρώ έλεγε ο νόμος, 323 ευρώ την πάτε, ίσως και λιγότερο- το υπόλοιπο το αναλογικό μέρος της σύνταξης, η λεγόμενη ανταποδότική σύνταξη που θα δίνεται σύμφωνα με τα χρόνια ασφάλισης που έχεις, τις εισφορές κ.λπ., πάλι, εάν υπολογίσουμε με βάση το ν. 3863/2010, θα έχουμε και εκεί δραματικές μειώσεις. Θα έχω την ευκαιρία στη δευτερολογία μου να δώσω και περισσότερα στοιχεία και να καταθέσω και πίνακες. <br />Τελειώνω λέγοντας το εξής: Κύριε Πρόεδρε, κύριε Υπουργέ, η Κυβέρνηση τη Δευτέρα απ’ ό,τι φαίνεται θα καταθέσει πρόταση εμπιστοσύνης στη Βουλή. Για εμάς την εμπιστοσύνη σε μια κυβέρνηση δεν μπορούν να τη δώσουν εκβιαζόμενοι Βουλευτές, αλλά μόνο ο λαός με λαϊκή ετυμηγορία. Η Κυβέρνηση δυστυχώς φοβάται τον λαό και μπαίνει σε τέτοια κόλπα. <br />Αυτή η ενέργεια της Κυβέρνησης αποτελεί μια απεγνωσμένη, αναποτελεσματική, αμυντική κίνηση για να κερδίσει μόνο κάποιο ελάχιστο πολιτικό χρόνο, τέσσερις μήνες μέχρι τις προεδρικές εκλογές. Όμως και αυτή η κίνηση της Κυβέρνησης δεν θα αποτρέψει την εκλογική και πολιτική συντριβή της, η οποία θα γίνει γρήγορα πραγματικότητα με αγώνες του ελληνικού λαού και με τη ψήφο του και κυρίως με αγώνες και τη ψήφο των συνταξιούχων και των ασφαλισμένων, των οποίων έχουν εκθεμελιωθεί οι συντάξεις και η κοινωνική ασφάλιση και οι οποίοι οδηγούνται πλέον με νέες μειώσεις συντάξεων από 1-1-2015 στην απόλυτη οικονομική και κοινωνική εξαθλίωση και φτώχεια. <br />Ευχαριστώ πολύ, κύριε Πρόεδρε. <br /></speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και δύο εκπαιδευτικοί συνοδοί τους από το 7ο Δημοτικό Σχολείο Ελευσίνας. <br />Η Βουλή τούς καλωσορίζει.<br /><br />Τον λόγο έχει ο δεύτερος επερωτών συνάδελφος, ο κ. Παναγιώτης Κουρουμπλής για πέντε λεπτά.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ευχαριστώ, κύριε Πρόεδρε. <br />Κύριε Πρόεδρε, με την πράξη νομοθετικού περιεχομένου 4093 η Κυβέρνηση προχώρησε σε ένα πάρα πολύ σκληρό μέτρο, ένα μέτρο που έβαλε σε αδιέξοδο και απόγνωση χιλιάδες νεοποντίους πρόσφυγες και χιλιάδες πατριώτες Βορειοηπειρώτες. <br />Κατήργησε εντελώς –και αυτό δεν έχει ξαναγίνει στα χρονικά του δημόσιου βίου στην Ελλάδα, κύριε Πρόεδρε- τη σύνταξη υπερηλίκων αυτών των ανθρώπων. Και ενώ οι πληροφορίες λένε ότι η τρόικα, κύριε Υπουργέ, σας είπε από αυτόν των κωδικό των 339 εκατομμυρίων ευρώ να περικόψετε 65 εκατομμύρια ευρώ, άρα μπορούσατε να τους περικόψετε περί τα 100 ευρώ, εσείς -βασιλικότεροι του βασιλέως- καταργήσατε εντελώς τη σύνταξη αυτή. <br />Υπήρξαν πολλές διαμαρτυρίες και Βουλευτών του ΠΑΣΟΚ και της Νέα Δημοκρατίας και όλων των κομμάτων. Ωστόσο το ψηφίσατε. Παραμονές των ευρωεκλογών έρχεται ο ίδιος ο Πρωθυπουργός και δηλώνει ότι «θα προχωρήσουμε σε αποκατάσταση».<br />Και μάλιστα, μετά από αυτήν τη δήλωση του Πρωθυπουργού, ο κύριος διοικητής του ΟΓΑ βγήκε κι έκανε δημόσια τοποθέτηση και είπε ότι από την 1η Ιουνίου θα αποκατασταθούν οι συντάξεις αυτών των ανθρώπων.<br />Είσαστε εκτεθειμένοι απέναντι σε έναν κόσμο που υπερασπίστηκε τον Ελληνισμό σε δύσκολες συνθήκες στις χώρες που ζούσε, ήρθε εδώ για να βρει καταφύγιο στην πατρίδα κι εμείς τους εκτελούμε. Αυτή είναι η συμπεριφορά που έχει επιδειχθεί.<br />Το δεύτερο θέμα, κύριε Πρόεδρε, που θέλω να θίξω έχει να κάνει με τους απολυμένους σχολικούς φύλακες. Υπάρχει εκεί ένα ζήτημα με τη συνταξιοδότηση αυτών των ανθρώπων, η προσφορά των  οποίων -πρέπει να ομολογήσουμε όλοι όσοι πηγαίνουν τα παιδιά μας στα δημόσια σχολεία- ήταν πολύ σημαντική στην προστασία της δημόσιας περιουσίας και στην περιφρούρηση των παιδιών από τον κίνδυνο των εμπόρων ναρκωτικών. <br />Έτσι, λοιπόν, βρήκατε τη λύση να σώσετε την εθνική οικονομία, απολύοντας αυτούς τους ανθρώπους. Αυτά τα πέντε χρόνια που δούλεψαν, επιτέλους αναγνωρίστε τα και μην τους υποχρεώνετε με προαπαιτούμενα που ουσιαστικά δεν μπορούν να εκπληρώσουν, με συνέπεια να τους αφήνετε και αυτούς στα αδιέξοδα. <br />Το τρίτο ζήτημα αφορά αυτήν την «πονεμένη» ιστορία του ΟΑΕΕ.<br />Κύριε Υπουργέ, από τις πεντακόσιες σαράντα τρείς χιλιάδες ασφαλισμένους επαγγελματίες στον ΟΑΕΕ, οι τριακόσιες εξήντα χιλιάδες έχουν απενταχθεί λόγω της οικονομικής κρίσης. Όχι γιατί έφταιγαν αυτοί, γιατί πραγματικά ζουν οι άνθρωποι και πληρώνουν το κόστος αυτής της φοβερής κρίσης, που δεν είναι η ώρα να συζητήσουμε ποιοι είναι υπαίτιοι και ποιες είναι οι αιτίες.<br />Σας κάνει, λοιπόν, η ΓΣΕΒΕΕ μία πάρα πολύ σωστή πρόταση, να τους επιτρέψετε να επιλέξουν την κατώτατη κλάση. Εάν αυτό γίνει σε συνδυασμό με πάγωμα των οφειλών, υπολογίζεται με μελέτη της ΓΣΕΒΕΕ ότι μπορεί να επανενταχθούν από τις τριακόσιες εξήντα χιλιάδες, περίπου διακόσιες χιλιάδες κι έτσι να αποκτήσουν και αυτοί και οι οικογένειές τους ασφάλιση ιατροφαρμακευτική και νοσοκομειακή, η οποία είναι σημαντική γι’ αυτήν την πλευρά της ζωής τους. <br />Το κύριο, όμως, είναι ότι το ταμείο θα εισπράττει περίπου τα πενήντα εκατομμύρια το μήνα, δηλαδή εξακόσια εκατομμύρια το χρόνο. Ακόμα και αν αυτοί, οι οποίοι είναι ασφαλισμένοι σήμερα, επιλέξουν να πάνε στην κατώτατη κλάση, η μελέτη αναδεικνύει ότι από αυτά που εισπράττει σήμερα το ταμείο, περί τα 135 εκατομμύρια από όσους είναι πλέον εν ενεργεία, θα εισπράττει πολύ περισσότερα. <br />Και γεννιέται το ερώτημα: Πού έγκειται αυτή η λογική που σας διακατέχει και δεν δίνετε λύση σε αυτά τα ζητήματα; <br />Υπάρχει επίσης ένα άλλον ζήτημα, κύριε Πρόεδρε, το οποίο αφορά την περίπτωση των συνταξιούχων τυφλών, γιατί όλα τα παράδοξα θα γίνονται σε αυτήν τη χώρα. Η Κυβέρνηση, λοιπόν, εξαίρεσε τους τυφλούς που εργαζόντουσαν στο δημόσιο από τις περικοπές των συντάξεών τους, αλλά δεν έκανε το ίδιο και για εκείνους που δούλευαν στον ευρύτερο δημόσιο τομέα και στον ιδιωτικό τομέα. Έτσι, λοιπόν, σε έναν τυφλό που δούλευε ως τηλεφωνητής στο Υπουργείο Υγείας –σας λέω ένα παράδειγμα- δεν έχει περικοπεί η σύνταξη και σε έναν τυφλό που δούλευε σε μια ιδιωτική επιχείρηση έχει περικοπεί. <br />Αυτά τα πράγματα είναι και αντισυνταγματικά, κύριε Υπουργέ, και θα κερδηθούν γιατί έχουν προσφύγει στα δικαστήρια, αλλά δεν είναι αυτό το νόημα. Το κράτος πρέπει να έχει λογική στις πράξεις και στις συμπεριφορές του. <br />Επιπλέον, υπάρχει ένα άλλο ζήτημα που αφορά τα επιδόματα των αναπήρων. Έχουν γίνει έλεγχοι, έχουν ξαναγίνει, τελοσπάντων, πολλά ειπώθηκαν, δημιουργήθηκαν εντυπώσεις, χρησιμοποιήθηκε η αναπηρία, διασύρθηκε η αναπηρία, αν και, κύριε Πρόεδρε, από το 1995 είναι ψηφισμένη η διάταξη για την περίφημη κάρτα αναπηρίας που θα απάλλασσε το κράτος από εκατομμύρια εργατοώρες και τον ανάπηρο από το διασυρμό και την ταλαιπωρία, αλλά το πολιτικό σύστημα δεν εφάρμοσε ποτέ αυτόν τον νόμο. <br />Τελοσπάντων έγιναν αυτά που έγιναν. Τώρα ερχόμαστε λοιπόν να βάλουμε πάλι τους ανθρώπους αυτούς στη διαδικασία ελέγχου περικοπών. Δεν ξέρω τι ακριβώς σκέφτονται οι περίφημοι εγκέφαλοι του ΟΟΣΑ γι’ αυτούς τους ανθρώπους, οι οποίοι πρέπει να σας πω ότι στη συντριπτική τους πλειοψηφία ζουν με αυτά τα επιδόματα. Αυτό είναι το μοναδικό τους εισόδημα. <br />Ξέρετε πάρα πολύ καλά, κύριε Πρόεδρε, κυρίες και κύριοι συνάδελφοι, ότι αυτό το επίδομα θεμελιώθηκε στην αρχή της κάλυψης των κενών και των προβλημάτων που γεννά η ίδια η αναπηρία και έρχεστε τώρα από ό,τι ακούγεται -ελπίζω να το ξεκαθαρίσετε, κύριε Υπουργέ, σήμερα- να βάλετε και αυτόν τον κόσμο σε μια μεγάλη δοκιμασία, όπως τους έχετε βάλει με υπαιτιότητα του κράτος.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε, σας παρακαλώ.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Τελειώνω, κύριε Πρόεδρε.<br />Όταν το κράτος, κύριε Πρόεδρε, καλεί έναν ανάπηρο να επανεξεταστεί και ο ανάπηρος υποβάλλει εγκαίρως τα χαρτιά του και το κράτος για δικούς του λόγους, για δικές του αδυναμίες, καθυστερεί, δεν μπορεί να τον υποβάλλει σε διαδικασίες είτε είναι συνταξιούχος ανάπηρος είτε είναι επιδοματούχος, σε αυτήν την ταλαιπωρία με διάφορες παρατάσεις – προθεσμίες.<br />Επειδή, κύριε Υπουργέ, λήγει και η προθεσμία στις 31 Οκτωβρίου, θα παρακαλέσω πάρα πολύ εγκαίρως να έρθει μια διάταξη στη Βουλή, να υπάρξει μια παράταση για να μπορέσουν να αντιμετωπίσουν οι άνθρωποι αυτοί το πρόβλημα επιβίωσής τους, διότι αν δεν δώσετε παράταση, κόβεται η σύνταξή τους….</speech><speech by="#s75"><from>ΠΡΟΕΔΡΕΥΩΝ</from> Σας παρακαλώ, κύριε Κουρουμπλή, να ολοκληρώσετε. Φτάσατε τα οκτώ λεπτά. Θα περάσετε και τον πρώτο επερωτώντα.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> … κόβεται το επίδομα, δεν έχουν, κύριε Πρόεδρε, να ζήσουν οι άνθρωποι αυτοί.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Σας παρακαλώ να μην κάνουμε κατάχρηση του χρόνου.<br />Τον λόγο έχει η συνάδελφος κ. Χαραλαμπίδου για πέντε λεπτά.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Ευχαριστώ, κύριε Πρόεδρε.<br />Νομίζω ότι, επειδή είναι κοινά ομολογούμενο από όλους και από όλες ότι το σύστημα της κοινωνικής ασφάλισης υπήρξε το πρώτο μεγάλο θύμα των νεοφιλελεύθερων επιλογών σε αυτήν την χώρα, είναι κρίσιμο να πούμε ότι τα προβλήματα του συστήματος της κοινωνικής ασφάλισης στη χώρα δεν είναι αποτέλεσμα των τελευταίων χρόνων ή δεν είναι αποτέλεσμα μιας ξαφνικής κρίσης που έπεσε από τον ουρανό.<br />Έγιναν στο σύστημα της κοινωνικής ασφάλισης μεγάλες αντιασφαλιστικές μεταρρυθμίσεις ήδη από τη δεκαετία του 1990, οι οποίες ήταν σοβαρές επιλογές των κυβερνήσεων και της Νέας Δημοκρατίας και του ΠΑΣΟΚ και υπήρχε ένα κοινό χαρακτηριστικό και στις μεταρρυθμίσεις που έκανε η Νέα Δημοκρατία από τη δεκαετία του ’90, αλλά και στις μεταρρυθμίσεις που έκαναν στο ασφαλιστικό οι κυβερνήσεις του ΠΑΣΟΚ από τη δεκαετία, επίσης, του ’90. Το κοινό χαρακτηριστικό ήταν ότι οι παρεμβάσεις τους κινήθηκαν στην ίδια λογική, μια λογική που μιλούσε και είχε σαν αποτέλεσμα την υποβάθμιση της κοινωνικής ασφάλισης, την εκχώρηση μεγάλου κομματιού της κοινωνικής ασφάλισης στον ιδιωτικό τομέα. Επίσης είχε και ένα άλλο κοινό χαρακτηριστικό, ο στόχος ήταν ένας και στις παρεμβάσεις που έκανε η Νέα Δημοκρατία, αλλά και στις παρεμβάσεις που έκανε το ΠΑΣΟΚ τα προηγούμενα χρόνια: Το χτύπημα των δικαιωμάτων των νέων εργαζόμενων αλλά και των γυναικών.<br />Την τελευταία τετραετία, όμως, το μνημόνιο ήρθε για να επιβάλει σαν αναπόφευκτες τις ταξικές επιλογές που προσπαθούσαν να μειώσουν το λεγόμενο μη μισθολογικό κόστος και να ενισχύσουν με αυτόν τον τρόπο την ιδιωτική ασφαλιστική βιομηχανία, η οποία είναι μια από τις πιο κερδοφόρες βιομηχανίες στη χώρα. Οι καταστροφικές παρεμβάσεις των μνημονιακών συγκυβερνήσεων θίγουν μόνιμα όλους ανεξαίρετα τους ασφαλισμένους και τους παλιούς σήμερα και τους νέους ασφαλισμένους, αλλά θίγουν επίσης και τους μελλοντικούς ασφαλισμένους. <br />Ως προς τις κοινωνικές δαπάνες τα στοιχεία μιλάνε από μόνα τους. Μειώθηκαν οι δαπάνες από 55,2 δισεκατομμύρια ευρώ που ήταν το 2009 σε 40,3 δισεκατομμύρια ευρώ το 2013 και οι συντάξεις και οι κύριες και οι επικουρικές περικόπηκαν λόγω της περικοπής της κρατικής χρηματοδότησης, αλλά και της απώλειας εσόδων από ασφαλιστικές εισφορές.<br />Στα τέσσερα χρόνια που προηγήθηκαν, με έξι διαφορετικούς νόμους, που κάθε φορά ο Υπουργός ή οι Υπουργοί έλεγαν ότι θα είναι και ο τελευταίος ασφαλιστικός νόμος που θα φέρει μειώσεις, οι συνταξιούχοι είδαν μέση μείωση των συντάξεών τους 423 ευρώ και αν σε αυτήν τη μείωση συνυπολογίσουμε την αύξηση της φορολογίας, τις «προσωρινές» -σε εισαγωγικά- παρακρατήσεις των συντάξεων, η μείωση συνολικά ξεπερνάει το 40%. <br />Οι συγκυβερνήσεις του μνημονίου μείωσαν δραστικά τις κύριες και επικουρικές συντάξεις, ενοποίησαν τα επικουρικά ταμεία για να αρπάξουν τα αποθεματικά τους, τα οποία ήταν πλεονασματικά, άλλαξαν το χαρακτήρα της επικουρικής ασφάλισης από δημόσιο σε ιδιωτικό με τη θέσπιση του ατομικού λογαριασμού για κάθε ασφαλισμένο, με τελικό στόχο έναν και μοναδικό: Την πλήρη κατάργηση της επικουρικής σύνταξης. <br />Η πολιτική που εφαρμόστηκε τα τελευταία χρόνια είχε σαν στόχο τη μετάλλαξη του δημόσιου και καθολικού συστήματος κοινωνικής ασφάλισης σε ατομικό, κεφαλαιοποιητικό και τη σταδιακή αποχώρηση του κράτους από τη χρηματοδότηση της κοινωνικής ασφάλισης. Κάτι τέτοιο δεν θα μπορούσε να γίνει, αν δεν γινόταν δραστικός περιορισμός των ασφαλιστικών δικαιωμάτων και σε ό,τι αφορά τις προϋποθέσεις συνταξιοδότησης, δηλαδή τα χρονικά όρια, αλλά και σε ό,τι αφορά το ύψος της σύνταξης. <br />Έτσι, με τους ν. 3863/2010 -τερατουργήματα τα λέμε εμείς- για τον ιδιωτικό τομέα, αλλά και το ν. 3865/2010 για τον δημόσιο τομέα άλλαξε η συγκυβέρνηση ριζικά τον ασφαλιστικό χάρτη της χώρας μας. Καθιερώθηκε το σύστημα των τριών πυλώνων, αυξήθηκαν τα απαιτούμενα χρόνια υπηρεσίας και τα όρια ηλικίας, έχουμε συνεχείς μειώσεις στις συντάξεις εξαιτίας της δραματικής μείωσης του συντάξιμου μισθού, όπως ανέλυσε ο εισηγητής μας, ο κ. Στρατούλης, επιβλήθηκαν συνεχείς ειδικές εισφορές και κυρίως καταργήθηκε η δέκατη τρίτη και η δέκατη τέταρτη σύνταξη.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Ολοκληρώνω σε μισό λεπτό, κύριε Πρόεδρε. <br />Τα οικονομικά, δε, στοιχεία μιλάνε για κατάρρευση του συστήματος της κοινωνικής ασφάλισης μέχρι το 2016. <br />Επομένως, το ερώτημα προς τον κύριο Υπουργό, αλλά κυρίως προς την Κυβέρνηση, είναι απλό: Θα συνεχίσει τις ίδιες πολιτικές που εφαρμόστηκαν τα τελευταία τέσσερα χρόνια, που αυξάνουν την αφαίμαξη των ταμείων, που κρατάνε το ασφαλιστικό σύστημα στο φαύλο κύκλο της αύξησης των ορίων ηλικίας, των συνεχιζόμενων μειώσεων και των περικοπών των συντάξεων αλλά και των κοινωνικών παροχών; Θα συνεχίσει, δηλαδή, την ίδια πολιτική, τηρώντας κατά γράμμα τις απαιτήσεις των δανειστών, συνδέοντας το μέλλον του συστήματος της κοινωνικής ασφάλισης με τη θηλιά του χρέους; <br />Ευχαριστώ, κύριε Πρόεδρε, και για την ανοχή σας. <br /></speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει η κ. Μπόλαρη Μαρία, Βουλευτής Α΄ Αθήνας, για πέντε λεπτά.</speech><speech by="#s198"><from> ΜΑΡΙΑ ΜΠΟΛΑΡΗ</from> Ευχαριστώ, κύριε Πρόεδρε. <br />Θα ξεκινήσω με μία παρατήρηση, που νομίζω ότι είναι παρατήρηση πλαισίου για τη συζήτηση. Υπάρχει ένα κεντρικό ερώτημα και μια κεντρική επιλογή, κατά τη γνώμη μας: Αν η κοινωνική ασφάλιση είναι δημοσιονομικό βάρος ή αν είναι κοινωνική ανάγκη, αν το δημόσιο -το κράτος- είναι υποχρεωμένο να εγγυάται τη σύνταξη και τις εισφορές, που μέσα από χρόνια δουλειάς κατέβαλαν χιλιάδες εργαζόμενοι και εργαζόμενες στα ασφαλιστικά ταμεία. <br />Αν δεν απαντήσουμε σε αυτό το ερώτημα, αν δεν κινηθούμε με ένα συγκεκριμένο κριτήριο, είναι πολύ σίγουρο ότι θα πέσουμε σε μία στείρα, δήθεν τεχνοκρατική συζήτηση. Στην ουσία, όμως, κρύβει συγκεκριμένες πολιτικές επιλογές. Θα μιλήσω προς το τέλος της ομιλίας μου γι’ αυτό.<br />Αυτήν τη στιγμή με τα στοιχεία που δίνουν οι φορείς, τα ασφαλιστικά ταμεία, σε εκκρεμότητα βρίσκονται εκατόν ενενήντα χιλιάδες κύριες συντάξεις, εκατόν τριάντα χιλιάδες επικουρικές συντάξεις και πενήντα πέντε χιλιάδες εφάπαξ. Οι μήνες αναμονής είναι από δεκατέσσερις έως είκοσι τέσσερις. Αυτό σε μία περίοδο που η ακρίβεια συνεχίζει να σπάζει κόκαλα και το αγαπημένο θύμα της συγκυβέρνησης για τη φορολογία είναι οι εργαζόμενοι και γενικότερα τα λαϊκά στρώματα. Αυτά, βέβαια, θα πρέπει να πληρώνουν τον ΕΝΦΙΑ, τον φόρο εισοδήματος, αλλά χωρίς να παίρνουν τη σύνταξή τους, χωρίς να παίρνουν αυτά που δικαιούνται, αυτά τα μειωμένα, έτσι όπως έχετε καταντήσει τις συντάξεις, κύριες και επικουρικές.<br />Οι υπηρετούντες στα ασφαλιστικά ταμεία το 2010 ήταν εννέα χιλιάδες διακόσιοι είκοσι εννέα, στο τέλος του 2013 ήταν πέντε χιλιάδες εννιακόσιοι τριάντα και τώρα που μιλάμε είναι πέντε χιλιάδες εξακόσιοι ογδόντα επτά. Αυτό το προσωπικό, το οποίο δουλεύει σε συνθήκες τεράστιας εντατικοποίησης -καθώς για χρόνια είχε καταδικαστεί να μη δουλεύει με μηχανογράφηση- έχει να ανταπεξέλθει σε όλο αυτόν τον κύκλο εργασιών, για να χρησιμοποιήσω αυτήν την έκφραση. <br />Ξέρω ότι ο Υπουργός Εργασίας θα απαντήσει γρήγορα για τα διάφορα συστήματα που έχει εισαγάγει, την «ΕΡΓΑΝΗ», τον «ΑΤΛΑΝΤΑ», τον «ΗΛΙΟ» κ.λπ., με τη διαφορά ότι καλή είναι η μυθολογία -και να τη θυμόμαστε- αλλά στην πραγματική ζωή η απόδοσή της, όπως μοιάζει από τα στοιχεία που σας έδωσα τώρα, είναι εξαιρετικά μικρή.<br />Το είπε ο εισηγητής μας και το είπε και η συντρόφισσα η Χαραλαμπίδου, ότι το ασφαλιστικό σύστημα είναι θύμα, από την αρχή της δεκαετίας του ’90, των νεοφιλελεύθερων πολιτικών. Ήρθαμε, όμως, στην εποχή του μνημονίου όπου βλέπουμε τη χρυσότοκη όρνιθα να δίνει όλα της τα αυγά και αυτά τα αυγά να βουλώνουν τις τρύπες του χρέους -για το οποίο δεν ευθύνονται προφανώς οι εργαζόμενοι- και οι εργαζόμενοι να είναι αυτοί που θα πληρώσουν.<br />Αυτήν τη στιγμή σύμφωνα με τη μελέτη του ΙΝΕ-ΓΣΕΕ είμαστε σε μία οριακή ισορροπία εισροών-εκροών. Και τα στοιχεία είναι ανατριχιαστικά. Έχουμε χάσει περίπου 11 δισεκατομμύρια από τις περικοπές μισθών και την αύξηση της  ανεργίας, 8,5 δισεκατομμύρια από την αδήλωτη εργασία. Από το 1993 το κράτος χρωστάει 12 δισεκατομμύρια. Οι άτοκες καταθέσεις των ταμείων που χρόνια τροφοδοτούσαν, όπως έχουμε πει πάρα πολλές φορές, και τη βιομηχανία και τα παιγνίδια στο χρηματιστήριο, τουλάχιστον μέχρι το 2001, 70 δισεκατομμύρια. Από το PSI έχουμε χάσει 13 δισεκατομμύρια. <br />Και εδώ είναι τα ερωτήματα. Γιατί τελικά αυτό το δημοσιονομικό βάρος το πληρώνει ένας και συγκεκριμένος ένας, ο εργαζόμενος, η εργαζόμενη, ο αυτοαπασχολούμενος. Γιατί έχουμε δώρα με τη μείωση των εργοδοτικών εισφορών που φθάνουν στο 1 δισεκατομμύριο. Γιατί συνεχίζουμε να συζητάμε με τη ρήτρα βιωσιμότητας, μηδενικού ελλείμματος, τη ρήτρα θανάτου και πάει λέγοντας. Και όλα αυτά συνεχίζοντας την πολιτική των διαθεσιμοτήτων και των απολύσεων. <br />Θέλω, λοιπόν, να θέσω τρία ερωτήματα. Θα συνεχίσετε έτσι; Γιατί τότε θα μειώσετε τις συντάξεις. Θα βάλετε ιδιωτικές εταιρείες είσπραξης; Θα συνεχίσετε την αποψίλωση του προσωπικού των ασφαλιστικών ταμείων; Και τέλος, τι θα κάνετε με τους μεγαλοοφειλέτες;<br />Γιατί είναι ντροπή να λέτε ότι δεν υπάρχουν λεφτά, τη στιγμή που πρόσφατα ψηφίσατε τροπολογία για τον αναβαλλόμενο φόρο για τις τράπεζες, ψηφίσατε την τροπολογία για τους εφοπλιστές, που εθελοντικά θα συνεισφέρουν στα φορολογικά βάρη και η πλειοψηφία όσων οφείλονται είναι σε μεγάλες εταιρείες που κερδοσκοπούσαν και συνεχίζουν να κερδοσκοπούν.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε την κυρία Μπόλαρη.<br />Τον λόγο έχει ο συνάδελφος Βουλευτής κ. Χρήστος Καραγιαννίδης για πέντε λεπτά.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Ευχαριστώ, κύριε Πρόεδρε.<br />Κύριε Υπουργέ, απέναντι στη λογική βασικής σύνταξης φτώχειας, απέναντι σε ένα μοντέλο κοινωνικής προστασίας που θα ασχολείται μόνο με την ακραία φτώχεια και όταν θα το κάνει αυτό θα τη διευρύνει ακόμα περισσότερο, απέναντι σε ένα νεοφιλελεύθερο μοντέλο σύγκρουσης των γενεών και ενοχοποίησης των ηλικιωμένων, απέναντι στο μοντέλο που θα εξυπηρετεί τα σχέδια της ασφαλιστικής βιομηχανίας και όχι τις ανάγκες των εργαζομένων, η επερχόμενη κυβέρνηση του ΣΥΡΙΖΑ εγγυάται ότι θα υπάρχουν οι συντάξεις στο μέλλον, ότι θα βελτιώσει το επίπεδο της παρεχόμενης κοινωνικής προστασίας και των κοινωνικών ασφαλιστικών παροχών. <br />Η δέσμευση του ΣΥΡΙΖΑ για ένα δημόσιο και αλληλέγγυο σύστημα κοινωνικής ασφάλισης δεν περιορίζεται στις εγγυήσεις για την επαρκή χρηματοδότηση. Η μεταρρύθμιση του ασφαλιστικού συστήματος δεν μπορεί να ιδωθεί αποκομμένη από τη συνολική προσπάθεια για την ενίσχυση του κοινωνικού κράτους, την καταπολέμηση των κοινωνικών ανισοτήτων και την εξάλειψη της φτώχειας από τη χώρα μας. <br />Ο δημόσιος χαρακτήρας της κοινωνικής ασφάλισης έχει την έννοια πως το κράτος επωμίζεται τον ρόλο του εγγυητή της λειτουργίας και της βιωσιμότητας του ασφαλιστικού συστήματος. Το κράτος υποχρεούται να μεριμνά για την εκπλήρωση των θεσμοθετημένων υποχρεώσεων των ασφαλιστικών οργανισμών προς το σύνολο των ασφαλισμένων, καθώς και για τη μακροχρόνια διατήρηση της ικανότητας του συστήματος να χορηγεί συντάξεις στους τωρινούς αλλά και στους μελλοντικούς συνταξιούχους.   <br />Είναι η υποχρεωτικότητα της κοινωνικής ασφάλισης που συνεπάγεται και τη μέριμνα του κράτους για την εξόφληση των υποχρεώσεών του. Με αυτήν την έννοια, το Ενιαίο Ταμείο Επικουρικής Ασφάλισης, που ναι μεν παραμένει νομικό πρόσωπο δημοσίου δικαίου αλλά λειτουργεί και απονέμει συντάξεις βάσει μίας εξατομικευμένης κεφαλαιοποίησης, δεν ανταποκρίνεται στο δημόσιο χαρακτήρα της κοινωνικής ασφάλισης, παρά την εγγύηση του κράτους για λογιστική αντιστοίχιση εσόδων και δαπανών. <br />Εμείς δεσμευόμαστε για ένα σύστημα κοινωνικής ασφάλισης καθολικού χαρακτήρα, που θα προστατεύει εξίσου όλους τους εργαζόμενους και τις εργαζόμενες, ανεξάρτητα από την υπηκοότητα, τις θρησκευτικές ή πολιτικές πεποιθήσεις. Η καθολική και ίση προστασία οφείλει να μεταχειρίζεται κοινωνικοασφαλιστικά με τον ίδιο τρόπο στις υποχρεώσεις και τα δικαιώματα τους ασφαλισμένους που έχουν όμοια σχέση εργασίας, ανεξάρτητα από τις πολλαπλές ταχύτητες εργασιακών καθεστώτων και ανεξάρτητα από τον ασφαλιστικό τους τομέα. <br />Από την καθολικότητα της κοινωνικής ασφάλισης προκύπτει αυτονόητα η παραδοχή ότι οι εργαζόμενες και οι εργαζόμενοι σε όλη τη χώρα οφείλουν να υπάγονται στις ίδιες ασφαλιστικές υποχρεώσεις και να απολαμβάνουν τα ίδια δικαιώματα, ανεξάρτητα από την ιθαγένειά τους.<br />Δεσμευόμαστε για ένα αναδιανεμητικό σύστημα κοινωνικής ασφάλισης και όχι για ένα μοντέλο ατομικών κουμπαράδων, αποκλεισμού και εξαθλίωσης. Κομβική είναι η προσπάθεια για την αποκατάσταση της αξιοπιστίας του ασφαλιστικού συστήματος στη σχέση του με τους ασφαλισμένους. <br />Για να το επιτύχουμε αυτό δεσμευόμαστε ότι θα επαναφέρουμε τη λογική εγγύησης των παροχών, έναντι του μοντέλου καθορισμένων εισφορών. Θα βάλουμε τέλος στην ανασφάλεια, καθιερώνοντας σταθερούς, κωδικοποιημένους και ξεκάθαρους κανόνες για τους ασφαλισμένους και τις επιχειρήσεις. Θα μετατρέψουμε τη σχέση καχυποψίας και κοινωνικής δίκης με τους πολίτες σε σχέση εμπιστοσύνης και συνεργασίας. Θα αντιμετωπίσουμε αποφασιστικά τα φαινόμενα διαφθοράς, όπου αυτά εμφανίζονται. Θα διευκολύνουμε τις επιχειρήσεις με την κατάλληλη υποδομή, για να μπορούν να τηρούν τις υποχρεώσεις τους έναντι των ασφαλιστικών ταμείων. Θα δώσουμε, τέλος, θετικά κίνητρα στον εργαζόμενο, ώστε να διεκδικεί μαχητικά το δικαίωμά του σε δηλωμένη και πλήρως ασφαλισμένη εργασία. <br />Στο πλαίσιο της αποκατάστασης της αξιοπιστίας και εμπιστοσύνης του ασφαλιστικού συστήματος, δηλώνουμε ότι θα καταργήσουμε τις διατάξεις κοινωνικής ασφάλισης που αφήνουν παραθυράκια υπέρ της αδήλωτης εργασίας, που δυσχεραίνουν αδικαιολόγητα τον έλεγχο των υπηρεσιών, που βάζουν υπέρμετρα εμπόδια στην είσπραξη βεβαιωμένων εισφορών, που αντιμετωπίζουν προνομιακά τους εργοδότες οι οποίοι δεν σέβονται τις υποχρεώσεις τους και που αφήνουν ατιμώρητους όσους παραβιάζουν την εργατική και κοινωνικοασφαλιστική νομοθεσία.<br />Παράλληλα, πρέπει να σας πω ότι δεσμευόμαστε για ασφάλιση και όχι μόνο για περίθαλψη, αλλά και για σύνταξη όλου του χρόνου συμμετοχής στα προγράμματα «STEGE» ή στα προγράμματα ειδικής υποστήριξης υπηρεσιών. <br />Δεσμευόμαστε για κατάργηση όλων των διατάξεων που προβλέπουν μειωμένες ή μηδενικές εργοδοτικές εισφορές προς τα ασφαλιστικά ταμεία. <br />Δεσμευόμαστε για θεσμοθέτηση των ίδιων ασφαλιστικών δικαιωμάτων με αυτά των πλήρως εργαζόμενων στους ελαστικά και μερικά εργαζόμενους και σε όσους δουλεύουν με συμβάσεις παροχής υπηρεσιών και υποκρύπτουν συμβάσεις εξαρτημένης εργασίας.<br />Η πρότασή μας για την ενοποίηση οργανισμών κοινωνικής ασφάλισης είναι στον αντίποδα της ψευδοενοποίησης του ΕΟΠΥΥ και του ΕΤΕΑ, τα οποία έτσι και αλλιώς έχουν καταρρεύσει. Υπό αυτήν την έννοια προωθούμε την εγγύηση για την οικονομική βιωσιμότητα των ταμείων και όχι την επιτάχυνση της χρεοκοπίας τους, την ενίσχυση για την αναδιανομή μεταξύ των ασφαλισμένων και όχι για την εξατομίκευση της κοινωνικής προστασίας. <br />Και, τέλος, να σας πω ότι η κοινωνική ασφάλιση δεν αποτιμάται με χρήματα. Τα δικαιώματα των πολιτών δεν μπαίνουν σε ένα καλάθι με έσοδα και έξοδα. Αν θέλετε να ζείτε σε μια κοινωνία την οποία την ονομάζετε ανθρώπινη, η κοινωνική ασφάλιση θα πρέπει να είναι η κορωνίδα αυτού του συστήματος. Δυστυχώς έχετε επιλέξει μεταξύ του άγριου καπιταλισμού και του κανιβαλικού καπιταλισμού, τη χειρότερη εκδοχή. <br />Είμαστε σε μια εντελώς διαφορετική πορεία. Θεωρούμε ότι η κοινωνική ασφάλιση είναι δίχτυ προστασίας σε μια κοινωνία που θέλει να λέγεται πολιτισμένη και ευρωπαϊκή. Επιλέγουμε τη δεύτερη οδό, για να οικοδομήσουμε επιτέλους μια κοινωνία στην οποία οι άνθρωποι δεν θα τρώνε από τα σκουπίδια, δεν θα ζητούν ελεημοσύνη για να μπορέσουν να «βγάλουν» τον μήνα και δεν θα τους κόβεται το ρεύμα, γιατί δεν έχουν να καλύψουν ούτε τις βασικές τους ανάγκες.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κύριο συνάδελφο.<br />Τον λόγο έχει ο συνάδελφος κ. Σταθάς για τρία λεπτά.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Πρόεδρε, η ιστορία με την κοινωνική ασφάλιση ξεκινά από πολύ μακριά, όπως είπε και ο κ. Στρατούλης και η κ. Μπόλαρη.<br />Έχουμε τα εξής: Θυμόμαστε τα θαλασσοδάνεια της δεκαετίας του 1980. Μετά ήταν το Χρηματιστήριο. Φτάσαμε στο σωτήριο έτος 2010 με το μνημόνιο, όπου ο κ. Σαχινίδης τότε –στις 6 Μαΐου- μας έλεγε ότι στις 20 Μαΐου δεν θα έχουν να πληρώσουν τις συντάξεις και τους δημοσίους υπαλλήλους. Τότε η Νέα Δημοκρατία ήταν στα κάγκελα, απέναντι, αντιμνημονιακή. Τότε, εξαιτίας και του PSI, χάθηκαν και άλλα δισεκατομμύρια από τα ταμεία. <br />Αυτός είναι, λοιπόν, ο ιδρώτας των εργαζομένων, που όλα αυτά τα χρόνια τον λυμαίνονταν και τον εξαργύρωναν μόνο για τους τραπεζίτες, μόνο για τους εφοπλιστές και τους μεγαλοβιομηχάνους, για να κάνουν επενδύσεις και μετά να τα πηγαίνουν σε διάφορες offshore εταιρείες, που αυτήν τη στιγμή δεν ελέγχονται καθόλου από την ελληνική Κυβέρνηση.<br />Το αποτέλεσμα ποιο είναι; Είναι αυτήν τη στιγμή να μην έχουμε να δώσουμε συντάξεις. Το 2010, όταν μπήκαμε, λοιπόν, στο μνημόνιο, τότε έφταιγαν οι κακοί δημόσιοι υπάλληλοι. Δεν έφταιγε ο ιδιωτικός τομέας, ο οποίος ήταν αυτός που παράγει. <br />Τι έγινε, όμως, στην πορεία; Είδαμε ότι έφταιγε και αυτός. Έγινε περικοπή μισθών, διαλύθηκαν στην κυριολεξία μισθολογικές συμβάσεις και είδαμε τα αποτελέσματα τα οποία είχαμε, ώστε να μη γίνονται ούτε από εκεί οι εισφορές που είχαν επιβάλει στο παρελθόν και πλήρωναν οι εργαζόμενοι. <br />Αποτέλεσμα όλων αυτών; Έχουμε φτάσει αυτήν τη στιγμή να μην έχουμε ούτε 360 ευρώ που θέλουμε από την 1-1-2015 για να πληρώσουμε στους συνταξιούχους, γιατί η κατάρρευση είναι πάρα πολύ μεγάλη. Και αντί να πληρώσουν, λοιπόν, τα ασφαλιστικά ταμεία που τα κούρεψαν και αντί να πληρώσουν τους εργαζόμενους που με τον ιδρώτα τους έχουν δώσει αυτήν την ανάπτυξη όλ’ αυτά τα χρόνια στον τόπο μας, κοιτάνε να πληρώσουν μόνο τους τοκογλύφους.<br />Δεν φτάνει αυτό, όμως, έχουμε και κάτι άλλο το οποίο συμβαίνει στην πραγματική οικονομία, στην αγορά. Τα ταμεία όπως το ΙΚΑ και η Επιθεώρηση Εργασίας, μια υπηρεσία η οποία πρέπει να κάνει έλεγχο στους χώρους εργασίας για να μην υπάρχει ανασφάλιστη εργασία, έχουν μείνει από εργαζόμενους. Δεν γίνεται κανένας έλεγχος εκεί, με αποτέλεσμα να υπάρχει μεγάλη ανασφάλιστη εργασία. <br />Αυτήν τη στιγμή, λοιπόν, η high-tech τεχνολογία την οποία έχουμε στα ασφαλιστικά ταμεία –θα μας τα πει και ο Υπουργός- δεν έχει καμμιά ουσία γιατί στην πραγματική οικονομία, στο γιαπί, στο εργοστάσιο, εκεί που πρέπει να γίνει ο έλεγχος δεν υπάρχει κόσμος να πάει να κάνει τον έλεγχο. Οι επιθεωρητές ή το ΙΚΑ δεν έχουν βενζίνη ή δεν έχουν αυτοκίνητο να πάνε να κάνουν έλεγχο. Αυτά είναι προβλήματα και χρειάζεται να δούμε στην πραγματική οικονομία τι συμβαίνει.<br /> Το βασικότερο απ’ όλα που πρέπει να μας πει ο Υπουργός, κυρίως για το ΣΕΠΕ, είναι ότι στο μνημόνιο ήταν υπογεγραμμένο να γίνει πρόσληψη χιλίων ατόμων. Αυτά τα χίλια άτομα θα έκαναν αυτήν τη δουλειά. Τουλάχιστον θα έκαναν έναν έλεγχο για να μην υπάρχει αθέμιτος ανταγωνισμός μεταξύ των επιχειρήσεων. <br />Κάποιοι μικρομεσαίοι πραγματικά κάνουν σωστά τη δουλειά τους, πληρώνουν τα ταμεία, πληρώνουν τους εργαζομένους. Όμως, υπάρχουν κι άλλοι που λειτουργούν αθέμιτα, γιατί βλέπουν ότι δεν υπάρχει κανένας έλεγχος και περιμένουν μέσα από γραφεία και υπολογιστές -να το πω έτσι απλά, για να το καταλαβαίνει κι ο κόσμος- ότι θα καταπολεμήσουμε τη μαύρη εργασία. Αυτό, φυσικά, έχει ως αποτέλεσμα να το πληρώνουν και τα ταμεία.<br />Κλείνοντας αυτό που θέλω να πω, κύριε Υπουργέ, είναι ότι πρέπει άμεσα να αλλάξετε αυτές τις πολιτικές, να κοιτάξετε την πραγματική οικονομία και να ενισχύσετε τα ταμεία. Για το κούρεμα αυτό που έχει γίνει όλα αυτά τα χρόνια στα ταμεία, εμείς δεσμευόμαστε πως ως κυβέρνηση του ΣΥΡΙΖΑ θα δώσουμε πίσω τα χρήματα για να μπορέσουν να πληρωθούν οι συνταξιούχοι, να μπορέσουν να πάρουν τις συντάξεις τους. Επίσης, θα ανεβάσουμε τον κατώτατο μισθό στα 751 ευρώ για να έχουμε και από εκεί εισφορές και να μπορέσουμε να πληρώσουμε τις συντάξεις. Διαφορετικά, δεν θα υπάρχει σύνταξη για κανέναν Έλληνα από εδώ και πέρα. <br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Τον λόγο έχει ο συνάδελφος κ. Τσουκαλάς για τρία λεπτά.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Κύριε Υπουργέ, η χώρα μας υπήρξε το πειραματόζωο της Ευρώπης στη δοκιμή εφαρμογής της λιτότητας, με στόχο τη δημιουργία ενός νέου κοινωνικού μοντέλου, υποταγμένου μόνιμα στις ορέξεις των βιομηχάνων, των εφοπλιστών και των τραπεζιτών. <br />Εξ ου και οι περικοπές μισθών, συντάξεων, η διεύρυνση έμμεσων φόρων, η ελαστικοποίηση εργασιακών σχέσεων, η ισοπέδωση κοινωνικών δικαιωμάτων και κατακτήσεων. Ανεργία στα ύψη, άστεγοι, οικογένειες χωρίς ασφάλιση και περίθαλψη και το τραγικότερο, αυτοκτονίες, χιλιάδες αυτοκτονίες. Ήδη οι άνεργοι, οι φτωχοί, οι μισθωτοί, οι ανασφάλιστοι, οι ελεύθεροι επαγγελματίες και οι αγρότες γνώρισαν τα τελευταία χρόνια πολύ καλά το success story της Κυβέρνησης. Η τραγική εικόνα που παρουσιάζουν τα οικονομικά των ασφαλιστικών οργανισμών και η κατάρρευση των ασφαλιστικών ταμείων, θα επιδεινώσουν τα προβλήματα αυτού του λαού και θα μονιμοποιήσουν το καθεστώς συντάξεων πείνας και για τη σημερινή αλλά κυρίως για τις επόμενες γενεές. <br />Δεν είναι τυχαίος ο ρόλος που διετέλεσε σε αυτήν την κατάσταση ο πολιτικός παράγοντας. Η έλλειψη ελέγχου, ως πολιτική επιλογή, κατά τη γνώμη μου, και η αδράνεια των διορισμένων διοικήσεων μας οδήγησαν σε αυτό το αποτέλεσμα, στην κατάρρευση των ασφαλιστικών ταμείων και στην αδυναμία του κράτους να στηρίξει πλέον τα ταμεία και να παρέχει στους ασφαλισμένους μια αξιοπρεπή σύνταξη. <br />Οι απαιτήσεις των δανειστών, σε συνδυασμό με την απώλεια της εθνικής μας κυριαρχίας, οδηγούν μαθηματικά στην οριστική χρεοκοπία των ταμείων και στην απόλυτη εξαθλίωση και φτωχοποίηση του λαού. <br />Οι επιλογές και τα πακέτα δραστικών περικοπών στον ιδιωτικό τομέα μειώνουν τα έσοδα από τις εισφορές, χωρίς να δημιουργούν προϋποθέσεις ανάπτυξης στην ελληνική οικονομία. <br />Το νέο «ασφαλιστικό» είναι έτσι δομημένο, ώστε με την παρούσα αγορά εργασίας να δίνει μόνο κουτσουρεμένες συντάξεις. Οι εργαζόμενοι είναι αδύνατον να εξασφαλίσουν τις προϋποθέσεις για τις μειωμένες συντάξεις που προβλέπουν οι νέοι νόμοι, αφού είναι αδύνατον, για τη συντριπτική πλειοψηφία των εργαζομένων, να διασφαλίσουν σαράντα έτη πλήρους ασφάλισης, ιδιαίτερα σε ένα περιβάλλον μη ανάπτυξης και αχαλίνωτης ανεργίας. Πλέον, οι ασφαλισμένοι αναγκάζονται να περιμένουν ως τα εξήντα δύο τους χρόνια για να λάβουν σύνταξη μειωμένη κατά 30%, σε σχέση με τις εισφορές που έχουν ήδη δώσει. <br />Αναγκάσατε τους οικοδόμους, που σήμερα λόγω της κρίσης είναι άνεργοι στη συντριπτική τους πλειοψηφία, αντί για τα πενήντα οκτώ να περιμένουν να βγουν στα εξήντα τους χρόνια, αν μέχρι τότε δεν έχετε ξανά αλλάξει το συνταξιοδοτικό. Με ποια λογική; <br />Χαρακτηριστικά, οι περικοπές των συντάξεων και η αύξηση των ορίων ηλικίας συνταξιοδότησης, συνοδευόμενα από συνθήκες βαθιάς ύφεσης και εκρηκτικής αύξησης της ανεργίας, θέτουν ως οριακό έτος στην εξέλιξη των αποθεματικών τους το 2016. Οι οικονομικές προβολές για κατάρρευση του συστήματος είναι ενδεικτικές του αδιεξόδου στο οποίο οδηγούν την κοινωνική ασφάλιση των εργαζομένων οι δανειστές. <br /><br />Τελειώνω, κύριε Πρόεδρε. <br />Οι συγκυβερνήσεις του μνημονίου μείωσαν δραστικά τις κύριες και τις επικουρικές συντάξεις, ενοποίησαν τα επικουρικά ταμεία για να αρπάξουν τα αποθεματικά τους -όπου ήταν πλεονασματικά- και άλλαξαν τον χαρακτήρα της επικουρικής ασφάλισης από δημόσιο σε ιδιωτικό με τη θέσπιση του ατομικού λογαριασμού για κάθε ασφαλισμένο. Τελικός στόχος είναι η πλήρης κατάργηση της επικουρικής σύνταξης. Βέβαια, πρώτα, οι συγκυβερνήσεις του μνημονίου ακρωτηρίασαν την περιουσία των ασφαλιστικών ταμείων, μέσω του ληστρικού κουρέματος των αποθεματικών, της κοινωνικής ασφάλισης, στο πλαίσιο του PSI, που στοίχισε στα ταμεία 13 δισεκατομμύρια ευρώ. <br />Στη δευτερολογία μου θα επανέλθω με στοιχεία για το τι χάσμα έχετε δημιουργήσει σε όλα τα ταμεία και πώς αυτό το πράγμα θα πρέπει να διορθωθεί.<br />Ευχαριστώ πολύ. <br /></speech><speech by="#s75"><from>ΠΡΟΕΔΡΕΥΩΝ</from> Κι εμείς σας ευχαριστούμε.<br />Τον λόγο έχει ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης για είκοσι λεπτά.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρίες και κύριοι συνάδελφοι, θα μιλήσω ευθέως και χωρίς περιστροφές. Οι συντάξεις των Ελλήνων είναι απόλυτα εγγυημένες. Δεν πρόκειται να υπάρξει η παραμικρή μείωση στις κύριες συντάξεις και όσον αφορά το ερώτημα το οποίο τίθεται εκ μέρους του ΣΥΡΙΖΑ για το τι θα κάνει η Κυβέρνηση για το ασφαλιστικό σύστημα θα σας πω πολύ απλά, όπως θα περιγράψω και στην πρωτομιλία μου, ότι εμείς το νοικοκυρέψαμε, το εξορθολογίσαμε, το σταθεροποιήσαμε και το μετατρέψαμε σε βιώσιμο.<br />Είχα καλέσει αρκετές φορές την Αξιωματική Αντιπολίτευση, τον ΣΥΡΙΖΑ δηλαδή, να έρθει να κάνουμε μία δημόσια συζήτηση για το ασφαλιστικό. Δυστυχώς, ακόμη υπεκφεύγετε. Γιατί η σημερινή συζήτηση ουσιαστικά μετατρέπει την ερώτησή σας προς την Κυβέρνηση μόνο, για το τι θα κάνει για το ασφαλιστικό. Ξέρετε τι κάναμε και ξέρετε τι θα κάνουμε για το ασφαλιστικό. Θα σας το πω και στη συνέχεια. Δεν απαντάτε, όμως, για το τι θα κάνετε εσείς. <br />Όμως, εάν συμπεράνω από τις τοποθετήσεις των εισηγητών σας ή από τις ερωτήσεις και τα αιτήματα που φέρνετε στο γραφείο μου για συντάξεις, κοστολογώ περίπου την πρόταση του ΣΥΡΙΖΑ –το είπε και ο συνομιλητής σας, ο συνάδελφός σας λίγο πριν- στα 13 δισεκατομμύρια ευρώ ετησίως συντάξεις για το ασφαλιστικό. <br />Για να ξεκαθαρίσουμε τα πράγματα, και τα παραμύθια έχουν όρια. Και κάτι ακόμη. Εάν κατά διάνοια είχατε την ευκαιρία να κάνετε πράξη αυτά τα οποία λέτε, διαβεβαιώ τους Έλληνες ασφαλισμένους εργαζόμενους και συνταξιούχους ότι τον χειρότερο εφιάλτη που θα μπορούσαν να ζήσουν, να πάνε δηλαδή στον γκισέ της τράπεζας και να μη βρουν τη σύνταξή τους, θα τον έβλεπαν σαν πραγματικότητα.<br />Κυρίες και κύριοι, ποτέ άλλοτε ένα θέμα στη δημόσια συζήτηση δεν μονοπώλησε τόσο πολύ το ενδιαφέρον όσο το ζήτημα της κοινωνικής ασφάλισης και των συντάξεων. Ταυτόχρονα, όμως, ποτέ κανένα άλλο θέμα δεν έτυχε και τόσης επιπόλαιης μεταχείρισης και άκρατου λαϊκισμού, όπως το ασφαλιστικό. <br />Η σημερινή επίκαιρη ερώτηση του ΣΥΡΙΖΑ, το σκεπτικό της, αλλά και οι τοποθετήσεις που προηγήθηκαν, έρχονται να επιβεβαιώσουν για ακόμη μία φορά αυτή την πικρή διαπίστωση. Στην πραγματικότητα επιβεβαιώνουν ότι στο ασφαλιστικό, όπως και μία σειρά άλλων κρίσιμων ζητημάτων για τη χώρα, ο ΣΥΡΙΖΑ δεν έχει θέση. Δεν διαθέτει ρεαλιστικές και τεκμηριωμένες προτάσεις παρά μόνο διαπιστώσεις, αόριστες υποσχέσεις που χαϊδεύουν αυτιά και έναν καταγγελτικό λόγο επιπέδου τηλεπαραθύρων που μας επιστρέφουν στην εποχή των Μαυρογιαλούρων. Τίποτε άλλο πέρα από αυτό! <br />Επίσης, προσωπικά περίμενα και κάποια γενναιότητα που θα την έλεγα και φιλότιμο από την Αξιωματική Αντιπολίτευση, να αναγνωρίσει τουλάχιστον ότι σε αυτά τα δύο χρόνια έχουμε κάνει τεράστιες προσπάθειες και έχουμε κάνει μεγάλες αλλαγές στο Υπουργείο Εργασίας –έχουμε νοικοκυρέψει πράγματα και έχουμε κλείσει παράθυρα παρανομιών- για το γεγονός, παραδείγματος χάριν, ότι σήμερα δεν υπάρχουν «μαϊμού» συντάξεις, για το ότι πλέον δεν χορηγούνται συντάξεις με υπεύθυνες δηλώσεις, για το ότι εξασφαλίστηκε πως οι επόμενες γενιές συνταξιούχων, οι σημερινοί εργαζόμενοι, θα μπορούν να πάρουν και επικουρικές και εφάπαξ, για το ότι η είσπραξη των εισφορών και των ληξιπροθέσμων οφειλών δεν είναι πια όπως στο παρελθόν μία εθελοντική και άναρχη διαδικασία, για τη μείωση της γραφειοκρατίας και την εξυπηρέτηση των συνταξιούχων που έφεραν τα εξελιγμένα πληροφοριακά συστήματα του Υπουργείου Εργασίας και της ΗΔΙΚΑ. Αν αυτό τελικά δεν είναι μία μορφή μικροψυχίας και μικροπολιτικής μίας άλλης εποχής, τότε τι είναι;<br />Κυρίες και κύριοι, πρέπει πάντως να ομολογήσω ότι η επερώτηση του ΣΥΡΙΖΑ έχει τουλάχιστον μία θετική πτυχή, ότι μας δίνει την ευκαιρία να πούμε για ακόμη μία φορά τα πράγματα με το όνομά τους. Εξάλλου, προσωπικά ποτέ δεν έκρυψα τα λόγια μου και ούτε θα το κάνω και σήμερα. Όλοι, λοιπόν, σε αυτή τη χώρα γνωρίζουν –δεν είναι πλέον κανένα μυστικό- ότι το ασφαλιστικό σύστημα ήταν σε κάποιο βαθμό και εξακολουθεί και σήμερα να είναι προβληματικό με πλήθος στρεβλώσεων, αδικιών και παθογενειών.<br />Ήταν ένα σύστημα που οικοδομήθηκε διαχρονικά στη βάση αποσπασματικών υλικών εμβαλωματικών και συχνά συντεχνιακών παρεμβάσεων και γι’ αυτόν τον λόγο δεν ήταν ποτέ οικονομικά αποτελεσματικό αλλά και ούτε και κοινωνικά δίκαιο. Ήταν ένα σύστημα, το οποίο ωφελούσε εν τέλει τους διάφορους ειδήμονες του ασφαλιστικού και απ’ ό,τι φαίνεται με τις παρεμβάσεις μας «τους χαλάσαμε τη σούπα». Αυτή είναι η αλήθεια. <br />Από την άλλη, όλο και περισσότερο το σύστημα δεν μπορούσε να συντηρηθεί από τους δικούς του πόρους, απορροφώντας συνεχώς αυξανόμενα ποσά κρατικής χρηματοδότησης. Παράδειγμα, από τη συνολική δαπάνη των 28,8 δισεκατομμυρίων ευρώ για συντάξεις το 2013, ποσοστό περίπου 55% προέρχεται από τον κρατικό προϋπολογισμό. <br />Πολλοί είναι οι λόγοι που είχαν οδηγήσει σ’ αυτήν την κατάσταση. Ήταν το οργανωτικό μπάχαλο, καθώς επικρατούσε όλα αυτά τα χρόνια στο ασφαλιστικό σύστημα. Οι έλεγχοι και οι διασταυρώσεις για το τι πράγματι εισέπραττε το ασφαλιστικό σύστημα ήταν ελάχιστοι έως και ανύπαρκτοι. Ήταν οι επικουρικές συντάξεις που δίνονταν «με το μάτι και το ζύγι», αφού δεν υπήρχε οργανωμένος μηχανισμός είσπραξης των εισφορών. Ιδιαίτερα το εφάπαξ στα ταμεία του δημόσιου και του ευρύτερου δημόσιου τομέα ήταν σε κάποιες περιπτώσεις 40%, 50%, 60% και 80% περισσότερο από τις εισφορές που είχαν καταβληθεί. <br />Επίσης, ήταν η τεράστια έκταση της εισφοροδιαφυγής μέσω της εκτεταμένης αξιοποίησης της αδήλωτης και ανασφάλιστης εργασίας ή λόγω της απουσίας μηχανισμών είσπραξης, αλλά και η διαχρονική συσσώρευση ληξιπρόθεσμων υποχρεώσεων των επιχειρήσεων προς τα ασφαλιστικά ταμεία, το μεγαλύτερο ποσοστό των οποίων μάλιστα –όπως έγινε και πρόσφατα στην καταγραφή του ΚΕΑΟ- το 83%, αφορούσε το παρελθόν, δημιουργήθηκε τα χρόνια της ευημερίας. Οπωσδήποτε είναι και οι πιέσεις στο ασφαλιστικό σύστημα λόγω της υψηλής ανεργίας των τελευταίων ετών. Αυτή είναι μια πραγματικότητα. <br />Ωστόσο το πράγμα είχε ξεφύγει νωρίτερα. Αν σε όλα αυτά προσθέσουμε τη μακροχρόνια επιδείνωση της σχέσης ασφαλισμένων-συνταξιούχων λόγω της τάσης γήρανσης του ελληνικού πληθυσμού, αλλά και την τεράστια διαρροή πόρων λόγω παραβατικότητας και παρανομίας των συντάξεων, ολοκληρώνεται η μεγάλη εικόνα της παθογένειας του ασφαλιστικού μας συστήματος, το οποίο πέραν των άλλων αποτέλεσε συχνά στο παρελθόν πεδίο άσκησης μικροπολιτικών και πελατειακών συμπεριφορών. Αξιοποιήθηκε, δυστυχώς, ως πολιτικό εργαλείο επηρεασμού μικρών και μεγάλων ομάδων της κοινωνίας. <br />Από εκεί και πέρα, οι κατά καιρούς προσπάθειες επίλυσης των προβλημάτων του ασφαλιστικού ήταν σε κάποιες περιπτώσεις αξιοσημείωτες, αλλά μάλλον διστακτικές και ημιτελείς. Κάθε φορά που αναβάλλαμε για λόγους πολιτικού κόστους τις ριζικές μεταρρυθμίσεις τόσο το πρόβλημα επανερχόταν με δυσμενέστερους όρους, επιβάλλοντας ακόμη πιο επώδυνες λύσεις. Ε, λοιπόν, αυτό το γαϊτανάκι των υπεκφυγών και του φοβικού «στρουθοκαμηλισμού» απέναντι στο ασφαλιστικό έπρεπε κάποτε να τελειώσει. <br />Κυρίες και κύριοι, τα τελευταία δύο χρόνια έχουμε καταβάλει μια υπεράνθρωπη, πρωτόγνωρη προσπάθεια για το ασφαλιστικό σύστημα. Προσπαθήσαμε να οικοδομήσουμε ένα στέρεο και υγιές ασφαλιστικό με βασικές αρχές τη δικαιοσύνη, τη διαφάνεια, την ανταποδοτικότητα και τη βιωσιμότητα. Πράγματι, το νοικοκυρέψαμε, κλείσαμε τρύπες και διαρροές του συστήματος, αποκαταστήσαμε την ταμειακή του ισορροπία. Καταφέραμε να εμπεδώσουμε μια πιο υγιή ασφαλιστική συνείδηση στην κοινωνία. Κι αυτό είναι μια διαρκής προσπάθεια, γιατί παθογένειες χρόνων, στρεβλώσεις και αδικίες δεν θεραπεύονται μονομιάς. <br />Θα ήθελα πάντως πολύ συνοπτικά να αναφέρω τα σημαντικότερα βήματα που έχουμε κάνει προς την κατεύθυνση αυτή της εξυγίανσης του συνταξιοδοτικού συστήματος της χώρας μας, αυτές τις μεγάλες μεταρρυθμίσεις που μας δίνουν το δικαίωμα να πούμε ότι το ασφαλιστικό της Ελλάδας έχει περάσει σε μια άλλη εποχή. <br />Πρώτα και κύρια σε οργανωτικό επίπεδο –το αναφέρατε κι εσείς- το σύστημα «ΗΛΙΟΣ», μια από τις πιο προηγμένες βάσεις παρακολούθησης και ελέγχου συνταξιοδοτικών δεδομένων ακόμα και σε ευρωπαϊκό επίπεδο. Έχουμε αλλάξει τα πάντα σε ό,τι αφορά την οργάνωση του συνταξιοδοτικού συστήματος, φωτίζοντας παράλληλα κάθε σκιά και υποψία παραβατικής συμπεριφοράς. Έτσι με την εφαρμογή του από την 1η Ιουνίου 2013 δεν υπάρχουν πλέον «μαϊμού» συντάξεις και προνοιακά επιδόματα παράνομα, καθώς όλα αυτά αναστέλλονται άμεσα μέσω των ηλεκτρονικών διασταυρώσεων με ληξιαρχεία, εφορίες, το σύστημα «ΑΡΙΑΔΝΗ». <br />Γι’ αυτόν ακριβώς τον λόγο δεν χρειάζεται πλέον να γίνει ποτέ ξανά καμμία απογραφή συνταξιούχων –ποτέ ξανά, το τονίζω- ούτε στον ιδιωτικό ούτε στον δημόσιο τομέα. <br />Παράλληλα, με το σύστημα «ΗΛΙΟΣ» έχουμε για πρώτη φορά στη χώρα μας πλήρη, αξιόπιστα και εύχρηστα δεδομένα. Μάθαμε για πρώτη φορά πόσοι είναι οι συνταξιούχοι στην Ελλάδα, πόσες συντάξεις λαμβάνονται, ποια είναι η μηνιαία συνταξιοδοτική δαπάνη και ποια είναι η μέση σύνταξη στην Ελλάδα. <br />Όλα αυτά δεν τα ξέραμε. Δυστυχώς, δεν τα ξέραμε ή τα ξέραμε κατά προσέγγιση. Δεν ξέραμε ποιος και γιατί παίρνει σύνταξη. Σήμερα το ξέρουμε. Δεν ξέραμε πόσοι και ποιοι κάθε μήνα μπαίνουν σε ένα ταμείο και πόσοι εξέρχονται του συστήματος. Σήμερα το ξέρουμε. Δεν ξέραμε, δηλαδή, επακριβώς ποια είναι η δυναμική και το μέλλον κάθε ταμείου. Σήμερα το ξέρουμε. Γιατί σωστές και αποτελεσματικές πολιτικές με κατά προσέγγιση και θολά στοιχεία, δεν γίνονται.<br />Και πάλι με την αξιοποίηση της πληροφοριακής βάσης του συστήματος «ΗΛΙΟΣ» καταφέραμε να κάνουμε πιο εύκολη και την καθημερινότητα των συνταξιούχων και των ασφαλισμένων. <br />Κανείς πλέον από τα 2,8 εκατομμύρια συνταξιούχων της χώρας δεν μπήκε σε ουρές και δεν ταλαιπωρήθηκε φέτος, προκειμένου να πάρει βεβαίωση αποδοχών. Αυτό έγινε για πρώτη φορά. Δεν θα το πίστευε κανένας. Γιατί απλώς βρήκε προσυμπληρωμένη τη βεβαίωση στη φορολογική του δήλωση. <br />Κανένας συνταξιούχος πλέον δεν θα ξαναπεράσει το κατώφλι της εφορίας. Γιατί με τον νέο τρόπο παρακράτησης στο σύνολο των αποδοχών θα προκύπτει μηδενική εκκαθάριση στο τέλος του χρόνου. Και αυτό δεν θα το πίστευε κανένας. <br />Κανένας ασφαλισμένος Έλληνας δεν θα ταλαιπωρηθεί πλέον και δεν θα μπει ποτέ ξανά σε ουρά για να θεωρήσει το ασφαλιστικό του βιβλιάριο. Και αυτό αν το λέγαμε, δεν θα το πίστευε κανένας. <br />Γι’ αυτό, λοιπόν, το πληροφοριακό σύστημα «ΗΛΙΟΣ», το οποίο με τις τεράστιες δυνατότητες που έχει, άλλαξε την επιχειρησιακή και στρατηγική ικανότητα του Υπουργείου Εργασίας και των ασφαλιστικών ταμείων, εκτός των άλλων, εξοικονόμησε και εκατοντάδες εκατομμύρια ευρώ. <br />Να περάσουμε τώρα στο ζήτημα της διάσωσης των επικουρικών ταμείων και των εφάπαξ. Ναι, καλά ακούσατε, πρόκειται για διάσωση από μία πορεία προδιαγεγραμμένης κατάρρευσης. Γιατί τα ταμεία αυτά, σε αντίθεση με την ανταποδοτική φιλοσοφία και τη λογική με την οποία πρωτοδημιουργήθηκαν, έδιναν παροχές που ήταν τελικά πολύ υψηλότερες από τις εισφορές που είχαν στην πραγματικότητα καταβληθεί. Ο κίνδυνος να διαλυθούν ήταν περισσότερο από ποτέ υπαρκτός. <br />Είχαμε δύο επιλογές. Η μία ήταν να συνεχίσουμε όπως πριν. Να πάρουν όλοι οι παλιοί τις πλούσιες αποδοχές του εφάπαξ και μετά από δύο-τρία χρόνια οι σημερινοί εργαζόμενοι να μην έπαιρναν απολύτως τίποτε. Ακολουθήσαμε τη δεύτερη επιλογή, μοιράζοντας το κόστος διάσωσης σε όλους και όχι μόνο στους νέους, με βάση την αρχή της αλληλεγγύης των γενεών, τη δικαιοσύνη και τη διαφάνεια. <br />Με μία σειρά μέτρων, λοιπόν, ενισχύσαμε κατ’ αρχάς την εισπρακτική ικανότητα αυτών των Ταμείων. Κυριότερα, όμως, με τη μεγάλη μεταρρύθμιση καθιέρωσης ενιαίου και αντικειμενικού μαθηματικού τύπου και συντελεστή βιωσιμότητας που διασφαλίζει την ισότιμη απονομή παροχών στη βάση των εισφορών που έχουν καταβληθεί, πετύχαμε ταυτόχρονα δύο μεγάλους στόχους: πρώτον, ότι ποτέ πια στο μέλλον τα συστήματα επικουρικής ασφάλισης και εφάπαξ δεν θα παρουσιάσουν ελλείμματα και προβλήματα χρηματοδότησης και, δεύτερον –και σημαντικότερο- διασφαλίσαμε ότι οι σημερινές γενιές των νέων εργαζομένων θα έχουν και αυτοί τη δυνατότητα να πάρουν επικουρική σύνταξη και εφάπαξ. <br />Και έρχεστε σήμερα, κύριοι του ΣΥΡΙΖΑ, με την πρότασή σας, σαν να θέλετε να γυρίσετε τον χρόνο πίσω, ξανά στην εποχή των ελλειμμάτων, της λογικής του «δος ημίν σήμερον», αδιαφορώντας για το συνταξιοδοτικό μέλλον των σημερινών εργαζομένων και των νέων. <br />Υπερασπίζεστε και μιλήσατε για την επαναφορά των κοινωνικών πόρων –και μάλιστα με εμμονές- που καταργήσαμε πρόσφατα. Εξηγήστε, όμως, στον κόσμο να καταλάβει τι ήταν οι κοινωνικοί πόροι. Εξηγήστε τους ότι πρόκειται ουσιαστικά για φόρους υπέρ τρίτων, για «χαράτσια». Ήταν οικονομικές επιβαρύνσεις, φόροι, δασμοί και τέλη που επιβάλλονταν στις συναλλαγές των πολιτών, προκειμένου να χρηματοδοτηθεί προνομιακά η ασφάλιση συγκεκριμένων ισχυρών επαγγελματικών ομάδων, σε βάρος των πολλών και αδύναμων πολιτών. Αυτή είναι η δικαιοσύνη της Αριστεράς; <br />Καταργήσαμε, λοιπόν, εικοσιπέντε διαφορετικούς «κοινωνικούς» πόρους που αποτελούσαν στην πράξη καταχρηστικούς φόρους 176 εκατομμυρίων ευρώ. <br />Η κατάργηση αυτών των φόρων υπέρ τρίτων, οι περισσότεροι από τους οποίους επιβλήθηκαν το 1928, το 1939, το 1940, το 1950, το 1955, την περίοδο της Κατοχής, δεν απειλεί σε καμμία περίπτωση τα ασφαλιστικά ταμεία. Τα έσοδά τους γυρνούν ουσιαστικά στην αγορά προς όφελος των πολιτών μέσω της μείωσης των τιμών σε μια σειρά προϊόντων και υπηρεσιών. Και εσείς –αν είναι δυνατόν!- αυτήν τη φορολογία εναντίον των αδύναμων, εναντίον του μεγάλου πληθυσμού των Ελλήνων, θέλετε να την επαναφέρετε.<br />Τέλος, ιδιαίτερα σημαντικό θεωρώ το γεγονός ότι με μια σειρά διαρθρωτικών μέτρων, που ενίσχυσαν την εισπρακτική ικανότητα των ταμείων, εξασφαλίσαμε την απρόσκοπτη καταβολή των συντάξεων. Συγκεκριμένα, καθιερώσαμε από τις 15 Σεπτεμβρίου 2013 το υψηλότερο ιστορικά πρόστιμο ύψους 10.550 ευρώ που έχει επιβληθεί ποτέ για την αδήλωτη εργασία. Ενοποιήσαμε τα επικουρικά ταμεία, δημιουργώντας ένα Ενιαίο Ταμείο Επικουρικής Ασφάλισης, το λεγόμενο ΕΤΕΑ, που θέλετε εσείς να ξαναδιαλύσετε. <br />Απλοποιήσαμε και ενοποιήσαμε τη διαδικασία δήλωσης και είσπραξης των εισφορών επικουρικής και εφάπαξ μέσω της αναλυτικής περιοδικής δήλωσης –που εσείς θέλετε να καταργήσετε- διαμορφώνοντας παράλληλα ενιαίους κανόνες και μέχρι τότε κατακερματισμένο σύστημα πολλών επικουρικών τομέων. Θεσπίσαμε την ηλεκτρονική και μηνιαία υποβολή της αναλυτικής περιοδικής δήλωσης. Εφαρμόσαμε και βελτιώσαμε τη διαδικασία διασταύρωσης μεταξύ υποβληθεισών αναλυτικών περιοδικών δηλώσεων και πραγματικά καταβληθέντων εισφορών. <br />Χαρτογραφήσαμε όλη την ακίνητη περιουσία και παράλληλα καταφέραμε να μειώσουμε τις δαπάνες των ΜΚΟ του Υπουργείου Εργασίας κατά 33%. Δημιουργήσαμε το ΚΕΑΟ, μέσω του οποίου εφαρμόζονται στοχευμένα εισπρακτικά μέτρα στους οφειλέτες, μηνιαίες διαδικασίες και κανόνες για όλους τους ασφαλιστικούς οργανισμούς, που εσείς θέλετε να καταργήσετε. <br />Θεσπίσαμε τη διαδικασία συμψηφισμού επιστροφών ΦΠΑ και φόρου εισοδήματος σε οφειλέτες στους φορείς κοινωνικής ασφάλισης, δηλαδή αυτοί που χρωστάνε ασφαλιστικές εισφορές να τις πληρώνουν μέσα από τις επιστροφές των φόρων. Κι εσείς αυτό θέλετε να το καταργήσετε. <br />Περιορίσαμε δραστικά το μη μισθολογικό κόστος εργασίας κατά πέντε ποσοστιαίες μονάδες, με αποτέλεσμα να μειώσουμε τη φορολογία στην εργασία για να κάνουμε πιο ελκυστική την εργασία, να ενισχύσουμε την απασχόληση, για να βρουν οι άνθρωποι της χώρας μας δουλειά. Είναι κάτι το οποίο δημιουργεί δυναμική στο ασφαλιστικό σύστημα της χώρας. Είναι κάτι το οποίο εσείς θέλετε να καταργήσετε. <br />Εντοπίσαμε και κάναμε πλήθος διορθωτικών παρεμβάσεων σε σκοτεινές περιοχές του ασφαλιστικού. Παραδείγματος χάριν, καταργήσαμε την ασυλία σε κάποιους εργαζόμενους που μπορούσαν να μην πληρώνουν ασφαλιστικές εισφορές, όπως επίσης καταργήσαμε τις συνδικαλιστικές συντάξεις, κάτι που εσείς θέλετε να επαναφέρετε και «κλείνετε το μάτι» στη συγκεκριμένη κατηγορία.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Τι λέτε, κύριε Υπουργέ;</speech><speech by="#s75"><from>ΠΡΟΕΔΡΕΥΩΝ</from> Τι διαμαρτύρεστε; Σας παρακαλώ!</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Εσείς το κάνετε αυτό για τα στελέχη σας και το λέτε εδώ; Δεν είμαστε καλά!</speech><speech by="#s75"><from>ΠΡΟΕΔΡΕΥΩΝ</from> Τι είναι αυτό που κάνετε; Θα απαντήσετε στη δευτερολογία. Έχετε δευτερολογία, κυρία Χαραλαμπίδου.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Δεν έχει επαφή με την πραγματικότητα. Δεν μπορεί να λέει ψέματα.</speech><speech by="#s75"><from>ΠΡΟΕΔΡΕΥΩΝ</from> Σας διέκοψε κανείς; Εσείς τι είστε;</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Δεν κατάλαβα! Εμείς θα κόψουμε τις συντάξεις;</speech><speech by="#s75"><from>ΠΡΟΕΔΡΕΥΩΝ</from> Να μιλάτε όταν θα πάρετε τον λόγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Διορθώσαμε, όμως και πολλές αδικίες που υπήρχαν παλιά στο ασφαλιστικό σύστημα, όπως η παρέμβασή μας για την ίση μεταχείριση των ασφαλισμένων του ΟΓΑ σε σχέση με τους ασφαλισμένους των άλλων ασφαλιστικών οργανισμών, σχετικά με τη δυνατότητα συνταξιοδότησης με τη συμπλήρωση σαράντα ετών ασφάλισης και του εξηκοστού δευτέρου έτους της ηλικίας τους.<br />Κυρίες και κύριοι συνάδελφοι, στην πρωτολογία μου επέλεξα να κάνω μία περιγραφή και καταγραφή των μεγάλων αλλαγών, του μεγάλου νοικοκυρέματος, του μεγάλου εξορθολογισμού που κάναμε στο ασφαλιστικό σύστημα της χώρας. Είναι αυτό που σήμερα μας δίνει τη δυνατότητα να πούμε ότι το ασφαλιστικό σύστημα της χώρας μας σήμερα πατάει σε στέρεες και υγιείς βάσεις. Είναι όλα αυτά που σήμερα κάνουν τον συνταξιούχο ήσυχο και την Κυβέρνηση να λέει ότι οι συντάξεις είναι απόλυτα εγγυημένες, αλλά είναι και όλα αυτά που εσείς θέλετε να καταργήσετε και την ίδια στιγμή υπόσχεστε 13 δισεκατομμύρια ευρώ σε αύξηση των συντάξεων ετησίως. <br />Σταματάω εδώ πέρα και θα επανέλθω στη δευτερολογία μου.<br />Ευχαριστώ πολύ.<br /></speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και δύο εκπαιδευτικοί συνοδοί τους από το 2ο Δημοτικό Σχολείο Δάφνης. <br />Η Βουλή τούς καλωσορίζει. <br /><br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Μητρόπουλος για δώδεκα λεπτά.<br />ΑΛΕΞΙΟΣ ΜΗΤΡΟΠΟΛΟΣ: Σας ευχαριστώ πολύ, κύριε Πρόεδρε. <br />Κύριε Υπουργέ, ανταποκριθήκαμε στη δημόσια πρόσκληση και πρόκληση για το εάν επιθυμούμε διάλογο για το ασφαλιστικό. Τον επιθυμούμε. <br />Με τα στοιχεία που θα καταθέσω και που είναι της Κυβέρνησης και έγκυρων ινστιτούτων, θα αποδείξουμε ότι δεν κάνατε νοικοκύρεμα, αλλά σχεδιασμένα, εκ προμελέτης, οδηγήσατε σε κραχ τα ταμεία. Και όποιος συνάδελφος –και από τη συγκυβέρνηση- από εδώ και πέρα ψηφίσει μέτρα που θα τολμήσετε να φέρετε, θα έχει συμμετάσχει σε εκ προμελέτης σχεδιασμένη καταστροφή του ασφαλιστικού συστήματος. <br />Αυτά τα τέσσερα χρόνια που μας κυβερνάτε είχαμε τα εξής, τα οποία θέλω  στη δευτερολογία σας ή να τα επικυρώσετε ή να τα διαψεύσετε: <br />Το κούρεμα των αποθεματικών, όπου από 31 δισεκατομμύρια προ μνημονίου, σήμερα είναι 4.100.000.000. <br />	Σε απάντηση που μου έδωσε το Υπουργείο σας θα καταθέσω ποιο είναι το κούρεμα και το κόστος των ταμείων από τα αποθεματικά. <br />Δεύτερον, από την ανεργία του μνημονίου ένα εκατομμύριο «ζεστές» εισφορές για τέταρτη χρονιά λείπουν από τα ταμεία. Προχθές φίλη προς την Κυβέρνηση εφημερίδα διαπίστωσε –και θα καταθέσω το σχετικό έγγραφο- ότι ενώ το πρώτο έτος του μνημονίου το ΙΚΑ εισέπραξε 16 δισεκατομμύρια σε εισφορές, το 2013 εισέπραξε 10 δισεκατομμύρια και το 2014 αναμένεται να εισπράξει 9 δισεκατομμύρια. <br />Συνεπώς η ανεργία του μνημονίου, το ένα εκατομμύριο «ζεστές» εισφορές που λείπουν, έχει στερήσει έσοδα ύψους 6 δισεκατομμύρια. <br />Μάλιστα, προχθές η Επιστημονική Επιτροπή της Βουλής και το Γραφείο Προϋπολογισμού σάς εγκάλεσε ότι αυτό έχει σαν αποτέλεσμα -η ανεργία και η μείωση των μισθών- τα ασφαλιστικά ταμεία να καταγράφουν απώλεια της τάξης των 6 έως 8 δισεκατομμυρίων ανά έτος. Έχουμε, λοιπόν, 26 δισεκατομμύρια από το κούρεμα των αποθεματικών και 20 δισεκατομμύρια κατά τη διάρκεια του μνημονίου από τη μείωση των ιδιωτικών μισθών και από την αύξηση της ανεργίας.<br />Σύμφωνα με έγγραφο της τρόικας και του κ. Κουτρουμάνη, το οποίο επίσης θα καταθέσω, με ημερομηνία 21 Ιουνίου 2011, «Κάθε μονάδα αύξησης της ανεργίας…» –της δικής σας, του μνημονίου!- «…στερεί από το ΙΚΑ 320 εκατομμύρια σε εισφορές κατ’ έτος και κάθε μονάδα μείωσης του ιδιωτικού μισθού στερεί από το ΙΚΑ 150 εκατομμύρια σε εισφορές».<br />Από τα μνημόνια τα ταμεία έχουν απολέσει αυτά τα τέσσερα χρόνια περίπου 55 έως 60 δισεκατομμύρια, εσείς συνεχίζετε το έγκλημα κατά των συνταξιούχων και του έθνους, αντί να ενισχύσετε την κρατική επιχορήγηση.  <br />Το Γραφείο Προϋπολογισμού της Βουλής στη σελίδα 40 σας εγκαλεί: «Η κρατική χρηματοδότηση μειώνεται όλο και περισσότερο. Μεταξύ των ετών 2015-2018 θα έχουμε μείωση, η οποία αγγίζει τα 8,5 δισεκατομμύρια από 15 δισεκατομμύρια που ήταν το 2012 και 21 δισεκατομμύρια το 2011».<br />Άρα συνεχίζοντας το έγκλημα κατά των συνταξιούχων και του έθνους και ενώ θα έπρεπε η μνημονιακή Κυβέρνηση να ενισχύσει την κρατική χρηματοδότηση, αφού από την ανεργία του μνημονίου, από τη μείωση των ιδιωτικών μισθών και το κούρεμα τα ταμεία έχασαν 60 δισεκατομμύρια, έρχεται και μειώνει την κρατική χρηματοδότηση, με συνέπεια το τετράχρονο του μνημονίου σωρευτικά η κρατική χρηματοδότηση να μειωθεί κατά 15 δισεκατομμύρια ευρώ. <br />Θα καταθέσω το σχετικό έγγραφο του Γραφείου Προϋπολογισμού της Βουλής. <br />Από τη μείωση των συντάξεων και την αύξηση των ορίων ηλικίας –με δικά σας στοιχεία- η «ΚΑΘΗΜΕΡΙΝΗ» πριν λίγο καιρό έλεγε ότι εξοικονομήσατε 9,3 δισεκατομμύρια. Πάμε στα 65 - 70 δισεκατομμύρια ευρώ. <br />Θα καταθέσω το επίσημο έγγραφο. <br />Και δεν σταματάτε εδώ το εκ προμελέτης έγκλημα κατά του ασφαλιστικού, για το οποίο εμείς θα ζητήσουμε εξεταστική. <br />Καλώ, λοιπόν, τους συναδέλφους την επόμενη βδομάδα, όταν έρθουν να δώσουν ψήφο εμπιστοσύνης, να συνυπολογίσουν τα 70 δισεκατομμύρια που έχασε το ασφαλιστικό μας σύστημα και να σκεφτούν πως αν δώσουν ψήφο, θα έχουν συναινέσει στην κατάργηση κύριων ασφαλιστικών δικαιωμάτων, θα έχουν συναινέσει με την πολιτική τους, με τους νόμους που έχουν ψηφίσει και έχουν οδηγήσει στα όρια του κραχ τα ταμεία. <br />Και αντί να σταματήσετε εδώ, στα 70 δισεκατομμύρια που έχασαν τα ταμεία από τις πολιτικές σας, έρχεστε και καταργείτε όλους τους κοινωνικούς πόρους υπέρ των ταμείων επικούρησης. Σύμφωνα με έγγραφο και δικά σας στοιχεία, η «ΚΑΘΗΜΕΡΙΝΗ» στις 23-5-2014 λέει, προειδοποιώντας σας ότι θα χάσετε κατ’ έτος 400 έως 700 εκατομμύρια. Αυτό είναι ένα άλλο έγκλημα κατά των ταμείων επικούρησης. Ενώ έπρεπε να διατηρήσετε –έστω και μεταβατικά- τους κοινωνικούς πόρους υπέρ των ταμείων επικούρησης, έρχεστε και δίνετε το τελειωτικό κτύπημα. <br />Και όχι μόνο αυτό, αλλά με το τελευταίο Μεσοπρόθεσμο έχουμε φθάσει στα 75 δισεκατομμύρια. <br />Στη δευτερολογία σας θα μας πείτε αν θέλετε να εφαρμόσετε και τις ρήτρες σε τρεις μήνες, τη «ρήτρα μηδενικού ελλείματος», τη «ρήτρα συντελεστή βιωσιμότητας», τη «ρήτρα του θανάτου». <br />Καλείται από 1-1-2015 να δηλώνει ο συνταξιούχος συμπατριώτης μας στο ταμείο του, με το άρθρο 42 του ν. 4052, αν θέλει η χήρα του μετά θάνατο να διαδεχθεί και να πάρει τη σύνταξη. «Ρήτρα θανάτου!» Μόνο αυτός ο οποίος έχει εκβιάσει την κ. Φερνάντες, είχε εφαρμόσει σε funds στο Τέξας την πιθανή ημερομηνία θανάτου συνταξιούχων, τη «ρήτρα θανάτου» του άρθρου 42, για να μπορεί να κερδοσκοπεί σε βάρος συνανθρώπων του. <br />Και σαν να μην έφθαναν αυτά τα επτά εγκλήματα κατά του ασφαλιστικού, έρχεστε με τη «ρήτρα μηδενικού ελλείματος» -διαβάζω τη σελίδα 41 του μεσοπρόθεσμου, ν. 4263- και λέτε τα εξής: «Εφαρμόζοντας τη ρήτρα «μηδενικού ελλείματος» από 1-1-2015 θα ωφεληθείτε 464 εκατομμύρια ευρώ». <br />Θα καταθέσω για τα Πρακτικά τη σελίδα 41.<br />Και όχι μόνο αυτό, αλλά λέτε ότι -στη σελίδα 41 του μεσοπρόθεσμου- από το κατά 3,9 μείωση των εργοδοτικών εισφορών θα ωφεληθείτε κατά 1 δισεκατομμύριο. <br />Συνεπώς, δεν πρέπει να εγκαλούμαστε εμείς, η Αριστερά, για το ότι οδηγήσατε σε κραχ τα ασφαλιστικά ταμεία. Με τη μνημονιακή σας πολιτική και με τα επτά μέτρα τι να συζητήσουμε; Αν δεν φέρετε τα χρήματα πίσω, τα κουρεμένα των αποθεματικών, το ένα εκατομμύριο των ανέργων που λείπει από το ΙΚΑ, αν δεν φέρετε τη μείωση των ιδιωτικών μισθών, αν δεν επαναφέρετε τους κοινωνικούς πόρους, αν δεν επαναφέρετε όλα αυτά τα οποία έχετε καταργήσει, δεν μπορεί να εκφράζετε την άποψη ότι η Αριστερά -με την ευαισθησία που έχει- θα συναινέσει στο δικό σας έγκλημα. <br />Και όχι μόνο αυτό. Ενώ οδηγήσατε τους μικρομεσαίους μας στην καταστροφή και ενώ προκαλέσατε, όπως έγραψαν προχθές «ΤΑ ΝΕΑ» σε δημοσίευμά τους -το οποίο θα καταθέσω και στα Πρακτικά- «κραχ στα ταμεία», ενεργοποιείτε τους μηχανισμούς ρευστοποίησης της ακίνητης περιουσίας των μικρομεσαίων μας. Αφού ο μικρομεσαίος δεν έχει να πληρώσει τις εισφορές, γιατί ενεργοποιείτε τον ΚΕΑΟ; Αφού είναι θύμα του μνημονίου, είναι θύμα της δικής σας πολιτικής, είναι θύμα της εξαθλίωσης των μικρομεσαίων! <br />Επιπλέον, με μία πρόσφατη υπουργική απόφαση υπογεγραμμένη από εσάς, κύριε Υπουργέ, υλοποιώντας το ν. 4254 που ψήφισε προεκλογικά η συγκυβέρνηση, στους αγρότες και στις αγρότισσες που έχουν να λαμβάνουν επιδοτήσεις και έχουν επιστροφή φόρων και ΦΠΑ και έχουν δάνεια, θα μπορείτε να κάνετε κατάσχεση από το πρώτο ευρώ. <br />Θα καταθέσω το σχετικό έγγραφο, τη δική σας υπουργική απόφαση, που μου την έστειλαν από τον ΟΠΕΚΕΠΕ.<br /> Συνεπώς, πού βρισκόμαστε τώρα; Το ασφαλιστικό σύστημα έχει χάσει από τις δικές σας πολιτικές 70 με 75 δισεκατομμύρια ευρώ, σύμφωνα με τα στοιχεία τα οποία κατέθεσα. <br />Θέλω, λοιπόν, να πάρετε θέση για το κούρεμα, την ανεργία, τη μείωση των μισθών του ιδιωτικού τομέα, τη μείωση της κρατικής επιχορήγησης, τη μείωση των εργοδοτικών εισφορών, την κατάργηση των κοινωνικών πόρων. Αυτές είναι πολιτικές, οι οποίες όλες μαζί δημιουργούν την αντικειμενική υπόσταση ενός εκ προμελέτης εγκλήματος κατά των συνταξιούχων και του έθνους. Και, βεβαίως,  τα ταμεία έχασαν από τις πολιτικές σας 78 με 80 δισεκατομμύρια ευρώ. Έχασαν, όμως, και 100 εκατομμύρια κατά τη δική μου «γενναιόδωρη» προσέγγιση, 64 εκατομμύρια κατά τη δική σας δήλωση τον τελευταίο καιρό, από τις συντάξεις-«μαϊμού». <br />Για να περάσει η θεραπεία-σοκ κατά του περήφανου λαού μας, για να τρομοκρατηθούν οι συνταξιούχοι ότι από το ΣΥΡΙΖΑ δήθεν κινδυνεύει και το υπόλοιπο, από τις γλίσχρες συντάξεις που τους έχετε περιορίσει, βρήκατε τις συντάξεις-«μαϊμού», για τις οποίες βεβαίως πρέπει να τιμωρηθούν όσοι παρανόμησαν. Όμως, είναι το 1% του εγκλήματος που έχει συντελεστεί κατά του ασφαλιστικού συστήματος! <br /><br />Τελειώνω, κύριε Πρόεδρε.<br />Υπ’ αυτήν την έννοια να φέρετε πίσω τα χρήματα του PSI, από όλες τις άθλιες μνημονιακές πολιτικές. Και μην τολμήσετε -όπως έχει πει και ο Πρόεδρός μας- να φέρετε άλλες διατάξεις, και, κυρίως, μην τολμήσετε να εφαρμόσετε τις «ρήτρες μηδενικού ελλείμματος» όταν έχετε παραδώσει κουφάρια, όταν έχετε περάσει κέλυφος μόνο του ασφαλιστικού συστήματος, κουρεύοντας ό,τι υπάρχει και λέγοντας ότι έχετε νοικοκυρέψει το ασφαλιστικό σύστημα, ενώ το έχετε φέρει σε κατάσταση κραχ με κίνδυνο για τις συντάξεις.<br />Δεν είμαστε εμείς που κινδυνολογούμε. Θα συζητήσουμε σοβαρά για το μέλλον του ασφαλιστικού συστήματος, αν γυρίσετε γρήγορα τα χρήματα. Άλλως, ο λαός θα σας τιμωρήσει για το μεγάλο έγκλημα που έχει συντελεστεί κατά των συνταξιούχων και της χώρας ολόκληρης. <br /><br />Σας ευχαριστώ πολύ.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και πέντε εκπαιδευτικοί συνοδοί τους από το 6ο Γυμνάσιο Χαϊδαρίου, Α΄ Τμήμα. <br />Η Βουλή τούς καλωσορίζει. <br /><br />Τον λόγο έχει ο Κοινοβουλευτικός Εκπρόσωπος της Νέας Δημοκρατίας ο συνάδελφος κ. Καραγκούνης για έξι λεπτά.<br />Από τη θέση σας θα τοποθετηθείτε, κύριε Καραγκούνη. Πρέπει να ξέρετε –οι παλαιότεροι το γνωρίζουν- ότι όταν ο χρόνος ομιλίας είναι μέχρι επτά λεπτά μιλάμε από τη θέση μας.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, αν έχει πετύχει κάτι αυτή η Κυβέρνηση, από την πρώτη στιγμή που ανέλαβε, πριν από δυόμισι χρόνια, το πέτυχε με μια αναγκαία συνθήκη. Αυτή η αναγκαία συνθήκη, ήταν είναι και παραμένει να είναι η πολιτική και η οικονομική σταθερότητα της χώρας.<br /> Αυτό το πετύχαμε με αρκετή δυσκολία, έτσι ώστε να μπορέσουμε να κρατήσουμε τη χώρα στο ευρωπαϊκό μονοπάτι, να κρατήσουμε χαμηλά τα επιτόκια, άρα να κρατήσουμε τη χώρα στις αγορές και να μπορέσουμε να δούμε το μέλλον με αισιοδοξία. Με την πολιτική σταθερότητα ήρθαν οι τουρίστες στη χώρα και κρατήσαμε τη χώρα ζωντανή. <br />Έγινε ένα σχόλιο από τους συναδέλφους για την πρόταση ψήφου εμπιστοσύνης της Κυβέρνησης, την οποία φέρνουμε σύμφωνα με το άρθρο 84 του Συντάγματος. Αυτή είναι η λογική γι’ αυτήν την πρόταση, να υπάρξει σταθερότητα στη χώρα, γιατί όσοι γνωρίζουν και τις αγορές, καταλάβαιναν ότι το τελευταίο διάστημα υπήρχαν ψήγματα του Μαΐου του 2012 και η χώρα δεν άντεχε να συνεχίσει μια τέτοια κατάσταση. Γι’ αυτό, λοιπόν, θα διασφαλίσουμε και πάλι τη σταθερότητα στη χώρα. <br />Από μια έννοια, τόσο η Νέα Δημοκρατία όσο και το ΠΑΣΟΚ -με το οποίο έχουμε χαοτικές διαφορές- συνεργάστηκαν με μια κοινή αφετηρία, που λέει τι; Να μπορέσουμε να ομονοήσουμε σε κάποια βασικά δεδομένα και να δώσουμε λύσεις για τη χώρα, η οποία, πραγματικά, βρίσκεται στην πιο δύσκολη κατάσταση. Ομονοήσαμε, λοιπόν, σε αυτό το βασικό δεδομένο.<br />Εδώ και δυόμισι χρόνια τι ακούμε από την Αντιπολίτευση; Απλά κραυγές. ΚαλούΝε τον κόσμο σε επανάσταση κ.λπ.. Μέχρι και στους μαθητές αναγκαστήκατε να καταφύγετε και τους καλέσατε σε ανατροπή της Κυβέρνησης. Βέβαια, τίποτα από αυτά δεν σας «βγήκε». Ακόμα και τώρα λέτε το ίδιο πράγμα. <br />Το συζητάμε, γιατί το ασφαλιστικό ξέρετε ότι δεν είναι -εγώ θα συμφωνήσω με αυτό, νομίζω το ανέφερε και ο κύριος Υπουργός- ένα ζήτημα κομματικό ή πολιτικό. Είναι ένα ζήτημα εθνικό και σε αυτό πρέπει να δώσουμε συγκεκριμένες λύσεις. <br />Έβλεπα κάποιους αριθμούς που είναι, πραγματικά, αμείλικτοι και εντυπωσιακοί. Από τα 28,8 δισεκατομμύρια για συντάξεις το 2013, ποσοστό μεγαλύτερο από το 53%, προήλθε από τον κρατικό προϋπολογισμό. Καμμία ανταποδοτικότητα. Όσο υπάρχει ο κρατικός κορβανάς έχουμε και δίνουμε συντάξεις. <br />Ξέρετε βέβαια ότι από τον κρατικό κορβανά και τον προϋπολογισμό, υπάρχουν χρήματα που πρέπει να διοχετευθούν στην παιδεία, την υγεία και σε άλλες ανάγκες του κράτους. Δεν μπορεί μια ζωή να δεσμεύουμε όλο το ποσό ή τεράστια ποσά, υποσκάπτοντας, θα έλεγα, όλο το κοινωνικό κράτος, οπότε μιλάμε για μια ανταποδοτικότητα. <br />Είναι και κάτι άλλο. Τα εφάπαξ, ιδιαίτερα στα ταμεία του δημοσίου και του ευρύτερου δημόσιου τομέα, ήταν σε κάποιες περιπτώσεις 40%, 50% ή ακόμα και 80% περισσότερα από τις εισφορές που πραγματικά καταβλήθηκαν, το περίφημο αναδιανεμητικό σύστημα, που άκουσα και από άλλους συναδέλφους. Δωράκια δηλαδή οι συντάξεις του κράτους. Τις δίνουμε όπου θέλουμε, με τα λεφτά των ασφαλισμένων; Όχι μόνο, όλων. <br />Λέμε, λοιπόν, εδώ πρέπει να βρούμε μια λύση; Πρέπει να ομονοήσουμε στα βασικά; Κατά τον ΣΥΡΙΖΑ, όχι. Όπως σε όλα τα προβλήματα ούτε και στο μεγαλύτερο εθνικό ζήτημα δεν μπορούμε να βρούμε λύση, εκτός αν μου πείτε ότι έχετε το μαγικό τρόπο να δώσετε αυτά τα χρήματα. <br />Ποιος είναι αυτός; Μήπως η διαγραφή του μεγαλύτερου μέρους του χρέους, από την οποία θα βρείτε πολλά χρήματα για να δώσετε και στο ασφαλιστικό; Μα και αυτό πάει περίπατο, κύριοι συνάδελφοι. Το απεμπολήσατε και αυτό! <br />Ή η λύση είναι τα 11 δισεκατομμύρια που υποσχέθηκε ο κ. Τσίπρας στη Θεσσαλονίκη; Εμείς έχουμε διασφαλίσει 38 δισεκατομμύρια ευρώ. Τα 5,5 δισεκατομμύρια είναι από το ΕΣΠΑ. Έχουμε διασφαλίσει 3 δισεκατομμύρια του ΤΧΣ για να ανακεφαλαιοποιηθούν οι τράπεζες και να υπάρχει «μαξιλάρι», το οποίο εσείς είχατε καταψηφίσει. Τώρα ζητάτε να πάρετε και τα 3 δισεκατομμύρια του ΤΧΣ; Εμείς διασφαλίσαμε τις καταθέσεις των Ελλήνων. <br />Υπάρχουν βεβαίως και τα 3 δισεκατομμύρια ευρώ που σκέφτεστε  να βρείτε από την πάταξη της φοροδιαφυγής. Ούτως ή άλλως έχουν ανέβει τα έσοδα κατά δέκα ποσοστιαίες μονάδες, όπως το λένε όλοι οι διεθνείς οργανισμοί. <br />Θα βρείτε σε πέντε μήνες, σε έξι μήνες αυτά τα χρήματα, τα οποία δεν τα έχετε από πουθενά; Βεβαίως, το βασικό σας δομικό επιχείρημα, ότι θα τα βρείτε από τη διαγραφή του χρέους, πάει και αυτό περίπατο. Τώρα σας κατάλαβε ο ελληνικός λαός σε όλα.<br />Άκουσα με πολύ μεγάλη προσοχή αυτά που είπε ο κ. Μητρόπουλος, ο εμπεριστατωμένος, καλός συνάδελφος. Ξέρετε, κυρίες και κύριοι συνάδελφοι, η Βουλή δεν είναι κυτίο παραπόνων. Δεν είναι αυτό που λέμε «τα παράπονά σας στο δήμαρχο» ή «τα παράπονά σας στον Υπουργό ή στον Πρωθυπουργό». Εδώ είστε για να δίνετε συγκεκριμένες προτάσεις και λύσεις. Εγώ δεν άκουσα κάτι τέτοιo. Θέλετε να σας πω τι άκουσα; Άκουσα αυτό που στην αμερικανική πολιτική επιστήμη το λένε «shopping list» ή ελληνιστί «κατάλογο αγορών, προϊόντων», δηλαδή τάζουμε διάφορα, χωρίς βέβαια κανένα αντίκρισμα, και λέμε «Έλα μωρέ, στο μέλλον θα παραμείνει ένας κατάλογος προϊόντων και θα μπορέσουμε να ξεφύγουμε!». Όμως, δεν είναι έτσι! Και να σας πω γιατί δεν είναι έτσι; Γιατί στην υποτιθέμενη περίπτωση που γινόσασταν ποτέ κυβέρνηση -που με αυτά που λέτε και έτσι όπως εξελίσσονται τα πράγματα, ποτέ δεν θα γίνετε-, ξέρετε τι έχετε κάνει στην ελληνική κοινωνία; Την έχετε ριζοσπαστικοποιήσει. Περιμένουν οι πολίτες, διότι όντως είναι μια πολύ δύσκολη κατάσταση, να έρθετε και να δώσετε τα πάντα στους πάντες. Δεν μπορείτε να ανταποκριθείτε σε αυτό.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Κυρίες και κύριοι συνάδελφοι, θα έλεγα ότι πρέπει να ομονοήσουμε σε μερικά πράγματα, να βάλουμε μία κοινή συνισταμένη. Ο Υπουργός, που έχει κάνει εξαιρετική δουλειά στο μάζεμα του ασφαλιστικού, σας κάλεσε πάρα πολλές φορές να πάτε και να καταθέσετε τις προτάσεις σας, και εκεί να μείνουμε. <br />Ξέρετε, είναι καλά τα υπόλοιπα σενάρια αλλά πολλές φορές μπορεί να γυρίσουνε σε εφιάλτες και σε ταινίες τρόμου.<br />Ευχαριστώ πολύ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε τον συνάδελφο κ. Καραγκούνη. <br />Τον λόγο έχει ο Κοινοβουλευτικός Εκπρόσωπος του ΠΑΣΟΚ, ο κ. Φίλιππος Σαχινίδης, Βουλευτής Λάρισας, για έξι λεπτά, με τη γνωστή ανοχή και σε εσάς.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Σας ευχαριστώ, κύριε Πρόεδρε. <br />Η πρωτοβουλία των Βουλευτών του ΣΥΡΙΖΑ να καταθέσουν επίκαιρη επερώτηση για το μέλλον του ασφαλιστικού συστήματος αξιολογείται θετικά. Διότι μας παρέχει την ευκαιρία να συζητήσουμε για ένα από τα πιο σημαντικά ζητήματα που απασχολούν σήμερα την ελληνική κοινωνία και τους Έλληνες πολίτες.<br />Ακούγοντας, όμως, τους συναδέλφους του ΣΥΡΙΖΑ, καταλήγω ότι θεωρούν ότι δεν έπρεπε να γίνει καμμία παρέμβαση στο ασφαλιστικό σύστημα από το 2010 και μετά. Προφανώς, εκτιμούν, σε αντίθεση με όλους τους διεθνείς οργανισμούς, ότι το ελληνικό σύστημα ασφάλισης ήταν βιώσιμο και οι παρεμβάσεις αυτές ήταν –το είπανε άλλωστε- το αποτέλεσμα κυρίως ιδεοληπτικών προσεγγίσεων. <br />Θα το εκτιμούσα ιδιαίτερα αν οι συνάδελφοι του ΣΥΡΙΖΑ τεκμηρίωναν την άποψή τους με κάποια μελέτη που να επιβεβαιώνει τα επιχειρήματά τους. Το λέω αυτό, διότι με βάση τα δεδομένα που βρήκαμε τον Οκτώβριο του 2009, το ασφαλιστικό σύστημα χρειαζόταν 1,5 δισεκατομμύριο μηνιαίως ενίσχυση από τον κρατικό προϋπολογισμό για να καταβάλλει τρέχουσες συντάξεις. <br />Αυτό σημαίνει, κυρίες και κύριοι συνάδελφοι, ότι χρειαζόταν 18 δισεκατομμύρια το χρόνο ενίσχυση από τον κρατικό προϋπολογισμό. Όλες οι μελέτες που είχαν συνταχθεί μέχρι τότε έδειχναν ότι, αν δεν γινόταν παρέμβαση τότε, σε μία δεκαετία, οι δαπάνες για το ασφαλιστικό θα έφταναν στο 24% του ΑΕΠ, δηλαδή δέκα ποσοστιαίες μονάδες πάνω από το μέσο ευρωπαϊκό όρο. Αντίθετα, λόγω της ραγδαίας γήρανσης του πληθυσμού, οι προβλεπόμενες εισφορές δεν θα ξεπερνούσαν το 10% του ΑΕΠ. Αυτή η διαφορά ανάμεσα στις εισροές στο σύστημα θα οδηγούσε σε τρομακτικές συνθήκες. <br />Θέλω, λοιπόν, να θέσω ένα ερώτημα στους συναδέλφους του ΣΥΡΙΖΑ. Όταν μία γενεά μεταφέρει υπέρμετρα βάρη στην επόμενη γενεά -και με αυτό εννοώ βάρη που δεν δικαιολογούνται από την αρχή της διαγενεαλογικής αλληλεγγύης- πόσο «προοδευτική», πόσο «αριστερή» μπορεί να χαρακτηριστεί αυτή η πολιτική; <br />Δεν θέτω το ερώτημα σε όρους ηθικής, αν δηλαδή είναι υπεύθυνη η στάση της παρούσας γενεάς απέναντι στις επόμενες γενεές. Ρωτώ αν είναι «αριστερή» προσέγγιση να παίρνουν οι σημερινές γενεές συνταξιούχων χρήματα από τον κοινό ασφαλιστικό κουμπαρά που έχουν με τα παιδιά τους.<br />Διότι το ασφαλιστικό μας σύστημα δεν είναι κεφαλαιοποιητικό, ώστε ο κάθε ασφαλισμένος να έχει το δικό του κουμπαρά και να προσδοκά στο τέλος του εργάσιμου βίου του, να εισπράξει τις εισφορές που κατέβαλε προσαυξημένες κατά τις αποδόσεις.<br />Οι συντάξεις σήμερα, στηρίζονται στις εισφορές αυτών που εργάζονται σήμερα. Αν, λοιπόν, αυτές είναι δυσανάλογες σε σχέση με τις εισφορές ή ανατραπεί η ισορροπία ανάμεσα σε αυτούς που εργάζονται και εισφέρουν και σε αυτούς που είναι συνταξιούχοι, τότε το σύστημα καταρρέει και καμμία σύνταξη δεν είναι εγγυημένη.<br />Προσκαλώ, λοιπόν, τους συναδέλφους του ΣΥΡΙΖΑ, να καταθέσουν έστω και μία μελέτη που να ορίζει, ότι το σύστημα ήταν βιώσιμο και δεν χρειαζόταν καμμία παρέμβαση το 2010. Η αλήθεια, όμως, είναι, ότι όλες οι μελέτες που ήδη είναι γνωστές και είχαν συνταχθεί έλεγαν ότι χρειαζόταν παρέμβαση. Είναι ενδεικτικό ότι, όταν μπήκαμε στην ΟΝΕ, η στήριξη του προϋπολογισμού στο ασφαλιστικό σε ετήσια βάση, ήταν της τάξης των 3,4 δισεκατομμυρίων περίπου. Το 2009, όταν παραλάβαμε, ήταν 14,3 δισεκατομμύρια. Αν είχαμε σταθεροποιήσει τη συνεισφορά του προϋπολογισμού στο επίπεδο του 2001, η χώρα θα είχε τουλάχιστον 75 δισεκατομμύρια λιγότερο χρέος από αυτό που είχε το 2009.<br />Με λίγα λόγια, 1 στα 4 ευρώ περίπου που χρωστούσε η χώρα το 2009, οφείλονταν στο γεγονός, ότι τη δεκαετία του 2000 και νωρίτερα, κανείς δεν προνόησε να ανακόψει αυτήν την ανησυχητική πορεία αύξησης της ενίσχυσης του κρατικού προϋπολογισμού προς τα ασφαλιστικά ταμεία. Διότι οι προηγούμενες γενιές και τα κόμματα -και αναφέρομαι και στο δικό μου κόμμα, που κλώτσησε στις αρχές της δεκαετίας του 2000 την μπάλα στην κερκίδα- έκλειναν πονηρά το μάτι στους συνταξιούχους, λέγοντάς τους ότι δεν θα κάνουμε καμμία παρέμβαση.<br />Όμως, δυστυχώς, αυτό δεν γινόταν μόνο πριν από την κρίση αλλά γινόταν και μετά την κρίση και θέλω να υπενθυμίσω εδώ την στάση που τήρησε η Νέα Δημοκρατία το 2012, όταν συζητούσαμε το δεύτερο πρόγραμμα, όπου αρνούταν να δεχθεί περικοπές στις επικουρικές συντάξεις και κινδύνευσε να τιναχτεί το δεύτερο πρόγραμμα στον αέρα, για να αλλάξει στάση αμέσως μετά τις εκλογές του 2012 και να προχωρήσει σε περικοπή των επικουρικών συντάξεων.<br />Το αποτέλεσμα της αδράνειας δεκαετιών, ήταν να φτάσουμε στο σημείο να κάνουμε βίαιες παρεμβάσεις το 2010 και μετά, για να μπορεί το σύστημα να πληρώνει αυτές τις μειωμένες συντάξεις. Ένα συνταξιοδοτικό σύστημα που, είναι άδικο, αφού το δικαίωμα στη σύνταξη δεν το καθόριζαν διαφανείς και ενιαίοι κανόνες για όλους τους εργαζόμενους αλλά αδιαφανείς κανόνες, αποτέλεσμα συναλλαγών μεταξύ κομμάτων και εργαζομένων, στο πλαίσιο των πελατειακών σχέσεων. Άλλα τα δικαιώματα του συνταξιούχου του ΙΚΑ και άλλα των συνταξιούχων των ταμείων της ΔΕΗ και του ΟΤΕ. Άλλη η κατά συνταξιούχο ενίσχυση που παρείχε ο κρατικός προϋπολογισμός στους συνταξιούχους του ΙΚΑ και άλλη η ενίσχυση που παρείχε ο κρατικός προϋπολογισμός κατά συνταξιούχο στον ΟΤΕ και στη ΔΕΗ.<br />Και σας ερωτώ. Όταν υποστηρίζετε επιστροφή στην κανονικότητα του 2009, υποστηρίζετε να επιστρέψουμε σε αυτές τις συνθήκες ανισότητας και αδιαφάνειας που υπήρχαν μέχρι και το 2009 στο ασφαλιστικό μας σύστημα; Διότι, οι παρεμβάσεις που έγιναν στο ασφαλιστικό κατά τη διετία 2010-2012 αλλά και μετά, επιτρέπουν στο συνταξιοδοτικό σύστημα να λειτουργεί.<br />Τίθεται, βέβαια, ένα ερώτημα αν το σύστημα είναι βιώσιμο ως έχει. Το σύστημα μακροχρόνια, μεσομακροπρόθεσμα είναι βιώσιμο. Βεβαίως, βραχυχρόνια έχει κάποια προβλήματα. Είναι προβλήματα, όμως, που οφείλονται σε συγκυριακούς παράγοντες. Όπως πολύ σωστά επεσήμανε, άλλωστε, ο Κοινοβουλευτικός Εκπρόσωπος του ΣΥΡΙΖΑ, υπάρχει μεγάλη ανεργία και βεβαίως έχουν πέσει και οι μισθοί και εξαιτίας της μεγάλης ανεργίας του ενός εκατομμυρίου τριακοσίων χιλιάδων και της μείωσης των μισθών, οι εισφορές είναι μειωμένες.<br />Όταν η οικονομία είναι σε ύφεση από το 2008 και οι επιχειρήσεις κλείνουν ή αντιμετωπίζουν προβλήματα ρευστότητας, αυξάνονται οι ληξιπρόθεσμες οφειλές προς τα ταμεία. Όταν δεν υπάρχει βεβαιότητα σχετικά με το μέλλον και τα συνταξιοδοτικά δικαιώματα των εργαζομένων και πολλοί προσφεύγουν στη σύνταξη, αυξάνονται οι πληρωμές του συστήματος.<br />Όμως, η απάντηση στα βραχυχρόνια αυτά προβλήματα, είναι κυρίως η επιστροφή στην ανάπτυξη και στην πλήρη απασχόληση. Αυτή θα επιτρέψει να αντιμετωπίσουμε τα περισσότερα από τα συγκυριακά προβλήματα και να διασφαλίσουμε ότι οι συνταξιούχοι δεν θα βρεθούν αντιμέτωποι με νέες περικοπές. Γι’ αυτό θεωρώ ότι η χώρα πρέπει να θέσει ως προτεραιότητα όχι μόνο την επιστροφή σε θετικούς ρυθμούς ανάπτυξης ώστε να δημιουργηθούν θέσεις εργασίας και να αυξηθούν τα εισοδήματα και επομένως οι πόροι του συστήματος αλλά πρέπει να επικεντρωθεί στην αναδιάρθρωση του παραγωγικού προτύπου. Δυστυχώς, στον τομέα αυτό η πρόοδος είναι περιορισμένη και αυτό υπονομεύει τις θυσίες των πολιτών και ιδιαίτερα των νέων, που προσδοκούν ότι η χώρα στην οποία γεννήθηκαν, θα τους προσφέρει τις ευκαιρίες που δικαιούνται.<br />Έχουμε, λοιπόν, υποχρέωση να επανεξετάσουμε τις προτεραιότητες και να κλείσουμε τα αυτιά στις σειρήνες ένθεν κακείθεν που υπόσχονται την επιστροφή στην «Μπελ Επόκ» του 2009. <br />Και είναι χρήσιμο, συνάδελφοι του ΣΥΡΙΖΑ, να μιλάμε για αναδιανομή και στήριξη του κράτους πρόνοιας, αλλά η αναδιανομή προϋποθέτει παραγωγή. Και αυτή η τόσο χρήσιμη συζήτηση για το νέο παραγωγικό πρότυπο που έχει ανάγκη η χώρα, είναι μία συζήτηση που ιδεολογικοί καταναγκασμοί σάς αποτρέπουν να την προκαλέσετε σ’ αυτήν εδώ την Αίθουσα καταθέτοντας μια επίκαιρη επερώτηση, για να συζητήσουμε για το παραγωγικό πρότυπο που θα μας επιτρέπει να εξασφαλίζουμε πόρους, προκειμένου να έχουμε το κράτος πρόνοιας που έχει ανάγκη η χώρα μας.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε συνάδελφε.</speech><speech by="#s249"><from> ΦΙΛΙΠΠΟΣ ΣΑΧΙΝΙΔΗΣ</from> Τελειώνω, κύριε Πρόεδρε. <br />Κυρίες και κύριοι συνάδελφοι του ΣΥΡΙΖΑ, η πρωτοβουλία την οποία έχετε πάρει, θεωρώ και πάλι, ότι είναι σωστή και κινείται προς την σωστή κατεύθυνση. Με βάση, όμως, αυτά που είπατε, επιτρέψτε μου να σας πω να μην ξανοίγεστε σε βαθιά νερά, γιατί, όπως λέει ο «ECONOMIST» σήμερα, μπορεί σύντομα να πάρετε εντολή να κυβερνήσετε και τότε θα υποχρεωθείτε να «συνομιλήσετε» για πρώτη φορά στην ιστορία σας με την οδυνηρή πραγματικότητα της διακυβέρνησης της χώρας σε συνθήκες κρίσης. <br />Σας ευχαριστώ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει για έξι λεπτά ο Κοινοβουλευτικός Εκπρόσωπος των Ανεξάρτητων Ελλήνων κ. Γαβριήλ Αβραμίδης. <br />Ορίστε, κύριε συνάδελφε, έχετε τον λόγο.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, οι συνθήκες που βιώνει σήμερα ο ελληνικός λαός, θα μπορούσαν να περιγραφούν ως συνθήκες πολέμου εν καιρώ ειρήνης. Η χώρα μας βρίσκεται κάτω από ένα ιδιότυπο καθεστώς κατοχής τα τελευταία πέντε χρόνια. Τα τελευταία χρόνια, ο ελληνικός λαός δίνει μια άνιση μάχη, μια μάχη επιβίωσης, από την οποία δεν είναι υπερβολή να πούμε πως χάθηκαν κόποι ολόκληρης ζωής. Η ανεργία σε δυσθεώρητα επίπεδα, οι άστεγοι έχουν πολλαπλασιαστεί, ολόκληρες οικογένειες δεν έχουν κανένα εργαζόμενο μέλος, υποαπασχόληση και αδήλωτη εργασία, ηθική εξαθλίωση, αυτοκτονίες. Ζούμε τις συνέπειες της νεοφιλελεύθερης πολιτικής επέλασης, μέσω της εφαρμογής του πλέον σκληρού δημοσιονομικού προγράμματος για ένα κράτος-μέλος της Ευρωπαϊκής Ένωσης. Βρυξέλλες και Διεθνές Νομισματικό Ταμείο συναποφασίζουν περικοπές μισθών, συντάξεων, διεύρυνση έμμεσων φόρων, ελαστικοποίηση εργασιακών σχέσεων, ισοπέδωση θεσμικών κοινωνικών κατακτήσεων.<br />Η φοροεισπρακτική φορομπηχτική πολιτική και λογική των εκτεταμένων περικοπών σε δημόσιο και ιδιωτικό τομέα, μειώνουν κάθε πιθανότητα εξόδου από το φαύλο υφεσιακό κύκλο και την οικονομική περιδίνηση της επιχειρηματικότητας. Τα αποτελέσματά τους είναι γνωστά. Παιδιά λιποθυμούν από την πείνα, συνταξιούχοι αναζητούν τροφή στους κάδους σκουπιδιών, οι ουρές ανέργων στον ΟΑΕΔ ούτε ως αντιπροσωπευτικό δείγμα του αριθμού της πραγματικής ανεργίας δεν μπορεί να χαρακτηριστούν, σπίτια χωρίς ηλεκτρικό και πετρέλαιο θέρμανσης. <br />Και επειδή η Κυβέρνηση θα ισχυριστεί πως φρέναρε την ανεργία, ας την προλάβουμε, λέγοντας ότι η επιβράδυνσή της δεν αποτελεί κανένα προϊόν ανάπτυξης αλλά απότοκο μιας προσωρινής λύσης που υπόσχονται τα πεντάμηνα προγράμματα του ΟΑΕΔ στο δημόσιο και τους ΟΤΑ, της ελαστικής μορφής απασχόλησης -τρίωρα, τετράωρα, τριήμερα και διήμερα- της εφαρμογής επιχειρησιακών και ατομικών συμβάσεων, με δεδομένο πια την πρώτη απόφαση για ομαδικές απολύσεις από το Ανώτατο Συμβούλιο Εργασίας μετά από τριάντα τρία χρόνια. <br />Τα παραπάνω, συνεπάγονται τεράστιες απώλειες για τα ασφαλιστικά ταμεία, απώλειες που φέρνουν όλο και πιο κοντά την ολική τους κατάρρευση. Μια συνοπτική καταγραφή της κατάστασης που επικρατεί στα ασφαλιστικά ταμεία, σύμφωνα με τα στοιχεία της Πανελλήνιας Ομοσπονδίας Προσωπικού Οργανισμών Κοινωνικής Πολιτικής τον Ιούνιο του 2014, έχει ως εξής: Οι προϋπολογισμοί των ταμείων για το 2014 προβλέπουν ελλείμματα της τάξης των 2 δισεκατομμυρίων ευρώ και πάνω. Για το ΙΚΑ, προβλέπονται ελλείμματα της τάξης των 807,9 εκατομμυρίων ευρώ, για τον ΟΑΕΕ, ελλείμματα της τάξης των 462,7 εκατομμυρίων ευρώ, για τον ΟΓΑ, ελλείμματα της τάξης των 181,3 εκατομμυρίων ευρώ κ.λπ.. Πρόκειται για ελλείμματα, που δεν είχαν υπολογίσει τις μειώσεις των εισφορών κατά 3,9%, τις περικοπές κοινωνικών πόρων, καθώς και την μείωση της κρατικής επιχορήγησης, η οποία μειώνεται σημαντικά από έτος σε έτος. Δηλαδή το 2012, είχαμε 13,443 δισεκατομμύρια, το 2013, είχαμε 11,540 δισεκατομμύρια, το 2014, είχαμε 9,848 δισεκατομμύρια ευρώ. Φυσικά δεν είχαν αποτιμηθεί ούτε οι οφειλόμενες συντάξεις, κύριες, επικουρικές και εφάπαξ. <br />Παρατηρώντας τα ίδια στοιχεία, βλέπουμε ότι η πραγματική ανεργία βρίσκεται στο 27,2% και στερεί από το ασφαλιστικό σύστημα πάνω από 7 δισεκατομμύρια. Η μείωση μισθών κατά είκοσι μονάδες καταγράφει απώλειες 3 δισεκατομμυρίων. Η εισφοροδιαφυγή, η αδήλωτη εργασία και οι ευέλικτες μορφές εργασίας αποτιμώνται σε 8,5 δισεκατομμύρια. Η μείωση εισφορών, εργοδοτών και εργαζομένων κατά 5%, 1,1% και 3,9%, κοστολογείται για τα ταμεία κοντά στα 1,3 δισεκατομμύριο ευρώ.  <br />Η περικοπή των κοινωνικών πόρων των φορέων κοινωνικής ασφάλισης έχει κόστος 1 δισεκατομμύριο. Εδώ πρέπει να σημειώσουμε και τα 12 δισεκατομμύρια ως απώλειες, αποτέλεσμα από το PSI. Φτάσατε στο σημείο να δεχθείτε στο Υπουργείο Εργασίας ξένο τοποτηρητή, για να παρακολουθεί την κατακρεούργηση των επικουρικών συντάξεων, το ψαλίδισμα της κρατικής επιχορήγησης, την εφαρμογή της βασικής σύνταξης των 360 ευρώ, την ισοπέδωση των πόρων. <br />Η βιωσιμότητα των ταμείων ακόμα και σήμερα δεν είναι ακατόρθωτη. Ο συνολικός σχεδιασμός των ταμείων είναι επιβεβλημένος, όσο και η ενίσχυση των ελεγκτικών μηχανισμών. Μια σταθερή ρύθμιση οφειλών στα ταμεία, συνιστά κοινωνική απαίτηση όσο επωφελής μπορεί να αποβεί και η ορθολογική αξιοποίηση της ακίνητης περιουσίας των ταμείων. Η αποκατάσταση των απωλειών των ταμείων από το κούρεμα του PSI, είναι επιβεβλημένη. Η στήριξη της εργασίας και η αναζήτηση νέων πόρων στήριξης του ασφαλιστικού συστήματος εκτός του κρατικού προϋπολογισμού και των ασφαλιστικών εισφορών, καθώς και η δημοσιοποίηση των μεγαλοοφειλετών, σηματοδοτεί το μακροπρόθεσμο σχεδιασμό και την καθιέρωση συνθηκών κοινωνικής δικαιοσύνης μεταξύ όλων όσων αδυνατούν να πληρώσουν. <br /><br />Σε σχέση με το κέντρο είσπραξης ασφαλιστικών εισφορών, ήδη έχει αποστείλει τις πρώτες εξήντα τέσσερις χιλιάδες διακόσιες εξήντα επτά ειδοποιήσεις, προσκλήσεις για τακτοποίηση οφειλών εκ των οποίων οι έξι χιλιάδες είκοσι τέσσερις αφορούν οφειλέτες του ΟΑΕΕ. Επίσης, έχουν ενενήντα τρεις χιλιάδες τετρακόσιες έξι ατομικές ειδοποιήσεις που είναι στο δεύτερο στάδιο ενημέρωσης, εκ των οποίων πέντε χιλιάδες εννιακόσιες σαράντα μία σε ασφαλισμένους του ΟΑΕΕ. Τα ειδοποιητήρια αφορούν και μικροοφειλέτες, οι οποίοι κινδυνεύουν πλέον να βρεθούν αντιμέτωποι με αναγκαστικά μέτρα, όπως κατασχέσεις και πλειστηριασμούς. Είναι μία πολιτική, η οποία είναι αναποτελεσματική και κοινωνικά επικίνδυνη. <br />Τέλος, θέλω να σημειώσω με την ευκαιρία, την απαράδεκτη θέση και προεκλογική εξαγγελία του Διοικητή του ΟΓΑ, του κ. Βεργίνη, με κάλυψη κυβερνητική, με κάλυψη και του Υπουργού Εργασίας, του κ. Βρούτση, διότι δεν είδαμε κανένα αποτέλεσμα, δεν είδαμε να τραβήξει το αυτί, όταν ο Διοικητής του ΟΓΑ δύο-τρεις ημέρες πριν τις ευρωεκλογές, είχε αναγγείλει την αποκατάσταση των συντάξεων των ανασφάλιστων υπερηλίκων από 1ης Ιουνίου, μία εξαπάτηση πολιτική, η οποία έκλεψε ψήφους των ανασφάλιστων υπερηλίκων και των Βορειοηπειρωτών και των ομογενών από την πρώην Σοβιετική Ένωση, των Κωνσταντινοπολιτών αλλά και των Ελλαδιτών, μία πολιτική αναποτελεσματική, μία πολιτική καταστροφική.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς σας ευχαριστούμε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα πέντε μαθητές και μαθήτριες και τέσσερις συνοδοί-εκπαιδευτικοί τους, από το 6ο Γυμνάσιο Χαϊδαρίου Β΄ Τμήμα. <br />Η Βουλή τούς καλωσορίζει.	<br /><br />Τον λόγο έχει Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή κ. Αντώνιος Γρέγος για έξι λεπτά.</speech><speech by="#s62"><from> ΑΝΤΩΝΙΟΣ ΓΡΕΓΟΣ</from> Σας ευχαριστώ.<br />Σήμερα η συζήτηση επί αφορμή της επίκαιρης επερώτησης, αφορά τα ασφαλιστικά ταμεία και τις συντάξεις. <br />Το ασφαλιστικό, αποτελεί ένα από τα πιο σοβαρά ζητήματα που αφορούν την ελληνική κοινωνία εδώ και δεκαετίες. Το πρόβλημα με τα ασφαλιστικά ταμεία και τις συντάξεις δεν είναι κάτι νέο. Από την άλλη, είναι μία πικρή αλήθεια ότι τα ασφαλιστικά και τα συνταξιοδοτικά δικαιώματα, ήταν αυτά που βρέθηκαν να δέχονται τα ισχυρότερα πυρά των μνημονιακών πολιτικών των τελευταίων ετών. Για τέσσερα χρόνια, τα ταμεία και οι συντάξεις βρίσκονται σε συνεχή άμυνα απέναντι στις συνεχείς επιθέσεις των μνημονιακών πολιτικών. <br />Η συνταγή του ΔΝΤ αποδείχθηκε καταστροφική για τα ασφαλιστικά ταμεία και τις συντάξεις. Η φιλοσοφία των πολιτικών που ακολουθήθηκαν, είναι πάρα πολύ απλή. Η συνταξιοδοτική δαπάνη είναι βάρος και πρέπει να είναι όσο το δυνατόν πιο χαμηλή. Οι εισφορές των εργοδοτών είναι αντιαναπτυξιακές και χαντακώνουν την ανταγωνιστικότητα της χώρας.<br />Φυσικά αυτή η φιλοσοφία, μόνο καταστροφικά αποτελέσματα μπορεί να επιφέρει. Μετά την κατάργηση σχεδόν όλων των επικουρικών συντάξεων, στο στόχαστρο μπαίνουν τα ταμεία στο σύνολό τους, καθώς και οι κύριες συντάξεις, οι οποίες στόχος είναι να μετατραπούν σε προνοιακό επίδομα, ένα χαρτζιλίκι. <br />Τα υγιή ταμεία, εδώ και χρόνια χρηματοδοτούν τα προβληματικά σε έναν αέναο κύκλο ελλειμμάτων και προβληματικών παροχών. Οι πολιτικές των τελευταίων ετών όχι μόνο δεν έδωσαν λύση στο ασφαλιστικό αλλά, όπως προείπα, χειροτέρεψαν και χειροτερεύουν μέρα με τη μέρα την κατάσταση. <br />Το ασφαλιστικό -για τη Χρυσή Αυγή- πρέπει να τεθεί σε καινούργια βάση. Η βασική φιλοσοφία που πρέπει να διέπει το ασφαλιστικό σύστημα της χώρας, πρέπει να εδράζεται στο εξής τρίπτυχο. Λογικές και ικανοποιητικές εισφορές εργαζομένων, εργοδοτών, κράτους, αξιοπρεπείς και σοβαρές παροχές, συντάξεις που να σέβονται τον απόμαχο της εργασίας. <br />Μια και μιλάμε για απόμαχους, θα σας αναφέρω ενδεικτικά ένα παράδειγμα που αφορά απόμαχους και θα μιλήσω για τους ναυτικούς. Ξέρετε ότι χιλιάδες άνθρωποι, οι Έλληνες ναυτικοί, έχουν στερηθεί τις οικογένειές τους για μήνες και για χρόνια συνολικά, δουλεύουν σε αντίξοες συνθήκες, μπαίνουν μέσα σε καζάνια και βγαίνουν βουτηγμένοι στο λάδι. Δεν είναι κοντά στις οικογένειές τους, ακόμη και αν αυτές βρίσκονται σε δύσκολες καταστάσεις. Και αυτοί οι άνθρωποι, όπως και πάρα πολλοί άλλοι ασφαλισμένοι πρώην εργαζόμενοι, αυτήν την στιγμή λιμοκτονούν στην κυριολεξία. Αυτά μπορούν να επιτευχθούν μόνο με σωστό προγραμματισμό, υπολογισμό και με σωστές και λειτουργικές δομές των ταμείων και των ελεγκτικών μηχανισμών.<br />Για να δοθεί πιο μόνιμη λύση στο ασφαλιστικό, πρέπει να αντιμετωπιστούν τα σοβαρά ζητήματα που το επηρεάζουν άμεσα. Αυτά για τη Χρυσή Αυγή είναι τα εξής. Η εκτεταμένη εισφοροδιαφυγή και εισφοροαποφυγή των εργοδοτών. Είναι συνήθης πρακτική, γνωστοί και μη εξαιρετέοι μεγαλοεργοδότες, να καθυστερούν υπερβολικά ή και να αποφεύγουν συστηματικά την καταβολή των απαιτουμένων εισφορών για τους εργαζόμενους τους. Αυτό έχει να κάνει και με την εσκεμμένη αδιαφορία των ελεγκτικών μηχανισμών να αντεπεξέλθουν στο έργο τους αλλά και με την απουσία οποιασδήποτε πολιτικής βούλησης στο να δοθεί λύση σε αυτό. <br />Εξάλλου, τα ίδια τα κόμματα που χρωστούν εκατομμύρια, έχουν εμπλακεί πολλές φορές σε περιπτώσεις εισφοροδιαφυγής, αφού συστηματικά αποφεύγουν να καταβάλλουν τις εισφορές των ίδιων των εργαζομένων. Λογικό είναι να μην έχουν καμμία διάθεση να λύσουν το ζήτημα. <br />Δεύτερον σημαντικό, είναι το θέμα της ανασφάλιστης, λεγόμενης «μαύρης», εργασίας. Και εδώ να πούμε ότι η ανεργία δεν είναι στο 27% - 28%. Είναι στο 30%, 32%, 33% μπορεί και 35%. Φυσικά, η ανεργία θα συνεχίσει να αυξάνεται. <br />Το ζήτημα έχει λάβει εκρηκτικές διαστάσεις τα τελευταία χρόνια και τα στατιστικά μιλούν από μόνα τους. Με την ανασφάλιστη εργασία να χτυπάει «κόκκινο», είναι λογικό να μην έχουμε υγιή και βιώσιμα ταμεία. Πέρα από το συνολικό «ξεχαρβάλωμα» κάθε ελεγκτικού μηχανισμού, η βασική αιτία για την έκταση της αδήλωτης εργασίας είναι αναμφισβήτητα η λαθρομετανάστευση. Οι λαθρομετανάστες είναι αυτήν τη στιγμή εκατομμύρια στη χώρα μας και αποτελούν μια συνεχή, σοβαρή και ανοικτή πληγή για το ασφαλιστικό μας σύστημα. Το πρόβλημα δεν είναι τωρινό αλλά η κρίση και το μνημόνιο μάς προσγειώνουν κάθε  μέρα στη σκληρή πραγματικότητα. <br />Σοβαρό και βιώσιμο ασφαλιστικό σύστημα μπορεί να υπάρξει, μόνο όταν καταπολεμηθεί αποτελεσματικά η αθρόα εισροή χιλιάδων λαθρομεταναστών και μόνο όταν απελαθούν εκατοντάδες χιλιάδες των λαθρομεταναστών πίσω στις χώρες τους. Όλα τα άλλα είναι ευχολόγια και «ασπιρίνες». <br />Αφήνω για το τέλος το πρόβλημα της υπογεννητικότητας, γιατί για εμάς, τη Χρυσή Αυγή, είναι πάρα πολύ σοβαρό. Εδώ και χρόνια ο δείκτης γεννήσεων βρίσκεται κάτω από το όριο που απαιτείται για την ανανέωση του πληθυσμού. Με βάση τα τελευταία στοιχεία της ΕΛΣΤΑΤ, οι Έλληνες μειώθηκαν το 2013 κατά δεκαεπτά χιλιάδες. Οι Έλληνες μειώνονται, ενώ παράλληλα χιλιάδες νέοι και νέες οδηγούνται κάθε χρόνο στην ξενιτιά. Αυτός ο εκρηκτικός συνδυασμός, οδηγεί με μαθηματική ακρίβεια σε κατάρρευση κάθε κοινωνικής δομής, πόσω μάλλον του ασφαλιστικού συστήματος που βασίζεται στη συνεχή ανανέωση του εργατικού δυναμικού.<br />Πραγματικά, για να έχει οποιαδήποτε σημασία η όποια κίνηση αλλαγής, αναδιάρθρωσης και λύσης στο ασφαλιστικό σύστημα, θα πρέπει πρώτα να έχει καταρτιστεί και να μπει μπροστά ένα σχέδιο καταπολέμησης της συνεχούς μείωσης και γήρανσης του πληθυσμού και να αποτραπεί η μετανάστευση των νέων, δηλαδή να γυρίσουν οι νέοι Έλληνες και οι νέες Ελληνίδες πίσω στην πατρίδα, για να εργαστούν και να ευτυχήσουν στον τόπο τους. <br />Δυστυχώς, το πρόβλημα της υπογεννητικότητας έχει αγνοηθεί και υποβαθμιστεί από όλες τις πολιτικές δυνάμεις, πλην της Χρυσής Αυγής, βεβαίως. Αντιμετωπίζεται μάλιστα πάρα πολύ επιπόλαια. Την ίδια ώρα που οι φιλελεύθερες μνημονιακές κυβερνήσεις φορολογούν τους τρίτεκνους και φορολογούν τα παιδιά ως τεκμήριο, συμφωνούν με την Αριστερά σε ένα σημείο, αποδεικνύοντας με αυτό το σημαντικό σημείο ότι φιλελευθερισμός και μαρξισμός, είναι τα δύο κεφάλαια του ίδιου ανθελληνικού τέρατος. <br />Οι εκπρόσωποι των δύο αυτών θεωριών –φιλελεύθεροι και μαρξιστές- συμφωνούν απόλυτα στο ότι η συνεχής μείωση του πληθυσμού, μπορεί να αναπληρωθεί από την εισδοχή και νομιμοποίηση χιλιάδων τριτοκοσμικών λαθρομεταναστών, προσβάλλοντας πέρα από τα εθνικά δίκαια και την ίδια την κοινή λογική. <br />Κλείνοντας, να πω κάτι σοβαρό. Λειτουργικό και βιώσιμο ασφαλιστικό σύστημα και αξιοπρεπείς συντάξεις, μπορούν να υπάρξουν μόνο υπό την ηγεσία εθνικής κυβέρνησης, μιας κυβέρνησης της Χρυσής Αυγής. Να πούμε στην Κυβέρνηση Σαμαρά-Βενιζέλου, η οποία παραπαίει και μετρά εβδομάδες -αν όχι μέρες- ζωής: «Κάτω τα χέρια σας από τα ταμεία και τις συντάξεις, κάτω τα χέρια σας από τους Έλληνες και τις Ελληνίδες».<br />Και να κάνω μία πολύ απλή ερώτηση στον κύριο Υπουργό. Θα μπορούσατε εσείς ο ίδιος να ζήσετε με αυτές τις συντάξεις;<br />Ευχαριστώ πάρα πολύ.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Γεώργιος Κυρίτσης, για έξι λεπτά.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, κύριε Υπουργέ, το θέμα της επίκαιρης επερώτησης που κατέθεσαν οι Βουλευτές του ΣΥΡΙΖΑ, είναι ιδιαίτερα σημαντικό. Γνωρίζουμε πολύ καλά ότι το ασφαλιστικό σύστημα βρίσκεται στα όρια της χρεοκοπίας. Τα στοιχεία του προϋπολογισμού για το πρώτο επτάμηνο Ιανουαρίου-Ιουλίου δείχνουν ότι τα ασφαλιστικά ταμεία χρειάζονται πρόσθετη χρηματοδότηση εκατοντάδων εκατομμυρίων ευρώ. Τα αποθεματικά τους κατά τα πέντε τελευταία χρόνια, σύμφωνα με μελέτη του Ινστιτούτου Εργασίας της ΓΣΕΕ, έχουν μειωθεί στο αστρονομικό ποσό των 21,5 δισεκατομμυρίων ευρώ, κύριε Υπουργέ. Το πρόβλημα δεν είναι λογιστικό μόνο. Το πρόβλημα είναι βαθύτατα πολιτικό. <br />Γνωρίζουμε πολύ καλά ότι το 2015 θα είναι ένα έτος καθοριστικό για το ασφαλιστικό σύστημα. Οι αποφάσεις που θα ληφθούν θα είναι καθοριστικές. Θα δοκιμάσουν την κυβερνητική πολιτική -δεν μας ενδιαφέρει κιόλας- αλλά και την ίδια την κοινωνική συνοχή, κύριε Υπουργέ. Φυσικά, να ξεκαθαρίσω κάτι: Νέες περικοπές σε συντάξεις δεν γίνεται να εφαρμοστούν. Οι πολιτικές που μας ζητούν οι δανειστές οδήγησαν στην κατάσταση, στην οποία έχουμε περιέλθει και που σήμερα χρησιμοποιούν ως άλλοθι, για να υπάρξει νέα συρρίκνωση των συνταξιοδοτικών και εργασιακών δικαιωμάτων. Η παρατεταμένη ύφεση, η μείωση της κρατικής επιχορήγησης, οι μειώσεις μισθών, η υψηλή ανεργία, η αύξηση του αριθμού των νέων συνταξιούχων, η αύξηση της ανασφάλιστης και αδήλωτης εργασίας, καθώς και η προώθηση ευέλικτων μορφών απασχόλησης, αποτελούν για εμάς τις βασικές αιτίες που εντείνουν το πρόβλημα. Την ίδια ώρα το PSI, αλλά και η μείωση των εργοδοτικών εισφορών, έγιναν χωρίς πρόνοια για την αναπλήρωση των εσόδων, με αποτέλεσμα τραγικές επιπτώσεις για το ασφαλιστικό σύστημα. <br />Η κοινωνία βρίσκεται ήδη στα όριά της, κύριε Υπουργέ: χιλιάδες ανασφάλιστοι, πολύ χαμηλές συντάξεις, επιχειρήσεις που αδυνατούν να τα βγάλουν πέρα με τις υποχρεώσεις τους, λουκέτα, συνταξιούχοι που δεν έχουν διασφαλίσει αξιοπρεπείς όρους διαβίωσης. Και η κατάσταση αυτή δεν μπορεί να συνεχιστεί. Χρειάζεται όλες οι πλευρές να κάτσουν στο τραπέζι, να χαράξουν ένα νέο ολοκληρωμένο σχέδιο για την αντιμετώπιση του προβλήματος, το οποίο εσείς ως Κυβέρνηση φυσικά δεν το έχετε.<br />Κατ’ αρχάς –σας το είπαμε πολλές φορές από εδώ- θα πρέπει να δούμε πώς θα αυξηθούν τα έσοδα των ταμείων. Χρειάζεται επανασχεδιασμός του συστήματος ρύθμισης των ασφαλιστικών οφειλών. Οι ρυθμίσεις που έχουν νομοθετηθεί δεν έχουν αποδώσει τα αναμενόμενα. Γι’ αυτό, απαιτείται ρεαλισμός. Χρειάζεται πάγωμα και περίοδος χάριτος για τις οφειλές των προηγούμενων ετών, περισσότερες δόσεις για τις τρέχουσες και βεβαίως, ασφαλιστική κάλυψη για όσους είναι συνεπείς στις δόσεις τους.<br />Και είναι απαράδεκτο, κύριε Υπουργέ, άτομα που έχουν μπει σε ρύθμιση να μην έχουν πρόσβαση στην ιατροφαρμακευτική περίθαλψη και να πληρώνουν από την τσέπη τους, εφόσον, βέβαια, παρουσιάσουν πρόβλημα υγείας. Επίσης, θα πρέπει να σκεφτούμε σοβαρά και την ελεύθερη επιλογή ασφαλιστικής κλάσης  στους αυτοαπασχολούμενους, οι οποίοι αδυνατούν να ανταπεξέλθουν στις υποχρεώσεις τους. Την ίδια ώρα θα πρέπει να υπάρξει πρόνοια για την καλύτερη στελέχωση του Σώματος Επιθεωρητών Εργασίας, ένα Σώμα που η Κυβέρνηση έχει αποψιλώσει.<br />Κυρίες και κύριοι συνάδελφοι, στο λίγο χρόνο που έχουμε πρέπει να αναλύσουμε το ζήτημα, το οποίο είναι μεγάλο, καθώς και τις προτάσεις που θα πρέπει να εφαρμοστούν άμεσα. Θα επαναλάβω, όμως: Όποια απόφαση, όποια μέτρα και αν ληφθούν, θα απορριφθούν από την ίδια την κοινωνία, εφόσον περιλαμβάνουν νέες μειώσεις συντάξεων και νέα συρρίκνωση των εργασιακών δικαιωμάτων. <br />Το ασφαλιστικό σύστημα της Ελλάδας είναι στα πρόθυρα της χρεοκοπίας.<br />Η διατήρηση του δημόσιου χαρακτήρα της κοινωνικής ασφάλισης ταυτίστηκε με τη λεηλασία από το κράτος και κάποιες προνομιούχες ομάδες, κύριε Υπουργέ, των χρημάτων της πλειονότητας των εργαζομένων -από αυτά λεηλατήθηκαν- που κατέβαλαν κανονικά και αδιαμαρτύρητα στη διάρκεια του ασφαλιστικού τους βίου τις ασφαλιστικές τους εισφορές. Η διαχείριση των ασφαλιστικών ταμείων από το κράτος δημιουργεί φτώχια για τους πολλούς. Η γήρανση του πληθυσμού και η ανατροπή των δημογραφικών δεδομένων καθιστούν αναπόφευκτη την κατάρρευση του υπάρχοντος συστήματος, που δεν στηρίζεται στην αποταμίευση των εισφορών, αλλά στην κάλυψη ίσα-ίσα των σημερινών συντάξεων από τις σημερινές εισφορές.<br />Οι διαρκώς αυξανόμενες ανάγκες του ασφαλιστικού συστήματος επιβαρύνουν δυσανάλογα τους νέους ασφαλισμένους και οι αυξανόμενες υποχρεώσεις για κρατική συμμετοχή διογκώνουν τα ελλείμματα. <br />Σε αυτόν το φαύλο κύκλο, κύριε Υπουργέ, πρέπει να δώσουμε λύσεις. Το ασφαλιστικό μας σύστημα καταρρέει. Αυτό δεν μπορούμε να το κρύψουμε. Δεν μπορούμε να παρουσιάζουμε μια ψεύτικη εικόνα ότι έχουμε ένα υγιέστατο σύστημα ασφάλισης και από το 2015 θα είναι ακόμη καλύτερο. Δεν είναι έτσι, κύριε Υπουργέ. Ξέρουμε πολλούς συνταξιούχους. Είμαστε συνταξιούχοι. Κάποιοι από εμάς χάνουν με τις μειώσεις 15.000 το χρόνο, που σημαίνει ότι έχει καταρρεύσει όλο το σύστημα. <br />Γι’ αυτό πρέπει να παρθούν μέτρα, άμεσα μέτρα, όχι ακούγοντας τους δανειστές μας τι θέλουν να κάνουν. Άκουσα πριν τον κ. Μητρόπουλο. Συμβόλαιο θανάτου είναι να υπογράφω αν θα είμαι με τη σύζυγο ή αν θα πρέπει να πάρει σύνταξη. Αυτό είναι απαράδεκτο. Δεν μπορεί να το συλλάβει ανθρώπινος νους ότι θα λέω «Κοιτάξτε, αν πεθάνω δεν την παίρνει». Να αποφασίσω από τώρα, δηλαδή. Και να μου λέει «Γιατί δηλαδή να μην την πάρω κι εγώ τη σύνταξη, να την πάρω τώρα ή να την πάρουμε μετά;». Θα διαλύσετε οικογένειες. Είναι εξωφρενικό! Δεν μπορώ να το πιάσω αυτό το πράγμα. Ποιος το σκέφτηκε το συμβόλαιο αυτό θανάτου;<br />Αποφύγετε τέτοια πράγματα για την κοινωνία, κύριε Υπουργέ.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Τον λόγο έχει ο συνάδελφος Βουλευτής και Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Χρήστος Κατσώτης.<br />Έχετε τον λόγο για έξι λεπτά, κύριε συνάδελφε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε.<br />Για το ΚΚΕ το ασφαλιστικό ήταν και είναι θέμα ταξικό, ζήτημα ταξικής αντιπαράθεσης και σύγκρουσης. Από τη μια το κεφάλαιο, η Ευρωπαϊκή Ένωση, οι κυβερνήσεις του και άλλοι μηχανισμοί και από την άλλη οι εργαζόμενοι, το ταξικό κίνημα.<br />Όλες οι προσπάθειες του κεφαλαίου, των κυβερνήσεών τους με τους κοινωνικούς διαλόγους ή χωρίς αυτούς, πάντα επικαλούμενοι τη βιωσιμότητα των ταμείων και την αποκατάσταση των αδικιών, όπως κάνει και σήμερα ο Υπουργός, ήταν στην κατεύθυνση ανατροπών των ασφαλιστικών δικαιωμάτων, ήταν στην κατεύθυνση της μείωσης της τιμής της εργατικής δύναμης, της απαλλαγής του κράτους και της εργοδοσίας από τη συμμετοχή του στην κοινωνική ασφάλιση.<br />Είναι γνωστές οι ανατροπές που έγιναν την τελευταία εικοσαετία. Τις ζουν οι συνταξιούχοι με τις συντάξεις πείνας, τις συνεχείς μειώσεις, τις ζουν οι εργαζόμενοι με την κατάργηση των παροχών, με την ανασφάλεια που μεγαλώνει -ακόμα και οι παροχές μητρότητας δεν έμειναν εκτός- τις ζουν οι χήρες, οι ανάπηροι, τα ΑΜΕΑ, τις ζουν όσοι ήταν στα βαρέα και ανθυγιεινά επαγγέλματα, οι άνεργοι και οι ανασφάλιστοι ακόμα πιο σκληρά, τις ζουν οι γυναίκες που καταργήσατε τα μειωμένα όρια ηλικίας, τις ζουν όσοι απασχολούνται με ελαστικές μορφές εργασίας, οι εποχικά εργαζόμενοι που γι’ αυτούς απαιτούνται ογδόντα ημερολογιακά χρόνια δουλειάς για σύνταξη με τα σαράντα χρόνια που έχετε θεσπίσει, τις ζουν όσοι προσδοκούν κάποιο εφάπαξ και πήραν το μισό ή και κάτω από αυτό.<br />Αλήθεια, πού πήγαν οι εισφορές; Πού πήγαν τα αποθεματικά των ταμείων; Κι αυτό είναι γνωστό. Πήγαν στα θησαυροφυλάκια των καπιταλιστών που εσείς υπηρετείτε. Οι αντασφαλιστικές ανατροπές υπαγορεύονται από τις ανάγκες του κεφαλαίου, καθοδηγούνται από την Ευρωπαϊκή Ένωση, εφαρμόζονται από τις αστικές κυβερνήσεις σε κάθε κράτος-μέλος με σιδερένια πειθαρχία είτε με κεντροδεξιές είτε με κεντροαριστερές κυβερνήσεις.<br />	Βασική κατεύθυνση της Ευρωπαϊκής Ένωσης, όπως σαφέστατα προκύπτει από την Λευκή Βίβλο, αλλά και από άλλες αποφάσεις, είναι η παραπέρα συρρίκνωση των δημόσιων συστημάτων ασφάλισης και υγείας, με περιορισμό σε παροχές προνοιακού χαρακτήρα -δηλαδή ένα επίδομα- και η επέκταση και η κυριαρχία των ιδιωτικών συστημάτων ασφάλισης και υγείας. Αυτός είναι ο στόχος; Γι’ αυτό δεν υπάρχει συνέδριο των εμπόρων της ασφάλισης από το οποίο να μην λείπουν τα διορισμένα στελέχη στην κοινωνική ασφάλιση, καθώς και ο αρμόδιος Υπουργός και Υφυπουργός. Η κατεύθυνση της Ευρωπαϊκής Επιτροπής είναι η αντικατάσταση των επικουρικών ταμείων από τα επαγγελματικά ταμεία και η εφαρμογή του συστήματος των τριών πυλώνων, του συστήματος δηλαδή του δικτάτορα Πινοσέτ της Χιλής. <br />	Κύριοι του ΣΥΡΙΖΑ, δεν μπορείτε να κάνετε κριτική στη σημερινή, καθώς και στις προηγούμενες κυβερνήσεις. Δεν μπορείτε να μιλάτε γενικά για μνημόνια και τρόικα και να στηρίζετε την Ευρωπαϊκή Ένωση και την πολιτική της, να κρύβετε και να αθωώνετε τις αποφάσεις του κεφαλαίου. Καλώς κάνατε κριτική για την αντιασφαλιστική πολιτική της Κυβέρνησης. Όμως, δεν λέτε κουβέντα για τις αποφάσεις της Ευρωπαϊκής Ένωσης που μετατρέπουν τις συντάξεις σε επίδομα. <br />Καταδικάζετε και πολύ σωστά την αύξηση των ορίων ηλικίας, αλλά δεν λέτε κουβέντα για το ότι αυτή είναι απόφαση της Ευρωπαϊκής Ένωσης. Καταδικάζετε το τσάκισμα των επικουρικών συντάξεων, αλλά δεν λέτε κουβέντα για το ότι η κατάργηση της επικουρικής σύνταξης είναι απόφαση της Ευρωπαϊκής Ένωσης. <br />Με επιλογή της Ευρωπαϊκής Ένωσης τα δημόσια ασφαλιστικά συστήματα περιορίζονται στο προνοιακό κομμάτι, δίνοντας ενισχυμένο ρόλο σε ιδιωτικά συστήματα. <br />Αυτή είναι η λογική της συνύπαρξης δημόσιου και ιδιωτικού τομέα που ακολούθησε η Νέα Δημοκρατία και το ΠΑΣΟΚ. «Δίπλα στο δημόσιο τομέα η ιδιωτική ασφάλιση έχει τεράστια περιθώρια ωρίμανσης, ανάπτυξης», όπως δηλώνει εκπρόσωπος του ΣΥΡΙΖΑ. Και συνεχίζει παρακάτω λέγοντας: «Είμαστε έτοιμοι να γίνουν αλλαγές και μεταρρυθμίσεις που θα διατηρήσουν το δυναμικό χαρακτήρα αυτού του συστήματος», δηλαδή, της συνύπαρξης του δημόσιου και ιδιωτικού τομέα. <br />Ενίσχυση της ιδιωτικής ασφάλισης επαγγελματικών ταμείων, χέρι-χέρι με Νέα Δημοκρατία και ΠΑΣΟΚ και στελέχη του Υπουργείου Εργασίας, με συμμετοχή και Βουλευτών του ΣΥΡΙΖΑ. Αυτό έκαναν πρωτοκλασάτα στελέχη του ΣΥΡΙΖΑ. Πρωτοστατήσατε σε αυτό, κύριε Μητρόπουλε, που είστε Κοινοβουλευτικός Εκπρόσωπος. <br />Ο ΣΥΡΙΖΑ, στο όνομα του εκσυγχρονισμού, συμφωνούσε να μετατρέπονται τα ασφαλιστικά ταμεία σε μετόχους τραπεζών. Πάρτε όλες τις αποφάσεις να δείτε. Ήταν και είναι υπερασπιστές του κοινωνικού διαλόγου. Συμμετείχατε όλοι, δίνοντας άλλοθι στο πέρασμα των μέτρων με κοινωνική συναίνεση, όπως και οι συμβιβασμένες ηγεσίες που έγιναν ο «Δούρειος Ίππος» στο κίνημα για όλα τα αντιλαϊκά μέτρα.<br />	Κύριε Υπουργέ, η νέα παρέμβαση στο ασφαλιστικό είναι αιτία πολέμου. Αυτό επισημαίνουμε και με αφορμή τη σημερινή συζήτηση. Να μην τολμήσετε να ακουμπήσετε τα συνταξιοδοτικά και ασφαλιστικά δικαιώματα. Η απαίτηση είναι η αποκατάσταση των απωλειών. Προειδοποιούμε τους εργαζόμενους, τους συνταξιούχους ότι προετοιμάζεστε για μέτρα που θα επιδεινώσουν ακόμα παραπέρα τη ζωή τους. Καλούμε όλους τους εργαζόμενους, συνταξιούχους, τους αυτοαπασχολούμενους, τη φτωχή αγροτιά, τους άνεργους, τις νέες και τους νέους σε συναγερμό, να ετοιμαστούν τώρα για μεγάλο αγώνα, ώστε να αποτραπεί το νέο έγκλημα που επιχειρείται από το κεφάλαιο, την Ευρωπαϊκή Ένωση και τις κυβερνήσεις που το υπηρετούν. <br />Σήμερα και αύριο Σάββατο, 4 Οκτωβρίου, το Πανεργατικό Αγωνιστικό Μέτωπο οργανώνει συλλαλητήρια σε όλη την Ελλάδα. Το Κομμουνιστικό Κόμμα Ελλάδας τα στηρίζει. Αύριο στην Αθήνα η συγκέντρωση θα γίνει στην Ομόνοια, στις 11:00 το πρωί και καλούμε να μην λείψει κανένας. Η φυσική παρουσία του καθένα μετρά. Είναι αυτό που θα κάνει τη διαφορά, η μαζικότητα, την οποία επικαλούνται η αστική τάξη και το πολιτικό της προσωπικό για να τεκμηριώσουν το επιχείρημα ότι την πολιτική τους την αποδέχεται ο λαός. <br />Αγωνιζόμαστε στην κατεύθυνση, τού να δυναμώνει η αγωνιστική στάση, η ταξική αδιαλλαξία, η ανυποχώρητη στάση απέναντι στην κυβερνητική πολιτική, στην εργοδοσία. Ο εργάτης δεν πρέπει να δεχτεί να ζει με ψίχουλα. Θεωρούμε εφικτό και ρεαλιστικό αυτό που αντιστοιχεί στις σύγχρονες ανάγκες του λαού. <br />Γι’ αυτό, το Κομμουνιστικό Κόμμα Ελλάδας στηρίζει τις θέσεις του ταξικού συνδικαλιστικού κινήματος, για να καλυφθούν άμεσα όλες οι ανάγκες των ταμείων από το κράτος τη μεγαλοεργοδοσία, να υπάρξει πλήρης κρατική εγγύηση όλων των συντάξεων και των παροχών, να πληρώσει το κράτος και η μεγαλοεργοδοσία για τα ελλείμματα των ταμείων, να υπάρξει κάλυψη με κρατική χρηματοδότηση του συνόλου των απωλειών των αποθεματικών, των ασφαλιστικών ταμείων και των απωλειών από το κούρεμα. <br />Τελειώνοντας, κύριε Πρόεδρε -και σας ευχαριστώ για το χρόνο- εμείς σαν Κομμουνιστικό Κόμμα Ελλάδας, πιστεύουμε ότι η ελπίδα και η προοπτική για το λαό μας δεν βρίσκεται στην αναμονή για λύσεις από πάνω ή σε συμφωνίες κορυφών ή στην εναλλαγή της μιας και της άλλης κυβέρνησης, της Σκύλας ή της Χάρυβδης.<br />Η ελπίδα βρίσκεται στη λαϊκή, κοινωνική συμμαχία των εργαζομένων, των φτωχών αγροτών και των αυτοαπασχολούμενων. Βρίσκεται, όταν πρωταγωνιστήσει συνολικά ο λαός και παλέψει για τις σύγχρονες ανάγκες του. Σε αυτόν τον αγώνα τον καλούμε για να ισχυροποιήσει το ΚΚΕ, τη μόνη δύναμη που εγγυάται ότι θα είναι στο πλευρό του και ότι θα παλέψει για τις σύγχρονες ανάγκες των εργαζομένων και των λαϊκών στρωμάτων.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κύριο συνάδελφο.<br />Ο Βουλευτής κ. Κωστής Χατζηδάκης ζητεί άδεια απουσίας στο εξωτερικό για τις 7 Οκτωβρίου. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια.<br />Η Βουλευτής κ. Μαρία Γιαννακάκη ζητεί άδεια απουσίας στο εξωτερικό από τις 6 έως τις 8 Οκτωβρίου. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια.<br />Ο Βουλευτής κ. Νάσος Αθανασίου ζητεί άδεια ολιγοήμερης απουσίας στο εξωτερικό από τις 24 έως τις 28 Οκτωβρίου. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια.<br />Το λόγο έχει ο Κοινοβουλευτικός Εκπρόσωπος των Ανεξάρτητων Δημοκρατικών Βουλευτών κ. Βασίλειος Καπερνάρος για έξι λεπτά.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Ευχαριστώ, κύριε Πρόεδρε.<br />Εγώ μιλάω πάντα ως ανεξάρτητος Βουλευτής, ο οποίος αντιπροσωπεύει ανεξάρτητους Βουλευτές. Μπαίνω κατευθείαν στο θέμα, διότι εμείς δεν έχουμε να πολιτικολογήσουμε ή να υπερασπιστούμε αοριστολογικά στερεότυπα με κομματικές ιδιοτέλειες. <br />Κύριε Υπουργέ, σας άκουσα προηγουμένως που κάνατε μία δήλωση μ’ αυτό το ύφος και είπα ότι αυτό είναι «μότο» που πρέπει να χρησιμοποιεί η Κυβέρνησή σας. Είπα μήπως έχω κάνει λάθος και πήγα στο Ελβετικό Κοινοβούλιο, αλλά εκεί δεν υπάρχει Υπουργός Εργασίας, διότι έχουν τα καντόνια και ισχύουν άλλα δεδομένα. Είπα μήπως έκανα λάθος και ακούω τον κ. Ρόμπερτ Έρικσον που είναι ο Υπουργός Εργασίας της Νορβηγίας, αλλά αυτός έχει άσπρα μαλλιά. Είπα ότι μάλλον έχω προσγειωθεί στο Ελληνικό Κοινοβούλιο, γιατί αναφερθήκατε στους Έλληνες: «Οι συντάξεις των Ελλήνων είναι απόλυτα εγγυημένες». <br />Κύριε Υπουργέ, μπορείτε να μας το αποδείξετε αυτό; Γιατί βάλατε τελεία εκεί; Από πότε είναι εγγυημένες; Μέχρι πότε θα είναι εγγυημένες; Θα είναι εγγυημένες από την 1η Ιανουαρίου, σύμφωνα με το μνημόνιο; Σύμφωνα με το νόμο που δημοσιεύτηκε στο ΦΕΚ, τεύχος πρώτο, αριθμός φύλλου 115, 15 Ιουλίου 2010, από 1-1-2015 και εφεξής καθιερώνεται βασική σύνταξη. Το ύψος της βασικής σύνταξης για το έτος 2010 καθορίζεται στο ποσό των 360 ευρώ μηνιαίως για δώδεκα μήνες και αναπροσαρμόζεται σύμφωνα με τις διατάξεις της παραγράφου 1 του άρθρου 11 του νόμου αυτού.<br /><br />Κύριε Υπουργέ, γιατί βάλατε τελεία εκεί ως ειλικρινής Υπουργός που με αυτό το στόμφο και την έπαρση είπατε ότι «απολαμβάνουμε των μέχρι σήμερα πραγματοποιηθεισών επιτυχιών μας και σας δηλώνουμε ότι εγγυόμαστε αυτό το ύψος των συντάξεων»; Σας ερωτώ και έχετε υποχρέωση να απαντήσετε. <br />Αυτή τη στιγμή οι εγγυημένες συντάξεις με τα επικουρικά των 1.200 ευρώ από 1η Ιανουαρίου του 2015, θα είναι 1.200 ευρώ; Αν δεν εγγυάστε αυτό το ποσό, μέχρι ποίου ποσού εγγυάστε όταν, σύμφωνα με το ν. 3863, από 1-1-2015 θα ενοποιηθούν τα ως άνω ταμεία, δηλαδή θα ενώσουν τα ελλείμματά τους και η εθνική σύνταξη θα είναι 360 ευρώ; Δηλαδή, το κράτος θα εγγυάται αυτό το ποσό και πάνω απ’ αυτό το ποσό θα λαμβάνουν χρήματα βάσει της εργασίας τους οι ασφαλισμένοι από την ετήσια βιωσιμότητα των ασφαλιστικών ταμείων, στην οποία θα υπάρχει ρήτρα μηδενικού ελλείμματος. <br />Έχετε έναν έγκριτο και έμπειρο γραμματέα πίσω σας, τον κ. Κόκκορη, που παρακολουθεί και ερωτώ και αυτόν: Ισχύει αυτό ή δεν ισχύει; Θα ισχύσει ο νόμος ή αόριστα και γενικόλογα θα λέτε ότι «εγγυώμεθα τις συντάξεις»; Ισχύει η ρήτρα μηδενικού ελλείμματος, ναι ή όχι; Εάν ένα ασφαλιστικό ταμείο, για να διατηρήσει μηδενικό το έλλειμμά του, δεν έχει ούτε ένα ευρώ να προσθέσει στα 360 ευρώ, θα είναι μόνο τα 360 ευρώ η εξασφαλισμένη, η εγγυημένη σύνταξη, ναι ή όχι; Μιλάω πολύ απλά ελληνικά. <br />Μιλήσατε είκοσι λεπτά προηγουμένως. Μπορείτε στη δευτερολογία σας να μου απαντήσετε; Εξασφαλίζετε ότι θα είναι στο ΙΚΑ 360 ευρώ και άνω και για πόσο χρονικό διάστημα; <br />Εάν δεν το κάνετε αυτό, είναι ως να μην υπάρξατε στο εικοσάλεπτο που μας αναγνώσατε αυτό το οποίο είχατε καταγράψει και το θεωρείτε και επιτυχία. Η ταπεινότητά μου λέει ότι είστε υποχρεωμένος να απαντήσετε επ’ αυτού, διότι όλα αρχίζουν και τελειώνουν εκεί. <br />Όσον αφορά τον Κανονισμό, να μην επανέλθω πάλι. Εμείς έχουμε έξι λεπτά, ο Υπουργός έχει είκοσι λεπτά. Δεν προλαβαίναμε να πούμε αυτά που θέλουμε ως Βουλευτές και να κάναμε προτάσεις. Γιατί προκληθήκαμε, κύριε Πρόεδρε, προηγουμένως από τον Κοινοβουλευτικό Εκπρόσωπο της Νέας Δημοκρατίας. Απευθυνόμενος προς το ΣΥΡΙΖΑ είπε «κάντε προτάσεις». Μπορεί ο ΣΥΡΙΖΑ να μην έκανε προτάσεις, έχω όμως να κάνω εγώ, προτάσεις τις οποίες έχω κάνει και θα επαναλάβω. <br />Πρέπει προηγουμένως να υπενθυμίσουμε σε όλο το Σώμα ότι σήμερα ο κ. Ντράγκι είπε: «Δεν θα αγοράζονται ελληνικά ομόλογα, εάν η Ελλάδα δεν είναι σε πρόγραμμα». Για να μην κοροϊδεύουμε τους Έλληνες και κυρίως να μην κοροϊδευόμαστε εμείς, πρέπει να σεβόμαστε τον εαυτό μας, διότι εάν δεν σεβόμαστε τον εαυτό μας και τον παραμυθιάζουμε, βεβαίως παραμυθιάζουμε και δεν σεβόμαστε και τον ελληνικό λαό. Αυτά είπε σήμερα ο κ. Ντράγκι. Και έχει έρθει ο κ. Γιούνκερ, ο φίλος μας. Όμως, ο κ. Γιούνκερ είναι λεβέντης γιατί επί πρωθυπουργίας του και μέχρι σήμερα ο κατώτατος μισθός στο Λουξεμβούργο είναι 1.900 ευρώ. Είναι το ίδιο εδώ; Ήρθε να μας χτυπήσει στην πλάτη και να πει ότι είμαστε καλά παιδιά. <br />Προχωράμε, λοιπόν και λέμε για την πρόταση, επειδή ο χρόνος είναι αμείλικτος. Έχουμε την πρόταση κύριε Υπουργέ, διότι από την «WESTERN UNION» την τελευταία δεκαετία –το έγραψαν και εφημερίδες, όλος ο Τύπος- έχουν φύγει 42 δισεκατομμύρια ευρώ από λαθραίους μετανάστες που ήρθαν στην Ελλάδα και δούλευαν λαθραίες εργασίες, σε λαθραίους εργοδότες και το λαθραίο χρήμα το έστελναν από την «WESTERN UNION». <br />Έφυγαν 42 δισεκατομμύρια ευρώ και δεν είχε κανείς, έστω κάτω του μετρίου, την ευφυία από τους Υπουργούς συναδέλφους σας να πουν: «Έλα εδώ κύριε, δεν μπορείς να στείλεις χρήματα στο Μπαγκλαντές και στο Πακιστάν, εφόσον στερείσαι των νομίμων εγγράφων που σε νομιμοποιούν να βρίσκεσαι σε αυτήν τη χώρα. Συνεπώς, αφού δεν έχεις νόμιμα έγγραφα δεν θα στείλεις πουθενά μαύρα λεφτά».<br />Θα είχατε έτσι προστατέψει τα ασφαλιστικά ταμεία, ναι ή όχι; Ο λαθραίος εργοδότης θα εξακολουθούσε να προσλαμβάνει λαθραίους μετανάστες για να του παράσχουν λαθραίο έργο; Βεβαίως όχι. Και θα είχαμε μείωση και τέτοιων λαθραίων χρημάτων που έφυγαν από την Ελλάδα και πήγαν σε αυτές τις χώρες. Μέχρι σήμερα συνεχίζεται αυτό. Σας προκαλώ! Γιατί δεν παίρνετε θέση; Είστε ανίκανοι, ανάξιοι ή το κάνετε επίτηδες; Γιατί αυτό συνεχίζεται μέχρι σήμερα. <br />Και λέμε: Μήπως αυτοί ενθαρρύνονται από αυτήν τη συμπεριφορά σας και βγάζουν τόσα δισεκατομμύρια όλοι αυτοί στις χώρες τους; Θα είχαμε και μια μείωση της λαθρομετανάστευσης; Γιατί όταν ο άλλος βλέπει στο Μπαγκλαντές ότι έχει το ξάδερφό του που δουλεύει στην Ελλάδα με μαύρα λεφτά χωρίς χαρτιά και τα στέλνει στο Μπαγκλαντές, λέει «δεν πάω και εγώ στην Ελλάδα να κάνω το ίδιο;».<br />Το κάναμε πρόταση –το έλεγε προηγουμένως ο συνάδελφος της Νέας Δημοκρατίας- την πρόταση αυτή τι την κάνατε; Ό,τι κάνατε και την ερώτησή μου. Τι έγραφα στην ερώτησή μου; Για τα παιδιά των ανασφαλίστων. <br /><br />Ολοκληρώνω, κύριε Πρόεδρε. Έχετε δίκιο, αλλά έχω και εγώ δίκιο που λέω για τον Κανονισμό. <br />Για τα παιδιά των ανασφαλίστων, που σας έκανα ερώτηση από τις 6 Απριλίου, δεν μου απαντήσατε. Γιατί ο Κανονισμός δεν προβλέπει τιμωρία για εσάς και να πει «αφού δεν απαντάτε, να υποστείτε μια τιμωρία». Τι κάνουμε; Λέμε μόνο ότι δεν απαντάτε. <br />Και ρωτήσαμε το Συνήγορο του Πολίτη: Τα παιδιά ανέργων και ανασφάλιστων γονέων δεν έχουν δικαίωμα δωρεάν ιατροφαρμακευτικής περίθαλψης; Και εντάξει ο γονιός, τον διαγράφουμε, να ψοφήσει. Τα παιδιά, όμως; Ούτε για τα παιδιά δεν ενδιαφέρεστε, που έχουν να κάνουν εμβόλια;</speech><speech by="#s275"><from>ΠΡΟΕΔΡΕΥΩΝ</from> Ολοκληρώσατε. Κάνατε τις προτάσεις σας και ολοκληρώσατε. Σας ευχαριστούμε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Όμως, έχω δίκιο, κύριε Πρόεδρε, που λέω ότι πρέπει να αλλάξει αυτός ο Κανονισμός. Θα το λέω συνέχεια.</speech><speech by="#s275"><from>ΠΡΟΕΔΡΕΥΩΝ</from> Ανακοινώνω προς το Τμήμα ότι η Διαρκής Επιτροπή Δημόσιας Διοίκησης Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, τροποποίηση του ν. 3448/2006 , προσαρμογή της εθνικής νομοθεσίας στις διατάξεις της οδηγίας 2013/37/ΕΕ του Ευρωπαϊκού Κοινοβουλίου και του Συμβουλίου, περαιτέρω ενίσχυση της διαφάνειας, ρυθμίσεις θεμάτων εισαγωγικού διαγωνισμού ΕΣΔΔΑ και άλλες διατάξεις». <br />Προχωράμε στις δευτερολογίες.<br />Τον λόγο έχει ο κ. Στρατούλης για πέντε λεπτά.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ πολύ, κύριε Πρόεδρε.<br />Άκουσα προσεκτικά τον κύριο Υπουργό στην απάντησή του κι έχω να κάνω κάποιες παρατηρήσεις.<br />Πρώτη παρατήρηση: Περιέγραψε μια κατάσταση, κύριε Πρόεδρε, παθογένειας –πολύ μεγάλης παθογένειας- στο ασφαλιστικό σύστημα τα προηγούμενα χρόνια. Σωστά το ανέφερε αυτό, γιατί πράγματι υπήρχε αυτή η παθογένεια. Τίνος, όμως, δημιούργημα ήταν; Ήταν δημιούργημα των κυβερνήσεων του ΠΑΣΟΚ και της Νέας Δημοκρατίας, που χρησιμοποιούσαν όλα αυτά τα χρόνια το ασφαλιστικό σύστημα ως εργαλείο για πελατειακές σχέσεις και ως αγελάδα για άρμεγμα για λογαριασμό τραπεζιτών, μεγαλοεφοπλιστών, μεγαλεμπόρων, μεγαλοβιομηχάνων, που κατατεθειμένα άτοκα τα αποθεματικά των ασφαλιστικών ταμείων για πολλά χρόνια στην Τράπεζα της Ελλάδας –και μέσω αυτής διοχετευμένα σε εμπορικές τράπεζες- τροφοδοτούσαν όλα αυτά τα μεγάλα οικονομικά συμφέροντα και την υποτιθέμενη ανάπτυξη της χώρας. <br />Επιπρόσθετα, όταν επικαλέστηκε ο κύριος Υπουργός τις «μαϊμού» συντάξεις, δεν κατάλαβα γιατί απευθυνόταν σε μας, στο ΣΥΡΙΖΑ; Δημιούργημα των δικών σας κυβερνήσεων είναι, της Νέας Δημοκρατίας και του ΠΑΣΟΚ και των πελατειακών δικτύων, τα οποία είχατε στήσει και της ανυπαρξίας των ελεγκτικών μηχανισμών. <br />Δεν μπορεί, λοιπόν, η κυβέρνηση του ΠΑΣΟΚ και της Νέας Δημοκρατίας, που κατέστρεψε παντελώς τα ασφαλιστικά ταμεία, το λαό και την ίδια τη χώρα να ισχυρίζεται ότι μπορεί σήμερα να τα σώσει. Πρέπει να φύγει, πριν ολοκληρώσει την καταστροφή και του ασφαλιστικού και του λαού και της χώρας.<br />Δεύτερη παρατήρηση: Δεν μας απαντήσατε –παρ’ ότι επέμενα πάρα πολύ, κύριε Υπουργέ, για δεύτερη φορά μέσα σε δεκαπέντε μέρες σε αυτήν την Αίθουσα- τι θα κάνετε με τα προνοιακά επιδόματα που σας ζητάει να μειωθούν, με βάση συγκεκριμένα κριτήρια, ο ΟΟΣΑ, με το ΕΚΑΣ που σας ζητάει ο ΟΟΣΑ και η τρόικα να το καταργήσετε για τους πιο φτωχούς συνταξιούχους και τους χαμηλόμισθους. Τι θα κάνετε για τις πρόωρες συντάξεις πριν τα εξήντα δύο χρόνια των γυναικών με ανήλικα παιδιά, των ΑΜΕΑ και των εργαζομένων στα βαριά κι ανθυγιεινά, που η τρόικα σας ζητά να τις καταργήσετε και τι θα κάνετε με τις προϋποθέσεις της κατώτατης σύνταξης που σας ζητούν –όπως είπα- τα δεκαπέντε χρόνια να γίνουν είκοσι, τα τέσσερις χιλιάδες πεντακόσια ένσημα να γίνουν έξι χιλιάδες. <br />Σας ξαναρωτώ, κύριε Υπουργέ, τι θα κάνετε με αυτά τα ζητήματα και τις απαιτήσεις της τρόικας; Αν είναι να πείτε «ναι» -που συνήθως «ναι» λέτε- η Κυβέρνησή σας πρέπει να φύγει, πριν ολοκληρώσει και από αυτήν τη σκοπιά την ανθρωπιστική καταστροφή.<br />Τρίτη παρατήρηση: Είπατε ότι δεν θα μειώσετε τις συντάξεις –ήσασταν απόλυτος σε αυτό- και ότι είναι απολύτως εγγυημένες. Κύριε Υπουργέ, δεν είπατε την αλήθεια και μας παρακολουθούν σήμερα εκατοντάδες χιλιάδες κι εκατομμύρια ασφαλισμένοι. Δεν είπατε την αλήθεια για δύο λόγους:<br />Πρώτον, γιατί υπερασπίσατε με πάθος από το Βήμα της Βουλής –και σας ακούσαμε- το μαθηματικό τύπο για τον υπολογισμό των επικουρικών συντάξεων και των εφάπαξ, που βασικό τους στοιχείο είναι η ρήτρα μηδενικού ελλείμματος, η οποία –αφού επανεξετάζεται η κατάσταση αυτών των ασφαλιστικών ταμείων ανά τρίμηνο- οδηγεί σε συνεχείς μειώσεις τους. Τι θα κάνετε την 1η Νοέμβρη, σε ένα μήνα δηλαδή από σήμερα, που με την τρίμηνη επανεκτίμηση θα σας βγάλει, βάσει αυτού του δείκτη, ότι θα πρέπει να μειώσετε πάλι κατά 3,2% τις συντάξεις, αφού το έλλειμμα στο Ταμείο επικουρικής ασφάλισης είναι 63,55 εκατομμύρια ευρώ το μήνα; Θα τις μειώσετε πάλι, αφού λέτε ότι θα εφαρμόσετε το δείκτη; Τι θα κάνετε, αφού επιμένετε σε αυτήν τη ρήτρα; Γιατί δεν απαντάτε για το αν θα έχετε αυτήν τη συγκεκριμένη μείωση;<br />Και δεύτερον, δεν λέτε την αλήθεια, γιατί με βάση το ν.3863/10 τον περιβόητο νόμο Λοβέρδου, τον οποίο είπατε από το Βήμα της Βουλής ότι πιστά θα εφαρμόσετε, προκύπτουν τα εξής: <br />Πρώτον, η νέα κατώτατη σύνταξη από 1-1-15 θα είναι 26,18 ευρώ που είναι το ημερομίσθιο επί 15 –που λέει ο νόμος ότι από 1-1-15 θα υπολογίζεται με αυτόν τον τρόπο- σύνολο 392,70 ευρώ, από 486 ευρώ που είναι σήμερα. Εάν μάλιστα δεν μειώνατε τον κατώτατο μισθό με νόμο το 2012, θα ήταν 33,04 –που ήταν τότε το ημερομίσθιο- επί 15, σύνολο 495,60 ευρώ.<br />Δεύτερον, η βασική σύνταξη, που από 1-1-2015 θα είναι συμπλήρωμα της αναλογικής σύνταξης, ήταν 360 ευρώ το 2010 και είπατε και σήμερα ότι αυτό το εγγυάται το κράτος με την ετήσια κρατική χρηματοδότηση της κοινωνικής ασφάλισης. <br /><br />Τελειώνω, κύριε Πρόεδρε. Δώστε μου ένα λεπτό σας παρακαλώ.<br />Σύμφωνα με το συντελεστή, ο οποίος διαμορφώνεται κατά 50% από τη μεταβολή του ΑΕΠ και κατά 50% από τη μεταβολή του δείκτη τιμών καταναλωτή, με το συνυπολογισμό αυτό και αν πάρουμε υπ’ όψιν ότι από το 2010 μέχρι το 2014 μειώθηκε 25% το ΑΕΠ και έχουμε αποπληθωρισμό, η βασική εγγυημένη σύνταξη θα είναι στην καλύτερη περίπτωση όχι 360 ευρώ, αλλά 323 ευρώ –χωρίς να υπολογίσω τη μείωση της κρατικής χρηματοδότησης.<br />Τρίτον, δεν λέτε αλήθεια, κύριε Υπουργέ, γιατί για την αναλογική σύνταξη όσων φύγουν από 1-1-2015 λόγω του νέου τρόπου υπολογισμού από 1-1-2011 –τα τέσσερα προηγούμενα χρόνια, θα συνυπολογίζονται εισφορές, έτη ασφάλισης και ύψος αποδοχών γεγονός που θα οδηγήσει σε μια σύνταξη- για ένα μισθό 1.500 ευρώ από 534 ευρώ σήμερα, σε 453,77 ευρώ το 2016, στα 401 ευρώ το 2020, στα 364 ευρώ το 2022 και στα 334 ευρώ το 2026. Γιατί δεν λέτε αλήθεια, κύριε Υπουργέ, ότι θα μειώσετε και τις κύριες συντάξεις εφαρμόζοντας πιστά το ν. 3863/2010;<br />Τέλος, κύριε Υπουργέ, ήθελα να πω το εξής: Με τις πολιτικές της λιτότητας που συνεχίζει η Κυβέρνησή σας, οι οποίες διαιωνίζουν μειωμένους μισθούς και υψηλή ανεργία, οι απώλειες εσόδων των ασφαλιστικών ταμείων θα αυξάνονται, με αυτό το επιχείρημα θα μειώνετε συνεχώς τις συντάξεις και θα συνεχίζεται ο φαύλος κύκλος.</speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, σας παρακαλώ.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ολοκλήρωσα.<br />Για να λυθεί το πρόβλημα πρέπει να μπει ένα τέλος σε αυτές τις πολιτικές και για μπει τέλος, πρέπει να φύγει η Κυβέρνησή σας.<br />Ένα τελευταίο δευτερόλεπτο, αν με αφήνετε…</speech><speech by="#s275"><from>ΠΡΟΕΔΡΕΥΩΝ</from> Όλο τελευταίο λέτε. Τρία «τελευταία» είπατε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Πάντα με αφήνετε εσείς, κύριε Πρόεδρε. Δώστε μου ένα δευτερόλεπτο ακόμα.<br />Λέτε ότι δεν κάνουμε προτάσεις. Τον κ. Τσίπρα στη ΔΕΘ δεν τον ακούσατε; Τον κ. Χρήστο Καραγιαννίδη, τον συνάδελφό μου, σήμερα που σας έκανε πακέτο προτάσεων που πρόβαλε ο ΣΥΡΙΖΑ, δεν τον ακούσατε; Η δέσμευση του ΣΥΡΙΖΑ για την επαναφορά της δέκατης τρίτης σύνταξης δεν είναι πρόταση; Προτάσεις, κύριε Υπουργέ, είναι μόνο όταν προτείνονται μειώσεις των συντάξεων;<br />Εν πάση περιπτώσει, πού θα βρούμε τους πόρους; Θα κόψουμε το λαιμό μας να τους βρούμε από εκεί που τους χαρίζετε, στους εφοπλιστές –προχθές- στις off shore εταιρείες και σε όσους είναι στις λίστες των φοροφυγάδων, που αφήνετε αναξιοποίητα.<br />Ευχαριστώ πολύ, κύριε Πρόεδρε. <br /></speech><speech by="#s275"><from>ΠΡΟΕΔΡΕΥΩΝ</from> Θα ήθελα να παρακαλέσω τους συναδέλφους να είναι συνεπείς στο χρόνο τους, γιατί βλέπω ότι στις πρωτολογίες τους έχουν υπερβεί κατά πολύ τον προβλεπόμενο από τον Κανονισμό χρόνο.<br />Τον λόγο έχει η κ. Χαραλαμπίδου για τρία λεπτά.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Κύριε Πρόεδρε, ο κύριος Υπουργός, στην πρωτομιλία του είπε ότι έχει νοικοκυρέψει το ασφαλιστικό σύστημα, ότι κυνηγάει την εισφοροδιαφυγή. Όμως, οι ασφαλισμένοι όλης της χώρας και εμείς φυσικά και όλοι οι εργαζόμενοι όλης της χώρας έχουμε διαπιστώσει και διαπιστώνουμε τι γίνεται κάθε μέρα με τις εισφορές και τις παροχές εδώ και χρόνια. Αυτό που διαπιστώνουμε είναι μια σταθερή πορεία διάλυσης του ασφαλιστικού συστήματος της χώρας, με νόμους που έχουν ψηφιστεί και δεσμεύσεις που η συγκυβέρνηση Σαμαρά-Βενιζέλου έχει αναλάβει από καιρό απέναντι στην τρόικα.<br />Τι γίνεται; Έχει διαλυθεί η επικουρική ασφάλιση με σαρωτικές αλλαγές που ξεκινάνε από το ΕΤΕΑ, που θα επεκταθούν ως το 2015 σε όλους τους φορείς της επικουρικής ασφάλισης και έχουμε επίσης το πρόσθετο στοιχείο ότι από 1η Ιουλίου του τρέχοντος έτους 2014 ξεκίνησε το νέο σύστημα υπολογισμού για τις επικουρικές συντάξεις.<br />Με απλά λόγια, αφού λεηλατήθηκαν γι’ άλλη μια φορά τα αποθεματικά των επικουρικών, ό,τι έχει μείνει το έχετε βάλει σε ένα ταμείο, δηλαδή έχετε ενοποιήσει τα προβλήματα και ήρθατε τον Ιούλιο στη λογική του μηδενικού ελλείμματος, με νόμο που ψηφίστηκε το 2012, το ν. 4052, και μειώσατε τις επικουρικές συντάξεις με 5,2%.<br />Αυτό ισχύει σήμερα. Διότι αργότερα, με το συντελεστή βιωσιμότητας, θα κόβονται αυτόματα οι επικουρικές, τα μερίσματα και τα εφάπαξ ακόμα και στη διάρκεια του ίδιου έτους. Και δεν μας είπατε εδώ ότι θα πάρετε αυτή τη διάταξη και αυτό το νόμο πίσω. <br />Για τις κύριες συντάξεις έχουμε τεράστιες απώλειες στα ταμεία. Δεν μας είπατε τίποτα γι’ αυτό. Δεν μας είπατε αν η Κυβέρνηση θα αυξήσει τη χρηματοδότηση. Δεν μας είπατε αν θα γίνουν κεντρικές αλλαγές στις ήδη μνημονιακές πολιτικές, για να αντιστραφεί η κατάσταση που υπάρχει στην αγορά εργασίας. Διότι αν ακολουθήσετε πιστά την Ειδική Έκθεση Αξιολόγησης του Διεθνούς Νομισματικού Ταμείου που προανήγγειλε νέες παρεμβάσεις, θα πάμε 100% -ό,τι και να λέτε εσείς εδώ- σε δραματικές αλλαγές στις συντάξεις, με αυξήσεις στα κατώτατα όρια, με σύνταξη στα εξήντα επτά για όλους, με αύξηση του ελάχιστου χρόνου ασφάλισης από τα δεκαπέντε χρόνια στα είκοσι χρόνια, δηλαδή, οι τέσσερεις χιλιάδες πεντακόσιες ημέρες ασφάλισης θα πάνε στις έξι χιλιάδες. <br />Έχουμε, επίσης, τα προκλητικά συμπεράσματα της μελέτης του ΚΕΠΕ, στα οποία αναλυτικά αναφέρθηκε ο εισηγητής μας, κ. Στρατούλης. Ούτε γι’ αυτά μας απαντήσατε. Αντίθετα, είπατε ότι εμείς, σαν ΣΥΡΙΖΑ, θέλουμε να γυρίσουμε το χρόνο πίσω. <br />Σας διαβεβαιώνουμε, όλοι οι Βουλευτές του ΣΥΡΙΖΑ και όλη η Κοινοβουλευτική Ομάδα του ΣΥΡΙΖΑ, ότι εμείς δεν θέλουμε να πάμε το χρόνο πίσω. Δεν θέλουμε να πάμε το χρόνο πίσω σε ένα καθεστώς που έπαιρνε τα χρήματα της κοινωνικής ασφάλισης και τα έδινε δώρο στους βιομήχανους. Δεν θέλουμε να πάμε σε ένα καθεστώς που έδινε συνδικαλιστικές συντάξεις σε εργατοπατέρες, για να ελέγχει τα εργατικά κέντρα και τις ομοσπονδίες. Δεν θέλουμε να πάμε το χρόνο πίσω σε αυτά. <br />Αντίθετα, θέλουμε να πάμε το χρόνο μπροστά. Θέλουμε κυβέρνηση της Αριστεράς, για να φέρει τα προβλήματα και τους εργαζόμενους στο προσκήνιο, θέλουμε μια κυβέρνηση της Αριστεράς, για να σωθεί ο κόσμος της εργασίας, για να σωθεί η κοινωνική ασφάλιση! <br />Ευχαριστώ, κύριε Πρόεδρε. <br /></speech><speech by="#s275"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει η συνάδελφος κ. Μπόλαρη.</speech><speech by="#s198"><from> ΜΑΡΙΑ ΜΠΟΛΑΡΗ</from> Ευχαριστώ, κύριε Πρόεδρε. <br />Σημείο πρώτο: Μας προκαλέσατε για διάλογο, κύριε Υπουργέ. Εγώ θα επαναλάβω αυτό που είπε ο Αλέξης Μητρόπουλος, μιλώντας. Όταν έχουν κλαπεί 70 δισεκατομμύρια, με ευθύνη των δικών σας κυβερνήσεων, δεν μπορείτε να εγκαλείτε την Αριστερά στο σύνολό της και τα σωματεία των εργαζομένων ότι είναι αυτά τα οποία δεν θέλουν το διάλογο. Δεν μπορεί να κάνουμε το διάλογο από μηδενική βάση. Δεν είναι περασμένα-ξεχασμένα. Είναι κλεμμένα και απαιτούμε την επιστροφή τους πίσω από εκεί όπου έχουν πάει.<br />Έχετε καταγράψει τα πάντα, όπως μας λέτε. Μπορείτε να μας πείτε μια καταγραφή σαν αυτή που παρουσίασε ο Κοινοβουλευτικός μας Εκπρόσωπος σήμερα, να εντοπίσετε τους ενόχους και να πάρετε μέτρα γι’ αυτούς; Όχι, βέβαια! Παίρνετε, όμως, μέτρα με τις μειώσεις των συντάξεων, με τις ενοποιήσεις των ταμείων, με τις αυξήσεις των ορίων ηλικίας, κ.λπ.. <br />Σημείο δεύτερο: Είναι θράσος, κύριε Υπουργέ -δεν σας το λέω προσωπικά- να λέτε ότι κρατήσατε την ισορροπία του συστήματος ανάμεσα στους παλιούς και τους νέους. Τι ήταν αυτοί οι παλιοί; Τίποτα βολεμένοι; Δεν ήταν άνθρωποι που δούλευαν και έδιναν υψηλές ασφαλιστικές εισφορές; Δεν ήταν αυτοί που με αγώνες τις κατέκτησαν; Και για ποιους νέους; Αυτούς που τους έχετε καταδικάσει στην ανεργία του 60%; <br />Ξέρετε τι συμβαίνει στις ελληνικές οικογένειες αυτή τη στιγμή; Όσοι έχουν σύνταξη, συντηρούν τα παιδιά τους και όσα παιδιά έχουν δουλειά, συντηρούν τους γονείς τους. Αυτή είναι η «αλληλεγγύη» που έχετε διαμορφώσει. <br />Σημείο τρίτο: Ο κ. Σαχινίδης μίλησε για την ανάγκη ενός μοντέλου παραγωγικής ανάπτυξης, ανασυγκρότησης, απασχόλησης κλπ. προς όφελος των εργαζομένων. Βεβαίως.<br />Η λιτότητα, οι μειώσεις των μισθών, οι φοροαπαλλαγές στο κεφάλαιο συνιστούν κάτι τέτοιο; Οι ιδιωτικοποιήσεις, αντί για δημόσιες επενδύσεις που να παρεμβαίνουν και να απορροφούν την ανεργία συνιστούν κάτι τέτοιο; <br />Και τόλμησε και είπε και εκείνος για την Belle Epoque του 2009. Οι εργαζόμενοι, κύριοι της συγκυβέρνησης, το 2009 είχαν ήδη πληρώσει δισεκατομμύρια ευρώ από τα σχέδια λιτότητας και περικοπών, που είχατε επιβάλει. <br />Ο κ. Χρήστος Καραγιαννίδης θα πει πολλά για τις προτάσεις μας, σε σχέση με το ασφαλιστικό. Ακόμα και αυτήν την ύστατη στιγμή, θα μπορούσατε να δεσμεύετε ποσά από τις κερδοφόρες δημόσιες επιχειρήσεις, για να ενισχύετε το ασφαλιστικό σύστημα, αλλά προτιμάτε να τις ξεπουλάτε σαν να είναι ένα πιάτο φακή, γιατί νομίζετε ότι αυτός είναι ο τρόπος να διαμορφώνετε τις διεθνείς συμμαχίες σας με το διεθνές κεφάλαιο.<br /></speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Τον λόγο έχει ο κ. Καραγιαννίδης για τρία λεπτά.</speech><speech by="#s99"><from> ΧΡΗΣΤΟΣ ΚΑΡΑΓΙΑΝΝΙΔΗΣ</from> Ευχαριστώ, κύριε Πρόεδρε.<br />Κύριε Υπουργέ, δώστε λίγη σημασία. Μην με κοιτάτε. Απλώς, προσέξτε με. <br />Θέση πρώτη. Κύρια σύνταξη στο 80% του συντάξιμου μισθού και επικουρική σύνταξη ως κάτω βάση στο 20%.<br />Θέση δεύτερη. Κατάργηση των προϋποθέσεων σαράντα ετών ασφάλισης και ηλικία εξήντα επτά ετών ως προϋποθέσεις πλήρους σύνταξης. <br />Θέση τρίτη. Οι προϋποθέσεις ασφάλισης τριάντα ετών για πλήρη σύνταξη στα εξήντα έτη και των τριάντα επτά ετών ασφάλισης χωρίς όριο συνταξιοδότησης. <br />Θέση τέταρτη. Θα διατηρηθεί για τους εναπομείναντες ασφαλισμένους πριν το 1982 η δυνατότητα θεμελίωσης συνταξιοδοτικού δικαιώματος με τριάντα πέντε έτη ασφάλισης χωρίς όριο ηλικίας. <br />Θέση πέμπτη. Ως συντάξιμος μισθός θα ορίζεται ο μέσος όρος της καλύτερης δεκαετίας, αποφεύγοντας τους τελευταίους συντάξιμους μισθούς, εγκαταλείποντας το μέσο όρο όλων των συντάξιμων ετών. <br />Θέση έκτη. Στον υπολογισμό των συντάξιμων αποδοχών, θα υπολογίζονται και οι αποδοχές δώρων και αδείας. <br />Θέση έβδομη. Θα επανεξεταστούν σύμφωνα με τις ανάγκες των εργαζομένων στη σύγχρονη αγορά εργασίας, οι ρυθμίσεις του κανονισμού για τα βαρέα και ανθυγιεινά επαγγέλματα. <br />Θέση έβδομη. Για τους ασφαλισμένους στο ΙΚΑ με δέκα χιλιάδες πεντακόσιες μέρες ασφάλισης εκ των οποίων επτά χιλιάδες πεντακόσιες στον κανονισμό βαρέων και ανθυγιεινών, το όριο πλήρους σύνταξης επανακαθορίζεται στο πεντηκοστό πέμπτο έτος και η μειωμένη στο πεντηκοστό τρίτο. <br />Θέση ένατη. Ώριμα συνταξιοδοτικά δικαιώματα για μητέρες με ανήλικο είναι αναγκαίο να εξακολουθήσουν να γίνονται σεβαστά, χωρίς τις απότομες ανατροπές των τελευταίων ετών.<br />Θα μπορούσα να πάω μέχρι το βράδυ.<br />Προφανώς, όταν έρχεστε εδώ, μην έρχεστε με προπέρσινη ομιλία. Απαντήστε μας σε αυτά που σας λέμε. Έξι λεπτά και είκοσι δευτερόλεπτα μίλησα. Δεν δώσατε καμμία σημασία. <br />Πρώτον, χρηματοδότηση, λοιπόν. Κοινωνική ρήτρα στα δημόσια έργα. Τα λέω τηλεγραφικά, γιατί ο χρόνος δεν θα επαρκέσει. Ποσοστό επί της αξίας του αναλαμβανόμενου έργου με το οποίο θα επιβαρύνεται ο εργολήπτης σε κάθε περίπτωση συμβάσεως παραχώρησης δημοσίων έργων και συμβάσεων κρατικών προμηθειών. <br />Δεύτερον, κοινωνική ρήτρα επί της δημόσιας ακίνητης περιουσίας. Ποσοστό υπέρ της κοινωνικής ασφάλισης των εκάστοτε αναπροσαρμογών της αντικειμενικής αξίας των ακινήτων και εκτάσεων γης του δημοσίου. <br />Τρίτον, εισφορά επί του συνόλου των συναλλαγών που πραγματοποιούνται μέσω των πάσης φύσεως πιστωτικών ιδρυμάτων.<br />Τέταρτον, ειδικός φόρος υπέρ του ασφαλιστικού αποθεματικού στις δαπάνες συμμετοχής στα τυχερά παιχνίδια.<br />Πέμπτον, πρόσθετος φόρος, που θα επιβαρύνει με το ίδιο ποσοστό και τις επιχειρήσεις τυχερών παιχνιδιών. <br />Έκτον, από το τμήμα προστίμων που επιβάλλονται για φοροδιαφυγή κατά τους φορολογικούς ελέγχους. <br />Έβδομον, από το τμήμα προστίμων που επιβάλλονται από το Υπουργείο Εμπορίου ή από την Αρχή Ανταγωνισμού. <br />Όγδοον, από το τμήμα προστίμων που επιβάλλονται για τις παραβιάσεις του Κώδικα Οδικής Κυκλοφορίας.<br />Θα μπορούσα να συνεχίσω μέχρι το βράδυ. <br />«Δεν έχουμε θέσεις», λοιπόν. �Δεν είναι ότι δεν έχουμε θέσεις. Δεν σας αρέσουν οι θέσεις μας, γιατί έχετε μία μεροληψία υπέρ του κεφαλαίου και έχουμε μία μεροληψία υπέρ του κόσμου της εργασίας. Αυτό να πείτε, να το ακούσει ο κόσμος. Γιατί σύνταξη με 330 ευρώ από 1-1-2015 δεν είναι σύνταξη. Συγχωρήστε με, αλλά δεν είναι σύνταξη. Να ζήσετε εσείς με αυτά τα λεφτά! Εμείς δεν πρόκειται να το αφήσουμε αυτό!<br /></speech><speech by="#s275"><from>ΠΡΟΕΔΡΕΥΩΝ</from> Τον λόγο έχει ο συνάδελφος κ. Σταθάς για δύο λεπτά.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Ακούσαμε πριν τον Υπουργό να μας κάνει μια ανάλυση ότι για όλα φταίει ο ΣΥΡΙΖΑ, για τα χρήματα τα οποία κάποτε είχαν πάρει οι εφοπλιστές, τα θαλασσοδάνεια κλπ.. Αυτά που λέει, όμως, δεν τα πιστεύει ούτε ο ίδιος, γιατί άλλα έλεγε πριν από το 2012. Άλλα έλεγαν τα Ζάππεια, έλεγαν ότι ήταν αντιμνημονιακή κυβέρνηση.  <br />Επίσης, εδώ αποδείξαμε περίτρανα ότι ο ΣΥΡΙΖΑ έχει θέσεις. Όμως, η Κυβέρνηση δεν έχει θέσεις. Περιμένει να της υποδείξουν οι δανειστές και οι τοκογλύφοι το τι θα κάνουν και τι θα νομοθετήσουν. Ξέρω πάρα πολύ καλά ότι και πολλά νομοσχέδια τα οποία φέρνετε, έρχονται στη Βουλή, ψηφίζονται. Και ακόμα δεν έχουν σταματήσει να έρχονται φωτοτυπίες και να σας τις δίνουν να τις ψηφίσετε. Αυτή είναι η πραγματικότητα.<br />Εμείς παρουσιάσαμε ένα σχέδιο και στη ΔΕΘ, με τον Πρόεδρό μας κ. Τσίπρα. Ακούσαμε και τον συνάδελφο, τον σύντροφο Χρήστο Καραγιαννίδη, ο οποίος είπε ότι υπάρχουν πραγματικές λύσεις. Το θέμα, όμως, είναι ποιους θέλετε εσείς να εξυπηρετήσετε. Θέλετε να εξυπηρετήσετε τους τοκογλύφους ή τον ελληνικό λαό; <br />Άκουσα τον Κοινοβουλευτικό Εκπρόσωπο της Νέας Δημοκρατίας να μιλάει πριν από λίγο για σταθερότητα. Δεν μπορεί να υπάρχει σταθερότητα, κύριε συνάδελφε, με ενάμισι εκατομμύριο ανέργους και με τη νεολαία μας, που μπορεί να στηρίξει την οικονομία και τη χώρα και τον τόπο μας, αυτήν τη στιγμή να πηγαίνει στο εξωτερικό για να δουλεύει και να μην είναι εδώ. <br />Δεν μπορεί να υπάρξει σύνταξη, αν δεν υπάρχει εργασία, γιατί το ένα τροφοδοτεί το άλλο. Αυτήν τη στιγμή με ενάμισι εκατομμύριο ανέργους, με ανθρώπους οι οποίοι πεινάνε, με μισθούς πείνας, με ανασφάλιστους, χωρίς  να είναι στελεχωμένα το  ΙΚΑ και το ΣΕΠΕ για να μπορούν να  κάνουν ελέγχους, με το να κάνουμε δωράκια στους Γερμανούς, οι οποίοι έρχονται και φεύγουν εδώ από το αεροδρόμιο -για το οποίο δεν πληρώνει η «HOCHTIEF» και όλοι οι υπόλοιποι- μαζί με τα δωράκια για τους εφοπλιστές, τότε είμαστε σίγουροι ότι το μέλλον είναι αβέβαιο και για τις συντάξεις και για τον ελληνικό λαό και γι’ αυτό το έθνος. <br />Για εμάς μόνο μία είναι η λύση: Να φύγετε όσο το δυνατόν νωρίτερα, για να πάμε στον λαό και να αποφασίσει εκείνος ποιος θα τον κυβερνήσει. Διότι αυτήν τη στιγμή δεν μας κυβερνάτε εσείς, που είστε εκλεγμένοι από τον λαό, αλλά η τρόικα, με την οποία θα έχετε συνάντηση σε λίγη ώρα για να σας πει τι θα κάνετε. Δεν παίρνετε εντολή από τον ελληνικό λαό που σας έχει ψηφίσει, αλλά από εκείνους που έρχονται από τις Βρυξέλλες, έρχονται από τη Νέα Υόρκη ή εξυπηρετούν τα συμφέροντα των ξένων τοκογλύφων. <br /></speech><speech by="#s275"><from>ΠΡΟΕΔΡΕΥΩΝ</from> Τον λόγο έχει ο συνάδελφος κ. Τσουκαλάς.</speech><speech by="#s282"><from> ΔΗΜΗΤΡΙΟΣ ΤΣΟΥΚΑΛΑΣ</from> Στη δευτερολογία μου είχα ετοιμαστεί να πω ορισμένα στοιχεία για το πού έχουν φτάσει, από αριθμητικής πλευράς, τα ταμεία. Νομίζω ότι άλλοι συνάδελφοι -και ο κ. Μητρόπουλος νωρίτερα- αναφέρθηκαν σε αυτά.<br />Γι’ αυτό θέλω να σταθώ λίγο στην ομιλία σας, όχι βέβαια στο περιεχόμενο, γιατί ήταν άνευ περιεχομένου -το έχουμε ξανακούσει πολλές φορές-, αλλά στον τρόπο με τον οποίο ήρθατε εδώ, κομπορρημονώντας, λέγοντας «εμείς νοικοκυρέψαμε τα ταμεία». Το πρώτο πράγμα που μου ήρθε στο μυαλό ήταν «ουαί υμίν, γραμματείς και φαρισαίοι». <br />Είναι τραγικό να έρχεστε και να λέτε, όταν φαίνεται ότι δεν έχετε βγει από το Υπουργείο σας και πρέπει σπανίως να βγαίνετε και από το σπίτι σας, το τι γίνεται αυτήν τη στιγμή στην ελληνική κοινωνία. Δεν έχετε δει τι γίνεται στις ουρές. Δεν βλέπετε πώς περνάνε οι ηλικιωμένοι. Δεν βλέπετε ότι η συμμετοχή στο κόστος των φαρμάκων που χρειάζονται αυτοί οι άνθρωποι, μετά την πτώση των τιμών που μας είπε ο κ. Γεωργιάδης, έχει ανέβει δύο και τρεις φορές. Δεν βλέπετε ότι οι αυτοκτονίες έχουν πολλαπλασιαστεί. Δεν βλέπετε ότι μία μέση οικογένεια συνταξιούχων, η οποία έχει επωμισθεί να ζει και τα παιδιά της και τα εγγόνια της, παίρνει 400, 500, 700 ευρώ. Και νιώθουν πλέον αυτοί οι άνθρωποι, όταν σας βλέπουν κάθε τόσο να μιλάτε, ότι εντός ολίγου αυτό το πράγμα θα είναι όνειρο θερινής νυκτός, δηλαδή θα πάνε στα μισά, θα πάνε στα 360 ευρώ, θα πάνε στα 400 ευρώ και με αυτά θα πρέπει να θρέφουν οικογένειες ολόκληρες.<br />Έρχεστε και μας λέτε «εμείς έχουμε σώσει τα ταμεία», τη στιγμή που δεν έχετε αφήσει τίποτα όρθιο από τα ταμεία, τη στιγμή που έχουν πάρει όλα τα λεφτά από τα ταμεία, τη στιγμή που έχετε βάλει μέσα στο ΕΤΕΑ ό,τι βρήκατε μπροστά σας. Ό,τι χρήμα υπήρχε, ό,τι πλεόνασμα υπήρχε από τα επικουρικά ταμεία όλων των κλάδων, από των τραπεζοϋπαλλήλων μέχρι των οικοδόμων, τα βάζετε εκεί, για να τα εξαφανίσετε με αεροπλανικό και θαυματουργικό τρόπο. Διότι μόνον έτσι εξαφανίζονται τόσα χρήματα. Και έρχεστε τώρα να μας πείτε ότι έχετε νοικοκυρέψει το ασφαλιστικό σύστημα της χώρας.<br />Νομίζω ότι θα πρέπει να κηρυχθείτε, κατά την άποψή μου, ως «αρχηγός των μπαχαλάκηδων», διότι μόνο μπαχαλάκηδες θα μπορούσαν να έχουν διαμορφώσει αυτό το σεληνιακό τοπίο που αντιμετωπίζουμε αυτήν τη στιγμή στο ασφαλιστικό σύστημα της χώρας μας. <br /></speech><speech by="#s275"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για να δευτερολογήσετε δέκα λεπτά.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κύριε Πρόεδρε, κυρίες και κύριοι συνάδελφοι, η ερώτηση του ΣΥΡΙΖΑ, καθώς εξελίσσεται η κοινοβουλευτική διαδικασία για το ασφαλιστικό, δυστυχώς με αναγκάζει να κάνω μία ανακεφαλαίωση, ακούγοντας και τις νέες προτάσεις του ΣΥΡΙΖΑ για το ασφαλιστικό, σε αυτά τα οποία εμμέσως αφήνεται να εννοηθούν.<br />Έχουμε και λέμε: <br />Ο ΣΥΡΙΖΑ –και αυτό να το ακούνε όλοι οι ασφαλισμένοι, οι εργαζόμενοι, οι συνταξιούχοι της χώρας- θα επαναφέρει τις συντάξεις στο αρχικό ύψος. Ο ΣΥΡΙΖΑ θα ξαναδώσει την δέκατη τρίτη και δέκατη τέταρτη σύνταξη. Ο ΣΥΡΙΖΑ θα ξαναδώσει τις επικουρικές συντάξεις στο ύψος που ήταν. <br />Ο ΣΥΡΙΖΑ θα ξαναδώσει το εφάπαξ στο ύψος που ήταν, ακόμα και τους συντελεστές αναπλήρωσης των δημοσίων υπαλλήλων 80%-90%. Ο ΣΥΡΙΖΑ θα καταργήσει τους συντελεστές αλληλεγγύης και βιωσιμότητας, δηλαδή τους συντελεστές νοικοκυρέματος που βάλαμε στο επικουρικό και στο εφάπαξ των Ελλήνων, μέσα από το οποίο διασφαλίζεται ότι οι επόμενες γενιές θα πάρουν και εφάπαξ και επικουρική σύνταξη και ότι δεν θα ξαναγεννηθούν ποτέ ελλείμματα. <br />Ο ΣΥΡΙΖΑ θα επαναφέρει τους κοινωνικούς πόρους, δηλαδή τους συντεχνιακούς φόρους, εκείνους τους φόρους του 1920, του 1940, του 1950 που επιβάλλονταν από ισχυρές συντεχνιακές ομάδες ενάντια στον αδύναμο ελληνικό πληθυσμό με το γνωστό πελατειακό σύστημα. <br />Ο ΣΥΡΙΖΑ θα ξαναδώσει συντάξεις όπου καταργήθηκαν, έστω και αν ακόμη σήμερα λέει ότι δεν θα ξαναδώσει στους συνδικαλιστές τη συνδικαλιστική σύνταξη. Το ακούμε.</speech><speech by="#s291"><from> ΔΕΣΠΟΙΝΑ ΧΑΡΑΛΑΜΠΙΔΟΥ</from> Μα, η Νέα Δημοκρατία και το ΠΑΣΟΚ τα είπαν αυτά.</speech><speech by="#s275"><from>ΠΡΟΕΔΡΕΥΩΝ</from> Παρακαλώ, μη διακόπτετε.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ο ΣΥΡΙΖΑ σήμερα λέει ότι θα καταργήσει τη σύνταξη στο εξηκοστό έβδομο έτος και το εξηκοστό δεύτερο με σαράντα χρόνια. Απίστευτα πράγματα!<br />Εγώ κάνω έναν απλό υπολογισμό: Όλη αυτή η σούμα κάνει περίπου 13 δισεκατομμύρια ευρώ. Μα, ποιοι είστε; Είστε θαυματοποιοί; Πού είναι τα 13 δισεκατομμύρια ευρώ ετησίως; Υπάρχουν κάπου και δεν το λέτε ή θα τα εμφανίσετε σαν Άγιοι Βασίληδες, αν ποτέ γίνετε κυβέρνηση;<br />Για να εξηγούμαστε: Είναι δικαίωμά σας να μην έχετε πρόταση. Δικαίωμά σας να μιλάτε ανεύθυνα και με λαϊκίστικο και δημαγωγικό τρόπο. Δεν είναι δικαίωμά σας, όμως, για λίγες ψήφους να βάζετε σε κίνδυνο τις συντάξεις των Ελλήνων!<br />Κυρίες και κύριοι συνάδελφοι, άκουσα πολλά. Γνωρίζετε πάρα πολύ καλά -και το γνωρίζει ο ελληνικός λαός- ότι αυτά τα δύο χρόνια στο Υπουργείο Εργασίας έγιναν ασύλληπτες μεταρρυθμίσεις, που κανείς δεν το πίστευε. Όμως, δεν σταματάμε εδώ. Συνεχίζουμε χωρίς να μειώσουμε τις συντάξεις των Ελλήνων, χωρίς να καταργήσουμε τους συντελεστές βιωσιμότητας, νοικοκυρέματος και αλληλεγγύης. Και είναι μια απάντηση στο ερώτημά σας: Εμείς δεν μετακινούμαστε από τις θέσεις μας. Εμείς θεωρούμε θετική μεταρρύθμιση αυτό το οποίο κάναμε. <br />Λέω, λοιπόν, τα εξής:<br />Πρώτον, δεν τίθεται κανένα απολύτως θέμα αλλαγής ηλιακών ορίων για όλους όσοι συνταξιοδοτούνται με ειδικές διατάξεις. Πράγματι -και το έχω τονίσει πολλές φορές- κάθε είδους συνταξιοδοτήσεις εκτός των γενικών ορίων ηλικίας -και το ξαναλέω- αποτελούσαν δομικές στρεβλώσεις, στην πραγματικότητα μια πολυτέλεια για το ασφαλιστικό σύστημα της χώρας μας, συντηρούσαν ανισότητες και υπονόμευαν τη βιωσιμότητά του. Ωστόσο, το επαναλαμβάνω για μια ακόμη φορά, δεν πρόκειται να προβούμε σε καμμία αλλαγή, ανατρέποντας οικογενειακούς προγραμματισμούς. Διότι σύμφωνα με τις μεταβατικές διατάξεις του 3863/2010 έχει ήδη προβλεφθεί η σταδιακή και σε βάθος χρόνου εξάλειψη αυτών των ειδικών ορίων ηλικίας. <br />Δεύτερον, από την 1η Ιανουαρίου 2015 αρχίζει το νέο σύστημα συνταξιοδότησης για όλους τους συνταξιούχους της Ελλάδας. Αυτό δεν πρόκειται να επηρεάσει καμμία σύνταξη. Για τις νέες συντάξεις από την 1η Ιανουαρίου 2015 βεβαίως και θα προσαρμοστούν στο νέο συνταξιοδοτικό πλαίσιο που έχει ψηφιστεί από το 2010. <br />Όμως, θα σας πρότεινα κάτι: Να διαβάζετε περισσότερο τα επίσημα στοιχεία του Υπουργείου Εργασίας και να είστε και πιο προσεκτικοί στις μετρήσεις σε ό,τι λέτε, διότι εκτίθεστε.<br />Πολλές φορές στα δύο αυτά χρόνια έχω ακούσει ότι το ασφαλιστικό σύστημα καταρρέει τον επόμενο μήνα, τον μεθεπόμενο μήνα. Είπατε ότι μετά τη μείωση των ασφαλιστικών εισφορών θα καταρρεύσει το σύστημα, μετά τους κοινωνικούς πόρους κ.λπ. Τίποτα από αυτά δεν έγινε. <br />Λέω, λοιπόν, για πρώτη φορά με τον πιο επίσημο τρόπο και με στοιχεία του Υπουργείου Εργασίας -και δεν θέλω να το επαναλάβετε ποτέ, δικαίωμά σας να λέτε ό,τι θέλετε- ότι από 1-1-2015 η βασική σύνταξη θα είναι 360 ευρώ και το 2016 η βασική σύνταξη, με βάση τους υπολογισμούς, τα στοιχεία και τους αριθμούς, θα είναι 361,08 ευρώ. <br /><br />Επειδή ακούω έναν σχολιασμό, θα σας πω ότι αυτές οι συντάξεις είναι το κομμάτι της βασικής σύνταξης και εκεί πάνω προστίθεται η ανταποδοτική σύνταξη, γιατί εσείς μέχρι σήμερα λέγατε ότι το 360 ευρώ θα είναι κάτω από 200, 100, λέγατε αυθαίρετα ό,τι θέλατε. Σήμερα, λοιπόν, παίρνετε την επίσημη απάντηση, με στοιχεία από το Υπουργείο Εργασίας, και αυτή είναι η αλήθεια. <br />Τέταρτον, ο νέος ασφαλιστικός χάρτης είναι αναγκαίο να διαμορφωθεί. Μελέτη του ΚΕΠΕ δεν έχει δημοσιευτεί. Εσείς επικαλείστε δημοσιεύματα εφημερίδων. Πράγματι πρέπει να προχωρήσουμε σε διοικητική ενοποίηση των ταμείων, χωρίς την παραμικρή μείωση στις συντάξεις. Αυτό σημαίνει δικαιοσύνη, αυτό σημαίνει διαφάνεια, αυτό σημαίνει μείωση γραφειοκρατίας, αυτό σημαίνει μεγαλύτερη εξυπηρέτηση του πολίτη. Θα το κάνουμε, αφού δούμε τα στοιχεία του ΚΕΠΕ, τις προτάσεις του, που δεν είναι δόγμα για εμάς. Θα αξιολογήσουμε τις βέλτιστες προτάσεις, για να βελτιώσουμε και να κάνουμε αποδοτικότερο το σύστημα. Αν εσείς θέλετε να παραμένετε στο χθες, δικαίωμά σας.<br />Πέμπτον, η πλήρης εφαρμογή του συστήματος «ΑΤΛΑΣ», το οποίο θα δώσει τη δυνατότητα να γίνει αυτό που δεν πίστευε κανένας στο τέλος του 2014: όσοι εργάζονται είκοσι χρόνια να δουν το ασφαλιστικό τους βιογραφικό, τα ένσημά τους, στο κομπιούτερ και στο τέλος του 2015 να δουν τα ένσημά τους όλοι οι Έλληνες. θα μας δώσει τη δυνατότητα, μαζί με το Ενιαίο Κέντρο Απονομής Συντάξεων που δημιουργούμε το επόμενο διάστημα, οι συντάξεις των Ελλήνων, αυτό που σήμερα πραγματικά συμφωνώ ότι αποτελεί ντροπή, τα δύο χρόνια αναμονής σε αρκετές περιπτώσεις, να γίνει υπόθεση λίγων ημερών. Αλλά δεν θα το κάνουμε με δαπάνη μέσα από τον προϋπολογισμό του κράτους ούτε διορίζοντας καινούργιους δημοσίους υπαλλήλους, αλλά θα το κάνουμε με εξορθολογισμό μέσα από τα ηλεκτρονικά συστήματα που αναπτύξαμε, για τα οποία το κράτος δεν πλήρωσε ούτε ένα ευρώ. <br />Από την 1η Ιουνίου 2014 ξέρετε ότι καταργήσαμε τη θεώρηση των βιβλιαρίων, μία μεγάλη επανάσταση, κάτι που επίσης δεν πίστευε κανείς και συνεχίζουμε και με νέες πρωτοβουλίες. Παθογένειες του παρελθόντος, που εννοείται ότι πρέπει να τις λύσουμε, όπως, παραδείγματος χάριν, αυτές των οικονομικών χρήσεων παρελθόντων ετών στα ασφαλιστικά ταμεία, προχωράμε ήδη αυτήν τη στιγμή, βρίσκεται σε εξέλιξη το έργο, με τον έλεγχο τριακοσίων τριάντα εννιά οικονομικών χρήσεων που δεν ελέγχθησαν ποτέ στα ασφαλιστικά ταμεία. Ο έλεγχός τους ξεκίνησε και θα ολοκληρωθεί σε συγκεκριμένο χρονοδιάγραμμα έντεκα μηνών από σήμερα. <br />Επιπλέον, για πρώτη φορά στην Ελλάδα δημιουργούμε επιτέλους και το λευκό μητρώο των επιχειρήσεων. Ήρθε δηλαδή η ώρα να επιβραβεύσουμε και τους συνεπείς επιχειρηματίες, αυτούς που δεν χρωστούν ασφαλιστικές εισφορές, αυτούς οι οποίοι δεν απέλυσαν προσωπικό, αυτούς που διατηρούν το προσωπικό τους, τον αριθμό των εργαζομένων, ή αυτούς που το αυξάνουν. Για αυτές τις επιχειρήσεις, που δεν κατέφυγαν ποτέ σε παράνομες πρακτικές ανασφάλιστης εργασίας ή σε εργασιακές παραβάσεις, θα υπάρξει ειδική συμπεριφορά του κράτους απέναντί τους, έτσι ώστε επιτέλους να δικαιώσουμε τους έντιμους, τους συνεπείς επιχειρηματίες. Αυτό δεν έχει γίνει ποτέ στο ελληνικό κράτος. <br />Έβδομον -και αυτό είναι καινούργιο- ολοκληρώνουμε ένα μεγάλο έργο, ένα έργο τιτάνιο, που δεν θα πίστευε κανένας. Μετά από ένα διάστημα θα ανακοινώσω και επίσημα στοιχεία. Το έργο αυτό αφορά την κωδικοποίηση και απλούστευση της εργατικής νομοθεσίας.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Εκεί θα γίνει σφαγή.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Όταν δημοσιευτούν τα στοιχεία, το τι ήταν η ασφαλιστική νομοθεσία -που με έχετε ακούσει πάρα πολλές φορές να λέω ότι ήταν ένας λαβύρινθος, ένας δαίδαλος, που οι μόνοι ωφελημένοι δεν ήταν σίγουρα ούτε οι επιχειρήσεις ούτε οι εργαζόμενοι, αλλά εκείνοι που ονομάζουμε ειδήμονες του ασφαλιστικού, γιατί αυτοί μόνο ωφελούνταν από αυτές τις διαδικασίες- θα εκπλαγείτε, σας διαβεβαιώ.<br />Επιπλέον, προχωρούμε το 2017 σε μια ακόμη θετική εξέλιξη.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Μια ακόμη προσφορά στην εργοδοσία είναι αυτό που θα κάνετε.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Ενοποιούμε τις εισπρακτικές διαδικασίες του ασφαλιστικού συστήματος μαζί με το φορολογικό. Αυτό θα δώσει μια μεγάλη ανάσα στα ασφαλιστικά ταμεία, θα δώσει ανακούφιση, θα μειώσει τη γραφειοκρατική διαδικασία και θα ενισχύσει την ασφαλιστική ικανότητα, την εισπρακτική ικανότητα των ασφαλιστικών ταμείων πλέον από όλους. <br />Επίσης, άκουσα να μιλάτε και για το ζήτημα των εφάπαξ, το οποίο διατυπώνετε και στην επερώτησή σας. Ακούστε, για να ξέρετε. Από το έτος 2008 έως το 2010 οι δαπάνες για τα εφάπαξ των Ελλήνων ήταν 1.295.196.000. Κατά τα έτη 2011 έως 2014 πληρώθηκαν με την προοπτική και αυτού του έτους, του 2014, 2.815.984.000, δηλαδή μια αύξηση 117,41%. <br />Επιπλέον, έρχομαι στον αριθμό των εφάπαξ. Από το 2008 έως το 2010 δόθηκαν 39.825 εφάπαξ. Από το 2011 έως το τέλος του 2014, με την προβολή που κάνουμε, θα πληρωθούν 99.346 εφάπαξ, δηλαδή αύξηση 149,45%. Αυτήν την απάντηση τη δίνω από το Βήμα της Βουλής σε απάντηση αυτών που ακούω στην τηλεόραση, των ανυπόστατων, των ψευδών επικίνδυνων δηλώσεων ότι σταμάτησαν να πληρώνονται τα εφάπαξ. <br />Επίσης, για το ζήτημα των ανασφάλιστων υπερήλικων, που τόσο κόπτεσθε, θέλω να πω ότι δεν έχετε μεγαλύτερη ευαισθησία εσείς από την Κυβέρνηση. Όλοι αναγνωρίζουμε και την προσφορά τους στην πατρίδα και το πόσο ευαίσθητοι πρέπει να είμαστε. Όμως, όλα τα κάνουμε με τάξη και νοικοκύρεμα. Εμείς επιμένουμε σε αυτήν τη λέξη και δεν γίνεται να ερχόμαστε εδώ να ανοίγουμε ένα τσουβάλι ελπίδας, προσδοκίας και απατηλών υποσχέσεων. <br />Για τους ανασφάλιστους υπερήλικες, λοιπόν, όπως πολύ καλά είπατε και γνωρίζετε και χαίρομαι γι’ αυτό, στις 14 Οκτωβρίου θα ανακοινωθεί επίσημα από την ελληνική Κυβέρνηση, από το Υπουργείο Εργασίας, η εφαρμογή του ελάχιστου εγγυημένου εισοδήματος. Όταν λέω η εφαρμογή, η υπουργική απόφαση και ο τρόπος που αυτό θα γίνει. Θα γίνει σε δεκατρείς δήμους της χώρας από δύο που είχαμε στην αρχή προβλέψει, έναν σε κάθε περιφέρεια, έτσι ώστε στους έξι μήνες που θα λειτουργήσει το πιλοτικό πρόγραμμα αδυναμίες του συστήματος να καταγραφούν, ώστε πηγαίνοντας στην καθολική εφαρμογή να μπορέσουμε να το καλύψουμε με τις λιγότερες δυνατές υστερήσεις. <br />Και ερωτώ: Καλά, ο ΣΥΡΙΖΑ είναι αντίθετος και στο ελάχιστο εγγυημένο εισόδημα; Και σε αυτό ακόμα είστε αντίθετοι;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Θα σας απαντήσουμε σε λίγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Εν πάση περιπτώσει, για τους ανασφάλιστους υπερήλικες αυτό το οποίο κάνουμε είναι, πρώτον, ότι ήδη τους καλύπτουμε από τον Μάρτιο μήνα με πλήρη ιατροφαρμακευτική περίθαλψη. Από Βήματος Βουλής είχα πει ότι αυτό ήταν το πρώτο βήμα και τώρα, με το δεύτερο βήμα, θα καλύψουμε μέσα από το ελάχιστο εγγυημένο εισόδημα όλους τους ανασφάλιστους υπερήλικες.<br />Κυρίες και κύριοι συνάδελφοι, έκανα μία έκκληση με ανακοίνωση πριν από ένα διάστημα, όταν άκουσα τον κ. Τσίπρα από τη Θεσσαλονίκη να ανοίγει το θέμα του ασφαλιστικού με αυτόν τον απλόχερο και γαλαντόμο τρόπο. Είπα κάτι το οποίο πιστεύω και, πιστέψτε με, απέναντί σας έχετε έναν άνθρωπο που ούτε ειδήμων είναι του ασφαλιστικού, που απλά έβαλε τη λογική και μία προσπάθεια να κάνει ό,τι μπορεί σε έναν λαβύρινθο και σε μία Λερναία Ύδρα που λέγεται «ασφαλιστικό της Ελλάδας».<br />Επειδή γνωρίζω και το γνωρίζετε πάρα πολύ καλά ότι κανείς δεν είναι αιώνιος, όχι μόνο βιολογικά αλλά και πολιτικά, αυτό που μένει στο τέλος είναι όταν φεύγουμε από οποιαδήποτε θέση να αφήνουμε κάτι για την πατρίδα.  Και όταν θα φεύγω από το Υπουργείο Εργασίας –και αυτό δεν είναι πολιτικό, αλλά ισχύει για όλους και για όλα-, θέλω να παραδώσω στον επόμενο Υπουργό κάτι θετικό για την πατρίδα μου, για τα ασφαλιστικά ταμεία της χώρας, όσα μπορώ περισσότερα. <br />Θέλω, λοιπόν, να σας πω ότι είναι βαθιά μου πεποίθηση ότι το ασφαλιστικό σύστημα είναι εθνική υπόθεση. Επειδή αυτά που λέει ο ΣΥΡΙΖΑ δεν μπορούν να πραγματοποιηθούν, σας καλώ να είστε πιο προσεκτικοί. <br />Επιπλέον, επειδή είναι εθνική υπόθεση, θα σας παρακαλούσα τα ζητήματα στα οποία βλέπετε ότι υπάρχουν βελτιώσεις, να τα επικροτείτε και να τα στηρίζετε. Γιατί, αν δεν κάνουμε και αυτό, που είναι μια φιλότιμη, γενναία στάση από ένα Βουλευτή, από έναν πολιτικό κόμμα, τότε μοιραία οδηγούμαστε και πάλι σε ένα παρελθόν πολιτικό, το οποίο πρέπει να ξεχάσουμε.<br />Εγώ δεν έχω τίποτε άλλο περισσότερο να πω, εκτός του ότι πράγματι σήμερα το ασφαλιστικό σύστημα της χώρας -αν ακούσατε μία λέξη στην αρχή της εισήγησής μου- θα είναι και βιώσιμο. Η λέξη «βιώσιμο» είναι μία δύσκολη λέξη να την πει ο Υπουργός Εργασίας. Δεν τη λέω τυχαία. Για να πεις αυτήν τη λέξη, θα πρέπει να δεις κάποια συγκεκριμένα στοιχεία, αριθμούς και όχι συζήτηση του καφενείου και όχι τηλεπαράθυρα. <br />Τι εννοώ με αυτό; Ότι θα γίνουν στην Ελλάδα για πρώτη φορά με αξιόπιστα στοιχεία αναλογιστικές μελέτες για όλο το ασφαλιστικό. Αυτές οι μελέτες θα δείξουν την πραγματικότητα, θα είναι ο καθρέφτης του ασφαλιστικού. Κανείς δεν θα μπορεί να αναιρέσει αυτήν την αλήθεια. Πλήρη στοιχεία για τις μελέτες αυτές θα έχουμε τέλος Οκτωβρίου. Αυτό που έχω να πω, όμως, σήμερα είναι ότι κάποια πρώτα δείγματα και στοιχεία είναι ενθαρρυντικά. Πιστεύω αυτή η δική μου δήλωση για τα στοιχεία αυτά να ικανοποιεί όλους. Γιατί δεν πιστεύω ότι κανείς θέλει να βλέπει αρνητικά στοιχεία για τόσο σοβαρά ζητήματα της χώρας μας.<br />Ολοκληρώνω τη σκέψη μου, λέγοντάς σας ότι θα συνεχίσουμε την προσπάθεια ως Κυβέρνηση και από αυτό το δύσκολο Υπουργείο, το Υπουργείο Εργασίας, να κάνουμε ό,τι μπορούμε για το ασφαλιστικό σύστημα της χώρας, προκειμένου να το φέρουμε στα πρότυπα των πιο εξελιγμένων χωρών της Ευρώπης. Ήδη το έχουμε κάνει. <br />Ακούσατε μία σειρά από αλλαγές που σήμερα ανακοίνωσα στην κατεύθυνση της διαφάνειας, της δικαιοσύνης και της αποτελεσματικότητας. Εύχομαι και πιστεύω, πέρα από τις λογικά «κομματικές» λογικές που επικρατούν στο πλαίσιο της δημοκρατίας μας, να στηρίζετε αυτές τις εθνικές προσπάθειες σε ζητήματα εθνικής σημασίας, όπως είναι το ασφαλιστικό.<br />Ευχαριστώ πολύ.<br /></speech><speech by="#s275"><from>ΠΡΟΕΔΡΕΥΩΝ</from> Και εμείς σας ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Τμήμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και πέντε εκπαιδευτικοί συνοδοί τους από το 6ο Γυμνάσιο Χαϊδαρίου, Γ΄ τμήμα. <br />Η Βουλή τούς καλωσορίζει. <br /><br />Ο συνάδελφος κ. Μητρόπουλος έχει τον λόγο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Ευχαριστώ, κύριε Πρόεδρε.<br />Επειδή ακριβώς, κύριε Υπουργέ, θεωρούμε το ασφαλιστικό εθνικό θέμα υψίστης προτεραιότητας, σας καλούμε να μην τολμήσετε εφεξής να κάνετε όποια πρωτοβουλία, να χρησιμοποιήσετε όποια έκθεση δήθεν αντικειμενικού και ουδέτερου ινστιτούτου, για να πλήξετε περαιτέρω τις συντάξεις. Σας καλούμε να μην εφαρμόσετε τις ρήτρες, διότι τι σημαίνει ότι εγγυάστε τις συντάξεις; <br />Θα σας διαβάσω δικό σας νόμο. Ποια εγγύηση; Έχετε θεσπίσει ρήτρα αυτόματης μείωσης των συντάξεων. Θα καταθέσω τη σχετική ρύθμιση, αφού διαβάσω νωρίτερα ότι το ποσό της σύνταξης θα αναπροσαρμόζεται πριν από την 1η Ιανουαρίου κάθε έτους, με προϋπόθεση μη ύπαρξης ελλείμματος σε αυτό και το επόμενο έτος –διαβάζω το άρθρο 42 του ν. 4052-, αποκλείοντας κάθε μεταφορά πόρων από τον κρατικό προϋπολογισμό. Και το χειρότερο έπεται. <br />Ποια εγγύηση; Αυτό θα πρέπει να επανεξετάζεται σε τριμηνιαία βάση και, αν απαιτούνται περισσότερες προσαρμογές των συντάξεων, θα λαμβάνονται κατά τη διάρκεια του τρέχοντος έτους. Ποια εγγύηση; Έχετε θεσπίσει ρήτρες αυτόματης μείωσης. Μην εγκαλείτε τον Τσίπρα και τους Στρατούλη, Καραγιαννίδη, Χαραλαμπίδου, Μπόλαρη, Τσουκαλά, Σταθά, κ.λπ., λέγοντας «πού θα βρει ο Τσίπρας τα 13 δισεκατομμύρια;». Θα γυρίσετε πίσω πρώτα τα είκοσι έξι που έχασαν τα ταμεία από το κούρεμα. Θα γυρίσετε τμήμα από την ανεργία των δεκαεπτά μονάδων και πάνω. Θα γυρίσετε πίσω, εσείς και η τρόικα, τα δεκαπέντε που έχασαν από τη μείωση των ιδιωτικών μισθών.<br />Επαίρεστε –σελίδα 8 της «ΕΡΓΑΝΗΣ» σας, έργο σας- και λέτε ότι έχουμε ισοζύγιο απολύσεων-προσλήψεων. Δεν το λέτε, όμως, στην κοινωνία και πείθετε τη γριά μάνα μου, διότι εκεί που λέτε ένα εκατομμύριο νέες προσλήψεις, εννιακόσιες πενήντα απολύσεις, δεν λέτε ότι οι μισές από τις νέες θέσεις σας είναι μερικής απασχόλησης και εκ περιτροπής εργασίας.<br />Σας διαβάζω τη σελίδα 8 της «ΕΡΓΑΝΗΣ» σας. Θα καταθέσω τον πίνακα – μη σημειώνετε, είναι δικός σας πίνακας. «Σύνολο», λέτε …</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Δημοσιευμένα είναι αυτά.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν το είπατε στην τηλεόραση. Είπατε ότι έχουμε ισοζύγιο. <br />Ακούστε το ισοζύγιο, κύριε Πρόεδρε. Δημιουργήσατε το οκτάμηνο του 2014 πεντακόσιες σαράντα χιλιάδες θέσεις σταθερής απασχόλησης, αλλά τριακόσιες σαράντα οκτώ χιλιάδες εξήντα μία μερικής και εκατόν τριάντα δύο χιλιάδες εξακόσιες τριάντα δύο εκ περιτροπής. <br />Ποιος είναι ο άθλος σας, όταν γεμίζετε τον κόσμο ψευδοαπασχόληση, όταν τινάζετε την αγορά εργασίας σε αυτά τα πεντάμηνα, εξάμηνα του τρακοσάρικου, τετρακοσάρικου και διαλύετε με αυτήν τη νέα μέθοδο αυτή την αγορά εργασίας; Διότι, όπως σας είπα, το ασφαλιστικό είναι συνάρτηση του εργασιακού και καταργώντας μια θέση του χιλιοδιακοσάρικου, δημιουργείτε -όπως κάνετε τούτη την περίοδο για να ξεσκουριάζουν μόνο οι άνεργοι, προγράμματα ξεσκουριάσματος ανέργων είναι τα πεντάμηνα και τα εξάμηνα- μειώνετε, όπως λέτε, λίγο την ανεργία, αλλά γεμίζετε ψευδοαπασχόληση την αγορά εργασίας. <br />Τι θέλω να πω; Προχθές στην εφημερίδα «ΤΑ ΝΕΑ» -φιλική και έγκυρη εφημερίδα- διάβασα: «Κραχ στον ΟΑΕΕ». Σήμερα εμείς όλοι οι συνάδελφοι της Κοινοβουλευτικής μας Ομάδας, ανταποκριθήκαμε στις προκλήσεις σας. Εφτά φορές σάς έχω ακούσει και τηλεοπτικά να μονολογείτε, αλλά και εδώ, ότι δεν έχουμε προτάσεις. Σας είπαμε ότι το μνημόνιο οδήγησε σε κραχ τα ταμεία. Αν εφαρμοστούν οι ρήτρες μηδενικού ελλείμματος στα επικουρικά και οι ρήτρες εγγύησης της βασικής σύνταξης, θα εφαρμοστούν επί αυτού του πλανητικού μνημονιακού τοπίου, δηλαδή της απόλυτης κατάρρευσης των αποθεματικών και των εισφορών. <br />Κάτι είπατε και επιτρέπω –όπως και εσείς, κύριε Πρόεδρε, βεβαίως- να απαντήσετε στο ερώτημα. Είπατε ότι τα 360 ευρώ βασική σύνταξη αφορούν μόνο τους νέους ασφαλισμένους. Σας θέτω το εξής ερώτημα: Η 1-1-2015 θα βρει τους συνταξιούχους να είναι δύο εκατομμύρια επτακόσιες χιλιάδες. Θα προστεθούν για το 2015 άλλες είκοσι χιλιάδες. Τολμήσατε και είπατε στα έδρανα της Βουλής ότι τα 360 ευρώ θα αφορούν μόνο τους νέους συνταξιούχους του 2015, τις είκοσι χιλιάδες, και ότι τα 360 ευρώ εγγύηση μόνο δεν αφορά τους ίδιους συνταξιούχους; <br />Μην ρωτάτε τον κ. Κόκορη. Αυτό είπατε. Αν τα 360 ευρώ βασική σύνταξη την 1-1-2015 αφορούν μόνο τους νεοσυνταξιούχους του 2015, να μας το πείτε. Αλλά αν το κράτος θα εγγυάται από 1-1-2015 τη βασική σύνταξη για όλους τους συνταξιούχους –παλιούς και νέους- και θα αφήνετε την ευθύνη στα ταμεία για να εγγυώνται το παραπανίσιο, το αναλογικό κομμάτι, να το πείτε, διότι αυτό δεν είναι καθησύχαση στους ασφαλισμένους, είναι ακραία αγωνία και ακραία ανησυχία. <br />Άρα η ρήτρα ότι οι επικουρικές συντάξεις εφεξής δεν θα έχουν καμμία συνδρομή από το κράτος και η ρήτρα ότι το κράτος από 1-1-2015 θα εγγυάται τα 360 ευρώ για όλους και ύστερα θα φεύγει αφήνοντας το ΙΚΑ, τον ΟΑΕΕ, τον ΟΓΑ να εγγυάται το παραπανίσιο, οδηγεί σε κραχ τα ταμεία και οδηγεί σε κίνδυνο τις συντάξεις. Και αυτό δεν είναι κινδυνολογία του Τσίπρα και του ΣΥΡΙΖΑ. <br />Να καταργήσετε τις ρήτρες και, τελειώνω, κύριε Πρόεδρε, σε μισό λεπτό, επαναλαμβάνω ότι, επειδή έχετε ακέραια την ευθύνη για το ότι έχουν στεγνώσει τα ταμεία λόγω των ακραίων μνημονιακών συνεπειών –σας είπα επτά και κατέθεσα μόνο κυβερνητικά έγγραφα σήμερα στη Γραμματεία της Βουλής μας-, καλείστε: πρώτον, να επαναρτιώσετε τα ταμεία κατά το κούρεμα –τα 13 δισεκατομμύρια που λέτε ότι δεν θα βρει ο Τσίπρας είναι 26 του κουρέματος- γρήγορα σε συνεννόηση με την τρόικα.<br />Δεύτερον, να παγώσετε τις ρήτρες, ήτοι τη ρήτρα μηδενικού ελλείμματος και τη ρήτρα εγγύησης μόνο της βασικής σύνταξης, διότι είναι ρήτρες μόνιμης μείωσης επικουρικών και κυρίων συντάξεων. <br />Κυρίως –το λέω με σεμνότητα-, τρίτον, μην τολμήσετε να φέρετε κι άλλα μέτρα σε αυτό το Κοινοβούλιο, τώρα που η Βουλή καλείται με την ψήφο εμπιστοσύνης, που είναι ακραία κοινοβουλευτική τεχνουργία –πανουργία!-, να αμνηστεύσει την τρόικα για την καταστροφή που έχει κάνει στην πατρίδα και να δώσει συγχωροχάρτι για την τετράχρονη μνημονιακή καταστροφή.<br />Ο ελληνικός λαός δεν ανέχεται άλλη λεηλασία, δεν ανέχεται άλλον εμπαιγμό, δεν ανέχεται άλλο κοινοβουλευτικές ντρίπλες. Θέλει περηφάνια, αξιοπρέπεια και συνεννόηση για να απαλλάξει τον λαό μας από το άγχος και να τον βάλει σε μία ρότα ανάπτυξης. Μόνο η Αριστερά, μόνο η πρόοδος, μόνο το σταμάτημα της καταστροφής του μνημονίου μπορούν να δώσουν διέξοδο. <br />Σας ευχαριστώ, κύριε Πρόεδρε. <br /><br /></speech><speech by="#s275"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για πέντε λεπτά.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κύριε Πρόεδρε, θα είμαι πολύ πιο σύντομος. <br />Άκουσα εκ μέρους του ΣΥΡΙΖΑ πάλι ένα πολιτικό αφήγημα, το οποίο πιστεύω ότι όποιος το παρακολουθεί θα βγάλει τα συμπεράσματά του. Εγώ, όμως, βγάζω τα δικά μου ως Υπουργός και λέω τα εξής: <br />Σίγουρα ο ελληνικός λαός θέλει και αξιοπρέπεια και να του αποδώσουμε την ανάλογη τιμή. Μιλάμε για τον περήφανο ελληνικό λαό με τις θυσίες του και τους αγώνες του. Ο ελληνικός λαός θέλει προοπτική και ελπίδα. Το σίγουρο είναι, όμως, ότι ο ελληνικός λαός δεν θέλει δούλεμα. Γιατί πλέον μπορεί και αντιλαμβάνεται και το ψέμα, αντιλαμβάνεται και τη δημαγωγία. Και δεν το λέω τυχαία. <br />Σήμερα, κυρίες και κύριοι συνάδελφοι, μετά τις εξαγγελίες του κ. Τσίπρα, τον οποίο τιμώ, είναι ο Αρχηγός της Αξιωματικής Αντιπολίτευσης –και είναι πολιτικό του δικαίωμα να τοποθετείται και να λέει το τι σκέφτεται να κάνει στο πρόγραμμά του-, άκουσα μία δεύτερη βερσιόν από τον κ. Μητρόπουλο για το νέο πακέτο παροχών, αυτό στα ασφαλιστικά ταμεία. Το επιβεβαίωσε στην ομιλία του τώρα, που μίλησε για 13 δισεκατομμύρια ευρώ.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Εσείς το είπατε αυτό.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Αυτή είναι η πρόταση του κ. Μητρόπουλου εκ μέρους του ΣΥΡΙΖΑ για το ασφαλιστικό σύστημα.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν είπαμε εμείς αυτό. Δικό σας είναι το νούμερο των 13 δισεκατομμυρίων ευρώ.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Εγώ ρωτάω και πάλι το πού θα βρουν τα λεφτά. Απάντηση δεν πήρα. <br />Έκανα μία διαδρομή για το τι λέει ο ΣΥΡΙΖΑ για το ασφαλιστικό. Λέει τι θα καταργήσει από ό,τι κτίσαμε. Δικαίωμά σας είναι να λέτε ότι θα γκρεμίσετε και θα καταργήσετε. <br />Εμείς λέμε ότι η Ελλάδα θα προχωρήσει μπροστά. Εμείς λέμε ότι η Ελλάδα αλλάζει –έχει αλλάξει-, ότι η Ελλάδα τώρα πρέπει να μπει –που έχει μπει- στη βάση των μεταρρυθμίσεων. Οι μεταρρυθμίσεις που έχουν γίνει είναι πολύ μεγάλες, πολύ σημαντικές. <br />Εσείς είστε εραστές και θιασώτες του χθες. Θέλετε να κρατήσετε την Ελλάδα σε ένα χθες που μας οδήγησε εδώ όπου μας οδήγησε. <br />Εμείς λέμε όχι, θα προχωρήσουμε μπροστά. Θα την κρατήσουμε την Ελλάδα όρθια και περήφανη μέσα στον ανεπτυγμένο ευρωπαϊκό κόσμο και αυτό θα το κάνουμε και στον κρίσιμο τομέα του ασφαλιστικού συστήματος. <br />Με εκπλήσσει, όμως, και η αξιολόγηση που κάνετε για τη μερική και προσωρινή απασχόληση. Είχα την εντύπωση αρχικά, στα πρώτα λόγια του ΣΥΡΙΖΑ, όταν πρωτομπήκε στην Αίθουσα της Βουλής, ότι θα καταργήσετε πλήρως τη μερική και προσωρινή απασχόληση. Κάτι τέτοιο είχατε πει.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Α, έτσι! Το γυρίζετε έτσι!</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Έτσι μεταφραζόταν για πάρα πολλούς μήνες.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Α, έτσι, μάλιστα.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Σας έχει κάνει και το ΚΚΕ κριτική για αυτό, διότι αυτή ήταν η θέση του ΣΥΡΙΖΑ, ότι όλες τις χιλιάδες Έλληνες και Ελληνίδες που εργάζονται με προσωρινή και μερική απασχόληση, με νόμο που θα φέρετε στη Βουλή, θα τους κάνετε πλήρους απασχόλησης. Συνεχίζετε να το λέτε; Διότι σήμερα κατάλαβα διαφορετικά πράγματα, ότι η προσωρινή και μερική απασχόληση είναι άλλο κομμάτι.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Εμείς κάναμε κριτική για το μεγάλο κομμάτι της μερικής απασχόλησης, κύριε Πρόεδρε!</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Απλά κάνετε κριτική. Άρα κάνετε μία μεγάλη αλλαγή στη θέση σας. Αυτές είναι οι νέες θέσεις του ΣΥΡΙΖΑ. Καλά κάνει το ΚΚΕ και σας κάνει κριτική, διότι συνεχώς μεταλλάσσεστε.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Καλά, εσείς στο ΚΚΕ στηρίζεστε;</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Μεταλλάσσεστε από ψέμα σε ψέμα. Συγγνώμη για την έκφραση, αλλά εδώ πρόκειται για μεγάλο ψέμα. Σήμερα παίρνετε μία καινούργια θέση, πιο σύγχρονη. Σας καλωσορίζουμε στον χώρο της πραγματικότητας! <br />Εν πάση περιπτώσει, ως Υπουργός σάς είπα και πριν την άποψή μου για το ασφαλιστικό. Είναι εθνικό ζήτημα, δεν πρέπει να παίζουμε με το ασφαλιστικό σύστημα της χώρας. Χρειάζονται εθνικές συναινέσεις.<br />Αυτά που λέει ο ΣΥΡΙΖΑ, πέρα από το ότι είναι ανυπόστατα και αδύνατον να γίνουν, πέρα από το ότι είναι πράγματα τα οποία θα βάλουν σε κίνδυνο τις συντάξεις των Ελλήνων, όπως είπα στην αρχή, αν κατά διάνοια τολμούσατε να εφαρμόσετε κάτι από αυτά που λέτε, οι Έλληνες συνταξιούχοι θα ζούσαν τον εφιάλτη να πάνε στον γκισέ της τράπεζας και να μη βρουν τη σύνταξή τους.<br /></speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Αυτό που λέτε δεν είναι σωστό!</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Παρόμοια με τον Γεωργιάδη μιλάτε κι εσείς!</speech><speech by="#s275"><from>ΠΡΟΕΔΡΕΥΩΝ</from> Μάλλον λάθος καταλάβατε, άλλο είπε.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Λοιπόν, επειδή δεν πρέπει να παίζουμε με τα όνειρα και τις ελπίδες των Ελλήνων, σας κάνω μία πολιτική σύσταση να είστε πιο προσεκτικοί και σε αυτά που λέτε και σε αυτά που υπόσχεστε.<br />Ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε.<br />Κυρίες και κύριοι συνάδελφοι, η Βουλευτής κ. Ζωή Κωνσταντοπούλου ζητεί άδεια ολιγοήμερης απουσίας στο εξωτερικό, σύμφωνα με το άρθρο 76 παράγραφοι 3 και 4 του Κανονισμού της Βουλής, από 6 έως 10 Οκτωβρίου 2014. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s275"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια. <br />Της ευχόμαστε να ζήσει για τον πρόσφατο γάμο της.<br />Κηρύσσεται περαιωμένη η συζήτηση της υπ’ αριθμόν 3/3/03-07-2014 επίκαιρης επερώτησης των Βουλευτών της Κοινοβουλευτικής Ομάδας του ΣΥΡΙΖΑ προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάρρευση των ασφαλιστικών ταμείων και των αποθεματικών τους και τις περικοπές των συντάξεων και των ασφαλιστικών δικαιωμάτων εξαιτίας των μνημονιακών πολιτικών. <br />Κυρίες και κύριοι συνάδελφοι, έχουν διανεμηθεί τα Πρακτικά της Τετάρτης 3 Σεπτεμβρίου 2014, της Πέμπτης 4 Σεπτεμβρίου 2014, της Παρασκευής 5 Σεπτεμβρίου 2014, της Τρίτης 9 Σεπτεμβρίου 2014, της Τετάρτης 10 Σεπτεμβρίου 2014, της Πέμπτης 11 Σεπτεμβρίου 2014, της Τρίτης 16 Σεπτεμβρίου 2014, της Πέμπτης 18 Σεπτεμβρίου 2014, της Τρίτης 23 Σεπτεμβρίου 2014, της Τετάρτης 24  Σεπτεμβρίου 2014, της Πέμπτης 25 Σεπτεμβρίου 2014, της Τρίτης 30 Σεπτεμβρίου 2014, της Τετάρτης 1ης Οκτωβρίου 2014, της Πέμπτης 2 Οκτωβρίου 2014, της Παρασκευής 3 Οκτωβρίου 2014 και ερωτάται το Τμήμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s275"><from>ΠΡΟΕΔΡΕΥΩΝ</from> Συνεπώς τα Πρακτικά της Τετάρτης 3 Σεπτεμβρίου 2014, της Πέμπτης 4 Σεπτεμβρίου 2014, της Παρασκευής 5 Σεπτεμβρίου 2014, της Τρίτης 9 Σεπτεμβρίου 2014, της Τετάρτης 10 Σεπτεμβρίου 2014, της Πέμπτης 11 Σεπτεμβρίου 2014, της Τρίτης 16 Σεπτεμβρίου 2014, της Πέμπτης 18 Σεπτεμβρίου 2014, της Τρίτης 23 Σεπτεμβρίου 2014, της Τετάρτης 24  Σεπτεμβρίου 2014, της Πέμπτης 25 Σεπτεμβρίου 2014, της Τρίτης 30 Σεπτεμβρίου 2014, της Τετάρτης 1ης Οκτωβρίου 2014, της Πέμπτης 2 Οκτωβρίου 2014, της Παρασκευής 3 Οκτωβρίου 2014 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Τμήματος και ώρα 13.28΄ λύεται η συνεδρίαση για την προσεχή Δευτέρα 6 Οκτωβρίου 2014 και ώρα 11.00΄, με αντικείμενο εργασιών του Σώματος: α) ανακοίνωση του προεδρικού διατάγματος για τη λήξη των εργασιών της Β΄ Συνόδου και β) αγιασμός για την έναρξη των εργασιών της Γ΄ Συνόδου από τον Μακαριότατο Αρχιεπίσκοπο Αθηνών και πάσης Ελλάδος κ. Ιερώνυμο και τα μέλη της Διαρκούς Ιεράς Συνόδου, σύμφωνα με την ειδική ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
