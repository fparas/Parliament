<akomaNtoso><br />  <debate name="Conference"><br />    <meta><br />      <references source="#">  <TLCPerson id="175" href="ontology/parlmember/s175" showAs="Μαρκογιαννάκης Χρήστος"/><TLCPerson id="153" href="ontology/parlmember/s153" showAs="Κωνσταντινόπουλος Οδυσσέας"/><TLCPerson id="197" href="ontology/parlmember/s197" showAs="Μπέζας Αντώνιος"/><TLCPerson id="108" href="ontology/parlmember/s108" showAs="Κασαπίδης Γεώργιος"/><TLCPerson id="163" href="ontology/parlmember/s163" showAs="Λυκούδης Σπυρίδων"/><TLCPerson id="27" href="ontology/parlmember/s27" showAs="Βαρβιτσιώτης Μιλτιάδης"/><TLCPerson id="22" href="ontology/parlmember/s22" showAs="Αυγενάκης Ελευθέριος"/><TLCPerson id="36" href="ontology/parlmember/s36" showAs="Βολουδάκης Μανούσος"/><TLCPerson id="44" href="ontology/parlmember/s44" showAs="Γελαλής Δημήτρης"/><TLCPerson id="277" href="ontology/parlmember/s277" showAs="Τριανταφύλλου Μαρία"/><TLCPerson id="213" href="ontology/parlmember/s213" showAs="Ξηροτύρη Αικατερινάρη"/><TLCPerson id="160" href="ontology/parlmember/s160" showAs="Λαφαζάνης Παναγιώτης"/><TLCPerson id="185" href="ontology/parlmember/s185" showAs="Μητσοτάκης Κυριάκος"/><TLCPerson id="251" href="ontology/parlmember/s251" showAs="Σηφουνάκης Νικόλαος"/><TLCPerson id="201" href="ontology/parlmember/s201" showAs="Μπούρας Αθανάσιος"/><TLCPerson id="140" href="ontology/parlmember/s140" showAs="Κουράκος Ιωάννης"/><TLCPerson id="286" href="ontology/parlmember/s286" showAs="Φούντα Νίκη"/><TLCPerson id="208" href="ontology/parlmember/s208" showAs="Νταβλούρος Αθανάσιος"/><TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="253" href="ontology/parlmember/s253" showAs="Σκόνδρα Ασημίνα"/><TLCPerson id="107" href="ontology/parlmember/s107" showAs="Καρασμάνης Γεώργιος"/><TLCPerson id="287" href="ontology/parlmember/s287" showAs="Φωτίου Θεανώ"/><TLCPerson id="37" href="ontology/parlmember/s37" showAs="Βορίδης Μαυρουδής"/><TLCPerson id="184" href="ontology/parlmember/s184" showAs="Μητρόπουλος Αλέξιος"/><TLCPerson id="89" href="ontology/parlmember/s89" showAs="Κακλαμάνης Απόστολος"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="283" href="ontology/parlmember/s283" showAs="Τσούκαλης Νικόλαος"/><TLCPerson id="148" href="ontology/parlmember/s148" showAs="Κυριαζίδης Δημήτριος"/><TLCPerson id="113" href="ontology/parlmember/s113" showAs="Κατσώτης Χρήστος"/><TLCPerson id="109" href="ontology/parlmember/s109" showAs="Κασιδιάρης Ηλίας"/><TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="127" href="ontology/parlmember/s127" showAs="Κόνσολας Εμμανουήλ"/><TLCPerson id="296" href="ontology/parlmember/s296" showAs="Χριστογιάννης Δημήτριος"/><TLCPerson id="259" href="ontology/parlmember/s259" showAs="Σταϊκούρας Χρήστος"/><TLCPerson id="63" href="ontology/parlmember/s63" showAs="Δαβάκης Αθανάσιος"/><TLCPerson id="39" href="ontology/parlmember/s39" showAs="Βούλτεψη Σοφία"/><TLCPerson id="180" href="ontology/parlmember/s180" showAs="Μεϊκόπουλος Αλέξανδρος"/><TLCPerson id="9" href="ontology/parlmember/s9" showAs="Αμανατίδης Ιωάννης"/><TLCPerson id="52" href="ontology/parlmember/s52" showAs="Γεωργοπούλου-Σαλτάρη Ευσταθία("/><TLCPerson id="261" href="ontology/parlmember/s261" showAs="Σταμπουλή Αφροδίτη"/><TLCPerson id="16" href="ontology/parlmember/s16" showAs="Αντωνίου Μαρία"/><TLCPerson id="155" href="ontology/parlmember/s155" showAs="Κωνσταντοπούλου Ζωή"/><TLCPerson id="258" href="ontology/parlmember/s258" showAs="Σταθάς Ιωάννης"/><TLCPerson id="88" href="ontology/parlmember/s88" showAs="Κακλαμάνης Νικήτας"/><TLCPerson id="121" href="ontology/parlmember/s121" showAs="Κεφαλογιάννης Ιωάννης"/><TLCPerson id="211" href="ontology/parlmember/s211" showAs="Ντόλιος Γεώργιος"/><TLCPerson id="25" href="ontology/parlmember/s25" showAs="Βαλαβάνη Όλγα"/><TLCPerson id="11" href="ontology/parlmember/s11" showAs="Αναγνωστάκης Δημήτριος"/><TLCPerson id="90" href="ontology/parlmember/s90" showAs="Καλαντζής Γεώργιος"/></references><br />    </meta><br />    <preface> <docTitle>Συνεδρίαση της βουλης των Ελληνων :  13-3-2014</docTitle></preface><br />    <debateBody>  <speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, αρχίζει η συνεδρίαση.<br />Εισερχόμαστε στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η τρίτη με αριθμό 661/10-3-2014 επίκαιρη ερώτηση πρώτου κύκλου του Βουλευτή Αρκαδίας του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς τον Υπουργό Υγείας, σχετικά με τις καθυστερήσεις του ΕΟΠΥΥ για τον έλεγχο των ιδιωτικών κλινικών από ιδιωτικές ελεγκτικές εταιρείες. <br />Στην επίκαιρη ερώτηση του κυρίου συναδέλφου θα απαντήσει ο Υφυπουργός Υγείας κ. Αντώνιος Μπέζας.<br />Ορίστε, κύριε Κωνσταντινόπουλε, έχετε τον λόγο για δύο λεπτά.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Ευχαριστώ πολύ, κύριε Πρόεδρε.<br />Κύριε Υπουργέ, συζητάμε εδώ και τρία-τέσσερα χρόνια, από το 2009, το μεγάλο θέμα των ασφαλιστικών ταμείων και του ΕΟΠΥΥ αλλά και της λειτουργίας του σε σχέση με τις ιδιωτικές κλινικές. <br />Είχε τεθεί και πιο παλιά το ζήτημα ότι σε αυτήν τη διαδικασία θα έπρεπε να μπούνε ιδιωτικές ελεγκτικές εταιρείες, όπως έγινε στο φορολογικό πιστοποιητικό. Η απόδειξη ήταν ότι όταν έγινε στο φορολογικό πιστοποιητικό, το κράτος, ο πολίτης κέρδισε μέσα από αυτήν τη διαδικασία πάρα πολλά εκατομμύρια, γιατί ελέγχθηκαν πάρα πολλές εταιρείες πιο γρήγορα.<br />Ψηφίσαμε αυτόν τον νόμο και στις 23-7-2013 δημοσιεύθηκε το ΦΕΚ, όπου δόθηκε η δυνατότητα ελέγχου κι εκκαθαρίσεων των τιμολογίων που οι ιδιωτικές κλινικές έχουν υποβάλει στον ΕΟΠΥΥ, σε ιδιωτικές ελεγκτικές εταιρείες. <br />Υπήρχε δέσμευση από όλους μας να προχωρήσουμε άμεσα σ’ αυτήν τη διαδικασία για να δούμε και για το 2013, αλλά και δειγματοληπτικά απο το 2007 μέχρι το 2011, αφού όλοι αναγνωρίζουμε ότι οι υπηρεσίες του ΕΟΠΥΥ δεν μπορούν, τι ακριβώς έχει συμβεί.<br />Δυστυχώς μέχρι σήμερα η διοίκηση του ΕΟΠΥΥ δεν επιτρέπει να γίνει αυτή η διαδικασία. Και ξέρετε κάτι; Το ελληνικό κράτος δεν έχει καμμία επιβάρυνση. Τα λεφτά αυτά τα επιβαρύνονται όλες οι ιδιωτικές κλινικές, μικρές και μεγάλες.<br />Θα συνεχίσω στη δευτερολογία μου.<br />Σας ευχαριστώ πάρα πολύ.</speech><speech by="#s175"><from>Μαρκογιαννάκης Χρήστος</from> Κύριε Υπουργέ, έχετε τον λόγο για τρία λεπτά.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Ευχαριστώ, κύριε Πρόεδρε.<br />Κύριε συνάδελφε, πράγματι με το ν. 4172/2013 και συγκεκριμένα με το άρθρο 100 για πρώτη φορά θεσμοθετήθηκε στη χώρα μας μία ειδική διαδικασία ελέγχου. Προσέξτε, μία ειδική διαδικασία οικονομικού αλλά και ιατρικού-κλινικού ελέγχου, όχι μόνο για τις ιδιωτικές κλινικές –όπως αναφερθήκατε στην πρώτη σας τοποθέτηση- αλλά για όλους τους ιδιώτες παρόχους υπηρεσιών υγείας, συμβεβλημένους με τον ΕΟΠΥΥ, μία ειδική διαδικασία ελέγχου από ιδιωτικές ελεγκτικές εταιρείες. Θα σας διαβάσω ακριβώς από τον νόμο: «ο έλεγχος της ορθής τιμολόγησης και του αναγκαίου της γενομένης κλινικής και ιατρικής πρακτικής, η τήρηση των διεθνών λογιστικών προτύπων και ο έλεγχος των παραστατικών και των αναγκαίων δικαιολογητικών και η εκκαθάριση των λογαριασμών μεταξύ του ΕΟΠΥΥ και των συμβεβλημένων με αυτόν παρόχων υπηρεσιών υγείας». <br />Εκεί οδηγηθήκαμε διότι πράγματι υπήρξε κοινή διαπίστωση ότι οι εκκαθαρίσεις των οφειλών δεν προχωρούσαν με τους ρυθμούς που έπρεπε να προχωρήσουν, προκειμένου να γίνουν οι πληρωμές, εκκαθαρίσεις οι οποίες δεν διενεργεί ο ΕΟΠΥΥ, αλλά για τα περισσότερα ταμεία διενεργούνται από τα ίδια τα ταμεία κι ο ΕΟΠΥΥ απλώς πληρώνει με επιτροπικά εντάλματα. Η διαδικασία αυτή δεν αφορά τα έτη πριν το 2013. Αφορά μόνο το έτος 2013 και τα επόμενα, δηλαδή το 2014 και το 2015. Άρα αυτή η διαδικασία δεν μπορεί να εφαρμοστεί για τα έτη πριν από το 2013, όπως 2012 και 2011 κλπ. <br />Επίσης, δεν έχουμε μόνο εκκαθάριση των παραστατικών, αλλά έχουμε και κλινικό και ιατρικό έλεγχο. Σύμφωνα με αυτήν την ειδική διαδικασία τους ελέγχους δεν τους διενεργούν οι υπηρεσίες του ΕΟΠΥΥ, αλλά ιδιωτικοί ελεγκτικοί φορείς οι οποίοι συνάπτουν μόνοι τους συμβάσεις με τους συμβεβλημένους παρόχους. Οι συγκεκριμένοι πάροχοι, όπως είπατε κι εσείς, βαρύνονται με το σύνολο των δαπανών για την υλοποίηση αυτών των έλεγχων. Έτσι το κράτος δεν πληρώνει για τη διενέργεια αυτών των ελέγχων, αλλά το κόστος επιβαρύνει τους παρόχους. <br />Πρέπει να τονίσω ότι είναι η πρώτη φορά στη χώρα μας που εισάγεται η έννοια και η λογική του ιατρικού και του οικονομικού ελέγχου και επίσης είναι η πρώτη φορά που δίνεται η δυνατότητα πλήρους εκκαθάρισης των απαιτήσεων. Όπως είναι φυσικό, μία τέτοια πρωτόγνωρη διαδικασία στην πρώτη της εφαρμογή δεν είναι εύκολο να υλοποιηθεί μέσα σε πολύ στενά χρονικά διαστήματα. Τι κάνει ακριβώς ο ΕΟΠΥΥ -για να μην υπάρχει παρεξήγηση- σε αυτή τη διαδικασία; Αυτή η διαδικασία όλοι θεωρούμε ότι είναι πάρα πολύ σημαντική, διότι και το δημόσιο συμφέρον διασφαλίζει -επειδή μπορεί να αποκαλύψει μη αποδεκτές δαπάνες- και την εύρυθμη λειτουργία του ΕΟΠΥΥ διασφαλίζει και τους παρόχους εξασφαλίζει, γιατί οδηγεί στην γρήγορη εκκαθάριση των απαιτήσεών τους. <br />Ο ΕΟΠΥΥ, λοιπόν, δεν διενεργεί ελέγχους, αλλά θέτει τις προδιαγραφές που πρέπει να πληρούν οι ιδιωτικές ελεγκτικές εταιρείες που θα έλθουν να διενεργήσουν αυτούς τους ελέγχους. Επίσης θέτει τη μεθοδολογία διενέργειας των ελέγχων και τις προδιαγραφές αυτών των ελέγχων και τέλος, κάνει αποδεκτά τα αποτελέσματα των ελέγχων από τις ιδιωτικές ελεγκτικές εταιρείες, εφόσον οι έλεγχοι έχουν γίνει με βάση τις προδιαγραφές τις οποίες έχει θέσει ο ΕΟΠΥΥ. <br />Έτσι πράγματι στα τέλη Ιουλίου του 2013 δημοσιεύθηκε το ΦΕΚ του ν. 4172. Στη συνέχεια, στις 17 Σεπτεμβρίου του 2013, δημοσιεύθηκε η υπουργική απόφαση η οποία εξουσιοδοτεί τον ΕΟΠΥΥ να προχωρήσει στις ανάλογες ενέργειες. Στις αρχές Οκτωβρίου με απόφασή του το Διοικητικό Συμβούλιο του ΕΟΠΥΥ καθόρισε τη διαδικασία πιστοποίησης αυτών των εταιρειών και έθεσε τη γενική μεθοδολογία αυτών των ελέγχων, η οποία δεν είναι υποχρεωτική για τις εταιρείες, γιατί μπορούν να επιλέξουν και άλλες αποτελεσματικότερες πρακτικές με βάση την εμπειρία τους. Το επόμενο στάδιο ήταν να υπάρξει πρόσκληση ενδιαφέροντος από τον ΕΟΠΥΥ, υποβολή αιτήσεων από τις εταιρείες και η πιστοποίηση των εταιρειών από τον ΕΟΠΥΥ. Πρέπει να σας πω ότι αυτή η πιστοποίηση ολοκληρώθηκε στο τέλος του 2013. Ήταν μία δύσκολη διαδικασία, δεν υπήρχε αντίστοιχη διαδικασία πιστοποίησης εταιρειών οικονομικού και ιατρικού κλινικού ελέγχου στη χώρα μας και αυτή η διαδικασία πιστοποίησης ολοκληρώθηκε στις 16 Δεκεμβρίου του 2013. <br />Τα υπόλοιπα, κύριε Πρόεδρε, θα τα πω στη δευτερολογία μου.<br />Ευχαριστώ.</speech><speech by="#s175"><from>Μαρκογιαννάκης Χρήστος</from> Ευχαριστούμε.<br />Κύριε Κωνσταντινόπουλε έχετε τον λόγο για τρία λεπτά.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Κύριε Υπουργέ, παρ’ όλο που κάνατε προσπάθεια να στηρίξετε κάτι που ο ΕΟΠΥΥ δεν έχει προχωρήσει, δυστυχώς υπάρχουν στοιχεία που αποδεικνύουν ότι από τον έλεγχο –και το λέει πολύς κόσμος γύρω σας- χάνονται -από μη νόμιμες διαδικασίες στον ΕΟΠΥΥ και τιμολόγια- πάνω από 150 εκατομμύρια ευρώ. Θα σας πω γιατί είμαι πεπεισμένος γι’ αυτό.<br />Στις 27-11-2013 έκανα ερώτηση προς το Υπουργείο σας να κατατεθούν στη Βουλή αντίγραφα εκθέσεων, πορίσματα των οφειλών προς τους παρόχους υπηρεσιών υγείας του ΕΟΠΥΥ. Δεν απάντησε κανένας. <br />Έκανα επίσης προς τον κ. Βρούτση ερώτηση προκειμένου να κατατεθούν στη Βουλή αντίγραφα των επεξεργασμένων στοιχείων και σχετικών εισηγήσεων διαμόρφωσης του αρχικού προϋπολογισμού του ΕΟΠΥΥ, στις 27-11-2013, και δεν απαντάει κανένας. <br />Και μου απαντάει ο κ. Σταϊκούρας στο ίδιο, το οποίο θα σας παρακαλέσω να δείτε. Είναι η ηλεκτρονική διεύθυνση στην οποία με παραπέμπει. Όταν την ανοίξετε εσείς θα την ανοίξω και εγώ. Δεν έχει ανοίξει ποτέ! <br />Δεύτερο στοιχείο: Δεν καταλαβαίνω γιατί στη «Διαύγεια» ο ΕΟΠΥΥ δεν βάζει ποιο μεγάλο ή μικρό νοσοκομείο πληρώνει. Ορίστε, κύριε Υπουργέ, θα σας το καταθέσω. Λέει ότι πλήρωσε 823.000 ευρώ σε νοσοκομείο ιδιωτικού δικαίου. Γιατί, κύριε Υπουργέ, ο ΕΟΠΥΥ δεν λέει, με ονοματεπώνυμο, ποιον πλήρωσε; Σας δίνω παράλληλα όλα τα θέματα της «Διαύγειας» που δεν υπάρχει κάποιο ζήτημα. Υπάρχει κάποιο θέμα που δεν επιτρέπει να λέει ο ΕΟΠΥΥ ποιον κύριο κλινικάρχη, μεγάλο ή μικρό, πληρώνει; Και βεβαίως δεν έχετε ευθύνη σε αυτό. <br />Όμως, η Διοίκηση του ΕΟΠΥΥ είναι υπόλογη απέναντι στην προσπάθεια που κάνουμε τέσσερα χρόνια να κόβουμε μισθούς και συντάξεις και οι ίδιοι να κωλυσιεργούν στο να μην λειτουργήσει ο έλεγχος, γιατί γνωρίζουν πάρα πολύ καλά ότι ο έλεγχος θα έχει πλούσια ευρήματα. <br />Κύριε Υπουργέ, είμαι σίγουρος ότι θέλετε να ολοκληρωθεί άμεσα ο έλεγχος. Επειδή τα λεφτά είναι πάρα πολλά και 150 εκατομμύρια είναι όσα τα προγράμματα κοινωφελούς εργασίας για έξι μήνες, νομίζω ότι και εσείς πρώτος θέλετε να αποδείξουμε ποιοι έχουν πάρει τα λεφτά από τον ΕΟΠΥΥ –σωστά;- και ποιοι όχι. Αν υπάρχουν άνθρωποι οι οποίοι ξεπέρασαν τους σωστούς ελέγχους -και θα τους δούμε ποιοι το έκαναν ή όχι-, σας δηλώνω από μέρους μου ότι ανά εβδομάδα θα καταθέτω ερώτηση για να δούμε πως εξελίσσεται το θέμα. <br />Όσον αφορά τη Διοίκηση του ΕΟΠΥΥ, κύριε Υπουργέ, με συγχωρείτε αλλά είναι υπόλογη και είμαι σίγουρος ότι δεν είναι ο φερέγγυος συνομιλητής -και το απέδειξε τόσο χρονικό διάστημα- για να προχωρήσει αυτήν τη διαδικασία. <br />Σας ευχαριστώ. <br />Σας καταθέτω τα σχετικά έγγραφα που προανέφερα.<br /></speech><speech by="#s175"><from>Μαρκογιαννάκης Χρήστος</from> Κύριε Υπουργέ, έχετε τον λόγο για τρία λεπτά.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Ευχαριστώ, κύριε Πρόεδρε. <br />Κατ’ αρχάς, κύριε συνάδελφε δεν είναι ανάγκη να υποβάλλετε ερώτηση κάθε εβδομάδα. Ελάτε στον ΕΟΠΥΥ όποτε θέλετε, να σας ενημερώσουν ακριβώς για το πού βρίσκονται οι διαδικασίες. Ελάτε απλά στον ΕΟΠΥΥ για να σας ενημερώσουν για τις διαδικασίες, αλλά ελάτε και στο ειδικό κτήριο το οποίο έχει καθοριστεί ως κτήριο ελέγχου, για να δείτε αν έχουν ξεκινήσει ή όχι τον έλεγχο οι ελεγκτικές εταιρείες. Έχετε ανοιχτή πρόσκληση.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Θα σας δείξω αυτό το κτήριο. Δείτε τη φωτογραφία.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Ε, βέβαια. Όταν πάει κάποιος σε ένα κτήριο το οποίο είναι μεν ιδιοκτησία του ΕΟΠΥΥ –και δεν νοικιάζεται από τον ΕΟΠΥΥ, όπως ειπώθηκε στο ρεπορτάζ- αλλά σε αυτό το κτήριο δεν έχουν εγκατασταθεί ακόμα οι ελεγκτικές εταιρείες, γιατί δεν χρησιμοποιείται, προφανώς θα δείτε τέτοια εικόνα. Ελάτε τώρα όμως να δείτε την εικόνα ποια είναι. <br />Είναι φανερό ότι εμείς θέλουμε τη διαδικασία του ελέγχου. Θέλουμε τον έλεγχο. Διότι αν δεν θέλαμε τον έλεγχο δεν θα φέρναμε το συγκεκριμένο νομοθετικό πλαίσιο που δίνει για πρώτη φορά τη δυνατότητα να διενεργείται στη χώρα για ιδιώτες παρόχους υπηρεσιών υγείας και κλινικός-ιατρικός έλεγχος και οικονομικός έλεγχος και πλήρης εκκαθάριση. Όμως, εδώ πρέπει να αντιληφθείτε ότι υπάρχουν προβλήματα. Δεν είναι μια διαδικασία την οποία πατώντας ένα κουμπί την ξεκινάμε και πατώντας ένα άλλο κουμπί την ολοκληρώνουμε. <br />Εδώ υπήρξαν επιφυλάξεις των παρόχων υγείας και των συλλογικών τους οργάνων να αναθέσουν αυτό το έργο σε ελεγκτικές εταιρείες. Μιλάμε για μια σχέση μεταξύ ιδιωτικών εταιρειών. Από τη μια μεριά είναι οι ιδιώτες πάροχοι και από την άλλη μεριά είναι οι ιδιωτικές ελεγκτικές εταιρείες, οι οποίες πρέπει να συνάψουν συμβάσεις. Εδώ τα περιθώρια παρέμβασης του Υπουργείου Υγείας και του ΕΟΠΥΥ είναι πάρα πολύ συγκεκριμένα. <br />Επίσης, από την άλλη πλευρά είχαμε και μια αδυναμία ρεαλιστικής προσέγγισης του έργου από τις ιδιωτικές ελεγκτικές εταιρείες. Ήταν ένα πρωτόγνωρο γι’ αυτούς εγχείρημα: Μεθοδολογία υλοποίησης, πληροφοριακά συστήματα, εκτίμηση-ανάλυση κόστους. <br />Γι’ αυτό λέω ότι αυτό το έργο στην εκκίνησή του έχει δυσκολίες. Όταν, όμως, ξεκινήσει να υλοποιείται και φέρει τα πρώτα αποτελέσματα, στη συνέχεια θα δείτε ότι θα προχωρούν όλα τα πράγματα πάρα πολύ σωστά τα επόμενα χρόνια για τους ελέγχους του 2014, του 2015, κ.λπ.. <br />Εν πάση περιπτώσει, επειδή τα άλλα που είπατε δεν έχουν σχέση με το θέμα των ιδιωτικών ελεγκτικών εταιρειών και επειδή εγώ θέλω να ξεκαθαρίσω δυο- τρία πράγματα γι’ αυτό το θέμα, πρέπει να σας πω ότι μετά από συστηματική προσπάθεια του Υπουργείου Υγείας και του ΕΟΠΥΥ, οι πάροχοι της λεγόμενης «κλειστής περίθαλψης» -στην «κλειστή περίθαλψη» περιλαμβάνονται περίπου τριακόσιοι πενήντα πάροχοι, δηλαδή ιδιωτικές κλινικές, ψυχιατρικές κλινικές, προνοιακά ιδρύματα, κέντρα αποκατάστασης, μονάδες αιμοκάθαρσης, κλινικές ειδικού καθεστώτος- ανταποκρίθηκαν και έχουν υπογράψει συμβάσεις με τις ιδιωτικές ελεγκτικές εταιρείες. <br />Αντίθετα, οι πάροχοι της «ανοιχτής περίθαλψης», οι οποίοι υπολογίζονται περίπου σε έξι χιλιάδες εκατό -προσέξτε για τι μιλάμε, μιλάμε για ένα εγχείρημα που αφορά εξίμισι χιλιάδες περίπου παρόχους συνολικά- και στους οποίους περιλαμβάνονται διαγνωστικά κέντρα, ιδιώτες και εταιρείες, γιατροί κλινοεργαστηριακοί και φυσικοθεραπευτές, δεν έχουν υπογράψει συμβάσεις και η αιτιολογία είναι η αδυναμία ανταπόκρισής τους στο υψηλό κόστος των ελέγχων, όπως αυτό έχει διαμορφωθεί από τις προτάσεις των ιδιωτικών ελεγκτικών εταιρειών. Σας είπα ότι είναι μια σχέση μεταξύ ιδιωτικών εταιρειών. Οι ιδιωτικές ελεγκτικές εταιρείες ζητούν κάποιο κόστος. Πρέπει να ανταποκριθούν σε αυτή την πρόταση οι ιδιώτες πάροχοι. <br />Προκειμένου, λοιπόν, να διευκολυνθεί η επίτευξη αυτών των ελέγχων και η επίτευξη συμφωνίας μεταξύ των ιδιωτικών εταιρειών και των παρόχων «ανοιχτής περίθαλψης», ο οργανισμός έλαβε την απόφαση να εξαιρεθούν από τον οικονομικό έλεγχο οι κατηγορίες παρόχων της «ανοιχτής περίθαλψης», οι ιδιωτικές ελεγκτικές εταιρείες να κάνουν μόνο τον ιατρικό-κλινικό έλεγχο και ο οικονομικός έλεγχος με την εκκαθάριση των παραστατικών για το 2013 των παρόχων της «ανοιχτής περίθαλψης» να ανατεθεί στις περιφερειακές διευθύνσεις του ΕΟΠΥΥ. <br />Με τη νέα αυτή προσέγγιση θα υπάρχει μια σημαντική μείωση στο κόστος των ελέγχων των ιδιωτικών ελεγκτικών εταιρειών γι’ αυτές τις κατηγορίες παρόχων και πιστεύουμε ότι θα υπογραφούν οι συμβάσεις για να ξεκινήσουν οι έλεγχοι και για τους παρόχους της «ανοιχτής περίθαλψης». <br />Προσέξτε: Δεν εξαιρούνται από τον έλεγχο γενικά. Εξαιρούνται από τον έλεγχο από τις ιδιωτικές ελεγκτικές εταιρείες. Οι ιδιωτικές ελεγκτικές εταιρείες θα κάνουν τον κλινικό-ιατρικό έλεγχο και οι υπηρεσίες του ΕΟΠΥΥ θα κάνουν την εκκαθάριση και τον οικονομικό έλεγχο για τα παραστατικά του 2013 για τους παρόχους της «ανοιχτής περίθαλψης». <br />Εκείνο το οποίο θέλω να τονίσω κλείνοντας είναι ότι και ο κλινικός και ο οικονομικός έλεγχος των απαιτήσεων προς τον ΕΟΠΥΥ για το 2013, που προβλέπεται στον νόμο, θα εφαρμοστεί. Πρέπει να εφαρμοστεί. Εμείς δεν κάνουμε πίσω σε αυτήν τη δέσμευση. <br />Καλώ τους παρόχους της «ανοιχτής περίθαλψης», μετά και από αυτήν την κίνηση που έκανε το Υπουργείο, αναθέτοντας στις περιφερειακές διευθύνσεις του ΕΟΠΥΥ τον οικονομικό έλεγχο, να υπογράψουν συμβάσεις για να ξεκινήσει και ο κλινικός έλεγχος από τις ιδιωτικές ελεγκτικές εταιρείες. <br />Ευχαριστώ.</speech><speech by="#s175"><from>Μαρκογιαννάκης Χρήστος</from> Κι εμείς ευχαριστούμε. <br />Κυρίες και κύριοι συνάδελφοι, η τέταρτη με αριθμό 664/10-3-2014 επίκαιρη ερώτηση πρώτου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Εξωτερικών, σχετικά με τις ενέργειες για την απαγόρευση της καταστροφής του χημικού οπλοστασίου της Συρίας εντός της κλειστής λεκάνης της Μεσογείου εν όψει μάλιστα και της ουκρανικής κρίσης, δεν συζητείται λόγω κωλύματος του κυρίου Υπουργού και διαγράφεται.<br />Επίσης, η έκτη με αριθμό 658/10-3-2014 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Αγροτικής Ανάπτυξης και Τροφίμων, σχετικά με την προστασία του ελληνικού μελιού εντός της Ευρωπαϊκής Ένωσης, δεν συζητείται λόγω κωλύματος του κυρίου Υπουργού και διαγράφεται. <br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, θα ήθελα τον λόγο.</speech><speech by="#s175"><from>Μαρκογιαννάκης Χρήστος</from> Ορίστε, κύριε Μαριά. <br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, όπως γνωρίζετε κι εσείς, το θέμα της απαγόρευσης της καταστροφής του χημικού οπλοστασίου της Συρίας εντός της κλειστής λεκάνης της Μεσογείου, μάλιστα μετά και την ουκρανική κρίση, είναι ένα πάρα πολύ σημαντικό ζήτημα. <br />Γνωρίζετε ότι την Κυριακή έγινε μια πάρα πολύ μεγάλη συγκέντρωση διαμαρτυρίας στη Σούδα, όπως έχουν γίνει αντίστοιχες συγκεντρώσεις διαμαρτυρίας στο Ηράκλειο. <br />Το θέμα αυτήν τη στιγμή μάς απασχολεί και μου κάνει εντύπωση διότι, ενώ το Υπουργείο Εξωτερικών ήρθε δύο φορές και απήντησε σε ερωτήσεις συναδέλφων της Συμπολίτευσης, σήμερα…</speech><speech by="#s175"><from>Μαρκογιαννάκης Χρήστος</from> Θα αναπτύξετε την ερώτηση τώρα; Είπαμε ότι δεν μπορεί να γίνει συζήτηση λόγω απουσίας του κυρίου Υπουργού. <br />ΕΠΑΜΕΙΝΩΝΔΑΣ  ΜΑΡΙΑΣ: Τελειώνω σε ένα λεπτό.</speech><speech by="#s175"><from>Μαρκογιαννάκης Χρήστος</from> Αν θέλετε, μπορείτε να αναφερθείτε στην απουσία του Υπουργού, όχι όμως και να αναπτύξετε πλήρως την ερώτηση. <br />ΕΠΑΜΕΙΝΩΝΔΑΣ  ΜΑΡΙΑΣ: Γι’ αυτό θέλω να μιλήσω. Θα αιτιολογήσω. <br />Βλέπω ότι δεν έρχεται σε μία φάση πάρα πολύ σημαντική.<br />Έχει τρεις Υπουργούς και Αναπληρωτές και Υφυπουργούς το Υπουργείο Εξωτερικών. Είχε τη δυνατότητα να έρθει. Το θεωρώ απαράδεκτο…</speech><speech by="#s175"><from>Μαρκογιαννάκης Χρήστος</from> Ο κ. Κούρκουλας είναι στο Στρασβούργο και ο κ. Γεροντόπουλος είναι στις Βρυξέλλες. Ο ίδιος κωλύεται.<br />ΕΠΑΜΕΙΝΩΝΔΑΣ  ΜΑΡΙΑΣ: Ο κύριος Υπουργός πού είναι;</speech><speech by="#s175"><from>Μαρκογιαννάκης Χρήστος</from> Ερχόμενος από το εξωτερικό πέρασε μέσω Θεσσαλονίκης –φαίνεται- και έρχεται τώρα από τη Θεσσαλονίκη στην Αθήνα.<br />ΕΠΑΜΕΙΝΩΝΔΑΣ  ΜΑΡΙΑΣ: Εντάξει, να πάρει το πρωινό αεροπλάνο των 6.00΄ όπως παίρνουμε και εμείς. <br />Ακούστε, κύριε Πρόεδρε. Θα το πω και στη Διάσκεψη, γιατί σήμερα θα έρθω. Δεν είναι δυνατόν να συνεχιστεί αυτή η κατάσταση. Σύμφωνα δε με τον Κανονισμό, όπως είχε πει και ο κ. Κακλαμάνης, να αναγιγνώσκεται όλη η ερώτηση, όλο το κείμενο και ας μην έρχονται οι Υπουργοί. Δεν είναι δυνατόν να συνεχιστεί αυτή η κατάσταση, ιδίως σε θέματα πάρα πολύ σημαντικά. Σήμερα συζητούνται τέσσερις από τις δέκα ερωτήσεις.</speech><speech by="#s175"><from>Μαρκογιαννάκης Χρήστος</from> Όχι. Aπό τις έξι. Έξι είναι και συζητούνται τέσσερις.<br />ΕΠΑΜΕΙΝΩΝΔΑΣ  ΜΑΡΙΑΣ: Εγώ βλέπω δέκα γραμμένες. Είναι δέκα οι ερωτήσεις, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ναι, έχετε δίκιο, συγγνώμη. Ήταν και μία σελίδα πίσω. Συζητούνται πέντε. <br />ΕΠΑΜΕΙΝΩΝΔΑΣ  ΜΑΡΙΑΣ: Εν πάση περιπτώσει, θεωρώ την απουσία ηθελημένη, για να μην απαντήσει στην ερώτηση εν όψει και των νέων στοιχείων που του έδωσα για επαφές με διεθνείς οργανισμούς, στο θέμα αυτό που είναι πολύ σημαντικό.</speech><speech by="#s175"><from>Μαρκογιαννάκης Χρήστος</from> Ωραία, θα τα πείτε στη Διάσκεψη αυτά.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Κύριε Πρόεδρε, μπορώ να έχω τον λόγο;</speech><speech by="#s175"><from>Μαρκογιαννάκης Χρήστος</from> Ορίστε, κύριε Κασαπίδη, έχετε τον λόγο.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Σχετικά με την εκφώνηση που είπατε, θέλω να πω ότι η ερώτηση δεν αφορά ακριβώς την προστασία του ελληνικού μελιού στην Ευρώπη, αλλά απλώς τη διάκριση του μελιού που δεν περιέχει γύρη από μεταλλαγμένα φυτά.</speech><speech by="#s175"><from>Μαρκογιαννάκης Χρήστος</from> Δεν συζητείται η ερώτησή σας.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ναι, απλώς να δώσουμε μία διευκρίνιση, γιατί μας παρακολουθούν οι ενδιαφερόμενοι μελισσοκόμοι με μεγάλη αγωνία σε όλη την Ελλάδα. Δεν μιλάμε για την προστασία του ελληνικού μελιού -γιατί κάτι τέτοιο απαγορεύεται- αλλά για τη διάκριση του μελιού που κυκλοφορεί στην ευρωπαϊκή αγορά με γύρη μεταλλαγμένων φυτών, από αυτό που είναι εντελώς αγνό. <br />Ως προς την απουσία του Υπουργού, θα ήθελα να του επισημάνω ότι δεν είναι η πρώτη ή η δεύτερη φορά. Είναι η πολλοστή φορά που ο κ. Τσαυτάρης απουσιάζει. Αντιλαμβανόμαστε όλοι οι συνάδελφοι από όλες τις Κοινοβουλευτικές Ομάδες ότι υπάρχουν υποχρεώσεις λόγω της Προεδρίας της Ελλάδος, αλλά, κύριε Πρόεδρε, υπάρχει και Αναπληρωτής Υπουργός. Ποια η δυσκολία να δώσει οδηγίες ο κύριος Υπουργός στον κ. Χαρακόπουλο, για να μας πει ποια είναι η θέση της ελληνικής Κυβερνήσεως για το σοβαρό αυτό θέμα, που θίγει ένα από τα βασικότερα ελληνικά αγροτικά προϊόντα, και ποιες είναι οι πρωτοβουλίες που προτίθεται να πάρει το Υπουργείο προς την κατεύθυνση αυτήν; Δεν μπορούμε να καταλάβουμε για ποιον λόγο απαξιώνει ουσιαστικά τον κοινοβουλευτικό έλεγχο ο κ. Τσαυτάρης επανειλημμένως. Ας δώσει οδηγίες στον Αναπληρωτή Υπουργό.<br />Σας παρακαλώ, κύριε Πρόεδρε, μεταβιβάστε το και εσείς. <br />Ευχαριστώ.</speech><speech by="#s175"><from>Μαρκογιαννάκης Χρήστος</from> Ευχαριστούμε.<br />Εισερχόμαστε στην πέμπτη με αριθμό 666/10-3-2014 επίκαιρη ερώτηση πρώτου κύκλου του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Ναυτιλίας και Αιγαίου σχετικά με την αντιμετώπιση των προβλημάτων στη λειτουργία των Ακαδημιών Εμπορικού Ναυτικού. <br />Στην ερώτηση του συναδέλφου θα απαντήσει ο Υπουργός κ. Μιλτιάδης Βαρβιτσιώτης.<br />Ορίστε, κύριε συνάδελφε, έχετε τον λόγο για δυο λεπτά.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Κύριε Υπουργέ, τη σημασία της ελληνικής εμπορικής ναυτιλίας τη γνωρίζουμε όλοι και από τη διεθνή της φήμη και από το ότι αποτελεί βασική πηγή εισοδήματος για τη χώρα. Επίσης, όλοι γνωρίζουμε ότι η δημόσια ναυτική εκπαίδευση στις δεκατρείς σχολές, στις οποίες υλοποιείται το τελευταίο διάστημα, προσελκύει πάρα πολλούς νέους προς την κατεύθυνση των ναυτιλιακών σπουδών.<br />Ξέρετε, όμως, πάρα πολύ καλά, καλύτερα από εμένα ότι αυτές οι σχολές λειτουργούν μέσα σε οριακές καταστάσεις. Ξέρετε ότι η κατάσταση της υλικοτεχνικής και κτηριακής υποδομής τους είναι συχνά σε άθλια επίπεδα. Δεν υπάρχουν ηλεκτρονικοί υπολογιστές, δεν υπάρχει σύγχρονος εξοπλισμός, τα υλικά για τα μαθήματα μηχανουργείων είναι σε πάρα πολύ δύσκολη φάση, οι ενεργές βιβλιοθήκες είναι περιορισμένες. Πολλές φορές δεν έχουν ούτε καν κιμωλίες οι σπουδαστές. Σε κάποιες σχολές η θέση διευθυντή είναι κενή και εξυπηρετείται από αντικαταστάτη και κυρίως, το θεμελιώδες, στις Σχολές Πλοιάρχων και Μηχανικών δεν υπάρχουν ναυτοδιδάσκαλοι. Οι δε περισσότερες θέσεις των μονίμων διδασκόντων πληρούνται, όπως ξέρετε, συχνά καθυστερημένα και δύσκολα με έκτακτο προσωπικό που αποτελεί το 60% περίπου των διδασκόντων. Οι προσλήψεις όταν γίνονται, υλοποιούνται ενίοτε με αδόκιμες διαδικασίες που καταλήγουν σε πολλές ενστάσεις και τεράστιες καθυστερήσεις. Ακραίο παράδειγμα θα έλεγα ότι είναι η σχολή του Ασπροπύργου, η μεγαλύτερη της Ελλάδας με πάνω από δύο χιλιάδες σπουδαστές φέτος. Εκεί οι προσλήψεις των διδασκόντων ολοκληρώθηκαν τρεις βδομάδες πριν από τη λήξη του εξαμήνου.<br />Τα παραπάνω, κύριε Υπουργέ, οδηγούν σε οικονομική επιβάρυνση των σπουδαστών και των οικογενειών τους, καθυστερήσεις των εξεταστικών περιόδων, γνωστική ένδεια, απώλεια μέρους της εκπαίδευσης επί πλοίου που επιδοτείται από την Ευρωπαϊκή Ένωση, αδυναμία ναυτολόγησης των σπουδαστών και τελικά εξώθησή τους προς τον ιδιωτικό τομέα.<br />Για όλα αυτά ερωτώ, κύριε Υπουργέ: Σκοπεύετε να αναβαθμίσετε τις Ακαδημίες Εμπορικού Ναυτικού, ώστε να μπορούν να ανταποκριθούν στο έργο τους και στο σημαντικό ρόλο τους; Προτίθεστε να προσαρμόσουμε τη διαδικασία πρόσληψης του ΕΔΠ σε σύγχρονα πανεπιστημιακά πρότυπα; <br />Ευχαριστώ.</speech><speech by="#s175"><from>Μαρκογιαννάκης Χρήστος</from> Ορίστε, κύριε Υπουργέ, έχετε τον λόγο για τρία λεπτά.</speech><speech by="#s27"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Ευχαριστώ, κύριε Πρόεδρε.<br />Ευχαριστώ και τον συνάδελφο κ. Λυκούδη για την ευκαιρία που μου δίνει να συζητήσουμε ένα κρίσιμο θέμα, το οποίο πλέον έχει μπει στην πρώτη θέση της ατζέντας των προτεραιοτήτων της πολιτικής ηγεσίας του Υπουργείου. <br />Θα σας πω ότι σε πάρα πολλά από αυτά τα στοιχεία που παραθέσατε συμφωνούμε. Έτσι είναι η κατάσταση. Γίνεται όμως μία σοβαρή προσπάθεια να αναστραφεί και γίνεται με τη συνδρομή και του ναυτιλιακού κλάδου. Ήδη η Ένωση Ελλήνων Εφοπλιστών έχει προχωρήσει στην ανακατασκευή του ΚΕΣΕΝ που είναι το Κέντρο Επιμόρφωσης και Συνεχιζόμενης Εκπαίδευσης των Ναυτικών και προχωράει και στην επισκευή των κτηριακών υποδομών άλλων ακαδημιών. <br />Μετά το δυσάρεστο συμβάν του σεισμού της Κεφαλλονιάς, είχαμε τη γενναιόδωρη προσφορά, ύψους τετρακοσίων χιλιάδων ευρώ, από το Ίδρυμα Ευγενίδη, που συνδράμει τη ναυτική εκπαίδευση εδώ και εξήντα χρόνια και του Προέδρου του, του κ. Λεωνίδα Δημητριάδη Ευγενίδη, για την αποκατάσταση των κτηριακών εγκαταστάσεων της ΑΕΝ Κεφαλλονιάς. Θα προχωρήσουμε και στις υπόλοιπες ΑΕΝ, να φτιάξουμε τις υποδομές, ώστε τουλάχιστον να είναι σε ένα υψηλότερο επίπεδο. <br />Είναι γεγονός ότι στα θέματα ναυτικής εκπαίδευσης, παρ’ ότι η χώρα είναι πρωταθλητής στη ναυτιλία, έχουμε μείνει πίσω και γι’ αυτό βρισκόμαστε υπό τον έλεγχο της Ευρωπαϊκής Επιτροπής. Κάνουμε έναν αγώνα δρόμου να πιστοποιήσουμε τις σχολές μας με ISO και να προχωρήσουμε σε μία αναβάθμιση, όπως σας είπα στον κτηριακό εξοπλισμό, αλλά επίσης και στην υλικοτεχνική υποδομή. <br />Τέτοια έργα έχουν ενταχθεί σε διάφορα ΠΕΠ, όπως στο ΠΕΠ Μακεδονίας, για την ανάπτυξη και επισκευή της Ακαδημίας Εμπορικού Ναυτικού στη Μηχανιώνα. <br />Τέλος, σε ό,τι αφορά το προσωπικό και τις προκηρύξεις στις οποίες αναφερθήκατε, θέλω να σας ενημερώσω ότι για πρώτη φορά φέτος βγήκε μία ενιαία προκήρυξη, ακριβώς για να σταματήσει να είναι διαφορετικός ο τύπος της προκήρυξης για την πρόσληψη ωρομισθίων καθηγητών από ακαδημία σε ακαδημία. Φάνηκε ότι έφερε αποτελέσματα, παρ’ ότι είναι γεγονός ότι δεν υπάρχει πάρα πολύ μεγάλο ενδιαφέρον από ναυτοδιδασκάλους να έρθουν και να διδάξουν. <br />Είμαστε ήδη σε έναν ανοιχτό διάλογο με τους φορείς, με την Ένωση των Εκπαιδευτικών των Ακαδημιών Εμπορικού Ναυτικού για να δούμε πώς θα μπορέσουμε μέσα στα στενά δημοσιονομικά πλαίσια να προσελκύσουμε ικανούς ναυτοδιδασκάλους για να παρέχουμε υψηλής ποιότητας εκπαιδευτικές υπηρεσίες στους σπουδαστές μας. <br />Ευχαριστώ, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ορίστε, κύριε συνάδελφε, έχετε τον λόγο για τρία λεπτά.</speech><speech by="#s163"><from> ΣΠΥΡΙΔΩΝ ΛΥΚΟΥΔΗΣ</from> Κύριε Υπουργέ, δεν αμφισβητώ τις προσπάθειες που γίνονται. Ξέρω και για τη συνάντηση που είχατε προσφάτως με το Διοικητικό Συμβούλιο των Εκπαιδευτικών της Δημόσιας Ναυτικής Εκπαίδευσης και ξέρω για τα ενδιαφέροντα θέματα τα οποία συζητήσατε, τα έχω εδώ, τα έχω δει κι εγώ και τα έχω μελετήσει. <br />Θα ήθελα όμως να αναγνωρίσετε κι εσείς το ιδιαίτερο και ειλικρινές ενδιαφέρον με το οποίο κατατίθεται η ερώτηση. Ο τομέας είναι εξαιρετικά κρίσιμος και ενδιαφέρον και γιατί μας συνδέει –αν θέλετε- με την ιστορική παράδοση της χώρας. Αλλά δεν είναι μόνο αυτό. Είναι σοβαρή πηγή εισοδήματος για τη χώρα. Υπό αυτήν, λοιπόν, την έννοια –σας το ξαναλέω- κατατίθεται η ερώτηση με ειλικρινές ενδιαφέρον για να δούμε τι θα κάνουμε.<br />Σύμφωνα με την έκθεση της Ένωσης Ελλήνων Εφοπλιστών, το ’11 η εμπορική μας ναυτιλία προσέθεσε στο κράτος δεκαπέντε περίπου εκατομμύρια ευρώ σε συνάλλαγμα. Αντιλαμβάνεστε ότι πρέπει να είναι στο απόλυτο κέντρο του απολύτου ενδιαφέροντός μας ο χώρος της εμπορικής ναυτιλίας. <br />Μιλάμε συνεχώς για ανάπτυξη και ανταγωνιστικότητα σε τομείς που έχουμε συγκριτικά πλεονεκτήματα και αφήνουμε ενδεχομένως λίγο έξω από το ενδιαφέρον μας –προσπαθώ να είμαι στην κρίση μου λίγο πιο οξύς, ακριβώς για να μου απαντήσετε και να λύσουμε ζητήματα- έναν κατ’ εξοχήν σημαντικό τομέα, όπως είναι η εμπορική ναυτιλία. <br />Και θέλω να επαναλάβω ότι η ναυτοσύνη στη χώρα μας μετράει αιώνες. Άρα, πρέπει να μετρήσουμε και σε μεγάλη έκταση ενδιαφέροντος τη δική μας ενασχόληση με αυτήν.<br />Γνωρίζουμε, κύριε Υπουργέ, την άδεια παραχώρησης χρήσης των προσομοιωτών σε ναυτιλιακές επιχειρήσεις, αναρτημένη στη «Διαύγεια» στις 7-2-2014. Είναι η αρχή της συνεργασίας εφοπλιστών και δημοσίου, στην οποία προφανώς δεν διαφωνούμε. <br />Τα κενά όμως της δικής μας προσπάθειας να το δούμε συνολικά το ζήτημα –εννοώ της πολιτείας- ελπίζουμε πως δεν θα αποτελέσουν βούτυρο στο ψωμί ναυτιλιακών επιχειρήσεων στο μέλλον για μια έναρξη μιας άλλου τύπου εισόδου των ναυτιλιακών επιχειρήσεων στη ναυτική εκπαίδευση, με διαφορετικό τρόπο από αυτή που εμείς θα θέλαμε. <br />Οι περιορισμοί της τρόικας σε πάρα πολλά πράγματα νομίζω ότι δεν αποτελούν δικαιολογία για τα προβλήματα που υπάρχουν, αν υπάρχουν. Η δική μας καλόπιστη κριτική είναι για να τα επιλύσουμε. <br />Κύριε Υπουργέ, η αναβάθμιση και η διάσωση της δημόσιας ναυτικής εκπαίδευσης δεν επιβάλλεται μόνο από ένα πολιτικό ενδιαφέρον που μπορεί να δείχνουμε εμείς σε αυτήν την Αίθουσα και να απαντάτε με εξίσου πολιτικό ενδιαφέρον εσείς -το δέχομαι και το αναγνωρίζω- αλλά επιβάλλεται, κατά τη γνώμη μου, από εθνικούς, ιστορικούς, αλλά και κοινωνικούς λόγους και πρέπει να αποτελεί ένα συντεταγμένο σχέδιο και όχι μέτρα για να κλείνουμε τρύπες. <br />Εμένα η αγωνία μου και η ερώτησή μου, κύριε Υπουργέ, είναι η προφανής, η πασιφανής: Υπάρχει συντεταγμένο σχέδιο; Υλοποιείται συντεταγμένο σχέδιο και όχι κάποια μέτρα που επιδεικνύουν το ενδιαφέρον σας, αλλά είναι για να κλείσουμε κάποιες τρύπες; <br />Ευχαριστώ.</speech><speech by="#s175"><from>Μαρκογιαννάκης Χρήστος</from> Κύριε Υπουργέ, έχετε τον λόγο για τρία λεπτά.</speech><speech by="#s27"><from> ΜΙΛΤΙΑΔΗΣ ΒΑΡΒΙΤΣΙΩΤΗΣ</from> Κύριε Πρόεδρε, συμμερίζομαι απόλυτα την αγωνία του συναδέλφου κ. Λυκούδη και ενδεχομένως αν ήμουν στη θέση του θα ήμουν πιο οξύς στους τόνους τής κριτικής, γιατί πράγματι, ενώ έχουμε το συγκριτικό πλεονέκτημα στην ναυτιλία, δεν έχουμε καταφέρει να εκσυγχρονίσουμε, να αναβαθμίσουμε και να κρατήσουμε ένα υψηλό επίπεδο στη ναυτική εκπαίδευση, ανάλογο με το τι συμβαίνει σε όλο τον κλάδο της ναυτιλίας. Και είμαι πάρα πολύ ειλικρινής σ’ αυτό. <br />Θα σας πω ότι υπάρχει και δυστοκία και από την πλευρά της ελληνικής εφοπλιστικής κοινότητας για να προχωρήσει. Παρ’ ότι γίνονται οι δωρεές από την Ένωση Ελλήνων Εφοπλιστών και από πάρα πολλές ναυτιλιακές εταιρείες προς τις ακαδημίες, από την άλλη σήμερα είναι περίπου τετρακόσιοι πενήντα σπουδαστές που έχουν ολοκληρώσει τον πρώτο κύκλο εκπαίδευσης και δεν βρίσκουν το δεύτερο θαλάσσιο ταξίδι για να ολοκληρώσουν την εκπαίδευσή τους. <br />Γιατί το βασικό μας πρόβλημα ποιο είναι; Η ναυτική εκπαίδευση είναι πολύ ιδιόμορφη. Δεν μαθαίνεις να κουμαντάρεις ένα καράβι στο θρανίο. Κάποιες θεωρητικές υποδομές παίρνεις και πρέπει αυτήν τη γνώση να την μάθεις πάνω στο πλοίο. Από την αρχαιότητα μέχρι σήμερα και με όλες τις διεθνείς συνθήκες, η εκπαίδευση του ναυτικού βασικά γίνεται πάνω στο πλοίο και χρειάζεται να απορροφώνται οι απόφοιτοι των σχολών για να ολοκληρώσουν επιτέλους με το δεύτερο εκπαιδευτικό τους ταξίδι, το δεύτερο εκπαιδευτικό τους μπάρκο, τον κύκλο εκπαίδευσης και να πάρουν το δίπλωμα είτε του Γ΄ Μηχανικού είτε του Ανθυποπλοιάρχου. <br />Σε αυτήν την κατεύθυνση, εμείς προχωρήσαμε και στην εξομοίωση των ασφαλιστικών εισφορών των σπουδαστών για το δεύτερο εκπαιδευτικό ταξίδι στα πλοία με την ελληνική σημαία, ακριβώς για να δώσουμε περισσότερες θέσεις απασχόλησης και εκπαίδευσης στους αποφοίτους μας. Διότι όποια και να είναι η κτηριακή υποδομή, όποιο κι αν είναι το επίπεδο των ναυτοδιδασκάλων, η καρδιά της ναυτικής εκπαίδευσης γίνεται πάνω στο καράβι. Και αν δεν έχουμε θέσεις για να μπορούν να εκπαιδευτούν πάνω στο καράβι οι απόφοιτοι των σχολών μας, ουσιαστικά θα φτιάξουμε πολυτελείς υποδομές, οι οποίες όμως δεν θα έχουν κανένα αντίκρισμα. Και αυτή είναι η δικιά μας αγωνία. Και αυτή είναι η δικιά μας πίεση. Και εκεί βρισκόμαστε σε μία διαρκή διαβούλευση και πίεση προς την Ένωση Ελλήνων Εφοπλιστών και όλο τον κλάδο, ώστε να απασχολήσουν αυτά τα παιδιά, αυτούς τους αποφοίτους, να τους απορροφήσουν και να έχουμε αυξημένη απασχόληση στον κλάδο της ναυτιλίας. <br />Ευχαριστώ, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα έξι μαθήτριες και μαθητές και τρεις εκπαιδευτικοί-συνοδοί τους από το 2ο Γενικό Λύκειο Νάουσας Ημαθίας. <br />Η Βουλή τούς καλωσορίζει. Καλή πρόοδο! <br /><br />Εισερχόμεθα τώρα στη συζήτηση της πρώτης με αριθμό 659/10-3-2014 επίκαιρης ερώτησης πρώτου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τoν Υπουργό Ανάπτυξης και Ανταγωνιστικότητας, σχετικά με την αντιμετώπιση των προβλημάτων της ελαιοκομίας και της διάθεσης του ελαιολάδου. <br />Επίσης, θα συζητηθεί η πρώτη με αριθμό 660/10-3-2014 επίκαιρη ερώτηση δεύτερου κύκλου του Βουλευτή Χανίων της Νέας Δημοκρατίας κ. Μανούσου Βολουδάκη προς τoν Υπουργό Ανάπτυξης και Ανταγωνιστικότητας, σχετικά με τη θέση της Κυβέρνησης απέναντι στις προτάσεις του Οργανισμού Οικονομικής Συνεργασίας και Ανάπτυξης  για το ελαιόλαδο.<br />Στις ερωτήσεις των κυρίων συναδέλφων, λόγω συναφούς περιεχομένου, θα απαντήσει ταυτοχρόνως ο Υφυπουργός Ανάπτυξης και Ανταγωνιστικότητας κ. Αθανάσιος Σκορδάς.<br />Τον λόγο έχει ο κ. Αυγενάκης για δύο λεπτά</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, το ελαιόλαδο αποτελεί βασικό στοιχείο της μεσογειακής διατροφής και θεωρείται άριστο προϊόν υγιεινής διατροφής. Η Ελλάδα καταλαμβάνει την τρίτη θέση παγκοσμίως στην παραγωγή ελαιολάδου, αλλά την πρώτη θέση παγκοσμίως στην ποιότητα, δεδομένου ότι το 80% της ελληνικής παραγωγής ανήκει στην κορυφαία ποιότητα του εξαιρετικού παρθένου. Ωστόσο, υπάρχουν κάποια ζητήματα όσον αφορά την ελαιοκομία και τη διάθεσή του, τα οποία, ενώ δεν απαιτούν κρατικές δαπάνες, θα ωφελήσουν παραγωγούς και καταναλωτές, ενώ παράλληλα μπορούν να εισφέρουν και σημαντικά έσοδα στον προϋπολογισμό. <br />Πρώτον, αναγραφή είδους ελαίων στους καταλόγους επιχειρήσεων μαζικής εστίασης. Σύμφωνα με την υπουργική απόφαση Α2 861/22-8-2013, μεταξύ των ενδείξεων που πρέπει να αναγράφονται απαραίτητα στους καταλόγους περιλαμβάνεται και το είδος των χρησιμοποιούμενων ελαίων και η χρήση τους.<br />Δεύτερον, αύξηση συσκευασιών ελαιολάδου για επιχειρήσεις μαζικής εστίασης. Στην έκθεση του ΟΟΣΑ προτείνεται η αύξηση της μέγιστης επιτρεπτής συσκευασίας ελαιολάδου από πέντε λίτρα που είναι σήμερα σε μεγαλύτερη για τον εφοδιασμό των επιχειρήσεων και φορέων μαζικής εστίασης.<br />Τρίτον, υποχρεωτική χρήση μη ξαναγεμιζόμενων συσκευασιών στην εστίαση. Η υποχρεωτική καθιέρωση, κύριε Υπουργέ, επώνυμων, μη ξαναγεμιζόμενων συσκευασιών μιας χρήσης για το νωπό ελαιόλαδο που προσφέρεται στα τραπέζια των επιχειρήσεων εστίασης αντί των γνωστών ξαναγεμιζόμενων φιαλιδίων με το «λαδόξυδο» είναι γνωστό ότι, ενώ τον περασμένο Μάιο ψηφίστηκε στη Διαχειριστική Επιτροπή της Ευρωπαϊκής Ένωσης, αναιρέθηκε στη συνέχεια χωρίς να δοθούν οι απαραίτητες εξηγήσεις.<br />Τέταρτον, ρυθμίσεις για τη μείωση ψαλίδας παραγωγού-καταναλωτή. Στη χώρα μας οι ανάγκες της οικογενειακής κατανάλωσης, η οποία κυμαίνεται στα είκοσι κιλά ανά άτομο ετησίως σε επίπεδο χώρας και ακόμα υψηλότερα στην Κρήτη, δεν μπορούν να εξυπηρετηθούν ούτε πρακτικά ούτε οικονομικά από τα συνήθη καταστήματα λιανικής στα οποία οι τιμές είναι 100% έως και 300% υψηλότερες από τις τιμές παραγωγού. Η κατάσταση αυτή εξωθεί, όπως είναι φυσικό, σε μια άτυπη διακίνηση μεγάλων ποσοτήτων ελαιολάδου κατευθείαν από παραγωγούς σε καταναλωτές σε τιμές 40% ως 50% υψηλότερες από τις τιμές παραγωγού, οι οποίες είναι συμφέρουσες και για τις δύο πλευρές και φαίνεται να καλύπτει ένα ποσοστό άνω του 30% της ελληνικής κατανάλωσης.<br />Και πέμπτον, όχι στα μείγματα ελαιολάδου και σπορέλαιων. <br />Και έρχομαι στο πιο σημαντικό, κύριε Υπουργέ, που το άφησα στο τέλος, δηλαδή στην πρόταση της έκθεσης ΟΟΣΑ που αναφέρει να επιτραπεί στην Ελλάδα η παραγωγή μειγμάτων ελαιολάδου και σπορέλαιων που δεν πρόκειται σε καμμία περίπτωση να ωφελήσει ούτε τους παραγωγούς ούτε τους καταναλωτές. <br /><br />Οι περισσότεροι καταναλωτές ελαιολάδου γνωρίζουν ότι ένα μείγμα ελαιολάδου και σπορέλαιων μπορεί να είναι φθηνότερο από το ελαιόλαδο, αλλά δεν είναι ελαιόλαδο. Έχει όλα τα μειονεκτήματα των τροποποιημένων χημικών ελαίων, όπως τα πλείστα σπορέλαια. Επομένως, αν παραβλέψουν αυτά τα μειονεκτήματα, μπορούν να επιλέξουν κατευθείαν σπορέλαια που θα είναι πραγματικά φθηνότερα. Είναι φανερό ότι με την καθιέρωση των μειγμάτων οι μόνοι που πρόκειται να ωφεληθούν είναι οι εισαγωγείς και οι βιομηχανίες σπορέλαιων, οι οποίες θα επιχειρήσουν να διαθέσουν σπορέλαια με την πλάτη του ελαιολάδου πλασάροντας στις συσκευασίες τη λέξη «Ελαιόλαδο».</speech><speech by="#s175"><from>Μαρκογιαννάκης Χρήστος</from> Συντομεύετε παρακαλώ.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Κλείνω, λοιπόν, κύριε Υπουργέ, ρωτώντας σας: σε ποιες ενέργειες θα προβείτε, προκειμένου να αναγράφονται απαραίτητα στους καταλόγους και το είδος των χρησιμοποιούμενων ελαίων και η χρήση μέσου ελέγχων των επιχειρήσεων; Θα εξετάσετε την αύξηση της μέγιστης επιτρεπτής συσκευασίας από πέντε λίτρα στα είκοσι λίτρα; Θα εξετάσετε την υποχρεωτική καθιέρωση επωνύμων μη ξαναγεμιζόμενων συσκευασιών; Και τέλος, προτίθεστε να δώσετε τη δυνατότητα παραγωγής μειγμάτων ελαιολάδου-σπορέλαιων, όπως προτείνει ο ΟΟΣΑ σε βάρος των ελαιοπαραγωγών;<br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Τον λόγο έχει ο κ. Βολουδάκης.</speech><speech by="#s36"><from> ΜΑΝΟΥΣΟΣ-ΚΩΝΣΤΑΝΤΙΝΟΣ ΒΟΛΟΥΔΑΚΗΣ</from> Ευχαριστώ, κύριε Πρόεδρε.<br />Θα πρέπει να πω για την ιστορία ότι την ερώτηση την κατέθεσα για πρώτη φορά πριν από τρεις μήνες στον Υπουργό Αγροτικής Ανάπτυξης. Ορίστηκε πέντε φορές να απαντήσει. Πέντε φορές δήλωσε κώλυμα. Την έκτη φορά δήλωσε αναρμοδιότητα. <br />Εγώ υπέβαλλα αρχικά την ερώτηση προς τον Υπουργό Αγροτικής Ανάπτυξης, επειδή η υπουργική απόφαση που αφορά η ερώτησή μου, είναι δική του, έστω και αν εσείς τώρα έχετε τη νομοθετική πρωτοβουλία. Αλλά, επειδή γίνεται πολύς λόγος για την παρουσία της Κυβέρνησης στη Βουλή, θεώρησα ότι αυτό έπρεπε να το αναφέρω.<br />Επί της ουσίας τώρα. Ο ΟΟΣΑ, κύριε Υπουργέ, έχει κάνει μία σειρά προτάσεις προς την κατεύθυνση της απελευθέρωσης της αγοράς στην Ελλάδα. Οι περισσότερες από τις προτάσεις αυτές κατά την άποψή μου είναι στη σωστή κατεύθυνση. Υπάρχει, όμως, μεταξύ των προτάσεων και ένα κεφάλαιο που αφορά το ελαιόλαδο, το οποίο είναι κατά την άποψή μου λάθος αυτών που το πρότειναν. Θα είναι και εγκληματικό λάθος από την πλευρά της Κυβέρνησης, εάν κάνει αποδεκτή την πρόταση.<br />Ο ΟΟΣΑ προτείνει μεταξύ άλλων να επιτραπεί στην Ελλάδα η εμπορία προϊόντων ανάμειξης ελαιολάδου με σπορέλαια. Λέω ότι αυτό είναι λάθος για τρεις λόγους. <br />Πρώτον, οι ελεγκτικοί μηχανισμοί της αγοράς στην Ελλάδα δεν είναι επαρκείς για να διασφαλίσουν ότι μία τέτοια πολιτική δεν θα οδηγήσει σε εξαπάτηση του καταναλωτή. Είναι πάρα πολύ εύκολο, όταν έχει κάποιος γραμμές παραγωγής και προϊόντα με διαφορετική σύνθεση, να διοχετεύσει το χειρότερο ως καλύτερο στην αγορά. <br />Δεύτερον, κάθε χώρα έχει κάποια στρατηγικά προϊόντα. Στο πλαίσιο της ελεύθερης αγοράς και χώρες που είναι πρωταθλητές της ελεύθερης αγοράς, υποστηρίζουν τα στρατηγικά τους προϊόντα. Ένα τέτοιο προϊόν είναι για την πατρίδα μας το ελαιόλαδο. Το ελληνικό παρθένο ελαιόλαδο ακόμα δεν έχει αναδειχθεί όσο πρέπει στην αγορά, δεν έχει αναδειχθεί η ταυτότητά του, δεν είναι εξίσου γνωστό με τα άλλα ανταγωνιστικά. <br />Δεν είναι δυνατόν, λοιπόν, να αποσύρει αυτήν την ελάχιστη υποστήριξη η ελληνική πολιτεία στο ελαιόλαδο, την ώρα που βλέπουμε μέσα στην Ευρωπαϊκή Ένωση πολιτικές υποστήριξης προϊόντων όπως για παράδειγμα με το κρασί που φτάνει σε σημεία προστατευτισμού, που δεν έχουμε κάτι αντίστοιχο με το ελαιόλαδο.<br />Ουσιαστικά για να προστατευτεί η παραγωγή κρασιού της Γαλλίας, απαγορεύεται ή περιορίζεται η δυνατότητα οποιουδήποτε να φυτεύει αμπέλια. Όταν, λοιπόν, υπάρχουν τέτοιες πολιτικές στην Ευρώπη δεν μπορεί να εγκαλούμαστε εμείς επειδή στην Ελλάδα δεν είναι δυνατή η εμπορία προϊόντων προσμείξεως ελαιολάδου με σπορέλαια.<br /> <br />Μισό λεπτό, κύριε Πρόεδρε.<br />Το τρίτο –και είναι χαρακτηριστικό αυτό- είναι ότι η έκθεση του ΟΟΣΑ προτείνει μέτρα τα οποία θα ρίξουν τις τιμές. Αυτό είναι το γενικό πνεύμα. Και πράγματι ο ανταγωνισμός ρίχνει τις τιμές. Για τη συγκεκριμένη πρόταση, όμως, ο ίδιος ο ΟΟΣΑ δεν λέει ότι θα ρίξει τις τιμές. Λέει ότι είναι μια πιθανότητα να πέσουν οι τιμές. Το προτείνει ως ένα τρόπο να διευρυνθεί η γκάμα προϊόντων τα οποία είναι διαθέσιμα στην αγορά. Αυτό, όμως, δεν είναι επαρκής λόγος για να επιβάλλεις στην ελληνική αγορά και στους Έλληνες ελαιοπαραγωγούς το μεγάλο κόστος μιας τέτοιου είδους αλλαγής του καθεστώτος, μιας δυνατότητας να κυκλοφορούν δίπλα, δίπλα στην αγορά ελαιόλαδα με λάδια τα οποία είναι προϊόντα ανάμειξης ελαιολάδου με σπορέλαια. <br />Στη δευτερολογία μου θα πω δυο πράγματα παραπάνω για να μην κάνω κατάχρηση του χρόνου.<br />Ευχαριστώ.</speech><speech by="#s175"><from>Μαρκογιαννάκης Χρήστος</from> Τον λόγο έχει ο Υφυπουργός Ανάπτυξης και Ανταγωνιστικότητας, κ. Αθανάσιος Σκορδάς.<br />ΑΘΑΝΑΣΙΟΣ ΣΚΟΡΔΑΣ : Ευχαριστώ, κύριε Πρόεδρε.<br />Πράγματι η ερώτηση και των δύο Βουλευτών προσφέρει μία σημαντική ευκαιρία να διευκρινίσομε το θόρυβο που έχει γίνει γύρω από αυτό το θέμα. Η Ελλάδα, όντως, παράγει το ποιοτικότερο ελαιόλαδο και αυτό δεν το λέμε εμείς μόνο που ζούμε σε αυτήν τη χώρα, το λένε διεθνή πανεπιστήμια που ειδικεύονται στο αντικείμενο, όπως το Πανεπιστήμιο της Μάλαγα.<br />Θα έλεγα, λοιπόν, ότι θα συνιστούσε αυτοκτονική τάση να πάει η οργανωμένη πολιτεία να καταστρέψει ένα απόλυτο, όχι απλώς συγκριτικό, πλεονέκτημα σε ένα προϊόν πράγματι στρατηγικής σημασίας όπως είναι το ελαιόλαδο.<br />Θέλω, λοιπόν, να ξεκαθαρίσω με τον πλέον σαφή και απόλυτο τρόπο ότι η Κυβέρνηση δεν προτίθεται να νομοθετήσει σε καμμία περίπτωση την ανάμειξη του ελαιολάδου με άλλους τύπους ελαίων. Σε αυτό είμαστε ξεκάθαροι και με σαφήνεια πρέπει να φτάσει αυτό το μήνυμα παντού για να σταματήσει αυτή η συζήτηση.<br />Επιπλέον, μου δίνεται η ευκαιρία να θυμίσω ότι προβλέπεται από το ν.4117/2013, που ψηφίσαμε μόλις πριν από λίγους μήνες, ότι όποιος αναμειγνύει παράνομα και πολλά είδη διαφορετικών ποιοτήτων τιμωρείται με φυλάκιση. Αυτή η διάταξη είναι σε ισχύ και θα παραμείνει σε ισχύ. Συνεπώς όποιος μπορεί να ονειρεύεται προσμείξεις ελαιολάδων καλά θα κάνει να το ξεχάσει.<br />Σε ό,τι αφορά τα υπόλοιπα θέματα που αναφέρονται στις ερωτήσεις σχετικά με την πώληση σε συσκευασία μεγαλύτερη των πέντε λίτρων για τους χώρους μαζικής εστίασης, ναι, πράγματι, αυτό το εξετάζουμε. Είναι ένα θέμα που έχει τεθεί και από τους οργανωμένους επαγγελματίες και τις επιχειρήσεις μαζικής εστίασης και από τις επιχειρήσεις συσκευασίας και εμπορίας ελαιολάδου. Προσφέρει μια κάποια οικονομία κλίμακος η μεγαλύτερη συσκευασία. Είμαστε στην τελική φάση αυτών των συζητήσεων και μπορώ να πω ότι κινούμαστε προς την κατεύθυνση υιοθέτησης αυτής της πρότασης. <br />Σε ό,τι αφορά τη χρήση προσυσκευασμένου ελαιολάδου, μη επαναγεμιζόμενων φιαλιδίων, ατομικής συσκευασίας για τους χώρους μαζικής εστίασης, θα πω ότι αυτό δεν απαγορεύεται. Σε πολλά εστιατόρια χρησιμοποιείται ήδη. Ούτε το ευρωπαϊκό θεσμικό πλαίσιο απαγορεύει κάτι τέτοιο. Το χρησιμοποιούν κάποια εστιατόρια που επενδύουν στην ποιότητα και στην εικόνα τους και πραγματικά όποιος είναι υπέρ της τυποποίησης δεν μπορεί να διαφωνήσει με αυτήν την πρακτική. <br />Ενθαρρύνουμε ως πολιτεία τη χρήση τέτοιων συσκευασιών ατομικής χρήσης. Επίσης, είναι ένα θέμα που το συζητάμε με τους εστιάτορες, τους εκπροσώπους τους και το ΣΕΒΙΤΕΛ, το Σύνδεσμο των Εταιρειών Τυποποίησης Ελαιολάδου. Νομίζω ότι θέλουμε λίγο χρόνο ακόμη σε ό,τι αφορά στο να καταλήξουμε στο συγκεκριμένο θέμα, γιατί θα πρέπει να λάβουμε υπ' όψιν μας και τη συγκυρία που υπάρχει και τη φύση πολλών καταστημάτων που είναι σε απομονωμένα μέρη ή πολύ μικρά και δεν έχουν πάντα αυτήν τη δυνατότητα. Είναι ένα θέμα, πάντως, που θέλουμε να το ενθαρρύνουμε. <br /> <br />Επί του παρόντος σταματώ εδώ και στη δευτερολογία μου μπορούμε να το ξανασυζητήσουμε.<br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Κύριε Αυγενάκη, έχετε τον λόγο για τρία λεπτά.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Κύριε Υπουργέ, σας άκουσα πολύ προσεκτικά. Ωστόσο, δεν μου απαντήσατε στο θέμα που σας έθεσα σχετικά με την αναγραφή του είδους ελαίου στους καταλόγους επιχειρήσεων μαζικής εστίασης που σύμφωνα με την υπουργική απόφαση Α2/861/22-8-2013 μεταξύ των ενδείξεων που πρέπει να αναγράφονται απαραίτητα στους καταλόγους περιλαμβάνεται και το είδος των χρησιμοποιούμενων ελαίων ή τη χρήση τους. <br />Αν και έχουν παρέλθει αρκετοί μήνες, δεν έχει διαπιστωθεί η εμφάνιση αυτής της ένδειξης σε τιμοκαταλόγους επιχειρήσεων, έτσι όπως είναι γνωστό σε επίπεδο χώρας, αλλά ακόμα και σε ελαιοπαραγωγικές περιοχές, όπως και στην Κρήτη, σε αρκετά από τα φαγητά, γλυκά και στο σύνολο σχεδόν των τηγανητών που προσφέρονται από τις επιχειρήσεις εστίασης αφήνεται τεχνηέντως να εννοηθεί ότι παρασκευάζονται με ελαιόλαδο, ενώ στην πράξη παρασκευάζονται με σπορέλαια.<br />Στην έγγραφη απάντησή σας, που μου αποστείλατε λίγες ημέρες πριν, αναφέρετε ότι στις περισσότερες περιπτώσεις οι επιχειρηματίες έχουν συμμορφωθεί προς το συμφέρον του καταναλωτή, ότι οι υπηρεσίες ελέγχου διενεργούν συνεχείς ελέγχους για την πιστή εφαρμογή της νομοθεσίας και όπου υπάρχουν παραβάσεις, επιβάλλονται οι προβλεπόμενες κυρώσεις. <br />Γνωρίζετε και εσείς ότι αυτό από μόνο του δεν αρκεί. Επομένως, είναι φανερό ότι πρέπει να ληφθούν σχετικά μέτρα και να δοθούν κατάλληλες οδηγίες στις αρμόδιες υπηρεσίες ελέγχων, ώστε να έχουμε την εφαρμογή της νομοθετικής ρύθμισης και να μη μένει μόνο στα χαρτιά.<br />Θέλω να κάνω μία αναφορά, κύριε Υπουργέ, μιας και ήσασταν πολύ σαφής σε ό,τι αφορά το θέμα της πρότασης του ΟΟΣΑ και νομίζω ότι δεν υπάρχει λόγος να κάνουμε περαιτέρω συζήτηση, μιας και δεν αφήσατε εσείς περιθώρια για δεύτερες σκέψεις. Μένω, λοιπόν, σε ένα θέμα το οποίο έχουμε συζητήσει κατά το παρελθόν και συνεργαζόμαστε και με τις υπηρεσίες και έχει να κάνει με τις ελληνοποιήσεις αγροτικών προϊόντων.<br />Κύριε Υπουργέ, έχετε αντιληφθεί ότι είναι αρκετοί οι υπεύθυνοι που έχουν ως αρμοδιότητα τους ελέγχους της αγοράς, με αποτέλεσμα κανείς να μην κάνει πραγματικό έλεγχο στην αγορά ή ικανοποιητικό έλεγχο στην αγορά, για να είμαι πιο σαφής και να μην αδικώ αυτούς που πραγματικά εργάζονται και βγάζουν κάποια αποτελέσματα. Σε προηγούμενους χρόνους είχαμε ελληνοποιήσεις οπωροκηπευτικών. Είδαμε ελληνοποιήσεις και άλλων αγροτικών προϊόντων που έτρεχαν εκ των υστέρων οι υπηρεσίες των περιφερειών, σε συνεργασία με τις δικές σας υπηρεσίες, για να συντονιστούν και να ελέγξουν. <br />Από τη μια, νομίζω ότι πρέπει να είναι αυστηρότερος ο έλεγχος, πιο αποτελεσματικός, πιο αποδοτικός στα σύνορα -σεβόμενοι φυσικά όλες τις συνεργασίες που έχουμε αναπτύξει με τα υπόλοιπα κοινωνικά κράτη, σχετικά με την εισαγωγή συγκεκριμένων προϊόντων- και από την άλλη να γίνει ένα ξεκαθάρισμα των αρμοδιοτήτων. Οι συναρμοδιότητες σε αυτό το σημείο, κύριε Υπουργέ –και εδώ χρειάζεται η δική σας παρέμβαση, ώστε να υπάρξει μια νομοθετική πρωτοβουλία- δεν ωφελούν στην προκειμένη περίπτωση. Έχουμε λιγότερο προσωπικό απ’ ό,τι θα έπρεπε να έχουν οι υπηρεσίες αυτές, είναι και αυτή η συνεννόηση μεταξύ της περιφέρειας, παραδείγματος χάριν, Κρήτης, που έχει εντελώς διαφορετικό μοντέλο λειτουργίας και στρατηγικής ελέγχων εν συγκρίσει με την Περιφέρεια Αττικής με τις κεντρικές υπηρεσίες ελέγχων, με αποτέλεσμα να χάνεται κάπου εκεί μέσα η μπάλα και στο τέλος να έχουμε προϊόντα ελληνοποιημένα -φυσικά όχι ελληνικά, αλλά προερχόμενα από διάφορες άλλες χώρες- χωρίς φυσικά να έχουν υποστεί τους σχετικούς ελέγχους που πρέπει και επιβάλλεται.<br /> Παρακαλώ πολύ ελέγξτε το, δείτε το και όπου χρειαστεί και η δική μας η συμβολή εδώ είμαστε να συμβάλλουμε. Άλλωστε αυτός είναι ο ρόλος μας.<br />Σας ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Ευχαριστούμε πολύ. <br />Ο συνάδελφος κ. Βολουδάκης έχει τον λόγο για τρία λεπτά.</speech><speech by="#s36"><from> ΜΑΝΟΥΣΟΣ-ΚΩΝΣΤΑΝΤΙΝΟΣ ΒΟΛΟΥΔΑΚΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, με ιδιαίτερη ικανοποίηση σημειώνω την απάντησή σας. Είναι θετικό ότι υπάρχει ξεκάθαρη δέσμευση της Κυβέρνησης ότι δεν πρόκειται να επιτραπεί εμπορία προϊόντων ανάμειξης ελαιολάδου με σπορέλαια. Είναι απαραίτητη προϋπόθεση, για να υποστηριχθεί το ελαιόλαδο ως στρατηγικό προϊόν της χώρας και πρέπει να είναι μέρος μιας ευρύτερης πολιτικής, κύριε Υπουργέ. Αυτό που γίνεται με τη δέσμευσή σας σήμερα, είναι να αποφευχθεί μια αρνητική εξέλιξη. Η Κυβέρνηση, όμως, πρέπει να προχωρήσει και σε μια γενικότερη στρατηγική για το ελαιόλαδο, το οποίο μπορεί να είναι ένας από τους πολλούς παράγοντες που θα βοηθήσουν την αγροτική οικονομία να βγει από την κρίση. <br />Πρέπει να πω ότι μιλώ για την ανάγκη δημιουργίας μιας στρατηγικής πολιτικής για ένα προϊόν, με πολιτική κρατική, χωρίς να είμαι προσωπικά κρατιστής. Είμαι από αυτούς που πιστεύουν ότι χρειαζόμαστε περισσότερη ελεύθερη αγορά στην Ελλάδα και γι’ αυτό πιστεύω ότι οι περισσότερες προτάσεις του ΟΟΣΑ είναι προς τη σωστή κατεύθυνση. Ακόμη και το γάλα πιστεύω ότι είναι ένα από τα προϊόντα στα οποία πρέπει να δούμε πώς θα προσαρμοστούμε σε αυτό που συμβαίνει στο μεγαλύτερο μέρος του κόσμου. <br />Μια που υπάρχει ο χρόνος και αμέσως δεσμευθήκατε, υπάρχουν και άλλα προϊόντα στα οποία θα έπρεπε να υπάρχει πολιτική στρατηγική ενίσχυσης από την πλευρά της Ελλάδας -όπου στην έκθεσή του ο ΟΟΣΑ έχει διαφορετικές προτάσεις- και ένα απ’ αυτά είναι και το γιαούρτι, ένα προϊόν το οποίο έχει αναδειχθεί διεθνώς. Έχει αρχίσει να αποκτά οντότητα το ελληνικό γιαούρτι και δεν πιστεύω ότι τα δεδομένα που έχουν επιτρέψει να πάρει αυτήν τη διεθνή θέση και δύναμη το ελληνικό γιαούρτι πρέπει να υποσκαφθούν σήμερα.<br />Τώρα, ως προς το άλλο σκέλος της ερώτησης για τις συσκευασίες του ελαιολάδου σημειώνω βέβαια ότι θετικά προσεγγίζετε την απελευθέρωση του μεγέθους της συσκευασίας που επιτρέπετε να κυκλοφορεί, αλλά κύριε Υπουργέ, περιμένω κάτι πιο συγκεκριμένο και άμεσο. Γιατί με τις δεδομένες καταναλωτικές συνήθειες στην Ελλάδα, ακόμα και για τα νοικοκυριά, το να είναι πέντε λίτρα η μέγιστη νόμιμη συσκευασία, δεν έχει καμμία σχέση με την πραγματικότητα. Πολύ περισσότερο όταν μιλάμε για επαγγελματικούς χώρους της εστίασης. <br />Όταν το κράτος, λοιπόν, βάζει τέτοιου είδους περιορισμούς -πέντε λίτρα στη συσκευασία του ελαιόλαδου- ωθεί τον κόσμο στην παρανομία, παραγωγούς και καταναλωτές. Λοιπόν, άρατε άμεσα -είναι πάρα πολύ απλό να γίνει, με πάρα πολύ απλό τρόπο- αυτή την απαγόρευση. Εδώ ο ΟΟΣΑ προτείνει το σωστό. Ακολουθήστε το -πεδίον δόξης λαμπρόν- άμεσα και πιστεύω ότι και τώρα μπορείτε να πάρετε μια θέση για το νομοσχέδιο που θα φέρετε τις επόμενες μέρες στη Βουλή.<br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Ο κύριος Υπουργός έχει τον λόγο. <br />ΑΘΑΝΑΣΙΟΣ ΣΚΟΡΔΑΣ : Ευχαριστώ, κύριε Πρόεδρε. <br />Κοιτάξτε, το ζήτημα της χρήσης συσκευασιών μικρότερης των πέντε λίτρων προέκυπτε από ευρωπαϊκούς κανονισμούς και οδηγίες που ίσχυαν τα παλαιότερα χρόνια. Και δεν ήταν λάθος, αν θέλετε, το ότι υπήρξε αυτός ο περιορισμός, διότι ένα από τα στοιχεία που δεν βοήθησαν το ελληνικό ελαιόλαδο να αποκτήσει ταυτότητα και επωνυμία ήταν το γεγονός ότι διακινείτο για οικιακή χρήση με τον περίφημο γκαζοντενεκέ των δεκαεπτά κιλών, πράγμα το οποίο απέτρεψε ουσιαστικά το να αναπτυχθεί μια στρατηγική επώνυμου προϊόντος με στοιχεία ιχνηλασημότητας στη συσκευασία του. <br />Σιγά-σιγά αυτό έχει αρχίσει να αλλάζει, έχει ωριμάσει η αγορά και στην οικιακή και στη μαζική κατανάλωση ελαιολάδου και νομίζω ότι όλες οι προσπάθειες που οφείλουμε να συνεχίσουμε να κάνουμε ως πολιτεία πρέπει να είναι προς αυτήν την κατεύθυνση, την ανάδειξη δηλαδή της αξίας του ελαιολάδου ως τυποποιημένου επώνυμου ελληνικού προϊόντος. <br />Σε ό,τι αφορά τώρα τους ελέγχους, έχει δίκιο ο κ. Αυγενάκης, πράγματι υπάρχουν ζητήματα σε ό,τι αφορά το πλήθος και την ποιότητα των ελέγχων που γίνονται. Αυτό όμως έχει να κάνει κυρίως με την κατάτμηση αρμοδιοτήτων ελέγχου. Μάλιστα, έχω πει κι άλλη φορά με τον κίνδυνο να παρεξηγηθώ ότι δεν μπορεί το Υπουργείο σε κεντρικό επίπεδο να κάνει εποπτεία των ελέγχων που οφείλουν να κάνουν οι υπηρεσίες των περιφερειακών αυτοδιοικήσεων. Είναι ένα ζήτημα δηλαδή το πώς οι περιφερειακές αυτοδιοικήσεις ασκούν αυτήν την αρμοδιότητα στις τοπικές αγορές. <br />Σε ό,τι αφορά όμως τις ελληνοποιήσεις, εκεί γίνονται έλεγχοι και έχουν παρθεί και μέτρα -κι είναι ευκαιρία που είναι κι ο Υφυπουργός Οικονομικών εδώ- διότι το σύστημα επιστροφής του ΦΠΑ στους αγρότες, έτσι όπως λειτουργούσε μέχρι πρότινος, αποτελούσε ουσιαστικά ένα κίνητρο για την ελληνοποίηση προϊόντων. Είμαι βέβαιος ότι το γνωρίζετε, μην το αναπτύξουμε εδώ τώρα. <br />Σε κάθε περίπτωση όμως η προσπάθεια που εμείς αναπτύσσουμε, με επιμονή και ένταση, είναι να αναπτυχθεί ο Οργανισμός Κεντρικών Αγορών Αθήνας και Θεσσαλονίκης -αυτό που λέμε Λαχαναγορά του Ρέντη δηλαδή- σε σύγχρονη, οργανωμένη αγορά χονδρικού εμπορίου τροφίμων, γιατί εκεί ο έλεγχος είναι πιο εύκολος, οι επιχειρήσεις έχουν ένα πλαίσιο λειτουργίας πολύ πιο κοντά σε αυτό που ορίζει ο νόμος και σε αυτή την κατεύθυνση νομίζω ότι πρέπει να συνεχίσουμε. Πρέπει δηλαδή να ενθαρρύνουμε το χονδρεμπόριο, που είναι ένα σημείο στο οποίο μπορούν να αναπτυχθούν οι ελληνοποιήσεις, να γίνεται σε οργανωμένους χώρους, όπως είναι οι οργανισμοί κεντρικών αγορών.<br />Σε ό,τι αφορά το ερώτημα για το αν υπάρχει αναγραφή στους τιμοκαταλόγους, υπάρχει θεσμοθετημένο, έχουμε υιοθετήσει αυτήν τη διάταξη, υπάρχει υποχρέωση σε όλα τα καταστήματα εστίασης να γράφουν στους τιμοκαταλόγους τους το είδος των ελαίων και της χρήσης τους και με αυτόν τον τρόπο ο καταναλωτής να γνωρίζει επακριβώς τι τύπος ελαιολάδου ή άλλων ελαίων χρησιμοποιείται, είτε στο μαγείρεμα των φαγητών είτε στις σαλάτες κ.λπ.. Γίνονται έλεγχοι γι’ αυτό, δηλαδή όταν υπάρχει κλιμάκιο του Υπουργείου που ελέγχει χώρο εστίασης ελέγχει και την αναγραφή βάσει της συγκεκριμένης διάταξης στους τιμοκαταλόγους. <br />Θα κλείσω, κύριε Πρόεδρε, με μία αναφορά στο θέμα της χρήσης σκόνης γάλακτος στο γιαούρτι και το ρυζόγαλο. Θέλω κι εδώ να είμαι απόλυτος, κύριε Βολουδάκη. Δεν υπάρχει συζήτηση γι’ αυτό το θέμα, δεν προβλέπεται και δεν θα προβλεφθεί χρήση σκόνης γάλακτος για την παρασκευή γιαούρτης και ρυζόγαλου.<br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Ευχαριστούμε, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τρεις Γερμανοί δικηγόροι, οι οποίοι πραγματοποιούν επίσκεψη στη Βουλή. <br />Η Βουλή τούς καλωσορίζει. <br /><br />Θα συζητηθεί τώρα η δεύτερη με αριθμό 662/10-3-2014 επίκαιρη ερώτηση πρώτου κύκλου του Βουλευτή Λαρίσης του Συνασπισμού Ριζοσπαστικής Αριστεράς κ. Δημητρίου Γελαλή προς τον Υπουργό Οικονομικών, σχετικά με την άμεση κατάργηση των φορολογικών προστίμων που προβλέπονται στον ν. 4174/2013 και τον ν. 4224/2013. Στην ερώτηση θα απαντήσει ο Υφυπουργός Οικονομικών κ. Γεώργιος Μαυραγάνης.<br />Κύριε συνάδελφε έχετε τον λόγο για δύο λεπτά.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ευχαριστώ, κύριε Πρόεδρε.<br />Κύριε Υπουργέ, γνωρίζετε ότι οι συνεχιζόμενες αλλαγές στο φορολογικό σύστημα, οι τροποποιήσεις οι οποίες γίνονται σε νόμους που ψηφίστηκαν το προηγούμενο χρονικό διάστημα, οι αντιφατικές διατάξεις που αλληλοαναιρούνται, οι υπουργικές αποφάσεις οι οποίες ακόμη δεν έχουν εκδοθεί, όλα αυτά έχουν φέρει αναστάτωση στον κόσμο της αγοράς, στους λογιστές, στους φοροτεχνικούς αλλά και στην ίδια την υπηρεσία του Υπουργείου και όλους τους εφοριακούς.<br />Είναι δεδομένο ότι θα γίνονται μέσα από αυτήν τη διαδικασία και λάθη και παραλείψεις. Ο ν. 4174 τι έχει καταφέρει; Έχει καταφέρει να μετατοπίσει τις ευθύνες του Υπουργείου στις πλάτες των λογιστών. Και βέβαια πρέπει να πούμε ότι απειλούνται οι λογιστές, απειλούνται και οι εφοριακοί, απειλούνται και όλες οι υπηρεσίες και οι φορολογούμενοι με αστικές, διοικητικές αλλά και ποινικές κυρώσεις.<br />Ο νόμος αυτός δεν έχει καμμία αναλογικότητα, όσον αφορά τα πρόστιμα. Επιπλέον –αν θέλετε- είναι ένας νόμος ο οποίος μέσα από αυτή τη διαδικασία μάλλον λειτουργεί σαν ένα επιπλέον κίνητρο για φοροδιαφυγή. <br />Επιπρόσθετα, τα νέα πρόστιμα με το άρθρο 7 του ν. 4224 για τα βεβαιωμένα ληξιπρόθεσμα χρέη καθιστούν την επιβάρυνση των πολιτών ακόμα πιο δυσβάσταχτη. Γνωρίζετε ότι και οι λογιστές είναι άνθρωποι, δεν είναι κομπιουτεράκια. Θα κάνουν λάθη, θα κάνουν παραλείψεις. Όμως, καταλύετε με αυτόν τον νόμο κάθε έννοια φορολογικής δικαιοσύνης, αφού τα πρόστιμα που αναφέρονται στον νόμο είναι δυσβάσταχτα και είναι αδύνατον να πληρωθούν από τις επιχειρήσεις. Επίσης, γνωρίζετε ότι πολλά από αυτά πληρώνονται και από τους ίδιους τους λογιστές.<br />Αντί γι’ αυτό, κύριε Υπουργέ, εσείς τι κάνετε σήμερα; Στέλνετε τα ΜΑΤ στο Γενικό Λογιστήριο του Κράτους και δέρνετε τις καθαρίστριες, κύριε Υπουργέ. Αυτή είναι η λογική σας: όποιος αντιδρά σε οποιοδήποτε μέτρο είτε λέγονται φορολογικά πρόστιμα είτε λέγεται μείωση μισθού είτε λέγεται απόλυση από το δημόσιο χρησιμοποιείται τη βία, ούτως ώστε να σταματήσει κάθε διαδικασία και διαμαρτυρία από τους Έλληνες εργαζόμενους. Οι καθαρίστριες είναι πεντακόσιες ογδόντα έξι και αντιστοιχούν σε δαπάνη 2,5 εκατομμυρίων. Είναι ο έλεγχος –αν το θέλετε- μιας ή δύο offshore εταιρειών. <br />Παρ’ όλα αυτά, αυτό που λέγεται είσπραξη εσόδων –και μέσα εκεί είναι και τα πρόστιμα τα οποία θα επιβληθούν στις offshore εταιρείες- δεν το κάνετε. Εντούτοις, στέλνετε τα ΜΑΤ και δέρνετε τις καθαρίστριες. <br />Αυτό το οποίο ρωτάμε, κύριε Υπουργέ, είναι: προτίθεσθε να καταργήσετε τα άρθρα 53, 54, 55, 56, 57, 58, 59 του ν. 4174 και να τα αντικαταστήσετε, κύριε Υπουργέ, με άλλα τα οποία θα έχουν πρόστιμα ανάλογα με τη βαρύτητα και ανάλογα με το μέγεθος της παράβασης; Δεν είπε κανένας ότι δεν πρέπει να μπαίνουν τα πρόστιμα.<br /><br />Επίσης, προτίθεσθε να καταργήσετε –και ολοκληρώνω, κύριε Πρόεδρε- και την παράγραφο 6 του άρθρου 7 και τις παραγράφους 3, 4, 5, και 6 του άρθρου 8 του ν. 4224; Πιστεύετε, κύριε Υπουργέ, ότι με αυτά τα πρόστιμα θα παταχθεί η φοροδιαφυγή;</speech><speech by="#s175"><from>Μαρκογιαννάκης Χρήστος</from> Κύριε συνάδελφε, άργησα να σας βάλω τον χρόνο. Μιλάτε ήδη τριάμισι λεπτά περίπου, γιατί είναι και ένα λεπτό το οποίο είχα ξεχάσει να βάλω στον χρόνο. Ολοκληρώστε παρακαλώ.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ολοκληρώνω, κύριε Πρόεδρε. Δεν θα μιλήσω ούτε τριάντα δευτερόλεπτα. <br />Απλά πιστεύετε εσείς, κύριε Υπουργέ, ότι με αυτόν τον τρόπο θα συμμορφωθούν οι επιχειρήσεις και ο λογιστικός κόσμος ή το κόστος θα είναι μικρότερο για το ελληνικό κράτος μέσα από αυτήν τη διαδικασία;<br />Ευχαριστώ, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Κύριε Υπουργέ, έχετε τον λόγο για τρία λεπτά.<br />ΓΕΩΡΓΙΟΣ ΜΑΥΡΑΓΑΝΗΣ : Κύριε Πρόεδρε, κύριε Βουλευτά, σε σχέση με το θέμα που έχετε στην ερώτησή σας για τα πρόστιμα, θα ήθελα να πω κατ’ αρχάς ότι όντως έγιναν μεταρρυθμίσεις, άλλαξαν κώδικες και υπήρξαν σοβαρές παρεμβάσεις σε πολλές κατηγορίες προστίμων και προσαυξήσεων.<br />Θα ήθελα να θυμίσω ότι με τον Κώδικα Φορολογικής Διαδικασίας οι πρόσθετοι φόροι και οι προσαυξήσεις αντικαταστάθηκαν από τον τόκο υπερημερίας. <br />Επίσης, σχετικά με τις τυπικές παραβάσεις –που στο προηγούμενο καθεστώς είχαμε πάρα πολλές και πάρα πολλά πρόστιμα- περιορίστηκε ο αριθμός τους. Προσπαθήσαμε να αλλάξουμε την πρακτική αυτή που είχε πολλά πρόστιμα, υψηλά πρόστιμα και είχε συμβάλει στη δημιουργία υψηλών οφειλών προς το δημόσιο. <br />Θέλω να θυμίσω, επίσης, ότι με την απόφαση που έχει εκδώσει ο Υπουργός Οικονομικών το 2013, κατ’ εξουσιοδότηση της παραγράφου 4 του άρθρου 53, καθορίστηκαν τα επιτόκια, βάσει των οποίων υπολογίζονται οι τόκοι της παραγράφου 1 του ίδιου άρθρου. <br />Συγκεκριμένα, ορίζεται ότι το ύψος του επιτοκίου υπολογισμού των τόκων που καταβάλλει ο φορολογούμενος είναι ίσο με το επιτόκιο των πράξεων κύριας αναχρηματοδότησης της Ευρωπαϊκής Κεντρικής Τράπεζας που ισχύει κατά την ημερομηνία καταβολής του φόρου, πλέον 8,50 της μίας εκατοστιαίας μονάδας ετησίως. Επίσης, με την ίδια απόφαση, για πρώτη φορά ορίζεται το ύψος του επιτοκίου υπολογισμού των τόκων που καταβάλλονται στον φορολογούμενο. <br />Θα ήθελα, λοιπόν, να πω ότι έως την 31η Δεκεμβρίου του 2013 οι προσαυξήσεις εκπρόθεσμης καταβολής ήταν 1% για κάθε μήνα, δηλαδή 12% ετησίως. Αυτή η επιβάρυνση έχει πλέον μειωθεί με βάση τη διάταξη που σας ανέφερα. <br />Στο πλαίσιο της νέας μεταρρύθμισης υπάρχουν κάποια πρακτικά ζητήματα, τα οποία δημιουργούν θέματα. Σε μερικές περιοχές, όντως, υπάρχουν κάποια πρόστιμα, τα οποία εξετάζει η Κυβέρνηση, αφού άκουσε τους φορείς και την κοινωνία, και πολύ σύντομα θα φέρει τροποποιήσεις, έτσι ώστε και σε αυτές τις περιορισμένες περιπτώσεις να έχουμε εξορθολογισμό.<br />Θα ήθελα να σας πω ότι οι τυπικές περιπτώσεις, που ήταν πάρα πολλές και επιβάλλονταν πρόστιμα, μειώθηκαν –όπως σας είπα- δραστικά, αλλά και όπου μειώθηκαν πρόστιμα, δεν είδαμε τη δική σας συμφωνία. Αντίθετα, σε όλες τις διατάξεις, είτε αφορούσαν περιορισμό προστίμων είτε αφορούσαν κατάργηση προστίμων υπήρξε κριτική εκ μέρους σας. <br />Συνεπώς τώρα που έρχεστε και λέτε για αυτές τις περιπτώσεις, τις οποίες έχουν θίξει και οι φορείς και η κοινωνία –και σας είπα ότι η Κυβέρνηση βεβαίως τις αντιμετωπίζει- νομίζω ότι θα έπρεπε να είστε πιο συνεπείς στην πολιτική σας.<br />Ευχαριστώ.</speech><speech by="#s175"><from>Μαρκογιαννάκης Χρήστος</from> Ορίστε, κύριε συνάδελφε, έχετε τον λόγο για τρία λεπτά.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ευχαριστώ, κύριε Πρόεδρε. <br />Κύριε Υπουργέ, γνωρίζετε ότι εμείς το ν.4174 τον καταψηφίσαμε. Αυτά τα άρθρα τα καταψηφίσαμε. Και τα καταψηφίσαμε ακριβώς επειδή είναι δυσβάσταχτος ο φόρος, ο οποίος επιβάλλεται μέσα από αυτόν τον νόμο, τον ν.4174.<br />Γνωρίζετε, όμως, ότι ο ν.4174, ο Κώδικας Φορολογικής Διαδικασίας, ήρθε στη Βουλή με τη διαδικασία του κατεπείγοντος και χωρίς καμμία διαβούλευση. Πιστεύατε ότι αυτή είναι η νέα φορολογική μεταρρύθμιση, η οποία θα μας λύσει όλα τα προβλήματα. <br />Σε πολύ σύντομο χρονικό διάστημα είδατε ότι συνέβη το αντίθετο ακριβώς. Δεν πέρασε ούτε από τις υπηρεσίες του Υπουργείου Οικονομικών. Το μόνο το οποίο γνωρίζουμε είναι ότι ήταν ένα ξενόγλωσσο κείμενο, το οποίο είχε και μία κακή μετάφραση. Και βέβαια η εφαρμογή ενός ξένου κειμένου σε μία άλλη χώρα θα δημιουργούσε πάρα πολλά προβλήματα. Επομένως, οι συνέπειες της πολυπλοκότητας, της προχειρότητας αλλά και της ασάφειας αυτού του νόμου είναι πλέον δεδομένη και τη βιώνουμε και σήμερα. <br />Αναφερθήκατε σε περιοχές ή περιπτώσεις όπου υπάρχει δυσκολία στην εφαρμογή αυτών των άρθρων. Συγκεκριμένα, το άρθρο 54 προβλέπει πρόστιμα της τάξης των 1.000-2.500 ευρώ σε περίπτωση που μία επιχείρηση δεν υποβάλλει χρεωστική δήλωση, ακόμα και αν καθυστερήσει μία μέρα. Τα πρόστιμα αυτά είναι αυτοτελή. Θα μπουν θέλουμε-δεν θέλουμε. Είναι ανεξάρτητα από το ποσό. Δεν υπάρχει καμμία αναλογικότητα, είτε είναι 1 ευρώ είτε είναι 1 εκατομμύριο, είτε υπάρχει δόλος είτε δεν υπάρχει δόλος. Δεν υπάρχει αυτή η αναλογικότητα, η οποία θα πρέπει να υπάρχει.<br />Στο άρθρο 57, εκτός από την επιβολή των τόκων κάθε μήνα και την επιβολή αυτών των αυτοτελών προστίμων που ανέφερα πριν, προστίθενται και επιπλέον πρόστιμα, εάν η επιβολή της χρεωστικής δήλωσης γίνει μετά την πάροδο των δύο μηνών, ενός έτους και δύο ετών. <br />Δηλαδή δεν αρκεί το πρόστιμο των 1.000 και 2.500 ευρώ που ανέφερα πριν, αλλά έχουμε μαζί και τους τόκους και εισάγουμε κι επιπλέον ποινές. <br />Το άρθρο 59 προβλέπει πρόστιμο ίσο με το ποσό του φόρου. Αν δηλαδή μια επιχείρηση έχει να πληρώσει ένα φόρο μισθωτών υπηρεσιών 10.000 ευρώ, της βάζετε άλλες 10.000 ευρώ να πληρώσει, παρ’ όλο που η επιχείρηση αυτή μπορεί να έχει πληρώσει αυτό το φόρο την επόμενη ακριβώς ημέρα. <br />Αυτό –να το χαρακτηρίσω- είναι φορολογικά εγκληματικό, κύριε Υπουργέ κι έχει σαν συνέπεια οι ίδιες οι επιχειρήσεις και να αδυνατούν να πληρώσουν τα πρόστιμα και οι ίδιοι οι λογιστές και οι επιχειρήσεις, αντί να κοιτάζουν να συμμορφωθούν φορολογικά, να κοιτάζουν προς την αντίθετη κατεύθυνση. Βέβαια, είναι γνωστό ότι οι μεγάλες επιχειρήσεις αυτό θα το κάνουν. Εκεί που δημιουργείται το πρόβλημα είναι στις μικρές επιχειρήσεις. <br />Οι τόκοι και τα πρόστιμα από το ν. 4224 θεσπίστηκαν, προκειμένου να εναρμονιστεί ο Κώδικας Είσπραξης Δημοσίων Εσόδων με τα πρόστιμα του Κώδικα Φορολογικής Διαδικασίας. Πάνω από δυόμισι εκατομμύρια φορολογούμενοι έκαναν στάση πληρωμών το προηγούμενο χρονικό διάστημα, από το Γενάρη του 2013 έως το Γενάρη του 2014, κύριε Υπουργέ. Βέβαια, εννοείται ότι όλες οι επιχειρήσεις κι όλοι οι φορολογούμενοι χρωστούν από ένα σεβαστό ποσό. <br />Φτάνουμε στο σημείο να επιβάλλετε εκτός από τους τόκους για κάθε μήνα καθυστέρησης και επιπλέον πρόστιμα και για τα ληξιπρόθεσμα και βεβαιωμένα χρέη. Με αυτόν τον τρόπο βέβαια –το ανέφερα και πριν- δεν υπάρχει περίπτωση να εισπράξουμε από τους ανθρώπους όχι μόνο τα πρόστιμα, αλλά και τα ίδια τα βεβαιωμένα χρέη. <br /> <br />Τελειώνω, κύριε Πρόεδρε. <br />Με αυτόν τον τρόπο δεν θα παταχθεί η φοροδιαφυγή και έναν φορολογούμενο, ο οποίος είναι συνεπής θα τον κάνετε ασυνεπή. Βέβαια, τις μικρές επιχειρήσεις μάλλον θα τις κλείσετε.</speech><speech by="#s175"><from>Μαρκογιαννάκης Χρήστος</from> Ευχαριστούμε, κύριε συνάδελφε. Υπερέβητε κατά πολύ τον χρόνο και προηγουμένως και τώρα.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Το είπαμε αυτό, για να αναδείξουμε ακριβώς ένα από τα πολλά προβλήματα, τα οποία δημιουργούνται σήμερα εξαιτίας τέτοιων φορολογικών νόμων.</speech><speech by="#s175"><from>Μαρκογιαννάκης Χρήστος</from> Ευχαριστούμε. <br />Κύριε Υπουργέ, έχετε τον λόγο για τρία λεπτά. <br />ΓΕΩΡΓΙΟΣ ΜΑΥΡΑΓΑΝΗΣ : Ευχαριστώ, κύριε Πρόεδρε.<br /> Θα προσπαθήσω να είμαι πιο σύντομος. <br />Θα ήθελα να πω ότι –όπως και στην πρωτολογία μου έχω επισημάνει- σε κάθε ριζική μεταρρύθμιση που υλοποιείται, βεβαίως αντιμετωπίζονται διαδικαστικά θέματα, αντιμετωπίζονται κάποια προβλήματα στην πράξη. <br />Αναφέρθηκε ο κύριος Βουλευτής σε μερικές περιοχές. Όντως οι περιπτώσεις μη υποβολής ή εκπρόθεσμης υποβολής φορολογικής δήλωσης παρακρατούμενου φόρου, η μη έκδοση στοιχείων, η περίπτωση εκπρόθεσμων τροποποιητικών δηλώσεων ΦΠΑ, η αποσαφήνιση της επιτροπής είναι θέματα που εμείς έχουμε εξετάσει και θα έρθουμε πολύ σύντομα με θετικές προτάσεις στο Κοινοβούλιο. <br />Αυτό που έχει σημασία όμως είναι εάν σε αυτές τις προτάσεις, οι οποίες θα είναι βελτιωμένες, εσείς πλέον θα συμφωνήσετε. Διότι εάν λέτε ότι θέλετε σε ορισμένες προβληματικές περιοχές κάποιες παρεμβάσεις θετικές, όταν η Κυβέρνηση τις κάνει αυτές τις θετικές παρεμβάσεις νομίζω ότι πλέον δεν είναι έργο της Αντιπολίτευσης συνεχώς να ασκεί κριτική, αλλά όπου γίνονται θετικές παρεμβάσεις –κι εσείς έχετε επισημάνει κάποιες περιοχές, όπως κι εμείς το έχουμε αναφέρει- εκεί θα πρέπει να έρθετε να συμφωνήσετε, για να μπορέσετε πλέον να λέτε ότι ασκείτε εποικοδομητική κριτική κι όπου υπάρχει θετικό έργο αυτό να το επιδοκιμάζετε. <br />Ας δούμε λοιπόν μια τέτοια αλλαγή νοοτροπίας.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Άμα γίνει διαβούλευση, εμείς είμαστε μέσα. <br />ΓΕΩΡΓΙΟΣ ΜΑΥΡΑΓΑΝΗΣ : Κύριε συνάδελφε, εγώ δεν σας διέκοψα. <br />Διότι μέχρι σήμερα, ακόμα και παρεμβάσεις που έχουν στόχο την καταστολή της φοροδιαφυγής και της φοροαποφυγής με θεσμούς κι εργαλεία, τα οποία είναι σύγχρονα κι υπάρχουν σε άλλες χώρες του κόσμου, δεν τις ψηφίσατε ποτέ. <br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα έξι μαθητές και μαθήτριες και δύο εκπαιδευτικοί από το Γενικό Λύκειο Ιαλυσού Ρόδου. <br /> Η Βουλή τούς καλωσορίζει.<br /><br />Η δεύτερη με αριθμό 663/10-3-2014 επίκαιρη ερώτηση δευτέρου κύκλου της Βουλευτού Αιτωλοακαρνανίας του Συνασπισμού Ριζοσπαστικής Αριστεράς κ. Μαρίας Τριανταφύλλου προς την Υπουργό Τουρισμού, σχετικά με την ολοκλήρωση του έργου της Μαρίνας του Μεσολογγίου, δεν συζητείται λόγω κωλύματος της κυρίας Υπουργού και διαγράφεται.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Κύριε Πρόεδρε, θέλω να πω δυο λόγια.</speech><speech by="#s175"><from>Μαρκογιαννάκης Χρήστος</from> Απουσιάζει η κυρία Υπουργός.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Το ξέρω, αλλά είναι η δεύτερη φορά…</speech><speech by="#s175"><from>Μαρκογιαννάκης Χρήστος</from> Επιτρέψτε μου, οι συνάδελφοι προηγουμένως προς τους οποίους ανακοινώθηκε το ίδιο πρόβλημα, πήραν τον λόγο και άρχισαν και ανέπτυσσαν την ερώτηση. Αν θέλετε να διαμαρτυρηθείτε γιατί δεν έρχεται η Υπουργός, διαμαρτυρηθείτε, όχι όμως να αναπτύξετε την ερώτηση.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Δεν θα αναπτύξω την ερώτηση, απλώς θα πω ότι μέσα σε μία εβδομάδα, δηλαδή από την προηγούμενη Πέμπτη μέχρι και τη σημερινή Πέμπτη, η κυρία Υπουργός δεν ήρθε ούτε την πρώτη ούτε τη δεύτερη φορά. Πρόκειται για ένα πολύ σημαντικό θέμα για το οποίο έχουν κάνει ερωτήσεις και άλλοι συνάδελφοι και όχι μόνο από το ΣΥΡΙΖΑ, αλλά και από την παράταξη της Νέας Δημοκρατίας. Πρόκειται για ένα πάρα πολύ σημαντικό ζήτημα στο οποίο το Υπουργείο κωφεύει και δεν έρχεται ποτέ να απαντήσει. Είμαι υποχρεωμένη να το τονίσω αυτό. <br />Και βέβαια να ενώσω κι εγώ τη φωνή μου με όλων των υπολοίπων συναδέλφων και να πω ότι πολύ μεγάλο μέρος –το μεγαλύτερο- των Υπουργών δεν έρχεται να απαντήσει στις ερωτήσεις Βουλευτών, υποβαθμίζοντας έτσι τον κοινοβουλευτικό έλεγχο.</speech><speech by="#s175"><from>Μαρκογιαννάκης Χρήστος</from> Απ’ ό,τι γνωρίζετε, αυτή την περίοδο η χώρα προεδρεύει στην Ευρώπη και ως εκ τούτου οι Υπουργοί ταξιδεύουν πάρα πολύ συχνά, ή εν πάση περιπτώσει έχουν αυξημένες υποχρεώσεις, που δυστυχώς τους επιβάλλουν να έχουν αυτήν τη συμπεριφορά.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Συμφωνώ, αλλά δεν είναι μόνο τώρα. Δεν είναι τωρινό το φαινόμενο.</speech><speech by="#s175"><from>Μαρκογιαννάκης Χρήστος</from> Σας λέω ότι η κυρία Υπουργός απουσιάζει στο εξωτερικό για τον λόγο που σας ανέφερα προηγουμένως.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Δεν είναι η πρώτη φορά που γίνεται αυτό.</speech><speech by="#s175"><from>Μαρκογιαννάκης Χρήστος</from> Περαιτέρω, η τρίτη με αριθμό 665/10-3-2014 επίκαιρη ερώτηση δευτέρου κύκλου του Βουλευτή Α΄ Θεσσαλονίκης των Ανεξαρτήτων Ελλήνων κ. Γαβριήλ Αβραμίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ολική περικοπή των συντάξεων των ανασφάλιστων ομογενών υπερηλίκων Ποντίων και Βορειοηπειρωτών, δεν συζητείται λόγω κωλύματος του κυρίου Υπουργού και διαγράφεται.<br />Επίσης, η τέταρτη με αριθμό 667/10-3-2014 επίκαιρη ερώτηση δευτέρου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Οικονομικών, σχετικά με την ανακεφαλαιοποίηση του Ελληνικού Τραπεζικού Συστήματος, δεν συζητείται λόγω κωλύματος του κυρίου Υπουργού και διαγράφεται.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Δεν έρχεται για τέτοιες ερωτήσεις ο Υπουργός.</speech><speech by="#s175"><from>Μαρκογιαννάκης Χρήστος</from> Στο σημείο αυτό ολοκληρώθηκε η συζήτηση των επίκαιρων ερωτήσεων.</speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, εισερχόμαστε στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Συνέχιση της συζήτησης επί των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις-Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα-Τροποποίηση διατάξεων π.δ. 318/1992  και λοιπές ρυθμίσεις».</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, μπορώ να έχω τον λόγο επί της διαδικασίας;</speech><speech by="#s175"><from>Μαρκογιαννάκης Χρήστος</from> Παρακαλώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Επειδή έχουν κατατεθεί, κύριε Υπουργέ, πάρα πολλές βουλευτικές τροπολογίες, πριν ολοκληρωθεί η συζήτηση και για να εισαχθούν πρέπει να μας πείτε ποιες από αυτές τις τροπολογίες, ενδεχομένως, κάνετε δεκτές. Πρέπει να το γνωρίζουμε για να τοποθετηθούμε στη συζήτηση και να μην γίνει αυτό την τελευταία στιγμή. Δεν είναι καλό.</speech><speech by="#s175"><from>Μαρκογιαννάκης Χρήστος</from> Ορίστε, κύριε Υπουργέ, έχετε τον λόγο.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κύριε Λαφαζάνη, προτίθεμαι να κάνω χρήση της δευτερολογίας μου εντός της επόμενης ώρας και να τοποθετηθώ και επί των τροπολογιών, τις οποίες θα κάνω αποδεκτές, οπότε εκτιμώ ότι θα υπάρχει επαρκές χρονικό διάστημα να αξιολογήσετε τις απαντήσεις μου και να μπορείτε να τοποθετηθείτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Φοβάμαι ότι δεν θα είναι επαρκές, διότι αν τοποθετηθείτε σε μία ώρα, είναι λίγοι οι ομιλητές και δεν θα προλάβουν να ακουστούν.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Μα, είναι ακόμα δεκαοκτώ ομιλητές!</speech><speech by="#s175"><from>Μαρκογιαννάκης Χρήστος</from> Δεν είναι λίγοι οι ομιλητές, κύριε Λαφαζάνη, είναι αρκετοί ακόμα. Είναι οι δευτερολογίες, είναι όλοι οι Κοινοβουλευτικοί Εκπρόσωποι, οι εισηγητές. Μακάρι να ήταν έτσι όπως τα λέτε. Βέβαια, χθες είχαμε έλλειψη ομιλητών.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, ξέρετε πολύ καλά ότι αυτός δεν είναι ο καλύτερος τρόπος να νομοθετούμε.</speech><speech by="#s175"><from>Μαρκογιαννάκης Χρήστος</from> Κύριε Λαφαζάνη, έχετε δίκιο. Εκτιμώ ότι ο κύριος Υπουργός θα τοποθετηθεί σε χρόνο που θα σας δώσει τη δυνατότητα να μπορέσετε στη συνέχεια να τοποθετηθείτε επί των τροπολογιών.<br />Κύριοι συνάδελφοι, θα ήθελα να σας ενημερώσω ότι από την Κοινοβουλευτική Ομάδα του ΚΚΕ έχουμε λάβει επιστολή, με την οποία μας γνωρίζουν ότι κατά τη συζήτηση του παρόντος νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης ορίζεται για τη σημερινή συζήτηση ως ειδικός αγορητής ο Βουλευτής κ. Χρήστος Κατσώτης.<br />Τον λόγο έχει η κ. Ασημίνα Ξηροτύρη-Αικατερινάρη.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε.<br />Κύριε Υπουργέ, κύριοι συνάδελφοι, συζητάμε τα άρθρα του νομοσχεδίου και θα σταθώ στο πολύ σημαντικό κεφάλαιο, πέραν του κεφαλαίου Α΄ που, όπως είπα και στην πρωτολογία μου, έχει θετικές ρυθμίσεις, για τη μείωση των διοικητικών βαρών και απλουστεύσεις, αν και είναι τόσα πολλά τα θέματα τα οποία πρέπει να γίνουν για να υπάρξει εύρυθμη, ουσιαστική λειτουργία και με διαφάνεια της Δημόσιας Διοίκησης, που θα έλεγα ότι χρειάζεται ένα ειδικό νομοσχέδιο για όλες αυτές τις απλουστεύσεις και τις ρυθμίσεις.<br />Το κεφάλαιο Β΄, που αποτελείται από δεκαπέντε άρθρα -αρχίζει από το έκτο άρθρο μέχρι το εικοστό- αναφέρεται στις καταργήσεις και τις συγχωνεύσεις των νομικών προσώπων και υπηρεσιών του δημοσίου τομέα και είναι το βασικότερο κεφάλαιο. Καταργούνται είκοσι τρεις φορείς που, όπως αναφέρεται στην αιτιολογική έκθεση, δεν κρίνονται πια απαραίτητοι, είτε γιατί έχουν εκπληρώσει την αποστολή τους είτε λόγω επικαλύψεων αρμοδιοτήτων και, παράλληλα, απομακρύνεται ένα μέρος του προσωπικού τους. Οι υπάλληλοι με σχέση εργασίας ιδιωτικού δικαίου αορίστου χρόνου των νομικών προσώπων ιδιωτικού δικαίου που καταργούνται οδηγούνται σε υποχρεωτική αποχώρηση, ενώ οι υπάλληλοι των νομικών προσώπων δημοσίου δικαίου εντάσσονται στο πρόγραμμα της κινητικότητας.<br />Η βίαιη δημοσιονομική προσαρμογή έπληξε κατά κύριο λόγο την οικονομία μας, αλλά το σημαντικότερο είναι ότι πλήττει και λεηλατεί τις ζωές των πολιτών, αφού πολλοί από αυτούς θα βρεθούν σε λίγο στην έξοδο από την εργασία.<br />Αν μιλήσουμε γι’ αυτό καθαυτό το θέμα των συγχωνεύσεων και την κατάργηση των φορέων, αναγνωρίζουμε ότι ανάμεσα στους φορείς που καταργούνται βρίσκονται και οργανισμοί που πράγματι δεν επιτελούν κάποιο ξεχωριστό έργο και μπορούν να ενταχθούν και να συνεχίσουν τη λειτουργία τους σε άλλες οργανικές μονάδες.<br />Υπάρχουν όμως και οργανισμοί που χωρίς καμμία ουσιαστική αξιολόγηση του έργου τους καταργούνται και αφήνουν πίσω τους ένα μεγάλο κενό. Θα αναφερθώ, όσο μου το επιτρέπει ο χρόνος, σε δυο-τρεις από αυτούς χαρακτηριστικά. Γι’ αυτό και είναι πολλά τα σημεία των ενστάσεων της έκθεσης του Επιστημονικού Συμβουλίου που για τα θέματα της πρόβλεψης και κατάργησης των φορέων τονίζει ότι οι σχετικές ρυθμίσεις πρέπει να εισάγονται με την τήρηση των συνταγματικών αρχών, για να διασφαλίζεται η ορθολογική, αποτελεσματική και συνεχής λειτουργία της Δημόσιας Διοίκησης. Πρέπει, δηλαδή, να προϋπάρχει ολοκληρωμένη μελέτη επανακαθορισμού των λειτουργιών του κράτους και της διοικητικής αναδιοργάνωσής του. Κάτι τέτοιο δεν έχει γίνει και οι ενστάσεις και οι αναφορές της επιτροπής και στο άρθρο 103 του Συντάγματος και στην πρόσφατη απόφαση του Συμβουλίου της Επικρατείας, τη με αριθμό 3354, είναι πάρα πολύ σημαντικές.<br />Θα αναφερθώ σε ένα πολύ μεγάλο θέμα, κύριε Υπουργέ, και νομίζω ότι σ’ αυτά τα θέματα έχετε πολύ μεγάλη ευαισθησία, γιατί αυτά αφορούν αυτό ακριβώς, την αναβάθμιση της λειτουργίας της Δημόσιας Διοίκησης. Τι λείπει στο κράτος από τη σύστασή του και την ίδρυσή του; Λείπει το κτηματολόγιο. Τι άλλο του λείπει; Ο χωροταξικός σχεδιασμός. Αυτή είναι μια μεγάλη πληγή για την ανάπτυξη της χώρας, για τη σωστή λειτουργία του κράτους. Είναι πολύ σημαντικό εργαλείο. Σε άλλες χώρες έχουν προχωρήσει πάρα πολύ και εμείς εκατόν ογδόντα χρόνια τώρα είμαστε πάρα πολύ πίσω. Δεν φτάνει το ότι πριν από πέντε χρόνια ψηφίστηκε το πρώτο θέμα, του Εθνικού Χωροταξικού Σχεδιασμού. Τα επιμέρους χωροταξικά πλαίσια κ.λπ. δεν έχουν ακόμη γίνει.<br />Επομένως οι Οργανισμοί ΟΡΣΑ, ΟΡΘΕ και ο Οργανισμός των Ιωαννίνων έχουν ακριβώς αυτή τη δουλειά. Η κατάργηση, λοιπόν, των οργανισμών αυτών έρχεται σε μια στιγμή που εκκρεμεί η μεταρρύθμιση του συστήματος για τον χωροταξικό και πολεοδομικό σχεδιασμό, η οποία κρίνεται απαραίτητη. Έχει δε επισημανθεί διαχρονικά -όπως σας είπα- η αναγκαιότητα ως μέρος της γενικότερης προσπάθειας της χώρας μας για τη διασφάλιση της αναπτυξιακής προοπτικής της, με βάση κάποια ρυθμισμένα σχέδια και προτάσεις. <br />Ουσιαστικός παράγοντας για να υλοποιηθεί αυτός ο σχεδιασμός είναι οι μηχανισμοί, οι φορείς υλοποίησης, στήριξης, εφαρμογής, παρακολούθησης και ελέγχου του συνόλου των πρακτικών διαμόρφωσης αυτού του σχεδιασμού. Αυτοί, λοιπόν, οι μηχανισμοί είναι οι εξής οργανισμοί: ο Οργανισμός Ρυθμιστικού Αθηνών κι ο Οργανισμός Ρυθμιστικού Θεσσαλονίκης. <br />Θα ήθελα δε να σας πω, επειδή κατάγομαι από την περιοχή της Θεσσαλονίκης ότι έχω παρακολουθήσει τη λειτουργία αυτού του οργανισμού και τη μεγάλη προσπάθειά του να συγκρατήσει το εξαιρετικό επιστημονικό δυναμικό του και να μπορέσει τελικά να συγκεράσει όλες τις απόψεις μιας μητροπολιτικής Θεσσαλονίκης -η οποία δεν έχει ακόμα τη σύσταση της μητροπολιτικής Θεσσαλονίκης, αλλά έτσι έπρεπε να είναι- καθώς επίσης να συγκεράσει και τις απόψεις όλων των φορέων, όλων των δημάρχων, ούτως ώστε να προκύψει ένα βιώσιμο και λειτουργικό χωροταξικό σχέδιο. <br />Τη στιγμή που ανακοινωνόταν το χωροταξικό σχέδιο, το οποίο μεταξύ άλλων θα αναβάθμιζε τη λειτουργία του Οργανισμού Θεσσαλονίκης –ήμουν παρούσα στην ανακοίνωση αυτού του σχεδίου- εκείνη την ώρα ήρθε και η είδηση ότι καταργείται αυτός ο οργανισμός. Είναι λίγο παράλογα, για να μη χαρακτηρίσω διαφορετικά αυτά τα πράγματα. <br />Χρειάζεται εδώ –και είναι η δική μας πρόταση- να δούμε τη συνέχιση της λειτουργίας αυτών των οργανισμών. Και το αστείο είναι ότι επειδή δεν υπάρχει πρόταση, προτείνεται οι οργανισμοί αυτοί, και της Θεσσαλονίκης, να γίνουν ένα τμήμα του ΥΠΕΚΑ. Δηλαδή οι σαράντα δήμαρχοι του πολεοδομικού συγκροτήματος και άλλοι τόσοι φορείς και οι άλλοι ενδιαφερόμενοι κ.λπ. θα κατεβαίνουν στο τμήμα του ΥΠΕΚΑ, το οποίο θα συσταθεί, για να συζητήσουν το πώς θα υλοποιηθεί, θα βελτιωθεί, θα εφαρμοσθεί το χωροταξικό; Αυτή είναι διοικητική μεταρρύθμιση; Είναι τρομερό πράγμα αυτό που γίνεται! Δηλαδή δεν μπορείτε να συγκροτήσετε οργανωμένα μια υπηρεσία, μέχρι να πάτε σε αυτό το οποίο ζητάμε όλοι, δηλαδή στη μητροπολιτική διακυβέρνηση και για την περιοχή της Αττικής και για την περιοχή της Θεσσαλονίκης και να ενταχθούν εκεί αυτές οι μονάδες ως αυτόνομες μονάδες, οι οποίες θα επιτελούν αυτό το έργο; <br />Θέλουμε λοιπόν, να αποσυρθεί το άρθρο 13, μέχρι να πραγματοποιηθεί η μεταρρύθμιση του χωροταξικού και πολεοδομικού σχεδιασμού και μέχρι να υπάρξει η μητροπολιτική διακυβέρνηση, ειδικά σε Αθήνα και Θεσσαλονίκη. <br />Για τα θέματα της κατάργησης του νομικού προσώπου ιδιωτικού δικαίου του Ινστιτούτου Εργασίας, σας τα είπε ο συνάδελφός μου κ. Λυκούδης αναλυτικά. Δεν χρειάζεται να καταργηθεί αυτό το κέντρο, διότι επιτελεί μια άκρως αναγκαία για την περίοδο που διανύουμε λειτουργία, που είναι κρίσιμη. Είναι ένα εργαλείο πολιτικής για την υλοποίηση μέτρων και προγραμμάτων για την απασχόληση. <br />Πρέπει να πω ότι μία πολύ σημαντική δουλειά που έχει κάνει για το ελάχιστο εγγυημένο εισόδημα, το οποίο έπρεπε να είχε αρχίσει να εφαρμόζεται σε δύο περιφέρειες της χώρας και αργότερα σε όλη τη χώρα, είναι στα συρτάρια και δεν προχωράει.<br /><br />Τελειώνω σε ένα λεπτό, κύριε Πρόεδρε. <br />Για τα θέματα του Ταμείου Εθνικής Οδοποιίας έχουμε επίσης αντιρρήσεις. Δεν προλαβαίνω να σας τα πω. <br />Έρχομαι στα θέματα της αξιολόγησης. Όπως σας είπα, η αξιολόγηση πρέπει να γίνεται, το σύστημα που προτείνετε εσείς και ιδιαίτερα οι ποσοστώσεις δεν μπορούν να οδηγήσουν σε μια τέτοια αντικειμενική αξιολόγηση. Εμείς σας καταθέσαμε τις προτάσεις μας και θα τις καταθέσουμε και στη συνέχεια, -συγκεκριμένα ο κ. Λυκούδης- έτσι ώστε να μπορέσουμε να πάμε σε μια ουσιαστική αξιολόγηση και να μην είναι αυτού του τύπου που θα οδηγεί από την άλλη πόρτα στην εκπαραθύρωση άξιων υπαλλήλων οι οποίοι δεν έχουν σχέσεις με το πελατειακό σύστημα.<br /><br />Τελείωσα, κύριε Πρόεδρε. <br />Όσον αφορά τα θέματα και του άρθρου 20 -της διάλυσης των σχέσεων εργασίας- και του άρθρου 43 φαίνεται ότι έχουν πράγματι προβλήματα αντισυνταγματικότητας. <br />Ευχαριστώ. <br /></speech><speech by="#s175"><from>Μαρκογιαννάκης Χρήστος</from> Και εμείς ευχαριστούμε. <br />Κύριοι συνάδελφοι, επειδή είναι αρκετοί συνάδελφοι εγγεγραμμένοι που δεν έχουν μιλήσει ακόμη, επειδή είναι όλοι οι Κοινοβουλευτικοί Εκπρόσωποι που δεν έχουν μιλήσει και οι εισηγητές ενδεχομένως να δευτερολογήσουν στη συνέχεια και επειδή θα ακολουθήσει, όπως με πληροφόρησαν και ονομαστική ψηφοφορία επί αρκετών άρθρων, η οποία θα κατατεθεί, θα παρακαλέσω ιδιαιτέρως, για να μη δημιουργούνται και εντάσεις μεταξύ Προεδρείου και των ομιλητών, να τηρείται ακριβώς ο χρόνος. Παρακαλώ πάρα πολύ γι’ αυτό. <br />Τον λόγο έχει τώρα ο κ. Κουράκος, που δεν είχε μιλήσει χθες ως ειδικός αγορητής των Ανεξάρτητων Δημοκρατικών Βουλευτών και επιφυλάχθηκε να μιλήσει σήμερα.</speech><speech by="#s251"><from> ΝΙΚΟΛΑΟΣ ΣΗΦΟΥΝΑΚΗΣ</from> Κύριε Πρόεδρε, η ψηφοφορία τι ώρα θα γίνει;</speech><speech by="#s175"><from>Μαρκογιαννάκης Χρήστος</from> Γι’ αυτό σας είπα να τηρούνται οι χρόνοι. Όσο νωρίτερα τελειώσουμε τόσο νωρίτερα θα γίνει και η ψηφοφορία.</speech><speech by="#s201"><from> ΑΘΑΝΑΣΙΟΣ ΜΠΟΥΡΑΣ</from> Γύρω στις 15.30΄ με 16.00΄.</speech><speech by="#s175"><from>Μαρκογιαννάκης Χρήστος</from> Απ’ ό,τι υπολογίζουμε, περίπου στις 15.30΄ με 16.00΄.<br />Ορίστε, κύριε Κουράκο, έχετε τον λόγο για οκτώ λεπτά.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, το υπό συζήτηση νομοσχέδιο περιέχει μια σειρά από διατάξεις που στοχεύουν στον εκσυγχρονισμό της Δημόσιας Διοίκησης. <br />Η ύφεση της ελληνικής οικονομίας για έκτη συνεχόμενη χρονιά έχει αναδείξει διαχρονικές παθογένειες της Δημόσιας Διοίκησης, η οποία χαρακτηριζόταν από παράδοξα στοιχεία. Από τη μία είχαμε ένα πολυπληθές δημόσιο και από την άλλη, την ίδια ώρα τα φαινόμενα υποστελέχωσης σε κρίσιμους τομείς είναι καθημερινά. Πόσες φορές δεν έχουμε ακούσει καταγγελίες για έλλειψη δασκάλων σε ακριτικές περιοχές, έλλειψη ιατρών ή νοσηλευτών στα νοσοκομεία; Το ελληνικό μοντέλο Δημόσιας Διοίκησης είχε έντονη γραφειοκρατία, επικάλυψη αρμοδιοτήτων και τελικά κατέληγε να είναι δυσλειτουργικό. <br />Το παρόν νομοσχέδιο εισάγει διατάξεις για τον εκσυγχρονισμό –υποτίθεται- της Δημόσιας Διοίκησης της χώρας με μικρά βήματα, όμως και όχι με θεσμοθέτηση ενεργειών που θα μεταλλάξουν γενναία σε θετική κατεύθυνση το ελληνικό δημόσιο. <br />Για παράδειγμα, στα πρώτα άρθρα 1 έως 5 αναφέρονται σε μία σειρά από διατάξεις για την απλοποίηση της διαδικασίας επικύρωσης εγγράφων στο δημόσιο. Είναι βήμα προς τη σωστή κατεύθυνση, αλλά είναι βήμα σημειωτόν. <br />Θα έπρεπε να κάνετε πολύ πιο γρήγορα βήματα, κύριε Υπουργέ, για την εξυπηρέτηση των πολιτών που συναλλάσσονται με τις δημόσιες υπηρεσίες. Όμως, δεν αντιμετωπίζετε έτσι συνολικότερα το πρόβλημα της γραφειοκρατίας και της ύπαρξης αναχρονιστικών δομών οργάνωσης και λειτουργίας στο δημόσιο. Η πρωτοβουλία κρίνεται ελλιπής, αφού δεν θεσμοθετεί σύγχρονες μορφές ηλεκτρονικής επικοινωνίας μεταξύ των πολιτών και του δημοσίου ούτε μεταξύ των φορέων του δημοσίου, ώστε να επιταχυνθεί ο χρόνος εξυπηρέτησης των πολιτών με παράλληλη μείωση της δαπάνης που παράγει η γραφειοκρατία. <br />Η αξιοποίηση της τεχνολογίας είναι επιβεβλημένη σε βασικούς τομείς της Δημόσιας Διοίκησης. Η ηλεκτρονική μορφή στο πρωτόκολλο, στην αρχειοθέτηση, αλλά και η καθολική καθιέρωση της ηλεκτρονικής υπογραφής θα αποτελούσαν τομές καθοριστικής σημασίας. <br />Επιπρόσθετα, το άρθρο 3 που αναφέρεται στην απλοποίηση της διαδικασίας κατάθεσης προσφορών στο δημόσιο δίνει ευελιξία, αλλά παραμένει αναχρονιστικό. <br />Η καθιέρωση της ηλεκτρονικής δημοπρασίας είναι πεπατημένη για τις ανεπτυγμένες οικονομίες και ευτυχώς κάποιοι ΟΤΑ ακολουθούν πιλοτικά αυτό το πρόγραμμα. Η Δημόσια Διοίκηση γιατί δεν το ακολουθεί; Πέρα από τα πρωτοφανή οικονομικά οφέλη η διαφάνεια στις συναλλαγές με το δημόσιο είναι το κρίσιμο ζητούμενο, προκειμένου να εξαλειφθούν παθογένειες δεκαετιών, όπως η κατασπατάληση του δημοσίου χρήματος, η κομματοκρατία, η στρέβλωση του ανταγωνισμού. Θεωρώ επιβεβλημένη την υιοθέτηση της ηλεκτρονικής δημοπρασίας ως δείγμα αλλαγής νοοτροπίας του δημοσίου. <br />Στη συνέχεια, τα άρθρα 6 έως 16 του νομοσχεδίου αναφέρονται σε μία σειρά φορέων του δημοσίου που βάζουν λουκέτα χωρίς καμμία συνεκτική λογική. Ορισμένοι έχουν εκπληρώσει την αποστολή για την οποία δημιουργήθηκαν και τώρα δύνανται να μεταφέρουν τις αρμοδιότητές τους σε άλλους φορείς του δημοσίου, καθώς δεν απαιτείται πλέον εξειδικευμένος κρατικός φορέας. <br />Άλλοι καταργούνται χωρίς να αναφέρει το νομοσχέδιο πού μεταφέρονται οι αρμοδιότητές τους, παρά μόνο πού μεταφέρονται τα περιουσιακά τους στοιχεία. Προκύπτει, όμως, το οξύμωρο φαινόμενο να αντιμετωπίζονται με διαφορετική λογική εργαζόμενοι του ίδιου φορέα. <br />Ποιος είναι ο λόγος που υπάρχει διάκριση όσον αφορά τους υπαλλήλους του ΤΕΟ; Κατά τη διάρκεια της επιτροπής, οι εκπρόσωποι των εργαζομένων κατέθεσαν μια σειρά στοιχείων που αποδεικνύουν το θετικό πρόσημο της οικονομικής κατάστασης αλλά και την επιλεκτική μεταχείριση των εργαζομένων. <br />Και εδώ θα κάνω μια στάση, κύριε Υπουργέ, που λείπετε δυστυχώς και γι’ αυτό θα έπρεπε να σταματήσω να μιλάω, γιατί σας αφορά άμεσα.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Εδώ είμαι, κύριε συνάδελφε, σας ακούω.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Μιλάτε με τον Προεδρεύοντα, με συγχωρείτε. <br />Χθες εσείς και ο Κοινοβουλευτικός Εκπρόσωπος της Νέας Δημοκρατίας κ. Βορίδης επικαλεστήκατε το πόρισμα Ρακιντζή για να κλείσετε τα ΤΕΟ. Εγώ σήμερα επικαλούμαι το πόρισμα Ρακιντζή για να σας πω το εξής: Με εντολές Υπουργών των τελευταίων κυβερνήσεων τα ΤΕΟ είχαν ταμειακές εκροές 5,7 εκατομμύρια ευρώ. <br />Το καταθέτω στα Πρακτικά. <br /><br />Οι εκπρόσωποι των εργαζομένων των ΤΕΟ μειοψήφησαν σ’ αυτές τις αποφάσεις που έδιναν οι εκάστοτε Υπουργοί στις διοικήσεις των ΤΕΟ. <br />Καταθέτω στα Πρακτικά το πόρισμα Ρακιντζή. <br /><br />Επικαλέστηκε ο κ. Βορίδης την κακοδιαχείριση στα ΤΕΟ. <br />Καταθέτω στα Πρακτικά έγκριση-εντολή του κ. Βορίδη ως Υπουργού, έγκριση διάθεσης πίστωσης ποσού 20.000 ευρώ από τους πόρους της «ΤΕΟ Α.Ε.» για την πληρωμή δαπανών έργου συντήρησης καλωδιακής τηλεόρασης των περιοχών Εξαρχείων, Κολωνακίου, Πλάκας.<br /><br />Επίσης, καταθέτω ίδιες αποφάσεις του κ. Ρέππα, όταν ήταν Υπουργός, όπως και τις ίδιες αποφάσεις του κ. Σουφλιά και της κ. Βάσως Παπανδρέου, όταν ήταν Υπουργοί αντίστοιχα. <br /><br />Αυτά κάνατε, κύριοι, όταν ήσασταν Υπουργοί στο αντίστοιχο Υπουργείο και τινάξατε στον αέρα την ΤΕΟ. <br />Έρχομαι, όμως, να σας πω και κάτι ακόμα πολύ πιο σοβαρό. Έχει ένα σύστημα η ΤΕΟ που είναι σύστημα εθνικής ασφάλειας. Όποιο αυτοκίνητο περνάει από το εθνικό δίκτυο καταγράφεται και η Αστυνομία έχει επικαλεστεί πολλές φορές τα διόδια για να μπορέσει να εντοπίσει αυτοκίνητα που πέρασαν από τα ΤΕΟ. <br />Σας καταθέτω στα Πρακτικά δείγμα που έχει ζητήσει η Αστυνομία για τη χρησιμοποίηση αυτού του δικτύου. <br /><br />Δυστυχώς σήμερα που έρχεστε να παραδώσετε τα ΤΕΟ στον ιδιώτη, αυτό καταστρέφεται. <br />Το καταθέτω και πάλι στα Πρακτικά. <br /><br />Αυτό ξέρετε γιατί γίνεται; Ο ιδιώτης, κυρίες και κύριοι συνάδελφοι, δεν θέλει να έχει αυτό το σύστημα για να μην καταγράφονται πόσα αυτοκίνητα πέρασαν από τα διόδια, με αποτέλεσμα να μπορεί να ελέγχει την κατάσταση και να μη λέει πότε θα εξοφληθούν αυτά τα έργα. <br />Τελειώνοντας ως προς τα ΤΕΟ θα σας πω και κάτι άλλο, κυρίες και κύριοι συνάδελφοι. Άλλαξαν το Διοικητικό Συμβούλιο της ΤΕΟ. Μέσα στο πόρισμα του κ. Ρακιντζή αναφέρονται τουλάχιστον τρεις υπάλληλοι, όπως είναι η Γεωργία Τσίρου, ο Δημήτριος Παπαγεωργίου και ο Γεράσιμος Κόκλας που ενέχονται στην κακοδιαχείριση του ΤΕΟ και τους ξαναβάλατε στο Διοικητικό Συμβούλιο της ΤΕΟ. <br />Το καταθέτω στα Πρακτικά. <br /><br />Τελειώνοντας, κυρίες και κύριοι συνάδελφοι, σας λέω ένα πράγμα. Τουλάχιστον αποφασίστε γι’ αυτούς τους λίγους υπαλλήλους, γιατί τους μισούς τους κρατάτε και τους άλλους μισούς τους διώχνετε. Εντάξτε τους μέσα, αφού ούτως ή άλλως έχετε ξεπουλήσει την ιστορία στους μεγαλοϊδιώτες.</speech><speech by="#s175"><from>Μαρκογιαννάκης Χρήστος</from> Σας ευχαριστούμε πολύ.<br />Τον λόγο έχει η κ. Φούντα, Βουλευτής της Δημοκρατικής Αριστεράς.</speech><speech by="#s286"><from> ΝΙΚΗ ΦΟΥΝΤΑ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, επισημάναμε και στην επί της αρχής συζήτηση πως θα θέλαμε περισσότερη μεταρρύθμιση αντί διαχείρισης, περισσότερη τόλμη αντί αριθμών. <br />Σε ό,τι αφορά το θέμα των προς συγχώνευση ή κατάργηση φορέων, αναγνωρίζουμε προφανώς όλοι μας πως η αδράνεια τόσα χρόνια ήταν τεράστια. Προσωπικά αναγνωρίζω πως και οι ευθύνες της Αριστεράς πολλές φορές ήταν μεγάλες, χωρίς όμως τους προχθεσινούς αφορισμούς σας, κύριε Υπουργέ, που κατά τη γνώμη μου, είναι απαγορευτικοί από την κυβερνώσα τουλάχιστον πλευρά. <br />Τι συμβαίνει όμως με το παρόν νομοσχέδιο; Μεταρρυθμίζει, μεταμορφώνει πραγματικά την κρατική διοίκηση; Μήπως ανάμεσα στους φορείς που καταργούνται και που κάποιοι πράγματι δεν επιτελούν πια καμμία δημόσια λειτουργία και βεβαίως επικροτούμε και υπερψηφίζουμε τα αντίστοιχα νομοσχέδια, υπάρχουν και αναιτιολόγητες αποφάσεις; <br />Για εμάς σε αυτά τα άρθρα με τα οποία διεγράφησαν από τον χάρτη οργανισμοί, ανθρώπινο έργο και ανθρώπινη αξιοπρέπεια δεν υπάρχει ουσιαστική αξιολόγηση, αφήνοντας μετέωρο το μέχρι τώρα έργο τους.<br />Ξεκινώ με τα αντίστοιχα άρθρα: Η κατάργηση του Ταμείου Εθνικής Οδοποιίας για εμάς είναι ένα πολύ μεγάλο λάθος. Εδώ παρουσιάζεται η εμφανής διάκριση ανάμεσα στους υπαλλήλους που εργάζονται ουσιαστικά στους σταθμούς των διοδίων στα Μάλγαρα και το Άκτιο και σε εκείνους που εργάζονται στην εταιρεία. <br />Οι υπάλληλοι της εταιρείας που εργάζονται στους σταθμούς με διαπιστωτική πράξη του Υπουργού Υποδομών, Μεταφορών και Δικτύων μετακινούνται όλοι αυτοδικαίως σε προσωποπαγείς θέσεις στην «ΕΓΝΑΤΙΑ Α.Ε.» χωρίς να μπαίνουν σε διαδικασία διαθεσιμότητας. Αντίθετα, οι υπάλληλοι που υπηρετούν στην εταιρεία μπαίνουν σε διαδικασία διαθεσιμότητας, όπως ορίζει ο ν.4093/2012. <br />Και ερωτάται ο κύριος Υπουργός -και θα ήθελα, κύριε Υπουργέ, να τοποθετηθείτε σε αυτό- πώς γίνεται χωρίς καμμία τεκμηρίωση να συμβαίνει διάκριση των υπαλλήλων στην ίδια εταιρεία, οι οποίοι ουσιαστικά έχουν τοποθετηθεί στις θέσεις τους με τη διαδικασία του ΑΣΕΠ; <br />Όσον αφορά το άρθρο 7, κύριε Υπουργέ, θα ήθελα, αν μπορείτε, να με ακούσετε, γιατί είναι ένα θέμα που σας έχω ακούσει επανειλημμένως να έχετε τοποθετηθεί και συμφωνώ απόλυτα μαζί σας, στη σημασία ουσιαστικά του πολεοδομικού και χωροταξικού σχεδιασμού. Αυτό, αν μου επιτρέπετε, το λέω και ως επιστημονικό προβληματισμό. <br />Η ανάπλαση και ο δημόσιος χώρος αποτελεί ένα τεράστιο ζήτημα για τα ελληνικά δεδομένα. Είμαστε πολύ πίσω στον πολεοδομικό σχεδιασμό. Η ΕΑΧΑ ξεκίνησε ένα πολύ μεγάλο έργο και δυστυχώς, με κάποιον τρόπο, αν δεν μπορούμε να διασφαλίσουμε την αυτοτέλεια αυτού του οργανισμού, θα πρέπει να διασφαλίσουμε ότι το έργο του οργανισμού θα συνεχιστεί. <br />Δεν γνωρίζουμε αν η μεταφορά των αρμοδιοτήτων -το σύνολό τους ή μέρος αυτών- θα πάει στο ΥΠΕΚΑ, στο Υπουργείο Πολιτισμού, σε κάποιον δήμο ή οπουδήποτε και αυτό το πράγμα μέχρι αυτή τη στιγμή που θα ψηφίσουμε το νομοσχέδιο είναι ανεπίτρεπτο.<br />Προτεραιότητά μας πρέπει να παραμείνει η αποτελεσματικότητα του φορέα, όπως έχει δείξει η μέχρι τώρα πορεία του. Το έργο της ενοποίησης των αρχαιολογικών χώρων στο κέντρο της Αθήνας για εμάς είναι ένα έργο το οποίο μεταμόρφωσε ουσιαστικά το κέντρο και το έκανε θελκτικό σε πολίτη αλλά και σε επισκέπτη.<br />Όλοι μιλούν γι’ αυτή την αποτελεσματικότητα, κύριε Υπουργέ, αλλά και για την ευελιξία που επέδειξε αυτός ο οργανισμός για την υλοποίηση των μελετών και αυτό είναι ένα στοιχείο που πραγματικά πρέπει να διαφυλάξουμε. Στη συνείδηση όλων των μηχανικών η ΕΑΧΑ μεταμόρφωσε σχεδιαστικά το κέντρο της Αθήνας, μία μεταμόρφωση που την είχαμε τόσο ανάγκη. <br />Το άρθρο 13 πάλι έχει να κάνει με τον σχεδιασμό, το εξειδικευμένο προσωπικό, τις εξειδικευμένες ουσιαστικά γνώσεις και το τεράστιο έργο. Αυτό το άρθρο προβλέπει την κατάργηση του Οργανισμού Ρυθμιστικού Σχεδίου Αθηνάς, του ΟΡΣΑ, και του αντίστοιχου της Θεσσαλονίκης και των Ιωαννίνων.<br />Η μεγαλύτερη ειρωνεία όλων είναι ότι πριν από δύο μήνες ο Υπουργός κ. Μανιάτης μας ενημέρωσε στην Επιτροπή Παραγωγής και Εμπορίου για το αντίστοιχο Ρυθμιστικό, λέγοντας ότι θα έρθει άμεσα, λέγοντας ότι επιτέλους έχει παραχθεί έργο και θέλει ουσιαστικά να το προωθήσει. <br />Όποιος γνωρίζει από πολεοδομικό σχεδιασμό θα ξέρει ότι δεν είναι τόσο δύσκολο το να οριστούν κατευθύνσεις πολεοδομικού σχεδιασμού, αλλά κυρίως η εφαρμογή τους. Αυτήν τη στιγμή εκκρεμούν σε επίπεδο περιφέρειας όλα τα περιφερειακά σχέδια χωροταξικού σχεδιασμού, δηλαδή το υποκείμενο, το δεύτερο επίπεδο σχεδιασμού. Θεωρούμε ότι κανείς άλλος πέραν αυτών των ανθρώπων δεν θα μπορέσει να φέρει σε πέρας αυτήν τη διαδικασία. <br />Καταργείται, λοιπόν, μια αποκεντρωμένη υπηρεσία με συγκεκριμένο έργο και εξειδικευμένο προσωπικό και οι αρμοδιότητές της μεταφέρονται στα τμήματα μητροπολιτικού σχεδιασμού που τώρα συστήνονται στη Διεύθυνση Χωροταξίας του ΥΠΕΚΑ. Κι έρχεται και πάλι η Κυβέρνηση να δημιουργήσει ένα πρωθύστερο σχήμα χωρίς να έχει δημιουργήσει το κατάλληλο οργανόγραμμα.<br />Σε ό,τι αφορά, λοιπόν, τον ΟΡΣΑ, το είπαμε και στην επιτροπή εκείνη την ημέρα της παρουσίασης, έχει μία περιοχή ευθύνης που συγκεντρώνει το 35% του συνολικού πληθυσμού της χώρας και παράγεται το 48% του ΑΕΠ. <br />Όταν επιτέλους θα αρχίσουμε να μιλάμε για στρατηγικό σχεδιασμό, για ουσιαστικά κατευθύνσεις και για έναν άλλον τρόπο σκέψης, θα μπορούμε να καταλάβουμε γιατί είναι τόσο απαραίτητοι αυτοί οι τρεις οργανισμοί. <br />Θα ήθελα να πω ότι η κατάργηση ουσιαστικά αυτών των οργανισμών έρχεται σε μια στιγμή που εκκρεμεί ολόκληρη η μεταρρύθμιση του συστήματος αυτού. Το νέο προτεινόμενο πλαίσιο λειτουργίας και οι μηχανισμοί οι οποίοι έχουν καθοριστική σημασία για την επιτυχή εφαρμογή των όποιων πολιτικών φυσικού σχεδιασμού και υπό την όποια μορφή αυτές καθιερώνονται, δεν έχουν προταθεί από το αρμόδιο Υπουργείο. Ουσιαστικά, δηλαδή, η ρύθμιση που προβλέπει το άρθρο αυτό είναι άγνωστη και είναι και άγνωστο αν συνάδει με την εκπονούμενη μεταρρύθμιση στους τομείς που αναφέρονται αυτοί οι τρεις οργανισμοί.<br /> <br />Για τον Οργανισμό Θεσσαλονίκης, ΟΡΘΕ, θα πω μόνο ότι είναι περίεργο το γεγονός ότι η διάλυσή του συνέπεσε με τη στιγμή ανακοίνωσης του Ρυθμιστικού Σχεδίου της Θεσσαλονίκης, το ανέπτυξε η κ. Ξηροτύρη πριν.<br />Θα ολοκληρώσω, λέγοντας ότι θα θέλαμε ουσιαστικά να αποσυρθεί αυτό το άρθρο, το άρθρο 13. <br />Για τα λοιπά άρθρα και το σύνολο του νομοσχεδίου πρέπει να πούμε ότι η μεγάλη μας και προσωπική ένσταση αφορά στην αξιολόγηση και αφορά στο ότι εισηγείστε ένα σχέδιο, κύριε Υπουργέ, συγκριτικής αξιολόγησης των δημοσίων υπαλλήλων, πράγμα απαράδεκτο. <br />Το νομοσχέδιο αυτό κατά τη γνώμη μας δημιουργεί ανασφάλεια στις τάξεις των εργαζομένων, κοινωνική, εργασιακή αντιπαλότητα και μια διάχυτη μεταβατικότητα. Όχι, δεν θέλουμε άλλα τέτοια συναισθήματα! Επίσης, δημιουργεί μια έκρηξη γραφειοκρατίας, πράγμα που θέλουμε να αποφύγουμε. <br />Ολοκληρώνω με δύο λόγια για την Ακαδημία Ελευθερίας στο Μεσολόγγι.<br /> <br />Θα ολοκληρώσω, κύριε Πρόεδρε, με την περιφέρειά μου.</speech><speech by="#s175"><from>Μαρκογιαννάκης Χρήστος</from> Έπρεπε να το προτάξετε, αφού είναι για την περιφέρειά σας. Τώρα τι να κάνουμε; Είπαμε ότι πρέπει να τηρούμε το χρόνο. Υπάρχει και η δευτερολογία.</speech><speech by="#s286"><from> ΝΙΚΗ ΦΟΥΝΤΑ</from> Ωραία. Θα πω μόνο ότι αποτελεί ένα τρανό παράδειγμα πόσο το κράτος έχει νομοθετήσει. Είχε ουσιαστικά τη σύμφωνη γνώμη διακοσίων ενενήντα -θυμάμαι- Βουλευτών αυτό το εγχείρημα. Κανένας δεν έκανε ποτέ οτιδήποτε για να λειτουργήσει. Και σήμερα έχουμε έρθει εδώ να απαξιώσουμε και να φτάσουμε στην αναπόφευκτη διαγραφή του.</speech><speech by="#s175"><from>Μαρκογιαννάκης Χρήστος</from> Ευχαριστούμε πολύ.</speech><speech by="#s286"><from> ΝΙΚΗ ΦΟΥΝΤΑ</from> Αν μη τι άλλο, πρόκειται για μια τεράστια πολιτική και πολιτιστική ήττα, κύριε Υπουργέ.</speech><speech by="#s175"><from>Μαρκογιαννάκης Χρήστος</from> Ευχαριστούμε πολύ. <br />Τον λόγο έχει ο κ. Νταβλούρος.</speech><speech by="#s208"><from> ΑΘΑΝΑΣΙΟΣ ΝΤΑΒΛΟΥΡΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, κατανοούμε την αναγκαιότητα της έκφρασής σας στο πλαίσιο του αντιπολιτευτικού λόγου τον οποίο απευθύνετε. Μην παραλείπουμε, όμως, να διαπιστώσουμε ότι απευθυνόμαστε ενώπιον των πολιτών, οι οποίοι και μας κρίνουν και μας αξιολογούν από αυτά τα οποία σε κάθε περίπτωση ισταμένων στο δημόσιο βήμα παίρνουμε θέση γύρω από ζητήματα που αφορούν τελικά την ίδια την κοινωνία, τους ίδιους τους πολίτες. <br />Με το παρόν νομοσχέδιο επιχειρούνται τρεις αυτονόητες –υπαρξιακά αυτονόητες, θα έλεγα- επιλογές. Πρώτον, επιχειρείται η απλούστευση και η μείωση αυτού του πλέγματος που σήμερα αντιμετωπίζει ο Έλληνας πολίτης στη συναλλαγή του με το κράτος. Έχει κανείς αντίρρηση περί αυτού; Αν υπάρχουν αντιρρήσεις, θα πρέπει να κατατεθούν με σχετικές προτάσεις και να είναι συγκεκριμένες στην κατεύθυνση της βελτίωσης. Δεν πρέπει απλά να κάνουμε αναφορές, προκειμένου για να ικανοποιήσουμε τις αντιπολιτευτικές μας επιδιώξεις, όπως προανέφερα.<br />Είναι σε λανθασμένη κατεύθυνση οι επιλογές της Κυβέρνησης και του Υπουργού για το ζήτημα των διοικητικών απλουστεύσεων; <br />Εγώ, κύριε Υπουργέ, θα έλεγα πως όχι μόνο δεν είναι σε λανθασμένη κατεύθυνση, αλλά αντιθέτως διακρίνονται για ένα πνεύμα μετριοπάθειας, κάτι το οποίο ο ελληνικός λαός θα ήθελε σε μεγαλύτερη κλίμακα να εκδηλωθεί. <br />Ακούσαμε προηγουμένως κριτικές. Για παράδειγμα ο κ. Κουράκος αναφέρθηκε στον τρόπο με τον οποίο λειτουργούσε ένας από τους καταργούμενους ή συγχωνευόμενους φορείς, ο ΤΕΟ. Βεβαίως, ακριβώς αυτήν την παθογένεια, κύριε συνάδελφε, επιχειρεί το παρόν νομοσχέδιο να καταλύσει. Ήταν, πράγματι, εργαλείο του εκάστοτε πολιτικού προϊσταμένου ο τρόπος διαχείρισης του οικονομικού προϊόντος αυτού του φορέα. Δεν πρέπει σήμερα η πολιτική ηγεσία –και στην κατεύθυνση αυτή δεν ενεργεί σήμερα με το παρόν νομοσχέδιο- να αποκαταστήσει μία στρέβλωση; Γιατί, άραγε, να μην το υποστηρίξουμε, αλλά και να συνεργήσουμε για την περαιτέρω βελτίωσή του;<br />Επιπλέον, αφού κάνουμε αναφορά στο ΤΕΟ, θα ήθελα να πω κάτι. Είναι ικανοποιημένος σήμερα ο Έλληνας πολίτης από το γεγονός ότι καλείται, για παράδειγμα, να καταβάλει εισφορές υπέρ της λειτουργίας αυτού, το οποίο μάλιστα χρηματοδοτεί και πριμοδοτεί με δαπάνες για τη συντήρηση νομικών γραφείων, εξωτερικών νομικών γραφείων, εταιρειών έξω από το πλαίσιο του ελέγχου της ηλεκτρονικής παρακολούθησης; Δηλαδή, στη συγκεκριμένη περίπτωση θα μπορούσε να εφαρμοστεί αυτό που λέμε «Γιάννης κερνάει, Γιάννης πίνει». <br />Εδώ το κράτος επιχειρεί να ελέγξει πραγματικά το οικονομικό προϊόν, το οποίο παράγεται από τη χρήση των διοδίων, έτσι ώστε να μπορεί να ελέγξει ουσιαστικά τα δικαιώματά του έναντι του παραχωρησιούχου. Και αντί αυτό να το υποστηρίξουμε, το προβάλλουμε ως αιτίαση εσφαλμένης ρύθμισης. <br />Επιτέλους, μέχρι πότε μπορούν να λειτουργούν δομές και πρόσωπα, είτε ιδιωτικού είτε δημοσίου χαρακτήρα, των οποίων οι αρμοδιότητες είναι αυτονόητο και αποδεδειγμένο ότι επικαλύπτονται στην πλέον επιεική περίπτωση, αν δεν έχουν παντελώς αναιρεθεί; <br />Σε τελική ανάλυση, κυρίες και κύριοι συνάδελφοι, τι είναι αυτό που βλάπτει, όταν επιχειρείται η εφαρμογή μίας πολιτικής από μία κεντρική δομή του κράτους; Τι νόημα έχει, για παράδειγμα, η ύπαρξη και λειτουργία τεσσάρων ερευνητικών κέντρων στις Ένοπλες Δυνάμεις μας; Είναι εσφαλμένη η επιλογή της ενοποίησης σε έναν ενιαίο φορέα; Τι νόημα έχουν τα τέσσερα ταμεία, τα οποία σήμερα εξυπηρετούν κατά κλάδο τις Ένοπλες Δυνάμεις μας; Δεν υπάρχει η πολιτική της εθνικής άμυνας, η οποία εκφράζεται στο σύνολο των κλάδων των Ενόπλων Δυνάμεών μας; Τι νόημα έχει η διατήρηση του Ρυθμιστικού Σχεδίου, ώστε αυτό να παραμένει στους ανεξάρτητους οργανισμούς, όταν υπάρχει ένα κεντρικό επιτελικό όργανο που λέγεται ΥΠΕΚΑ και μπορεί ολοκληρωμένα να σχεδιάσει την πολεοδομική συγκρότηση και τα ζητήματα του Ρυθμιστικού Σχεδίου για όλη τη χώρα; Τι νόημα μπορεί να έχει η διατήρηση φορέων και οργανισμών, οι οποίοι εξαντλούνται απλώς στην ανάρτηση της πινακίδας του σκοπού τον οποίο υπηρετούν;<br />Βεβαιότατα και προκαλεί την ευαισθησία των Ελλήνων πολιτών η κατάργηση, για παράδειγμα, της Ακαδημίας Ελευθερίας του Μεσολογγίου. Όμως, κυρία συνάδελφε, από το 2003 που συγκροτήθηκε αυτός ο φορέας μέχρι σήμερα, μπορεί κάποιος απ’ αυτούς που είχαν την ευθύνη διοίκησης και εκδήλωσης των δραστηριοτήτων αυτού του κατά τα άλλα σημαντικού φορέα –κι εγώ συμφωνώ απολύτως- να μας πει κάτι που θα μπορούσε να προκαλέσει ένα ερέθισμα για τη σύνταξη και ανάδειξη αυτού που πραγματικά αντιπροσωπεύει η Ακαδημία Ελευθερίας του Μεσολογγίου;<br />Για τις υστερήσεις σε σχέση με την εκδήλωση των αρμοδιοτήτων τους καλείται σήμερα να λογοδοτήσει το κράτος; Παρά ταύτα και οι συγκεκριμένοι και άλλου είδους φορείς δεν παρέλειψαν να αποδέχονται χρηματοδοτήσεις από το υστέρημα του Έλληνα πολίτη.<br />Πέραν αυτού, επειδή ο χρόνος είναι εξαιρετικά περιορισμένος, πρέπει να δώσουμε μία απάντηση.<br />Εννοούμε, κυρίες και κύριοι συνάδελφοι, ένα κράτος αποτελεσματικό, παροχής ποιοτικών υπηρεσιών στους συμπολίτες μας, εννοούμε τη συγκρότηση του κράτους με στελέχη τα οποία έχουν πραγματικά αξιολογηθεί. Είναι δυνατόν να έχουμε αντίλογο στο αυτονόητο, στη νομοτέλεια, ότι δεν μπορεί σε μία κοινωνία ανθρώπων όλοι να αντιπροσωπεύονται με τον ίδιο τρόπο και στο ίδιο επίπεδο;<br />Ακριβώς αυτή η αναγκαιότητα με το παρόν νομοσχέδιο επιχειρείται να αντιμετωπισθεί και να δώσουμε επιπλέον το κίνητρο στον ικανό, στον άξιο υπάλληλο να διεκδικήσει τη βελτίωσή του, η οποία σε τελική ανάλυση δεν θα έχει παρά μόνο ευεργετική επίδραση στον τρόπο αποδοχής και παροχής των υπηρεσιών του προς τον Έλληνα πολίτη. Υπάρχουν όλες εκείνες οι ασφαλιστικές δικλίδες στο παρόν νομοσχέδιο όπου νομιμοποιείται ο υπάλληλος να προσφύγει σε περίπτωση που θεωρήσει ότι η αξιολογική κρίση του αξιολογητή του δεν είναι αντικειμενική, όπως επίσης υπάρχει η υποχρέωση του αξιολογητή με έναν τρόπο εξαιρετικά εξειδικευμένο και στην περίπτωση που τον βαθμολογεί ως άριστο, αλλά και στην περίπτωση που τον βαθμολογεί δυσμενώς, να αιτιολογήσει τη λήψη της απόφασής του.<br /><br />Τέλος, κυρίες και κύριοι συνάδελφοι, ας είμαστε πιο ειλικρινείς σε ζητήματα τα οποία νομίζω ότι μας αγγίζουν όλους και προς την κατεύθυνση αυτή όλοι εργαζόμαστε. Το παρόν νομοσχέδιο θα μπορούσε να είχε μεγαλύτερη εξωστρέφεια σε ό,τι αφορά την αποκατάσταση των παθογενειών που μέχρι σήμερα διαπιστώνουμε στη λειτουργία της Δημόσιας Διοίκησης, έτσι ώστε να πείσουμε την ελληνική κοινωνία ότι μεθοδεύσεις και λογικές του χθες αποτελούν για όλους μας ανεπίστρεπτο παρελθόν.<br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Και εμείς ευχαριστούμε τον κ. Νταβλούρο.<br />Τον λόγο έχει η κ. Σκόνδρα για οκτώ λεπτά και παρακαλώ να ετοιμάζεται η κ. Φωτίου.</speech><speech by="#s253"><from> ΑΣΗΜΙΝΑ ΣΚΟΝΔΡΑ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, οι Ελληνίδες και οι Έλληνες με θυσίες και κόπους πέτυχαν πρωτοφανή επιτεύγματα στην οικονομία, ισορροπία στα ελλείμματα και πρωτογενή πλεονάσματα. Κανένα οικονομικό επίτευγμα δεν μπορεί, όμως, να είναι διαχρονικά βιώσιμο, αν δεν συγκεραστεί με τις μεταρρυθμίσεις που χρόνια τώρα ευαγγελιζόμαστε, επειδή ακριβώς έχουμε καταλήξει ότι η χώρα απολύτως τις χρειάζεται.<br />Η παρούσα νομοθετική πρωτοβουλία, λοιπόν, είναι στο πλαίσιο της γενικότερης μεταρρυθμιστικής προσπάθειας που καταβάλλει η Κυβέρνηση Σαμαρά, με αποφασιστικότητα και θάρρος πρέπει να πούμε. Η Δημόσια Διοίκηση, της οποίας σήμερα επιχειρείται ο εξορθολογισμός, είναι το εργαλείο που πρέπει να επιλύει προβλήματα των πολιτών φυσικά γενικά, του εμπορικού κόσμου, των μικρομεσαίων επιχειρήσεων, των αγροτών και όλων όσων συναλλάσσονται με το δημόσιο. Σκοπός της είναι να παρέχει υπηρεσίες στους Έλληνες με αποτελεσματικότητα, ταχύτητα, διαφάνεια και νομιμότητα, να υπηρετεί, να στηρίζει, να καθοδηγεί, να δημιουργεί συνθήκες και προϋποθέσεις προόδου και ευημερίας.<br />Αγαπητοί συνάδελφοι, πρόκειται για μία πολιτική πρωτοβουλία με την οποία προσωπικά συμφωνώ και στηρίζω. Άλλωστε η Κυβέρνηση εφαρμόζει τα αυτονόητα, για τα οποία δεσμεύθηκε απέναντι στους πολίτες. Διότι σε αυτούς δεσμεύθηκε και όχι στο μνημόνιο, όπως κάποιοι ισχυρίζονται εδώ μέσα.<br />Οι πολίτες ταλαιπωρούνται. Αυτοί έρχονται καθημερινά σε συναλλαγή με τη Δημόσια Διοίκηση και, εν τέλει, οι Έλληνες φορολογούμενοι είναι αυτοί που πληρώνουν. <br />Δεσμεύθηκε, λοιπόν, να προβεί στις μεταρρυθμίσεις εκείνες που θα λύσουν τον γόρδιο δεσμό του πελατειακού κράτους, που εμπόδισε όλες τις προηγούμενες προσπάθειες εξυγίανσης. Και επειδή βιαστήκατε να μιλήσετε για κατευθύνσεις που έδωσε ο ΟΟΣΑ, αξίζει να θυμηθούμε το επιχειρησιακό πρόγραμμα «Διοικητική Μεταρρύθμιση 2007-2013». Αυτό διαπίστωνε βασικές αδυναμίες ολόκληρου του δημόσιου τομέα. Μεταξύ άλλων, η απροθυμία προσαρμογής των δομών και του στελεχικού δυναμικού στις εξελισσόμενες ανάγκες, το πολύπλοκο κανονιστικό πλαίσιο και η υστέρηση στην ηλεκτρονική διακυβέρνηση. Ο περιορισμένος πολιτικός χρόνος της τότε κυβέρνησης, αλλά και η δυσκολία στη ρήξη και ανατροπή με το βαθύ και νοσηρό κατεστημένο ήταν οι πλέον ανασταλτικοί παράγοντες περαιτέρω υλοποίησής του. Και στην υποψία τότε της όποιας αλλαγής τα κρατικοδίαιτα συνδικάτα κατέβαιναν στους δρόμους, παρασύροντας χιλιάδες διαδηλωτές. Δεν άκουγαν κουβέντα με αποτέλεσμα να μην καρποφορεί καμμία προσπάθεια. Αυτή είναι η πικρή αλήθεια. Αυτό έφτασε τη χώρα στα πρόθυρα της πλήρους κατάρρευσης. <br />Κάπου εδώ τα ψέματα τελείωσαν. Σήμερα πραγματοποιείται από τον Υπουργό Διοικητικής Μεταρρύθμισης ένα ακόμα βήμα προς την ανατροπή του κακού αυτού κατεστημένου. Μειώνουμε κάποιες από τις γραφειοκρατικές αγκυλώσεις, καταργώντας, για παράδειγμα, την υποχρέωση επικυρώσεων των αντιγράφων και την υποχρέωση γνησίου υπογραφής στην υπεύθυνη δήλωση που κατατίθεται στην πρώτη φάση προσφοράς σε διαγωνισμό του δημοσίου. Καταργούμε την υποχρέωση δημοσίευσης στο ΦΕΚ αιτήσεων ισολογισμών των Α.Ε. και Ε.Π.Ε., που πλέον θα καλύπτεται από το ΓΕΜΗ.<br />Θέλω να πιστεύω βέβαια, κύριε Υπουργέ, ότι πρόκειται για τα πρώτα μόνο βήματα πάταξης της γραφειοκρατίας και ότι θα ακολουθήσουν και πολλά και κάθετα και αποφασιστικά. <br />Προχωρούμε στην κατάργηση είκοσι τριών φορέων που εδώ και καιρό έχουν εκπληρώσει την αποστολή τους, αλλά συνεχίζουν να λειτουργούν άνευ ουσίας. Το προσωπικό τους είτε μεταφέρεται σε άλλες προσωποπαγείς θέσεις είτε μέσω της διαθεσιμότητας απορροφάται από το δημόσιο. <br />Κύριε Υπουργέ, εδώ θα ήθελα να σας θέσω κάτι που με απασχολεί και νομίζω ότι και σε εσάς δεν είναι αδιάφορο. Πρόκειται για το προσωπικό, του οποίου η σχέση εργασίας λύεται. Θεωρώ ότι θα μπορούσε να βρεθεί εναλλακτική λύση. Αφ’ ενός μιλάμε για πολύ μικρό αριθμό και αφ’ ετέρου τα οριζόντια μέτρα δεν είναι ποτέ αντικειμενικά. Θα μπορούσαν οι εργαζόμενοι να μπουν σε διαθεσιμότητα και βάσει των ικανοτήτων τους ίσως να υπήρχαν κενά, τα οποία θα κάλυπταν. Επίσης, να σας ζητήσω σε αυτό το σημείο να κάνετε δεκτές τις τροπολογίες μας για το προσωπικό ΙΔΑΧ του ΤΕΟ και για την προστασία της μητρότητας σε όλο το δημόσιο, εξαιρώντας αναδρομικά από τη διαθεσιμότητα τις εγκυμονούσες και όσες βρίσκονται σε λοχεία μέχρι δεκαοκτώ μηνών. Σας θυμίζω ότι το δημογραφικό είναι μόνιμος εφιάλτης για τη χώρα μας. Ας μην το τροφοδοτήσουμε κι άλλο. <br />Αγαπητοί συνάδελφοι, είμαι υπέρμαχος της κινητικότητας και πιστεύω ότι πρέπει να εφαρμοστεί σε μεγαλύτερο βαθμό και επίπεδο. Όλοι γνωρίζουμε την άναρχη δόμηση του δημοσίου και πολλοί από εμάς το βίωσαν από κοντά. Ωστόσο, είμαι πολύ επιφυλακτική για τις απολύσεις, αφού έτσι κι αλλιώς το δημόσιο συρρικνώνεται ένεκα των συνταξιοδοτήσεων. Και νομίζω ότι βρισκόμαστε σε ικανοποιητικά αριθμητικά επίπεδα, κύριε Υπουργέ.<br />Κυρίες και κύριοι συνάδελφοι, αλλάζουμε το πλαίσιο αξιολόγησης των δημοσίων υπαλλήλων, εισάγοντας τη συγκριτική αξιολόγηση στον προσδιορισμό των ανώτατων ποσοστών. Προχωράμε σε επανέλεγχο της μετατροπής συμβάσεων σε αορίστου χρόνου, αφού οι σχετικοί έλεγχοι κατέληξαν σε ανησυχητικά ευρήματα. Εντοπίστηκαν παρατυπίες με πλαστά δικαιολογητικά. Θεσπίζεται τώρα αδιάβλητος μηχανισμός ελέγχου από το ΑΣΕΠ. <br />Αγαπητοί συνάδελφοι, σας καλώ να διευκρινίσετε ακριβώς τους λόγους, για τους οποίους διαφωνείτε με όλα αυτά. Ακούμε μονίμως κριτική και άρνηση σε ό,τι εισάγεται προς ψήφιση σε αυτή τη Βουλή. Αντιλαμβάνομαι τον ψυχολογικό σας εξαναγκασμό να ασκείτε στείρα αντιπολίτευση ακόμα και σε όσα αντικειμενικά δεν έχετε να αντιπαραθέσετε επιχειρήματα. Όμως και εσείς οφείλετε κάποτε να σοβαρευτείτε. Δεν συμφωνείτε με κάτι; Πολύ ωραία. Αυτό είναι δικαίωμά σας. Όμως, αφ’ ενός μεν πρέπει να τεκμηριώνετε την άρνησή σας και αφ’ ετέρου, να αντιπροτείνετε εναλλακτικές λύσεις. Ούτε το ένα κάνετε ούτε το άλλο.<br />Καταναλώνεστε σε ρητορείες του τύπου: «θα τα πάρουμε όλα πίσω, θα αποκαταστήσουμε μισθούς, θα διορίσουμε υπαλλήλους, θα επιβάλουμε τη διαγραφή του χρέους, θα σκίσουμε τα μνημόνια» και πολλά άλλα «θα» και «θα». Αλλά για την ταμπακιέρα κανένας λόγος, κύριοι της Αντιπολίτευσης, δεν γίνεται. Αναρωτιέμαι, εκτός από την ανιαρή και φλύαρη κριτική, έχετε άραγε να πείτε κάτι ουσιώδες; <br />Ας μιλήσουμε για την αξιολόγηση. Με το ισχύον σύστημα όλοι έπαιρναν άριστα. Αυτό, όμως, καθιστούσε την αξιολόγηση ως μέτρο βελτίωσης άνευ οποιασδήποτε ουσίας και φυσικά ήταν κατάφορη αδικία για τους πραγματικά άριστους και συνεπείς. Αντίθετα, η σωστή αξιολόγηση θα δώσει σε κάποιους τα κίνητρα να γίνουν καλύτεροι και στο δημόσιο τη δυνατότητα να αναβαθμιστεί. Με την απλούστευση των γραφειοκρατικών διαδικασιών, με τις παραπάνω ρυθμίσεις, κερδίζουμε χιλιάδες χαμένες εργατοώρες, ανθρώπινο δυναμικό -που θα αξιοποιηθεί και ουσιαστικά θα προσφέρει- και χρήμα, εκατομμύρια ευρώ χαμένα. Πού διαφωνείτε, δηλαδή για να καταλάβω, σε αυτήν την απλή κίνηση που αποφορτίζουμε αυτούς τους χιλιάδες υπαλλήλους; Επίσης, απαλλάσσουμε τους συμπολίτες μας από ταλαιπωρία, έξοδα, σύγχυση, κούραση και κόστος. <br />Καταργούνται οι είκοσι τρεις φορείς και οι αρμοδιότητές τους μεταφέρονται σε άλλες υπηρεσίες του δημοσίου, ενώ ορισμένοι συγχωνεύονται, μιας και είχαν επικαλύψεις αρμοδιοτήτων μεταξύ τους. Θέλετε παρακαλώ να μας εξηγήσετε σε ποια λογική βασίζετε τη διατήρηση δομών που δεν εξυπηρετούν κανένα; Σε ποια σχολή του κόσμου, σε ποια ιδεολογία -κομμουνιστική, σοσιαλιστική, καπιταλιστική- διδάσκεται η διατήρηση φορέων που δεν είναι χρήσιμοι; Πείτε μας, διαφωτίστε μας. <br />Κυρίες και κύριοι συνάδελφοι, πρέπει να είμαστε σοβαροί και να ανταποκριθούμε στις προσδοκίες, στις ανάγκες της χώρας και των πολιτών. Να συνειδητοποιήσουμε κάτι απλό, κάτι υπερκομματικό, κάτι αντικειμενικά αληθινό: η χρηστή διαχείριση και η σωστή λειτουργία της Δημόσιας Διοίκησης δεν έχουν χρώμα. Δεν ανήκει σε ιδεολογίες ούτε σε κυβερνήσεις, ανήκει στους πολίτες και αυτούς πρέπει να υπηρετεί σωστά και ευσυνείδητα. Η εύρυθμη ύπαρξη ενός κράτους δεν κρίνεται από ιδεολογικές αντιλήψεις. Ή έχεις σωστό και λειτουργικό κράτος ή έχεις Μπανανία. Και η Μπανανία δεν έχει σημασία αν είναι σοσιαλιστική ή αριστερίζουσα ή καπιταλιστική. <br />Βρείτε, λοιπόν, την τόλμη να διαχωρίσετε τις ιδεοληψίες σας από εκείνες τις μεταρρυθμίσεις που ωφελούν τη χώρα και αντικειμενικά πέρα από κόμματα και συνιστώσες.<br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Ευχαριστούμε.<br />Τον λόγο έχει η συνάδελφος κ. Φωτίου για οκτώ λεπτά.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Κύριε Πρόεδρε, ποιος έχει σειρά μετά την κ. Φωτίου;</speech><speech by="#s75"><from>Δριβελέγκας Ιωάννης</from> Έχει ζητήσει τον λόγο ο κύριος Υπουργός για πέντε λεπτά και μετά είστε εσείς, κύριε Καρασμάνη.<br />Κυρία Φωτίου, έχετε τον λόγο.</speech><speech by="#s287"><from> ΘΕΑΝΩ ΦΩΤΙΟΥ</from> Ευχαριστώ πολύ, κύριε Πρόεδρε.<br />Χαίρομαι, κύριε Υπουργέ, που θα μιλήσετε μετά από μένα, γιατί ήθελα να σας υπενθυμίσω κάτι που είπα και χθες. Βεβαίως είστε νεότατος εισαχθείς στην πολιτική και υπουργοποιηθήκατε επίσης τάχιστα. Πρέπει, όμως, να θυμάστε πάντα ότι στην πολιτική η ραγδαία άνοδος, συνδέεται με ραγδαία πτώση αν κάνεις μοιραία λάθη. Και φοβάμαι ότι κάνετε ένα μοιραίο λάθος και θα σας πω γιατί. Διότι λοιδορείτε το περί δικαίου αίσθημα του ελληνικού λαού. Γιατί το λοιδορείτε, κύριε Υπουργέ; <br />Μιλάτε για αξιοκρατία, αξιολόγηση, εξορθολογισμό, εξοικονόμηση, στα οποία ο ΣΥΡΙΖΑ είναι αντίθετος, γιατί ως γνωστό «για λόγους φαυλότητας, για λόγους ψηφοθηρικούς, θέλει να τους πάρει όλους, δεν θέλει να αξιολογήσει κανέναν, θέλει να κρατήσει όλους τους διεφθαρμένους της Νέας Δημοκρατίας και του ΠΑΣΟΚ που υπάρχουν σήμερα μέσα στο δημόσιο», ενώ εσείς θέλετε να τους απολύσετε! Αυτά δεν στέκουν πια ούτε στη πιο στοιχειώδη λογική. Όλοι ξέρουν ότι αυτά δεν ισχύουν. <br />Είστε, λοιπόν, κύριε Μητσοτάκη υπέρμαχος της αξιολόγησης και σωστά. Καλά κάνετε. Τι είδους αξιολόγηση είναι αυτή που προβλέπει το αποτέλεσμα εκ των προτέρων; Είναι αξιολόγηση από αυτήν που είδατε στα επιφανή κολλέγια και στα επιφανή πανεπιστήμια στα οποία φοιτήσατε; Δηλαδή στους εκατό οι είκοσι πέντε θα παίρνουν «10» και οι δεκαπέντε θα μένουν; Πού τα είδατε όλα αυτά;<br />Κύριε Υπουργέ, αν βάλετε το 15% που θα μένει και κάνετε τον πολλαπλασιασμό με τους υπαλλήλους του δημοσίου που υπάρχουν σήμερα, θα βρείτε ότι στο τέλος θα σας μείνουν οι τετρακόσιες πενήντα χιλιάδες που σας όρισε ο κ. Ματίας Μορς. Εγώ δεν σας ψέγω γιατί υλοποιείτε την κυβερνητική πολιτική και γιατί είστε πράγματι εκτελεστής των αποφάσεων την τρόικας. Σας ψέγω γιατί ισχυρίζεστε και επινοείτε ιδεολογήματα τα οποία ούτε πιστεύετε ούτε θητεύετε ούτε και εφαρμόζετε, ακόμη και στο προσωπικό σας περιβάλλον. <br />Μιλάτε, κύριε Υπουργέ, για αξιολόγηση αλλά στην πραγματικότητα μιλάτε για ένα εργαλείο απολύσεων. Στη δική μας λογική η αξιολόγηση αφορά το έργο, όχι το πρόσωπο και με αυτήν τη έννοια ελέγχονται και οι αξιολογητές γι’ αυτό. Μιλάτε για έντιμο κράτος, όχι για κράτος υποκριτικό, φαύλο, το οποίο όμως συμβαίνει κατά έναν περίεργο τρόπο να είναι συνέχεια των δικών σας κυβερνήσεων. <br />Δεν μου λέτε, κύριε Υπουργέ, -το ξέρει βέβαια ο Υπουργός Παιδείας καλύτερα από εσάς αυτό- μπας και αξιολογήθηκαν οι διαθέσιμοι των ΕΠΑΛ- ΕΠΑΣ και γι’ αυτό οδηγήθηκαν στη διαθεσιμότητα και σε δέκα μέρες οδηγούνται στην απόλυση; Μήπως αξιολογήθηκαν τα ΕΠΑΛ -ΕΠΑΣ και δεν το ξέρουμε; Δηλαδή, πώς μπορείτε να μην ερυθριάτε όταν τα ισχυρίζεστε όλα αυτά περί αξιολόγησης και αξιοκρατίας; <br />Κάνατε δώρο, κύριε Υπουργέ, στα ΙΕΚ με τα οποία ο Υπουργός Παιδείας έχει ιδιαίτερη σχέση και το ξέρετε πολύ καλά. Μήπως ξέρετε τι καταστροφή φέρατε στις πιο αδύναμες τάξεις με αυτό; Είναι εκεί που πάνε τα παιδιά των πιο αδύναμων τάξεων, όχι στα κολλέγια, στα ΕΠΑΛ-ΕΠΑΣ. Τα παιδιά αυτά, κύριε Υπουργέ, γιατί πήγα πρόσφατα στην Γκράβα, μέχρι τον Δεκέμβριο δεν είχαν δασκάλους στο τρίτο έτος να τους κάνουν τα μαθήματα της ειδικότητάς τους και της δέσμης τους. Και πάνε για Πανελλήνιες αυτά τα παιδιά. Αυτό είναι «ποιος πλήρωσε τη νύφη». <br />Μήπως αξιολογήθηκαν –ή δεν ξέρω τι- οι καθαρίστριες; Βρήκατε ένα αδύναμο στρώμα με 500 ευρώ μισθό να το απολύσετε γιατί –λέει- κάποιες παίρνανε 120.000 ευρώ το χρόνο; Ήμαρτον! Αλλά δεν λέμε ποιες. Δεν λέμε ποιες! Μήπως είναι σύμβουλοι στα διάφορα υπουργικά γραφεία αυτές οι κάποιες; <br />Για να δούμε, λοιπόν, αυτές θα τις πάρετε; Όχι, γιατί θέλετε να το δώσετε εργολαβία το έργο, σε εργολάβους, τύπους με «Κούνεβες» κ.ο.κ.. Αυτό θέλετε. Πάλι στο ιδιωτικό συμφέρον. <br />Μήπως αξιολογήθηκε η ζημιά που κάνετε με την απόλυση των σχολικών φυλάκων, που είναι ανοιχτά πια τα σχολεία μας σε ναρκέμπορους, σε παιδεραστές, σε οτιδήποτε; Όχι, γιατί σκοπεύετε πολύ γρήγορα να δώσετε χρήμα από το δημόσιο για σεκιουριτάδες. Ξανά μανά ιδιωτικές εταιρείες. Είναι εξοικονόμηση και εξορθολογισμός αυτό; Πείτε μου ακριβώς τι κερδίζετε. Ακριβώς, όμως, σε νούμερα για να τα ακούσει και ο ελληνικός λαός. <br />Είναι εξοικονόμηση και εξορθολογισμός η διαθεσιμότητα των διοικητικών των πανεπιστημίων; Κινδύνεψαν και κινδυνεύουν τα πανεπιστήμια να χάσουν ερευνητικά προγράμματα που φέρνουν πολλά λεφτά και όχι μόνο αυτό, αλλά όσα ερευνητικά προγράμματα δεν υλοποιήσουν, να τα πληρώσουν πίσω στην Ευρωπαϊκή Ένωση. Είναι και αυτό εξορθολογισμός και εξοικονόμηση; <br />Μπας και είναι εξορθολογισμός και εξοικονόμηση η μεταφορά –λέει- του προσωπικού του ΕΑΧΑ που καταργείται, δηλαδή του Οργανισμού της Εταιρείας Αρχαιολογικών Χώρων στο ΥΠΕΚΑ; Εδώ πια αυτό είναι μεγάλη έμπνευση. Τι σχέση έχει η ιστορία των αρχαιοτήτων, του σχεδιασμού και της αναβάθμισης αυτών, του πιο μεγάλου πόρου της χώρας; Πέντε αρχαιότητες έχει η Ευρώπη και τις αναδεικνύει. Πηγαίνεις και τις βλέπεις και πληρώνεις από το πρωί μέχρι το βράδυ. Τι σχέση έχει αυτό που μεταφέρεται από το Υπουργείο Πολιτισμού στο ΥΠΕΚΑ; Εξορθολόγηση και εξοικονόμηση είναι ξανά; Όχι. <br />Να σας πω εγώ τι είναι. Είναι η Πανεπιστημίου στην οποία δεν θέλετε να μπει το ΕΑΧΑ και να ελέγχει την κατάσταση, γιατί εκεί είναι μεγάλα συμφέροντα. Θέλετε να πάνε κατευθείαν στους εργολάβους τα λεφτά, γιατί εκεί μεγάλοι τραπεζικοί όμιλοι έχουν πάρει ακίνητα πάνω στην Πανεπιστημίου και το ξέρουμε όλοι. <br />Είναι εξορθολογισμός και εξοικονόμηση ή το μεγάλο πάρτι των εργολάβων, όταν καταργείτε το Ρυθμιστικό της Αθήνας, της Θεσσαλονίκης και των Ιωαννίνων, τη στιγμή που αυτά έχουν εκπονήσει όλα τα έργα τα οποία σήμερα προκηρύσσονται; Άρα αυτά τα καταργούμε για να μην μπορούν να ελέγξουν τα έργα. <br />Έχετε δει εσείς, ο ευρωπαϊστής, ευρωπαϊκή πρωτεύουσα χωρίς οργανισμό ρυθμιστικού πόλης; Δηλαδή, έχετε δει χωρίς ρυθμιστικό το Λονδίνο ή το Βουκουρέστι; Δεν τους έχετε δει αυτούς τους οργανισμούς; Μήπως δεν ξέρετε ότι αυτήν τη στιγμή είναι στον αέρα προγράμματα εν εξελίξει, που παρακολουθούν όχι μόνο το ΕΑΧΑ –που το παρακολουθεί έτσι κι αλλιώς- αλλά δεκαπέντε αναθεωρημένα γενικά πολεοδομικά σχέδια; <br /><br />Όλα τα διατάγματα προστασίας ορεινών όγκων –και τελειώνω, κύριε Πρόεδρε- η ΖΟΕ της Λαυρεωτικής, το Μητροπολιτικό Πάρκο Γουδή, η λιμενοβιομηχανική ζώνη, το Τατόι, ο όρμος Φαλήρου, ο Βοτανικός, ο άξονας Αλεξάνδρας. Είναι στον αέρα οι περιοχές εκτός σχεδίου πόλεως. Πού είναι τα λεφτά, κύριε Βορίδη, που με κοιτάζετε εμβριθής;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Δεν θα σας κοιτάζω.</speech><speech by="#s75"><from>Δριβελέγκας Ιωάννης</from> Σας παρακαλώ, μην κάνετε προσωπικές αναφορές.</speech><speech by="#s287"><from> ΘΕΑΝΩ ΦΩΤΙΟΥ</from> Σωστά, κύριε Πρόεδρε. Με συγχωρείτε.<br />Είναι στις εντάξεις των περιοχών εκτός σχεδίου πόλεως; Είναι το «χοντρό» χρήμα εκεί; Είναι το «χοντρό» χρήμα σε όλα αυτά; Θα ξαναγυρίσουμε στην καραμανλική περίοδο, του παππού Καραμανλή –εννοώ του Κωνσταντίνου- όπου τότε χρειαζόταν Οργανισμός Ρυθμιστικού Σχεδίου; Δηλαδή, θα πάμε στο ’50-’60, όπου εκεί μόνοι τους οι εργολάβοι σχεδίαζαν πολεοδομικά το σύμπαν; Χαρείτε τις πόλεις που σχεδίασαν τότε οι εργολάβοι οι οποίοι ήταν διαπλεκόμενοι με την κυβέρνηση του Καραμανλή. Σήμερα είναι ακόμη χειρότερα τα πράγματα. <br />Εν πάση περιπτώσει, κύριε Υπουργέ, εγώ περιμένω μία απάντηση γι’ αυτόν τον εξορθολογισμό και την εξοικονόμηση. Να ξέρετε ότι δεν θα σας ακολουθήσουμε σε αυτήν την ιστορία. Θα επανασυστήσουμε αυτούς τους φορείς, είναι προφανές. Τους θεωρούμε βασικά εργαλεία για να αναπτυχθούν οι ελληνικές πόλεις, να πάρουν ελληνική ταυτότητα και όχι να είναι κολάζ ξένων εικόνων, όπως επιχειρείτε να κάνετε την Πανεπιστημίου, boulevard για τους περιπατητές. Εδώ ο κόσμος χάνεται κι εσείς θέλετε να βάλουμε στο κέντρο μία βιτρίνα για να κρύψουμε την αθλιότητα, τη φτώχεια και την αγωνία του ελληνικού λαού.<br /> Δεν θα σας ακολουθήσουμε και θα κάνουμε ένα πολύ μεγάλο σχέδιο για την αναζωογόνηση των πόλεών μας. <br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και τρεις εκπαιδευτικοί -συνοδοί τους από το Γενικό Λύκειο Βάμου Χανίων. <br />Η Βουλή τούς καλωσορίζει. <br /><br />Κύριε Υπουργέ, έχετε τον λόγο για οκτώ λεπτά.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ευχαριστώ, κύριε Πρόεδρε.<br />Κατ’ αρχάς να ευχαριστήσω τη συνάδελφο κ. Φωτίου για το κομπλιμέντο της περί νεότατης υπουργοποίησής μου. Να σας θυμίσω μόνο ότι μπήκα στην πολιτική στα τριάντα πέντε μου, μετά από δέκα χρόνια εμπειρίας στον ιδιωτικό τομέα και υπουργοποιήθηκα μετά από εννέα χρόνια συστηματικής κοινοβουλευτικής διαδρομής. Αυτά ως προς την προσωπική σας αναφορά, αλλά παρά ταύτα, σας ευχαριστώ για τα καλά σας λόγια.<br />Θέλω να κάνω χρήση της δευτερολογίας μου για να δώσω κάποιες απαντήσεις σε ερωτήματα τα οποία τέθηκαν χθες από συναδέλφους Βουλευτές, κυρίως του κόμματος της Αξιωματικής Αντιπολίτευσης και να ξεκινήσω πρώτα με το ζήτημα της αξιολόγησης, το οποίο προκάλεσε και πολλά σχόλια από σχεδόν όλους τους ομιλητές του ΣΥΡΙΖΑ.<br />Πρώτον, κύριε Λαφαζάνη, ζητώ συγγνώμη όταν στην πρωτολογία μου είπα ότι δεν έχετε εναλλακτική πρόταση για την αξιολόγηση στον δημόσιο τομέα. Έχετε. Αναφερθήκατε στην ομιλία σας στην ανάγκη να υπάρχει συμμετοχική αξιολόγηση. Συμμετοχική αξιολόγηση, προσέξτε τη λέξη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κακό είναι;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν ξέρω τι ακριβώς εννοείτε. Αν εννοείτε την έννοια της αυτοαξιολόγησης, πραγματικά είναι υπό προϋποθέσεις ένα χρήσιμο εργαλείο, κύριε Λαφαζάνη. Βέβαια, οφείλω να πω ότι οι συνδικαλιστές σας στον χώρο της εκπαίδευσης το πολεμούν λυσσαλέα.<br />Αλλά δεν πρέπει να ξεχνούμε ότι τελικά σε κάθε αξιολόγηση, κύριοι συνάδελφοι, υπάρχει αξιολογητής και υπάρχει αξιολογούμενος. Υπάρχει, δηλαδή, μια έννοια της ιεραρχίας, η οποία ιεραρχία είναι μια έννοια η οποία είναι ξένη σε εσάς.<br />Δεν καταλαβαίνω, λοιπόν, τι ακριβώς εννοείτε με τη συμμετοχική αξιολόγηση. Ποιος θα γράφει τις εκθέσεις αξιολόγησης; Οι ίδιοι οι εργαζόμενοι; Οι συνδικαλιστές μήπως; Είναι στα πρότυπα αυτή η λογική της συνδιοίκησης των δημόσιων οργανισμών, την οποία φαντάζομαι ότι το κόμμα σας και οι συνδικαλιστές σας ιδιαίτερα αγαπούν;<br />Φοβάμαι πως δεν ανταποκρίνεται η πρότασή σας σε μια ρεαλιστική και συγκεκριμένη έννοια περί αξιολόγησης. Κάθε αξιολόγηση ενέχει το στοιχείο της κρίσης και της επίπτωσης, φυσικά, που αυτή η κρίση συνεπάγεται για τον αξιολογούμενο.<br />Έγινε πολλή κουβέντα για το ζήτημα της συγκριτικής αξιολόγησης. Και έκανε μάλιστα και ο κ. Μητρόπουλος αναφορά και στην έκθεση του Επιστημονικού Συμβουλίου της Βουλής, που εγείρει ορισμένα ερωτηματικά για το ζήτημα της συγκριτικής αξιολόγησης. Και πραγματικά μου κάνει εντύπωση αυτή η έκθεση, διότι το Επιστημονικό Συμβούλιο της Βουλής προφανώς δεν γνωρίζει ότι η έννοια της συγκριτικής αξιολόγησης υπάρχει για τους ίδιους τους υπαλλήλους της Βουλής.<br />Βρήκα στον Κανονισμό της Βουλής, για το σύστημα αξιολόγησης μόνιμου προσωπικού, μια πολύ ενδιαφέρουσα παραπομπή, την οποία σας διαβάζω: «Όταν προτείνονται περισσότεροι του ενός ομοιόβαθμοι υπάλληλοι, οι οποίοι έχουν αξιολογηθεί με τον ίδιο βαθμό, ο αξιολογητής» -προσέξτε, ακούστε το αυτό- «υποχρεούται να τους αξιολογήσει περαιτέρω και να τους κατατάξει κατά φθίνουσα σειρά προτεραιότητας».<br />Την καταθέτω για τα Πρακτικά.<br /><br />Δεν είναι συγκριτική αξιολόγηση αυτή; Δεν είναι συγκριτική αξιολόγηση;<br />ΕΠΑΜΕΙΝΩΝΔΑΣ  ΜΑΡΙΑΣ: Καμμία σχέση δεν έχει αυτό.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Σας ρωτώ, λοιπόν: Δεν είναι συγκριτική αξιολόγηση; Από τη φύση της η έννοια της αξιολόγησης είναι συγκριτική, κυρίες και κύριοι συνάδελφοι.<br />Και ψεύδεσθε, όταν λέτε ότι το 15% των δημοσίων υπαλλήλων οι οποίοι θα πάρουν τον βαθμό κάτω του μετρίου οδεύει προς απόλυση. Δεν αναφέρεται. Δεν λέτε ότι το άρθρο 33, παράγραφος 5 του νομοσχεδίου το οποίο καταθέτουμε, αναφέρει ρητά ότι οι εκθέσεις αξιολόγησης, οι καινούργιες, για το 2013, δεν θα ληφθούν υπ’ όψιν κατά τη διαδικασία αποτίμησης των προσόντων των υπαλλήλων για τη θέση τους σε διαθεσιμότητα ή κινητικότητα με βάση τα άρθρα 90 και 91 του 4172/2013. Γιατί το λέτε, λοιπόν, αυτό; Δεν είναι ρητά διατυπωμένο;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τότε γιατί γίνεται η αξιολόγηση;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Γιατί ψεύδεσθε, όταν λέτε ότι το 15% θα οδηγηθεί σε διαθεσιμότητα; Μία εξήγηση μπορώ να δώσω, ότι δεν μπήκατε στον κόπο να διαβάσετε το νομοσχέδιο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Το διαβάσαμε, αλλά εξηγήστε μας γιατί γίνεται…</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν μπήκατε στον κόπο να το διαβάσετε.<br />Κύριε Λαφαζάνη, …</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εξηγήστε μας τη διαθεσιμότητα.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν μπήκατε στον κόπο να το διαβάσετε.</speech><speech by="#s75"><from>Δριβελέγκας Ιωάννης</from> Γιατί διακόπτετε; Γιατί διακόπτετε;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Εμείς, λοιπόν, σε όσους…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ποιοι θα βγουν στη διαθεσιμότητα; Με ποια κριτήρια;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ρητορικά είναι τα ερωτήματα.</speech><speech by="#s75"><from>Δριβελέγκας Ιωάννης</from> Κύριε Υπουργέ, ένα λεπτό. <br />Κύριε Λαφαζάνη, έχετε Κοινοβουλευτικό Εκπρόσωπο. Θα απαντήσει αμέσως μετά. Εντάξει; Για όλους τους Βουλευτές το λέω.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Είχαμε δύο επιλογές, κυρίες και κύριοι συνάδελφοι. Όταν αντιμετωπίσαμε…</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Γιατί δεν ξέρετε. Ξαναδιαβάστε τα.</speech><speech by="#s75"><from>Δριβελέγκας Ιωάννης</from> Κύριε συνάδελφε, τώρα μόλις έκανα τη σύσταση.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Όταν αντιμετωπίσαμε το ζήτημα της διαθεσιμότητας, είχαμε δύο επιλογές. Και κάνω και μια αναφορά και στον Κοινοβουλευτικό Εκπρόσωπο της ΔΗΜΑΡ, ο οποίος άσκησε –πιστεύω- μια καλόπιστη κριτική στις δυσκολίες που το καινούργιο σύστημα αξιολόγησης ενδεχομένως να δημιουργήσει.<br />Είχαμε, λοιπόν, επιλογές: Ή να μην κάνουμε τίποτα ή να προσπαθήσουμε να ταράξουμε τα νερά με τις όποιες ατέλειες αυτού του συστήματος, το οποίο όμως –επαναλαμβάνω- είναι πολύ καλύτερο από αυτό το οποίο έχουμε σήμερα.<br />Εμείς είπαμε ότι το σύστημα αυτό έχει μεταβατικό χαρακτήρα και έχουμε δεσμευτεί ότι μέχρι το τέλος του 2014, όταν θα έχει ολοκληρωθεί και η διαδικασία επιλογής προϊσταμένων, θα μπορούμε να φέρουμε ένα καινούργιο σύστημα αξιολόγησης, το οποίο θα αναθεωρεί και τα κριτήρια του προεδρικού διατάγματος, το οποίο θα είναι πιο εναρμονισμένο με έννοιες στοχοθεσίας και απόδοσης υπαλλήλων, έννοιες οι οποίες τολμώ να πω ότι υπάρχουν στη Δημόσια Διοίκηση. Υπάρχει η σχετική νομοθεσία –κύριε Μητρόπουλε, το γνωρίζετε- περί στοχοθεσίας από το 2004. Ουδέποτε εφαρμόστηκε. Να μην το ξεχνάμε και αυτό. Αυτά, λοιπόν, ως προς το ζήτημα της αξιολόγησης.<br />Έρχομαι τώρα στο θέμα των καταργούμενων νομικών προσώπων. Και επιτρέψτε μου να κάνω μια αναφορά σε κάποια από αυτά. Τις γενικές παρατηρήσεις τις έκανα χθες. Ξεκινώ με Εθνικό Ινστιτούτο Εργασίας και Ανθρώπινου Δυναμικού.<br />Πραγματικά, μου προκάλεσε μια μικρή έκπληξη η στάση του Κοινοβουλευτικού Εκπροσώπου του ΠΑΣΟΚ κ. Κουκουλόπουλου, σχετικά με τη διαφαινόμενη πρόθεση του ΠΑΣΟΚ να καταψηφίσει το σχετικό άρθρο. Διότι στην επιτροπή εκφράστηκαν ορισμένοι προβληματισμοί, αλλά σε καμμία περίπτωση δεν αντελήφθην αυτήν την πρόταση του κόμματος του ΠΑΣΟΚ. <br />Γιατί ερχόμαστε και λέμε ότι θέλουμε να καταργήσουμε το Εθνικό Ινστιτούτο Εργασίας και Ανθρωπίνου Δυναμικού; Για έναν πολύ απλό λόγο: Επιτελεί ένα έργο, το οποίο επιτελούν και βασικές, κύριες δομές του Υπουργείου Εργασίας. Για όσους δεν το γνωρίζουν, αναφέρω ότι στο Υπουργείο Εργασίας υπάρχει μια Γενική Γραμματεία Διαχείρισης Κοινοτικών Πόρων με πέντε ειδικές υπηρεσίες, η οποία συμβάλλει στην άσκηση ενεργητικών πολιτικών απασχόλησης και κοινωνικής ένταξης. <br />Φυσικά, υπάρχει και ο ΟΑΕΔ, ο οποίος ασκεί και ενεργητικές πολιτικές απασχόλησης και παθητικές πολιτικές ανακούφισης της ανεργίας. Πρόκειται για δύο σημαντικές δομές για πολιτικές εργασίας. <br />Γιατί χρειαζόμαστε, λοιπόν, μια τρίτη; Αυτή έρχεται και κάνει ένα πράγμα: Υλοποιεί ένα μικρό κομμάτι –120 εκατομμύρια από το σύνολο των 3 δισεκατομμυρίων- του επιχειρησιακού προγράμματος για την ανάπτυξη του ανθρώπινου δυναμικού; Γιατί χρειαζόμαστε μια δομή ακόμα, όταν έχουμε μια ισχυρή κεντρική Υπηρεσία και έναν ισχυρό Οργανισμό Απασχόλησης Εργατικού Δυναμικού; <br />Ένα πράγμα μπορώ να δεχθώ μόνο. Ένα επιχείρημα μπορώ να δεχθώ, ότι πράγματι η απότομη κατάργηση του Ινστιτούτου Εργασίας θα μπορούσε ενδεχομένως –δεν το πιστεύω- να δημιουργήσει ένα πρόβλημα στην υλοποίηση του σχετικού προγράμματος, το οποίο τρέχει σήμερα με πολύ μεγάλη –οφείλω βέβαια να επισημάνω καθυστέρηση- διότι το πρόγραμμα αυτό θα έπρεπε να έχει υλοποιηθεί από το τέλος του 2012. <br />Σε όσους ισχυρίζονται «μα, πως είναι δυνατόν να κλείνετε το ινστιτούτο, τη στιγμή που η ανεργία είναι στο 28%;», ανταπαντώ ότι προφανώς η παρουσία του Ινστιτούτου δεν απέτρεψε την ανεργία από το να φτάσει στο 28%. Έτσι δεν είναι, κύριοι συνάδελφοι; <br />Μπορώ, λοιπόν, κύριοι συνάδελφοι του ΠΑΣΟΚ, να δεχθώ να συζητήσω να υπάρχει μια μεταβατική περίοδος, ενδεχομένως μέχρι τα τέλη Σεπτεμβρίου, λειτουργίας του Ινστιτούτου Εργασίας, προκειμένου να διευθετήσει την αποστολή του, να ολοκληρώσει τις σχετικές καταβολές και να κλείσει το συγκεκριμένο επιχειρησιακό πρόγραμμα, αναλαμβάνοντας φυσικά την αυτονόητη δέσμευση ότι δεν πρόκειται να «τρέξει» άλλα προγράμματα. Αυτό μπορώ να το ακούσω. <br />Όμως, οφείλω να ενημερώσω και την Εθνική Αντιπροσωπεία ότι οι φορείς, οι οποίοι ήρθαν στην επιτροπή και εξέφρασαν τον προβληματισμό τους σχετικά με την κατάργηση ή μη του Ινστιτούτου Εργασίας, αναφέρθηκαν μόνο –το τονίζω- στην υλοποίηση του προγράμματος. Αν, λοιπόν, το ζήτημα είναι αυτό, μπορώ να συζητήσω, κύριοι συνάδελφοι, μια εξάμηνη παράταση λειτουργίας του ινστιτούτου, προκειμένου να ολοκληρώσει ένα πρόγραμμα, το οποίο βέβαια θα έπρεπε να έχει κλείσει εδώ και πάρα πολύ καιρό. <br />Έρχομαι τώρα σε κάποιες παρατηρήσεις οι οποίες έγιναν κυρίως από την ΔΗΜΑΡ για την κατάργηση των Οργανισμών Ρυθμιστικού Σχεδίου Αθήνας και Θεσσαλονίκης. Πράγματι, οι συνάδελφοι είχαν την καλοσύνη να επικαλεστούν και την ευαισθησία την οποία έχω σε ζητήματα ρυθμιστικού σχεδιασμού, χωροταξικής και πολεοδομικής πολιτικής. <br />Θέλω να ενημερώσω τους συναδέλφους ότι στο πλαίσιο του καινούργιου οργανισμού του Υπουργείου για πρώτη φορά συστήνεται στο Υπουργείο Περιβάλλοντος Γενική Διεύθυνση Χωροταξίας. Αυτό είναι κάτι εξαιρετικά σημαντικό, διότι δυστυχώς στη χώρα μας η χωροταξία ήταν πάντα το «αποπαίδι» της πολεοδομίας. Για πρώτη φορά στον οργανισμό του Υπουργείου αυτές οι δύο γενικές διευθύνσεις θα αποκτήσουν την ίδια ισχύ και θα μπορούν προφανώς να εκπονούν ρυθμιστικές πολιτικές και για τις μεγάλες πόλεις. <br />Μπορώ, λοιπόν, να δεχθώ στο πλαίσιο της ομαλής μετάβασης από το υφιστάμενο σχήμα σε ένα καινούργιο σχήμα –καθώς εκτιμώ ότι οι οργανισμοί των Υπουργείων θα είναι έτοιμοι μέχρι το καλοκαίρι- μια δίμηνη παράταση της λειτουργίας των οργανισμών αυτών –δηλαδή, να μην κλείσουν στα τέλη Απριλίου, αλλά στα τέλη Ιουνίου- προκειμένου η μετάβαση αυτή να γίνει πιο ομαλά. Θα εισηγηθώ κάτι τέτοιο με σχετική νομοτεχνική βελτίωση, την οποία θα καταθέσω άμεσα στη Βουλή.</speech><speech by="#s89"><from> ΝΙΚΗΤΑΣ ΚΑΚΛΑΜΑΝΗΣ</from> Περιλαμβάνεται και η ΕΑΧΑ σε αυτούς;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Όχι. Η ΕΑΧΑ δεν περιλαμβάνεται σε αυτούς, κύριε Κακλαμάνη, για τον απλούστατο λόγο –μια και με ρωτάτε- ότι η ΕΑΧΑ ήταν μια εταιρεία συγκεκριμένου σκοπού και ορισμένου χρόνου. <br />Κανονικά από το 2010 η αποστολή της έχει ολοκληρωθεί. Δόθηκε μια παράταση κατά τέσσερα χρόνια. Το ίδιο επιχείρημα δεν ισχύει στην περίπτωση της ΕΑΧΑ, όταν μάλιστα υπάρχει μια Διεύθυνση Αστικών Αναπλάσεων στο Υπουργείο, η οποία μπορεί κάλλιστα να επιτελεί αυτό το έργο. <br />Μου έκανε πολλή εντύπωση στις καταργήσεις των φορέων ότι είδα, κύριοι συνάδελφοι της Αξιωματικής Αντιπολίτευσης, πως θέσατε και ζήτημα ονομαστικής ψηφοφορίας για το άρθρο 17. <br />Μάλιστα, μου έκανε εντύπωση, κύριε Μητρόπουλε, ότι αναφερθήκατε στο Εθνικό Ίδρυμα Μελετών Θεόδωρος Κολοκοτρώνης «ο Γέρος του Μοριά». Πιστεύετε πραγματικά ότι για να μείνει ζωντανή η μνήμη του Θεόδωρου Κολοκοτρώνη χρειαζόμαστε ένα νομικό πρόσωπο; Να φτιάξουμε, λοιπόν, και ένα για τον Οδυσσέα Ανδρούτσο, τον Αθανάσιο Διάκο, τον Γεώργιο Καραϊσκάκη και δεν ξέρω για ποιον άλλον! Μπορεί να λέγεται αυτό το πράγμα σοβαρά, κύριε συνάδελφε, σήμερα, ότι χρειαζόμαστε νομικό πρόσωπο το οποίο στην πράξη δεν λειτούργησε ποτέ, γιατί αλλιώς προσβάλλεται η μνήμη του μεγάλου αγωνιστή της Επανάστασης; <br />Θα μπορούσατε τουλάχιστον, κύριοι συνάδελφοι, για να διατηρήσετε λίγα ψήγματα αξιοπιστίας, από αυτούς τους είκοσι τρεις φορείς τους οποίους καταργούμε, να απομονώσετε κάποιους και να δεχθείτε επιτέλους ότι «ναι, ήταν φορείς-σφραγίδες, κλείστε τους». Αλλά ούτε αυτό δεν μπορείτε να κάνετε. Ούτε αυτό δεν έχετε το θάρρος να κάνετε. Μέχρι και για τον Γέρο του Μοριά θα δώσετε τον μεγάλο τον αγώνα, τον καλό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Με έναν απλήρωτο υπάλληλο; Καταργήστε τον!</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Εν πάση περιπτώσει, το αναφέρω, για να μπορούν και οι συνάδελφοι, αλλά και όσοι μας παρακολουθούν, να μας κρίνουν.</speech><speech by="#s75"><from>Δριβελέγκας Ιωάννης</from> Ολοκληρώστε, κύριε Υπουργέ.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν θα τριτολογήσω, κύριε Πρόεδρε, παρά μόνο αν είναι πραγματικά απαραίτητο.<br />Θα κάνω μια αναφορά στις απολύσεις. Με μπλέξατε. Με έμπλεξε ο κ. Στρατούλης, κύριε Λαφαζάνη, χθες. «Θα επαναπροσληφθούν όλοι όσοι απολύθηκαν». Είναι η επίσημη θέση του κόμματός σας; Είναι η συνιστώσα Στρατούλη; Είναι η άποψη του κ. Λαφαζάνη; Η άποψη του κ. Τσίπρα; Όλοι όσοι απολύθηκαν; Και οι εκατόν πενήντα έξι δημοτικοί αστυνομικοί που εντοπίσαμε με πλαστά δικαιολογητικά; Μόνο αυτοί που προέρχονται από καταργούμενους φορείς; Διευκρινίστε το και πείτε μας και πού θα βρείτε και τα λεφτά, για να επαναφέρετε το δημόσιο στο μέγεθος στο οποίο εσείς το θέλετε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Το διευκρίνισε ο κ. Στρατούλης.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Και κάτι ακόμα, κύριε Μητρόπουλε, για να το ξεκαθαρίσουμε αυτό μια και καλή γιατί επανέρχεστε συνέχεια στα ίδια νούμερα. Έχω κουραστεί να λέω τα ίδια πράγματα στην επιτροπή και να μην τα ακούτε. Δεν υπάρχει καμμία μνημονιακή δέσμευση να φτάσει το δημόσιο στους τετρακόσιες πενήντα χιλιάδες υπαλλήλους. Πείτε το επιτέλους! Υπάρχει μια δέσμευση ξεκάθαρη, η οποία λέει ότι εντός πέντε ετών, από το 2010 μέχρι το 2015, πρέπει ο αριθμός των δημοσίων υπαλλήλων τακτικού και εκτάκτου προσωπικού, όπως το μετρά η τρόικα, να μειωθεί κατά εκατόν πενήντα χιλιάδες και εκτιμούμε ότι ο στόχος αυτός...</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Έχει επιτευχθεί.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> ...θα επιτευχθεί πριν από το 2015. <br />Επαναλαμβάνω ότι ο ένας ποσοτικός στόχος, τον οποίο έχει αναλάβει η Κυβέρνηση, είναι για δεκαπέντε χιλιάδες απολύσεις μέχρι το 2014. Δεν υπάρχει άλλος ποσοτικός στόχος. Και για κάθε μία απόλυση η οποία γίνεται, θα γίνεται και μια πρόσληψη. Το είπε χθες ο κ. Βορίδης. <br />Για όλους τους απ’ έξω, αυτούς που σήμερα παρακαλούν, ψάχνουν να βρουν μια δουλειά και θα τους δοθεί η δυνατότητα με βάση αυτό το εργαλείο να διεκδικήσουν περισσότερες θέσεις στο δημόσιο από όσες υπήρχαν για αυτούς, δεν θα μιλήσει κανείς; Κανείς δεν μιλά γι’ αυτούς; Μας ενδιαφέρουν μόνο οι μέσα; Οι απ’ έξω δεν μας ενδιαφέρουν; <br />Εν πάση περιπτώσει, έχω πει και άλλες φορές ότι εμείς δρομολογούμε και ένα πολύ συγκεκριμένο αριθμό προσλήψεων στο πλαίσιο των δεσμεύσεων που έχουμε αναλάβει και θα δώσουμε αυτές τις περιορισμένες ευκαιρίες, τις οποίες μπορούμε, σ’ αυτούς οι οποίοι είναι απ’ έξω σήμερα και για τους οποίους δεν φαίνονται πολλοί να ασχολούνται.</speech><speech by="#s75"><from>Δριβελέγκας Ιωάννης</from> Κλείστε σας παρακαλώ, κύριε Υπουργέ.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κλείνω, κύριε Πρόεδρε. <br />Έρχομαι τώρα να πω ότι προτίθεμαι να κάνω αποδεκτές τέσσερις τροπολογίες.<br />Η πρώτη είναι η υπ’ αριθμόν 1248/64 τροπολογία της κ. Παπακώστα και πολλών άλλων συναδέλφων σχετικά με την εξαίρεση των υπαλλήλων σε κατάσταση εγκυμοσύνης. Σκοπεύω να την κάνω αποδεκτή κατά το ήμισυ, ως προς το πρώτο σκέλος. Χρήζει μιας νομοτεχνικής βελτίωσης το δεύτερο κομμάτι που αφορά την οριζόντια διάταξη περί εξαίρεσης διαθεσιμότητας. Αν δεν προφτάσω να το κάνω μέχρι το τέλος της συνεδρίασης –γιατί πρέπει να έχω συγκεκριμένη γνωμοδότηση από τους υπηρεσιακούς μου υπαλλήλους- δεσμεύομαι ότι θα το κάνω άμεσα. Το σκεπτικό είναι σωστό και η τροπολογία αυτή γίνεται δεκτή. <br />Κάνω αποδεκτή την υπ’ αριθμόν 1245/61 τροπολογία της κ. Αραμπατζή. Είναι σωστή η προσέγγιση σχετικά με την ολοκλήρωση μετατάξεων υπαλλήλων, οι οποίοι έχουν φτάσει πια στο τελικό στάδιο. Θυμίζω ότι οι μετατάξεις των υπαλλήλων έχουν παγώσει στο πλαίσιο της εθελοντικής, διαδημοτικής κινητικότητας.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Υπάρχει αυτό στο άρθρο 41.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ενημερώνω, επίσης, το Σώμα ότι οι συναρμόδιοι Υπουργοί –και ο κ. Μιχελάκης αλλά και ο κ. Σταϊκούρας- θα έρθουν να υπερασπιστούν τις τροπολογίες που τους αφορούν. <br />Κάνω δεκτή την υπ’ αριθμόν 1255/71 τροπολογία του κ. Ταλιαδούρου, που αφορά ζητήματα του ΟΠΕΔ.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Συγκεκριμένα σε τι αφορά αυτή η τροπολογία;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Η τροπολογία αυτή αφορά ζητήματα ευθυνών του Διοικητικού Συμβουλίου, για ευθύνες και συνέπειες που μπορεί να έρχονται, για τις οποίες δεν ευθύνονται. Στο βαθμό που ρυθμίζουμε τα ζητήματα των εργαζομένων, κρίνω ότι πρέπει να ρυθμίσουμε, κύριε Μητρόπουλε –θέλω την άποψή σας επ’ αυτού και τη συμφωνία σας, αν πιστεύετε ότι πρέπει να γίνει έτσι- και τα ζητήματα των μελών του Διοικητικού Συμβουλίου. Θα ήθελα την άποψή σας επ’ αυτού και θα ήθελα να υπάρχει μία συμφωνία.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Θα το συζητήσουμε με τον κ. Λαφαζάνη.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κάνω δεκτή και την υπ’ αριθμόν 1238/55 τροπολογία του κ. Καρασμάνη, με την οποία ρυθμίζονται μόνο –το τονίζω αυτό- ζητήματα συνυπηρέτησης σε περίπτωση μετακινήσεων υπαλλήλων από παραμεθόριο σε παραμεθόριο. Δίνεται δηλαδή αυτή η δυνατότητα μετακίνησης υπαλλήλων, κύριε Μητρόπουλε –το έχουμε συζητήσει- μόνο όμως σε περίπτωση συνυπηρέτησης.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Το άρθρο 37 είναι αυτό;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ναι. <br />Δεν θα κάνω δεκτές άλλες τροπολογίες. <br />Κλείνω, κύριε Πρόεδρε, λέγοντας ότι δεν θα κάνω πάντως δεκτή την τροπολογία για τη ΔΕΥΑ Ρόδου, κύριε Μητρόπουλε, που επί της ουσίας ζητάει από τη Βουλή…</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Θα την κάνετε δεκτή;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν θα την κάνω δεκτή.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Στον κ. Υψηλάντη πείτε το! Αυτός με πίεσε.</speech><speech by="#s75"><from>Δριβελέγκας Ιωάννης</from> Κύριε Μητρόπουλε, μη διακόπτετε.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ο κ. Υψηλάντης δεν την έχει υπογράψει κατ’ αρχάς.<br />Θέλω την άποψή σας αν πιστεύετε ότι θα πρέπει να παρέμβουμε –ευθέως σας ρωτώ, κύριε Μητρόπουλε, και ως επιστήμονα- στο έργο της δικαιοσύνης. Είναι δυνατόν να έρθει η Βουλή και να νομιμοποιήσει, εκ των υστέρων, προβληματικές μετατροπές συμβάσεων; Φαντάζομαι ότι δεν εννοείτε αυτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν εννοώ αυτό.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Θα ήθελα, πραγματικά, μία ξεκάθαρη τοποθέτηση του ΣΥΡΙΖΑ επί της συγκεκριμένης τροπολογίας. Καταλαβαίνω την ευαισθησία τοπικών Βουλευτών. Την καταλαβαίνω. Ανθρώπινο είναι. Αλλά εσείς, ως κόμμα, στηρίζετε αυτή την τροπολογία;</speech><speech by="#s75"><from>Δριβελέγκας Ιωάννης</from> Κύριε Υπουργέ, ολοκληρώστε.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κλείνω, κύριε Πρόεδρε. <br />Αν στηρίζετε αυτήν την τροπολογία, πραγματικά τότε το επιχείρημά σας…</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Είναι όλα τα κόμματα που την έχουν υπογράψει με ενθάρρυνση δικών σας Βουλευτών.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ναι, όλοι οι Βουλευτές της Δωδεκανήσου έχουν υπογράψει.<br />Εμένα με ενδιαφέρει η άποψη όχι των Βουλευτών οι οποίοι κάθονται πάνω στο πρόβλημα –το καταλαβαίνω- με ενδιαφέρει η άποψη η δικιά σας εάν συμφωνείτε με αυτήν την τροπολογία. Παρακαλώ επ’ αυτού θα ήθελα μία ρητή τοποθέτηση.<br />Ευχαριστώ. <br /></speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Θα το σκεφτούμε με τον κ. Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, θα ήθελα τον λόγο.</speech><speech by="#s75"><from>Δριβελέγκας Ιωάννης</from> Ναι, κύριε Λαφαζάνη. Έχετε τον λόγο για οκτώ λεπτά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Η Δημόσια Διοίκηση χρειάζεται μεγάλες αλλαγές, μεγάλες τομές και μια μεγάλη δημοκρατική μεταρρύθμιση.<br />Εσείς, κύριε Υπουργέ, αντί να κάνετε αυτές τις μεγάλες τομές και μεγάλες μεταρρυθμίσεις, εκτελείτε εντολές της τρόικας για τη διάλυση της ελληνικής Δημόσιας Διοίκησης –την πλήρη διάλυση- για τη διάλυση του ελληνικού κράτους. Αυτό κάνετε. Τίποτα απ’ όσα περιλαμβάνει το νομοσχέδιό σας δεν υπακούει σε μία ενιαία λογική, δεν υπακούει σε μία λογική αναβάθμισης της Δημόσιας Διοίκησης. <br />Αυτό το οποίο κάνετε και το οποίο δεν χρειάζεται ειδική πολιτική δεξιοτεχνία για να πραγματοποιηθεί, είναι να αρχίζετε να κόβετε τους οργανισμούς –κλείνουμε εκεί, μεταφέρουμε εκεί κ.λπ.- και κυρίως να απολύετε τον κόσμο, σωρηδόν και οριζοντίως! <br />Πείτε μου με ποια αξιολόγηση απολύετε δεκάδες εργαζόμενους με αυτό το νομοσχέδιο. Ποια είναι η αξιολόγηση; Ποια είναι η αξιολόγηση εξατομικευμένα, να μας τα αναφέρετε ένα προς ένα.<br />Μιλάμε για εργαζόμενους οι οποίοι έχουν θητεύσει στη Δημόσια Διοίκηση, στο ελληνικό δημόσιο, έχουν προσφορά δεκαετιών. Πείτε μου: ποια είναι η αξιολόγησή τους; Γιατί τους πετάτε στον δρόμο από τη μία μέρα στην άλλη; Και ποια μέριμνα έχετε για το μέλλον τους; Όταν ο άλλος είναι σαράντα, πενήντα, εξήντα χρόνων, έχει κάνει δεκαετίες στο ελληνικό δημόσιο, έχει εργαστεί και ξαφνικά μένει μετέωρος στο δρόμο, με άνεργη ίσως τη γυναίκα του, με οικογένεια, με υποχρεώσεις, με δάνεια, τι θα κάνει αυτός ο άνθρωπος; Θα αυτοκτονήσει; <br />Το λέω και για εσάς, κύριοι του ΠΑΣΟΚ. Θα αυτοκτονήσει αυτός ο άνθρωπος; Πείτε μου. Σκοτώνουν τα άλογα όταν μεγαλώσουν; Αυτή είναι η λογική; Και αυτό το λέτε μεταρρύθμιση; <br />Δεν χρειάζεται να έχουμε Υπουργό. Έναν χασάπη, με την κυριολεκτική έννοια του όρου, να βάλουμε, να τελειώνουμε. Σου λέει, πόσους θέλουμε να πετάξουμε στον δρόμο; Θέλουμε δεκατέσσερις χιλιάδες. Μάλιστα. Τι κάνουμε; Δεν αξιολογούμε τίποτα, δεν μετράμε τίποτα, δεν κάνουμε καμμία μελέτη, καμμία προσπάθεια. Παίρνουμε το πριόνι για δεκατέσσερις χιλιάδες και όποιον πάρει ο χάρος και τελειώσαμε. Και έρχεστε και μας λέτε ότι κάνετε μεταρρύθμιση στο δημόσιο; Σας είπα ότι κάνετε διάλυση. Αυτό κάνετε. <br />Αναφερθήκατε στην αξιολόγηση. Και σας είπαμε ότι, βεβαίως, πρέπει να υπάρχει αξιολόγηση. Σας είπαμε επίσης ότι η αξιολόγηση πρέπει να έχει ορισμένα χαρακτηριστικά. Ας πάρω εδώ μια ομάδα εργασίας, μια οποιαδήποτε Κοινοβουλευτική Ομάδα. Μπορεί ο κάθε Βουλευτής να έχει γνώμη και να αναδεικνύει αυτούς οι οποίοι εκπροσωπούν αυτήν την Κοινοβουλευτική Ομάδα και να έχει κριτήριο με το οποίο κάνει την επιλογή του.<br />Γιατί, εσείς τη συμμετοχική διαδικασία, δηλαδή τον παράγοντα συμμετοχής όλων των εργαζομένων σε κάθε χώρο, σε κάθε βαθμίδα, οι οποίοι συμμετέχουν και λένε άποψη, λένε γνώμη, το υποβαθμίζετε και το υποτιμάτε; Γιατί το υποτιμάτε αυτό; Δεν μπορούν αυτοί να έχουν μία γνώμη η οποία να έχει ένα βάρος στη συνολική αξιολόγηση; <br />Όταν, λοιπόν, ακούτε την έννοια «συμμετοχική», σας πιάνει πανικός. Δεν υπάρχει όμως πουθενά, σε καμμία διαδικασία, σε καμμιά ανθρώπινη δραστηριότητα ουσιαστική αξιολόγηση που να μη γίνεται με τη συμμετοχή των ανθρώπων που έχουν τη συγκεκριμένη δραστηριότητα.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Και τώρα γίνεται με αυτό που κάνουμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Επομένως, δεν καταλαβαίνω αυτόν το φόβο σας στη λέξη «συμμετοχική», ότι είναι η καταστροφή. <br />Εσείς, όμως, δεν κάνετε μία συναινετική προσπάθεια με τους εργαζόμενους, με όλα τα κόμματα. Γιατί η Δημόσια Διοίκηση δεν είναι παράρτημα και δορυφόρος της ελληνικής Δεξιάς διαχρονικά. Η Δημόσια Διοίκηση ανήκει σε όλο τον ελληνικό λαό και υπηρετεί τον ελληνικό λαό. Επομένως, πρέπει να υπάρχει μία ευρεία συναίνεση σε τέτοιου είδους «μεταρρυθμίσεις» που επιχειρούν την αξιολόγηση.<br />Όμως εδώ την αξιολόγηση την έχετε κατακρεουργήσει. Λέτε, ας πούμε, βαθμολογείται με βαθμολογία «9» με «10» ποσοστό έως και 25% των υπαλλήλων. Πού ακούστηκε αυτό; Σε λίγο θα πείτε ότι ο Υπουργός ονομαστικά θα καθορίζει ποιοι θα πάρουν τη βαθμολογία «9» με «10». Με βαθμολογία «7» έως «8» θα βαθμολογείται ποσοστό έως και 60% των υπαλλήλων. Κοιτάξτε, όμως, τη διαφορά παρακάτω, στο τρίτο. Στο τρίτο λείπει το «έως». Λέει ότι με βαθμούς από «1» έως «6» βαθμολογείται ποσοστό 15% των υπαλλήλων. Ούτε παρακάτω, ούτε παραπάνω! Ποια είναι αυτή η λογική; Δηλαδή δεν μπορεί να είναι ας πούμε πάνω από 15% αυτοί που θα έχουν βαθμολογία «1» έως «6»; Άμα είναι κάτω; <br />Εδώ αντιλαμβάνεστε ποια είναι η λογική σας. Η λογική σας, είναι να έχετε με σιγουριά εξασφαλίσει αυτούς οι οποίοι θα πετάγονται στην άκρη, στο περιθώριο, θα ενοχοποιούνται και θα επικρέμαται πάνω τους η δαμόκλειος σπάθη της απόλυσης. <br />Όσο γι’ αυτό που είπατε για τις διαθεσιμότητες κ.λπ. ότι δεν παίρνετε υπ’ όψιν σας τη βαθμολόγηση, απ’ ό,τι βλέπω δεν την παίρνετε υπ’ όψη σας για τις διαθεσιμότητες που έχουν γίνει, δηλαδή του 2013. Δεν λέτε για το μέλλον, δεν αναφέρετε τίποτα. Θα ήταν και παράδοξο άλλωστε να θέλετε να κάνετε διαθεσιμότητες, να θέλετε να κάνετε απολύσεις και να επιλέγετε αυτούς που έχουν βαθμολογία «9» με «10». Δεν γίνεται αυτό. Πώς θα γίνει; Και επειδή οι απολύσεις θα συνεχιστούν στο δημόσιο, επειδή πάμε για γενικευμένες καταστάσεις διάλυσης και εκπαραθύρωσης των δημοσίων υπαλλήλων, γι’ αυτό βάζετε και αυτήν τη βαθμολογία και εξασφαλίζετε με σιγουριά το ποσοστό του 15%. <br />Καλώς, κύριοι συνάδελφοι του ΠΑΣΟΚ, δεν ψηφίζετε την κατάργηση του Εθνικού Ινστιτούτου Εργασίας και Ανθρώπινου Δυναμικού. Εγώ, όμως, σας ρωτώ το εξής: Ποια είναι η διαφορά αυτού του ινστιτούτου από τους άλλους οργανισμούς που καταργούνται; Δηλαδή, για παράδειγμα, ποια είναι η διαφορά με το ΤΕΟ; Μπορείτε να μου πείτε; Δεν είναι εξίσου σημαντικός οργανισμός, εταιρεία, επιχείρηση το Ταμείο Εθνικής Οδοποιίας; Δεν είναι η «Ενοποίηση Αρχαιολογικών Χώρων για Αναπλάσεις»; Δεν είναι σημαντικά, δεν μπορούν να προσφέρουν υπηρεσίες; Γιατί αυτά τα ψηφίζετε; Και εν πάση περιπτώσει, γιατί ψηφίζετε τις απολύσεις; Θέλετε να καταργήσετε οργανισμούς, όμως το ανθρώπινο δυναμικό, γιατί δεν μπορεί να αξιοποιηθεί εφόσον οι δραστηριότητες, υποτίθεται, αυτών των οργανισμών δεν καταργούνται, επί το πλείστον; Γιατί να μην αξιοποιηθεί, λοιπόν, το ανθρώπινο δυναμικό και να πεταχτεί στο δρόμο ή στη διαθεσιμότητα; Αυτή είναι λογική; Αυτό είναι βαρβαρότητα και μάλιστα όταν δεν υπάρχει η παραμικρή αξιολόγηση γι’ αυτούς τους ανθρώπους.<br />Με ρωτήσατε -και τελειώνω με αυτό- αν θα επαναπροσληφθούν με μια κυβέρνηση της Αριστεράς και θεωρήσατε ότι είναι μεγάλη πρόκληση το ερώτημα.<br />Βεβαίως θα επαναπροσληφθούν.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Και όχι μόνον αυτοί!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μια στιγμή, κύριοι, για να συνεννοηθούμε σε αυτήν την Αίθουσα. Κοροϊδεύετε τον ελληνικό λαό, τον εμπαίζετε με τον πιο χυδαίο και άθλιο τρόπο. <br />Απολύετε τις καθαρίστριες του Υπουργείου Οικονομικών. Γιατί τις απολύετε τις καθαρίστριες του Υπουργείου Οικονομικών; Για να πάρετε εργολάβους οι οποίοι θα κάνουν την ίδια δουλειά με δουλεμπόριο εργασιακών σχέσεων. Και γνωρίζετε πολύ καλά ότι απ’ αυτήν την απόλυση των καθαριστριών και την ανάθεση του έργου του καθαρισμού σε εργολάβους, το κόστος θα είναι μεγαλύτερο για το δημόσιο, όπως αυτό συμβαίνει σε όλες τις δημόσιες υπηρεσίες και τους δημόσιους οργανισμούς. Το γνωρίζετε. Το δημοσιονομικό κόστος –για το οποίο μου λέτε «πού θα βρείτε τα λεφτά;»- θα είναι μεγαλύτερο με τους εργολάβους. Κάντε έναν έλεγχο παντού. Εμείς τον έχουμε κάνει τον έλεγχο και παντού όλοι όσοι διαχειρίζονται δημόσιες επιχειρήσεις, δημόσιους οργανισμούς, Δημόσια Διοίκηση, μας λένε ότι το κόστος είναι μεγαλύτερο με τους εργολάβους και η δουλειά είναι μάλλον χειρότερη. Και μιλάμε για νευραλγικούς τομείς, όπως το Υπουργείο Οικονομικών όπου χρειάζεται να ξέρει και η διεύθυνση και η διοίκηση και οι υπάλληλοι, ποιοι και ποιες καθαρίζουν και όχι αυτοί κάθε μέρα να αλλάζουν, ανάλογα με τις δουλεμπορικές εργασιακές σχέσεις των εργολάβων. Και μου λέτε «Πού θα βρείτε τα λεφτά να επαναπροσλάβετε τις καθαρίστριες»;<br />Σχολικοί φύλακες. Οριζόντια απόλυση, στο δρόμο! Και τι κάνετε; Δεν λέτε ότι δεν χρειάζονται σχολικοί φύλακες, διότι δεν μπορείτε να το πείτε αυτό, αφού είναι το άκρον άωτον του παραλογισμού. Όμως λέτε «Θα πάρουμε σεκιούριτι». Θα διώξουμε δηλαδή το σχολικό φύλακα, που είναι δεμένος με το σχολείο, με τα παιδιά, με τους δασκάλους και τους καθηγητές, με ένα ρόλο βασικό στη γειτονιά. Θυμηθείτε τον παλιό επιστάτη στα σχολεία και το γόνιμο ρόλο που αυτός έπαιζε. Αν μάλιστα είχε και αυτήν την ευγένεια και την καλοσύνη, ήταν αγαπητός και από τα παιδιά και από τους γονείς και από τους δασκάλους, ήταν ένα καταφύγιο. Ο σχολικός φύλακας δεν είναι ένα πάρεργο για το σχολείο, είναι ουσιαστική πλευρά του. Θα πετάξετε, λοιπόν, στο δρόμο αυτόν το σχολικό φύλακα, χωρίς κρίση βεβαίως, αφού δεν λέτε ότι δεν κάνει αυτός ή εκείνος, αλλά γενικώς, συλλήβδην πετιούνται στο δρόμο οι σχολικοί φύλακες, και θα πάρετε σεκιούριτι να κάνουν αυτήν τη δουλειά. Το δημοσιονομικό κόστος των σεκιούριτι είναι ακόμη μεγαλύτερο από τους σχολικούς φύλακες.<br />Επομένως, γιατί μας κάνετε το ερώτημα «πού θα βρείτε τα λεφτά»; Αυτό που κάνετε εσείς είναι τρομοκρατία, δεν είναι εξοικονόμηση πόρων για το δημόσιο και τη Δημόσια Διοίκηση. Τρομοκρατία ασκείτε. Θέλετε σώνει και καλά να δώσετε το μήνυμα των γενικευμένων απολύσεων -όχι εξατομικευμένων οι οποίες έχουν κάποια αιτιολογία, όπως πειθαρχικά παραπτώματα, ποινικώς κολάσιμες πράξεις, δεν μιλάμε γι’ αυτά- θέλετε να δώσετε το μήνυμα της οριζόντιας γενικευμένης τρομοκρατικής απόλυσης. Δεν έχετε καν δημοσιονομικό όφελος απ’ αυτού του είδους τις απολύσεις που κάνετε. <br /> <br />Άλλωστε –και τελειώνω με αυτό- και το νομοσχέδιό σας αυτό αποδεικνύει. Κάνετε δεκάδες απολύσεις, κλείνετε οργανισμούς και το όφελος είναι 2,5 εκατομμύρια. <br />Από την άλλη, έρχεστε με αυτήν τη διάταξη για τις δημοσιεύσεις των ισολογισμών και των αλλαγών στα καταστατικά ανωνύμων εταιρειών και ΕΠΕ στην «Εφημερίδα της Κυβέρνησης» και έχει απώλειες το δημόσιο 45 εκατομμυρίων ευρώ. Για ποιο δημοσιονομικό όφελος ομιλείτε; Πρόκειται περί εκδικήσεως, περί τρομοκρατίας, περί παράδοσης του δημοσίου σε ιδιωτικά συμφέροντα. Αυτή είναι η πολιτική σας. Αυτή η πολιτική είναι αδιέξοδη, καταστροφική και οδηγεί στο γκρεμό τη χώρα.<br /></speech><speech by="#s75"><from>Δριβελέγκας Ιωάννης</from> Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Βορίδης για οκτώ λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Νομίζω, κυρίες και κύριοι συνάδελφοι, ότι έχει καταστεί σαφές ότι μιλάμε για δύο εντελώς διαφορετικές νοοτροπίες για τα πράγματα. Παραδείγματος χάριν, ξεκινώ απ’ αυτό το τελευταίο συγκλονιστικό επιχείρημα που άκουσα από τον κ. Λαφαζάνη. Λέει ο κ. Λαφαζάνης: Ποια είναι η εξοικονόμηση που έχετε απ’ όλη αυτήν την παρέμβαση που κάνετε; Μόλις 2,5 εκατομμύρια. Βέβαια, μόλις 2,5 εκατομμύρια. Δηλαδή, τι θα έπρεπε κανείς να πει σ’ αυτήν τη γραμμή; Θα έπρεπε να κάνουμε μία μεγαλύτερη παρέμβαση, για να έχουμε εξοικονόμηση. Η εξοικονόμηση είναι μικρή, γιατί πράγματι αυτοί οι οργανισμοί είναι οργανισμοί οι οποίοι υπό μίαν έννοιαν δεν είναι σημαντικά κοστοβόροι, γιατί δεν κάνουν και καμμία σημαντική δουλειά. Άρα, πράγματι, εκείνο το οποίο γίνεται είναι ότι γίνονται επανατοποθετήσεις περιορισμένου μεγέθους -για το μέγεθος της συζήτησης που κάνουμε- σε συγκεκριμένα πράγματα.<br />Ακούστε, όμως, γιατί το λέει σε αντίστιξη, για να καταλάβετε τη διαφορά φιλοσοφίας. Λέει ότι 2,5 εκατομμύρια είναι η εξοικονόμηση απ’ αυτήν την ,πράγματι, περιορισμένου μεγέθους παρέμβαση -εγώ θα την έλεγα σημειακή και θα έλεγα ότι προφανώς πρέπει να είναι πολύ ευρύτερη η παρέμβαση που πρέπει να γίνει- και υπάρχει σημαντική απώλεια εσόδων. Απώλεια εσόδων από τι; Ουσιαστικά από την κατάργηση δημοσιεύσεως στο ΦΕΚ, από τις υποχρεώσεις δημοσιότητας των ανωνύμων εταιρειών και των ΕΠΕ. <br />Δηλαδή, τι λέει εδώ ο κ. Λαφαζάνης; Λέει ότι παρ’ ότι οι διατυπώσεις δημοσιότητας που απαιτούν οι νόμοι, ο ν.2190 και ο ν.3190, στις ΕΠΕ και στις Α.Ε. εκπληρώνονται πλήρως πια με τη σύγχρονη τεχνολογία, που είναι η δημοσίευση στην πραγματικότητα στο διαδίκτυο αυτών των στοιχείων, όχι, πρέπει να συνεχίσουμε να μεταφέρουμε ένα βάρος στις εταιρείες, γιατί; Γιατί πρέπει να έχουμε ένα έσοδο για το δημόσιο. Δεν έχει σημασία αν αυτή η δαπάνη είναι ανορθόλογη, αρκεί να έχει έσοδα το δημόσιο. Άρα, στην πραγματικότητα η διαφορά φιλοσοφίας είναι ξεκάθαρη.<br />Εμείς τι λέμε; Προτεραιότητα, λοιπόν, για την αξία της ελευθερίας είναι ο σεβασμός μίας κοινωνίας, των ατόμων που τη συγκροτούν, όπως και της περιουσίας τους και της επαγγελματικής τους δραστηριότητας. Τι σημαίνει στην πραγματικότητα αυτό; Σημαίνει ότι κάθε βάρος, το οποίο δεν είναι αναγκαίο, θα πρέπει να αίρεται. Και αυτό έχει να κάνει με βάρη φορολογικά, με βάρη της λειτουργίας του δημοσίου. <br />Γι’ αυτό, λοιπόν, η κατ’ αρχήν αξία που πρέπει να διέπει την οργάνωση του δημοσίου ποια είναι; Αυτό το οποίο είναι αναγκαίο να υπηρετείται με τον καλύτερο δυνατό τρόπο, με το μικρότερο δυνατό κόστος, με τη μεγαλύτερη ωφέλεια, με τη μεγαλύτερη αποδοτικότητα και παραγωγικότητα -αυτό είναι το δημόσιο που πρέπει να φτιαχτεί- και κάθε περιττό βάρος που έχει μεταφερθεί νομοθετικά μέσα στην κοινωνία, στις επιχειρήσεις, στα άτομα, σε όσους δραστηριοποιούνται επαγγελματικά, σε όσους λειτουργούν μέσα στην κοινωνία, αυτό να κάνουμε μία προσπάθεια να αρθεί. Αυτό, λοιπόν, είναι η μέρα με τη νύχτα κυριολεκτικά απ’ αυτό που υποστηρίζει η Αριστερά. Η μέρα με τη νύχτα! Είναι το ακριβώς αντίστροφο.<br />Κι εκεί όντως υπάρχει μια τεράστια διαφορά φιλοσοφίας. Όμως αυτό σημαίνει από τη μια μεριά να υπερασπίζεσαι την αξία της ελευθερίας, την αξία της δημιουργίας, την αξία της ιδιωτικής πρωτοβουλίας, την αξία του ατόμου τελικά μέσα στην κοινωνία, να την αναδεικνύεις και να τη στηρίζεις, σε αντίθεση με την υπεράσπιση ενός κολλεκτιβιστικού κράτους, το οποίο εκφράζει μια συλλογικότητα στην οποία, θες δε θες, υπάγεσαι. <br />Εξ ου και υπάρχει αυτή η βασική φιλοσοφική διαφορά, που φαίνεται και στη συζήτηση για την αξιολόγηση. Τι μας λέει ο κ. Λαφαζάνης, τι μας λέει ο ΣΥΡΙΖΑ ότι πρέπει να γίνεται στην αξιολόγηση; Να γίνεται λαϊκή συνέλευση, να μαζεύονται εργατικές επιτροπές, οι εργατικές επιτροπές να λένε ποιος είναι καλός και ποιος είναι κακός, ανάλογα με τους συσχετισμούς που προφανώς θα επικρατούν εκεί, και αυτό είναι μηχανισμός αξιολόγησης. <br />Αυτό που ισχύει σε όλον τον κόσμο, ότι δηλαδή υπάρχει στη διοίκηση μία ιεραρχία, κάποιος ο οποίος κρίνει σε τελευταία ανάλυση τους υφισταμένους του και αυτός έχει και την ευθύνη για τη λειτουργία του τμήματός του, για την απόδοση της διευθύνσεώς του, για το πώς προχωράνε τα πράγματα, για την απόδοση της δουλειάς του αυτός φέρει την ευθύνη, γιατί αυτός κάνει κεντρικές επιλογές και άρα αυτός αξιολογεί και προφανώς όλοι οι υπόλοιποι δέχονται ως βασική διαδικασία αυτήν την αξιολόγηση, για την Αριστερά δεν υφίσταται. Στην Αριστερά, θα τα πάμε όλα στα εργατικά συμβούλια, στις λαϊκές συνελεύσεις και εκεί θα γίνουν κι οι αξιολογήσεις! Αυτό πράγματι, βέβαια, είναι κεντρική διαφορά φιλοσοφίας. <br />Μόνο που θα πω το εξής, για να μην τα αφήνουμε σε φιλοσοφικό επίπεδο αυτά. Τα έχει λύσει η ζωή αυτά. Όπου αυτά εφαρμόστηκαν, κατέρρευσε το σύμπαν, κατέρρευσαν οι επιχειρήσεις, καταστράφηκαν οι δομές, δεν έμεινε τίποτε. Αντιθέτως, όπου εφαρμόστηκαν μηχανισμοί σαν αυτούς που υπερασπιζόμαστε εμείς, εκεί υπάρχει άνθηση της ιδιωτικής οικονομίας, εκεί υπάρχει πλούτος, εκεί υπάρχει ευμάρεια, εκεί υπάρχουν προϋποθέσεις από τις οποίες τα άτομα, οι πολίτες, ζουν τη ζωή που οι ίδιοι επιλέγουν να ζήσουν κι έχουν ευκαιρίες γι’ αυτό. Αυτό, λοιπόν, είναι που βλέπετε ότι αποτυπώνει, σε πολύ μεγάλο βαθμό, την ηθική και ιδεολογική σύγκρουση σε ένα νομοθέτημα, εγώ θα σας πω, περιορισμένης παρέμβασης σε ό,τι αφορά τα κλεισίματα των οργανισμών. Σε αυτό πράγματι εδώ η παρέμβαση είναι περιορισμένη. <br />Δείτε τώρα όμως κάτι άλλο, ένα άλλο ζήτημα. Κλείνουν οι οργανισμοί. Τι λέει ο κ. Λαφαζάνης; «Αξιολογήθηκε το προσωπικό; Γιατί οδηγείται στην έξοδο;» Όποιο και όσο οδηγείται, διότι δεν είναι το σύνολο που οδηγείται στην έξοδο. Θα την κάνατε αυτήν την ερώτηση, κυρίες και κύριοι συνάδελφοι, σε οποιαδήποτε ιδιωτική επιχείρηση που κλείνει έναν τομέα; Δεν θα την κάνατε, γιατί είναι αυτονόητο ότι αν κλείσει μία δραστηριότητα, προφανώς λύονται οι συμβάσεις εργασίας. Είναι απολύτως αυτονόητο. Τι αξιολόγηση να γίνει, όταν κλείνει ένας ολόκληρος κλάδος; Η αξιολόγηση έχει νόημα όταν έχω να επιλέξω ότι παραδείγματος χάριν πρέπει να διακόψω τη σύμβαση εργασίας στο 5%, στο 10%, σε πέντε, επτά ή δέκα ή εκατό εργαζομένους, ανάλογα πόσους επιλέγω από ένα μεγαλύτερο σύνολο. Όταν όμως σταματά μία δραστηριότητα, τι είδους αξιολόγηση να γίνει;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν σταματά, μεταφέρονται οι αρμοδιότητες. Δεν έχετε διαβάσει το άρθρο.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Τα έχω διαβάσει.</speech><speech by="#s75"><from>Δριβελέγκας Ιωάννης</from> Κύριε Μητρόπουλε, μη διακόπτετε παρακαλώ.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Πρόεδρε, λέει πράγματα που δεν στέκουν.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εγώ δέχομαι την παρέμβαση του κ. Μητρόπουλου. Βεβαίως και μεταφέρονται και επειδή ακριβώς οι αρμοδιότητες μεταφέρονται, κύριε Μητρόπουλε, αυτό τι σημαίνει στην πραγματικότητα; Ικανοποιεί αυτήν την ανάγκη ορθολογικής ανασυγκρότησης. Η ορθολογική ανασυγκρότηση, σημαίνει ακριβώς ότι σταματά μία δομή, παύει τη λειτουργία της, και ανατίθεται ένα έργο σε μία άλλη δομή που πολλές φορές, όπως ασφαλώς διαβάσατε, -γιατί κι εγώ και εσείς διαβάσαμε- ήδη επιτελείται από μία άλλη δομή του δημοσίου. Το ερώτημα, που πρέπει εσείς να απαντήσετε, όχι εμείς, είναι γιατί θα πρέπει να διατηρούνται δύο δομές που θα κάνουν το ίδιο πράγμα. <br />Άκουσα, παραδείγματος χάριν, την κριτική για τον έλεγχο των παραχωρήσεων για την εκτέλεση των έργων από το ΤΕΟ. Μα, υπάρχει ολόκληρη Γενική Διεύθυνση Παραχωρήσεων στο Υπουργείο Μεταφορών και Υποδομών, υπάρχει ολόκληρη διεύθυνση που ασχολείται με τις παραχωρήσεις. Και αν μου πείτε «πραγματικά ποιος παρακολουθεί την εκτέλεση των παραχωρήσεων» είναι η συγκεκριμένη διεύθυνση, η οποία έχει υψηλότατο προσωπικό, μοναδικό σε μορφωτικό επίπεδο και εξειδίκευση, που παρακολουθεί ακριβώς αυτά τα έργα. Μπορείτε να μου εξηγήσετε, γιατί πρέπει να διατηρήσουμε άλλη μία δομή στο δημόσιο που ουσιαστικά θα κάνει την ίδια δουλειά, μόνο που γνωρίζουμε ότι θα την κάνει από το τάδε τμήμα ως το δείνα, από εδώ ως εκεί; Για ποιον λόγο; <br />Θέλω, λοιπόν, να πω ότι σε αυτά εδώ δεν έχετε απαντήσει. Παραδείγματος χάριν η κριτική σας για την αξιολόγηση. Τη διάβασα αυτήν την ένσταση και στο κείμενο της Επιστημονικής Επιτροπής. Τι λέει στην πραγματικότητα; Γιατί το 15% να παίρνει τόσο; Δεν ενέχει εδώ ένα στοιχείο αυθαιρεσίας; Πού το ξέρουμε ότι το 15% θα έχει μέχρι τόσο απόδοση;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όλα τα ξέρετε εσείς.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Λέει το επιχείρημά σας…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν θα έχει 15% Αριστερούς; Πώς δεν θα έχει!</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Α, ακούστε τώρα, απεκαλύφθη η αγωνία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αγωνία;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Πράγματι, εφόσον το θέτετε εκεί, κύριε Λαφαζάνη, και δεν ξέρω, κύριε Υπουργέ, αν ακούσατε ή αν το χάσατε αυτό αλλά πρέπει να το επισημάνουμε, κύριε Υπουργέ αυτό, το 15% των χειροτέρων θα είναι το 15% των Αριστερών λέει ο κ. Λαφαζάνης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Των δυσάρεστων, των διαμαρτυρομένων.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Των Αριστερών. Εκεί ομολογώ ότι εάν κάποιος έβαζε, κύριε Λαφαζάνη, ένα τέτοιο κριτήριο…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …διαφωνούντων.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Αφήστε. Είπατε Αριστερών, τώρα το συμπληρώνετε, των διαφωνούντων, βάζετε επίθετα. Το Αριστερών ήταν πιο σαφές.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όλα σαφή είναι.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Λέω, λοιπόν, το εξής. Ότι εάν υπήρχε τέτοιο ζήτημα, ο αξιολογητής θα είχε άλλη δυσκολία. Εν όψει του ότι οι Αριστεροί είναι πολύ περισσότεροι από 15%, ποίους εκ των Αριστερών να διαλέξει για να τους κατεβάσει στο 15%; Αυτό είναι το βασικό του πρόβλημα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Την επόμενη φορά…</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ποιων Αριστερών, λοιπόν;</speech><speech by="#s75"><from>Δριβελέγκας Ιωάννης</from> Τους ακροαριστερούς.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Αλλά είναι προφανές ότι δεν βρισκόμαστε εκεί. <br />Εκείνο το οποίο, όμως, πρέπει να πούμε τώρα, είναι ότι αυτή η νοοτροπία μας οδήγησε σε όλες τις παθογένειες του δημοσίου. Αυτή η νοοτροπία! Δηλαδή, η απόλυτη δυσπιστία ότι οποιαδήποτε επιλογή δεν θα γίνεται με αξιοκρατικά κριτήρια, δεν θα γίνεται με ορθολογικά κριτήρια αλλά θα γίνεται με βάση τον ιδεολογικό, πολιτικό και κομματικό προσανατολισμό. Εάν είμαστε ακόμα εκεί, ξαναλέω, Δημόσια Διοίκηση δεν πρόκειται να φτιάξουμε ποτέ. Ποτέ δεν θα φτιάξουμε Δημόσια Διοίκηση. Και ευτυχώς το τελευταίο χρονικό διάστημα με μια σειρά από παρεμβάσεις έχουν γίνει τα ΑΣΕΠ, έχουν γίνει τα συμβούλια επιλογής έχουν γίνει μια σειρά από παρεμβάσεις που καθιστούν αντικειμενική, κατά το δυνατόν, τη διαδικασία αυτή. Αλλά και η συγκεκριμένη παρέμβαση είναι στην ίδια κατεύθυνση. Να πω, όμως, τώρα κάτι; Επειδή βάζετε αυτό το ζήτημα και το βάζετε γιατί είναι πιο ενδιαφέρον το επιχείρημα -όχι αν θα είναι Αριστεροί ή Δεξιοί- της αρχής…<br />.<br />Κύριε Πρόεδρε, σε ενάμισι λεπτό ολοκληρώνω, ευχαριστώ πολύ.<br />Ένα επιχείρημα αρχής, αυτό κυρίως με ενδιαφέρει να απαντήσω. Λέτε, λοιπόν, γιατί το 15%; Δεν είναι αυθαίρετο; Δεν θα μπορούσε να είναι κάποιος πάνω από το «6» και να μην είναι 15%, να είναι 10% αυτοί που είναι κάτω από το «6»; Δεν θα μπορούσε να συμβαίνει κάτι τέτοιο; <br />Απάντηση. Η έννοια της συγκριτικής αξιολογήσεως, μοιραία είναι που βάζει αυτό το ζήτημα. Θέλετε, κύριε Λαφαζάνη, να σας το κάνουμε αντικειμενικό; Θα προτιμούσατε να υπάρχει φθίνουσα σειρά αξιολογήσεως; Να μην υπάρχει κανένα 15%, αλλά να λέμε πρώτος, δεύτερος, τρίτος, τέταρτος, πέμπτος, έβδομος, εκατοστός; Να υπάρχει φθίνουσα σειρά αξιολογήσεως μέσα στη διοικητική δομή; Αλλά και με αυτό θα είχατε αντίρρηση. Διότι, όπως αντιλαμβάνεστε, αυτό είναι ακόμη πιο απαιτητικό. Το 15% είναι μια συνθήκη, είναι μια συμφωνία, που λέει ότι σε τελευταία ανάλυση κάποιο 15% θα κριθεί χειρότερο από ένα άλλο τμήμα. Αυτό είναι όλο κι όλο. Θα υπάρχει ένα καλό μικρό πάνω, ένα ενδιάμεσο, κάνει τρεις κατηγορίες. Αν βάζαμε φθίνουσα σειρά αξιολογήσεως, θα τη θέλατε τότε την αξιολόγηση; <br />Το στοιχείο, λοιπόν, το οποίο πράγματι με το νόμο ορίζεται, τι λέει; Ότι βάζω σ’ αυτήν τη φθίνουσα κατηγορία -ας την πούμε Α, Β, Γ- την ποσοτικοποιώ και εκεί κατατάσσω τους υπαλλήλους. Αυτό λέει. Ποιο είναι το στοιχείο της αυθαιρεσίας, ότι γίνεται συγκριτική αξιολόγηση;<br />Πάμε, λοιπόν, στην ουσία. Στην ουσία δεν θέλετε καμμία αξιολόγηση και εξήγησα γιατί. Γιατί φιλοσοφικά και ηθικά είστε με τον εξισωτισμό. Γιατί την αξιολόγηση που λέτε μας την αποκαλύψατε σήμερα. Είναι η αξιολόγηση των εργατικών συμβουλίων, των συνδικάτων και των λαϊκών συνελεύσεων.<br />Άρα, στην ουσία όχι απλώς δεν πρόκειται να βελτιώσετε το κακό κράτος που έχουμε σήμερα αλλά εκείνο το οποίο θα κάνετε, είναι να καταστρέψετε και την όποια δομή έχουμε διατηρήσει. Ευτυχώς, σε αυτήν την Αίθουσα μετά από πολλά χρόνια, ακούγονται κρίσιμες έννοιες οι οποίες αφορούν τον πολίτη γιατί αφορούν την παραγωγικότητα και την αποδοτικότητα στο δημόσιο, όπως είναι η κινητικότητα, η διαθεσιμότητα και η διακοπή των συμβάσεων εργασίας, δηλαδή έννοιες οι οποίες είναι διάχυτες σε όλο τον ιδιωτικό τομέα –και το τονίζω. <br />Απαντήστε σε όλους αυτούς που έμειναν απ’ έξω από οποιαδήποτε διαδικασία, σε όλους αυτούς που πρόσβαση στην αγορά εργασίας του δημοσίου δεν είχαν ποτέ και που τώρα με αυτές τις διαδικασίες ξαφνικά αποκτούν, γιατί όσοι φύγουν, τόσοι θα μπουν.<br />Επομένως, δεν έχετε απαντήσεις. Στην πραγματικότητα υπερασπίζεσθε όλες τις στρεβλώσεις. Υπερασπίζεσθε ένα κράτος το οποίο όχι απλώς δεν είναι κράτος της Δεξιάς, είναι κράτος κατ’ εικόνα και καθ’ ομοίωση των εικονισμάτων της Αριστεράς.<br /></speech><speech by="#s75"><from>Δριβελέγκας Ιωάννης</from> Ευχαριστούμε τον κ. Βορίδη.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κύριε Πρόεδρε, θα ήθελα να καταθέσω τις νομοτεχνικές βελτιώσεις για τις οποίες είχα δεσμευτεί. <br /></speech><speech by="#s75"><from>Δριβελέγκας Ιωάννης</from> Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος για οκτώ λεπτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, θα ήθελα να πω συγκεκριμένα –μιας και είμαστε στη συζήτηση επί των άρθρων- τα εξής: Πρώτον, έχουμε καλυφθεί -και δεν τοποθετούμαι- σε ό, τι σχετίζεται με τις τροπολογίες των Υπουργείων Εσωτερικών και Οικονομικών. Θα προσέλθουν οι Υπουργοί Εσωτερικών και ο Αναπληρωτής Υπουργός Οικονομικών, –απ’ ό,τι ακούσαμε- επομένως δεν τοποθετούμαι γι’ αυτές τις τροπολογίες. Να ακούσουμε πρώτα τις εξηγήσεις για να τοποθετηθούμε.<br />Δεύτερον, σε ό,τι σχετίζεται με την αξιολόγηση θα ήθελα να πω τα εξής: Προφανώς και στηρίζουμε το νομοσχέδιο. Το κάναμε σαφές και με τον εισηγητή μας, με τους ομιλητές μας και διά του ομιλούντος χθες. Απλά θέλω να επαναλάβω πολύ καθαρά αυτό που έχουμε πει από την πλευρά μας οι Βουλευτές του ΠΑΣΟΚ. Θα θέλαμε κάτι πιο ολοκληρωμένο, πιο προωθημένο, πιο καινοτόμο, πιο σύγχρονο αλλά πάνω απ’ όλα θέλουμε να περάσει η έννοια της αξιολόγησης στο δημόσιο. Είναι ζήτημα αρχής. Δεν μπορούμε να κάνουμε πίσω.<br />Προφανώς, έχουμε παρατηρήσεις αλλά εάν δεν περάσει η έννοια της αξιολόγησης μία φορά συνολικά και υποχρεωτικά για το δημόσιο, δεν θα περάσει καμμία φορά. Έχουμε όλο το χρόνο για να κάνουμε βελτιώσεις και διορθώσεις -και στο άμεσο μέλλον, μεσοπρόθεσμα και μακροπρόθεσμα- όχι όμως να κάνουμε πίσω. Είναι ο μεγάλος αναχρονισμός, είναι μαύρη κηλίδα –κυριολεκτικά- στο δημόσιο το ότι δεν έχουμε βρει τρόπους ακόμη να αξιολογούμε προσωπικό και δομές. <br />Τρίτο σημείο είναι το εξής: Κύριε Υπουργέ, σε ό,τι σχετίζεται με τον επανέλεγχο των συμβάσεων -το άρθρο 43- θα ήθελα να πω ότι η διατύπωση φαίνεται κατ’ αρχάς στο μάτι ή στο αυτί όταν τη διαβάζεις ή όταν την ακούς αντιστοίχως, να είναι εύλογη. Νομίζω όμως ότι πρέπει να τη ξεκαθαρίσουμε. Εγώ σας δίνω ως τροπολογία μια νομοτεχνική βελτίωση και θέλω να τη διαβάσω για να την ακούσουν όλοι οι συνάδελφοι. <br />Εμείς προτείνουμε να προσθέσουμε συγκεκριμένα ότι αντί για νόμιμη διαδικασία γενικά και αόριστα, να λέμε «εφόσον τα διοικητικά όργανα που μετέτρεψαν τη σχέση εργασίας σε αορίστου χρόνου παρασύρθηκαν στην έκδοση των σχετικών πράξεων όπου αποτελεί ενέργεια του ενδιαφερομένου ή στηρίχθηκαν για την έκδοση των ανωτέρω πράξεων σε ψευδείς ή πλαστές βεβαιώσεις». <br />Πρέπει να μιλάμε, δηλαδή, καθαρά για εξαπάτηση ή έκδοση πλαστού πιστοποιητικού. Δεν είναι δυνατόν, αν έχουν γίνει λάθη ή και παρατυπίες ακόμα από τη διοίκηση χωρίς καμμία προσωπική ευθύνη του υπαλλήλου, να ζητάμε για υπαλλήλους που μετετράπησαν οι συμβάσεις τους το 1994 -είκοσι χρόνια μετά- και έχει παρέλθει κάθε έννοια ευλόγου διαστήματος. Έχουμε ευθέως καταχρηστική άσκηση δικαιώματος από την πλευρά της διοίκησης. Δεν θέλω να παραμείνω άλλο στο νομικό. Όμως, πρέπει να το οριοθετήσουμε πολύ καθαρά.<br />Αυτός που εξαπάτησε ή στηρίχθηκε η μονιμοποίησή του σε πλαστές βεβαιώσεις και πλαστά δικαιολογητικά προφανώς πρέπει η περίπτωσή του να φτάσει ως το τέλος. Δεν υπάρχει καμμιά αντίρρηση επ’ αυτού. Προφανώς έστω και αναδρομικά πρέπει να αποδοθεί δίκαιο.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Αυτός που απεδέχθη την παρανομία της διοικήσεως εν γνώσει του;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ποια παρανομία ακριβώς;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Την παρανομία της εφαρμογής της διατάξεως.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ποια παρανομία, κύριε Βορίδη; Δεν υπάρχει αυτό. Μην ταλαιπωρείστε. Εάν αρχίσουμε την περιπτωσιολογία..</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Όχι, δεν είναι περιπτωσιολογία.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Μα συγγνώμη, δηλαδή αυτός που απεδέχθη εάν υπήρξε παρανομία της διοικήσεως ή κακή εφαρμογή των νόμων ενσυνείδητα –και αυτό μπορεί να αποδειχθεί- μπορεί να κινηθούν διοικητικά μέτρα κατά αυτών που προέβησαν σε αυτήν την πράξη, όχι κατά ενός εργαζομένου ύστερα μετά από είκοσι χρόνια. <br />Εν πάση περιπτώσει, εγώ τη δίνω, κύριε Υπουργέ, να τη δείτε. Ως το τέλος έχουμε χρόνο, μιας και θα έρθουν και άλλοι Υπουργοί να μιλήσουν. Θα θέλαμε μια απάντηση σε αυτό, γιατί νομίζω ότι δεν πρέπει να ανοίξει ο ασκός του Αιόλου. Ίσα-ίσα πρέπει να δώσουμε ένα καθαρό μήνυμα ότι οι παρανομίες και οι λαθροχειρίες ακόμα και σήμερα, μετά από είκοσι χρόνια, ναι, μπορεί να αποκαλυφθούν και να τιμωρηθούν. Άλλο είναι αυτό και άλλο είναι το άλλο. Νομίζω είναι πάρα σαφές αυτό που λέμε. <br />Όσον αφορά το άρθρο 41, κύριε Υπουργέ, παρ’ όλες τις νομοτεχνικές βελτιώσεις που χαιρετίσαμε εχθές και ο εισηγητής μας και εγώ..</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Στο 43 όπως το είπατε εσείς, είστε κατά, κύριε Κουκουλόπουλε;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Περιμένω. Είπα ότι δίνω τη βελτίωση με την αιτιολογία στον κύριο Υπουργό και περιμένουμε να ακούσουμε. Αυτό είπα. <br />Πάμε στο άρθρο 41, στον ορισμό του χρόνου της διαθεσιμότητας, τις απολύσεις και οτιδήποτε άλλο. <br />Κύριε Υπουργέ, πριν υπάρξει η διακοπή για τη διευκρίνιση, έλεγα ότι και ο εισηγητής μας ο κ. Ντόλιος και εγώ χαιρετήσαμε εχθές τις βελτιώσεις που έχουν υπάρξει στο συγκεκριμένο άρθρο. Παρ’ όλα αυτά, υπάρχει μία ασάφεια και μία απόσταση από μία θέση που σας έχουμε πει πάρα πολύ καθαρά και στην επιτροπή και στην Ολομέλεια. Υπάρχουν δύο προβλήματα. Το ένα είναι ότι η διατύπωση είναι ασαφής και στις 22 Μαρτίου, δηλαδή την άλλη εβδομάδα, λήγει η οκτάμηνη περίοδος διαθεσιμότητας για πάρα πολλές κατηγορίες, όπως είναι οι σχολικοί φύλακες, οι εκπαιδευτικοί των ΕΠΑΛ-ΕΠΑΣ και πάει λέγοντας. <br />Δεν προκύπτει ευθέως η παράταση του χρόνου διαθεσιμότητας, όταν όλοι γνωρίζουμε ότι το ΑΕΠ –και καλώς, αν θέλετε- επειδή κάνει ενδελεχή έλεγχο στα δικαιολογητικά, έχει καθυστερήσει. Ενδεικτικά λέω ότι στους εκπαιδευτικούς δεν έχει εκδοθεί για καμμία κατηγορία αποτέλεσμα ούτε καν για τα δεύτερα πτυχία. Λήγουν διαγωνισμοί αυτήν τη στιγμή και δεν ξέρουν οι εκπαιδευτικοί αν πρέπει να επανυποβάλουν σε άλλη κατηγορία ως ενδιαφερόμενοι ή όχι. Εξ αντικειμένου το οκτάμηνο ήταν μικρό. Δεν βάζουμε ένα γενικότερο ζήτημα, γιατί ξέρουμε ότι το οκτάμηνο ήταν κεντρικό σημείο διαπραγμάτευσης με την τρόικα. <br />Μετράμε τα λόγια μας και λέμε το εξής: Η διατύπωση πρέπει να είναι απλή, καθαρή και σαφής. Να λέει ότι το καθεστώς διαθεσιμότητας παρατείνεται για όλους, εφόσον εκκρεμούν οι διαγωνισμοί. Αυτό.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Εφόσον έχουν υποβάλει αίτημα.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Εννοείται. Εφόσον έχουν υποβάλει αίτηση, κύριε Υπουργέ.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Αυτό λέμε. Αυτό λέει η νομοθετική βελτίωση που καταθέσαμε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Αυτή πρέπει να είναι ξεκάθαρη. Δεν είναι τόσο σαφής, κύριε Υπουργέ. <br />Και το δεύτερο, είναι αυτό που σας έχουμε πει πολύ καθαρά, ότι επειδή όλοι οι εργαζόμενοι δικαιούνται μία ευκαιρία όντας στο καθεστώς διαθεσιμότητας -εδώ συμπεριλαμβάνει και το ΤΕΟ εκτός από τις γυναίκες σε εγκυμοσύνη και λοχεία που εξαιρέσατε- πρέπει να υπάρξει δέσμευση για το μεγάλο διαγωνισμό για να έχουν όλοι ανεξαιρέτως τη δυνατότητα μίας αίτησης, έτσι ώστε να μην υπάρχει αυτό που λέμε «ξαφνικός θάνατος» για οποιαδήποτε κατηγορία υπαλλήλων. Δεν είναι δυνατόν να κάνουμε διακριτικές συμπεριφορές, άλλοι να μοριοδοτούνται και ουσιαστικά να περνάνε μια ορισμένη περίοδο στη διαθεσιμότητα και άλλοι να βλέπουν κατευθείαν την έξοδο. Δεν γίνεται έτσι. Δεν ικανοποιούμε την κοινή λογική και δεν ανταποκρινόμαστε στο αίσθημα δικαίου. <br />Κύριε Υπουργέ, κάντε μία πρόταση να πάει η κατάργησή του έξι μήνες πίσω ή κάτι τέτοιο, ώστε να τελειώσει το πρόγραμμα. Δεν νομίζω ότι είναι η καλύτερη εκδοχή το να κάνουμε γενικά παρατάσεις. <br />Και εν πάση περιπτώσει, όπως θα πω στη συνέχεια, τα προγράμματα, γενικά και αόριστα, δεν είναι η αφετηρία της δικής μας τοποθέτησης που ζητάμε να αποσυρθεί το άρθρο. Νομίζω ότι πρέπει να το αποσύρουμε και να κάνουμε αξιολόγηση αν θέλει το Ινστιτούτο Ανθρώπινου Δυναμικού. <br />Θέλω λίγο την προσοχή και τη δική σας και όλων των συναδέλφων. Σχετικά με το άρθρο 8, κυρίες και κύριοι συνάδελφοι, άκουσα από τον Κοινοβουλευτικό Εκπρόσωπο του ΣΥΡΙΖΑ να λέει: «Γιατί λέτε τα λέτε αυτά για το Ινστιτούτο Ανθρώπινου Δυναμικού και δεν τα λέτε για κάποιο άλλο νομικό πρόσωπο;». <br />Δεν είναι ούτε κάποια χαϊδεμένα παιδιά εκεί ούτε φίλοι μας ούτε τίποτα από όλα αυτά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Καλώς κάνατε -είπαμε- που το λέτε αλλά γιατί δεν το κάνετε και για τα άλλα νομικά πρόσωπα!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Προφανώς, δεν είναι όλα ίδια, κύριε Λαφαζάνη. Θα με ακούσετε. <br />Εμείς, λοιπόν, προφανώς δεν δίνουμε ούτε καμμία μάχη χαρακωμάτων ούτε μάχη οπισθοφυλακών. Αυτήν τη στιγμή, είμαστε σε μία περίοδο που γίνεται μία σκληρή διαπραγμάτευση -κανείς δεν ξέρει που θα καταλήξει- με την τρόικα. Το βασικότερο όπλο που έχει η Κυβέρνηση στα χέρια της είναι το πρωτογενές πλεόνασμα. <br />Από το έλλειμμα των 24,5 δισεκατομμυρίων ευρώ που μας είχε παραδώσει η Νέα Δημοκρατία του κ. Καραμανλή, φτάνουμε σε πλεόνασμα που από ό,τι φαίνεται ξεπερνάει τα 2 δισεκατομμύρια ευρώ. Πάμε στα 26 δισεκατομμύρια ευρώ και κάτι. Από αυτά τα 26 δισεκατομμύρια ευρώ, τα 22 δισεκατομμύρια οικονομία, δηλαδή εξοικονόμηση, επετεύχθησαν με ψήφους μόνο της Κοινοβουλευτικής Ομάδας του ΠΑΣΟΚ. Δεν θέλω να πω περισσότερα. <br />Πραγματικά -και το λέω με απόλυτη παρρησία και απόλυτη επίγνωση- δεν μπορεί εμάς να μας μιλάει κανείς ούτε για πολιτικό κόστος ούτε για μάχες οπισθοφυλακών. Μάλλον για την Κοινοβουλευτική Ομάδα του ΠΑΣΟΚ -και τη σημερινή, όπως έχει συρρικνωθεί αλλά και την αρχική, όπως ήταν όταν ξεκίνησε την προσπάθεια το Μάιο του 2010- σε ό,τι αφορά τα πλεονάσματα και το πρόγραμμα της χώρας ισχύει το ανάλογο που είχε πει ο Τσόρτσιλ για τους Έλληνες. <br />Μάλλον αυτό πρέπει να μας αναγνωριστεί και όχι ότι είμαστε δύσθυμοι, αμφίθυμοι και ότι τη μία τα λέμε έτσι και την άλλη τα λέμε αλλιώς. Προφανώς αιτιολογημένα λέμε αυτά που λέμε και όχι γιατί μας διέπει κάποιος καιροσκοπισμός ή ένα κριτήριο διακριτικής συμπεριφοράς και μεταχείρισης. <br />Τελούμε, κύριε Υπουργέ, απόλυτα σε επίγνωση, όταν κάνουμε μια συγκεκριμένη πρόταση. Δεν είναι τυχαίο ότι αυτοί που θέλω να μνημονεύσω, αν και απόντες σήμερα στη Βουλή, που διετέλεσαν Υπουργοί Εργασίας και ήταν μέλη της ηρωικής Κοινοβουλευτικής Ομάδας του ΠΑΣΟΚ μέχρι το Μάιο του 2012, μας στηρίζουν σε αυτό.<br />Αυτή η στάση μας έχει τη στήριξη του Γιώργου του Κουτρουμάνη και του Χρήστου του Πρωτόπαππα. Το αίτημα για ονομαστική ψηφοφορία έχει και τη στήριξη και τη συνυπογραφή και του Ανδρέα του Λοβέρδου. Όλοι αυτοί πέρασαν από το Υπουργείο Εργασίας. Αντιλαμβάνεστε, λοιπόν, ότι είναι προϊόν γνώσης και όχι εξυπηρέτησης κάποιων. Να βάλουμε τα πράγματα σε μία σειρά. <br />Ολοκληρώνω με το εξής, κύριε Πρόεδρε. Ευχαριστώ για την ανοχή σας. Πρώτον, το νομικό πρόσωπο προήλθε από συγχώνευση δύο νομικών προσώπων. Εμείς την κάναμε το 2011. <br />Δεύτερον, έχει ιδιαίτερα εξειδικευμένο ανθρώπινο δυναμικό με μεταπτυχιακούς τίτλους, κάτι που δεν συναντάται και πολύ συχνά στο ελληνικό δημόσιο. <br />Τρίτον, η δημιουργία ενός νομικού προσώπου ιδιωτικού δικαίου για να διαχειρίζεται τον ευαίσθητο τομέα της κατάρτισης στην εργασία και της ενίσχυσης των μικρομεσαίων επιχειρήσεων για τη διατήρηση της απασχόλησης, είναι μία υπόδειξη-πρόταση εδώ και χρόνια της Ευρωπαϊκής Επιτροπής. Τι γινόταν πριν τη σύσταση αυτού του νομικού προσώπου; Όλα αυτά τα προγράμματα τα διαχειρίζονταν ιδιωτικοί φορείς, εταιρείες. Και σήμερα το κράτος έχει το δικό του προσωπικό το οποίο διαχειρίζεται αυτά τα προγράμματα. <br />Δεν είναι το πρόγραμμα που μας ενδιαφέρει, κύριε Υπουργέ. Είμαστε σε μία  εποχή που το υπ’ αριθμόν ένα κοινωνικό -εθνικό θα έλεγα- πρόβλημα που απειλεί κυριολεκτικά συθέμελα την ελληνική κοινωνία, τη συνοχή μας είναι η ανεργία. Και ξέρουμε όλοι πολύ καλά, νομίζω σε αυτήν την Αίθουσα ότι τα επόμενα πέντε-δέκα χρόνια οι μισοί και περισσότεροι Έλληνες θα αλλάξουν εργασία. <br />Το ζήτημα, λοιπόν, της κατάρτισης στην εργασία -όχι γενικά και αόριστα της κατάρτισης- και της ανάσχεσης της ανεργίας είναι οι δύο μείζονες εθνικοί στόχοι που κρατάνε όρθια την κοινωνική συνοχή. <br />Αυτός είναι ο βασικός προορισμός του ινστιτούτου. Δεν μπορεί να τα κάνει μια διεύθυνση του Υπουργείου; Είπατε κάποιον αντίλογο. «Όχι, κύριε Υπουργέ» είναι ευθέως η απάντηση. Δεν μπορεί η Δημόσια Διοίκηση. Σας είπα και χθες ότι το μεγάλο πρόβλημα της κινητικότητας που εσείς το υφίστασθε ως Υπουργός Διοικητικής Μεταρρύθμισης, είναι ότι συμμετέχουν τα Υπουργεία όπως συμμετέχουν. Θέλετε αποδείξεις επ’ αυτού; Ακούστε.<br />Πρώτον, το αγροτικό πετρέλαιο χρόνια ολόκληρα κάνουμε επιστροφές, μεγάλες ή μικρές. Το κεντρικό ζήτημα των κινητοποιήσεων, ήταν ότι δεν μπορούμε να δώσουμε τις πραγματικές επιστροφές στους πραγματικούς δικαιούχους, ακόμα και μετά το ΟΣΔΕ. Υπάρχουν πάρα πολλοί που δεν δικαιούνται επιστροφές και παίρνουν. Αυτή είναι η αλήθεια. Όλοι την ξέρουμε όσοι είμαστε σε αυτήν την Αίθουσα. <br />Δεύτερον, τα συστήματα εισροών, εκροών ακόμη δεν λένε να εφαρμοστούν. <br />Τρίτον, όσον αφορά τον ΟΑΕΔ –για να πάμε στο Υπουργείο Εργασίας- πρόσφατα συζητήσαμε μια τροπολογία με την οποία αλλάξαμε κάπως το καθεστώς των επιδομάτων. Χρόνια ολόκληρα παίρνουν περισσότερα λεφτά αυτοί που δίνουν λιγότερα λεφτά στον ΟΑΕΔ και στο συγκεκριμένο λογαριασμό. Αυτό γίνεται δεκαετίες ολόκληρες. Μιλάμε για τη Δημόσια Διοίκηση, η οποία ξέρουμε καλά ότι σε μεγάλο βαθμό είναι ακυρωμένη. <br />Γιατί μιλάω έτσι, κύριε Υπουργέ; Ξέρετε καλά ως μέλος της Κυβέρνησης την εξαγγελία που ήταν πρόταση μας εδώ κι ένα χρόνο. Πέρασε με βέτο του Προέδρου μας και Αντιπροέδρου σήμερα της Κυβέρνησης τον Απρίλη του ’12 η διάταξη, η οποία μιλάει για τη δυνατότητα αυξομείωσης του κόστους του ενσήμου της εργοδοτικής εισφοράς σε διάφορους κλάδους της οικονομίας. Είναι κυβερνητική εξαγγελία ότι πρόκειται να μειωθεί και δεν εφαρμόζεται. <br />Επειδή ξέρω ότι είστε ένας σύγχρονος πολιτικός, δείτε πόσο σημαντικό είναι αυτό. Το πρόγραμμα που υλοποιεί σήμερα το ΕΙΕΑΔ, κύριε Υπουργέ, εμάς δεν μας ενδιαφέρει. Θέλουμε να αξιολογηθεί αυτό το πρόγραμμα. Αν πρέπει μετά να είναι μικρότερος ο οργανισμός, ας είναι. Συμφωνούμε μαζί σας. Δεν έχουμε τέτοια προβλήματα. <br />Το ζήτημα της αυξομείωσης του κόστους ασφαλιστικής κάλυψης του εργαζομένου –της εργοδοτικής εισφοράς εν προκειμένω- είναι η βασική μέθοδος που ακολούθησε η Φινλανδία από το 1991, μετά την κατάρρευση των αγορών της τέως Σοβιετικής Ένωσης με τις οποίες σχετιζόταν. Βρήκαν οι Φινλανδοί αυτήν τη μέθοδο και κράτησαν όρθιο το ασφαλιστικό τους σύστημα.<br />Έχουν ανεβοκατεβάσει το κόστος της εργοδοτικής εισφοράς πέντε, έξι φορές μέχρι τώρα –προσέξτε- όχι οριζόντια αλλά σε περιοχές και κλάδους που είχαν πρόβλημα και βρίσκονταν σε ύφεση. Μόλις έπαιρναν τα πάνω τους ανέβαζαν αυτό το κόστος. <br />Αυτό είναι το κεντρικό εργαλείο που χρειάζεται η χώρα, λοιπόν. Είναι το κεντρικό εργαλείο, γιατί έχει μηδενικό δημοσιονομικό κόστος μέσω του λογαριασμού του ΛΑΕΚ.</speech><speech by="#s75"><from>Δριβελέγκας Ιωάννης</from> Ολοκληρώστε, σας παρακαλώ.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ολοκληρώνω, κύριε Πρόεδρε. <br />Έχουμε καταθέσει ολοκληρωμένη πρόταση από το χειμώνα, από τις αρχές του 2012 –δηλαδή πριν δεκαπέντε μήνες- με την οποία –ξαναλέω- με μηδενικό δημοσιονομικό κόστος κρατάμε όρθιες μισό εκατομμύριο θέσεις εργασίας στον ιδιωτικό τομέα. <br />Αν κάποιος πιστεύει ότι η Δημόσια Διοίκηση με τρόπο άλλο πέραν από ένα συλλήβδην οριζόντιο τρόπο μπορεί να εφαρμόσει αυτά τα μέτρα, τότε αποσύρουμε και την πρόταση για ονομαστική κι οτιδήποτε άλλο.</speech><speech by="#s75"><from>Δριβελέγκας Ιωάννης</from> Ολοκληρώστε.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, ευχαριστώ για την ανοχή σας ιδιαίτερα.</speech><speech by="#s75"><from>Δριβελέγκας Ιωάννης</from> Υπερέβη τα όρια όμως η ανοχή μου.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Γι’ αυτό κι επιμένουμε ότι το άρθρο πρέπει να αποσυρθεί. Δεν έχουμε καμμία αντίρρηση να αξιολογηθεί το ινστιτούτο, να δούμε αν είναι ικανό προς τούτο, για αυτό που ανέφερα. <br />Ο σκοπός όμως για τον οποίο εμείς τουλάχιστον συγχωνεύσαμε δύο οργανισμούς και τον οποίο υλοποιεί ήδη σήμερα με την αξιολόγηση είκοσι χιλιάδων μικρομεσαίων επιχειρήσεων, κάνει ακριβώς αυτό. Σε είκοσι χιλιάδες μικρομεσαίες επιχειρήσεις θα μας πει προς το τέλος του καλοκαιριού σε ποιους κλάδους πρέπει να έχουμε μείωση της εργοδοτικής εισφοράς και σε ποιους όχι.</speech><speech by="#s75"><from>Δριβελέγκας Ιωάννης</from> Κύριε Κουκουλόπουλε, σας παρακαλώ να μη σας αφαιρέσω…</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Είναι δυνατόν όλη αυτήν την τεχνογνωσία κι αυτό το εργαλείο, εμείς να θεωρούμε ότι είναι ένα πρόγραμμα; Μα, είναι το μείζον πρόβλημα της χώρας. <br />Ευχαριστώ πολύ.<br /></speech><speech by="#s75"><from>Δριβελέγκας Ιωάννης</from> Η ανοχή του Προεδρείου έχει υπερβεί τα όρια. Αυτό το λέω για όλους. <br />Σήμερα έχουμε συζήτηση επί των άρθρων. Δυστυχώς, όλοι μας επαναλαμβανόμαστε επί της αρχής. <br />Ο κ. Τσούκαλης που είναι παλιός κοινοβουλευτικός πιστεύω ότι δεν θα το κάνει αυτό και θα επικεντρωθεί στα άρθρα.<br />Η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών.<br />Το λόγο έχει ο κ. Τσούκαλης για οκτώ λεπτά.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ, κύριε Πρόεδρε. <br />Είθισται οι Κοινοβουλευτικοί Εκπρόσωποι να κάνουν γενικότερες τοποθετήσεις επί των νομοσχεδίων, βεβαίως. Πρέπει να πω ότι επί των άρθρων ο ειδικός αγορητής της Δημοκρατικής Αριστεράς κ. Σπύρος Λυκούδης έκανε εμπεριστατωμένη τοποθέτηση. Θα τοποθετηθεί η Δημοκρατική Αριστερά και στην ονομαστική ψηφοφορία αλλά και στην επιμέρους ψηφοφορία επί των άρθρων. Όμως, πρέπει να ξεκαθαρίσουμε κάποια πράγματα. Η Δημοκρατική Αριστερά προσεγγίζει αυτό το νομοσχέδιο με πολύ μεγάλη ευαισθησία, κυρίες και κύριοι συνάδελφοι, γιατί έχει κατανοήσει απολύτως το χαρακτήρα της μεταρρύθμισης που πρέπει να γίνει στη Δημόσια Διοίκηση. <br />Είπαμε και χθες και θα το επαναλάβουμε για άλλη μια φορά ότι πρόκειται για τη «μητέρα» των μεταρρυθμίσεων, για την τιτάνια μεταρρύθμιση, δεδομένου ότι ουσιαστικά η Δημόσια Διοίκηση είναι η ατμοηχανή η οποία θα τραβήξει οποιοδήποτε σχέδιο ανασυγκρότησης της χώρας και δεύτερον, βεβαίως, γιατί προφανώς διαχειριζόμαστε ανθρώπους. Όπως είχε πει ο Αντώνης Μανιτάκης «δεν διαχειριζόμαστε σακιά με πατάτες». Διαχειριζόμαστε ανθρώπους, οι οποίοι θα κληθούν αύριο να υλοποιήσουν την οποιαδήποτε μεταρρύθμιση.<br />Για άλλη μια φορά παρακολουθήσαμε από την ομιλία του κυρίου Υπουργού, την εναγώνια προσπάθειά του να εντάξει την αντίληψη που έχει σε σχέση με τις μεταρρυθμίσεις και τη Δημόσια Διοίκηση σε ένα νομοσχέδιο το οποίο είναι πάρα πολύ στενό, είναι έξω απ’ αυτήν τη φιλοσοφία. <br />Γιατί θα σας πω το πάρα πολύ απλό, κυρίες και κύριοι συνάδελφοι. Θα μπορούσαμε να αξιολογήσουμε αυτό το νομοσχέδιο εάν είναι θετικό ή αρνητικό, εάν κινείται προς τη θετική ή προς την αρνητική πλευρά, εάν το αντιλαμβανόμασταν ως μια ψηφίδα στο συνολικό μωσαϊκό της αναδιάρθρωσης της Δημόσιας Διοίκησης. <br />Όμως, μια τέτοια προσπάθεια εκ μέρους του Υπουργείου να καταθέσει τους βασικούς άξονες αυτής της απαραίτητης μεταρρύθμισης, έπρεπε να γίνει στην αιτιολογική έκθεση. Αναφέρεται σ’ αυτούς τους άξονες στην αιτιολογική έκθεση, αλλά έπρεπε να προσδιόριζε με αυτόν τον τρόπο και τη γενική αντίληψη για την αλλαγή στη Δημόσια Διοίκηση. Η αιτιολογική έκθεση είναι πάρα πολύ φτωχή, είναι διεκπεραιωτική και δεν μας παρέχει αυτήν τη δυνατότητα. <br />Για να φανεί, κυρίες και κύριοι συνάδελφοι, το πόσο στενή είναι η αντίληψη αυτού του νομοσχεδίου, θα σταθώ σε ένα χαρακτηριστικό στοιχείο, παρ’ ότι δεν είναι εδώ ο κύριος Υπουργός να το ακούσει. Αναφερόμαστε στην αξιολόγηση, στον καθορισμό ανώτατου πλαφόν ανά κατηγορία προς αξιολόγηση υπαλλήλων, το λεγόμενο «25-60-15». Θα μου επιτρέψετε να σας πω ότι προσπάθησαν με σοφιστείες να αποδείξουν ότι είναι η αντικειμενική και η σωστή αξιολόγηση αυτή η οποία προωθείται, ότι δηλαδή η ίδια διαδικασία ακολουθείται και στη Βουλή. Απεύθυνε και ερώτημα ο κ. Βορίδης, το κατά πόσο είμαστε υπέρ της φθίνουσας σειράς των επιτυχόντων. <br />Κύριοι συνάδελφοι, φθίνουσα σειρά υπάρχει παντού. Φθίνουσα σειρά υπάρχει και στην εισαγωγή στα πανεπιστήμια. Μάλιστα, ανάλογα με τη φθίνουσα σειρά, απονέμονται και υποτροφίες. Είναι αυτονόητο. Κανένας δεν έχει αμφισβητήσει, όμως, την ουσιαστική αξιολόγηση των μαθητών που συμμετέχουν σε αυτές τις εξετάσεις. Είναι συγκριτική η συγκεκριμένη αξιολόγηση για να φτάσουμε σε φθίνουσα σειρά; Όχι είναι ουσιαστική. <br />Υπάρχει συγκριτική αξιολόγηση ως τμήμα της ουσιαστικής αξιολόγησης. Αναφέρεται στην αιτιολογική έκθεση του νομοσχεδίου ότι αυτά τα ποσοστά είναι περίπου -μέσες άκρες- τα ποσοστά, τα οποία καταγράφονται στις αξιολογήσεις των αντίστοιχων χωρών της Ευρώπης. Είναι αυτά.<br />Όμως, αποκρύπτουν το γεγονός ότι τα ποσοστά αυτά είναι στατιστικά και προκύπτουν από την ουσιαστική αξιολόγηση. Υπάρχει κράτος στην Ευρώπη -το είπα και χτες- που παίρνει ως σταθερά στάνταρντς αυτά τα ποσοστά και λέει «δεν θα ξεφύγω ούτε ένα εκατοστό», όπως επιχειρεί το νομοσχέδιο; Δεν υπάρχει κανένα κράτος στην Ευρώπη. <br />Δεν είναι μόνο αυτό. Λέει ο κύριος Υπουργός: «Σε τελευταία ανάλυση υπάρχει και η διαδικασία της προσφυγής. Μπορεί όποιος αδικείται να προσφύγει».<br />Όμως, παραβλέπουμε το εξής ουσιαστικό, κυρίες και κύριοι συνάδελφοι. Ο προϊστάμενος, ο οποίος θα αξιολογήσει με τον δικό του τρόπο, αν αναγκαστεί κάποιον να τον βάλει στη μεσαία κατηγορία, δηλαδή βαθμολογία έως 7%, θα προσαρμόσει αναγκαστικά και την αιτιολογία του σ’ αυτήν την επιλογή που κάνει. Είναι υποχρεωμένος να το κάνει. Θα πρέπει, λοιπόν, ο ενιστάμενος να ανατρέψει και την αιτιολογία, η οποία μπορεί να βασίζεται σε λάθος ή ανύπαρκτα στοιχεία μόνο και μόνο για να δικαιολογήσει.<br />Αυτές οι καταστάσεις θα μου επιτρέψετε να σας πω ότι είναι ανεπίτρεπτες. Είναι ανεπίτρεπτο να επικαλείται ο κύριος Υπουργός το άρθρο του Κανονισμού της Βουλής για τη φθίνουσα σειρά για να καταλήξει ότι αυτό το οποίο επιχειρεί είναι το ορθόν, αντί να πει το εξής απλό «Εδώ που φτάσαμε και αφού μας έβαλαν το μαχαίρι στον λαιμό, αναγκαστικά ακολουθούμε μεταβατικά αυτήν τη διαδικασία μέχρις ότου οδηγηθούμε στην ουσιαστική αξιολόγηση».<br />Τέλος, θα μπορέσουμε να αντιμετωπίσουμε τη διαπλοκή με αυτήν τη συγκεκριμένα διαδικασία, αυτό που είχαμε μέχρι τώρα; <br />Σε καμμία περίπτωση, κυρίες και κύριοι συνάδελφοι, για τον απλό λόγο ότι τώρα θα έχουμε πιέσεις για να ενταχθούν οι δικοί μας στην πρώτη, στη δεύτερη ή στην τρίτη κατηγορία. Ποιος μπορεί να το αποτρέψει αυτό, όταν η αξιολόγηση γίνεται από προϊσταμένους; Αυτό είναι το πρώτο.<br />Το δεύτερο, είναι ότι προσπαθώ να καταλήξω με ποιον τρόπο και με ποια φιλοσοφία προσεγγίζει η Δημοκρατική Αριστερά το συγκεκριμένο νομοσχέδιο. Όσο ο Αντώνης Μανιτάκης κατείχε το Υπουργείο Διοικητικής Μεταρρύθμισης –ο προκάτοχος, δηλαδή, του κ. Μητσοτάκη- εκτέλεσε, υλοποίησε ένα τεράστιο έργο προσαρμογής, εξορθολογικοποίησης της Δημόσιας Διοίκησης και, μάλιστα, με στοιχεία, τα οποία ανεδείκνυαν τη διαφορετική αντίληψη της Αριστεράς για την προσαρμογή, εξορθολογικοποίηση της συγκεκριμένης διοίκησης. <br />Θέλω να θυμίσω ότι επί θητείας Αντώνης Μανιτάκη και με τα νέα οργανογράμματα των Yπουργείων περιορίστηκαν έως και 40% οι διευθύνσεις και τα τμήματα της Δημόσιας Διοίκησης. Ήταν απαραίτητη διαδικασία, ήταν απαραίτητη ενέργεια, προκειμένου να υπάρξει εξορθολογικοποίηση. Επί Αντώνη Μανιτάκη, ξεκίνησε και η διαδικασία της ουσιαστικής αξιολόγησης, που θα οδηγούσε, σύμφωνα με το Σύνταγμα και με το θεσμικό πλαίσιο και το ελληνικό αλλά και με το ευρωπαϊκό κεκτημένο, όσους έπρεπε εκτός Δημόσιας Διοίκησης, όπως προφανώς οι κοπανατζήδες, προφανώς οι ανεπαρκείς, προφανώς αυτοί που προσκόμισαν πλαστά πιστοποιητικά. Δεν υπάρχει κανένας που να μπορέσει να αποτρέψει αυτήν την εξέλιξη, αλλά μέσα στο πλαίσιο της νομιμότητας.<br />Όμως, τα ερωτήματα που θα έπρεπε να απαντηθούν σήμερα, προκειμένου να κάνουμε μία ουσιαστική διοίκηση, βρίσκονται εκτός πλαισίου συζήτητης. <br />Παραδείγματος χάριν, είχαμε εξοικονόμηση –το είπε και ο κ. Κουκουλόπουλος, το είπε και ο κ. Μητσοτάκης- στη δημόσια δαπάνη περίπου 10 δισεκατομμύρια ευρώ την περίοδο της κρίσης. Από 24 δισεκατομμύρια φτάσαμε στα 15,7 δισεκατομμύρια. <br />Η ουσιαστική συζήτηση που πρέπει να γίνει, κυρίες και κύριοι συνάδελφοι, είναι από πού προέκυψε αυτή η εξοικονόμηση. Προέκυψε από την πάταξη της γραφειοκρατίας ή προέκυψε από περικοπές μισθών; Αυτή είναι η ουσία.<br />Αυτά, λοιπόν - που πρέπει να είναι τα ουσιαστικά- δεν απαντώνται. <br />Να έρθω τώρα στο άρθρο 43, επειδή θέλει να τοποθετηθούμε και επί των άρθρων ο κύριος Πρόεδρος. Συμφωνούμε απολύτως με την τοποθέτηση του κ. Κουκουλόπουλου, όσον αφορά την σαφήνεια του συγκεκριμένου άρθρου. Δεν υπάρχει κανένας που θα μπορούσε να δικαιολογήσει πρόσληψη με πλαστά δικαιολογητικά. Όμως, αυτό το οποίο γνωρίζει μεν αλλά δεν το ανέφερε ο κ. Βορίδης, είναι ότι η πάροδος μεγάλου χρονικού διαστήματος, που μπορεί να χαρακτηριστεί ως δεδικαιολογημένη εμπιστοσύνη του πολίτη απέναντι στο κράτος, θεωρείται από το Συμβούλιο της Επικρατείας κατά πάγια αρχή του ως στοιχείο που αίρει οποιαδήποτε παρατυπία, όσον αφορά στις συγκεκριμένες διαδικασίες.<br />Εδώ έχουμε περιπτώσεις, κυρίες και κύριοι συνάδελφοι, έκδοσης άκυρων, ακυρότατων οικοδομικών αδειών, που είχαν ως συνέπεια να χτιστούν ακίνητα και να έρχεται εκ των υστέρων το Συμβούλιο της Επικρατείας και να κρίνει άκυρη και ανύπαρκτη τη συγκεκριμένη άδεια οικοδόμησης. Δυστυχώς, όμως δεν μπορεί να αποτραπεί, δηλαδή να γκρεμιστεί το συγκεκριμένο ακίνητο! Φανταστείτε δηλαδή, μέχρι ποιου σημείου έχει οδηγηθεί και έχει διαμορφωθεί η νομολογία του Συμβουλίου της Επικρατείας. <br />Εθνικό Ίδρυμα Εργασίας και Ανθρώπινου Δυναμικού. Κύριε Υπουργέ, γνωρίζω πάρα πολύ καλά ποιες είναι οι απόψεις σας για την αναδιάρθρωση της Δημόσιας Διοίκησης. Πείτε μου, όμως, εσείς, πώς ταιριάζει στην αντίληψή σας τριάντα μεταπτυχιακοί και δέκα δικτατορικοί να απομακρυνθούν από τη Δημόσια Διοίκηση, όταν μάλιστα πολλοί από αυτούς έχουν προσληφθεί με κριτήρια ΑΣΕΠ και πώς συγχρόνως, άλλοι εργαζόμενοι με το ίδιο καθεστώς, αορίστου χρόνου, επειδή τυχαίνει ο οργανισμός να είναι δημοσίου δικαίου, να μπαίνουν σε διαθεσιμότητα και να έχουν μια ελπίδα παραμονής;<br />Αυτό θεωρείται μεταρρύθμιση; Θα μου επιτρέψετε να σας πω, όχι. Εδώ η απάντηση θα πρέπει να είναι συγκεκριμένη. Και η Δημοκρατική Αριστερά δεν στέκεται στο κατά πόσο είναι απαραίτητη η συγκεκριμένη δομή. Μπορεί μια άλλη δομή να κάνει καλύτερα τη δουλειά. Δεν προσδιορίζεται όμως, ποια δομή θα κάνει καλύτερα τη δουλειά για το συγκεκριμένο ινστιτούτο. <br />Δεύτερον, ακούσαμε με χαρά το μεταβατικό στάδιο που αναφέρατε σε σχέση με τον Οργανισμό Ρυθμιστικού Σχεδίου. Όμως, αυτή η διόρθωση που κάνατε προσδιορίζει και την προχειρότητα του νομοσχεδίου. <br />Ξέρετε ποια θα ήταν η σωστή τροπολογία, κύριε Υπουργέ; Ότι μέχρις ότου ολοκληρωθούν οι δομές στο ΥΠΕΚΑ, μέχρις ότου συσταθεί η διεύθυνση και δούμε τη νέα δομή, οι άλλες δύο δομές να λειτουργούν. Δεν έχουμε καμμία ιδεοληψία στο να διατηρήσουμε μια δομή, η οποία κρίνουμε ότι δεν χρειάζεται. Μιλάμε για τα χρήματα του ελληνικού λαού τώρα και για τις οικονομίες που πρέπει να υπάρχουν. <br />Επίσης, όσον αφορά στην «ΤΕΟ Α.Ε.» είναι προφανές ότι θεωρούμε ότι μπορεί κάποια άλλη υπηρεσία να εισπράττει καλύτερα τα διόδια. Αναφέρομαι στην χθεσινή αναφορά του κ. Βορίδη. Αλλά, θεωρείται δίκαιο να υπάρχουν διαφορετικά κριτήρια αντιμετώπισης των υπαλλήλων; Αυτών, δηλαδή, που μπορούν να εισπράξουν τα διόδια και αυτών που δεν μπορούν, που είναι σε διοικητικές θέσεις; Με αυτόν τον τρόπο προσεγγίζουμε το συγκεκριμένο νομοσχέδιο και όχι με κάποιον άλλο. <br />Τελειώνω με το εξής. Επειδή προχθές στη συζήτηση επί της ένστασης αντισυνταγματικότητας, αναφέρατε ότι η πρόσφατη απόφαση του Συμβουλίου της Επικρατείας που έκρινε ως αντισυνταγματική την εφεδρεία περιορίστηκε μόνο στην ηλικία των υπαλλήλων, η ηλικία των υπαλλήλων ήταν στοιχείο που οδήγησε στην απομάκρυνση των συγκεκριμένων υπαλλήλων. Όμως, το σκεπτικό του Συμβουλίου της Επικρατείας είναι τόσο σαφές όσον αφορά στην αιτιολογική του βάση, που αδικείται από την ιδιαίτερη αναφορά σας περί ορίου ηλικίας. <br />Η απόφαση του Συμβουλίου της Επικρατείας είναι σαφής και λέει: «Οποιοδήποτε στοιχείο αξιολόγησης που δεν εντάσσεται στη γενική αντίληψη της αναδιάρθρωσης της Δημόσιας Διοίκησης αλλά είναι προσωπικό στοιχείο, αποκλειστικά και μόνο και οριζόντιο, αυτό αντίκειται στο Σύνταγμα».</speech><speech by="#s75"><from>Δριβελέγκας Ιωάννης</from> Ολοκληρώστε, κύριε συνάδελφε.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Με αυτή, λοιπόν, την έννοια και εμείς δεχθήκαμε και είπαμε ότι η συγκεκριμένη διάταξη είναι αντισυνταγματική. <br />Περιμένουμε να δούμε και ποιες άλλες τροπολογίες και βελτιώσεις θα κάνετε. Θα δείτε ότι εμείς έχουμε θετική τοποθέτηση σχεδόν στα μισά άρθρα του νομοσχεδίου. Η αρνητική μας θέση επί της αρχής, έγκειται ακριβώς στο γεγονός ότι το νομοσχέδιο αυτό ουσιαστικά διεκπεραιώνει και δεν εντάσσεται στη γενικότερη αντίληψη για την ανασυγκρότηση της Δημόσιας Διοίκησης.<br />Ευχαριστώ.</speech><speech by="#s75"><from>Δριβελέγκας Ιωάννης</from> Κι εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής, 14 Μαρτίου 2014. <br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 668/11-3-2014 επίκαιρη ερώτηση του Β΄ Αντιπροέδρου της Βουλής και Βουλευτή Καβάλας της Νέας Δημοκρατίας, κ. Γεωργίου Καλαντζή, προς τον Υπουργό Οικονομικών, σχετικά με τον συμψηφισμό των χρεών των επιχειρηματιών με τα χρέη του ελληνικού δημοσίου προς αυτούς, καθώς και με την επιδότηση του κόστους μισθοδοσίας. <br />2. Η με αριθμό 672/11-3-2014 επίκαιρη ερώτηση του Βουλευτή Νομού Αττικής του Συνασπισμού Ριζοσπαστικής Αριστεράς, κ. Αλεξίου Μητρόπουλου, προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κρατική επιχορήγηση της «αναλογικής» σύνταξης, των επικουρικών συντάξεων, του ΕΚΑΣ και του εφάπαξ από 1-1-2015. <br />3. Η με αριθμό 682/11-3-2014 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων, κ. Ιωάννη Δημαρά, προς τον Υπουργό Παιδείας και Θρησκευμάτων, σχετικά με τα νέα βιβλία Γλώσσας του δημοτικού σχολείου και του γυμνασίου. <br />4. Η με αριθμό 681/11-3-2014 επίκαιρη ερώτηση του Βουλευτή Μεσσηνίας του Λαϊκού Συνδέσμου-Χρυσή Αυγή, κ. Δημητρίου Κουκούτση, προς τον Υπουργό Οικονομικών, σχετικά με τη μαζική παραίτηση στελεχών του κέντρου φορολόγησης μεγάλου πλούτου . <br />5. Η με αριθμό 676/11-3-2014 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς, κ. Μαρίας Ρεπούση, προς τον Υπουργό Εσωτερικών, σχετικά με τους ξενώνες κακοποιημένων γυναικών. <br />6. Η με αριθμό 684/11-3-2014 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδας, κ. Αθανασίου Παφίλη, προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα δημοσιεύματα περί λήψης νέων αντεργατικών μέτρων. <br /> 7. Η με αριθμό 680/11-3-2014 επίκαιρη ερώτηση του Βουλευτή Κοζάνης των Ανεξάρτητων Δημοκρατικών Βουλευτών, κ. Γεωργίου Κασαπίδη, προς τον Υπουργό Αγροτικής Ανάπτυξης και Τροφίμων, σχετικά με την καταγραφή των «ισχυρισμών υγείας» στην ετικέτα των ελληνικών ελαιολάδων.<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br /> 1. Η με αριθμό 669/11-3-2014 επίκαιρη ερώτηση της Βουλευτού Σερρών της Νέας Δημοκρατίας, κ. Φωτεινής Αραμπατζή, προς τον Υπουργό Αγροτικής Ανάπτυξης και Τροφίμων, σχετικά με τη μείωση των βοσκήσιμων εκτάσεων στο Νομό Σερρών.<br /> 2. Η με αριθμό 673/11-3-2014 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς, κ. Βασιλικής Κατριβάνου, προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δίωξη ασθενούς κρατουμένου για δημοσιοποίηση στοιχείων σχετικά με τις άθλιες συνθήκες νοσηλείας στο Νοσοκομείο των Φυλακών Κορυδαλλού «Άγιος Παύλος».<br /> 3. Η με αριθμό 677/11-3-2014 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς, κ. Ιωάννη Πανούση, προς τον Υπουργό Παιδείας και Θρησκευμάτων, σχετικά με την επανεξέταση στοιχείων των διοικητικών υπαλλήλων των ΑΕΙ. <br />4. Η με αριθμό 685/11-3-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας, κ. Χρήστου Κατσώτη, προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καθυστέρηση στην έκδοση και απονομή των συντάξεων.<br />Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τρεις μαθητές και μαθήτριες και τρεις εκπαιδευτικοί από το Γυμνάσιο Αλικιανού Χανίων.<br />Η Βουλή σάς καλωσορίζει. <br /><br />Τέλος, έχει κατατεθεί αίτηση ονομαστικής ψηφοφορίας. Αν είμαστε συνεπείς στο χρόνο μας, υπολογίζουμε ότι θα διεξαχθεί γύρω στις 16.00΄. <br />Τον λόγο έχει ο κ. Μαριάς για οκτώ λεπτά.<br />ΕΠΑΜΕΙΝΩΝΔΑΣ  ΜΑΡΙΑΣ: Ευχαριστώ, κύριε Πρόεδρε.<br />Κύριε Υπουργέ, κύριοι Βουλευτές, θα πρέπει να πούμε ότι η συζήτηση, έτσι όπως εξελίσσεται, έχει αναδείξει ορισμένα ζητήματα. Πρώτον, για ποιο λόγο υπάρχει αυτή η νομοθετική πρωτοβουλία; Δεύτερον, υφίστανται πράγματι οι μελέτες για την αξιολόγηση των φορέων, οι οποίες μάλιστα λένε ότι πρέπει να καταργηθούν; <br />Ρώτησα χθες τον κύριο Υπουργό και δεν έχω πάρει ακόμη απάντηση. Μας έδωσε απόσπασμα έκθεσης αξιολόγησης δομών ΥΠΕΚΑ. Ερώτημα. Ποιος τη συνέταξε, πότε τη συνέταξε; Για να ξέρουμε κι εμείς, για να αξιολογήσουμε τον αξιολογητή. Ποιοι είναι αυτοί που τη συνέταξαν; Μας έδωσε απόσπασμα, ενώ εδώ είναι περί τις εκατόν σαράντα μία σελίδες. Και έχει κι άλλα στοιχεία. <br />Η θέση η δικιά μας είναι ξεκάθαρη –και το δείξαμε χθες- ότι ο στόχος είναι ξεκάθαρα μνημονιακός. Δηλαδή, πρώτον, να μπορέσουν να απαλλαγούν –έτσι όπως το φαντάζονται οι κυβερνώντες- από εκατόν πενήντα χιλιάδες δημοσίους υπαλλήλους για λόγους καθαρά δημοσιονομικούς και, δεύτερον, να δημιουργήσουν μία Δημόσια Διοίκηση του μνημονιακού κράτους, υποταγμένη, χωρίς να αντιδρά απέναντι σε αυτά που γίνονται. <br />Αυτό το αποδείξαμε και θα σας το αποδείξω περαιτέρω σε λίγο, μιλώντας για τα συγκεκριμένα άρθρα της αξιολόγησης, διότι μέσα από τον συγκεκριμένο τρόπο αξιολόγησης περνάει η εξάρτηση, περνάει ο εκφοβισμός και οι οδηγίες προς ναυτιλλομένους. <br />Έχουμε μία σειρά από φορείς που καταργούνται. Ποια είναι τα κριτήρια; Θα σας τα πω: <br />Πρώτον, οι φορείς που καταργούνται βοηθούν τις διαδικασίες ιδιωτικοποίησης, δηλαδή η περίπτωση του ΤΕΟ, όπου πλέον το κουμάντο θα το κάνουν οι εργολάβοι. Έτσι, δεν θα υπάρχει κανένας τρόπος να ελέγχει κάποιος τα έσοδα που υπάρχουν και διευκολύνεται σε αυτήν την κατεύθυνση. <br />Δεύτερον, υπάρχουν φορείς που καταργούνται, διότι μέσω της κατάργησης γίνεται συγκάλυψη ευθυνών. Και θα σας φέρω το απλό παράδειγμα ενός φορέα που έχει μόνο είκοσι οκτώ υπαλλήλους –εκπρόσωποί τους είναι εδώ, στη Βουλή- αλλά επειδή δεν είναι πολλοί για να έχουν τεράστια συνδικαλιστική πίεση, δεν έχουν ακουστεί. Είναι ο Οργανισμός Παιδικών και Εφηβικών Βιβλιοθηκών. <br />Ακούστε, λοιπόν, εδώ και αξιολογήστε. Πρώτον, οι άνθρωποι αυτοί είναι απλήρωτοι τέσσερα χρόνια. Δεύτερον, βρίσκονται σε επίσχεση εργασίας και διεκδικούν πάρα πολύ σημαντικά ποσά. <br />Τρίτον, γιατί δεν πληρώνονταν τόσο καιρό; Διότι το Υπουργείο είπε ότι οι διοικούντες τον οργανισμό, δεν έχουν τηρήσει όρους και προϋποθέσεις σε σχέση με τον προϋπολογισμό και τον ισολογισμό. Ποιος ευθύνεται γι’ αυτό; Οι εργαζόμενοι; Η διοίκηση. Τι μέτρα παίρνετε κατά της διοίκησης; Oι εργαζόμενοι έκαναν και μηνύσεις και είναι πλέον κατηγορούμενη η διοίκηση για παρανομία, γιατί εσείς κόπτεστε να πιάσετε αυτούς που παρανομούν. <br />Δεχθήκατε πριν λίγο, κύριε Υπουργέ, την τροπολογία του συναδέλφου κ. Ταλιαδούρου που τους απαλλάσσει από κάθε ποινική και αστική ευθύνη. Γιατί; Για ποιο λόγο; Κάνατε και μια κριτική σε μια τροπολογία άλλων συναδέλφων για τη Ρόδο, ότι δήθεν εκεί αυτοί ζητούν η Βουλή να παρέμβει στα θέματα της δικαιοσύνης. <br />Άρα, εδώ έχουμε μία καραμπινάτη περίπτωση ευθυνών της διοίκησης –διαλύεται ο οργανισμός- συγκάλυψης των ευθυνών, απαλλαγής όσων έχουν ευθύνες και πάνε στον κάλαθο των αχρήστων είκοσι οχτώ εργαζόμενοι που τους χρωστάτε και χρήματα. Αυτό λέγεται κράτος δικαίου! Ήταν ένα μικρό παράδειγμα. <br />Διαλύετε οργανισμούς οι οποίοι σας είναι ενοχλητικοί. Θα σας πω εγώ γιατί δεν σας αρέσει το Ινστιτούτο Εργασίας. Δεν σας αρέσει γιατί έχει ελεύθερη γνώμη και εκφράζεται διά των ερευνητών του, διότι εκεί δεν μπορείτε να μανουβράρετε τους συγκεκριμένους διδακτορικούς και μεταπτυχιακούς, τους κατέχοντες master και όσους είναι στελέχη του. Σας λένε τι συμβαίνει και αξιοποιούνται τα πορίσματά του κατά κύριο λόγο για να αποδειχθεί πλέον ότι το μνημονιακό καθεστώς διέλυσε τη χώρα. Δεν τους θέλετε γιατί είναι ενοχλητικοί. <br />Θα τους βάλετε, λοιπόν, μέσα στο Υπουργείο, θα βάλετε στο Υπουργείο αυτήν τη δομή. Φανταστείτε απίθανη ιδεολογία και αντίληψη, το Υπουργείο θα κάνει ανεξάρτητες μελέτες! Είναι δυνατόν αυτό να συμβεί; Υπουργείο και διεύθυνση που εντάσσεται στην ιεραρχία, που οφείλει να ακολουθεί συγκεκριμένους κανόνες θα κάνει ποτέ σοβαρές, αντικειμενικές μελέτες; <br />Γι’ αυτό υπάρχουν τα ινστιτούτα. Αν έχουν έξοδα, αν έχουν διοικητικό βάρος, να το δούμε και να βρούμε τρόπο απαλλαγής από αυτό. Αν έχουν ένα διοικητικό συμβούλιο το οποίο αμείβεται, να είναι μη αμειβόμενο. Όμως, μη διαλύετε δομές και για άλλο λόγο. <br />Βλέπω εδώ –και μου κάνει εντύπωση- το Ινστιτούτο Διεθνούς Δημοσίου Δικαίου και Διεθνών Σχέσεων στη Θεσσαλονίκη. Έχω πάει πολλές φορές, δεν ξέρω αν έχετε πάει, κύριε Υπουργέ. Ήταν βασικός επιστημονικός μοχλός του μακαρίτη του Ευρυγένη, του μακαρίτη του Κρατερού Ιωάννου, που έκαναν δουλειά. Αυτό, λοιπόν, θα μπει υπό του σοβαρότατου, επίσης Ινστιτούτου Διεθνούς και Αλλοδαπού Δικαίου.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Άλλο είναι αυτό στο οποίο αναφέρεστε. Έχετε μπλέξει τα ινστιτούτα. <br />ΕΠΑΜΕΙΝΩΝΔΑΣ  ΜΑΡΙΑΣ: Δεν έχω μπλέξει τα ινστιτούτα, γιατί έχω πάει πολλές φορές και εσείς μπορεί να μην έχετε πάει ποτέ. Το ινστιτούτο είναι σαφέστατα αυτό και έχω πάει και έχω δει και τη βιβλιοθήκη του και έχω μελετήσει εκεί. <br />Όμως, τι γίνεται; Πρέπει να καταλάβετε το εξής. Το να ενσωματώσετε το ένα ινστιτούτο με το άλλο πιστεύω ότι δεν βοηθάει σε τίποτα σε μια φάση που στην Ελλάδα πρέπει να επενδύσουμε στην έρευνα, στην τεχνολογία. <br />Ας μιλήσουμε για τα πανεπιστημιακά ινστιτούτα που τα ενσωματώνετε ως εργαστήρια. Δεν υπάρχει μεγαλύτερη γραφειοκρατικοποίηση. Όταν ένα ινστιτούτο που έχει νομική προσωπικότητα, που μπορεί να συνάψει και συμβάσεις με άλλα ινστιτούτα, με άλλα πανεπιστήμια, να μπει σε προγράμματα, το ενσωματώσετε μέσα στο πανεπιστήμιο ως τέτοιο και το κάνετε εργαστήριο, σας λέω ότι είναι δύσκαμπτο, δεν μπορεί να βγει και να αξιοποιήσει το Κοινοτικό Πλαίσιο Στήριξης. Αν δείτε όλη τη διαδικασία, θα διαπιστώσετε ότι λέει πως θα συμμετέχει η σύγκλητος, θα συμμετέχει η γενική συνέλευση του τμήματος, δηλαδή γίνεται πολύ πιο γραφειοκρατικοποιημένο το σύστημα. <br />Θέλετε να τους ελέγξετε, αν υπάρχει πρόβλημα; Ελέγξτε τους! Εδώ τους διαλύετε και λέτε –και αυτό γίνεται πρώτη φορά- ότι δεν θα γίνει εκκαθάριση. Όταν διαλύεται ένα νομικό πρόσωπο, ακολουθεί εκκαθάριση. Εδώ έχετε διάταξη μέσα στο νόμο που λέει ότι η διάλυσή τους γίνεται χωρίς να γίνει η εκκαθάριση. Δηλαδή αυτά δεν λειτουργούσαν; <br />Άρθρο 10, παράγραφος 1. Καταργείται το Ινστιτούτο Συνταγματικών Ερευνών χωρίς να ακολουθήσει εκκαθάριση. Γιατί γίνεται η εκκαθάριση; Γίνεται για να ελέγξεις έσοδα, έξοδα, δαπάνες, οφειλές. Τι γίνεται εδώ; Γιατί;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Και περιουσία.<br />ΕΠΑΜΕΙΝΩΝΔΑΣ  ΜΑΡΙΑΣ: Μάλιστα, και περιουσία. <br />Και παρακάτω, στο άρθρο 11 το ίδιο. Κατάργηση του Ινστιτούτου Δικονομικών Μελετών. Είπατε ότι αυτό θα γίνει εργαστήριο διοικούμενο από τριμελή επιτροπή, η οποία όμως θα είναι δεκαμελής. Διότι στην παρακάτω παράγραφο λέτε ότι όσοι μέχρι στιγμής είναι στο διοικητικό συμβούλιο των συγκεκριμένων ινστιτούτων μαζί και με τους καθηγητές, τους διευθυντές, θα είναι στην τριμελή επιτροπή. Είναι αυτό που λέγεται «κάνε μία τριμελή επιτροπή με δέκα άτομα». Αυτό λέει στην παράγραφος 5 του άρθρου 11. Άρα, εδώ υπάρχουν σκοπιμότητες ως προς τη διάλυση αυτών των οργανισμών.<br />Ως προς το θέμα της αξιολόγησης, κατ’ αρχάς ξεκαθαρίζουμε ότι είμαστε υπέρ της αξιολόγησης, η οποία πρέπει να γίνεται με βάση στρατηγικό στόχο, τον οποίο θέτει το Υπουργείο ή η υπηρεσία και με βάση αυτούς τους στόχους να αξιολογείται ο καθένας. Μπορεί να έχεις εκατό υπαλλήλους και να έχουν εκπληρώσει και οι εκατό τους στόχους που έχουν τεθεί. Μπορεί, όμως, να έχεις και πενήντα υπαλλήλους και κανένας από αυτούς να μην έχει εκπληρώσει το στόχο. <br />Επομένως, δεν μπορείς να κάνεις συγκριτική αξιολόγηση. Κάνεις αξιολόγηση με βάση το στόχο που έχει τεθεί. Δεν μπορείς, δηλαδή, να πεις ότι θα βάλεις ποσοστά στη βαθμολόγηση, ότι θα υπάρχει το 25% που θα παίρνει –ας πούμε- «άριστα» και το 15% που θα κρίνεται με βαθμούς «1» έως «6». Δεν γίνεται αυτό. Είναι λάθος.<br />Αναφέρατε ένα παράδειγμα για το τι γίνεται στη Βουλή. Αυτό που διαβάσατε, αφορά το ποιος θα γίνει προϊστάμενος στη συγκεκριμένη διεύθυνση. Προφανώς, αφού όλοι έχουν αξιολογηθεί ως προς το στόχο τους, άλλος έχει πάρει «9», άλλος έχει πάρει «8», άλλος έχει πάρει «10». Οι εκθέσεις αυτές, μαζί και με άλλα προσόντα και κριτήρια, θα είναι αυτές που θα κρίνουν ποιος θα γίνει διευθυντής. Γιατί ένας θα γίνει, δεν θα γίνουν πεντακόσιοι. Αυτό είναι διαφορετικό πράγμα. <br />Άρα, αυτό το σύστημα είναι σύστημα αντιεπιστημονικό. Σας έδειξα ότι ούτε στον ιδιωτικό τομέα δεν εφαρμόζεται πλέον, βάσει έκθεσης της ΟΚΕ που ήρθε εδώ και κυρίως συνδυάστε το, κύριοι συνάδελφοι, με το ποιος κάνει την αξιολόγηση.</speech><speech by="#s75"><from>Δριβελέγκας Ιωάννης</from> Ολοκληρώστε, κύριε συνάδελφε.<br />ΕΠΑΜΕΙΝΩΝΔΑΣ  ΜΑΡΙΑΣ: Θα ολοκληρώσω, κύριε Πρόεδρε. <br />Ο κ. Κουκουλόπουλος μίλησε επί δεκαπέντε λεπτά και τριάντα έξι δευτερόλεπτα και ο κ. Τσούκαλης επί δεκατρία λεπτά και είκοσι έξι δευτερόλεπτα. Προσπαθώ να ολοκληρώσω. Να το πείτε στους άλλους αυτό.</speech><speech by="#s75"><from>Δριβελέγκας Ιωάννης</from> Σας είπα ότι την ανοχή την έχετε.<br />ΕΠΑΜΕΙΝΩΝΔΑΣ  ΜΑΡΙΑΣ: Να φύγω;</speech><speech by="#s75"><from>Δριβελέγκας Ιωάννης</from> Εάν τηρείτε το χρόνο, …<br />ΕΠΑΜΕΙΝΩΝΔΑΣ  ΜΑΡΙΑΣ: Ενοχλώ;</speech><speech by="#s75"><from>Δριβελέγκας Ιωάννης</from> Να είμαστε όλοι εντάξει. Και εγώ σας έκανα παραχώρηση και δεν σας φώναξα με τη σειρά σας. Μέτρησε το Προεδρείο την... <br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, κατ’ αρχάς να ξέρετε ότι ο Κοινοβουλευτικός Εκπρόσωπος δικαιούται να ζητήσει τον λόγο όποτε θέλει! Άρα, δεν υπάρχει σειρά! Λοιπόν, αφήστε με να ολοκληρώσω γιατί μου παίρνετε και την ώρα.</speech><speech by="#s75"><from>Δριβελέγκας Ιωάννης</from> Εν πάση περιπτώσει, έχετε τον λόγο. Δεν σας είπε κανείς τίποτα. Σας έκανα την υπενθύμιση, διότι έχουμε ψηφοφορία.<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, προσδιορίσατε την ψηφοφορία στις 16.00΄. Θα πρέπει να καταλάβετε ότι η ψηφοφορία θα γίνεται, όταν τελειώνει η συζήτηση και όχι όταν βιάζονται κάποιοι να πάρουν το αεροπλάνο να πάνε στην επαρχία, αφού πάρουν αποφάσεις που φτωχοποιούν τον ελληνικό λαό και απολύουν!</speech><speech by="#s75"><from>Δριβελέγκας Ιωάννης</from> Τι είναι αυτά που λέτε για τους συναδέλφους σας;<br />ΕΠΑΜΕΙΝΩΝΔΑΣ  ΜΑΡΙΑΣ: Σας το λέω εγώ, ναι! Θα με αφήσετε να μιλήσω;</speech><speech by="#s75"><from>Δριβελέγκας Ιωάννης</from> Σε όλη τη Αίθουσα εσείς είστε μόνο…<br />ΕΠΑΜΕΙΝΩΝΔΑΣ  ΜΑΡΙΑΣ: Από πού προσδιορίζετε το «16.00΄»; Η ψηφοφορία θα γίνει όταν τελειώσει η συζήτηση!</speech><speech by="#s75"><from>Δριβελέγκας Ιωάννης</from> Ερώτησε το Προεδρείο…<br />ΕΠΑΜΕΙΝΩΝΔΑΣ  ΜΑΡΙΑΣ: Θα πάει μέχρι τις 16.00΄ επειδή το θέλετε εσείς ή επειδή το θέλουν οι συνάδελφοι; Και για ποιον λόγο; Επειδή βιάζονται να φύγουν;</speech><speech by="#s75"><from>Δριβελέγκας Ιωάννης</from> Εν πάση περιπτώσει, ...<br />ΕΠΑΜΕΙΝΩΝΔΑΣ  ΜΑΡΙΑΣ: Θα με αφήσετε να μιλήσω ή θα μιλήστε εσείς;</speech><speech by="#s75"><from>Δριβελέγκας Ιωάννης</from> Μισό λεπτό!<br />ΕΠΑΜΕΙΝΩΝΔΑΣ  ΜΑΡΙΑΣ: Ορίστε, μιλήστε.</speech><speech by="#s75"><from>Δριβελέγκας Ιωάννης</from> Μέμφεστε τους συναδέλφους. Κανένας συνάδελφος δεν είπε να φύγει στις 16.00΄. Σας πληροφορώ ότι το Προεδρείο εκτιμά –και μην είστε μόνο εσείς ο τιμητής εδώ πέρα του Κοινοβουλίου- βάσει του καταλόγου ότι η ψηφοφορία θα γίνει στις 16.00΄ με 17.00΄ και μάλιστα το έχω ανακοινώσει και δημόσια και στον κ. Μητρόπουλο.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Βεβαίως.</speech><speech by="#s75"><from>Δριβελέγκας Ιωάννης</from> Και άλλη φορά τους συναδέλφους να τους σέβεστε περισσότερο!<br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, να κρατήσετε τις κρίσεις για τον εαυτό σας και να αφήνετε τον ομιλητή να μιλήσει.<br />Το έχω πει και άλλη φορά σε αυτήν την Αίθουσα. Πρέπει να σταματήσει η υποκρισία εδώ μέσα. Απ’ έξω είναι άνθρωποι που απολύονται.</speech><speech by="#s75"><from>Δριβελέγκας Ιωάννης</from> Συνεχίστε, κύριε Μαριά.<br />ΕΠΑΜΕΙΝΩΝΔΑΣ  ΜΑΡΙΑΣ: Συνεχίζω, κύριε Πρόεδρε.<br />Υπάρχουν, λοιπόν, άνθρωποι που απολύονται. Το ίδιο έγινε και στις 19, 20 και 21 Δεκεμβρίου, που ήταν οι μεγάλες αποφάσεις και βιάζονταν κάποιοι να κάνουν Χριστούγεννα, αφού όμως ψήφιζαν τη φτωχοποίηση του ελληνικού λαού. Αυτά δημιουργούν πρόβλημα στο Κοινοβούλιο. Αυτά τρέφουν τη Χρυσή Αυγή. Το θέμα είναι ότι το Κοινοβούλιο πρέπει να ολοκληρώσει τη συζήτησή του και να μιλήσουν όσοι πρέπει. <br />Θέλω ένα λεπτό ακόμη, γιατί μπήκαμε σε άλλα θέματα. <br />Κύριοι συνάδελφοι, ποιος κάνει την αξιολόγηση; Προφανώς ο προϊστάμενος και αυτός είναι συνήθως μέσα στην ιεραρχία. Είναι δυνατόν κάποιοι εκτός ιεραρχίας να έχουν το δικαίωμα να κάνουν αξιολόγηση; Είναι δυνατόν κάποιοι που είναι μετακλητοί, δηλαδή με πολιτική επιλογή, κάποιοι που είναι με θητεία, δηλαδή με πολιτική επιλογή, κάποιοι που είναι γενικοί ή ειδικοί γραμματείς, δηλαδή που είναι πολιτικά πρόσωπα, να κάνουν αξιολόγηση; Αυτοί κάνουν αξιολόγηση.<br />Άρθρο 25, πρώτη παράγραφος. Εκεί λέει ποιοι είναι οι προϊστάμενοι και συμπληρώνει το εξής: «Καθώς και οι μετακλητοί ή οι με θητεία υπάλληλοι που κατέχουν μία τέτοια θέση κ.λπ., συμπεριλαμβανομένων και των νομίμων αναπληρωτών τους». Εδώ είναι το κομματικό κράτος. Από εδώ υπάρχει η πίεση, εδώ στήνεται το μνημονιακό κράτος. <br />Και παρακάτω στο άρθρο 25 παράγραφος 5 –για να μιλήσουμε συγκεκριμένα επί των άρθρων- λέει: «ο γενικός γραμματέας- θεωρείται και αυτός όργανο που κάνει αξιολόγηση- το μονομελές όργανο διοίκησης, εάν δεν υπάρχει πρόεδρος…» κ.λπ.. <br />Από εδώ προκύπτει το πώς θα γίνει η περίφημη αξιολόγηση. Θα υπάρξει πλέον και η βαθμολόγηση και αν δεν ακολουθείς αυτά που πρέπει να ακολουθήσεις, θα πηγαίνεις στο 15%. Αν είσαι άνθρωπος που θα ακολουθήσεις αυτά που πρέπει, με βάση τις υποδείξεις, μπορεί να πάρεις και άριστα. <br />Κατά την έννοια αυτή, λοιπόν, πιστεύουμε ότι αποδείχθηκε η πλήρης κομματικοποίηση της διοίκησης μέσα από αυτό το νομοσχέδιο που, δήθεν, λέτε ότι είναι αξιοκρατικό. Θα καταψηφίσουμε συγκεκριμένα άρθρα και θα υπερψηφίσουμε ορισμένα από αυτά κατά τη διάρκεια της ψηφοφορίας.</speech><speech by="#s75"><from>Δριβελέγκας Ιωάννης</from> Έχετε δίκιο, η ευθύνη είναι καθαρά του Προεδρείου που δείχνει ανοχή και δεν τηρεί τον Κανονισμό, τα οκτώ λεπτά αυστηρά και έτσι φτάνουμε στα δεκαέξι λεπτά. Περαιτέρω, εγκαλείτε το Προεδρείο γιατί θέλουν κάποιοι –λέει- να φύγουν στην επαρχία. <br />Σας έχω ανακοινώσει, κύριε Μητρόπουλε, ότι θα γίνει η ψηφοφορία 16.00΄ με 17.00΄;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Βεβαίως.</speech><speech by="#s75"><from>Δριβελέγκας Ιωάννης</from> Περίπου, γιατί;<br />ΕΠΑΜΕΙΝΩΝΔΑΣ  ΜΑΡΙΑΣ: Για ποιον λόγο;</speech><speech by="#s75"><from>Δριβελέγκας Ιωάννης</from> Διότι έχουμε δεκατρείς ομιλητές που έχουν οκτώ λεπτά χρόνο ομιλίας…<br />ΕΠΑΜΕΙΝΩΝΔΑΣ  ΜΑΡΙΑΣ: Άρα, μπορεί να γίνει και στις 14.00΄.</speech><speech by="#s75"><from>Δριβελέγκας Ιωάννης</from> …που σημαίνει ότι χρειαζόμαστε μιάμιση ώρα και μία περίπου ώρα χρειάζεται για να τελειώσουν οι Κοινοβουλευτικοί Εκπρόσωποι και οι δευτερολογίες. <br />ΕΠΑΜΕΙΝΩΝΔΑΣ  ΜΑΡΙΑΣ: Και πού ξέρετε τι ενστάσεις θα προκύψουν; Μπορεί να πάει στις 15.00΄ ή και στις 20.00΄ και να τελειώσουμε. Αυτό που λέτε να προσδιορίσουμε ότι θα τελειώσουμε συγκεκριμένη ώρα…</speech><speech by="#s75"><from>Δριβελέγκας Ιωάννης</from> Πρώτον, δεν έχετε πάρει τον λόγο. Δεν σας έχω δώσει τον λόγο…<br />ΕΠΑΜΕΙΝΩΝΔΑΣ  ΜΑΡΙΑΣ: Το έχω πει και άλλη φορά…</speech><speech by="#s75"><from>Δριβελέγκας Ιωάννης</from> Δεν σας έχω δώσει τον λόγο! <br />ΕΠΑΜΕΙΝΩΝΔΑΣ  ΜΑΡΙΑΣ: Θα μου δώσετε τον λόγο;</speech><speech by="#s75"><from>Δριβελέγκας Ιωάννης</from> Ακούτε τι σας λέω; Πρώτον…<br />ΕΠΑΜΕΙΝΩΝΔΑΣ  ΜΑΡΙΑΣ: Ζητάω τον λόγο ως Κοινοβουλευτικός Εκπρόσωπος. Έχω δικαίωμα στα διαδικαστικά.</speech><speech by="#s75"><from>Δριβελέγκας Ιωάννης</from> Όχι, πήρατε τον λόγο. Μιλήσατε και εξαντλήσατε το χρόνο σας.<br />ΕΠΑΜΕΙΝΩΝΔΑΣ  ΜΑΡΙΑΣ: Έχω δικαίωμα να μιλήσω στα διαδικαστικά.</speech><speech by="#s75"><from>Δριβελέγκας Ιωάννης</from> Όχι. Σας είπα ότι εξαντλήσατε το χρόνο. Θα μιλήσω εγώ τώρα!<br />ΕΠΑΜΕΙΝΩΝΔΑΣ  ΜΑΡΙΑΣ: Μιλήστε όσο θέλετε. Όμως, θα μιλήσω και εγώ μετά.</speech><speech by="#s75"><from>Δριβελέγκας Ιωάννης</from> Ακούστε το εξής, για να ξέρετε. Πάντα το Προεδρείο εκτιμά την ώρα, ανάλογα με τους ομιλητές που έχει. Μη μου κουνάτε εμένα το χέρι. Ένα το κρατούμενο. <br />Είναι δεκατρείς οι ομιλητές, κύριε Μαριά και ορισμένοι έχουν…<br />ΕΠΑΜΕΙΝΩΝΔΑΣ  ΜΑΡΙΑΣ: Αφού απευθύνεστε σε εμένα, θα μου δώσετε τον λόγο μετά. Αλλιώς δεν θα απευθύνεστε προσωπικά!</speech><speech by="#s148"><from> ΔΗΜΗΤΡΙΟΣ ΚΥΡΙΑΖΙΔΗΣ</from> Και από εσάς το ζήτησαν, κύριε Μαριά!</speech><speech by="#s75"><from>Δριβελέγκας Ιωάννης</from> Ακούστε με λίγο. Έχουμε μπλέξει! <br />ΕΠΑΜΕΙΝΩΝΔΑΣ  ΜΑΡΙΑΣ: Θα μου δώσετε τον λόγο;</speech><speech by="#s75"><from>Δριβελέγκας Ιωάννης</from> Έχουμε μπλέξει, έχουμε μπλέξει!<br />Είναι δεκατρείς ομιλητές από οκτώ λεπτά. Αυτό μας κάνει λίγο περισσότερο από μιάμιση ώρα. Είναι επίσης μισή ώρα ακόμη για να ολοκληρώσουν οι Κοινοβουλευτικοί Εκπρόσωποι. Έτσι φτάνουμε στις δύο ώρες. Με κάποιες δευτερολογίες φτάνουμε 16.00΄ με 17.00΄. Γι’ αυτό το είπα και δεν το προσδιόρισα, με κανένα άλλο κριτήριο! <br />ΕΠΑΜΕΙΝΩΝΔΑΣ  ΜΑΡΙΑΣ: Θα μου δώσετε τον λόγο επί προσωπικού;</speech><speech by="#s75"><from>Δριβελέγκας Ιωάννης</from> Δεν υπάρχει προσωπικό.<br />ΕΠΑΜΕΙΝΩΝΔΑΣ  ΜΑΡΙΑΣ: Όχι, κύριε Πρόεδρε! Υπάρχει προσωπικό!</speech><speech by="#s75"><from>Δριβελέγκας Ιωάννης</from> Το Προεδρείο κρίνει ότι δεν υπάρχει προσωπικό.<br />ΕΠΑΜΕΙΝΩΝΔΑΣ  ΜΑΡΙΑΣ: Γιάννης πίνει, Γιάννης κερνάει!</speech><speech by="#s75"><from>Δριβελέγκας Ιωάννης</from> Θέτω το θέμα βάσει του Κανονισμού και ο Πρόεδρος λέει ότι δεν υπάρχει προσωπικό. Καλείται η Βουλή να αποφασίσει. <br />ΕΠΑΜΕΙΝΩΝΔΑΣ  ΜΑΡΙΑΣ: Δεν έχετε το δικαίωμα. Θα μου δώσετε τον λόγο για ένα λεπτό να αναπτύξω αν υπάρχει προσωπικό.</speech><speech by="#s75"><from>Δριβελέγκας Ιωάννης</from> Δεν υπάρχει προσωπικό! Κύριε Κατσώτη, έχετε τον λόγο.<br />ΕΠΑΜΕΙΝΩΝΔΑΣ  ΜΑΡΙΑΣ: Θα μου δώσετε ένα λεπτό τον λόγο!</speech><speech by="#s89"><from> ΝΙΚΗΤΑΣ ΚΑΚΛΑΜΑΝΗΣ</from> Πρέπει όμως κάποια στιγμή να μιλήσουν και οι Βουλευτές!</speech><speech by="#s75"><from>Δριβελέγκας Ιωάννης</from> Κύριε Κατσώτη, έχετε τον λόγο. <br />ΕΠΑΜΕΙΝΩΝΔΑΣ  ΜΑΡΙΑΣ: Θα τα πούμε στη δευτερολογία.</speech><speech by="#s75"><from>Δριβελέγκας Ιωάννης</from> Δεν κατάλαβα.<br />ΕΠΑΜΕΙΝΩΝΔΑΣ  ΜΑΡΙΑΣ: Θα μιλήσουμε στη δευτερολογία!</speech><speech by="#s75"><from>Δριβελέγκας Ιωάννης</from> Βεβαίως, θα έχετε το χρόνο που επιτρέπει ο Κανονισμός. <br />ΕΠΑΜΕΙΝΩΝΔΑΣ  ΜΑΡΙΑΣ: Και τριτολογία θα κάνουμε!</speech><speech by="#s75"><from>Δριβελέγκας Ιωάννης</from> Είναι απειλές αυτές; <br />ΕΠΑΜΕΙΝΩΝΔΑΣ  ΜΑΡΙΑΣ: Όχι, κύριε Πρόεδρε, αλλά θα μου δώσετε τον λόγο επί προσωπικού διότι αναφέρεστε συνεχώς στο όνομά μου.</speech><speech by="#s75"><from>Δριβελέγκας Ιωάννης</from> Έκανα μία αναφορά. Διαβάστε τον Κανονισμό. <br />ΕΠΑΜΕΙΝΩΝΔΑΣ  ΜΑΡΙΑΣ: Αναφέρατε το όνομά μου πέντε φορές!</speech><speech by="#s75"><from>Δριβελέγκας Ιωάννης</from> Διαβάστε τον Κανονισμό! <br />Η αναφορά στο όνομα δεν σημαίνει ότι υπάρχει και προσωπικό ζήτημα. <br />ΕΠΑΜΕΙΝΩΝΔΑΣ  ΜΑΡΙΑΣ: Να μου δώσετε το ένα λεπτό να εξηγήσω αν υπάρχει.</speech><speech by="#s75"><from>Δριβελέγκας Ιωάννης</from> Έχετε τον λόγο, κύριε Κατσώτη.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ πολύ, κύριε Πρόεδρε.<br />Το σχέδιο νόμου του Υπουργείου είναι ενταγμένο στην πολιτική της πλήρους προσαρμογής του κράτους και της Δημόσιας Διοίκησης στις απαιτήσεις της Ευρωπαϊκής Ένωσης και τις επιλογές των μονοπωλιακών ομίλων: Πιο μικρό, πιο ευέλικτο κράτος, με πειθήνιους, φθηνούς, αναλώσιμους υπαλλήλους στους δημόσιους οργανισμούς, κράτος και Δημόσια Διοίκηση που θα είναι αποτελεσματικά στην ενίσχυση της ανταγωνιστικότητας με την απαρέγκλιτη υλοποίηση της φιλομονοπωλιακής πολιτικής σας, κράτος και Δημόσια Διοίκηση ανοιχτά και φιλικά στην επιχειρηματικότητα, στους επενδυτές, στρώνοντας το χαλί της κερδοφορίας, της ελεύθερης, απρόσκοπτης, χωρίς περιορισμούς επιχειρηματικής δράσης, κράτος και Δημόσια Διοίκηση αυταρχικά απέναντι στο λαό και τις διεκδικήσεις, απέναντι στους εργαζόμενους και τους αγώνες τους. <br />Για να προλάβουμε προσεγγίσεις που δεν μας αφορούν, να σημειώσουμε ότι και το χθεσινό και το προχθεσινό κράτος και η Δημόσια Διοίκηση στην ίδια κατεύθυνση ήταν, δηλαδή της υπεράσπισης της αστικής τάξης και της κυριαρχίας της. <br />Οι δημόσιοι υπάλληλοι επίσης και στο παρελθόν καλούνταν να είναι πειθαρχημένοι στην αντιλαϊκή νομοθεσία και να την υλοποιούν απαρέγκλιτα. Οι τρεις πλευρές του νομοσχεδίου, δηλαδή οι καταργήσεις οργανισμών, οι διαθεσιμότητες και η αξιολόγηση, υπηρετούν τις πλευρές που παραπάνω αναφέραμε. <br />Η Κυβέρνηση αποφασιστικά καταργεί τη μονιμότητα, προβάλλει την ανεργία, τη φτώχεια, την εξαθλίωση, την εργασιακή ζούγκλα στον ιδιωτικό τομέα, για να κερδίσει την αποδοχή των ανέργων, των ευέλικτα απασχολουμένων, των σύγχρονων δούλων. Αξιοποιεί τη νοσηρή κατάσταση, τη σαπίλα που η ίδια δημιούργησε, της κοπάνας, της αδιαφορίας κυρίως από τα «κατάδικά» τους παιδιά, για να δικαιολογήσει την επίθεση με τις διαθεσιμότητες και τις απολύσεις. <br />Οι οργανισμοί που καταργούνται στην πλειοψηφία τους δεν καταργούνται επειδή δεν προσφέρουν πια, όπως λέγεται, αλλά καταργούνται για να ανοίξουν δρόμους στο κεφάλαιο και να προχωρήσουν οι ιδιωτικοποιήσεις. Είναι χαρακτηριστικό το παράδειγμα του ΤΕΟ. Έχουν ειπωθεί αρκετά για σημαντικούς οργανισμούς που κλείνει το Υπουργείο. <br />Η αξιολόγηση αφορά δύο πλευρές αλληλένδετες μεταξύ τους: Την αξιολόγηση των δομών, όπως σχολική μονάδα, νοσοκομείο, δήμος, δημόσια υπηρεσία, και την αξιολόγηση των δημοσίων υπαλλήλων. Τα κριτήρια είναι συγκεκριμένα για την αξιολόγηση των δομών, τα οποία καθορίζει το αρμόδιο Υπουργείο, σε συνεργασία με το Υπουργείο Διοικητικής Μεταρρύθμισης που έχει τη γενική εποπτεία. <br />Ποιο είναι το γενικό χαρακτηριστικό της αξιολόγησης δομών και υπηρεσιών; Οι δημόσιες υπηρεσίες θα λειτουργήσουν σαν αυτόνομες αποκεντρωμένες μονάδες, με ευθύνη ακόμη και για την εύρεση πόρων για τη λειτουργία τους, και αυτό αφορά ιδιαίτερα τις κοινωνικές δομές. Οι δημόσιες υπηρεσίες θα λειτουργούν ανταγωνιστικά η μία προς την άλλη, με ιδιωτικοοικονομικά κριτήρια και με στόχο το κέρδος, με δραστική μείωση της χρηματοδότησης από τον κρατικό προϋπολογισμό, για να ανοίξουν νέα πεδία κερδοφορίας και επενδύσεων για το κεφάλαιο. <br />Η αξιολόγηση των δομών και του προσωπικού δεν είναι μόνο εσωτερική υπόθεση κάθε δομής. Παραδείγματος χάριν, στα νοσοκομεία την αξιολόγηση των δομών πραγματοποιούν εξωτερικοί ελεγκτές, ιδιωτικές εταιρείες οι οποίες συγκεντρώνουν και αποστέλλουν τις αξιολογήσεις στις υγειονομικές περιφέρειες και από εκεί στο Υπουργείο Υγείας. <br />Η θέση του ΚΚΕ απέναντι στην αξιολόγηση έχει να κάνει με το περιεχόμενο και τους σκοπούς που αυτή υπηρετεί. Η αξιολόγηση που αυτό το διάστημα προωθεί η Κυβέρνηση έχει σκοπό γενικά να ενισχύσει αυτό το αστικό κράτος και να το κάνει ακόμη πιο αυταρχικό, πιο επιτελικό, όπως λένε, στην υπηρεσία της καπιταλιστικής ανάπτυξης.<br />Δεν έχει σαν σκοπό την ικανοποίηση των διευρυμένων αναγκών του λαού, την παροχή ποιοτικών υπηρεσιών και την εξάλειψη των αιτιών που οδηγούν στην υποβάθμιση αυτών των υπηρεσιών.<br />Δεν είμαστε γενικά ενάντια στην αξιολόγηση αλλά ενάντια στο συγκεκριμένο περιεχόμενο, τους σκοπούς και τις επιδιώξεις που προωθεί το ταξικό κράτος μέσω της αξιολόγησης. Ποτέ σαν κόμμα και το ταξικό συνδικαλιστικό κίνημα δεν συμβιβάστηκε και πολύ περισσότερο δεν επιβράβευσε, όπως ειπώθηκε και εδώ και από την Πρόεδρο της Κοινοβουλευτικής μας Ομάδας, την τεμπελιά, τη ρεμούλα και την κοπάνα. Ποτέ δεν διαμορφώσαμε θέση που να λέει ότι είμαστε ενάντια σε κάθε έλεγχο στα εργασιακά καθήκοντα κάθε υπαλλήλου, όπως επίσης δεν θεωρούμε ότι φταίνε οι δημόσιοι υπάλληλοι για τα προβλήματα.<br />Για παράδειγμα, το σημερινό εκπαιδευτικό σύστημα και σχολειό δεν ανταποκρίνεται στις ανάγκες της κοινωνικής εξέλιξης και στην ολόπλευρη μόρφωση των παιδιών. Είναι το εκπαιδευτικό σύστημα και κατ’ επέκταση, το σχολείο που μετατρέπει τη μόρφωση από δικαίωμα σε εμπόρευμα, ένα ταξικό σχολείο των χορηγών της διαστρέβλωσης της ιστορικής και επιστημονικής αλήθειας, ένα σχολείο στην υπηρεσία της αναπαραγωγής του κεφαλαίου, της αστικής ιδεολογίας και της διαιώνισης του καπιταλιστικού συστήματος.<br />Γιατί, λοιπόν, κριτήριο για την αξιολόγηση του εκπαιδευτικού θα πρέπει να είναι η προώθηση αυτού του σχολείου και όχι ένα σχολείο για όλα τα παιδιά, χωρίς ταξικές, θρησκευτικές, φυλετικές διακρίσεις, αποκλειστικά δημόσιο και δωρεάν, στην υπηρεσία της επιστημονικής και κοινωνικής εξέλιξης, της ιστορικής αλήθειας, της ικανοποίησης των λαϊκών μορφωτικών αναγκών; Επίσης γιατί κριτήριο για την αξιολόγηση των εκπαιδευτικών θα πρέπει να είναι η καλλιέργεια στα παιδιά της ευρωπαϊκής ιδέας και όχι η ανάδειξη του πολεμοκάπηλου ιμπεριαλιστικού χαρακτήρα της Ευρωπαϊκής Ένωσης, της δολοφονίας εκατοντάδων παιδιών στην πρώην Γιουγκοσλαβία; Γιατί κριτήριο για τον ορισμό των καινοτόμων εκπαιδευτικών και του νέου σχολείου θα πρέπει να είναι η καλλιέργεια της επιχειρηματικότητας στα παιδιά, της εκμετάλλευσης του ανθρώπου από άνθρωπο και όχι η διαμόρφωση συνείδησης για το δικαίωμα όλων των παιδιών του κόσμου στη μόρφωση, τη διατροφή, τον πολιτισμό, τον αθλητισμό, τον ελεύθερο χρόνο, την ισότητα, τη δικαιοσύνη, την ειρήνη; Γιατί κριτήριο για την αξιολόγηση των υγειονομικών θα πρέπει να είναι η προώθηση του Νοσοκομείου Α.Ε., με χαράτσια και άλλα και όχι η προώθηση ενός νοσοκομείου αποκλειστικά δημόσιου και δωρεάν για όλο το λαό;<br />Για όλους αυτούς τους λόγους που ανέφερε και η εισηγήτρια, εμείς ψηφίζουμε από το νομοσχέδιο μόνο το άρθρο 1 και το άρθρο 40.<br />Επίσης, ως προς τις τροπολογίες, έχουμε καταθέσει τρεις, τη 1200/51, τη 1231/54, οι οποίες αντιμετωπίζουν, ακυρώνοντας αντιλαϊκές αποφάσεις σας, τη συνέχεια στη δουλειά όλων των διαθέσιμων, όπως των σχολικών φυλάκων, των εκπαιδευτικών, των εργαζόμενων στους Τομείς Αποκατάστασης Σεισμοπλήκτων, στους Τομείς Αποκατάστασης Πυροπλήκτων και Σεισμοπλήκτων Βόρειας Ελλάδας, των καθαριστριών του Υπουργείου Οικονομικών, των εργαζομένων στον ΕΟΤ, των δημοτικών αστυνομικών, που δεν θα πάνε σε άλλη θέση, των εργαζομένων στο Υπουργείο Ανάπτυξης και Ανταγωνιστικότητας, των εργαζομένων στο Υπουργείο Αγροτικής Ανάπτυξης και Τροφίμων, στο ΥΠΕΚΑ, στο Υπουργείο Πολιτισμού, στο ΙΚΑ-ΕΤΑΜ, στον ΟΓΑ, στον ΟΑΕΕ, στο ΕΤΑΑ, στον ΟΑΕΔ, στα ΑΕΙ, στο Υπουργείο Εθνικής Άμυνας και τις θέσεις που αναφέρονται στις εν λόγω τροπολογίες.<br />Επίσης, καταθέσαμε την τροπολογία με αριθμό 1188/46, που αναφέρεται στα μεγάλα προβλήματα των αυτοαπασχολουμένων στο ΕΤΑΑ, στον ΟΑΕΕ και στον ΟΓΑ. Αυτά τα προβλήματα είναι, βέβαια, δημιούργημα της πολιτικής σας, που μεταφέρει το χρέος στην κρίση στην πλάτη των λαϊκών στρωμάτων. Με την τροπολογία μπορεί να αλλάξει άμεσα και να υπάρξει ανακούφιση από την κατάσταση στην οποία έχουν περιέλθει λόγω και της κρίσης, που βρίσκονται σε αδυναμία να πληρώσουν ασφαλιστικές εισφορές, απειλούνται με κατασχέσεις, επιβαρύνονται με πρόστιμα και προσαυξήσεις, μένουν ακάλυπτοι από περίθαλψη, στερούνται των ελάχιστων παροχών.<br />Σχετικά με τις παραπάνω τροπολογίες μάς έκανε εντύπωση ότι δεν έγινε καμμιά αναφορά από τα άλλα κόμματα. Δεν θα περίμενε, βέβαια, κανείς να αναφερθούν τα κόμματα της συγκυβέρνησης, αν και αρκετοί Βουλευτές του ΠΑΣΟΚ και της Νέας Δημοκρατίας στις κατ’ ιδίαν συναντήσεις με όλους αυτούς που έμειναν ή θα μείνουν άνεργοι, υπόσχονται διάφορα. Αυτή τη σιωπή, όμως, των άλλων κομμάτων ας την ερμηνεύσουν όλα αυτά τα θύματα αυτής της πολιτικής της Κυβέρνησης της Ευρωπαϊκής Ένωσης.<br />Εμείς απευθυνόμαστε σε όλους τους εργαζόμενους και τους καλούμε να σκεφτούν την πρόταση του ΚΚΕ. Πέρα από την τροπολογία, δηλαδή, τους καλούμε να σκεφτούν την ολοκληρωμένη πρόταση, η οποία είναι η μόνη που μπορεί να απαλλάξει τους εργαζόμενους από τον εφιάλτη της ανεργίας, η μόνη που μπορεί να διασφαλίσει σε όλους μόνιμη και σταθερή δουλειά. <br />Προϋπόθεση γι’ αυτό είναι να γίνουν λαϊκή περιουσία τα μέσα παραγωγής, να αποδεσμευθούμε από την Ευρωπαϊκή Ένωση που είναι ο διακρατικός εκφραστής των μονοπωλιακών συμφερόντων, που απαιτεί και αυτές τις μεγάλες ανατροπές στη Δημόσια Διοίκηση, να χάσει την εξουσία η αστική τάξη και να περάσει η εξουσία στην εργατική τάξη, στο λαό.<br />Ο κ. Μητσοτάκης θα μείνει στην ιστορία ως ο εφιάλτης των εργαζομένων στον δημόσιο τομέα.</speech><speech by="#s75"><from>Δριβελέγκας Ιωάννης</from> Τον λόγο έχει ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή κ. Ηλίας Κασιδιάρης για οκτώ λεπτά.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Βιώνουμε στιγμές κρίσιμες για την πατρίδα μας, για το έθνος μας. Αυτήν τη στιγμή εκτελείται μία επιχείρηση καταστολής της αντίστασης του ελληνικού λαού έναντι της ξενοκρατίας. Αυτήν τη στιγμή εκτελείται μία παράνομη μεθόδευση που έχει στόχο να θέσει εκτός νόμου ένα πολιτικό κόμμα που εκφράζει εκατομμύρια Έλληνες πολίτες.<br />Όσον αφορά τον τρόπο λειτουργίας αυτής της επιχείρησης, θα μου επιτρέψετε να αναγνώσω ένα κείμενο –όχι της Χρυσής Αυγής- που πηγάζει μέσα από το σύστημα εξουσίας, το οποίο υπηρετείτε. Προέρχεται από την εφημερίδα «ΤΑ ΝΕΑ». Είναι ένα άρθρο του κ. Δημητρίου Μητρόπουλου, το οποίο προβλέπει τι εξελίξεις θα έχουμε τις αμέσως επόμενες ημέρες στην πατρίδα μας.<br />Διαβάζω, λοιπόν, τα εξής: «Επίμονες και όχι προερχόμενες από άσχετες πηγές πληροφορίες υποδεικνύουν ότι θα έχουμε εξελίξεις στο τέλος της σεζόν, όπως είχαμε και τον περασμένο Σεπτέμβριο. Μέσα σε γενική κατάπληξη στο εξωτερικό και με τους ξένους δημοσιογράφους που συνέρρεαν στην Αθήνα να μην πιστεύουν στα μάτια και τα αυτιά τους, η ηγεσία της Χρυσής Αυγής κλείστηκε στη φυλακή με την κατηγορία της σύστασης της εγκληματικής συμμορίας.».<br />Κλείστηκε στη φυλακή χωρίς κανένα απολύτως στοιχείο –θα προσθέσω εγώ- πέρα από τα βιβλία που είχαν κάποιοι άνθρωποι στις βιβλιοθήκες τους, πέρα από τα άρθρα τους και, βέβαια, κυρίως λόγω της τεράστιας δυναμικής που αναπτύσσει το εθνικιστικό κίνημα αυτήν τη στιγμή στην Ελλάδα.<br />Το Μάιο, στο κρίσιμο χιλιόμετρο πριν από τις ευρωεκλογές, δεν αποκλείεται να δούμε τον Άρειο Πάγο να θέτει εκτός κάλπης όχι μόνο τη Χρυσή Αυγή αλλά και την Εθνική Αυγή ή την Καινούργια Ημέρα, κρίνοντας ότι πρόσωπα και δομές στη μία ή στις άλλες περιπτώσεις ταυτίζονται με την υπό διερεύνηση εγκληματική οργάνωση. <br />Προσέξτε, «με την υπό διερεύνηση», χωρίς να υπάρχει καμμία τελεσίδικη απόφαση, όπως ακριβώς εντελώς παράνομα, φωτογραφικά και αντισυνταγματικά διεκόπη η κρατική χρηματοδότηση προς τη Χρυσή Αυγή. Ας μην ξεχνάμε, άλλωστε, με δεδομένα τα αιτήματα άρσης ασυλίας, ότι η δικογραφία καλύπτει πλέον όλη την Κοινοβουλευτική Ομάδα της Χρυσής Αυγής.<br />«Χρειάζονται, βέβαια…» -λέει ο αρθρογράφος- «…κάποια νομικά ακροβατήματα».<br />Βεβαίως και έχουμε νομικά ακροβατήματα. Ένα απ’ αυτά λαμβάνει χώρα αυτήν τη στιγμή. Έχετε φθάσει στο σημείο να βάζετε τους κατηγόρους μας να μας κρίνουν. Δεν μιλώ για τις ανακρίτριες που είναι αποδεδειγμένα φίλα προσκείμενες στη ΔΗΜΑΡ και έχουν στενές σχέσεις με υψηλόβαθμα στελέχη της ΔΗΜΑΡ αλλά για την Επιτροπή Δεοντολογίας, όπου ο Βουλευτής Ρήγας του ΠΑΣΟΚ είναι ταυτόχρονα κριτής μας και κατήγορός μας. Είναι ένας από τους βασικούς μάρτυρες κατηγορίας που πήγε να καταθέσει στο Εφετείο. <br />Ξέρετε ότι αυτό είναι παράνομο, αντιδικονομικό, αντισυνταγματικό. Κι όμως, το κάνετε στην πράξη. Γι’ αυτό επιμένουμε πως όλη αυτή η διαδικασία είναι άκυρη.<br />Ο αρθρογράφος συνεχίζει λέγοντας τα εξής: «Τέτοια νομικά ακροβατήματα χρειάστηκαν και τον περασμένο Σεπτέμβριο, αλλά …» -και εδώ είναι η ουσία όλων- «…τα ζητούν επίμονα οι ξένοι. Κοινώς, Βερολίνο και Βρυξέλλες δεν θέλουν μόλυνση του Ευρωκοινοβουλίου από εκλεγμένους Βουλευτές της Χρυσής Αυγής».<br />Κι εγώ θα προσθέσω ότι όπως ακριβώς οι Βουλευτές της Χρυσής Αυγής «μόλυναν» -εντός εισαγωγικών- το χώρο του ελληνικού Κοινοβουλίου, λέγοντας επιτέλους την αλήθεια -μετά από τόσα χρόνια, τόσες δεκαετίες διαφθοράς και απάτης, ήρθαμε εδώ και μιλήσαμε τη γλώσσα της αλήθειας και του ελληνικού λαού- το ίδιο παράδειγμα δεν θέλουν να το βλέπουν οι ξένοι να γίνεται στο Ευρωκοινοβούλιο.<br />«Εν πολλοίς…» -ολοκληρώνει ο αρθρογράφος- «…οι δικαστές θα αποτελειώσουν τη Χρυσή Αυγή ως οργάνωση και τα κόμματα θα επιχειρήσουν να κανιβαλίσουν τη βάση της».<br />Μέσα σ’ αυτά τα λίγα λόγια κρύβεται όλη η αλήθεια αυτής της εκτροπής που βιώνει σήμερα η Ελλάδα, αυτής της παράνομης και αντισυνταγματικής μεθόδευσης…</speech><speech by="#s75"><from>Δριβελέγκας Ιωάννης</from> Κύριε συνάδελφε, μιλήστε επί του νομοσχεδίου, σας παρακαλώ.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Θεωρώ, κύριε Πρόεδρε, πως έχω το δικαίωμα ως Κοινοβουλευτικός Εκπρόσωπος να μιλήσω γενικότερα για την πολιτική κατάσταση στην πατρίδα μου, ιδίως τώρα που συμβαίνει μία εκτροπή. Έχω κάθε δικαίωμα να καταγγείλω αυτήν την εκτροπή εν ονόματι του ελληνικού λαού, γιατί εδώ μέσα και εμένα προσωπικά, αλλά και τους υπόλοιπους Βουλευτές μας, μας έβαλε ο ελληνικός λαός.</speech><speech by="#s75"><from>Δριβελέγκας Ιωάννης</from> Βάσει του Κανονισμού…</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Σέβομαι απόλυτα τον Κανονισμό της Βουλής και συνεχίζω κρίνοντας αυτήν την άθλια κατάσταση την οποία βιώνουμε σήμερα.<br />Και δεν αφορά μόνο εμάς ως Βουλευτές, αφορά εκατομμύρια Έλληνες πολίτες που υποστηρίζουν το κόμμα μας. Αφορά κυρίως, όμως, το Σύνταγμα των Ελλήνων το οποίο έχουμε ορκιστεί να υπηρετούμε. Κάποιοι επίορκοι όμως το θάβουν. <br />Έχουμε ξενοκρατία στην Ελλάδα. Τείνουμε, τείνετε μάλλον, να καταλύσετε τη λαϊκή κυριαρχία. Όλες αυτές οι πράξεις ισοδυναμούν με εθνική προδοσία. <br />Κι εδώ έχω συγκεκριμένα ντοκουμέντα και ομολογίες που αποδεικνύουν τα λεγόμενά μου και οι ομολογίες αυτές δεν προέρχονται από το δικό μου πολιτικό χώρο. Προέρχονται κατ’ αρχήν από το πρώην Υπουργό Δικαιοσύνης κύριο Ρουπακιώτη, ο οποίος μίλησε για συγκεκριμένα ξένα κέντρα που υποδαυλίζουν αυτή τη δίωξη και μίλησε συγκεκριμένα για την Κομισιόν και την Κυβέρνηση των Ηνωμένων Πολιτειών. <br />Έχουμε την ομολογία Σαμαρά σε συνέντευξή του στο «MEGA», στον Πρετεντέρη, ότι «δεν πήρα τηλέφωνο για τη φυλάκιση των Βουλευτών, τουλάχιστον στην αρχή», διότι στη συνέχεια πήρε τηλέφωνο ο Υπουργός του, ο Αθανασίου, ο οποίος το ομολόγησε εδώ ο ίδιος σε επίκαιρη ερώτησή μου όταν επί λέξει είπε: «Πήρα τηλέφωνο την Προϊσταμένη του Πρωτοδικείου την ώρα που ανακρινόταν ο κ. Μιχαλολιάκος για να δω πώς πάει η κατάσταση».<br />Η προϊσταμένη του Πρωτοδικείου ασφαλώς δεν είναι το «MEGA CHANNEL» ούτε το Αθηναϊκό Πρακτορείο Ειδήσεων και το Σύνταγμά μας δεν επιτρέπει σε κανέναν Υπουργό να παίρνει τηλέφωνο τους ανακριτές εν ώρα ανακρίσεως. <br />Πιο κυνική βεβαίως είναι η δήλωση Βορίδη στον «REAL FM», όπου είπε επί λέξει ότι ο Σαμαράς, ο Πρωθυπουργός του μνημονίου, μπορεί να θέσει εκτός νόμου το Κόμμα της Χρυσής Αυγής. Ο ίδιος δε παράγοντας, ως Κοινοβουλευτικός Εκπρόσωπος της Νέας Δημοκρατίας, είχε προαναγγείλει μαζικές προφυλακίσεις Βουλευτών από τα τέλη του μηνός Σεπτεμβρίου. Και βλέπουμε να γίνεται πράξη αυτή η προαναγγελία. <br />Τοποθετήθηκε και ο Γραμματέας της Κοινοβουλευτικής Ομάδας του ΣΥΡΙΖΑ ο κ. Βούτσης, ο οποίος μίλησε επί λέξει «για αντισυνταγματικές μεθοδεύσεις». Δυστυχώς, το κόμμα του στηρίζει πλέον αυτές τις αντισυνταγματικές μεθοδεύσεις, διότι είναι παράνομες οι άρσεις ασυλίας, διότι δεν υπάρχει κανένα στοιχείο μέσα στο πόρισμα για πολλούς από τους Βουλευτές της Χρυσής Αυγής, δεν υπάρχει η παραμικρή αναφορά για πολλούς, για άλλους δε υπάρχει αναφορά μόνο σε ομιλίες τους και όπως ξέρουμε πολύ καλά, οι ομιλίες, ο πολιτικός λόγος, το φρόνημα δεν διώκονται, θεωρητικά, στην Ελλάδα, εκτός κι αν είσαι Βουλευτής ή μέλος της Χρυσής Αυγής! <br />Αν ήθελε ο ΣΥΡΙΖΑ να σεβαστεί τη δικαιοσύνη, όπως λέει, θα έπρεπε να στείλει και τους δικούς του στη δικαιοσύνη τον κ. Σταθάκη, την κ. Διακάκη. Ήρθαν αιτήματα εδώ για την άρση της ασυλίας τους, για σοβαρότατα αδικήματα, για κακουργήματα, για ακάλυπτες επιταγές, αλλά δεν έκαναν τίποτα. Σε συνεργασία με τη Νέα Δημοκρατία τους αθώωσαν προτού πάνε στη δικαιοσύνη.<br />Μιλάμε ξεκάθαρα για μία δίωξη του φρονήματος, διότι αν διαβάσετε την ογκώδη δικογραφία, γράφονται μέσα σε αυτήν αίσχη, όπως για παράδειγμα για τον κ. Παππά, τον Κοινοβουλευτικό Εκπρόσωπο του Κόμματός μου, τον οποίο αναπληρώνω εγώ αυτήν τη στιγμή επειδή βρίσκεται στη φυλακή. Και όταν θα βρεθώ εγώ στη φυλακή δεν θα υπάρχει κανείς εδώ για να με αναπληρώσει. Αυτός είναι ο στόχος σας. <br />Γράφετε στο απορριπτικό της αιτήσεως αποφυλακίσεώς του ότι δεν αιτιολόγησε επαρκώς τα βιβλία που βρέθηκαν στη βιβλιοθήκη του. Εδώ έχουμε τον ορισμό της εκτροπής που περιγράφει στο μυθιστόρημα του «1984» ο Τζόρτζ Όργουελ, με ανθρώπους, με εκλεγμένους εκπροσώπους του ελληνικού λαού να διώκονται για βιβλία.<br />Το ίδιο γίνεται και με τον κ. Μιχαλολιάκο. Ως αιτιολογικό της μη αποφυλακίσεώς του αναφέρετε ένα άρθρο που είχα γράψει εγώ το 2011. Οι πολίτες δε -δεν μιλάμε για Βουλευτές, μιλάμε για πολίτες- διώκονται ως μέλη εγκληματικής οργάνωσης, όπως λέει το πόρισμα που θα έπρεπε να έχουν διαβάσει οι Βουλευτές, ακόμα κι αν παρακολουθούν ομιλίες της Χρυσής Αυγής. Όποιος πάει –λέει- σε μία ομιλία γίνεται αυτομάτως μέλος της εγκληματικής οργάνωσης και τιμωρείται με πέντε έως δέκα χρόνια φυλακή με βάση τον Ποινικό Κώδικα!<br />Ζούμε τη μεγαλύτερη εκτροπή στη μεταπολεμική Ελλάδα. Όλο το πολιτικό σύστημα είναι συνένοχο, έχει λάβει συγκεκριμένες εντολές από συγκεκριμένα κέντρα εξουσίας. Ήρθε ο Δαυίδ Χάρις, εκπρόσωπος του σιωνιστικού λόμπι των Ηνωμένων Πολιτειών, και συνάντησε Σαμαρά, Βενιζέλο και Τσίπρα και τους έδωσε, σύμφωνα με το Κεντρικό Ισραηλιτικό Συμβούλιο, οδηγίες για το πώς θα αντιμετωπιστεί η Χρυσή Αυγή. <br /> <br />Είναι πρώτη φορά που μέσα στην Ελλάδα υψώθηκε μία φωνή, η φωνή της αλήθειας, η φωνή του ελληνικού λαού, ενάντια στο καθεστώς, ενάντια στο σύστημα εξουσίας. <br />Δεν θα κάνουμε πίσω, παρά την πολεμική σας. Είμαστε πανέτοιμοι να δεχθούμε κάθε δίωξη, γιατί σήμερα η Χρυσή Αυγή δεν είναι ένα πολιτικό κόμμα, δεν είμαστε εμείς οι Βουλευτές της, δεν είναι καν οι ψηφοφόροι της Χρυσής Αυγής. Χρυσή Αυγή σήμερα είναι η ελληνική ψυχή που αντιστέκεται σε κάθε αντιξοότητα. <br />Έπειτα από όλες αυτές τις διώξεις, από όλον αυτόν τον άνανδρο πόλεμο, η Χρυσή Αυγή θα γιγαντωθεί στη συνείδηση των Ελλήνων και θα κυριαρχήσει πραγματικά. Και τότε πραγματικά θα υπάρχει μία μεγάλη ελπίδα για την Ελλάδα.</speech><speech by="#s75"><from>Δριβελέγκας Ιωάννης</from> Ολοκληρώνουμε με τον κ. Κουράκο, τον εκπρόσωπο των Ανεξάρτητων Δημοκρατικών Βουλευτών.</speech><speech by="#s140"><from> ΙΩΑΝΝΗΣ ΚΟΥΡΑΚΟΣ</from> Ευχαριστώ, κύριε Πρόεδρε.<br />Θα περίμενα να έχω μία απάντηση και από τον Υπουργό και από τον Κοινοβουλευτικό Εκπρόσωπο της Νέας Δημοκρατίας κ. Βορίδη, όταν τους είπα πώς χρεοκόπησαν το ΤΕΟ με αποφάσεις τους ή πώς κατασπαταλήθηκαν χρήματα της «ΤΕΟ Α.Ε.». <br />Δεύτερον, θα έλεγα στον Κοινοβουλευτικό Εκπρόσωπο των Ανεξάρτητων Ελλήνων ότι το Δεκέμβρη στο τότε επίμαχο νομοσχέδιο για την φορολόγηση της ιδιοκτησίας και για την κατάσχεση πρώτης κατοικίας, κάποιοι συνάδελφοι εδώ πιθανόν να ήταν και στις γαλλικές Άλπεις και να παραθέριζαν όταν πέρναγαν τόσο σοβαρά ζητήματα. <br /><br />Τέλος, θα έλεγα ότι σε καμμία σοσιαλιστική, κομμουνιστική, καπιταλιστική -επειδή τα έχουμε ανακατέψει στο Κοινοβούλιο- χώρα δεν υπάρχει τόσο μεγάλη αναλγησία όσο στη δική μας χώρα και μάλιστα τα τελευταία χρόνια με τη σημερινή συγκυβέρνηση. Μία πολιτεία που ενισχύει την κινητικότητα, που υποτίθεται πως θέλει την αξιοκρατία, τον ορθολογισμό, νομοθετεί την απόλυση εργαζομένων, χρεώνοντας -για τις δικές της ευθύνες- ό,τι έχει κάνει στο παρελθόν στους εργαζομένους;<br />Επίσης, απευθύνομαι στο ΠΑΣΟΚ που έθεσε βέτο για το Εθνικό Ινστιτούτο Εργασίας. Αυτό σας μάρανε, κύριοι του ΠΑΣΟΚ, όταν τα τελευταία χρόνια διαλύσατε και παραδώσατε στην τρόικα τη χώρα και καταστρέψατε τον ελληνικό λαό; Τόση υποκρισία υπάρχει; Γι’ αυτό σας έχει καταδικάσει ο ελληνικός λαός σε αυτές τις δημοσκοπήσεις του τελευταίου καιρού.<br />Σχετικά με την αξιολόγηση, οφείλει ο κύριος Υπουργός να μας απαντήσει με ποια επιστημονικά τεκμηριωμένη μέθοδο κατέληξε στα ποσοστά, κάτι το οποίο δεν μας έχει απαντήσει μέχρι τώρα. Επίσης, πρέπει να μας απαντήσει με ποια μελέτη και με ποιον τρόπο προβλέπεται η κατανομή των ποσοστών από τον γενικό διευθυντή, γεγονός που προϋποθέτει την άμεση επαφή με το προσωπικό. Με ποιο κριτήριο θεσπίζεται το αλάθητο του γενικού διευθυντού; Θα αναγνωριστεί το δικαίωμα ένστασης επί των κρίσεων των γενικών διευθυντών; Με ποια λογική αναφέρει το δικαίωμα ένστασης σε όσους βαθμολογούνται με βαθμό κάτω από το «6», αλλά όχι στους υπόλοιπους; Ποιος καθορίζει τις υπηρεσιακές αρμοδιότητες; Το οργανόγραμμα ή η πολιτική ηγεσία; Με ποιο κριτήριο υπολογίζεται η αποτελεσματικότητα της δημόσιας υπηρεσίας; Ποια είναι η λογική του να ορίζεται η επιτροπή ενστάσεων από τον αρμόδιο Υπουργό, όπως προβλέπει στο άρθρο 31; Η αρμοδιότητα θα μπορούσε να ασκείται από το Υπηρεσιακό Συμβούλιο, προκειμένου να αποδοθεί η δέουσα αξιοπιστία. Τελικά, κύριε Υπουργέ, υπάρχει αντίστοιχο μοντέλο Δημόσιας Διοίκησης στα κράτη-μέλη της Ευρωπαϊκής Ένωσης ή ακόμα μία φορά υιοθετούμε μία πρωτότυπη ελληνική καινοτομία; <br />Τελειώνοντας, θα ήθελα να πω για την κομματικοποίηση του δημόσιου τομέα και της Δημόσιας Διοίκησης και θα ήθελα να κάνω και μία καταγγελία από του Βήματος. Αυτήν τη στιγμή που συζητούμε, ο κ. Γεωργιάδης παίρνει αποφάσεις και παροτρύνει το διοικητικό Συμβούλιο του νοσοκομείου της Νίκαιας να αντικαταστήσει τον γενικό του διευθυντή για να φέρουν έναν ημέτερο. Είναι σοβαρότητα αυτή Δημόσιας Διοίκησης και Υπουργείου; Εμείς συζητούμε για την αξιοκρατία της Δημόσιας Διοίκησης, όταν αυτήν τη στιγμή πάτε να αλλάξετε γενικό διευθυντή; <br />Τέλος, θα ήθελα να απευθυνθώ στην Αξιωματική Αντιπολίτευση. <br />Κυρίες και κύριοι της Αξιωματικής Αντιπολίτευσης, σήμερα πήρα την εφημερίδα «ΕΘΝΟΣ» και είδα μία αφίσα που με στενοχώρησε σαν άνθρωπο και σαν Βουλευτή του ελληνικού Κοινοβουλίου. Ξεκινάει ο Αρχηγός σας τον προεκλογικό αγώνα των ευρωεκλογών από την Κομοτηνή. Η αφίσα αυτή είναι γραμμένη στα τούρκικα. Σας τη δείχνω. Είναι στα τούρκικα -και στα τούρκικα μάλλον- και ερωτώ: Είναι δυνατόν ο Αρχηγός της Αξιωματικής Αντιπολίτευσης μέσα στον ελληνικό χώρο να έχει αφίσα στην Κομοτηνή στα τούρκικα; Είναι απαράδεκτο αυτό! Είναι απαράδεκτο!<br />Εκείνο που θέλω να σας πω είναι -και δεν λέω εγώ ότι είμαι υπερπατριώτης- ότι όλοι πρέπει να έχουμε ευαισθησίες στα εθνικά θέματα. Κι εκεί υπάρχει ένα πολύ μεγάλο εθνικό θέμα και πρέπει να υπάρχει πολύ μεγάλη ευαισθησία. Θα ήθελα, λοιπόν, να σας παρακαλέσω όλους να είμαστε πολύ πιο προσεκτικοί. Και στο βωμό να πάρουμε κάποιες ψήφους από κάποιες κοινωνικές ομάδες, θα πρέπει να είμαστε διπλά προσεκτικοί.<br />Σας ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Κουράκο.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και δύο εκπαιδευτικοί - συνοδοί τους από το 2ο Γενικό Λύκειο Νάουσας Ημαθίας. <br />Η Βουλή τούς καλωσορίζει. <br /><br />Τον λόγο έχει ο κ. Μανώλης Κόνσολας.</speech><speech by="#s127"><from> ΕΜΜΑΝΟΥΗΛ ΚΟΝΣΟΛΑΣ</from> Ευχαριστώ, κυρία Πρόεδρε.<br />Κυρίες και κύριοι συνάδελφοι, έχουμε συνηθίσει να ακούμε, να διαβάζουμε και μας έχει διαβεβαιώσει η ίδια η φύση ότι τέλεια είναι μόνο αυτή.<br />Κανείς δεν ισχυρίζεται σήμερα εδώ ούτε από τις προηγούμενες μέρες –την προηγούμενη μέρα ιδιαίτερα, που ήταν επί της αρχής το νομοσχέδιο- ότι αυτό το νομοσχέδιο είναι ένα άριστο νομοσχέδιο και καλύπτει όλες τις ατέλειες των παθογενειών της Δημόσιας Διοίκησης. <br />Χρήζει αξιολόγησης αλλά και διορθωτικών παρεμβάσεων, κυρία Υπουργέ, και αυτό το έχουν ομολογήσει όλοι, αφού έχουν καταθέσει σημαντικές επισημάνσεις. <br />Αυτή η διαπίστωση όμως απέχει πολύ από την απαξιωτική στάση που έχει υιοθετήσει η Αντιπολίτευση απέναντι στο νομοσχέδιο, μια ισοπεδωτική πολλές φορές κριτική, μηδενιστική αντίληψη απέναντι σε θετικές -θετικότατες- ρυθμίσεις, όπως για παράδειγμα η προσπάθεια του νομοθέτη να μειώσει και να εξαλείψει τη γραφειοκρατία στην υποχρέωση υποβολής από τον πολίτη πρωτότυπων ή επικυρωμένων αντιγράφων. Και σίγουρα δεν βοηθά αυτή η ισοπεδωτική και μηδενιστική αντίληψη. <br />Αναρωτιέμαι -και πολλοί από μας διερωτώνται ταυτόχρονα- αν υπάρχει μια διοικητική δομή στη χώρα που δεν χρήζει εκσυγχρονισμού. Είπαν πολλοί συνάδελφοι προηγουμένως από τις διάφορες πτέρυγες της Βουλής ότι χρειάζεται αλλαγή παντού στη Δημόσια Διοίκηση. Οι θιασώτες –ξέρετε- της ακινησίας, της αδράνειας θεωρούν ότι η γραφειοκρατία πρέπει να μείνει ανέγγιχτη και να ταλαιπωρεί τον πολίτη. Να συνεχίσουν, δηλαδή, να λειτουργούν νομικά πρόσωπα, φορείς και υπηρεσίες που είτε δεν έχουν αντικείμενο είτε οι αρμοδιότητες και οι τομείς ευθύνης τους επικαλύπτονται από άλλες;<br />Αντιλαμβάνομαι την ανάγκη της Αξιωματικής Αντιπολίτευσης να καταστήσει διακριτή της παρουσίας της και να μην ταυτιστεί με την Κυβέρνηση. Δεν αντιλαμβάνομαι όμως την ισοπεδωτική λογική, το «όχι» σε όλα και τις υποσχέσεις των πάντων σε πάντες. Αποτελεί μια πολιτική πρακτική με ημερομηνία λήξης και συμπεριλαμβάνετε φυσικά και την καταβολή τιμήματος από αυτόν που την υιοθετεί αυτήν την τακτική. <br />Ας ταξιδέψουμε λίγο στο νομοσχέδιο και με μερικά παραδείγματα να πούμε πόσο σημαντική είναι αυτή η προσπάθεια. Θεωρώ ιδιαίτερα θετικό το πρώτο μέρος του νομοσχεδίου, όπου περιλαμβάνονται οι διατάξεις που εξαλείφουν γραφειοκρατίες, αγκυλώσεις, κάνουν πιο εύκολη τη ζωή του πολίτη στις συναλλαγές με το κράτος και στις δημόσιες υπηρεσίες. <br />Σε πολλές Ευρωπαϊκές χώρες σήμερα –ετονίσθη προηγουμένως και με παράδειγμα από τον κ. Κουκουλόπουλο- στόχος στη λειτουργία των δημόσιων δομών και υπηρεσιών είναι η μείωση του διοικητικού βάρους και η καλύτερη εξυπηρέτηση του πολίτη. Μείωση του διοικητικού βάρους και αποτελεσματικότερη εξυπηρέτηση των πολιτών.<br />Αυτό επιτυγχάνεται με το πρώτο άρθρο του νομοσχεδίου. Καταργείται πλέον η υποχρέωση του πολίτη να προσκομίζει αντίγραφο ή θεωρημένο αντίγραφο. Η υποβολή φωτοαντιγράφου θα ενέχει πλέον και τον χαρακτήρα υπεύθυνης δήλωσης. Ο πολίτης αναλαμβάνει από μόνος του στο ακέραιο την ευθύνη της γνησιότητας των δικαιολογητικών ή των εγγράφων που καταθέτει. Και θα διενεργείται παράλληλα και δειγματοληπτικός έλεγχος κατά τη διάρκεια του έτους, ώστε να υπάρχει μια πιστοποίηση γι’ αυτά που γίνονται στις δημόσιες υπηρεσίες στη συναλλαγή με τον πολίτη.<br />Το αντάλλαγμα και το αντιστάθμισμα αυτής της ευθύνης είναι η ταχύτερη εξυπηρέτηση του πολίτη. Το πιο σημαντικό όμως είναι ότι αφαιρούνται διοικητικά βάρη από τις δημόσιες δομές και τις υπηρεσίες που ήταν επιφορτισμένες με θεώρηση αντιγράφων.<br />Σε ετήσια βάση –ακούστε, αγαπητοί συνάδελφοι– στην Ελλάδα περίπου 35 εκατομμύρια επικυρώσεις φωτοαντιγράφων πραγματοποιούνται στις δημόσιες δομές της Δημόσιας Διοίκησης. Υπολογίστε ότι όλα αυτά τα αντίγραφα είναι σπατάλη χρόνου για τον πολίτη, σπατάλη χρόνου για το ίδιο το στέλεχος της δημόσιας υπηρεσίας και χρήματος για τους εργαζόμενους πολίτες. Το γεγονός ότι χρειάζονται 1,75 εκατομμύρια ανθρωποώρες, ότι απασχολούνται υπάλληλοι ταυτόχρονα στον ευρύτερο δημόσιο τομέα, στην Αστυνομία ή και σε άλλες υπηρεσίες, μας οδηγεί να σκεφτούμε ότι μπορούν να προσφέρουν αυτές οι υπηρεσίες πιο παραγωγικά στο κοινωνικό σύνολο και στον ίδιο τον πολίτη.<br />Αγαπητοί συνάδελφοι της Αντιπολίτευσης, πρέπει να επικροτήσετε και να αναγνωρίσετε, λοιπόν, αυτήν τη σημαντική όχι ρύθμιση, αλλά –όπως πολύ σωστά είπε ο κύριος Υπουργός– μεταρρύθμιση, που διευκολύνει τη ζωή των πολιτών, και κυρίως όλα όσα συμπεριλαμβάνονται στα επόμενα άρθρα. Είναι ρυθμίσεις που απλοποιούν τη διαδικασία αδειοδότησης των επιχειρήσεων, ρυθμίσεις που έχουν και δημοσιονομικό όφελος.<br />Ένα μόνο παράδειγμα αρκεί να καταθέσουμε, για να διαπιστώσουμε αυτή την παράμετρο. Από την επέκταση της χρονικής ισχύος της άδειας αλιέα, που πολύ καλά γνωρίζουμε εμείς στην περιοχή μας, ή ιχθυοκαλλιεργητή από έξι σε δώδεκα μήνες, εξοικονομούνται για τους πολίτες 1,8 εκατομμύριο ευρώ ετησίως.<br />Κυρίες και κύριοι συνάδελφοι, ποιος είναι αυτός που πιστεύει ότι δεν χρειάζεται εκσυγχρονισμός στη Δημόσια Διοίκηση, ότι δεν χρειάζεται ευελιξία, συγχωνεύσεις ή καταργήσεις; Χρειαζόμαστε μια σύγχρονη διοικητική δομή. Χρειαζόμαστε μια σύγχρονη διοικητική δομή με ξεκάθαρες αρμοδιότητες για κάθε φορέα, για κάθε υπηρεσία, χωρίς επικαλύψεις αρμοδιοτήτων.<br />Με την κατάργηση και τη συγχώνευση φορέων και νομικών προσώπων γίνεται μεταφορά και ορθολογική κατανομή των αρμοδιοτήτων υπηρεσιών και υπαλλήλων. Τα προηγούμενα χρόνια δημιουργήθηκαν χωρίς διαδικασίες φορείς, νομικά πρόσωπα και ινστιτούτα χωρίς να υπάρχει ένα στρατηγικό σχέδιο βιωσιμότητας και αποτελεσματικότητας σε αυτήν τη χώρα. Όσοι αντιτίθενται στις συγχωνεύσεις και καταργήσεις, ουσιαστικά δεν θέλουν ένα βήμα να πάμε στο μέλλον, δεν θέλουν δηλαδή να αλλάξει τίποτα, θέλουν να μείνουν αγκυλωμένοι στο παρελθόν.<br />Θα ήθελα ως τρίτη παράμετρο να αναφερθώ στην αξιολόγηση των δημοσίων υπαλλήλων, το κανονιστικό και ρυθμιστικό πλαίσιο της οποίας καθορίζεται στο τρίτο μέρος του νομοσχεδίου. Η αξιολόγηση είναι μια διαδικασία που εφαρμόζεται σε κάθε ευρωπαϊκή χώρα. Εδώ η λέξη μόνο είναι μια λέξη που έχει δαιμονοποιηθεί από το σύνολο των συναδέλφων που έχουν κριτική στάση απέναντι σε αυτήν.<br />Αν πρέπει να περάσει ένα μήνυμα, αγαπητές και αγαπητοί συνάδελφοι, είναι ότι η αξιολόγηση δεν είναι μια διαδικασία που παράγει φόβο στους δημοσίους υπαλλήλους με την τιμωρητική διάθεση του νομοθέτη. Ούτε πρέπει να συνδεθεί η αξιολόγηση με την απόλυση του ίδιου του υπαλλήλου. Είναι μια διαδικασία που έχει μόνο στόχο την εξέλιξη των ικανοτέρων, έχει στόχο να βελτιώσει την παρεχόμενη υπηρεσία από τους υπαλλήλους προς τον πολίτη και έχει επίσης στόχο να βελτιώσει τα προσόντα και την αποδοτικότητα των υπαλλήλων. Είναι μια διαδικασία που έχει χαρακτηριστικά εξέλιξης και επικαιροποίησης.<br />Τι επιτυγχάνει το νομοσχέδιο που συζητάμε σήμερα; Εξορθολογίζει το καθεστώς της αξιολόγησης των δημοσίων υπαλλήλων. Κατανοώ την αγωνία των συναδέλφων, δεν συμμερίζομαι όμως εκείνους που καταβάλλουν υπεράνθρωπη προσπάθεια, για να αποδείξουν ότι η αξιολόγηση είναι ανύπαρκτη ή δεν χρειάζεται σε αυτή τη φάση, που η ελληνική κοινωνία χρειάζεται τους αρίστους, όταν μάλιστα υπάρχει αιτιολογημένη απόφαση για τις βαθμολογίες από το «9» έως το «10» και από το «1» μέχρι το «6».<br />Θα υπάρχει ένα συγκεκριμένο πλαίσιο και μάλιστα ο εισηγητής μπορεί να είναι ο προϊστάμενος, ο αξιολογητής όμως είναι ο προϊστάμενος της υπερκείμενης διοικητικής μονάδας από εκείνη στην οποία υπηρετεί ο υπάλληλος. <br />Επιτρέψτε μου, κυρίες και κύριοι συνάδελφοι, κυρία Πρόεδρε, κυρία Υπουργέ, μία ευρύτερη αναφορά με αφορμή το νομοσχέδιο, μία αναφορά που αφορά και το Υπουργείο Διοικητικής Μεταρρύθμισης. Στο σύνολο των Υπουργών της Κυβέρνησης απευθύνομαι και στα στελέχη της Δημόσιας Διοίκησης των Υπουργείων, που εμπλέκονται για να προωθήσουν μεταρρυθμίσεις για το διοικητικό εποικοδόμημα. <br />Στηρίζουμε αυτές τις μεταρρυθμίσεις, είναι ξεκάθαρο. Δεν μένουμε σε δογματικές αγκυλώσεις. Οφείλουν, όμως, τα στελέχη της Δημόσιας Διοίκησης και η Κυβέρνηση, όλοι όσοι σχεδιάζουν και εκδίδουν αποφάσεις, να γνωρίζουν ότι κάθε αλλαγή ή μεταβολή στις διοικητικές δομές πρέπει να έχει ένα στόχο, την καλύτερη εξυπηρέτηση του πολίτη, ιδιαίτερα στις νησιωτικές περιοχές. Καταργούνται εφορίες και δημιουργούνται ΚΕΦΥ, αλλά όλες οι συναλλαγές του πολίτη από εδώ και στο εξής πρέπει να γίνονται σε αυτά, να μην αναγκάζεται να μετακινείται σε άλλο νησί, σ’ αυτό που υπάρχει ΔΟΥ. <br />Μετεξελίσσονται οι υπηρεσίες του ΙΚΑ στη Δωδεκάνησο, την Κάρπαθο, την Αρχάγγελο της Ρόδου. Ναι, αλλά να γίνονται κι εκεί όλες οι συναλλαγές και να μην χρειάζεται να μετακινείται ο πολίτης έξι ώρες με το πλοίο από την Κάρπαθο και να έρχεται στη Ρόδο για να συναλλάσσεται με τα στελέχη της Δημόσιας Διοίκησης. <br />Ας υιοθετήσουμε επιτέλους, αγαπητές και αγαπητοί συνάδελφοι, κύριε Υπουργέ, τη ρήτρα νησιωτικότητας που εμείς ψηφίσαμε. Ας μη δαιμονοποιούμε αυτά τα οποία έχουμε ψηφίσει και ας αποφασίσουμε να εφαρμόσουμε επιτέλους αυτό που έχει ανάγκη ο νησιώτης. <br />Ευχαριστώ, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Ευχαριστούμε. <br />Ο κ. Νικήτας Κακλαμάνης έχει τον λόγο.</speech><speech by="#s89"><from> ΝΙΚΗΤΑΣ ΚΑΚΛΑΜΑΝΗΣ</from> Κυρία Υπουργέ, επί της αρχής το νομοσχέδιο θα το ψηφίσω, παρότι έχω ενστάσεις σε επιμέρους άρθρα. Κάποια διορθώθηκαν. <br />Εγώ επιμένω στο θέμα για την κατάργηση της ΕΑΧΑ. Την καταργείτε. Τα 2/3 των ανθρώπων που δουλεύουν εκεί τα απολύουμε και απ’ ό,τι λέτε θα τα πάτε στη Διεύθυνση Αστικών Αναπλάσεων. Έχετε ζητήσει τα πεπραγμένα της Διεύθυνσης Αστικών Αναπλάσεων τα τελευταία πέντε χρόνια για να τα συγκρίνετε με τα πεπραγμένα της ΕΑΧΑ τα τελευταία πέντε χρόνια;</speech><speech by="#s296"><from> ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</from> Προφανώς αναφέρεστε στον αρμόδιο Υπουργό.</speech><speech by="#s89"><from> ΝΙΚΗΤΑΣ ΚΑΚΛΑΜΑΝΗΣ</from> Είναι στο δικό σας νομοσχέδιο. Ζητήστε τα. Μήπως θα έπρεπε να γίνει το ανάποδο; Εγώ, λοιπόν, για την ΕΑΧΑ σας λέω ότι πρέπει να το δείτε ξανά. Η δουλειά, η οποία γίνεται, είναι εξαιρετική.<br /><br />Κύριε Κουκουλόπουλε, επειδή λείπει ο Υπουργός, πρέπει να μου απαντήσει η κυρία Υφυπουργός σε αυτά που λέω. <br />Δεύτερον, καλύπτομαι από τη δέσμευση του Υπουργού σχετικά με την τροπολογία της κ. Παπακώστα και άλλων συναδέλφων για την προστασία της μητρότητας. Στηρίζω την τροπολογία για την «ΤΕΟ Α.Ε.». <br />Έρχομαι τώρα σε δύο τροπολογίες. Η μία, κυρία Υπουργέ, είναι η 1252. Δεν είναι δική σας, την προσυπογράφετε, είναι του Υπουργείου Εσωτερικών. Η παράγραφος 8 αποτελεί σκάνδαλο. Πρόκειται για φωτογραφία. Αποσύρτε τη αμέσως! <br />Εσείς πού ευθύνεστε; Ότι ενώ ομνύετε ως Υπουργείο στο ΑΣΕΠ, στην παράγραφο 8 καταργείτε το ΑΣΕΠ. Λέτε εντός πέντε ημερών να κάνει απλή γνωμοδότηση το ΑΣΕΠ κι αν δεν την κάνει εντός πέντε ημερών, θεωρείται ότι συναινεί το ΑΣΕΠ. Ενώ σε άλλες περιπτώσεις λέτε ότι όσοι έχουν περάσει σκληρό ΑΣΕΠ να μην φοβούνται και γλιτώνουν και βάζετε το ΑΣΕΠ προμετωπίδα, εδώ το εξαφανίζετε το ΑΣΕΠ. Πάρτε πίσω την παράγραφο 8. Θα δημιουργηθεί θόρυβος στην εφημερίδα, γιατί επαναλαμβάνω είναι φωτογραφία. <br />Έρχομαι τώρα στη 1253 στην παράγραφο 4. Ή εκεί που γράφει: «Κατά την προεκλογική περίοδο των αυτοδιοικητικών εκλογών έτους 2014 και μέχρι την εγκατάσταση των αιρετών οργάνων στους δήμους και στις περιφέρειες», θα συμπληρωθεί «παρατείνεται το καθεστώς της διαθεσιμότητας, ενώ δεν αναστέλλεται κ.λπ.». Σε μία συνάντηση με τους ενδιαφερομένους που ήμουν παρών έξω ο κύριος Υπουργός είπε ότι σκέπτεται ενδεχομένως να δώσει την ίδια λύση με την τροπολογία της μητρότητας, δηλαδή αν δεν προλάβει, δεσμεύεται σύντομα να φέρει κοινή υπουργική απόφαση που να τους συμπεριλάβει. Οπότε αυτό πάλι εντάξει είναι. Διαφορετικά εγώ δεν θα ψηφίσω αυτήν την τροπολογία. <br />Δεν είναι δυνατόν να γίνεται αυτό, επειδή δεν το είχατε υπολογίσει, ενώ ήταν γνωστό πότε θα γίνουν οι εκλογές.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Εννοείτε το προεκλογικό δίμηνο.</speech><speech by="#s89"><from> ΝΙΚΗΤΑΣ ΚΑΚΛΑΜΑΝΗΣ</from> Βεβαίως. <br />Δεν μπορείτε να επικαλεστείτε ότι ήταν εθνικές εκλογές. Αυτό ήταν γνωστό. Μπορούσατε να το είχατε προβλέψει στον αρχικό νόμο. <br />Τώρα, λοιπόν, ένα δικαίωμα που έχουν οι εργαζόμενοι από το 1975 και μετά ερχόμαστε και το καταργούμε, γιατί πρέπει να παρουσιάσουμε αριθμό και κεφάλια στην τρόικα. <br />Αν συμβεί η συμπλήρωση που σας είπα ή η δέσμευση του Υπουργού που είπε ότι το σκέφτεται, δεν έχω κανένα πρόβλημα. Αν, όμως, αυτό μείνει ως έχει, εγώ δεν θα ψηφίσω την τροπολογία 1253. <br />Κλείνοντας, θέλω να απευθυνθώ στην φίλη και συνάδελφο, την κ. Φωτίου, που μίλησε για σχέσεις του Κωνσταντίνου Καραμανλή με διαπλεκόμενους εργολάβους. Λείπει η κ. Φωτίου, δεν είναι εδώ. <br />Μα, την πρώτη τετραετία του Κωνσταντίνου Καραμανλή δεν υπήρχαν διαπλεκόμενοι εργολάβοι-μιντιάρχες. Αυτό είναι καινούργιο «φρούτο». Προέκυψε εκ των υστέρων. <br />Επομένως, θα ήθελα πολύ να μου πει σε ποιους διαπλεκόμενους εργολάβους με τον Κωνσταντίνο Καραμανλή αναφέρθηκε. Εκτός αν εννοεί ότι δεν θα έπρεπε να έχει γίνει καμμιά υποδομή επί των ημερών του Κωνσταντίνου Καραμανλή, υπενθυμίζοντας ότι ακόμη και σήμερα, μέχρι στιγμής, από την Αθήνα στη Θεσσαλονίκη πάμε από το δρόμο του Κωνσταντίνου Καραμανλή. <br />Κατά την άποψή της δεν θα έπρεπε να έχει γίνει, για να μην κατηγορηθεί ότι είχε διαπλοκή με εργολάβους. Σήμερα ξέρουμε όλοι ποιοι είναι. Εγώ, όμως, ειλικρινά, όσο μπορώ να θυμηθώ, εργολάβοι–μιντιάρχες και δεν ξέρω τι άλλο δεν θυμάμαι να υπήρχαν. <br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Κι εμείς ευχαριστούμε, κύριε Κακλαμάνη. <br />Η κ. Μαρία Τριανταφύλλου έχει τον λόγο.</speech><speech by="#s277"><from> ΜΑΡΙΑ ΤΡΙΑΝΤΑΦΥΛΛΟΥ</from> Ευχαριστώ, κυρία Πρόεδρε. <br />Ο βασικός κορμός των επιχειρημάτων της Πλειοψηφίας για το νομοσχέδιο που συζητάμε αποτελείται από κάποιους συλλογισμούς. <br />Πρώτον, η Αντιπολίτευση -και τα βέλη είναι στραμμένα προς την Αριστερά και το ΣΥΡΙΖΑ- είναι κρατιστές. Από αυτό συνεπάγεται άρνηση κάθε αξιολόγησης. Θέλω να μάθω από πού τεκμαίρεται αυτό. Δηλαδή, όταν κάποιος -ας υποθέσουμε- θέλει πιο εκτεταμένο δημόσιο, σημαίνει ότι θέλει αναποτελεσματικό δημόσιο; <br />Δεύτερον, μας κατηγορείτε για εμμονή στη διατήρηση του παλιού πελατειακού συστήματος και μάλιστα μας κατηγορείτε εσείς που συστήσατε, που υπηρετήσατε και υπηρετείτε, εσείς που καρπώνεστε και καρπωθήκατε τα οφέλη -τις ψήφους- από αυτό το σύστημα, εσείς που το αξιολογούσατε ως τώρα και το διαιωνίζατε. Με κάποιον, όμως, μαγικό τρόπο εμείς το υπερασπιζόμαστε. <br />Στον πολιτικό λόγο είναι πραγματικά πολύ συνηθισμένος τρόπος πειθούς η επίθεση στο ήθος του αντιπάλου, αλλά αυτά που ισχυρίζεστε είναι παραλογικοί συλλογισμοί. <br />Τρίτον, μας λέτε βέβαια ότι «ο κρατισμός φέρνει όλα τα κακά, φέρνει οκνηρία, μα, πάνω από όλα φέρνει ανικανότητα». Άρα, ο κρατιστής, δηλαδή ο Αριστερός είναι πάνω απ’ όλα ανίκανος και γι’ αυτό δεν μπορούμε να σας φέρουμε προτάσεις συγκεκριμένες που θα τροποποιούν προς το καλύτερο -επί τω βελτίω- όσα νομοσχέδια μας φέρνετε. <br />Δηλαδή, αν και διαφωνούμε ριζικά, πρέπει να βοηθάμε με αποσπασματικές προτάσεις τη βελτίωση των νομοσχεδίων. Διότι ως κρατιστές και Αριστεροί έχουμε όλα τα ελαττώματα και τις ιδιομορφίες και βέβαια εύχεστε ότι καλό θα είναι σε όλα μας τα ελαττώματα να μην προσθέσουμε και τη σταθερή μας απόφαση για δημοκρατική ανατροπή. Αυτό θα είναι πραγματικό πρόβλημα για εσάς. <br />Ας δούμε, όμως, συγκεκριμένα το παρόν νομοσχέδιο. Μας λέτε ότι πάτε να αντιμετωπίσετε το υπάρχον καθεστώς, όπου μεγάλο μέρος των δημοσίων υπαλλήλων βαθμολογούνται με άριστα. Πώς το αντιμετωπίζετε αυτό; Με προκαθορισμένη υποχρεωτική ποσόστωση, δηλαδή ξέρετε το αποτέλεσμα εκ των προτέρων. <br />Στο άρθρο 21 θεσπίζονται τα ποσοστά αξιολόγησης ανά κλίμακα βαθμολογίας. Το 15% που θα πάρει μικρότερο βαθμό θα είναι ανεπαρκές. Εμείς λέμε ότι θα απολυθεί. Πού το ξέρουμε; Θα το δείξει η ζωή, που λέει και ο κ. Βορίδης. Εμείς έτσι πιστεύουμε. <br />Την επόμενη χρονιά θα γίνει το ίδιο. Δηλαδή, πάλι 15% θα είναι ανεπαρκές. Επομένως, με αυτόν τον τρόπο πάτε να αξιολογήσετε κατ’ αρχάς με τα ίδια εργαλεία υπαλλήλους διαφορετικής εκπαίδευσης. Δηλαδή, άλλος είναι δευτεροβάθμιας εκπαίδευσης, άλλος πανεπιστημιακής, άλλος είναι ειδικός επιστήμονας. <br />Έπειτα, κάθε χρόνο που αυτό το 15% θα είναι ανεπαρκές, τι θα το κάνετε; <br />Θα εισέρχεται, μας λέτε, στο δημόσιο ένα νέο δυναμικό, πιο άπειρο, αν και ίσως με κάποια περισσότερα προσόντα, σίγουρα με πολύ χαμηλότερες αμοιβές, σίγουρα με πετσοκομμένα εργασιακά δικαιώματα, για να μπει και αυτό με τη σειρά του στη λογική της σφαγής. <br />Η αξιολόγηση πρέπει να ανταμώνει με την επιμόρφωση, να προωθεί την ομαδική εργασία και τη συνεργασία. Αλλιώς, είναι τιμωρητική διάταξη με άλλους στόχους.<br />Ποιος θα κάνει τώρα την αξιολόγηση; Κάποιος, μας λέτε, θα κάνει την αξιολόγηση. Βεβαίως, κάποιος θα την κάνει. Αντί, όμως, να θωρακίζετε τη διαδικασία, έτσι ώστε να είναι αντικειμενική και πιο αξιόπιστη, εσείς στο άρθρο 25 καταργείτε τους δύο αξιολογητές δίνοντας υπερεξουσία στον ένα και μοναδικό αξιολογητή, στον ένα και μοναδικό διορισμένο αξιολογητή. <br />Διαβάζοντας τη γνώμη της ΟΚΕ βλέπουμε να λέει ότι με τη μείωση του αριθμού των αξιολογητών ουσιαστικά καταργείται ο συγκριτικός χαρακτήρας της αξιολόγησης και διευκολύνεται για μια ακόμη φορά η εμπλοκή της πολιτικής εξουσίας στο χώρο της Δημόσιας Διοίκησης, καθώς και η άσκηση πιέσεων στον περιορισμένο πλέον χώρο των αξιολογητών. Δεν ακούτε, όμως, ούτε τους φορείς ούτε την επιστημονική κοινότητα ούτε κανέναν.<br />Αυτό το νομοσχέδιο, μας λέτε, είναι η επιτομή του ορθού λόγου. Όχι. Αυτό το νομοσχέδιο βάζει το δικό του λίθο στη διαμόρφωση ενός μικρότερου σε αριθμό υπαλλήλων δημοσίου τομέα αλλά πολύ ισχυρότερου όσον αφορά στην απόλυτη επιβολή του ακραίου μοντέλου της αγοράς, που ισοπεδώνει τις αλληλέγγυες κοινωνικές δομές, τη δημοκρατική συμμετοχή, που εκμηδενίζει την οποιαδήποτε αναπτυξιακή του λειτουργία. <br />Εσείς που μιλάτε για πιο μικρό και αποτελεσματικό κράτος, ρίξτε μια ματιά ανά τον κόσμο, αλλά και στην Ευρωπαϊκή Ένωση, που τόσο συχνά επικαλείσθε. Όσο πιο ανεπτυγμένη είναι μία χώρα, τόσο μεγαλύτερο και ισχυρότερο δημόσιο τομέα έχει. Οι πολύ φτωχές και –ας πούμε- υπανάπτυκτες χώρες είναι αυτές που δεν έχουν καθόλου δημόσιο τομέα. Εσείς δεν θέλετε αποτελεσματικό δημόσιο τομέα. Θέλετε πλήρως ελεγχόμενους, υποταγμένους, αφυδατωμένους δημοσίους υπαλλήλους, κακοπληρωμένους, με τη δαμόκλειο σπάθη της απόλυσης καθημερινά πάνω από το κεφάλι τους.<br />Θα μιλήσω τώρα για δύο θέματα. <br />Το πρώτο θέμα αφορά την τροπολογία που καταθέσαμε ως ΣΥΡΙΖΑ με θέμα τη διαθεσιμότητα των εκπαιδευτικών. Τα χρονικά περιθώρια είναι ασφυκτικά. Την επόμενη εβδομάδα, στις 22 Μαρτίου, εάν δεν υπάρξουν νέες προκηρύξεις, εξακόσιοι περίπου εκπαιδευτικοί απειλούνται με απόλυση. Το έχουμε επισημάνει ξανά. Υπάρχουν σχολεία, υπάρχουν μαθητές που ετοιμάζονται να διαγωνιστούν στις πανελλαδικές εξετάσεις και υπάρχουν κενά εκπαιδευτικών σ’ αυτά τα πανελλαδικώς εξεταζόμενα μαθήματα. <br />Ξέρετε, μιλάμε για αξιολόγηση και δεν λαμβάνουμε υπ’ όψιν τις διαφορετικές συνθήκες. Και αν μιλήσουμε για την εκπαίδευση, όσο δεν προσπαθούμε να μικρύνουμε την ψαλίδα των ανισοτήτων παντός είδους –κοινωνικές ανισότητες, οικονομικές, εκπαιδευτικές, οικογενειακό περιβάλλον, βιοτικό επίπεδο- μη μιλάμε με εύκολες τοποθετήσεις για την αξιολόγηση.<br />Λόγω του επείγοντος, λοιπόν, του ζητήματος για τη διαθεσιμότητα των εκπαιδευτικών, νομίζω ότι είναι απαραίτητο να γίνει δεκτή η τροπολογία, να γίνουν δηλαδή άμεσα οι αναγκαίες θεσμοθετήσεις και προκηρύξεις θέσεων, για να μην απολυθεί κανένας εκπαιδευτικός.<br />Το δεύτερο θέμα, στο οποίο θα αναφερθώ, αφορά στην κατάργηση της Ακαδημίας Ελευθερίας με έδρα το Μεσολόγγι. Ακούστηκαν –θα το πω κομψά- από ανακρίβειες, για να μην πω ψεύδη -όπως ότι χρεώνει και αυτή τον κοσμάκη, πράγμα που δεν ισχύει- μέχρι ιδεολογικές τοποθετήσεις περί ιστορικής αναθύμησης. <br />Αυτή η συγκεκριμένη Ακαδημία Ελευθερίας είχε ιδρυθεί, αφού είχαν υπογράψει διακόσιοι δέκα Βουλευτές όλων των κομμάτων. Δεν επιβαρύνει το δημόσιο με έξοδα, αφού ούτε επιχορήγηση έχει πάρει ποτέ ούτε απασχολεί καθόλου προσωπικό. Δεν υπάρχει πρόβλεψη, δεν υπάρχει υποχρέωση χρηματοδότησής της. Ο ιδρυτικός της νόμος, που ομόφωνα ψηφίστηκε στην Ολομέλεια, ορίζει το έργο της διεθνούς Ακαδημίας να γίνει κτήμα της ανθρωπότητας για την εμπέδωση της δημοκρατίας, την απελευθέρωση των λαών και τη δημιουργία υψηλότερων μορφών πολιτισμού. Μέλη της Ακαδημίας και του συμβουλίου της έχουν γίνει προσωπικότητες-σύμβολα. Αναφέρω ενδεικτικά δύο, τον Μίκη Θεοδωράκη και την Ελένη Γλύκατζη-Αρβελέρ. Υπάρχουν και πολλοί άλλοι.<br />Σήμερα που τα προβλήματα επιβίωσης πνίγουν κυριολεκτικά τους Έλληνες, είναι απαραίτητη η ενίσχυση της ιστορικής μνήμης και αναθύμησης και το μικρό «αλωνάκι», όπως το λέμε εμείς, το Μεσολόγγι, από το οποίο έχω την τιμή να κατάγομαι, αποτελεί μία τέτοια αναφορά. Η ύπαρξη και η στοιχειώδης προώθηση και ανάπτυξης της λειτουργίας της ουσιαστικά μπορεί να συμβάλει στην ίδια την προώθηση του πολιτισμού, στη διεθνή προβολή της ιστορικής ταυτότητας της ιεράς πόλης του Μεσολογγίου και στον τόνωση ακόμα του τουρισμού και της τοπικής ανάπτυξης εν γένει. <br />Θα καταθέσω το υπόμνημα πολλών συλλόγων, σχετικά με αυτό το ζήτημα. <br /><br />Τέλος, χρειαζόμαστε πραγματικά ένα άλλο δημόσιο, που να εξυπηρετεί δημοκρατικά και με κοινωνικά δίκαιο τρόπο τους πολλούς, αναπτύσσοντας την οικονομία ταυτόχρονα. <br />Για ένα τέτοιο κράτος, δημοκρατικό, διαφανές, στην υπηρεσία των εργαζομένων, του λαού και της χώρας, μακριά από την κομματοκρατία, την κλεπτοκρατία, το ρουσφέτι και τη διαφθορά, με το ανθρώπινο δυναμικό του συμμετοχικό και ενεργό, θα αγωνιστούμε. <br />Χρειάζονται αλλαγές που θα τις επιφέρει η διεκδίκηση για τις αλλαγές και η λαϊκή συμμετοχή. <br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε, κυρία συνάδελφε. <br />Τον λόγο έχει ο Αναπληρωτής Υπουργός Οικονομικών για να υποστηρίξει δυο-τρείς τροπολογίες. Έχετε τον λόγο, κύριε Σταϊκούρα.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Κυρίες και κύριοι συνάδελφοι, στο υπό συζήτηση νομοσχέδιο υπάρχουν δύο συγκεκριμένες τροπολογίες που άπτονται των αρμοδιοτήτων του Γενικού Λογιστηρίου του Κράτους. Είναι τροπολογίες που βελτιώνουν και εκσυγχρονίζουν το σχετικό λειτουργικό και θεσμικό πλαίσιο. <br />Η μία τροπολογία αφορά διατάξεις που επιτρέπουν στην ΗΔΙΚΑ να καταστεί ο ενιαίος φορέας πληρωμής των συντάξεων όλων των ασφαλιστικών φορέων, εναρμονίζοντας και το καθεστώς του δημοσίου.<br />Συγκεκριμένα, οι διατάξεις που ισχύουν σήμερα και προβλέπουν τη ρύθμιση θεμάτων που σχετίζονται με το νέο, ενιαίο τρόπο πληρωμής των συντάξεων από την ΗΔΙΚΑ, δεν συμπεριλαμβάνουν το δημόσιο. Το γεγονός, ωστόσο, ότι οι συντάξεις του δημοσίου του μηνός Απριλίου θα καταβληθούν από την ΗΔΙΚΑ, καθιστούν αναγκαία τη συμπλήρωση των σχετικών διατάξεων, ώστε να ρυθμιστούν διάφορα θέματα σχετικά με το νέο τρόπο πληρωμής των συντάξεων του δημοσίου. <br />Ειδικότερα, πρόκειται για ρυθμίσεις επί θεμάτων σχετικών με τις υποχρεώσεις του Υπουργείου Οικονομικών, της ΗΔΙΚΑ και της Γενικής Γραμματείας Πληροφοριακών Συστημάτων. Αφορά θέματα διασταυρώσεων και ταυτοποίησης στοιχείων των συνταξιούχων, αλληλοενημέρωσης μεταξύ ΗΔΙΚΑ, Γενικής Γραμματείας Πληροφοριακών Συστημάτων και του «ΔΙΑΣ» αλλά και κάθε άλλο θέμα σχετικό με τον καθορισμό της διαδικασίας πληρωμής των συντάξεων του δημοσίου. Πρόκειται, συνεπώς, για ρυθμίσεις προς την κατεύθυνση της περαιτέρω ενίσχυσης της διαφάνειας και της διασφάλισης ορθής αξιοποίησης των δημοσίων πόρων.   <br />Η έτερη τροπολογία εντάσσεται στο ευρύτερο πεδίο της διαχείρισης του δημοσίου χρέους, στο οποίο την τελευταία περίοδο καταβάλλεται σημαντική προσπάθεια από τους εμπλεκόμενους φορείς, για την αξιοποίηση κάθε ευκαιρίας και κάθε εργαλείου, προς όφελος του δημοσίου συμφέροντος. <br />Συγκεκριμένα, με τις διατάξεις την εν λόγω τροπολογίας, οι κινητές αξίες δημοσίων επιχειρήσεων και οργανισμών, όπως ορίζονται από το ν. 3429/2005, που καλύπτονται από την εγγύηση του ελληνικού δημοσίου και αποτελούν μέρος του χρέους της γενικής κυβέρνησης, περιλαμβάνονται πλέον στην έννοια των κινητών αξιών του ελληνικού δημοσίου. <br />Σε αυτό το πλαίσιο, με απόφαση του Υπουργού Οικονομικών, παρέχεται δυνατότητα εξειδίκευσης των κινητών αξιών που ανήκουν στην κατηγορία των κινητών αξιών του ελληνικού δημοσίου. <br />Επιπρόσθετα, παρέχεται δυνατότητα στην Τράπεζα της Ελλάδος να συναλλάσσεται με επαγγελματίες διαμεσολαβητές, που συμμετέχουν στη δευτερογενή αγορά και μέλη οργανωμένων αγορών και πολυμερών μηχανισμών διαπραγμάτευσης, καθώς και με τον ΟΔΔΗΧ και άλλους φορείς και οργανισμούς, καταρτίζοντας μαζί τους συναλλαγές εντός και εκτός της οργανωμένης αγοράς, με όρους αγοράς. Επί της ουσίας, στις συναλλαγές αυτές περιλαμβάνονται και οι συμβάσεις αγοράς τίτλων του ελληνικού δημοσίου, με σύμφωνο επαναγοράς, τα ρέπος.   <br />Πρόκειται, δηλαδή, για ενισχυτική ρύθμιση της πρόσφατης πρωτοβουλίας αξιοποίησης των συμφωνιών επαναγοράς από τον ΟΔΔΗΧ, με φορείς της γενικής κυβέρνησης. Είναι μια πρωτοβουλία αξιοποίησης του συγκεκριμένου εργαλείου από την πλευρά του ελληνικού δημοσίου, με στόχο -όταν και εάν κρίνεται απαραίτητο- να ενισχύεται βραχυπρόθεσμα η ρευστότητά του. <br />Συγκεκριμένα, ύστερα από ενδελεχή έρευνα των ταμειακών διαθεσίμων φορέων της γενικής κυβέρνησης, διαπιστώθηκε ότι ποσό πλέον των 3 δισεκατομμυρίων ευρώ θα μπορούσε να αξιοποιηθεί άμεσα από το ελληνικό δημόσιο, για διαχείριση ρευστότητας, επ’ αμοιβαίο όφελος. Και η προσφορότερη τακτική κρίθηκε αυτή της σύναψης συμφωνιών ρέπος. <br />Με κάθε σύμβαση ο ΟΔΔΗΧ θα προβαίνει σε συμφωνία με τους φορείς της γενικής κυβέρνησης, με την οποία οι τελευταίοι θα επενδύουν συγκεκριμένο ποσό, για χρονική διάρκεια ολίγων ημερών, εβδομάδων ή μηνών, με ανάλογο επιτόκιο αγοράς.    <br />Πρόκειται για μια μέθοδο διαχείρισης ρευστότητας με ξεκάθαρα δημοσιονομικά πλεονεκτήματα. Πρώτο πλεονέκτημα. Το κόστος για το ελληνικό δημόσιο είναι πολύ χαμηλό. Αξίζει να αναφερθεί ότι τα επιτόκια αγοράς για το προτεινόμενο διάστημα -ενδεικτικά- δεκαπέντε ημερών κυμαίνονται περίπου στο 1,7% με 1,75%. Δεύτερον, δεν επιβαρύνουν ούτε το έλλειμμα, ούτε το χρέος της γενικής κυβέρνησης, δεδομένου ότι τα αποτελέσματα αυτών των συμφωνιών εντάσσονται στο ευρύτερο πλαίσιο του ενδοκυβερνητικού χρέους. <br />Ειδικότερα, οι τόκοι που προκύπτουν από τις εν λόγω συμφωνίες και θα καταβληθούν από το ελληνικό δημόσιο αποτελούν δαπάνη της γενικής κυβέρνησης. Ταυτόχρονα, όμως, αποτελούν και ισόποσο έσοδο των αντισυμβαλλόμενων φορέων της γενικής κυβέρνησης. Τρίτον, ολοκληρώνοντας, φυσικά τονώνεται, όποτε κρίνεται αναγκαίο, η ρευστότητα αποφεύγοντας φαινόμενα ασφυξίας του παρελθόντος. <br />Και προς αυτήν την κατεύθυνση μέχρι να βγούμε στις διεθνείς αγορές κεφαλαίου εργαζόμαστε μεθοδικά, υπεύθυνα και με διορατικότητα ώστε να εξασφαλίσουμε και να ενισχύσουμε τα ταμειακά διαθέσιμα του ελληνικού δημοσίου και να αποκτήσουμε περαιτέρω βαθμούς ελευθερίας.<br />Σας ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ.<br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κανονικά θα έπρεπε να έχει έρθει εδώ ο Υπουργός Οικονομικών κ. Στουρνάρας ο οποίος συνεχώς απουσιάζει και μας φέρνει ως πρόσχημα, ως δικαιολογία ότι έχει συνεχείς επαφές με την τρόικα. Τι τις θέλει τις συνεχείς επαφές με την τρόικα –δεν ξέρω!- αφού στο τέλος η τρόικα επιβάλλει τη βούλησή της;<br />Εν πάση περιπτώσει, όμως, εδώ είναι Βουλή και στη Βουλή πρέπει να έρχεται να δικαιολογεί αναλυτικά και τεκμηριωμένα τις αεροπλανικές τροπολογίες, τις σκανδαλώδεις τροπολογίες τις οποίες φέρνει. Διότι, περί αυτού πρόκειται κύριε Υπουργέ.<br /> Έχουμε μία τροπολογία σκάνδαλο –κύριοι συνάδελφοι, προσέξτε το- η οποία έρχεται και χαρίζει τεράστια ποσά σε συγκεκριμένα συμφέροντα τα οποία πρέπει να μας κατονομάσετε. Ποιους περιλαμβάνει αυτή η τροπολογία, σε ποιους αναφέρεται; Και το αμάχητο τεκμήριο –το οποίο είχε εισαχθεί για δαπάνες- γίνεται μαχητό. <br />Την έχετε φέρει τέσσερις φορές αυτήν την τροπολογία. Έχει αποσυρθεί με τη βούληση όλων των πτερύγων και τη γενική κατακραυγή της Αίθουσας. Αλλά, εκεί επιμονή! Τη φέρνετε ξανά για πέμπτη φορά. Και δεν την εισάγετε κανονικά, να συζητηθεί, να την πάτε στην επιτροπή, να μας φέρετε κανονικά αιτιολογική έκθεση και όχι αυτά τα οποία δεν λένε απολύτως τίποτα. Τίποτα, ούτε η αιτιολογική έκθεση, ούτε το σημείωμα –που πρέπει να είναι αναλυτικό- για τα οφέλη και τις συνέπειες αυτής τη διάταξης και βεβαίως ούτε η έκθεση του Γενικού Λογιστηρίου που δυστυχώς δεν λέει και αυτή τίποτα.<br />Διαβάζουμε και το κωμικό στην αιτιολογική έκθεση ότι δεν έχει κόστος για το δημόσιο. Πώς δεν έχει κόστος για το δημόσιο; Είναι δυνατόν να λέγονται αυτά τα πράγματα; Υπάρχει στοιχειώδης σοβαρότητα; <br />Θέλετε να καταπολεμήσετε τη φοροδιαφυγή και τη φοροαποφυγή και με χώρες οι οποίες είναι μη συνεργαζόμενες ή μπορεί να λειτουργούν και offshore εταιρείες κ.λπ. και που έπρεπε να είσαστε αυστηρότεροι, ερχόσαστε εδώ και κάνετε τα αμάχητα κριτήρια, μαχητά προκειμένου να αρχίσουν να μπαίνουν σε διαδικασίες για να γλυτώσουν πρόστιμα, για να γλυτώσουν φόρους που έπρεπε να τους επιβληθούν; Και φοβάμαι ότι αυτοί οι φόροι μπορεί να είναι εκατοντάδων εκατομμυρίων. <br />Από εκεί και πέρα φέρνετε και μία άλλη διάταξη που αφορά την εταιρεία του αεροδρομίου. Λυπάμαι πάρα πολύ. Τι κάνετε με την εταιρεία του αεροδρομίου; Την απαλλάσσετε από τους φόρους ακίνητης περιουσίας και από τον ενιαίο φόρο ακινήτων.<br />Γιατί το κάνετε αυτό; Πείτε μου γιατί το κάνετε, ποια είναι η αιτιολογία, από τη στιγμή που οι πάντες πληρώνουν αυτόν το φόρο και τον Ενιαίο Φόρο Ακινήτων, μέχρι και τα αγροτεμάχια, μέχρι και την πρώτη κατοικία, τα πενήντα τετραγωνικά γκαρσονιέρα που μπορεί να μένει μια οικογένεια. Και απαλλάσσετε τις επιχειρήσεις που λειτουργούν στο αεροδρόμιο; Πόσες είναι αυτές οι επιχειρήσεις, ξέρετε; Είναι δεκάδες, εκατοντάδες επιχειρήσεις, οι οποίες δεν πληρώνουν. Γιατί να μην πληρώσουν;<br />Με ακούτε, κύριε Υπουργέ;</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Βεβαίως.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Αυτά συζητάμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εντάξει, είναι άλλη τροπολογία η δική σας και άλλη η τροπολογία του κυρίου Υπουργού. Είναι άλλης τάξης πράγματα και θέματα.<br />Εδώ, όμως, μιλάμε για το αεροδρόμιο. Τι είναι το αεροδρόμιο, άσυλο; Εδώ έχουμε επιχειρήσεις κερδοσκοπικού χαρακτήρα μέσα στο αεροδρόμιο, οι οποίες πρέπει να έχουν και αυτές τη συνεισφορά τους στα δημοσιονομικά έσοδα. Δεν μπορεί, λοιπόν, «αεροδρόμιο είναι, Γερμανοί είναι», άρα τους απαλλάσσουμε. Δεν γίνεται έτσι. Δεν μπορεί να γίνεται έτσι αυτή η δουλειά. <br />Ξέρω ότι υπάρχει μια σύμβαση. Όμως, εδώ έρχεστε και επιπροσθέτως, με το 54α, καταργείτε τη διάταξη, όσον αφορά αποκλειστικά και μόνο την εταιρεία του αεροδρομίου, και δίνετε το συγχωροχάρτι. Είναι απαράδεκτο.<br />Βεβαίως, εδώ την Τράπεζα της Ελλάδας δεν μπορεί να την μετατρέπετε σε χρηματιστηριακή. Ο ρόλος της Τράπεζας της Ελλάδας είναι άλλος. Τη βάζετε να μπορεί να κάνει συναλλαγές με όλες τις εταιρείες που παίζουν αυτό το κερδοσκοπικό παιχνίδι στις αγορές προφανώς, χωρίς να μας εξηγείτε ούτε ποιες εταιρείες του δημοσίου αφορά, ποιες κινητές αξίες έχουν, τι ποσά είναι αυτές οι κινητές αξίες, πώς μπορεί να αξιοποιούνται –υποτίθεται- από την Τράπεζα της Ελλάδας που της δίνετε τη δυνατότητα συναλλαγών με όλον αυτόν τον κύκλο των εταιρειών για να κάνει –υποτίθεται- ρέπος. <br />Αυτά δεν είναι απλά πράγματα για να έρχεστε την τελευταία στιγμή, στο τέλος μιας συζήτησης, να λέτε πέντε λόγια απλώς για να κρατάτε τα προσχήματα και να ζητάτε την ψήφο της Βουλής. Αυτά πρέπει να τα διευκρινίσετε.</speech><speech by="#s125"><from>Μαρία Κόλλια-Τσαρουχά</from> Κύριε Λαφαζάνη, ολοκληρώστε παρακαλώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Να μας πείτε τι εννοείτε, ποια είναι, τι ποσά και γιατί η Τράπεζα της Ελλάδας μετατρέπεται σε κερδοσκοπικό εργαλείο. <br />Κυρίως να μας διευκρινίσετε ποιες εταιρείες αφορά αυτή η φορολογική απαλλαγή που κάνετε –η υποβοήθηση, το φορολογικό δώρο- ποιες εταιρείες συγκεκριμένα, ποιες έχουν τέτοιο πρόβλημα, τι ύψους είναι τα ποσά αυτά που μπορούν να γλιτώσουν και ποιος είναι ο λόγος για τον οποίο γίνεται. Περαιτέρω, με ποιες χώρες έχουν συναλλαγές; Ποιες offshore εταιρείες είναι αυτές οι οποίες μπορούν να καλύπτονται απ’ αυτήν τη διάταξη και σε ποιους φορολογικούς παραδείσους βρίσκονται;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Την έχετε βάλει αυτήν την τροπολογία στην ονομαστική;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Βεβαίως την έχουμε βάλει. Όχι ονομαστική, αλλά ονομαστικότατη θα είναι η ψηφοφορία. Την έχουμε βάλει και σε ονομαστική ψηφοφορία και ελπίζουμε και οι συνάδελφοι απ’ όλες τις πτέρυγες να κάνουν αυτό που έγινε και τις άλλες φορές, δηλαδή να μην επιτρέψουν να περάσει αυτή η τροπολογία.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Λαφαζάνη.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Κυρία Πρόεδρε, ζητώ τον λόγο.</speech><speech by="#s125"><from>Μαρία Κόλλια-Τσαρουχά</from> Ορίστε, κύριε Υπουργέ.</speech><speech by="#s259"><from> ΧΡΗΣΤΟΣ ΣΤΑΙΚΟΥΡΑΣ</from> Ένα πάρα πολύ σύντομο σχόλιο θα κάνω.<br />Κύριε Λαφαζάνη, γνωρίζετε καλά –ή υποθέτω ότι γνωρίζετε καλά- την κατανομή των αρμοδιοτήτων. Άρα, τα θέματα τα οποία ανέπτυξα στην ομιλία μου είναι αρμοδιότητας του Αναπληρωτή Υπουργού Οικονομικών. <br />Στο θέμα αυτό, συνεπώς, και ειδικά στην αναφορά που κάνατε για την Τράπεζα της Ελλάδος και για τον ΟΔΔΗΧ –ότι δηλαδή ερχόμαστε στο τέλος μιας συζήτησης- να σας υπενθυμίσω ότι εδώ και ένα μήνα έχει γίνει δημόσια παρουσίαση αυτής της πρότασης για τον ΟΔΔΗΧ και για τα ρέπος και έχει ενημερωθεί αρμοδίως και η αντίστοιχη Επιτροπή Οικονομικών Υποθέσεων της Βουλής έγκαιρα στη συζήτηση, η οποία έγινε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αυτή ήταν η απάντηση;</speech><speech by="#s125"><from>Μαρία Κόλλια-Τσαρουχά</from> Αυτή ήταν. Τι να κάνουμε, κύριε Λαφαζάνη;<br />Τον λόγο έχει ο κ. Μαριάς, Κοινοβουλευτικός Εκπρόσωπος των Ανεξάρτητων Ελλήνων.<br />ΕΠΑΜΕΙΝΩΝΔΑΣ  ΜΑΡΙΑΣ: Κυρία Πρόεδρε, εδώ έχουμε ένα νομοσχέδιο το οποίο καταργεί οργανισμούς, απολύει υπαλλήλους –μάλιστα, όσοι είναι ορισμένου χρόνου δεν παίρνουν ούτε αποζημίωση- και η υποτιθέμενη εξοικονόμηση δαπάνης είναι 5 εκατομμύρια ευρώ. <br />Στο ίδιο νομοσχέδιο, στο άρθρο 2 έτσι όπως ρυθμίζονται τα πράγματα, έχουμε απώλεια εσόδων 43 εκατομμύρια ευρώ. Τώρα εδώ έρχονται τροπολογίες που αφορούν θέματα που έχουν σχέση με τη φορολογία, δηλαδή με απώλεια εσόδων. <br />Επομένως η ορθή διαδικασία προφανώς είναι να έχει και την έκθεση, να γίνει και συζήτηση στην επιτροπή, να δούμε πώς έχουν τα θέματα, να μας απαντήσει, που δεν απήντησε ο κύριος Υπουργός, ποιο θα είναι το διακύβευμα, πόσο θα χάσει το δημόσιο. Είναι πολύ απλά. <br />Τη μια τροπολογία την έχει φέρει αρκετές φορές. Το θυμάμαι εδώ. Υπήρχε αντίδραση απ’ όλη την Αίθουσα. Όταν υπάρχει εφαρμογή διατάξεων περί φοροδιαφυγής και έχουν επιβληθεί πρόστιμα με βάση τον ισχύοντα φορολογικό νόμο, επειδή είναι αμάχητα τα τεκμήρια -αυτό είναι το βασικό- έρχεται και προσπαθεί κάθε φορά να μετατρέψει τα αμάχητα τεκμήρια σε μαχητά, δηλαδή σε αμφισβητούμενα, δηλαδή να μπει σε μια διαδικασία πλέον είτε δικαστική είτε ενδοδιοικητική. Σε εταιρείες, σε πρόσωπα στα οποία έχουν επιβληθεί πρόστιμα σημαίνει ότι τους δίνει τη δυνατότητα να απαλλαγούν. Άρα, το δημόσιο θα χάσει έσοδα. Να μας πει για ποιο λόγο το κάνει αυτό, ποιους περιλαμβάνει ως κατηγορίες προφανώς και πώς θα αντισταθμίσει αυτήν την απώλεια των εσόδων. Απολύοντας πενήντα χιλιάδες υπαλλήλους μετά, για να βρει τα λεφτά; <br />Σε σχέση με την τροπολογία που αφορά το αεροδρόμιο, συνεχίζει να υπάρχει η χαριστική πολιτική της Κυβέρνησης. Είχαμε εκατομμύρια ευρώ ΦΠΑ το οποίο δεν εισπράχθηκε. Έχουμε ξανά μια χαριστική πολιτική σε σχέση με το αεροδρόμιο. <br />Δεν συναινούμε σ’ αυτές τις τροπολογίες και καλούμε τους συναδέλφους να τις απορρίψουν. Σε μια φάση που υποτίθεται ότι γίνεται αναδιοργάνωση της Δημόσιας Διοίκησης, για να υπάρξει δήθεν δημοσιονομικό όφελος, είναι απαράδεκτο που έρχονται την τελευταία στιγμή σε μια τέτοια διαδικασία. Καταλαβαίνω ότι έρχεται νομοσχέδιο του Υπουργείου Οικονομικών, όπου μπορούν κάλλιστα να ενσωματωθούν ως άρθρα οι συγκεκριμένες τροπολογίες, για να τα δούμε αναλυτικά. <br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη έχει τον λόγο.</speech><speech by="#s39"><from> ΣΟΦΙΑ ΒΟΥΛΤΕΨΗ</from> Σε σχέση με το θέμα το οποίο είχε τεθεί, αυτό που θέλω να προσθέσω στη συζήτηση και να υπενθυμίσω στους συναδέλφους είναι ότι η χώρα ολοκληρώνει τον έκτο χρόνο κατά τον οποίο βρίσκεται σε ύφεση. Η ύφεση έχει πλήξει κυρίως τον ιδιωτικό τομέα. Στη χώρα δεν υπάρχει μόνο ο δημόσιος τομέας, υπάρχει και ο ιδιωτικός τομέας. <br />Καμμία επιχείρηση δεν μπορεί αυτήν τη στιγμή να πληρώσει υπέρογκα πρόστιμα και συγχρόνως να διατηρήσει τις θέσεις εργασίας τις οποίες έχει. Θα ήθελα, λοιπόν, οι συνάδελφοι οι οποίοι τόσο πολύ κόπτονται και στεναχωριούνται για το δημόσιο τομέα –και σωστά, θα πω εγώ- να απευθύνουν τα ερωτήματά τους στους εργαζόμενους ακόμη στον ιδιωτικό τομέα –γιατί οι άλλοι είναι σπίτι τους- και να τους ρωτήσουν εάν θα ήθελαν η επιχείρησή τους να χρειαστεί να πληρώσει ένα τόσο υπέρογκο πρόστιμο, που στο τέλος θα προκαλέσει την απόλυσή τους, για την οποία δεν μιλά κανείς μέσα σ’ αυτήν την Αίθουσα.</speech><speech by="#s125"><from>Μαρία Κόλλια-Τσαρουχά</from> Ευχαριστώ.<br />Τον λόγο έχει ο κ. Αλέξανδρος Μεϊκόπουλος.</speech><speech by="#s180"><from> ΑΛΈΞΑΝΔΡΟΣ ΜΕΪΚΌΠΟΥΛΟΣ</from> Ευχαριστώ, κυρία Πρόεδρε. <br />Κύριε Υπουργέ, νομίζω ότι δεν υπάρχει καμμία αμφιβολία πως η συγκεκριμένη νομοθετική πρωτοβουλία της Κυβέρνησης εντάσσεται στο πλαίσιο ευρύτερων σχεδιασμών για περαιτέρω υποβάθμιση και συρρίκνωση του δημοσίου τομέα, προώθηση μαζικών απολύσεων και εκχώρηση κατ’ επέκταση τομέων του δημοσίου σε ιδιώτες. Δηλαδή, στην ουσία έχουμε ένα νομοσχέδιο το οποίο είναι περισσότερο μια μνημονιακή επιταγή και δέσμευση, παρά προσπάθεια εκσυγχρονισμού της Δημόσιας Διοίκησης.<br />Επιτρέψτε μου, όμως, να επιχειρηματολογήσω υπέρ αυτού του ισχυρισμού, αναφερόμενος κυρίως στο κρίσιμο ζήτημα της αξιολόγησης, γιατί με αυτόν τον τρόπο, με αυτήν την αξιολόγηση, στην ουσία θα μετατραπεί ο δημόσιος τομέας σε δεξαμενή άντλησης διαθεσιμοτήτων και απολύσεων. <br />Η Αριστερά δεν έχει κανένα απολύτως βίτσιο, κανένα απολύτως φετίχ, κανένας δεν διαφωνεί πως η αξιολόγηση του ανθρώπινου δυναμικού αποτελεί αναγκαία συνθήκη για την αποτελεσματική λειτουργία της Δημόσιας Διοίκησης. Επίσης, κανείς δεν διαφωνεί πως για την αξιολόγηση του ανθρώπινου δυναμικού απαιτείται μια ολοκληρωμένη δημόσια πολιτική στη βάση συγκεκριμένων προϋποθέσεων. <br />Ποιες είναι, λοιπόν, αυτές οι συγκεκριμένες προϋποθέσεις; Πρώτον, σύνδεση του μοντέλου αξιολόγησης με μοντέλα διοίκησης μέσω στόχων, δηλαδή να τίθενται στόχοι ανά οργανική μονάδα και αντικείμενο και να αξιολογούνται οι υπάλληλοι σύμφωνα με την επίτευξη αυτών των συγκεκριμένων στόχων. Είναι μετρήσιμοι οι στόχοι, κύριε Υπουργέ, αποτελούν δηλαδή και αντικειμενικό κριτήριο. Είναι και ποσοτικοί δείκτες μέτρησης –πόση εργασία διεκπεραιώνει ο υπάλληλος- αλλά και ποιοτικοί, αν αυτή η εργασία είναι σωστή. <br />Δεύτερη σημαντική προϋπόθεση είναι πως για μια αντικειμενική αξιολόγηση βασικό προαπαιτούμενο είναι ένα αντικειμενικό και αδιάβλητο σύστημα επιλογής προϊσταμένων, γιατί αυτοί αποτελούν και τους αξιολογητές. <br />Σήμερα καμμία από αυτές τις δύο προϋποθέσεις δεν ισχύει, παρά το γεγονός, κύριε Υπουργέ, ότι υπάρχει σχετική νομοθεσία που ποτέ δεν εφαρμόστηκε. Και εξηγούμαι: Ο ν. 3230/2004 για τη διοίκηση μέσω στόχων δεν έγινε ποτέ υποχρεωτικός και επαφίεται κυρίως στη διακριτική ευχέρεια των υπηρεσιών μέχρι τώρα αν θα εφαρμόσουν τη στοχοθεσία. <br />Δεύτερον, ο ν. 3839/2010 είναι ίσως ο πιο αντικειμενικός νόμος μέχρι σήμερα για επιλογή προϊσταμένων, γιατί έδινε προβάδισμα στους υπαλλήλους με υψηλά τυπικά προσόντα και τα χρόνια προϋπηρεσίας αποτελούσαν δευτερεύοντα χαρακτηριστικά και με χαμηλότερη μοριοδότηση. Με λίγα λόγια, δεν ευνοούνταν με αυτόν το νόμο τα «τραίνα» του 1980, οι κομματικά διορισμένοι. Αυτός λοιπόν ο νόμος ουδέποτε εφαρμόστηκε, έμεινε στις μεταβατικές διατάξεις και ο τρόπος επιλογής προϊσταμένου έχει αλλάξει εκατό φορές μέχρι σήμερα, με τις υπηρεσίες να επιμένουν στην πράξη εντελώς αυθαίρετα στο βασικό κριτήριο της αρχαιότητας. <br />Έρχομαι τώρα στο κρίσιμο ζήτημα της ποσόστωσης για την αξιολόγηση των υπαλλήλων. Η ποσόστωση, κύριε Υπουργέ, αποτελεί ποσοτικό κριτήριο για κρίση ποιοτικών χαρακτηριστικών. Άρα, υποκρύπτει μια οριζόντια ρύθμιση όχι για τη βελτίωση της ποιότητας του παραγόμενου έργου, όπως θα έπρεπε αλλά για τη συρρίκνωση του δημόσιου τομέα. Τι θα γίνει δηλαδή; Μειώσεις μισθών, μείωση προσωπικού με μαζικές απολύσεις υπαλλήλων μέσω της διαθεσιμότητας, παραβίαση του κριτηρίου αξιοκρατίας και της αρχής της ισότητας, παραχώρηση δημοσίων δομών σε ιδιώτες. <br />Ενώ λοιπόν η λειτουργία της Δημόσιας Διοίκησης πρέπει να βασίζεται στη συνέργεια και την ομαδικότητα και οι υπάλληλοι να είναι σε αδιάρρηκτη σχέση με τη συνολική λειτουργία του τμήματος ή της διεύθυνσης και της γενικής διεύθυνσης, με την εισαγωγή των ποσοστώσεων τα αποτελέσματα θα είναι τα εξής: η κατάτμηση της Δημόσιας Διοίκησης, η διάλυση των υπηρεσιών, ο ανταγωνισμός μεταξύ υπαλλήλων προκειμένου να οδηγηθούν στο 25% των αρίστων. Και όλα αυτά, γιατί πολύ απλά οι υπάλληλοι θα εργάζονται με γνώμονα την προσωπική προβολή, για να μην κριθούν ανεπαρκείς και όχι για τη συνολική βελτίωση του παραγόμενου διοικητικού έργου.<br />Σήμερα, κύριε Υπουργέ, υπάρχει απουσία ενιαίου και αντικειμενικού μέτρου σύγκρισης, δηλαδή μιας στοχοθεσίας κατανεμημένης σε επιμέρους στόχους, σε επίπεδο διεύθυνσης, τμήματος και υπαλλήλου. Αντ’ αυτού επικρατεί μια ευμετάβλητη κατάσταση και συνεχείς μεταρρυθμιστικές παρεμβάσεις, με αποτέλεσμα οι στόχοι των δημόσιων φορέων να είναι ασαφείς για την εξαγωγή ασφαλών συμπερασμάτων. <br />Με τον ν. 4024/2011, άρθρο 7 παράγραφος 3, προβλεπόταν αξιολόγηση ικανότητας και απόδοσης, ιδίως σε σχέση με τους προβλεπόμενους στόχους, τόσο σε ατομικό όσο και σε επίπεδο μονάδας, και η συμπεριφορά του υπαλλήλου στην υπηρεσία αποτελούσε αντικείμενο περιοδικής εκθέσεως αξιολόγησης. Όμως τι έχει γίνει; Δεν έχει γίνει αξιολόγηση δομών σε όλους τους οργανισμούς και τα νομικά πρόσωπα, δεν έχουν καθοριστεί οι προβλεπόμενοι στόχοι, οπότε δεν μπορεί να αξιολογηθεί η απόδοση των υπαλλήλων σε σχέση με τους υπηρεσιακούς στόχους. Γι’ αυτό και η επιχειρούμενη αξιολόγηση υπαλλήλων σε υπηρεσίες ανεπαρκείς και υποχρηματοδοτούμενες είναι άτυπη, διότι πολύ απλά δεν ευθύνονται οι υπάλληλοι για τη μη επίτευξη των στόχων.<br />Κύριε Υπουργέ, απαντήστε μου σε κάτι: Πώς είναι δυνατόν να υιοθετηθεί μια λογική μετρήσεων ακριβείας σε δημόσιους φορείς με μη μετρήσιμα αντικείμενα; Δεν υπάρχει καμμία πρόβλεψη εκπαίδευσης και εξοικείωσης των αξιολογητών με το νέο σύστημα. Κύριε Υπουργέ, απαντήστε μου πώς μπορεί να διασφαλιστεί ότι ο κάθε αξιολογητής είναι και αντικειμενικός. Αν επικρατήσει, για παράδειγμα, άσκηση πιέσεων τότε δεν θα υπάρξει κι η χειραγώγηση και αλλοίωση του αξιολογικού αποτελέσματος;<br />Ειδικά που με το σημερινό σύστημα οι προϊστάμενοι δεν αναδεικνύονται μέσω αντικειμενικών διαδικασιών επιλογής και κρίσεων, αλλά ορίζονται απευθείας από το πολιτικό σύστημα με τα δικά του κριτήρια. Δίνετε, κύριε Υπουργέ, υπερεξουσία σε έναν και μοναδικό αξιολογητή. Πριν προβλέπονταν δύο αξιολογητές, οπότε τώρα θα μειωθεί πάλι η αντικειμενικότητα της κρίσης. Ο άμεσος προϊστάμενος, που είναι και αυτός που έχει την πλήρη εικόνα υπαλλήλου και μπορεί να τον αξιολογήσει και πιο αντικειμενικά, έως τώρα αποτελούσε τον πρώτο και βασικό αξιολογητή, ενώ πλέον θα αποτελεί έναν απλό εισηγητή. Τους ίδιους τους προϊσταμένους που αξιολογούν τις υπηρεσίες και καθορίζουν τις ποσοστώσεις της βαθμολογίας αξιολόγησης των υπαλλήλων δεν τους έχει αξιολογήσει ποτέ κανείς. Πώς, λοιπόν, νομιμοποιούνται να αξιολογήσουν τους υφισταμένους τους; Έχουν αξιολογηθεί, κύριε Υπουργέ, από τα υπηρεσιακά συμβούλια και το πρόσφατα στελεχωμένο ΙΣΕΕΠ; <br />Εκ των προτέρων, λοιπόν, θα γίνεται κατηγοριοποίηση των αριθμού των υπαλλήλων σε συγκεκριμένες βαθμολογικές κλίμακες, χωρίς γνώση της πραγματικής απόδοσής τους. Η κατηγοριοποίηση αυτή είναι προδήλως αυθαίρετη, καταφανώς άδικη και αναδεικνύει τη διαχρονική απουσία, κύριε Υπουργέ, ενός αντικειμενικού συστήματος αξιολόγησης. <br />Η υποχρέωση τώρα των προϊσταμένων να επιλέγουν το 15% από το σύνολο των υπαλλήλων τους για να τους χαρακτηρίσουν ως ακατάλληλους, άσχετα αν η αξιολόγησή τους ανταποκρίνεται στην πραγματικότητα, είναι και αυτή ένας τρόπος δημιουργίας ενός δημοσίου δεξαμενής άντλησης, όπως είπα πριν, απολύσεων. Δεν υπάρχει καμμία απολύτως πρόβλεψη για επιμόρφωση, κύριε Υπουργέ, των υστερούντων υπαλλήλων, προκειμένου να υπάρξει βελτίωση των παρεχόμενων υπηρεσιών και κατά συνέπεια, αύξηση της παραγωγικότητας.<br />Με την εισαγωγή της ποσόστωσης τίθεται και ένα άλλο ζήτημα, ότι δεν λαμβάνονται υπ’ όψιν ειδικά χαρακτηριστικά κάθε κλάδου, δηλαδή υπάρχουν υπηρεσίες που είναι στο σύνολό τους στελεχωμένες με προσωπικό υψηλών τυπικών και ουσιαστικών προσόντων, όπως το Εθνικό Ινστιτούτο, η ΕΣΔΔΑ. Με το να εισάγεται, λοιπόν, η λογική του μέτρου, ένα ποσοστό αυτών των άρτια καταρτισμένων υπαλλήλων πρέπει υποχρεωτικά να κριθεί ως ανεπαρκές. Το ποσοστό των προϊσταμένων που μπορούν να αξιολογηθούν με βαθμούς «9» και «10» μπορεί να ανέρχεται σε 70%, δηλαδή πολύ μεγαλύτερο ποσοστό από το αντίστοιχο που προβλέπεται για τους άριστους υπαλλήλους. Άρα, παραβιάζονται με αυτόν τον τρόπο οι αρχές της ισότητας και της αξιοκρατίας. Δηλαδή τα ποσοστά μεταξύ άριστων προϊσταμένων και άριστων υπαλλήλων είναι αυθαιρέτως διαφορετικά.</speech><speech by="#s125"><from>Μαρία Κόλλια-Τσαρουχά</from> Ολοκληρώστε, κύριε συνάδελφε.</speech><speech by="#s180"><from> ΑΛΈΞΑΝΔΡΟΣ ΜΕΪΚΌΠΟΥΛΟΣ</from> Μισό λεπτό, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Όχι, κύριε συνάδελφε, να συντομεύουμε παρακαλώ.</speech><speech by="#s180"><from> ΑΛΈΞΑΝΔΡΟΣ ΜΕΪΚΌΠΟΥΛΟΣ</from> Έχετε πολλή ανοχή, δείξτε και σε μένα λίγη. <br />Πλέον δικαίωμα ένστασης έχουν μόνο οι υπάλληλοι, των οποίων η βαθμολογία είναι «6» και κάτω. Υπάρχει μία αντίφαση με το ν.4024/2011 παράγραφος 4β, σύμφωνα με τον οποίο προβλέπεται η διαδικασία αξιολόγησης κατά φορέα που διασφαλίζουν την ορθή εφαρμογή του συστήματος και έχουν δυνατότητα επανεξέτασης αξιολόγησης ή αναπομπής στα όργανα αξιολόγησης των προηγούμενων επιπέδων. Τώρα προβλέπεται μία ειδική επιτροπή αξιολόγησης για εξέταση αυτών των ενστάσεων, αλλά δεν υπάρχει, κύριε Υπουργέ, καμμία πρόβλεψη για συμμετοχή εκπροσώπων εργαζομένων σε αυτήν την επιτροπή, ενώ μέχρι σήμερα με το π.δ. 318/92 οι ενστάσεις εξετάζονταν από το υπηρεσιακό συμβούλιο που αποτελείται από τρεις υπηρεσιακούς παράγοντες και δύο εκπροσώπους των εργαζομένων.<br />Κύριε Υπουργέ, πολύ απλά θα σας πω ότι βασικός σκοπός ενός αξιόπιστου συστήματος δεν είναι ο εντοπισμός του λιγότερο παραγωγικού υπαλλήλου, αλλά η παρακίνηση όλων των υπαλλήλων. Η εξασφάλιση της μείωσης άδικων και αυθαίρετων κρίσεων εγγυάται και την αποτύπωση της εργασιακής απόδοσης για μεγαλύτερη δυνατή ακρίβεια. Όροι ποσοτικοί και ποιοτικοί. <br />Κυρίες και κύριοι συνάδελφοι της συγκυβέρνησης, οι μέρες της επαναφοράς μιας κοινωνικής ισορροπίας και της εμπέδωσης μιας κοινωνικής ευημερίας πλησιάζουν.<br />Σας ευχαριστώ πάρα πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε.<br />Ο Αναπληρωτής Υπουργός Εσωτερικών κ. Λεωνίδας Γρηγοράκος έχει τον λόγο.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Κυρίες και κύριοι συνάδελφοι, θα ήθελα να πω δυο λόγια για την τροπολογία που καταθέτουμε σε σχέση με την πρόσφατη νομοθετική ρύθμιση που είχαμε κάνει για την καθιέρωση του θεσμού της εθελοντικής ενδοαυτοδιοικητικής κινητικότητας. <br />Για να μην μπορέσουν να γίνουν απολύσεις –που δεν το εύχεται κανείς αυτό- συμφωνήσαμε με όλα τα θεσμικά όργανα και την ΚΕΔΕ και τους δημάρχους, ούτως ώστε όσοι υπάλληλοι των ΟΤΑ θέλουν να κάνουν μετακινήσεις εθελοντικά να μπορούν να πάνε από δήμο σε δήμο. Έτσι στόχος μας ήταν να δούμε τι θα γίνει με αυτές τις πραγματικά χαοτικές μετατάξεις, που κάθε ημέρα σαν Υπουργοί είμαστε υποχρεωμένοι να υπογράφουμε και από τη στιγμή που μπορούμε αυτόν τον αριθμό, που είναι αρκετά μεγάλος, να τον προσθέσουμε στην κινητικότητα, θεωρήσαμε ότι πρέπει να περάσουμε αυτήν την τροπολογία.<br />Έτσι, λοιπόν, επειδή οι προθεσμίες ήταν πάρα πολύ μικρές και στενές, αποφασίσαμε εντός πέντε ημερών από την έναρξη του παρόντος οι ενδιαφερόμενοι υπάλληλοι να βάλουν σε ένα φορέα μόνο της προτίμησής τους μια υπεύθυνη δήλωση του ενδιαφερόμενου υπαλλήλου, τη σύμφωνη, βέβαια, γνώμη του αρμόδιου φορέα προέλευσης για το διορισμό οργάνου ή του οικείου υπηρεσιακού συμβουλίου, δηλαδή να υπάρχει μια σύμφωνη γνώμη μεταξύ των δυο φορέων –ούτως ώστε να ξέρουμε ότι υπάρχει το ανάλογο ποσό- και στοιχεία που αποδεικνύουν την εμπειρία της γνώσης των αιτούντων υπαλλήλων και ό,τι άλλο κρίνεται απαραίτητο. <br />Λιγοστέψαμε, λοιπόν, τις ημέρες και η παράγραφος έχει ως εξής: «Εντός τριών ημερών από τη λήξη της προθεσμίας της προηγούμενης παραγράφου το αρμόδιο προς διορισμό όργανο του φορέα αποδοχής συντάσσει την απόφαση μετάταξης κατά παρέκκλιση κάθε άλλης διαδικασίας, επί της οποίας βεβαιώνεται η ύπαρξη της αναγκαίας πίστωσης» κ.λπ.. Δηλαδή, από τη στιγμή που υπάρχουν χρήματα, να μπορέσουν να γίνουν αμέσως αυτές οι μετατάξεις.<br />Ξέρετε ότι οι μετατάξεις από δήμο σε δήμο και γενικά οι μετατάξεις του δημοσίου είναι μια χρονοβόρα διαδικασία και κοστίζει πάρα πολύ στο δημόσιο. Χρειάζονται πάρα πολλοί μήνες και πολλά υπηρεσιακά συμβούλια. Χρειάζεται συμβούλιο νοσοκομείων και πιθανόν συμβούλια φορέων. Έτσι, λοιπόν, ο εργαζόμενος μπορεί να κάνει μια αίτηση μετάταξής του σε θέση η οποία υπάρχει και αυτό να πάρει κι ένα χρόνο.<br />Μάλιστα, μπορώ να σας πληροφορήσω ότι αυτή τη διαδικασία της διαδημοτικής εθελοντικής κινητικότητας ήδη αυτή τη στιγμή την έχουν κάνει –για να είμαστε ακριβείς- τέσσερις χιλιάδες εννιακόσιοι ογδόντα τέσσερις.<br />Πιστεύουμε ότι έτσι διευκολύνουμε το έργο του Υπουργείου και του κράτους, ώστε να μπορέσει να κινείται γρήγορα, αλλά συγχρόνως διευκολύνουμε και τους πολίτες, δηλαδή τους υπαλλήλους της τοπικής αυτοδιοίκησης, να πάνε γρήγορα εκεί που θέλουν, αφού οι ίδιοι το θέλησαν εθελοντικά να μετακινηθούν.<br />Από αυτή τη διαδικασία, κάνοντας μια νομοτεχνική ρύθμιση, την οποία θα καταθέσω, έχουμε βγάλει το ΑΣΕΠ γιατί θεωρούμε ότι το ΑΣΕΠ ήδη έχει κρίνει αυτούς τους υπαλλήλους σε πρώτο βαθμό, όταν διοριζόντουσαν στο δημόσιο. Έτσι, λοιπόν, πιστεύουμε ότι θα πάμε πάρα πολύ γρήγορα και θα πιάσουμε τις προθεσμίες. <br /></speech><speech by="#s125"><from>Μαρία Κόλλια-Τσαρουχά</from> Παρακαλώ να κατατεθεί και να διανεμηθεί.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Καταλαβαίνετε ότι το λέω αυτό, διότι αν είχαμε βάλει να κάνουμε μετατάξεις μέσω των φορέων –όπως και οι ίδιοι οι υπάλληλοι ζητούν να μεταβούν από τον ένα δήμο ή από τη μια υπηρεσία στην άλλη, ζητώντας τη σύμφωνη γνώμη του ενός οργάνου και τη σύμφωνη γνώμη του άλλου οργάνου- αυτή είναι μια χρονοβόρα διαδικασία και ούτε το ΑΣΕΠ υπεισέρχεται σε αυτά. Γιατί αυτοί οι υπάλληλοι έχουν κριθεί ήδη από το ΑΣΕΠ, έχουν ήδη προσληφθεί με ΑΣΕΠ. <br />Άρα, μπήκαμε σ’ αυτή τη διαδικασία, ούτως ώστε να επιτύχουμε αυτό τον αριθμό, ο οποίος είναι αρκετά μεγάλος. Εμείς θέλαμε να μπούνε σε διαθεσιμότητα και διαβεβαιώνουμε όλους αυτούς τους υπαλλήλους ότι αν πιάσουμε αυτό το νούμερο, κανείς από αυτούς δεν θα απολυθεί και δεν πρόκειται να μπει σε δεύτερο πρόγραμμα διαθεσιμότητας.<br />Ευχαριστώ πολύ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κυρία Πρόεδρε, θα ήθελα τον λόγο.</speech><speech by="#s125"><from>Μαρία Κόλλια-Τσαρουχά</from> Κύριε Υπουργέ, αν μου επιτρέπετε –κύριε Λαφαζάνη, θα ήθελε το Προεδρείο να ρωτήσει κάτι- θα ήθελα να ρωτήσω ποιοι περιλαμβάνονται μέσα σ’ αυτή τη ρύθμιση. Ας πούμε, οι σχολικοί φύλακες, οι υπολειπόμενοι από τους χίλιους τόσους, περιλαμβάνονται;</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Όχι, όχι. Η εθελοντική διαδημοτική κινητικότητα...</speech><speech by="#s125"><from>Μαρία Κόλλια-Τσαρουχά</from> Γιατί κι αυτοί δεν ερωτήθηκαν αν θα ήθελαν να πάνε σε κάποια άλλη υπηρεσία και είναι και αυτοί του ΑΣΕΠ.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Κοιτάξτε, εμείς θεωρούμε ότι είναι οι ήδη υπάρχοντες στους δήμους –όχι αυτοί που είναι σε διαθεσιμότητα, είναι σαφέστατη η τροπολογία που καταθέτουμε- οι οποίοι θέλουν εθελοντικά να μεταταγούν σε κενές θέσεις, τις οποίες θα τους δώσουμε.</speech><speech by="#s125"><from>Μαρία Κόλλια-Τσαρουχά</from> Κύριε Λαφαζάνη, έχετε τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Υπουργέ, με εκείνους που δεν θα κάνουν αίτηση, για τον έναν ή τον άλλο λόγο, τι θα γίνει; Θα περάσουν σε διαθεσιμότητα;</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Όχι. Είπα κάτι τέτοιο;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ρωτάω: τι θα γίνει με αυτούς;</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Δεν θέλουν οι άνθρωποι να πάνε εθελοντικά, δεν πρόκειται να τους πειράξει κανείς. Μάλιστα, κάποιοι από αυτούς, κύριε Λαφαζάνη –έχουν βάλει πέντε χιλιάδες, πιθανόν να μην υπάρχει θέση εκεί που θέλουν να πάνε- θα γυρίσουν πίσω και δεν θα τους ενοχλήσει κανείς. Το γράφει μέσα ρητώς η τροπολογία. Το διαβάσατε.<br />Ευχαριστώ πολύ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε πολύ.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Τους βγάζετε ένα μήνα σε διαθεσιμότητα, κύριε Υπουργέ.</speech><speech by="#s125"><from>Μαρία Κόλλια-Τσαρουχά</from> Το είπαμε αυτό. Να μην είναι σε διαθεσιμότητα. Έτσι είπε ο κύριος Υπουργός τώρα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ένα μήνα και αυτοί.</speech><speech by="#s63"><from> ΛΕΩΝΙΔΑΣ ΓΡΗΓΟΡΑΚΟΣ</from> Εννοείται αυτό. Αυτοί οι άνθρωποι θα μπουν σε διαθεσιμότητα, για να πάνε στη θέση που θα πάνε. Καταλάβατε; Εάν αυτή η θέση δεν υπάρχει, θα γυρίσουν στη θέση τους πίσω. Δεν υπάρχει κανένα πρόβλημα. Είναι σαφέστατη η διαδικασία.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα τέσσερις μαθητές και μαθήτριες και έξι εκπαιδευτικοί-συνοδοί τους από το 4ο Γυμνάσιο Πολίχνης Θεσσαλονίκης.<br />Η Βουλή τούς καλωσορίζει.<br /><br />Τον λόγο έχει η κ. Ευσταθία Γεωργοπούλου-Σαλτάρη.</speech><speech by="#s52"><from> ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</from> Ευχαριστώ, κυρία Πρόεδρε. <br />Κύριοι Υπουργοί, κυρίες και κύριοι συνάδελφοι, το παρόν νομοσχέδιο: «Διοικητικές Απλουστεύσεις, Καταργήσεις, Συγχωνεύσεις Νομικών Προσώπων και Υπηρεσιών του Δημοσίου Τομέα» αποτελεί άλλο ένα μνημείο νεοφιλελεύθερου μνημονιακού ολοκληρωτισμού υπέρ των δυνάμεων του παρασιτισμού και της αδιαφάνειας. <br />Είναι αξιοσημείωτο ότι στην αιτιολογική έκθεση πρώτα αναφέρεται η στρατηγική συνεργασία της ελληνικής Κυβέρνησης με τον ΟΟΣΑ και έπειτα ότι ενσωματώνονται και κάποιες επεξεργασμένες θέσεις του Υπουργείου Διοικητικής Μεταρρύθμισης. Αυτό ακριβώς καταδεικνύει για άλλη μία φορά την ανυπαρξία άσκησης εθνικά κυρίαρχης πολιτικής. <br />Οι κεντρικοί άξονες του νομοσχεδίου αφορούν την κατάργηση είκοσι τριών φορέων, την προώθηση -όπως λέτε- διοικητικών απλουστεύσεων και την αξιολόγηση των δημοσίων υπαλλήλων. <br />Στο Κεφάλαιο Γ΄, από το άρθρο 21 έως το άρθρο 47, προωθείτε την επονομαζόμενη αξιολόγηση. Όπως σωστά έχουν αναφέρει οι φορείς της δημόσιας διοίκησης, πρόκειται για ένα αντισυνταγματικό σύστημα, το οποίο δεν έχει εφαρμοστεί στο δημόσιο τομέα πουθενά στον κόσμο και προϋποθέτει ποσόστωση αρνητικής αξιολόγησης, όπου το 15% πρέπει να κρίνεται ανάξιο. Επαναφέρετε το νόμο Κούβελα του 1992, ο οποίος απέτυχε παταγωδώς. <br />Οι προϊστάμενοι δε που θα αξιολογούν, θα είναι κομματικά διορισμένοι με την παράνομη διαδικασία των απευθείας αναθέσεων, παρ’ όλο που υπάρχει νόμος για το διορισμό με διαδικασίες και κριτήρια, ο οποίος δεν εφαρμόζεται. Και τι ειρωνεία! Θα κατατεθεί νέο νομοσχέδιο για την επιλογή τους!<br />Οι ενστάσεις στη διαδικασία αξιολόγησης δεν θα κρίνονται πλέον από τα υπηρεσιακά συμβούλια, αλλά από επιτροπή διοικητικών. Δηλαδή ο ίδιος που αξιολογεί, θα εξετάζει και τις ενστάσεις στην αξιολόγηση που έκανε.<br />Σύμφωνα με τα δημοσιεύματα, στα τέλη Μαρτίου έρχεται ένα νέο νομοσχέδιο για το νέο τρόπο επιλογής γενικών διευθυντών, διευθυντών και τμηματαρχών. Προωθείται συνολική αντιρρύθμιση για τον ορισμό προϊσταμένων στις υπηρεσίες του δημοσίου, οι οποίοι θα έχουν οριστεί από εξωτερικούς αξιολογητές από τον ίδιο τομέα και θα πληρώνονται πιθανότατα μέσω ΕΣΠΑ. <br />Με την τροπολογία που προωθεί ο κ. Μητσοτάκης, εκτός από Υπουργός των διαθεσιμοτήτων, γίνεται και επίσημα Υπουργός των απολύσεων. Λέει, λοιπόν, ο κύριος Υπουργός ότι τα πραγματικά αναγνωρισμένα πτυχία των δημοσίων ΑΕΙ και ΤΕΙ της χώρας, καθώς και η εργασιακή προϋπηρεσία, συνιστούν εμπόδια για τη σωστή τοποθέτηση κάποιου σε θέση ευθύνης. Λέει, δηλαδή, ότι μας διακατέχει μία πτυχιολαγνεία. <br />Με βάση την προσωπική διαδρομή του, το καταλαβαίνω όλο αυτό, γιατί με το δημόσιο εκπαιδευτικό σύστημα δεν είχε ποτέ επαφές ούτε ως μαθητής ούτε ως φοιτητής ούτε ως διδάκτορας. Δυστυχώς, όμως, τα πτυχία και μεταπτυχιακά των δημόσιων ιδρυμάτων θεωρούνται από εσάς και συνολικά από τους νεοφιλελευθέρους διαχειριστές, οι οποίοι συγκροτούν αυτό το νομοσχέδιο, ότι είναι παράκεντρο, εξωθεσμικό διευθυντήριο διαχειριστών του μνημονίου στο όνομα της αξιολόγησης, καθ’ εικόνα και καθ’ ομοίωση δηλαδή της τρόικας, που διοικεί τη χώρα εδώ και τέσσερα χρόνια. <br />Ισχυρίζεστε στην αιτιολογική έκθεση ότι επιδιώκετε ένα λειτουργικό και αποτελεσματικό κράτος με το μικρότερο δημοσιονομικό κόστος. Είμαστε σίγουροι ότι πιστεύετε στο μικρότερο κόστος και στο όνομα του πρωτογενούς πλεονάσματος και στο λειτουργικό κράτος, για την επιβολή όμως επιχειρηματικών λειτουργιών τύπου fast track. <br />Αξιακά, ιδεολογικά, πολιτικά, διοικητικά, αλλά και από την καταγεγραμμένη πραγματικότητα έχει αποδειχθεί ότι όσον αφορά τη λειτουργία του δημοσίου οι νεοφιλελεύθερες δυνάμεις μπορούν να νομοθετήσουν και να οργανώσουν είτε έναν ελλειμματικό πελατειακό και παρασιτικό δημόσιο τομέα, όπου όλα τα θετικά του θα στηρίζονται στον καθημερινό μόχθο των εργαζομένων, είτε ένα δημόσιο-«φάντασμα» χωρίς πόρους, εργαζομένους και υποδομές, έτοιμο να παραδώσει τις λειτουργίες του και τα κοινωνικά δικαιώματα στα ιδιωτικά λιμνάζοντα κεφάλαια εγχώριων και ξένων καιροσκόπων. <br />Ο ΣΥΡΙΖΑ από την πλευρά του διεκδικεί, ο δημόσιος κοινωνικός τομέας να λειτουργεί δημοκρατικά και να είναι υψηλότατα παραγωγικός και λειτουργικός, να μπορέσει να υπερβεί και να υποκαταστήσει πλήρως τα ανταγωνιστικά μορφώματα του ιδιωτικού τομέα, καθιστώντας τα ανενεργά στη συνείδηση και στην καθημερινότητα του λαού.<br />Απολύετε, λοιπόν, κύριοι της Κυβέρνησης, όλους τους εργαζόμενους ιδιωτικού δικαίου αορίστου χρόνου, που εργάζονται σε νομικά πρόσωπα ιδιωτικού δικαίου που καταργείτε. Μετατρέπετε σε ομήρους όσους εργάζονται σε νομικά πρόσωπα δημοσίου δικαίου μέσω της κινητικότητας, ώστε να πετύχετε μονοσήμαντα από τις δυνάμεις της εργασίας το πρωτογενές πλεόνασμα, αλλά και για να επιβάλετε εργασιακές σχέσεις ημιφεουδαρχικού χαρακτήρα, προσλαμβάνοντας έφεδρους εργαζόμενους σε όλο το δημόσιο, μέσω προγραμμάτων κοινωφελούς απασχόλησης. <br />Θέλω να αναφερθώ στην κατάργηση του οργανισμού, που έχει να κάνει με τις παιδικές βιβλιοθήκες. Υπενθυμίζουμε και λέμε ότι ο ΟΟΣΑ δεν μπορεί να μας δίνει κατεύθυνση να εφαρμόσουμε μια πολιτική για έναν οργανισμό, ο οποίος έχει μεταξύ άλλων σαν στόχο την προώθηση και τη διάδοση του παιδικού κι εφηβικού βιβλίου, την προώθηση και την έκδοση βιβλίων, την οργάνωση επιμορφωτικών σεμιναρίων για βιβλιοθηκάριους κι εκπαιδευτικούς και τη συνεργασία με το εποπτεύον Υπουργείο για την επεξεργασία προγραμμάτων συγκρότησης και λειτουργίας σχολικών βιβλιοθηκών. <br />Θέλω να υπενθυμίσω ακόμα ότι ο οργανισμός δραστηριοποιήθηκε εκτελώντας προγράμματα για ομάδες παιδιών κι εφήβων, που απειλούνται με κοινωνικό αποκλεισμό, όπως βιβλιοθήκες σε απομακρυσμένες περιοχές, σε φυλακές ανηλίκων. Έτσι, πολύ απλά στην αιτιολογική έκθεση αναφέρετε ότι πρέπει να κλείσει λόγω περικοπών στη δημόσια χρηματοδότησή του και λόγω ελλείψεως επαρκών πόρων. Δεν είδαμε πουθενά καμμία πρόβλεψη για επαναλειτουργία αυτοτελώς παιδικών- εφηβικών βιβλιοθηκών. <br />Την ίδια στιγμή, για έναν οργανισμό που έχει σαν στόχο να φέρει τη νεολαία -και ιδιαίτερα τα νέα μέλη της, που δεν έχουν ανάλογες ευκαιρίες- πιο κοντά στη γνώση, τη μόρφωση και την κοινωνική και πνευματική καλλιέργεια, αξιολογείτε ότι πρέπει να κλείσει λόγω περικοπών στη δημόσια χρηματοδότησή του και ελλείψεως άλλων επαρκών πόρων, χωρίς βέβαια να έχει γίνει καμμία πρόβλεψη.<br />Το Υπουργείο Παιδείας έχει κάνει γνωστό ότι επιχορηγούσε τον οργανισμό, αλλά τα χρήματα δεν εκταμιεύθηκαν, με ευθύνη της διοίκησής του, καθ’ ότι δεν υπέβαλε απολογισμό οικονομικής χρήσης το 2010 και γι’ αυτό τον λόγο δεν καθορίστηκε επιχορήγηση για το 2012 και ότι το εργασιακό παρόν και μέλλον καθορίζονται αποκλειστικά με αποφάσεις της διοίκησης του οργανισμού.<br />Να σας θυμίσω ότι η διοίκηση διοριζόταν με απόφαση του Υπουργού Παιδείας, με επιλογή μεταξύ προσώπων εγνωσμένου κύρους. Οπότε, αντί να προβείτε στις απαραίτητες ενέργειες για να υποβάλει η διοίκηση απολογισμό οικονομικής χρήσης, βρήκατε ως λύση να κλείσει ο οργανισμός. <br />Εδώ και τέσσερα χρόνια είναι απλήρωτοι οι εργαζόμενοι των βιβλιοθηκών, επειδή είναι ιδιωτικού δικαίου αορίστου χρόνου και απολύονται. Η επίθεση που έχετε εξαπολύσει ενάντια στη δημόσια παιδεία και στον πολιτισμό της χώρας είναι πολυμέτωπη, καθώς κλείνετε το ΕΚΕΒΙ κι ετοιμάζεστε να καταργήσετε και την ενιαία τιμή βιβλίου, που είναι αναγκαία για την ύπαρξη εσωτερικής αγοράς.<br />Εν ολίγοις, κάνετε αυτό που είπαμε, την έκθεση που παραγγείλατε από τον Οργανισμό Οικονομικής Συνεργασίας και Ανάπτυξης. Συνταγματοποιείτε δηλαδή το νεοφιλελευθερισμό. <br />Νομοθετείτε, λοιπόν, τις προτάσεις του ΟΟΣΑ, ο οποίος για την ελληνική οικονομία έχει προβλέψει εντελώς λάθος στοιχεία. Δεν θα αναφερθώ τώρα σε αυτό, γιατί δεν έχουμε χρόνο. <br /></speech><speech by="#s125"><from>Μαρία Κόλλια-Τσαρουχά</from> Ολοκληρώστε, κυρία συνάδελφε.</speech><speech by="#s52"><from> ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</from> Πρέπει, όμως, να έχουμε μια ξεκάθαρη εικόνα ότι ο ΟΟΣΑ δεν μπορεί να γνωρίζει ούτε τα στοιχεία ούτε τα οικονομικά μεγέθη της χώρας μας. Γι’ αυτό άλλωστε υπάρχουν και οι κυβερνήσεις και οι εθνικές αρχές της χώρας. <br />Ο ΣΥΡΙΖΑ συγκροτεί την απαιτούμενη στρατηγική συμμαχία με τις κοινωνικές παραγωγικές δυνάμεις του τόπου κι ανακτά τη διεθνή αξιοπιστία της πατρίδας μας, ώστε να βγούμε ως κοινωνικός σχηματισμός από το καθεστώς της ιδιότυπης αποικίας.</speech><speech by="#s125"><from>Μαρία Κόλλια-Τσαρουχά</from> Κλείστε, κυρία συνάδελφε.</speech><speech by="#s52"><from> ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</from> Θα ολοκληρώσω, κυρία Πρόεδρε.<br />Είμαστε ενάντια στο νομοσχέδιο-σκούπα του κοινωνικού κράτους που καταθέσατε εσείς και ζητάμε μαζί με το σύνολο των εργαζομένων την απόσυρσή του.<br />Επίσης, ζητάμε μετ’ επιτάσεως την τοποθέτηση σε οργανικές θέσεις των εκπαιδευτικών που βρίσκονται σε διαθεσιμότητα, σύμφωνα με τα τυπικά προσόντα που διαθέτουν, και παρακαλούμε να κάνετε δεκτή την τροπολογία που έχει φέρει ο ΣΥΡΙΖΑ.<br />Σας ευχαριστώ.</speech><speech by="#s125"><from>Μαρία Κόλλια-Τσαρουχά</from> Σας ευχαριστούμε κι εμείς. <br />Η κ. Αφροδίτη Σταμπουλή έχει τον λόγο.</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Ευχαριστώ πολύ, κυρία Πρόεδρε.<br />Κυρίες και κύριοι συνάδελφοι, κυρία Υπουργέ, το υπό συζήτηση νομοσχέδιο στο άρθρο 19 συγχωνεύει τα ταμεία που διαχειρίζονται την περιουσία του Υπουργείου Εθνικής Άμυνας, δηλαδή το Ταμείο Εθνικής Άμυνας, το Ταμείο Εθνικού Στόλου και το Ταμείο Αεροπορικής Άμυνας σε ένα ενιαίο νομικό πρόσωπο δημοσίου δικαίου, το Ενιαίο Ταμείο Εθνικής Άμυνας . Το Ταμείο αυτό, μετά το τέλος του 2015 και την κατάργηση της Υπηρεσίας Αξιοποίησης και Μετεγκατάστασης Στρατοπέδων, αναλαμβάνει και τις αρμοδιότητες της Υπηρεσίας αυτής.<br />Κυρία Υπουργέ, γνωρίζετε ότι το θέμα των ανενεργών στρατοπέδων απασχολεί τις δύο τελευταίες δεκαετίες τις τοπικές κοινωνίες. Πρόκειται για χώρους που βρίσκονται στον ιστό της πόλης και παρά το ποικίλο ιδιοκτησιακό καθεστώς τους, δεν παύουν να είναι χώροι προοριζόμενοι για συγκεκριμένη χρήση δημοσίου ενδιαφέροντος. Επίσης, πολλές φορές είναι τόποι ιστορικού ενδιαφέροντος, άσχετα με το αν έχουν κινηθεί και ολοκληρωθεί οι διαδικασίες για το χαρακτηρισμό τους ως τέτοιων και περιλαμβάνουν κτήρια ιδιαίτερου αρχιτεκτονικού ενδιαφέροντος, αντιπροσωπευτικά της περιόδου κατασκευής τους, είτε αυτά έχουν χαρακτηριστεί διατηρητέα είτε όχι.<br />Βέβαια, τα ανενεργά στρατόπεδα αποτελούν ελπίδα για την απόκτηση χώρων αθλοπαιδιών και αθλητισμού προσιτών στους κατοίκους, γι’ αυτό και υπάρχουν μόνιμα αιτήματα μεταβίβασής τους στους δήμους, δηλαδή διατήρηση του δημοσίου ενδιαφέροντος στην όποια χρήση τους. Αντίθετα, βρίσκει ποικίλες αντιστάσεις κάθε προσπάθεια οικοπεδοποίησης και κερδοσκοπίας πάνω σε αυτά τα κομμάτια γης. <br />Η μεταφορά, λοιπόν, της αρμοδιότητας για την αξιοποίησή τους στο Ενιαίο Ταμείο Εθνικής Άμυνας, η υποχρηματοδότηση του οποίου μεταφερόμενη από τα ταμεία που θα το αποτελέσουν αναλύθηκε χθες από άλλη ομιλήτρια, γεννά εύλογες ανησυχίες για την πιθανότητα να μπουν οι αρμόδιοι στον πειρασμό της αξιοποίησης των ανενεργών στρατοπέδων ως οικοπέδων-«φιλέτων», όσων βέβαια, δεν παραχωρηθούν στο Υπουργείο Δημόσιας Τάξης και Προστασίας του Πολίτη, για να μετατραπούν σε στρατόπεδα συγκέντρωσης μεταναστών και προσφύγων, ενώ ο πέλεκυς μιας πιθανής ένταξης στο ΤΑΙΠΕΔ δεν παύει να επικρέμαται.<br />Μόνον μια άλλη πολιτική που θα σεβόταν τις ανάγκες της κοινωνίας θα απέτρεπε το ξεπούλημα και θα διασφάλιζε το δημόσιο συμφέρον. Αυτή την πολιτική, μόνο μια κυβέρνηση ΣΥΡΙΖΑ μπορεί να την εφαρμόσει.<br />Υπάρχει όμως και η με αριθμό 1252 τροπολογία, στην οποία θέλω να αναφερθώ και η οποία ανατρέπει τα μέχρι τώρα ισχύοντα στο πεδίο της διαδημοτικής κινητικότητας, όχι μόνο συρρικνώνοντας τις προθεσμίες και παρακάμπτοντας και την ουσιαστική και την τυπική κρίση του ΑΣΕΠ, αλλά παρακάμπτοντας και τη γνώμη του οικείου υπηρεσιακού συμβουλίου, η οποία υποκαθίσταται από όργανο του φορέα προέλευσης του εργαζόμενου.<br />Βέβαια, ο Υπουργός προσπάθησε να εξηγήσει κάποια πράγματα, αλλά δεν νομίζω ότι ήταν αρκετά πειστικός, διότι δεν μπορούν να διασκεδαστούν οι υπόνοιες για τη στόχευση της ρύθμισης, η οποία λέει ότι η ισχύς κάθε σχετικής, γενικής ή ειδικής διάταξης αναστέλλεται για έναν μήνα από την έναρξη ισχύος του παρόντος -γιατί για έναν μήνα δηλαδή και όχι για δύο, για τρεις ή για περισσότερους;- και οι μετατάξεις του παρόντος άρθρου διενεργούνται κατά παρέκκλιση κάθε άλλης γενικής ή ειδικής διάταξης. Αποδεικνύεται άλλη μια φορά ότι αντιλαμβανόμαστε εντελώς διαφορετικά τη μεταρρύθμιση της δημόσιας διοίκησης από ό,τι αυτή η Κυβέρνηση.<br />Σ’ αυτό το πλαίσιο, λοιπόν, ακόμα και η τροπολογία που επεκτείνει στο δημόσιο τομέα την προστασία γυναικών που βρίσκονται σε κύηση, λοχεία ή κάνουν χρήση άδειας μητρότητας και ανατροφής τέκνου, παρ’ όλο που ασφαλώς και πρέπει να γίνει δεκτή, γίνεται αντιληπτό ότι δεν αποτελεί παρά πρόχειρο επίδεσμο σε μία χαίνουσα πληγή.<br />Πρόκειται για την πληγή των απολύσεων στον δημόσιο τομέα, των απολύσεων σε κλάδους με ιδιαίτερα μεγάλη συμμετοχή γυναικών -νεότερων ή μεγαλύτερων- οι οποίες απλώς πρέπει να ματαιωθούν, αρχίζοντας από τις εκπαιδευτικούς γυναίκες είναι των ΕΠΑΛ και ΕΠΑΣ, όπως ζητάει η τροπολογία που έχει καταθέσει ο ΣΥΡΙΖΑ και συνεχίζοντας με τις καθαρίστριες του Υπουργείου Οικονομικών και με κάθε άλλη κατηγορία εργαζομένων.<br />Ευχαριστώ.<br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε πολύ κι εμείς.<br />Η κ. Μαρία Αντωνίου έχει τον λόγο.</speech><speech by="#s16"><from> ΜΑΡΙΑ ΑΝΤΩΝΙΟΥ</from> Κυρία Πρόεδρε, κυρίες και κύριοι συνάδελφοι, κύριε Υπουργέ, το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης που συζητάμε σήμερα είναι ένα από τα σημαντικά νομοσχέδια που εδώ και καιρό έπρεπε να συζητηθεί. Και αυτό γιατί;<br />Στο Πρώτο Μέρος εισαγάγει ρυθμίσεις που συντελούν στην πάταξη της γραφειοκρατίας, που από τη μια μεριά ταλανίζει την καθημερινότητα των πολιτών, που οι περισσότεροι έχουν συνδιαλλαγές με το δημόσιο και από την άλλη αποτελεί το βασικότερο στοιχείο ανάσχεσης της επιχειρηματικότητας. Αυτό δεν λένε όλοι οι επιχειρηματίες, ότι υπάρχει μεγάλη γραφειοκρατία;<br />Δεύτερον, συντελεί στον περιορισμό και την αναδιοργάνωση του δημοσίου τομέα, κατά τέτοιο τρόπο, ώστε να καθίσταται λειτουργικός και δημοσιονομικά εξορθολογισμένος.<br />Πράγματι, οι διατάξεις του Πρώτου Μέρους του νομοσχεδίου αντιμετωπίζουν αποτελεσματικά τα προβλήματα της γραφειοκρατίας. Καταργείτε, πρώτα απ’ όλα, την υποχρέωση των πολιτών να υποβάλλουν στις συναλλαγές τους με τον στενό και τον ευρύτερο δημόσιο τομέα πρωτότυπα ή επικυρωμένα φωτοαντίγραφα των δημοσίων υπηρεσιών. <br /></speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, παρακαλώ κάντε λίγο πιο ήσυχα τη συνεννόηση. Ας σεβαστούμε την κυρία συνάδελφο.</speech><speech by="#s16"><from> ΜΑΡΙΑ ΑΝΤΩΝΙΟΥ</from> Νομίζω ότι γίνεται πολλή φασαρία. Μάλλον δεν ακούγομαι.</speech><speech by="#s125"><from>Μαρία Κόλλια-Τσαρουχά</from> Το Προεδρείο συμφωνεί μαζί σας, αλλά δεν το ακούει κανείς.</speech><speech by="#s16"><from> ΜΑΡΙΑ ΑΝΤΩΝΙΟΥ</from> Το μέτρο αυτό αποτελεί μια από τις προτάσεις του ΟΟΣΑ. Έχει, λοιπόν, εφαρμοστεί με επιτυχία και σε άλλες ευρωπαϊκές χώρες, όπως για παράδειγμα στη Γαλλία και στο Βέλγιο. Εξοικονομεί χρόνο και κυρίως χρήμα, αν αναλογιστεί κανείς ότι ετησίως πραγματοποιούνται τριάντα πέντε εκατομμύρια επικυρώσεις αντιγράφων. Αποσυμφορεί επίσης σε μεγάλο βαθμό τα ΚΕΠ, καθώς και τα αστυνομικά τμήματα, που ασχολούνταν με αυτές τις επικυρώσεις. Κυρίως όμως, κάνει πιο εύκολη τη ζωή και την καθημερινότητα του απλού πολίτη.<br />Προς τον ίδιο, λοιπόν, στόχο κατευθύνεται και η κατάργηση της δημοσίευσης στο ΦΕΚ των τροποποιήσεων του καταστατικού και των ετήσιων ισολογισμών των ανωνύμων εταιρειών και των εταιρειών περιορισμένης ευθύνης. Ελαφρύνονται έτσι ακόμη περισσότερο οι επιχειρήσεις και οι επαγγελματίες από τα περιττά γραφειοκρατικά βάρη. Ενισχύεται η ανταγωνιστικότητα, αλλά και καθίσταται το νομοθετικό πλαίσιο πιο φιλικό προς την προσέλκυση επενδύσεων.<br />Επίσης, προς τη θετική κατεύθυνση είναι και το Δεύτερο Μέρος του νομοσχεδίου, το οποίο καταργεί είκοσι τρεις φορείς και υπηρεσίες του δημοσίου, των οποίων όμως ο ρόλος και η αποστολή είτε έχει ολοκληρωθεί είτε μπορεί να εκπληρωθεί από άλλους δημόσιους φορείς.<br />Δεν έχουμε πλέον, κυρίες και κύριοι συνάδελφοι, την πολυτέλεια να συντηρούμε φορείς και υπηρεσίες που εξυπηρετούσαν παλαιότερες λογικές και πρακτικές και παρέπεμπαν σε ένα πελατειακό κράτος.<br />Μετά, λοιπόν, από αξιολογήσεις που έγιναν και από διάφορους αξιολογητές προχωράμε στην κατάργηση των φορέων που δεν έχουν πια αντικείμενο. Επιτυγχάνουμε, με αυτόν τον τρόπο, σημαντικότατη εξοικονόμηση δημοσίων πόρων και καθιστούμε το δημόσιο σύγχρονο και αποτελεσματικό.<br />Θα ήθελα όμως να αναφερθώ και στο νέο σύστημα συγκριτικής αξιολόγησης των δημοσίων υπαλλήλων, κύριε Υπουργέ, που προβλέπεται στο Τρίτο Μέρος του νομοσχεδίου. Όντως, το προηγούμενο σύστημα αξιολόγησης των δημοσίων υπαλλήλων στην πραγματικότητα δεν είχε εφαρμοστεί. Δεν μπορεί όλοι οι δημόσιοι υπάλληλοι να είναι άριστοι ούτε όλοι να βαθμολογούνται με 9 και με 10, όπως γινόταν μέχρι πρότινος. <br />Θα πρέπει ίσως να εξετάσετε, κύριε Υπουργέ, ένα σύστημα αξιολόγησης με μεγαλύτερη κλίμακα, από το 1, παραδείγματος χάριν, μέχρι το 100, ούτως ώστε να καταπολεμηθεί ακόμη αποτελεσματικότερα η αναξιοκρατία και να επιβραβεύονται μόνο οι πραγματικά άξιοι.<br />Όπως άκουσα στη δευτερολογία του κυρίου Υπουργού, σε απάντηση προς συνάδελφο του ΣΥΡΙΖΑ, οι αξιολογούμενοι υπάλληλοι δεν κινδυνεύουν με απολύσεις. Αυτό πρέπει να γίνει σαφές σε αυτή την Αίθουσα, προβλέπεται ρητά στο νομοσχέδιο. Θα πρέπει όμως να υπάρχει τρόπος ανταμοιβής των πραγματικά καλών υπαλλήλων του δημοσίου, αλλά αντίστοιχα να υπάρχουν και διοικητικές κυρώσεις, για πατράδειγμα μισθολογικές περικοπές, σε αυτούς που έχουν χαμηλή βαθμολογία.<br />Ωστόσο, όμως, κρατώ μια επιφύλαξη, όσον αφορά το ποσοστό των δημοσίων υπαλλήλων, που θα πρέπει να αξιολογηθούν με χαμηλή βαθμολόγηση. Γιατί, για παράδειγμα, κύριε Υπουργέ, μια υπηρεσία με είκοσι καλούς υπαλλήλους, να έχει υποχρεωτικά τρεις με τέσσερις με χαμηλή βαθμολόγηση; Αυτό θα πρέπει να το δούμε. <br />Τέλος, θα ήθελα να σας ευχαριστήσω εκ μέρους και των συναδέλφων για τις τροπολογίες που κάνατε δεκτές και έχω συνυπογράψει, που αφορούν τις μητέρες σε λοχεία, αλλά και την τροπολογία που αφορά στη διευκόλυνση συνυπηρέτησης σε παραμεθόριες περιοχές, μια και ζω σε μια τέτοια παραμεθόρια περιοχή, την Καστοριά, και γνωρίζω πολύ καλά και τα προβλήματα και τις ιδιαιτερότητες αυτών των περιοχών. <br />Σας ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from> Κύριε Υπουργέ, έχετε τον λόγο.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Θα είμαι πολύ σύντομος. Θα ήθελα να καταθέσω κάποιες τελικές νομοτεχνικές βελτιώσεις που αφορούν το άρθρο 41 και 43, προς πλήρη αποσαφήνιση των προθέσεων της Κυβέρνησης και παρακαλώ να διανεμηθούν στους συναδέλφους. <br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μπορεί να μας ενημερώσει ο κύριος Υπουργός γι’ αυτές;</speech><speech by="#s125"><from>Μαρία Κόλλια-Τσαρουχά</from> Ο κ. Καρασμάνης έχει τον λόγο.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Ευχαριστώ, κυρία Πρόεδρε. Δεν θα χρειαστώ παραπάνω από τρία-τέσσερα λεπτά. <br />Θέλω να εκφράσω την ικανοποίησή μου, διότι ο κ. Μητσοτάκης, αποδεικνύοντας για μια ακόμη φορά την ευαισθησία που τον διακρίνει, έκανε δεκτή την τροπολογία που είχαμε συνυπογράψει και καταθέσει εννέα συνάδελφοι, ζητώντας να δώσουμε τη δυνατότητα επανένωσης σε οικογένειες δημοσίων υπαλλήλων, στις οποίες ο ένας σύζυγος υπηρετεί σε μια παραμεθόριο ή προβληματική περιοχή και ο άλλος σε άλλη επίσης παραμεθόριο ή προβληματική περιοχή, πολλές φορές εκατοντάδες χιλιόμετρα μακριά ο ένας από τον άλλο. <br />Πρόκειται για τους υπαλλήλους που διορίστηκαν με την εντοπιότητα σε δημόσια υπηρεσία ή σε ΟΤΑ Α’ και Β’ βαθμών ή σε νομικό πρόσωπο δημοσίου δικαίου και με δεκαετή δέσμευση να υπηρετήσουν χωρίς δικαίωμα μετάταξης. Ήταν μια δέσμευση που επί μακρό χρονικό διάστημα έκοβε στα δύο τις οικογένειες, με προφανή τα προβλήματα που δημιουργούνταν, ιδιαίτερα στις περιπτώσεις των οικογενειών που αντιμετωπίζουν κάποιο σοβαρό πρόβλημα υγείας. <br />Επειδή έχουν λεχθεί πολλά για τις παραμεθόριες ή προβληματικές περιοχές, πρέπει να καταστήσω σαφές εξ αρχής ότι δυνατότητα διορισμού με μοριοδότηση υπάρχει μόνο για όσους έχουν την εντοπιότητα, δηλαδή είναι μόνιμοι κάτοικοι, έχουν το σπίτι τους, τις περιουσίες, τα συμφέροντά τους, τους συγγενείς και τα σχολεία των παιδιών τους σε αυτές τις παραμεθόριες ή προβληματικές περιοχές. Συνεπώς, δεν έχουν κανένα λόγο να θέλουν και να επιδιώκουν να φύγουν είτε για την Αθήνα είτε για τη Θεσσαλονίκη είτε για άλλα αστικά κέντρα, πολύ δε περισσότερο για άλλες παραμεθόριες περιοχές. Και βέβαια, δεν μπορούν να διοριστούν σε αυτές τις θέσεις άλλοι από αστικά κέντρα, διότι δεν έχουν την απαραίτητη εντοπιότητα, που αποτελεί βασική προϋπόθεση. <br />Με την αποδοχή της τροπολογίας, η υποχρεωτική δεκαετής υπηρεσία περιορίζεται στο ήμισυ, στα πέντε χρόνια, δίνοντας, σε μεγάλο βαθμό λύση, σε ένα μείζον ανθρώπινο και κοινωνικό πρόβλημα.<br />Ένα επίσης μεγάλο κοινωνικό ζήτημα λύνει και η αποδοχή της τροπολογίας της κ. Παπακώστα, για τις γυναίκες που υπηρετούν στο δημόσιο. Έπρεπε -και αυτό έγινε- να προστατέψουμε το θεσμό της οικογένειας και τη μητρότητα, όπως άλλωστε ορίζει το Σύνταγμά μας, καθώς επίσης και πλήθος εθνικών και κοινοτικών διατάξεων και αποφάσεων για την εργαζόμενη έγκυο και μητέρα. Να προστατέψουμε, δηλαδή, από την απόλυση ή τη διαθεσιμότητα τη γυναίκα που είναι έγκυος ή διανύει το δεκαοκτάμηνο από τον τοκετό. Έχουμε, βέβαια, μείνει με μια πικρή γεύση από το γεγονός ότι δεν έγινε ταυτόχρονα αποδεκτό και το δεύτερο σκέλος της τροπολογίας για την αναδρομικότητα του μέτρου.<br />Όμως, με τη διαβεβαίωση του Υπουργού ότι θα επανεξετάσει το θέμα, ίσως και εντός της ημέρας, διατηρούμε ακέραιες ελπίδες ότι θα γίνει τελικά και η αναδρομικότητα αποδεκτή, ώστε να αρθεί η αδικία σε βάρος γυναικών που βγήκαν ήδη σε διαθεσιμότητα κατά τη διάρκεια εγκυμοσύνης, λοχείας ή ανατροφής μικρών παιδιών, όπως λέγεται σήμερα. <br />Σας ευχαριστώ, κυρία Πρόεδρε. <br /></speech><speech by="#s125"><from>Μαρία Κόλλια-Τσαρουχά</from> Σας ευχαριστούμε και εμείς. <br />Ο κ. Ιωάννης Σταθάς έχει τον λόγο.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Υπουργέ, επιτέλους ήρθε η ώρα να μιλήσουμε και στη Βουλή για τον Οργανισμό Κωπαΐδος, έναν οργανισμό που τον έχουμε λοιδορήσει και στον οποίο έχουν συμβεί πολλά πράγματα. Όποιος δεν ήξερε τι συμβαίνει με τον Οργανισμό Κωπαΐδος, θα νόμιζε ότι είναι κάτι παράνομο, κάτι απαρχαιωμένο, κάτι το οποίο δεν υφίσταται.<br />Όμως, είδαμε ότι πραγματικά προσφέρει έργο. <br />Κύριε Υπουργέ, θα ήθελα λίγο την προσοχή σας.</speech><speech by="#s125"><from>Μαρία Κόλλια-Τσαρουχά</from> Κύριοι συνάδελφοι, απασχολείτε τον κύριο Υπουργό.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Μπορείτε να σταματήσετε το χρόνο μου; Θέλω να με ακούσει ο Υπουργός.</speech><speech by="#s125"><from>Μαρία Κόλλια-Τσαρουχά</from> Εντάξει, κύριε συνάδελφε.<br />Ορίστε, έχετε τον λόγο.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Υπουργέ, αυτό που θέλω να σας πω είναι το εξής. Διαβάσαμε ένα δελτίο Τύπου το οποίο βγήκε χθες που αναφέρει: «Σήμερα με το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης –μεταξύ των άλλων- καταργείται και ο Οργανισμός Κωπαΐδος. Με την έγκυρη και αποτελεσματική παρέμβαση του υποψήφιου Περιφερειάρχη Στερεάς Ελλάδος Κώστα Μπακογιάννη και τις ομάδες εργατών από τη Βοιωτία στο γραφείο του Υπουργού έγινε δεκτό σε πρώτη φάση το αίτημα των αγροτών να μετατεθεί ο χρόνος κατάργησης του οργανισμού για τις 30 Σεπτεμβρίου του 2014». <br />Ήταν ένα αίτημα το οποίο είχαμε υποβάλει όλοι πράγματι και οφείλω να ομολογήσω ότι και Βουλευτές της Νέας Δημοκρατίας το είχαν υποβάλει και ο κ. Καράμπελας πρώτος. Θέλω να είμαι δίκαιος προς όλους. Αν δεν το κάναμε αυτό, δεν θα μπορούσε να ποτιστεί φέτος η Κωπαΐδα, τα τριακόσιες χιλιάδες στρέμματα που υπάρχουν. <br />Δόθηκε δυνατότητα στην περιφέρεια να αποφασίσει τον τρόπο διαχείρισης του αντικειμένου, που της μεταφέρει το κράτος, χωρίς η διαχείριση των νερών της Κωπαΐδας να δεσμεύεται, όπως προβλεπόταν στο αρχικό κείμενο, από τους δημοσίους υπαλλήλους των ήδη υποστελεχωμένων υπηρεσιών της περιφέρειας. <br />Έτσι –και εδώ είναι το μελανό σημείο που το φωνάζαμε από την πρώτη στιγμή- άνοιξε ο δρόμος για σύγχρονες πρακτικές, συμπράξεις, επενδύσεις και προγράμματα, που θα περιγράφονται επισταμένως στο πρόγραμμά μας. <br />Αυτό που φοβόμαστε, λοιπόν, είναι η αλλαγή χρήσης γης. Είναι κάτι το οποίο το έχουμε πει από την αρχή και είναι κάτι το οποίο μας φοβίζει και υπάρχει και στο δελτίο Τύπου που έχει βγει από το Καρπενήσι. Θα το καταθέσω στα Πρακτικά. <br />Η δεύτερη μεγάλη επιτυχία είναι ότι ο κινητός εξοπλισμός του οργανισμού μεταφέρεται στην κυριότητα της περιφέρειας. Το άρθρο 2 παράγραφος β λέει τα εξής: «Η κυριότητα και κάθε άλλο εμπράγματο δικαίωμα επί της κινητής και ακίνητης περιουσίας του Οργανισμού Κωπαΐδος περιέρχονται αυτοδικαίως, χωρίς την τήρηση οποιουδήποτε τύπου, πράξεως ή συμβολαίου και χωρίς αντάλλαγμα στο ελληνικό δημόσιο». <br />Άλλα γράφει το δελτίο Τύπου, άλλα γράφει αυτό που έχει έρθει αυτήν τη στιγμή για ψήφιση. <br />Ερχόμαστε στο τρίτο κομμάτι του δελτίου Τύπου. Λέει ότι καταργήθηκε η πρόβλεψη υποχρέωσης πληρωμής του 50% των μισθωμάτων των ακινήτων του στο δημόσιο. Είναι ο ν. 4223/2013.<br />Βλέπουμε ότι αυτό είναι κάτι το οποίο δεν μας απασχολεί και η ακίνητη περιουσία θα περάσει αυτήν τη στιγμή στο ελληνικό δημόσιο. Λέμε πάλι ξανά ότι υπάρχει φόβος να περάσει στο ΤΑΙΠΕΔ και να αλλάξει η χρήση γης, γιατί σημειώνουμε ότι στην Κωπαΐδα μεγάλες πολυεθνικές εταιρείες έχουν αγοράσει χωράφια τα οποία κρατούν χέρσα, για να το πω έτσι, για να καταλαβαίνει και ο λαός που μας ακούει. <br />Για τα θέματα του προσωπικού έλαβαν διαβεβαιώσεις. Εκτός από τα τέσσερα άτομα που μετατάσσονται αυτόματα, οι υπόλοιποι θα διατεθούν στην περιφέρεια στο πλαίσιο της διαδικασίας της διαθεσιμότητας εντός του μηνός από την κατάργηση του οργανισμού. <br />Οφείλω να ομολογήσω ότι στο άρθρο 14 δεν προβλέπεται τίποτα για τους εργαζόμενους. Δεν αναφέρεται ούτε αν θα μπουν σε καθεστώς διαθεσιμότητας ούτε αν θα γίνει κάτι για τους εργαζόμενους, κύριε Υπουργέ. Είναι δηλαδή σαν να μην υπάρχουν οι εργαζόμενοι εκεί, δεν αναφέρονται καν. <br />Όπως ξέρουμε πάρα πολύ καλά, οι συγκεκριμένοι εργαζόμενοι δεν πληρώνονται από την Ενιαία Αρχή Πληρωμών. Αυτοί οι εργαζόμενοι, όπως έχετε ενημερωθεί -πραγματικά ενημερωθήκατε και δείξατε ότι καταλάβατε το θέμα και δείξατε μεγάλη προσοχή όταν κάναμε τις συναντήσεις και είναι κάτι που με χαροποιεί ειλικρινά- θα μείνουν απλήρωτοι και δεν ξέρουμε ποια θα είναι η τύχη τους και ποια θα είναι και η τύχη του οργανισμού, που είναι το βασικότερο από όλα.<br />Παραμένει, λέει, το αγκάθι των υποχρεώσεων του οργανισμού στους οργανισμούς κοινής ωφέλειας και των χρεών των αγροτών και όλα τα υπόλοιπα και φτάνει στο τέλος να λέει ότι σε περίπτωση που εκλεγεί -δεν έχω κανένα πρόβλημα, εύχομαι καλή επιτυχία να έχει ο κ. Μπακογιάννης, να εκλεγεί στην περιφέρεια και εύχομαι καλό αγώνα σε όλους τους συνυποψήφιους- δεν θα κάνει δεκτά τα χρέη.<br />Εγώ, κύριε Υπουργέ, θα ήθελα να σας πω το εξής: Όσον αφορά το άρθρο 14, από την πρώτη στιγμή που το φέρατε όλοι οι φορείς και όλοι μας πιέσαμε ώστε ο Οργανισμός Κωπαΐδας πραγματικά να αλλάξει -δεν θέλουμε να παραμείνει ως έχει, το έχουμε πει σε όλους τους τόνους- αλλά όχι με αυτόν τον τρόπο.<br />Βλέπουμε ότι τελικά το άρθρο που έρχεται σήμερα προς ψήφιση δεν έχει μέσα τις αλλαγές, τις οποίες ζητήσαμε και εμείς ως Αντιπολίτευση, αλλά όμως και οι Βουλευτές. Όπως βλέπετε και ο κ. Μπακογιάννης έχει ζητήσει να γίνουν αλλαγές ή και παρεμβάσεις, ο οποίος είναι και υποψήφιος περιφερειάρχης Στερεάς Ελλάδος.<br />Θέλουμε να το δείτε πιο σοβαρά. Δεν είναι τόσο απλά τα πράγματα. Έχουμε να κάνουμε με δεκατρείς χιλιάδες οικογένειες, οι οποίες θα βρεθούν στον αέρα. Μας αφορά άμεσα. Αφορά και την Αθήνα, η οποία τροφοδοτείται με προϊόντα από τη γη της Κωπαΐδος και θέλουμε αυτό να το δούμε πολύ σοβαρά.<br />Σίγουρα αυτό που καταθέτετε και φέρνετε σήμερα δεν είναι αυτό το οποίο πιστεύαμε ότι θα αλλάξει από την προσπάθεια που ξεκινήσατε να κάνετε και εσείς, από την αρχή που συναντηθήκαμε.<br /></speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ, κύριε συνάδελφε. <br />Ο πρώην Πρόεδρος της Βουλής κ. Απόστολος Κακλαμάνης έχει τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Θα ήθελα, παρά το γεγονός ότι η Αίθουσα –αντιλαμβάνομαι την κόπωση των Βουλευτών- είναι -ας το πω έτσι- ελλιπής, να επανέλθω και να παρακαλέσω και να επιμείνω στον κύριο Υπουργό: Εδώ νομοθετούμε τύποις ή ουσία; Νομοθετούμε, για να πούμε ότι καταργήσαμε τόσους φορείς, είκοσι τρείς, είκοσι πέντε, είκοσι, είκοσι δύο; Προσέξτε και τα νούμερα, γιατί μετά το είκοσι δύο «καίγεται» κανείς, αν έρθει μία φιγούρα.<br />Δεν καταλαβαίνω το εξής και σας κατέθεσα χθες ένα κείμενο που έχει γραφεί στα Πρακτικά. Όχι το κράτος, όχι η Κυβέρνηση, όχι η Ακαδημία Αθηνών, όχι οι διάφοροι δημοσιολογούντες πατριώτες -με πορείες ή όχι-, δικαίως υπεραμυνόμενοι του εθνικού μας θέματος, της πλαστογράφησης της ιστορίας για τη Μακεδονία, αλλά αυτός ο φορέας που εσείς τον καταργείτε, η Ακαδημία Ελευθερίας στο Μεσολόγγι στέλνει τη δήλωση του Υπουργού των Εξωτερικών των Ηνωμένων Πολιτειών του Δεκέμβρη του 1944 -όταν εμείς εδώ σφαζόμασταν, εσείς δεν ζούσατε, κύριε Μητσοτάκη, εγώ ζούσα, ήμουν μικρό παιδί- και κάποιοι, επαναλαμβάνω, δεν σκέφτονται ότι η σταθερότητα, η ομαλή πορεία της χώρας πρέπει να είναι το πρώτιστο που θα μας ενδιαφέρει. Ο τότε Αμερικανός Υπουργός Εξωτερικών δίνει οδηγίες σε όλες τις πρεσβείες των Ηνωμένων Πολιτειών ότι η θέση του Υπουργείου του, της κυβέρνησής του είναι ότι δεν υπάρχει μακεδονικό έθνος, δεν υπάρχει μακεδονική πατρίδα, ότι είναι μία συνωμοσία εναντίον της εδαφικής ακεραιότητας της Ελλάδας. Αυτά λέει το κείμενο που κατέθεσα. Και αυτό το κείμενο πήγε σε όλα τα Κοινοβούλια του κόσμου, σε όλες τις ανάλογες ενώσεις, πνευματικά και πολιτιστικά ιδρύματα.<br />Αυτή την προσφορά την αναφέρω ως δείγμα, επειδή αναφέρεστε σε αυτόν τον φορέα που βρίσκεται δίπλα –εκεί είναι τα φτωχικά γραφεία του- στο ηρώο των Ηρώων του ’21 στο Μεσολόγγι που δεν έχει πάρει ούτε 1 ευρώ από το κράτος. Δεν είναι δηλαδή κάποιοι άνθρωποι που έκαναν μια ΜΚΟ για να παίρνουν λεφτά. Δεν απασχολεί κανέναν, ώστε απολύοντάς τους ή βάζοντάς τους σε διαθεσιμότητα να αυξήσετε τον αριθμό για την περίφημη τρόικα. <br />Θα ήθελα να εκφράζομαι πιο ομαλά για να σας πείσω, αλλά με αναγκάζετε να μιλώ σε πιο έντονο τόνο. Δεν καταλαβαίνω, γιατί το Μεσολόγγι δεν είναι η οποιαδήποτε ονομασία. Ο αγώνας της απελευθέρωσης της Ελλάδας από τον τουρκικό ζυγό είναι ένας από τους τίτλους τιμής για την Ελλάδα, για το λαό μας, για το έθνος μας, για ολόκληρη τη δημοκρατική -όπου υπάρχει- και πολιτισμένη ανθρωπότητα. Δεν έχετε το δικαίωμα, κύριε Μητσοτάκη, να επιμείνετε, απλώς για να έχετε κάποια νούμερα. <br />Τώρα, θέλω να απευθυνθώ στους λίγους συναδέλφους που είναι εδώ και σε όσους λέγονται αντιμνημονιακοί και σε όσους χαρακτηρίζονται μνημονιακοί. Εγώ δεν είμαι ούτε το ένα ούτε το άλλο. Εγώ είμαι εδώ για την πατρίδα μου, να εξηγούμεθα. Δεν βάζω ταμπέλα στον εαυτό μου και δεν ξέρω αύριο, που φεύγει τώρα η τρόικα και τα μνημόνια, ποια ταμπέλα θα βάλουν στις γειτονιές ανά τη χώρα αυτοί που λένε ότι είναι αντιμνημονιακοί. Οι Απόκρεω πέρασαν, κάτι άλλο πρέπει να φορέσουν. <br />Κυρία Πρόεδρε, σήμερα ψηφίστηκε με ελάχιστες αρνητικές ψήφους στο Ευρωκοινοβούλιο η έκθεση για τα έργα και τις ημέρες της τρόικας. Θα πρέπει κάποτε η Ευρωπαϊκή Ένωση -αυτό που δεν είχε προβλέψει με τη Συνθήκη του Μάαστριχτ, που νόμιζαν ότι θα είναι συνεχής η ανοδική πορεία των οικονομιών της Ευρώπης- να έχει έναν ανάλογο θεσμό με τις συνδρομές των κρατών-μελών της Ευρωπαϊκής Ένωσης, ώστε εάν υπάρξει πρόβλημα, όπως αυτό που πρώτες η Ελλάδα και η Ιρλανδία υπέστησαν μετά την κρίση που άρχισε από τις Ηνωμένες Πολιτείες και πέρασε στην Ευρώπη, να μην χρειάζεται να συμφωνήσουν χώρες της Αφρικής, της Ασίας, όλου του κόσμου, για το αν το Διεθνές Νομισματικό Ταμείο θα συμμετάσχει στο δανεισμό της χώρας. <br />Μόνο όταν υπάρξει ένας τέτοιος οργανισμός στην Ευρωπαϊκή Ένωση, αυτός θα απαλλάξει την Ευρώπη απ’ αυτό που υπέστησαν κι άλλες χώρες της Ευρώπης και η Ελλάδα, που κοντά στα θετικά που έπρεπε πράγματι να γίνουν, φορέσαμε και το φέσι του κάθε κ. Τόμσεν. Πολλά από αυτά ακούγονται από τα παρασκήνια, διάφορα συμφέροντα, όπως μας λένε τώρα για την εργαλειοθήκη του ΟΟΣΑ. <br />Κύριε Μητσοτάκη, να πείτε στον κ. Χατζηδάκη ότι θα την ξεπουπουλιάσουμε. Είπαμε στον ΟΟΣΑ: «Γράψε κι αυτά που η δική μας ομάδα εργασίας του Υπουργείου Ανάπτυξης δεν έχει την τόλμη να τα πάει στη Βουλή. Θα μας τα φέρετε και θα πούμε ότι είναι του ΟΟΣΑ». Αρκετά! <br />Δεν πρόκειται να ρίξουμε την Κυβέρνηση. Ακόμα κι αν ο Πρωθυπουργός θέλει να προχωρήσει σε οτιδήποτε με την ψήφο του ΠΑΣΟΚ, όχι, το ΠΑΣΟΚ θα είναι εκεί. Αυτό που ηθέλησε ο κ. Σαμαράς ήταν να γίνει Πρωθυπουργός. Και χάριν αυτού, ό,τι έκανε η λεγόμενη Αριστερά ή η λεγόμενη Δεξιά, ο κ. Καμμένος ή οι άλλοι, το έκανε περισσότερο απ’ όλους ο κ. Σαμαράς.<br />Κύριε Υπουργέ, έρχεται τώρα το Ευρωπαϊκό Κοινοβούλιο, μειοψηφούντων παρακαλώ των Ευρωβουλευτών της Νέας Δημοκρατίας, και τι λέει στο ψήφισμά του; Λέει ότι δυστυχώς, η Ελλάδα, λόγω του τρόπου με τον οποίο δίδονταν τα στατιστικά στοιχεία, εξετέθη. Τα στατιστικά στοιχεία ποιος τα έδινε επί πεντέμισι χρόνια; Ποιοι ήταν οι υπεύθυνοι; Ο κ. Αλογοσκούφης, ο κ. Παπαθανασίου, τον οποίο βάλατε στα ΕΛΠΕ. <br />Το ΠΑΣΟΚ δεν συμφώνησε, τουλάχιστον σε ό,τι με αφορά και σε ό,τι αφορά πολλούς και τον εκπρόσωπό μας για τα θέματα αυτά, κ. Σαχινίδη, ο οποίος έκανε και δήλωση. Αυτό, για να καταλάβει ο λαός μας, που καταδημαγωγείται από τους πάντες, ότι το ΠΑΣΟΚ συνεχίζει να αιμορραγεί, γιατί θέλουμε να σωθεί η Ελλάδα. Δεν θέλουμε να οδηγηθεί σε διχασμό και εμφύλιο. Γι’ αυτό και υπεύθυνα από την πρώτη ημέρα «πέσαμε στη φωτιά».<br />Και το Ευρωκοινοβούλιο λέει, κυρία Πρόεδρε -και κλείνω εδώ- στο ψήφισμά του, εκτός από την επισήμανση για τα αλλοιωμένα στατιστικά που συστηματικά εστέλοντο με 15,5% έλλειμμα -ενώ ο κ. Παπαθανασίου ισχυρίζεται πως είναι 6% το έλλειμμα και τον επιβραβεύει τώρα η Κυβέρνηση ή μάλλον η Νέα Δημοκρατία και τον βάζει φυσικά στην ΕΛΠΕ μαζί με τον κ. Λάτση να ρυθμίζει σε έναν βασικό τομέα της οικονομίας, μιλάμε για την ενέργεια κ.λπ.- ότι στη διετία 2010-2011 η χώρα επιτέλεσε σημαντική πρόοδο σε ό,τι αφορά και τα δημοσιονομικά και τα διαρθρωτικά μέτρα. <br />Ποιος ήταν στην κυβέρνηση τότε, κυρία Πρόεδρε; Ήταν το ΠΑΣΟΚ. Πρωθυπουργός ήταν ο Γιώργος Παπανδρέου και Αντιπρόεδρος της Κυβέρνησης και Υπουργός Οικονομικών από ένα διάστημα και μετά ήταν ο Ευάγγελος Βενιζέλος. Είναι τα δύο πρόσωπα και κυρίως ο πρώτος και μετά ο δεύτερος με στόχο τη διάλυση του ΠΑΣΟΚ, του μόνου κόμματος, που δημιουργήθηκε εκ των κάτω. <br />Εγώ είμαι παλιός και ξέρω ότι μετά τον Β΄ Παγκόσμιο Πόλεμο κανένα κόμμα στην Ελλάδα δεν δημιουργήθηκε εκ των κάτω, πλην του ΚΚΕ που προϋπήρχε. Όλα χτίστηκαν σε σαλόνια, όλα θα έπρεπε πρώτα να συζητήσουν με εκδότες και με χρηματοδότες και μετά να υπάρξουν και να συσταθούν. <br />Το μόνο κόμμα που έγινε στις 3 Σεπτέμβρη του 1974, με αυτοοργάνωση του δημοκρατικού κόσμου που ακολούθησε, είναι το ΠΑΣΟΚ. Το ΠΑΣΟΚ, λοιπόν, πρέπει γι’ αυτά τα συμφέροντα να διαλυθεί, για να γίνει μάθημα για το μέλλον. Όποιο κόμμα συγκροτείται, πρέπει να ρωτάει κάποιους που το παίζουν αφεντικά, από το τέλος του Β΄ Παγκόσμιου Πόλεμου και ιδιαίτερα τα σαράντα αυτά χρόνια.<br />Κύριε Υπουργέ, σας καλώ και πάλι να μην κάνετε κάτι για το οποίο δεν αξίζει. Εγώ σας είπα ότι εσείς δέχεστε κατάρες, γιατί διάφοροι Υπουργοί τους λένε: «Πηγαίνετε στον Μητσοτάκη». Αυτό λένε για το ΤΕΟ για τους αρχαιολογικούς χώρους και παντού, αλλά εδώ έχετε ευθύνη.</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε, ολοκληρώστε παρακαλώ. Με όλο το σεβασμό, κύριε Πρόεδρε, ολοκληρώστε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Και δεν καταλαβαίνω τον λόγο για τον οποίο, χωρίς να δικαιολογείται από όλα αυτά που μας λέτε, παρ’ όλα αυτά θέλετε το Μεσολόγγι και μετά τη Λευκάδα. Δεν έχω ψηφοφόρους.</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε, παρακαλώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Παρακαλώ, κύριε Υπουργέ, να μην επιμείνετε και πιστεύω ότι και η Βουλή θα χειροκροτούσε. Αυτό το σύμβολο για την ελευθερία, αυτό για το οποίο εμείς θέλουμε να δοξαζόμαστε παντού, η Βουλή των Ελλήνων, όσο κι αν κατηγορείται ως μία Βουλή έσχατης κατάπτωσης, δεν μπορεί να δεχθεί μία τέτοια προσβολή.<br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Κακλαμάνη.<br />Ο κ. Ιωάννης Κεφαλογιάννης έχει τον λόγο.</speech><speech by="#s121"><from> ΙΩΑΝΝΗΣ ΚΕΦΑΛΟΓΙΑΝΝΗΣ</from> Ευχαριστώ, κυρία Πρόεδρε.<br />Κυρίες και κύριοι συνάδελφοι, παρακολούθησα με προσοχή το τελευταίο τριήμερο τις τοποθετήσεις των Βουλευτών όλων των πτερύγων. Δυστυχώς, επιβεβαιώθηκε για άλλη μία φορά αυτό που έχω τονίσει κατ’ επανάληψη σε αυτή την Αίθουσα, ότι εδώ μέσα συγκρούονται δύο κόσμοι. Από τη μία, είναι ο κόσμος της συντήρησης και όλων εκείνων που υπερασπίζονται τα κακώς κείμενα των περασμένων δεκαετιών. Ο πολιτικός πρωταγωνιστής σε αυτή την προσπάθεια, βέβαια, είναι ο ΣΥΡΙΖΑ και οι Βουλευτές της Αξιωματικής Αντιπολίτευσης, οι οποίοι συνεπικουρούνται από τις λοιπές δυνάμεις της Αντιπολίτευσης. Από την άλλη, πλευρά βρίσκονται όλοι όσοι έχουν τη βούληση να τραβήξουν τη χώρα μπροστά, ανεξαρτήτως πολιτικού κόστους και ορμώμενοι μόνο από το εθνικό καθήκον.<br />Μη βαυκαλίζεστε, κυρίες και κύριοι συνάδελφοι. Όλοι κάποια στιγμή θα εγκαταλείψουμε αυτή την Αίθουσα. Το ζήτημα, όμως, είναι, φεύγοντας, να αφήσουμε πίσω μας κάτι θετικό για την πατρίδα και για τις νέες γενιές και όχι να ικανοποιούμε προσωρινές μικροπολιτικές στρατηγικές. Γιατί, τι άλλο παρά μικροπολιτική στρατηγική και μικροκομματική σκοπιμότητα είναι, από τη μία, να κατηγορεί κάποιος το κράτος ότι δεν παρέχει τις απαιτούμενες προς τον πολίτη υπηρεσίες και από την άλλη, να αντιδρά σε οτιδήποτε άλλο κινείται προς αυτή την κατεύθυνση;<br />Σας ερωτώ, κυρίες και κύριοι συνάδελφοι και κυρίως της Αντιπολίτευσης, το εξής: Δεν βελτιώνεται η λειτουργία και η αποτελεσματικότητα της δημόσιας διοίκησης με την κατάργηση της υποχρέωσης επικυρώσεως αντιγράφων-εγγράφων, σύμφωνα με το άρθρο 1; Εκατομμύρια εργατοωρών εξοικονομούνται, αλλά παράλληλα επιβεβαιώνεται και η βαρύτητα του δικηγορικού λειτουργήματος.<br />Δεν εκσυγχρονίζεται η λειτουργία της δημόσιας διοίκησης με την κατάργηση της υποχρέωσης δημοσίευσης στο ΦΕΚ/ΤΑΕ-ΕΠΕ και ΓΕΜΗ; Με τη δημοσίευση πλέον στο διαδικτυακό τόπο του ΓΕΜΗ επικυρώνουμε τη μετάβαση στη σύγχρονη ηλεκτρονική εποχή. Απαλλάσσουμε τις επιχειρήσεις, που τόσο έχουν πληγωθεί από την κρίση, από αναχρονιστικά κόστη, χωρίς να γίνεται καμμία έκπτωση σε θέματα δημοσιότητας και διαφάνειας.<br />Δεν χτυπιέται μέρος της γραφειοκρατίας με την απλούστευση διαδικασιών προμηθειών του δημοσίου, άρθρο 3, την απλούστευση της αδειοδότησης παραγωγών, άρθρο 4 και την απλούστευση της διαδικασίας χορήγησης επάρκειας για τη διδασκαλία μιας ξένης γλώσσας στα φροντιστήρια, άρθρο 5; Οι εμπλεκόμενοι φορείς, που είναι και οι άμεσα ενδιαφερόμενοι, ήταν σύμφωνοι με αυτές τις αλλαγές. Μειώνεται η γραφειοκρατία, μειώνεται το κόστος για τη διοίκηση και τον πολίτη και παρέχονται καλύτερες υπηρεσίες.<br />Κυρίες και κύριοι συνάδελφοι, στο Β΄ Κεφάλαιο, άρθρα 6 έως 20, καταργούνται και συγχωνεύονται νομικά πρόσωπα και υπηρεσίες του δημοσίου τομέα. Τονίστηκε και από άλλους συναδέλφους, ωστόσο θεωρώ σωστό ότι πρέπει να ξανακουστεί. Καταργούνται αυτά τα είκοσι τρία νομικά πρόσωπα και υπηρεσίες, οι αρμοδιότητές τους όμως μεταφέρονται σε άλλες υπηρεσίες του δημοσίου. Κανένα, λοιπόν, ξεπούλημα δημόσιας περιουσίας, όπως κάποιοι κινδυνολογούν, καμμία υποβάθμιση υπηρεσιών του δημοσίου, όπως φωνάζουν όσοι αντιδρούν ενάντια σε κάθε μεταρρύθμιση σε αυτή τη χώρα. Αντίθετα, καταργούνται κοστοβόρες δομές, δημιουργούνται οικονομίες κλίμακας και συνέργειες.<br />Το τελικό αποτέλεσμα είναι να παρέχονται οι ίδιες υπηρεσίες, χωρίς τα υπερβολικά κόστη του παρελθόντος, αλλά και να δημιουργείται ένα σύγχρονο εργασιακό περιβάλλον. Εξάλλου, καταργούνται και αναχρονιστικές διατάξεις. Χαρακτηριστικό παράδειγμα, αυτή του άρθρου 6 παράγραφος 2 περίπτωση θ: Καταργείται η επιβληθείσα υπέρ του ΤΕΟ Ανώνυμης Εταιρείας Εκμετάλλευσης και Διαχείρισης Ελληνικών Αυτοκινητοδρόμων 1% εισφορά επί των καθαρών ασφαλίστρων του κλάδου αυτοκινήτων και αντικαθίσταται με εισφορά 0,6% υπέρ του επικουρικού κεφαλαίου.<br />Κατ’ αρχάς, αποκαθίσταται μία κοινωνική αδικία. Καταργείται μία εισφορά που πλήρωναν πολίτες αυτής της χώρας, όπως στην Κρήτη και στα νησιά, χωρίς να έχουν κάποιο ανταποδοτικό όφελος, καθώς, ως γνωστό, σε αυτές τις περιοχές δεν λειτουργούν αυτοκινητόδρομοι. Κατά δεύτερον, ενισχύονται τα έσοδα του επικουρικού κεφαλαίου. Όσοι έχουμε την τιμή να ασχολούμαστε με την ενεργό δικηγορία και όσοι εργάζονται στον ασφαλιστικό κλάδο μπορούν να αντιληφθούν αμέσως τη σημασία αυτής της πρόβλεψης.<br />Στο Γ΄ Κεφάλαιο, άρθρα 21 έως 33, ρυθμίζεται η αξιολόγηση του προσωπικού των δημοσίων υπηρεσιών και προβλέπεται η τροποποίηση των διατάξεων του π.δ 318/1992.<br />Σ’ αυτό το σημείο συμβαίνει, βέβαια, κάτι εκπληκτικό. Εκείνοι οι συνάδελφοι που κατηγορούν την Κυβέρνηση ότι καταργεί φορείς και οργανισμούς, χωρίς αξιολόγηση, είναι οι ίδιοι οι οποίοι αντιτίθενται σε κάθε είδους αξιολόγηση. Εμφανίζονται ταυτόχρονα θιασώτες και πολέμιοι της έννοιας της αξιολόγησης κατά το δοκούν και όποτε τους συμφέρει. Όμως, ποιος φοβάται και αντιτίθεται στην αξιολόγηση; Μα, φυσικά, όποιος θέλει να αποκρύψει κάτι, όποιος γνωρίζει ή πιθανολογεί την ανικανότητά του και μαζί μ’ αυτόν ο πολιτικός του πάτρωνας, η πρόθυμη οικογένεια του ΣΥΡΙΖΑ, που έχει μία ανοιχτή αγκαλιά για όλους.<br />Κυρίες και κύριοι συνάδελφοι, στο Δ΄ κεφάλαιο που είναι και το τελευταίο, στα άρθρα 34-51 ρυθμίζονται θέματα του Εθνικού Κέντρου Δημόσιας Διοίκησης και Αυτοδιοίκησης και υπάρχουν και κάποιες λοιπές ρυθμίσεις. Συνοπτικά, είναι θετικό το γεγονός ότι ο πρόεδρος αυτού επιλέγεται μεταξύ επιστημόνων εγνωσμένου κύρους, ο οποίος δύναται να είναι και καθηγητής πανεπιστημίου.<br />Σύμφωνα με το άρθρο 35, απλοποιούνται οι διαδικασίες έκδοσης και χορήγησης βεβαιώσεων παρακολούθησης και πιστοποίησης των επιμορφωτικών προγραμμάτων του ΕΚΔΔΑ Αυτό καθιστά την επιμόρφωση των στελεχών της δημόσιας διοίκησης πιο σύγχρονη, πιο εύκολη και εν τέλει πιο αποδοτική.<br />Με τις ρυθμίσεις του άρθρου 37 ενισχύονται οι παραμεθόριες και προβληματικές περιοχές. <br />Μέσω των υπηρεσιακών αδειών του άρθρου 39 επιβραβεύονται οι υπάλληλοι που εργάζονται πέραν του νομίμου ημερησίου ωραρίου.<br />Τέλος, αποκαθίστανται κοινωνικές αδικίες με τις εισαγόμενες κατηγορίες εξαίρεσης από τις διαθεσιμότητες που προβλέπει το άρθρο 42.<br />Κυρίες και κύριοι συνάδελφοι, εξελέγημεν, όχι για να γινόμαστε αρεστοί, αλλά για να είμαστε χρήσιμοι. Σίγουρα, η δική μου γενιά, που πλήττεται περισσότερο από την κρίση, οι νέοι και οι νέες των τριάντα ετών, δεν ονειρεύονται μία θέση στο δημόσιο. Απαιτούν, όμως –και δικαίως- μία δημόσια διοίκηση φιλική προς τον πολίτη, μία δημόσια διοίκηση που αίρει, παρά θέτει, εμπόδια στους συναλλασσόμενους και στις επιχειρήσεις.<br />Το παρόν σχέδιο νόμου κινείται προς αυτήν την κατεύθυνση και γι’ αυτό σας καλώ να το υπερψηφίσετε.<br />Σας ευχαριστώ πολύ.<br /></speech><speech by="#s125"><from>Μαρία Κόλλια-Τσαρουχά</from> Ευχαριστώ, κύριε Κεφαλογιάννη.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και έξι εκπαιδευτικοί από το Γενικό Λύκειο Αρχαγγέλου Ρόδου. <br />Η Βουλή τούς καλωσορίζει.<br /><br />Τον λόγο έχει η κ. Ζωή Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Υπουργέ, εισάγετε εν γνώσει σας στην Ολομέλεια της Βουλής ένα νομοσχέδιο αντισυνταγματικό, αντικοινωνικό, αντιδημοκρατικό, που προβλέπει ομαδικές απολύσεις, συγχωνεύσεις και καταργήσεις οργανισμών χωρίς πρόνοια ούτε για τις δομές ούτε για τους ανθρώπους, κατά παράβαση των αρχών της αξιοκρατίας, της αναλογικότητας, της δικαιολογημένης εμπιστοσύνης στη διοίκηση, αλλά και της αρχής της διαφάνειας.<br />Κύριε Υπουργέ, στέλνετε στον Καιάδα της ανεργίας ακόμα περισσότερους συνανθρώπους μας, προσθέτετε ανέργους στο ένα εκατομμύριο τετρακόσιες χιλιάδες ανέργων, που ήδη καταμετρά αυτή η χώρα και εκδικείσθε αδυσώπητα και ανάλγητα τους ανθρώπους, τους νέους και τις νέες, τους άνδρες και τις γυναίκες, που αγωνίζονται για τη ζωή τους και το ψωμί τους.<br />Θέλετε να στείλετε στην ανεργία τις καθαρίστριες του Υπουργείου Οικονομικών, που είναι εκεί και σας παρακολουθούν. Ελπίζω να έρθει και ο κύριος Υπουργός στην Αίθουσα αυτή, για να τους πει πώς την ώρα που τις στέλνει στην ανεργία, φέρνει μία τροπολογία με την οποία χαρίζει πρόστιμα από φορολογικές παραβάσεις σε μεγάλες επιχειρήσεις για πολλοστή φορά.<br />Κι αυτό είναι ένα ερώτημα που πρέπει να απαντήσετε και εσείς, κύριε Υπουργέ, που τόσα μας είπατε για την αξιοκρατία και τη διαφάνεια: Πώς επιφυλάσσετε στον εαυτό σας το δικαίωμα να απολύετε τις καθαρίστριες, να απολύετε τους σχολικούς φύλακες, να απολύετε τους εργαζομένους στους είκοσι τρεις φορείς που θέλετε να καταργήσετε και την ίδια ώρα να χαρίζετε αφειδώς και «από το παράθυρο» πρόστιμα, χωρίς να έχει την ευθύτητα και την ειλικρίνεια εκείνος ο οποίος μεθοδεύει ξανά και ξανά στην εισαγωγή στη Βουλή συγκεκριμένων τροπολογιών -ντροπολογιών να τις φέρει στην επιτροπή να συζητηθούν και να εξηγήσει τι αφορούν, ποια ύψη προστίμων και γιατί επιζητεί τη διαγραφή τους;<br />Κύριε Υπουργέ, το νομοσχέδιό σας είναι μνημείο προχειρότητας, αδιαφάνειας, αναλγησίας. Και δεν είναι τυχαίο το γεγονός ότι επιλέγετε να καταργήσετε φορείς και οργανισμούς που προσφέρουν εκπαιδευτικό, ακαδημαϊκό, πολιτισμικό έργο και που συνδέονται με την ιστορική μνήμη αυτού εδώ του τόπου, την ίδια ώρα που επιδιώκετε την παράδοση, όχι μόνο της ιστορίας, όχι μόνο της μνήμης, αλλά και των υποδομών της επικράτειας και της κυριαρχίας της πατρίδας μας σε εκείνους τους οποίους είστε και οι ίδιοι παραδομένοι, σε εκείνους για τους οποίους βρίσκετε πάντα δικαιολογίες. <br />Κατανόηση διατυπώσατε στις διατάξεις των νομοσχεδίων σας για τη δυσκολία των καναλαρχών και ψηφίσατε την άφεση φορολογικών υποχρεώσεων. <br />Κατανόηση διατυπώσατε στη δυσκολία που αντιμετωπίζουν οι εργολάβοι του ελληνικού δημοσίου, οι γνωστοί παραχωρησιούχοι, και προβλέψατε υπαναχώρηση από ρυθμίσεις οι οποίες εξασφάλιζαν τα συμφέροντα του ελληνικού δημοσίου. <br />Την ίδια ώρα, λέτε να καταργηθεί το Ταμείο Εθνικής Οδοποιίας, ο οργανισμός εκείνος που ελέγχει, όσο μπορεί, τη δραστηριότητα των κατασκευών των εθνικών δικτύων και να παραδοθούν οι πολίτες στο έλεος εκείνων που εισπράττουν, κατά τρόπο ληστρικό, διόδια επί διοδίων σε απαράδεκτους δρόμους, οι οποίοι δεν ικανοποιούν το συνταγματικό δικαίωμα του κάθε πολίτη και του κάθε ανθρώπου να κινείται ελεύθερα εντός της επικράτειας της πατρίδας του. <br />Καταργείτε, επίσης, εκείνους τους οργανισμούς οι οποίοι είναι συνδεδεμένοι με τους αρχαιολογικούς χώρους και με έργα ενοποίησής τους. Και αυτό, βέβαια, δεν είναι τυχαίο, διότι θέλετε να διευκολύνετε το ΤΑΙΠΕΔ να ξεπουλήσει ακόμα και την αρχαιολογική και πολιτιστική μας κληρονομιά. <br />Είναι χαρακτηριστικό ότι τολμάτε να μεθοδεύετε την εκποίηση χώρων γύρω από την Ακρόπολη, τολμάτε να μεθοδεύετε την εκποίηση των προσφυγικών κατοικιών στη λεωφόρο Αλεξάνδρας. <br />Κι εμείς έχουμε πάρει θέση ευθέως, και η Ρένα Δούρου και ο Γαβριήλ Σακελλαρίδης, κατά αυτού του ιστορικού και πολιτισμικού εγκλήματος και απομένει να λύσουν τις διαφορές τους οι υποψήφιοι του κόμματός σας σχετικά με το αν στηρίζουν αυτές τις εκποιήσεις ή αν αντιτίθενται σε αυτές. <br />Να θυμίσω ότι και το σκοπευτήριο Καισαριανής ακόμη έχετε επιχειρήσει να εκποιήσετε. Κι αυτό είναι δηλωτικό μίας πολιτικής, η οποία αντιστρατεύεται την ιστορική μνήμη, αλλά και τους ιστορικούς αγώνες αυτού του λαού. Και γι’ αυτό δεν είναι απορίας άξιον ότι θέλετε για λόγους συμβολικούς και μόνο να καταργήσετε οργανισμούς συνδεδεμένους με τους αγώνες τις ελληνικής επανάστασης και φυσικά με το Μεσολόγγι.<br /> <br />Το σύστημα το οποίο εμπνευστήκατε, είναι ένα σύστημα του πιο σκληρού κομματικού κράτους στο οποίο προϊστάμενοι πολιτικά διορισμένοι, κομματικά διορισμένοι -πολλοί εκ των οποίων εξακολουθούν να προΐστανται μολονότι έχουν εκπνεύσει προ πολλού οι θητείες τους και δεν κάνετε τις διαδικασίες για να γίνουν οι νέες κρίσεις- θα κρίνουν υποχρεωτικώς το 15% ως άχρηστους και το 25% ως άριστους, σε μίαν δική σας εμπνεύσεως κατανομή των δημοσίων υπαλλήλων, η οποία δεν εκπορεύεται από καμμία μελέτη και από καμμία γνώση.<br />Ειδεμή, αν κρίνατε από αυτούς που οι ίδιοι διορίζετε στις διοικήσεις δημοσίων οργανισμών και επιχειρήσεων, στις διοικήσεις του Ταμείου Αξιοποίησης της Ιδιωτικής περιουσίας του Δημοσίου, στις διοικήσεις νοσοκομείων κ.λπ., θα βλέπατε ότι έχετε σαφώς πολύ μεγαλύτερο ποσοστό ανθρώπων που δεν θα έπρεπε να έχουν ποτέ διοριστεί, οι οποίοι διώκονται ποινικά και για τους οποίους φέρνετε τροπολογίες επί τροπολογιών, «ντροπολογίες» επί «ντροπολογιών», προκειμένου να τους γλιτώσετε. <br /><br />Θα ήθελα, κυρία Πρόεδρε, μία μικρή ανοχή.<br />Έλεγα ότι θα έχετε μάθει από το πάθημά σας –έχετε αποσύρει πολλές τέτοιες «ντροπολογίες»- όμως επιμένετε και δέχεστε την «ντροπολογία», την οποία καταθέτει ο Βουλευτής κ. Σπυρίδων Ταλιαδούρος, με την οποία απαλλάσσονται από ποινικές διαδικασίες τα μέλη της διοίκησης του ΟΠΕΒ. Για ποιο λόγο τη δέχεστε; <br />Είναι κατ’ εφαρμογή της διάταξης, την οποία σκανδαλωδώς ψηφίσατε στο ν. 4141/2013 με «ντροπολογία» πάλι του Υπουργείου Δικαιοσύνης τότε, με την οποία απαλλάξατε των ποινικών ευθυνών τους διοικητές δημοσίων οργανισμών και επιχειρήσεων που βρίσκονται υπό αποκρατικοποίηση, μέχρι ολοκληρώσεως της από-αποκρατικοποίησης. <br />Αυτό είναι το σχέδιό σας για τη δημόσια διοίκηση; Διαρκής απαλλαγή «ημετέρων» από ποινικές και άλλες ευθύνες και Καιάδας για τους σκληρά εργαζομένους, αυτούς που βγάζουν το ψωμί τους με ιδρώτα και αγωνιούν και τους οποίους εκβιάζετε, εκφοβίζετε και καταστέλλετε με ακραία αστυνομική βία, με χημικά και με αυταρχικές και αντιδραστικές πολιτικές;</speech><speech by="#s125"><from>Μαρία Κόλλια-Τσαρουχά</from> Ολοκληρώστε, παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κλείνω, κυρία Πρόεδρε.<br />Θα ήθελα να κάνω δύο παρατηρήσεις προς ενημέρωση του Σώματος και μόνο, κυρία Πρόεδρε. <br />Η τροπολογία για τις τριγωνικές συναλλαγές έχει έλθει και ξανά-αποσυρθεί και είχε πει ο κ. Στουρνάρας ότι θα έλθει να την εξηγήσει. Εξακολουθεί να κρύβεται. <br />Η τροπολογία για το αεροδρόμιο και για τις συναλλαγές των τραπεζών είναι σκανδαλώδης. Χθες, στην Επιτροπή Ευρωπαϊκών Υποθέσεων που ήταν οι εκπρόσωποι των τραπεζών, δεν έγινε κανένας λόγος και καμμία αναφορά στην ανάγκη μίας τέτοιας τροπολογίας.<br />Θα ήθελα να πω κάτι τελευταίο και κλείνω, κυρία Πρόεδρε ευχαριστώντας σας για την ανοχή. Ο κύριος Υπουργός, ο οποίος λείπει, κατέθεσε ως δήθεν τεκμήριο για την αναγκαιότητα κατάργησης οργανισμών αποσπάσματα παραδοτέων έργων. Θα μας πει ο κύριος Υπουργός ποιος είναι ο ανάδοχος αυτών των έργων –γιατί τον κρύβει- πόσα πληρώθηκε, αν είναι ΜΚΟ και, τέλος, τι σόι μελέτη είναι αυτή που έγινε σε δύο εβδομάδες και η οποία συνομολογεί ότι τα στοιχεία δεν ήταν διαθέσιμα, ήταν αντιφατικά και ανεπαρκή; Με αυτά θέλετε να εμφανίσετε το πρόσωπο της χρηστής διοίκησης;<br /></speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ.<br />Τον λόγο έχει ο κ. Σηφουνάκης για τέσσερα λεπτά.</speech><speech by="#s251"><from> ΝΙΚΟΛΑΟΣ ΣΗΦΟΥΝΑΚΗΣ</from> Δεν θα μιλήσω, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Τον λόγο έχει ο κ. Αμανατίδης για τέσσερα λεπτά.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Κυρία Πρόεδρε, κυρία Υπουργέ, κυρίες και κύριοι συνάδελφοι, η σημερινή συγκυβέρνηση, όπως και οι παλαιότερες, βέβαια, σαν πολιτική τους έχουν την παράδοση των δημόσιων κοινωνικών αγαθών στο ιδιωτικό κεφάλαιο και στο κέρδος, τους στερούν τα κοινωνικά δικαιώματα και θέλουν να πληρώνονται αδρά από τους πολίτες.<br />Σε αυτήν την πολιτική τους, εμπόδιο έχουν σταθεί οι δημόσιοι υπάλληλοι. Τι εφαρμόζει η Κυβέρνηση, προκειμένου να κάμψει την αντίσταση των δημοσίων υπαλλήλων; Δύο πράγματα, την κατασυκοφάντηση και την τρομοκρατία. <br />Η κατασυκοφάντηση των δημοσίων υπαλλήλων, κυρία Πρόεδρε, δεν πέρασε, γιατί τα στοιχεία, οι μύθοι και τα ψέματα περί πολλών δημοσίων υπαλλήλων, περί πολλών εξόδων και πολλών χρημάτων που δίνονται έχουν καταπέσει από τα ίδια τα στατιστικά στοιχεία, τα οποία δίνει η Κυβέρνηση. Τι απέμεινε, λοιπόν, σε μια κυβέρνηση η οποία παραπαίει και είναι έτοιμη να πέσει; Η τρομοκράτηση.<br />Το σημερινό σχέδιο νόμου για την αξιολόγηση είναι η τρανταχτή απόδειξη ότι είναι τρομοκρατημένη η Κυβέρνηση και είναι το τελευταίο μέσο της, προκειμένου να χειραγωγήσει τους δημοσίους υπαλλήλους.<br />Πού ακούστηκε συγκριτική αξιολόγηση ανάμεσα σε δημοσίους υπαλλήλους, κύριε Υπουργέ; Απ’ όσο διαβάζουμε τουλάχιστον, αφορά συγκριτική αξιολόγηση μεταξύ διαφορετικών εταιρειών και συγκρίσεων διαφορετικών. Δεν έχει καμμία σχέση η συγκριτική αξιολόγηση με την επιστήμη της αξιολόγησης. Και το χειρότερο δεν είναι ότι βάζετε μόνο το 15%. Βάζετε ότι, όπου εξαντληθεί το ανώτατο επιτρεπόμενο, τα παρακάτω όρια μπορούν να αυξηθούν. Δηλαδή, εάν το 25% δεν γίνει 25% και γίνει 15%, αυτό μπορεί να πάει στο από κάτω. Εάν το 60% γίνει 40%, το 15% δεν θα είναι 15%, αλλά 30% και 40%. Αυτό προβλέπει το νομοσχέδιο σας. <br />Μάλιστα, είναι υποχρεωμένοι οι προϊστάμενοι να το κάνουν και τους απειλείτε ότι εάν δεν το κάνουν αυτό, θα ελεγχθούν πειθαρχικά. Αυτό είναι το μαστίγιο για τους προϊσταμένους. Ποιο είναι το καρότο; Οι ίδιοι μπαίνουν στο ίδιο ποσοστό που μπαίνουν όλοι οι άλλοι υπάλληλοι; Όχι. Για τους προϊσταμένους το ανώτατο ποσοστό βαθμολόγησης είναι το 70%. Αυτές είναι οι αρχές της αξιολόγησης που πιστεύετε; <br />Και βέβαια, αν κάποιος δεν είναι καλός υπάλληλος, ποια είναι τα μέτρα βελτίωσης που προτείνετε σαν πολιτεία; Θα τους στείλετε στον ιδιωτικό τομέα να κάνουν σεμινάρια; Γιατί ακόμα και στην εκπαίδευση, κύριε Υπουργέ ούτε μετεκπαίδευση υπάρχει ούτε διδασκαλία ούτε στο δημόσιο τομέα φορείς δημόσιοι οι οποίοι να επιμορφώνουν τους υπαλλήλους. Και βέβαια, η αξιολόγηση είναι μονοπρόσωπη. <br />Ποιες είναι οι ασφαλιστικές δικλίδες στην περίπτωση που ένας προϊστάμενος δεν στέκει καλά; Ποιες ασφαλιστικές δικλίδες έχετε μέσα στο νομοσχέδιο; Καμμία. Δεν προβλέπεται αξιολόγηση του συστήματος και από κάτω. Και όχι μόνο από τους αξιολογούμενους, αλλά και από πάνω, μία αρχή η οποία να δει αν έγιναν όντως καλά αυτά που εσείς λέτε και εμείς δεν συμφωνούμε. Πουθενά! <br />Όσον αφορά τις μεταβατικές διατάξεις, ζητάτε να εφαρμοστούν μέχρι το Μάιο. Ξεχνάτε ότι έχουμε εκλογές; Θα βάλετε το Μάιο το δημόσιο να αξιολογεί ο ένας τον άλλο; Και αυτό δεν το λέτε τρομοκρατία; Πώς το λέτε; Αξιοκρατία; <br />Όσον αφορά την ανακοίνωση του Υπουργείου για το άρθρο 41, κύριε Υπουργέ, πρέπει να δοθεί παράταση. Εμείς είμαστε ούτως ή άλλως αντίθετοι. Δεν προλαβαίνετε να βγάλετε οτιδήποτε και αν δεν δοθεί αυτό, θα φύγουν χιλιάδες υπάλληλοι που δεν θα μπορέσουν να κάνουν την αίτηση. Και το ξέρετε πολύ καλά. <br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Αμανατίδη.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Και κάτι τελευταίο, κυρία Πρόεδρε, για τους ιατρούς που είναι από τα ΕΠΑΛ. Είναι διακόσιοι πενήντα, μαζί με νοσηλευτές κ.λπ.. Κοιτάξτε το παράλογο. Το Υπουργείο Υγείας είχε δεσμευτεί και είχε πει ότι θα τους πάρει όλους γιατί έχει ανάγκη. Θα προκηρύξει εννέα χιλιάδες θέσεις και αυτούς, όμως, που είναι από τα ΕΠΑΛ θέλετε να τους απολύσετε πρώτα. Γιατί δεν φέρνετε διάταξη για να μπουν εκεί μέσα; Γιατί να απολυθούν; Για να ικανοποιήσετε τις μνημονιακές υποχρεώσεις;</speech><speech by="#s125"><from>Μαρία Κόλλια-Τσαρουχά</from> Ευχαριστούμε.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Κυρία Πρόεδρε, η Κυβέρνηση αξιολογήθηκε και στις 18 και στις 25 Μαΐου θα πάρει την απάντηση. <br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε πολύ, κύριε Αμανατίδη. <br />Ο Υπουργός Διοικητικής Μεταρρύθμισης και Ηλεκτρονικής Διακυβέρνησης έχει τον λόγο.<br />Πόσα λεπτά θα χρειαστείτε, κύριε Υπουργέ;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Πολύ σύντομα, κυρία Πρόεδρε, γιατί οφείλω μια απάντηση για το ζήτημα του Εθνικού Ινστιτούτου Εργασίας και Ανθρώπινου Δυναμικού. <br />Κύριε Κουκουλόπουλε, η άποψη της Κυβέρνησης –σίγουρα η άποψη της Νέας Δημοκρατίας- ήταν και παραμένει ότι το Ινστιτούτο αυτό θα έπρεπε να καταργηθεί, καθώς, όπως εξήγησα και στην δευτερολογία μου, υπάρχουν επαρκείς και ισχυρές δομές στο Υπουργείο Εργασίας, που μπορούν να επιτελέσουν το ίδιο καθήκον.<br />Πρέπει να σας πω ότι εξεπλάγην από το γεγονός πως η αντίρρησή σας στην κατάργηση του ινστιτούτου δεν διατυπώθηκε με την απαραίτητη σαφήνεια στη συζήτηση για την επιτροπή. Οφείλω, όμως, να σεβαστώ το γεγονός ότι δεν διαφαίνεται να υπάρχει επαρκής πλειοψηφία, προκειμένου να υπερψηφιστεί το σχετικό άρθρο και κατά συνέπεια, το Υπουργείο θα αποσύρει το σχετικό άρθρο με τη δέσμευση, όμως, ότι θα υπάρχει επαναξιολόγηση.<br />Έχει ήδη αξιολογηθεί το Εθνικό Ινστιτούτο στα πλαίσια της αξιολόγησης των δομών του Υπουργείου Εργασίας, προκειμένου να επανακατατεθεί σχετική διάταξη, το συντομότερο δυνατόν και αφ’ ότου έχει ολοκληρωθεί άλλη μία διαδικασία αξιολόγησης για ένα ινστιτούτο το οποίο, όπως σας είπα -κι εκφράζω την προσωπική μου άποψη- αυτή τη στιγμή επιτελεί ένα ρόλο, ο οποίος μπορεί πάρα πολύ εύκολα να καλυφθεί και από άλλες κεντρικές υπηρεσίες του Υπουργείου Εργασίας, καθώς και από ΟΑΕΔ. <br />Μία σύντομη απάντηση στον κύριο Πρόεδρο της Βουλής, τον κ. Κακλαμάνη, για τη Διεθνή Ακαδημία Ελευθερίας. Σέβομαι και τιμώ την άποψη του κυρίου Προέδρου, πλην όμως δεν θεωρώ ότι η διακίνηση ενός mail μπορεί να είναι επαρκής λόγος για να διατηρηθεί στη ζωή ένα ίδρυμα, το οποίο –πρέπει να είμαστε ειλικρινείς, κυρία Πρόεδρε- δημιουργήθηκε το 2003 –κι έχω εδώ πέρα το ΦΕΚ της ίδρυσής του- με πολύ φιλόδοξους στόχους, επί της ουσίας, όμως, δεν έχει επιτελέσει κανένα ουσιαστικό έργο. Κανείς δεν εμποδίζει οποιονδήποτε ή οποιαδήποτε ομάδα πολιτών να συγκροτήσουν οποιαδήποτε νομική μορφή, οποιοδήποτε νομικό σχήμα, προκειμένου να προάγουν τη σχετική αποστολή και δεν μπορώ να καταλάβω γιατί οποιαδήποτε τέτοια πρωτοβουλία πρέπει πάντα να περιβάλλεται με το μανδύα ενός δημοσίου προσώπου. <br />Η Κυβέρνηση, λοιπόν, κύριε Πρόεδρε –θα διαφωνήσουμε σε αυτό- εμμένει στην άποψή της και δεν τροποποιεί το σχετικό άρθρο 17, αλλά αποσύρει απλά το άρθρο 8, οπότε παρακαλώ λάβετέ το υπόψη σας, για να γίνει και η σχετική επαναρίθμηση των άρθρων.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Υπουργέ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρία Πρόεδρε, μπορώ να έχω τον λόγο για ένα λεπτό για προσωπικό θέμα;</speech><speech by="#s125"><from>Μαρία Κόλλια-Τσαρουχά</from> Μισό λεπτό, κύριε Πρόεδρε, θα σας δώσω τον λόγο.<br />Κυρίες και κύριοι συνάδελφοι, έχω την τιμή να ανακοινώσω στο Σώμα<br />ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα πέντε μαθητές και μαθήτριες και τρεις εκπαιδευτικοί-συνοδοί τους από το 2ο Γενικό Λύκειο Κατερίνης. <br />Η Βουλή τούς καλωσορίζει. <br /><br />Κύριε Πρόεδρε, έχετε τον λόγο για δύο λεπτά παρακαλώ, γιατί θέλουν να δευτερολογήσουν συνάδελφοι.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρία Πρόεδρε, θέλω απλά να πω ότι λυπούμαι, διότι εδώ σ’ αυτήν την Αίθουσα πρέπει να σεβόμαστε τον λόγο που εκφέρει ο καθένας, έστω κι αν διαφωνούμε. Είναι σεβαστή η διαφωνία. <br />Όσοι με άκουσαν, θα κατάλαβαν για ποιο λόγο θεωρώ, κύριε Υπουργέ, ότι δεν έχετε καμμία απολύτως δικαιολογία. Δεν πρόκειται για ανθρώπους που θα βάλετε σε διαθεσιμότητα. Δεν υπάρχει ούτε ένας. Δεν πρόκειται για φορέα ο οποίος επιχορηγείται, ξοδεύει. Πρόκειται για έναν φορέα που ομόφωνα η Βουλή των Ελλήνων ψήφισε σε μία από τις έξι, όλες κι όλες, σε σαράντα χρόνια, αποφάσεις, νόμους που ψήφισε η Βουλή. Διότι ενώ είναι η Βουλή κατά το Σύνταγμα νομοθετεί, η Βουλή ως γνωστόν δεν νομοθετεί. «Καπελώνεται» από τις εκάστοτε κυβερνήσεις, οι οποίες «καπελώνονται» από την ενός ανδρός αρχή. <br />Υπάρχετε αυτή τη στιγμή, διότι σας είπε το Μαξίμου «Πάρε πίσω το άρθρο 8, αφού το ΠΑΣΟΚ θα κάνει ονομαστική ψηφοφορία». Δεν λειτουργεί έτσι η δημοκρατία, ούτε το Κοινοβούλιο. <br />Σας προκαλώ, κύριε Υπουργέ, να μου πείτε, εκτός του ότι θα έχετε να πείτε στην τρόικα ότι θα είναι είκοσι τέσσερα, δεν θα είναι είκοσι πέντε -διότι το ΠΑΣΟΚ αξίωσε να φύγει το άρθρο 8- τα κεφάλια που θα πάρετε.<br />Το ένα κεφάλι που τους δίνετε είναι άδειο. Τι σημαίνει; Δηλαδή, εάν αυτή η Βουλή ψήφισε έναν νόμο για τη γενοκτονία των Ποντίων, έναν νόμο για τη γενοκτονία των Αρμενίων, έναν νόμο για τα άτομα τρίτης ηλικίας, να έχουν τιμητική εκδήλωση κάθε 3 Δεκέμβρη, και για το Ίδρυμα Παναγίας της Τήνου και ψήφισε ομοφώνως, κύριοι συνάδελφοι,…</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε, παρακαλώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Τελείωσα, κυρία Πρόεδρε.<br />Ψήφισε ομοφώνως η Βουλή ότι η Ελλάδα αξίζει να στέλνει σε όλον τον κόσμο το μήνυμα ότι το Μεσολόγγι εκφράζει έναν λαό που θυσιάστηκε, που μάτωσε, που εξαϋλώθηκε σε μεγάλο ποσοστό…</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε, παρακαλώ να καταλάβετε και το Σώμα…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …για την ελευθερία, κύριε Μητσοτάκη,…</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε, παρακαλώ πολύ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Λυπάμαι, κυρία Πρόεδρε. Σας είπα προχθές ότι είμαι υπέρ της ανανέωσης. Όμως –και με βοήθησε σε αυτή τη σκέψη ένα άρθρο που διάβασα χθες στην «ΚΑΘΗΜΕΡΙΝΗ» για τον ρατσισμό της ανανέωσης– εάν πρόκειται πραγματικά ο τόπος αυτός να απαλλαγεί από όποιους εγήρασαν εν αμαρτίαις, απ’ όποιους φαύλους, παλιανθρώπους παλιούς, αλίμονο αν αυτό θα γίνει εν ονόματι ανανέωσης, που δεν θα δούμε εάν η ανανέωση αυτή μάς φέρνει και νέους παλιανθρώπους.</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε,…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Διότι τότε, κυρία Πρόεδρε, επειδή οι νεότεροι ζουν πιο πολλά χρόνια…</speech><speech by="#s125"><from>Μαρία Κόλλια-Τσαρουχά</from> Θα ζήσει περισσότερο…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …το κακό που θα κάνουμε θα είναι μεγαλύτερο.</speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Δεν θέλω να ενταχθεί σε αυτήν την κατηγορία…</speech><speech by="#s125"><from>Μαρία Κόλλια-Τσαρουχά</from> Με όλο τον σεβασμό, κύριε Πρόεδρε, ο κύριος Υπουργός τοποθετήθηκε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …ένας νέος άνθρωπος, που δεν έχει τίποτε αυτήν τη στιγμή για να δικαιολογήσει…</speech><speech by="#s125"><from>Μαρία Κόλλια-Τσαρουχά</from> Ευχαριστούμε πολύ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …αυτό το πλήγμα, αυτήν την καταφρόνηση στη Βουλή των Ελλήνων.</speech><speech by="#s125"><from>Μαρία Κόλλια-Τσαρουχά</from> Κύριε Πρόεδρε,…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αν μη τι άλλο, να σεβαστείτε αυτό, ότι η Βουλή των Ελλήνων ομοφώνως είπε, χωρίς κόστος για το κράτος,…</speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …να υπάρχει εκεί στο Μεσολόγγι αυτή η δάδα, για να δείχνει σε όλον τον κόσμο ότι εδώ ένας λαός αγωνίστηκε για την ελευθερία του. Τι άλλο να σας πω;</speech><speech by="#s125"><from>Μαρία Κόλλια-Τσαρουχά</from> Ευχαριστώ. <br />Ο κ. Αλέξης Μητρόπουλος έχει τον λόγο για δύο λεπτά, για να δευτερολογήσει.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Ο κ. Καραγκούνης;</speech><speech by="#s125"><from>Μαρία Κόλλια-Τσαρουχά</from> Δεν θέλει ο κ. Καραγκούνης. Αφού δίνω τον λόγο σε σας, θα μου πείτε σε ποιον θα δώσω τον λόγο;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Όχι, κυρία Πρόεδρε, αλλά λόγω…</speech><speech by="#s125"><from>Μαρία Κόλλια-Τσαρουχά</from> Μιλήστε, τότε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρία Πρόεδρε, κατά συνέπεια…</speech><speech by="#s125"><from>Μαρία Κόλλια-Τσαρουχά</from> Ναι, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …θέλω να πω ότι γι’ αυτόν τον εξευτελισμό της Βουλής δεν πρόκειται να ψηφίσω καμμία τροπολογία.</speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Διότι αυτό είναι μείωση της Βουλής. Η Βουλή πρέπει να συζητά νομοσχέδια και όχι ο κάθε Υπουργός ό,τι ώρα νομίζει, εμπρόθεσμα ή εκπρόθεσμα, να φέρνει τροπολογίες.</speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Και δηλώνω επίσης ότι ψηφίζω όλα τα άρθρα αυτού του νομοσχεδίου πλην του 17 και στις τροπολογίες δεν παίρνω καν μέρος στην ψηφοφορία. Αρκετά! Κι ας αποφασίσει η Βουλή να ανακτήσει τον σεβασμό της απέναντι στην εκτελεστική εξουσία.</speech><speech by="#s125"><from>Μαρία Κόλλια-Τσαρουχά</from> Έχετε τον λόγο, κύριε Μητρόπουλε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κυρία Πρόεδρε, κυρίες και κύριοι συνάδελφοι, την άρνησή μας στην κατάργηση της σπουδαίας αυτής Ακαδημίας Ελευθερίας, για την οποία πολύ τεκμηριωμένα και θεμελιωμένα μίλησε και ο αξιότιμος κύριος πρώην Πρόεδρος της Βουλής και εμείς την υποστηρίξαμε, για το γεγονός ότι έχουμε παραδώσει ήδη την κυριαρχία στους δανειστές.<br />Το έχουμε πράξει αυτό και με γνωμοδοτήσεις του Νομικού Συμβουλίου του Κράτους, όπου φαίνεται ότι μόνοι μας, εκλιπαρώντας, ζητήσαμε να υπαχθούμε στο Αγγλικό Δίκαιο, ότι εμείς μόνοι μας, εκλιπαρώντας, ζητήσαμε να μας δικάσουν τις διαφορές τα δικαστήρια του Λουξεμβούργου.<br />Όμως τώρα μόνοι μας καταργούμε και σύμβολα της διαχρονικής, ιστορικής μας αξίας. Αυτόν τον συμβολισμό έχει και αυτό το οποίο είπε ο κύριος Πρόεδρος και αυτό για το οποίο μιλήσαμε εμείς και κάποιοι το διακωμωδήσατε, από δύο πτέρυγες, τις συγκυβερνώσες, ότι δηλαδή μιλήσαμε για το ότι καταργείτε και το Ίδρυμα Κολοκοτρώνη, ένα μονοπρόσωπο ίδρυμα, στο οποίο δεν έχουν καταβληθεί ούτε εισφορές ούτε μισθοί για τρία χρόνια.<br />Κύριε Υπουργέ, στα δύο χρόνια που είμαι στο Κοινοβούλιο, δεν έχω δει –γιατί έχω διαβάσει διαχρονικά όλες τις εκθέσεις της Επιστημονικής Επιτροπής– να φέρνει ένα νομοσχέδιο η Κυβέρνηση με τόσες αντισυνταγματικότητες, με τόσες παραβιάσεις νόμων.<br />Στην ουσία αυτό συνιστά απαλλοτρίωση της μεγάλης διακριτής νομοθετικής εξουσίας. Φέρνετε νομοσχέδιο, στο οποίο στους καταργούμενους οργανισμούς οι μισοί απολυόμενοι θα παίρνουν αποζημίωση, επειδή είναι αορίστου χρόνου, και οι άλλοι μισοί, που είναι ορισμένου χρόνου και έργου, με την ίδια προϋπηρεσία, πολλοί και με μεγαλύτερη, δεν θα λαμβάνουν αποζημίωση. <br /></speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε συνάδελφε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν τελείωσα, κυρία Πρόεδρε. Δώστε μου λίγο χρόνο.<br />Δεύτερον, το νομοσχέδιό σας παραβιάζει την κοινοτική νομοθεσία. Σε όλους τους καταργούμενους οργανισμούς –τα ξέρει εδώ ο κύριος Πρόεδρος της Βουλής- παραβιάζεται η νομοθεσία, διότι δεν τηρείται ό,τι ισχύει για τις ομαδικές απολύσεις και τον μηχανισμό των διαβουλεύσεων. <br />Επίσης, κύριε Υπουργέ, με το νομοσχέδιό σας, και κυρίως με το άρθρο 43, με τον αναδρομικό έλεγχο όλων των συμβάσεων σε βάθος εικοσαετίας, θα δημιουργήσετε…<br /><br />Κύριε Υπουργέ, αν μπορείτε θα ήθελα να μας ακούσετε σε αυτό.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Σας ακούω, κύριε συνάδελφε.</speech><speech by="#s125"><from>Μαρία Κόλλια-Τσαρουχά</from> Κύριε Μητρόπουλε, είπαμε να έχουμε από δύο λεπτά.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Μα, απευθύνομαι στον κύριο Υπουργό…</speech><speech by="#s125"><from>Μαρία Κόλλια-Τσαρουχά</from> Υπάρχουν συνάδελφοι που βιάζονται να φύγουν.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αν θέλουν να φύγουν, να φύγουν. Κανέναν δεν κρατάμε με το ζόρι.</speech><speech by="#s125"><from>Μαρία Κόλλια-Τσαρουχά</from> Έχουν ανειλημμένες υποχρεώσεις, κύριε συνάδελφε. <br />Συνεχίστε, κύριε Μητρόπουλε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κύριε Υπουργέ, η επιμονή σας να ψηφιστεί το άρθρο 43, δηλαδή να γίνεται αναδρομικός έλεγχος όλων των μετατροπών των συμβάσεων από ορισμένου χρόνου σε αορίστου χρόνου, θα δημιουργήσει δικαστικές τραγωδίες και θα φέρει τους εργαζόμενους σε μία υπηρεσία…<br /><br />…Έλεγα, κύριε Υπουργέ, για την επιμονή σας στην ψήφιση του άρθρου 43, για το οποίο η ίδια η Βουλή, η ίδια η Επιστημονική Επιτροπή σας λέει ότι παραβιάζετε το Κοινοτικό Δίκαιο, το Σύνταγμα, τις διαχρονικές αρχές της χρηστής διοίκησης. Δεν πρέπει να επιμείνετε, διότι δεν μπορείτε να καλείτε τους Βουλευτές να συμμετέχουν στην ψήφιση παράνομων, αντισυνταγματικών διατάξεων.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Μητρόπουλε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Τελειώνω, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Τελειώστε, τέσσερα λεπτά είχατε. <br /><br />Κύριοι συνάδελφοι, αν θέλετε να μιλάτε, βγείτε έξω κι όταν αρχίσει η ψηφοφορία μπείτε μέσα. Έχουμε ακόμα δευτερολογίες. Ηρεμήστε, λοιπόν.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Θα τελειώσω, κυρία Πρόεδρε, λέγοντας το εξής. <br />Αφ’ ενός μειώσατε τη διαθεσιμότητα των σχολικών φυλάκων, των καθαριστριών, κάτω κι από αυτό που η τρόικα σάς είχε ορίσει. Διότι το μνημόνιο λέει ότι η διαθεσιμότητα ισχύει και ένα έτος. Από τη μία μεριά, λοιπόν, μειώσατε στο οχτάμηνο τη διαθεσιμότητα των καθαριστριών, των σχολικών φυλάκων, το κάνατε οχτάμηνο κι από την άλλη καταργείτε διάταξη που ισχύει δεκαπέντε χρόνια στην πατρίδα μας και λέει ότι οι απολύσεις και οι όποιες υπηρεσιακές μεταβολές δεν μπορούν να επισυμβαίνουν προεκλογικά. Συνεπώς…</speech><speech by="#s125"><from>Μαρία Κόλλια-Τσαρουχά</from> Ευχαριστούμε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Μισό λεπτό, κυρία Πρόεδρε.</speech><speech by="#s125"><from>Μαρία Κόλλια-Τσαρουχά</from> Το «συνεπώς» το καταλαβαίνουμε, κύριε συνάδελφε. Έχετε περάσει τον χρόνο, έτσι κι αλλιώς. <br />Κύριε Ντόλιο, θα δευτερολογήσετε;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Μάλιστα, κυρία Πρόεδρε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δύο δευτερόλεπτα, κυρία Πρόεδρε, να ολοκληρώσω τη σκέψη μου.</speech><speech by="#s125"><from>Μαρία Κόλλια-Τσαρουχά</from> Τελείωσε. Πέρασαν τα δευτερόλεπτά σας.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κυρία Πρόεδρε, είστε ευγενής. Μισό λεπτό να τελειώσω τη σκέψη μου.</speech><speech by="#s125"><from>Μαρία Κόλλια-Τσαρουχά</from> Κύριε Μητρόπουλε, τα έχετε πει επανειλημμένως. Τελείωσε. <br /><br />Κύριοι συνάδελφοι, κάντε, παρακαλώ, ησυχία. <br />Ο κ. Γεώργιος Ντόλιος έχει τον λόγο.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Θα κάνω ένα σχόλιο μόνο σχετικά με αυτά που είπε ο κύριος Υπουργός για το άρθρο 6 και τη στάση που είχαμε στην επιτροπή.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Για το άρθρο 8.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Ναι, για το άρθρο 8. <br />Στην επιτροπή εκφράσαμε την καθαρή διαφωνία μας. Για λόγους διαδικαστικούς, όπως μας υπέδειξε το Προεδρείο, δεν κρατήσαμε επιφύλαξη, γιατί το συγκεκριμένο άρθρο δεν θα ερχόταν στην Ολομέλεια και δεν θα το συζητούσαμε καθόλου. Το λέω αυτό, για να είναι εντελώς καθαρό. Καμμία ασυνέπεια δεν υπήρχε σε σχέση με αυτά που είπαμε τότε και με αυτά που είπαμε σήμερα. Αυτό είναι το ένα ζήτημα. Από εδώ και πέρα, θα προσπαθήσω να είμαι πρακτικός. <br />Σχετικά με το άρθρο 6, κύριε Υπουργέ. Τι γίνεται με τα ζευγάρια, τα ανδρόγυνα; Πιστεύω ότι πρέπει να αντιμετωπιστεί ερμηνευτικά. Θα ήθελα μια δήλωσή σας.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Γιατί να κάνει δήλωση; Έχει σημασία;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Τώρα με διακόπτετε και θέλω τον χρόνο μου. Θα εξηγήσω τι εννοώ. <br />Υπάρχει εγκύκλιος του Υπουργείου που λέει ότι «όταν από ένα ανδρόγυνο και οι δύο τίθενται σε διαθεσιμότητα, ο ένας εκ των δύο δεν μπαίνει σε κατάσταση διαθεσιμότητας». Εδώ έχουμε παραδείγματα όπου ο ένας έχει σύμβαση δημοσίου δικαίου και άρα μπαίνει σε διαθεσιμότητα και ο άλλος είναι ΙΔΑΧ και άρα απολύεται. Νομίζω ότι με μια ερμηνεία -χωρίς να είμαι νομικός- ή, εν πάση περιπτώσει, με μια δήλωσή σας και δέσμευσή σας μπορούμε να το αντιμετωπίσουμε. <br />Για το άρθρο 12 υπήρξε η τροπολογία του κ. Ταλιαδούρου, υπήρξε και η δική σας νομοτεχνική βελτίωση, όμως δεν νιώθω ασφαλής όσον αφορά τα δεδουλευμένα, τα δικαιώματα των εργαζομένων στις παιδικές βιβλιοθήκες. Είναι η νούμερο 4 νομοτεχνική βελτίωση, που είχατε φέρει. <br />ΕΠΑΜΕΙΝΩΝΔΑΣ  ΜΑΡΙΑΣ: Δεν κάνει…</speech><speech by="#s125"><from>Μαρία Κόλλια-Τσαρουχά</from> Μη διακόπτετε, παρακαλώ. <br />Κύριε Ντόλιο, πείτε αυτά που θέλετε εσείς και αφήστε τους συναδέλφους να πουν τα δικά τους, δευτερολογώντας.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Η άποψη που επικράτησε στη Βουλή και με την οποία φαίνεται ότι συμφώνησε η Κυβέρνηση και το Υπουργείο -γιατί διατυπώθηκε αυτή η άποψη από αρκετούς συναδέλφους- είναι ότι καλύπτονται. Θα ήθελα, όμως, μια επιβεβαίωση. <br />Στο άρθρο 25 παράγραφος 6 -το σημείωσα απλώς- επιτέλους θα πρέπει να αντιμετωπιστεί το ζήτημα της αξιολόγησης των συνεργατών των Βουλευτών. Είπατε ότι αυτό θα γίνει σε επόμενο νομοσχέδιο. Το αποδέχομαι. <br />Στο άρθρο 43 έγινε μια σημαντική νομοτεχνική βελτίωση. Πέραν του ότι υπάρχει μια άλλη διατύπωση, η οποία επιχειρεί να κατοχυρώσει τον έλεγχο νομιμότητας και να αποκλείσει τον έλεγχο σκοπιμότητας, γίνεται και μια σημαντική νομοτεχνική βελτίωση, η οποία καταργεί μια φράση και λέει «υπαιτιότητα του υπαλλήλου».</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Γιατί; Αλλάζει;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Αλλάζει σημαντικά. <br />Όπου υπάρχει ευθύνη και υπαιτιότητα της διοίκησης δεν ελέγχεται ο υπάλληλος. Ο κ. Μητρόπουλος το καταλαβαίνει πολύ καλά. Είναι ουσιαστική νομοτεχνική βελτίωση. Εγώ θα ήθελα να κάνω έκκληση να ξαναεκτιμήσετε τη στάση σας ως προς αυτό που λέω.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα απολυθεί;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Όταν δεν υπάρχει υπαιτιότητα του υπαλλήλου, δεν απολύεται…</speech><speech by="#s125"><from>Μαρία Κόλλια-Τσαρουχά</from> Μη διακόπτετε. <br />Κύριε Ντόλιο, μην εξηγείτε στους συναδέλφους. Τοποθετηθείτε εσείς.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Αυτό πρέπει να το ξαναδείτε. Θεωρώ ότι είναι μια σημαντική επιτυχία του συνόλου της Βουλής. <br />Για τις παραμεθόριες περιοχές δεν έχω να προσθέσω τίποτα άλλο σχετικά με τους υπαλλήλους. Νομίζω ότι το έχετε καλύψει. <br />Θέλω να πω δυο λόγια για δύο τροπολογίες. Σχετικά με την τροπολογία του Υπουργείου Οικονομικών, είναι φανερό πλέον ότι έχουν δημιουργηθεί υποψίες. Θυμάμαι ότι την προηγούμενη φορά ήρθε η ίδια τροπολογία και απεσύρθη επειδή δεν υπήρχε ενημέρωση του Σώματος. Σήμερα έρχεται η ίδια ακριβώς τροπολογία και ο αρμόδιος Υπουργός δηλώνει αναρμόδιος για ένα μέρος της τροπολογίας, ότι δηλαδή δεν είναι αρμοδιότητά του, δεν μας εξηγεί και ζητάει η Βουλή να το ψηφίσει. <br />Ακούμε στο Περιστύλιο της Βουλής ότι πρόκειται για πολύ υψηλά πρόστιμα, άδικα πιθανόν. Αν είναι άδικα και μπήκαν από τις υπηρεσίες, να τα περικόψουν οι υπηρεσίες. Αν δεν έχουν τη δυνατότητα να τα περικόψουν, υπάρχει και ο δρόμος της δικαιοσύνης. Εκείνο που λέω εγώ είναι ότι προφανώς κάποιοι επιχειρηματίες για τους ίδιους λόγους πλήρωσαν πρόστιμα. <br />Εν πάση περιπτώσει, δεν έχω καμμία έχθρα, κανένα μίσος, κανένα πρόβλημα με επιχειρηματίες, όσο επώνυμοι και να είναι. Το Υπουργείο Οικονομικών, όμως, οφείλει να το φέρει με διάταξη σε νομοσχέδιο του Υπουργείου Οικονομικών και να γίνει μια πολύ αναλυτική συζήτηση. <br />Θέλω να θυμίσω ότι για τις τριγωνικές συναλλαγές, που αναφέρθηκε, έχει πάρει θέση καθαρή, πεντακάθαρη, ο Γενικός Γραμματέας Διαφάνειας κ. Σούρλας και δεν μπορούμε να ερχόμαστε με αυτόν τον τρόπο να παρεμβαίνουμε και να τις ενισχύουμε, στην ουσία. <br />Σχετικά με την τροπολογία του Υπουργείου Εσωτερικών, εδώ, κύριε Υπουργέ…<br /></speech><speech by="#s125"><from>Μαρία Κόλλια-Τσαρουχά</from> Κύριοι συνάδελφοι, ο κύριος Υπουργός πρέπει να ακούει αυτά που λένε εν κατακλείδι οι δευτερολογούντες.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Εξάλλου, είμαι πολύ πρακτικός. <br />Για την τροπολογία του Υπουργείου Εσωτερικών, λοιπόν, έχω τη γνώμη, κύριε Υπουργέ, ότι πρέπει να πάρετε θέση εσείς και εμείς θα την ψηφίσουμε για τον εξής λόγο.<br />Οι διαθέσιμοι του δημόσιου τομέα, για να καταλάβουν θέσεις τις οποίες θα προκηρύξει η Κυβέρνηση, θα έχουν την κρίση του ΑΣΕΠ Εδώ στην τοπική αυτοδιοίκηση, στο ΙΚΑ, ΚΕΔΕ, ΠΕΔ κ.λπ. –εγώ έχω πολύ συγκεκριμένη άποψη για όλα αυτά που ονομάζω- λέει ότι δεν θα τύχουν της κρίσης του ΑΣΕΠ, ίσως για λόγους ταχύτητας. Υπάρχει όμως θέμα.</speech><speech by="#s125"><from>Μαρία Κόλλια-Τσαρουχά</from> Κύριε Ντόλιο, ολοκληρώστε τη σκέψη σας, παρακαλώ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Σε μια μεγάλη περιοχή του δημοσίου αντιμετωπίζουμε το πρόβλημα της κινητικότητας με έναν εντελώς διαφορετικό τρόπο. <br />Θεωρώ ότι οι νομοτεχνικές βελτιώσεις του άρθρου 41 δίνουν τη δυνατότητα παράτασης της διαθεσιμότητας στους σχολικούς φύλακες, μέχρι που να βγουν τα αποτελέσματα των πεντακοσίων είκοσι έξι. Αυτό έχω καταλάβει, κύριε Υπουργέ, και θα ήθελα να το διευκρινίσετε.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν το έχετε καταλάβει καλά.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Αυτό έχω καταλάβει εγώ και θα ήθελα να το διευκρινίσει ο κύριος Υπουργός.<br />Όσο για τις καθαρίστριες, νομίζω ότι, αν, μέχρι να λήξει η διαθεσιμότητά τους, γίνει η μεγάλη προκήρυξη στην οποία έχουμε αναφερθεί, τότε θα παραταθεί η διαθεσιμότητά τους, γιατί θα κάνουν αίτηση. <br />Αυτές οι διευκρινίσεις θα ήταν χρήσιμο να δοθούν. Πρόκειται για πολύ πρακτικά θέματα.</speech><speech by="#s125"><from>Μαρία Κόλλια-Τσαρουχά</from> Τον λόγο έχει ο κ. Κατσώτης.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Πάντως, αυτά που είπε ο κ. Ντόλιος δεν επιβεβαιώνονται από τον Υπουργό. Πρέπει να τα επιβεβαιώσει, αν πράγματι για τους σχολικούς φύλακες και τις καθαρίστριες είναι έτσι όπως το λέει ο κ. Ντόλιος. <br />Κύριε Υπουργέ, δεν επιβεβαιώσατε αυτά που είπε ο κ. Ντόλιος. Τα επιβεβαιώνετε; Όχι. <br />Εν πάση περιπτώσει, νομίζω ότι εδώ πέρα δεν πρέπει να παίξουμε παιχνίδια με όλους αυτούς που βλέπουν τη ζωή τους να κυλά σ’ αυτήν την κατεύθυνση: στην ανεργία, την ανασφάλεια, την αβεβαιότητα. Θα πρέπει εδώ να μιλήσουμε καθαρά γι’ αυτόν τον κόσμο. Τον απολύετε. Είναι στο πουθενά και η ευθύνη σας είναι τεράστια. Είμαστε ενάντια, λοιπόν, στο σχέδιο νόμου για έντεκα χιλιάδες λόγους, που θα είναι και οι απολύσεις που θα κάνετε το 2014, και για άλλους είκοσι τρεις λόγους, όσοι είναι και οι οργανισμοί που κλείνετε. <br />Ψηφίζουμε κατά των υπουργικών τροπολογιών, δηλαδή κατά της υπ’ αριθμόν 1241/57, κατά της με αριθμό 1251/67, κατά των τροπολογιών με αριθμούς 1252/68, 1253/69 και 1254/70. <br />Ψηφίζουμε υπέρ των τροπολογιών με αριθμούς 1238/55, 1245/61 και 1248, που τις έχετε κάνει αποδεκτές. <br />Επίσης, ψηφίζουμε κατά της τροπολογίας με αριθμό 1255/71, με την οποία απαλλάσσετε το διοικητικό συμβούλιο και δεν ξέρουμε για ποιον λόγο το απαλλάσσετε. Φέρνετε μια τροπολογία και δεν λέτε για ποιους λόγους απαλλάσσετε το Διοικητικό Συμβούλιο του Οργανισμού Παιδικών Βιβλίων.</speech><speech by="#s25"><from> ΟΛΓΑ-ΝΑΝΤΙΑ ΒΑΛΑΒΑΝΗ</from> Αφήνει να υπάρχει και κάποιο μυστήριο!</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Εμείς, λοιπόν, στεκόμαστε δίπλα, αλληλέγγυοι σε όλους τους εργαζόμενους που έχασαν ή θα χάσουν τη δουλειά τους, που θα μείνουν άνεργοι. Τους καλούμε να μη σταματήσουν τον αγώνα τους, να συνεχίσουν τη δράση τους ενάντια στην αντιλαϊκή πολιτική. Τους καλούμε να σκεφτούν καλά ποια είναι αυτή η πολιτική που τους απολύει. Τους λέμε ότι είναι η ίδια πολιτική που οδήγησε στην ανεργία ενάμισι εκατομμύριο εργαζόμενους στον ιδιωτικό τομέα και άλλους τόσους που απασχολούνται σαν σύγχρονοι σκλάβοι με λίγες μέρες, λίγες ώρες, με πενιχρούς μισθούς, για να στηρίξουν τους επιχειρηματικούς ομίλους. Τους λέμε ότι είναι η ίδια πολιτική που καταστρέφει τους αυτοαπασχολούμενους, που ξεκληρίζει τη φτωχή αγροτιά, είναι η ίδια πολιτική που γκρεμίζει τα όνειρα των παιδιών μας, των παιδιών των λαϊκών στρωμάτων, είναι η πολιτική που υπηρετεί τα μονοπώλια, τους επιχειρηματικούς ομίλους. Είναι η πολιτική που απαρέγκλιτα εφαρμόζει τις αποφάσεις της Ευρωπαϊκής Ένωσης και ισοπεδώνει τη ζωή του λαού. <br />Η Ευρωπαϊκή Ένωση είναι εχθρική για τους εργαζόμενους και τα λαϊκά στρώματα. Στο πλαίσιο αυτό είναι το κλείσιμο των οργανισμών, οι διαθεσιμότητες, οι απολύσεις, οι αξιολογήσεις. Στο πλαίσιο αυτό είναι η συλλήβδην επίθεση περί «τεμπέληδων», «κοπανατζήδων» και όλα όσα πράγματι προκαλούν το λαϊκό αίσθημα. Στο πλαίσιο αυτό προβάλλουν το επιχείρημα ότι η δαμόκλειος σπάθη της αξιολόγησης, της διαρκούς κινητικότητας, της διαθεσιμότητας θα φέρει πειθαρχία και συμμόρφωση των υπαλλήλων, όπως και στον ιδιωτικό τομέα.<br />Δημιουργούνται όλοι εκείνοι οι όροι, ώστε οι δημόσιοι υπάλληλοι να ακολουθήσουν γρήγορα τους ιδιωτικούς υπαλλήλους στους πενιχρούς μισθούς, στην αβεβαιότητα, την ανασφάλεια και βεβαίως την ευελιξία στην απασχόληση. <br />Καταψηφίζουμε το σχέδιο νόμου, εκτός από το άρθρο 1 και το άρθρο 40, τα οποία ψηφίζουμε.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Κατσώτη. <br />Ο κ. Παναγιώτης Λαφαζάνης έχει τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κυρία Πρόεδρε, βρισκόμαστε στο τέλος της συζήτησης και τα «συνεταιράκια» της Κυβέρνησης είναι έτοιμα να ψηφίσουν ένα νομοσχέδιο, το οποίο είναι ένα νομοσχέδιο διάλυσης της Δημόσιας Διοίκησης, ένα νομοσχέδιο βαρβαρότητας και ένα νομοσχέδιο παράδοσης μεγάλων τομέων της δημόσιας διοίκησης σε ιδιωτικά συμφέροντα. <br />Εμείς έχουμε καταθέσει πρόταση για ονομαστική ψηφοφορία, η οποία αφορά τα άρθρα 6 έως 17, το άρθρο 20, το άρθρο 21 και το άρθρο 43, καθώς και τις τροπολογίες με αριθμό 1241, 1251, 1252, 1253 και 1255, τροπολογία την οποία κατέθεσε Βουλευτής και την έκανε δεκτή ο κύριος Υπουργός. <br />Καλούμε όλους τους Βουλευτές να καταψηφίσουν αυτές τις τροπολογίες, που κυριολεκτικά πετάνε ανθρώπους στον δρόμο και διαλύουν δημόσιες υπηρεσίες οι οποίες είναι αναντικατάστατες. Έπρεπε να στηριχθούν, να αναβαθμιστούν, αν χρειαζόταν, να μεταρρυθμιστούν, όχι όμως να διαλυθούν και να καταργηθούν. <br />Πέραν αυτών όμως, μία κουβέντα. Υπάρχει ένα πελώριο θέμα εδώ. Ήρθε σε μια στιγμή ο Αναπληρωτής Υπουργός Οικονομικών κ. Σταϊκούρας και είπε ακριβώς δύο προτάσεις για μια κατάπτυστη και σκανδαλώδη τροπολογία που κατέθεσε. Δύο ακριβώς προτάσεις! <br />Πήρα τον λόγο κι έκανα σειρά επιχειρηματολογημένων ενστάσεων για τις σκανδαλώδεις διατάξεις που περιέχει αυτή η τροπολογία και με τις οποίες χαρίζονται εκατοντάδες εκατομμύρια, κύριοι, σε μεγάλα ιδιωτικά συμφέροντα. <br />Περίμενα από τον Αναπληρωτή Υπουργό Οικονομικών να επιχειρηματολογήσει και να προασπίσει την τροπολογία που κατέθεσε αεροπλανικά και με διαδικασίες απαράδεκτες, μιας και μιλάμε για τροπολογία η οποία είναι εκτός ύλης του συγκεκριμένου νομοσχεδίου και επομένως ανεπίτρεπτη κατά ρητή διάταξη του Συντάγματος. Ο κ. Σταϊκούρας –παρών εδώ- δεν επιχειρηματολόγησε για το οτιδήποτε. Δεν θεώρησε σκόπιμο να πει έστω ένα επιχείρημα για να αντικρούσει αυτά που καταθέσαμε. <br />Σας λέμε, λοιπόν, ότι δεν έχετε κανένα δικαίωμα, κανένας συνάδελφος σε αυτήν την Αίθουσα να μετατρέψει σε μαχητές τριγωνικές συναλλαγές που έχουν σκοπό τη μεταφορά κερδών ή εισοδημάτων ή κεφαλαίου, με σκοπό τη φοροδιαφυγή ή τη φοροαποφυγή. Δεν έχει κανένα δικαίωμα αυτή η Αίθουσα να το κάνει. Όταν λεηλατείτε τον ελληνικό λαό, όταν απολύετε κόσμο, τον πετάτε στον δρόμο, δεν έχετε δικαίωμα με το άλλο χέρι να ψηφίζετε –και μάλιστα ονομαστικά- τέτοιου είδους τροπολογίες. Το λέω και για εσάς, κύριε Υπουργέ, διότι εσείς έχετε τη γενική ευθύνη αυτού του νομοσχεδίου.<br />Επίσης, δεν έχετε κανένα δικαίωμα, ενώ βάζετε στα σαράντα και στα πενήντα τετραγωνικά μέτρα πρώτη κατοικία -ακόμα και οικογένειας- να πληρώνει ενιαίο φόρο ιδιοκτησίας ακινήτων, να απαλλάσσετε όλες τις επιχειρήσεις του αεροδρομίου από τον ενιαίο φόρο ιδιοκτησίας ακινήτων.<br />Αυτό είναι ανεπίτρεπτο. Δεν μπορείτε να το κάνετε. Δεν είναι άσυλο το αεροδρόμιο. Μπορεί να ανήκει στους Γερμανούς, αλλά δεν σημαίνει ότι είναι εκτός ελληνικής νομοθεσίας.</speech><speech by="#s125"><from>Μαρία Κόλλια-Τσαρουχά</from> Κύριε Λαφαζάνη, τα έχετε πει αυτά.<br />Κλείστε, παρακαλώ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μια στιγμή. Μιλάω επί της ουσίας, όπως βλέπετε. <br />Και τι κάνετε επίσης;<br /></speech><speech by="#s39"><from> ΣΟΦΙΑ ΒΟΥΛΤΕΨΗ</from> Μέσα στον χρόνο, όμως!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα ακούσετε όλα όσα έχω να πω. Αφήστε το «δεν έχετε χρόνο».<br />Επίσης, με το άρθρο 12 του νομοσχεδίου, με το οποίο κατ’ απαράδεκτο τρόπο καταργείτε οργανισμούς παιδικών και εφηβικών βιβλιοθηκών, απεδέχθη ο κύριος Υπουργός τροπολογία Βουλευτή, η οποία λέει το εξής: «Αίρεται το αξιόποινο των πράξεων και παύουν οριστικά οι ποινικές διώξεις στο Διοικητικό Συμβούλιο του Οργανισμού Παιδικών και Εφηβικών Βιβλιοθηκών.».<br /> <br />Μπορείτε να μας πείτε γιατί κάνατε δεκτή αυτήν τη διάταξη; Και μπορείτε να μας πείτε, έστω κλείνοντας τη συζήτηση, για ποιες ποινικές διώξεις κάνετε λόγο; Δεν οφείλει να τις γνωρίζει η Βουλή;</speech><speech by="#s125"><from>Μαρία Κόλλια-Τσαρουχά</from> Ωραία, κύριε Λαφαζάνη. Ευχαριστούμε, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και με ποιο δικαίωμα υποκαθιστά η Κυβέρνηση και συγκεκριμένα εσείς, κύριε Υπουργέ, τη δικαιοσύνη;</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Γιατί έτσι θα μπορεί ο κάθε πολίτης να έρχεται εδώ και να φέρνετε μία ρύθμιση και να λέτε ότι απαλλάσσεται ο τάδε από οποιαδήποτε ποινική δίωξη. Δεν έχετε δικαίωμα να το κάνετε και πρέπει να επιχειρηματολογήσετε, να μας πείτε περί τίνος πρόκειται. Να αποσύρετε αυτήν τη διάταξη. Εμείς θα τη βάλουμε σε ονομαστική ψηφοφορία και σας καλούμε να την καταψηφίσετε.<br /></speech><speech by="#s125"><from>Μαρία Κόλλια-Τσαρουχά</from> Ευχαριστώ πολύ, κύριε Λαφαζάνη.<br />Τον λόγο έχει ο κ. Κουκουλόπουλος για δύο λεπτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Δεν χρειάζομαι περισσότερο, κυρία Πρόεδρε.<br />Κύριε Υπουργέ, επί του άρθρου 41 νομίζω έχουν επέλθει στο σύνολό τους οι βελτιώσεις. Αυτό που θα παρακαλούσα να υπάρξει από την πλευρά σας έστω και τώρα -δεν χρειαζόμαστε δήλωση, ένα ναι- είναι ότι θα υπάρξει προκήρυξη την άλλη εβδομάδα. Νομίζω ότι καταλαβαίνετε τι εννοώ, αυτό που έχουμε κουβεντιάσει εξαντλητικά το τελευταίο διάστημα.<br />Ποιος είναι ο λόγος; Το ξέρετε όλοι, το ξέρουμε, το ξέρουν οι ενδιαφερόμενοι ότι πρέπει να υπάρχει μια ευκαιρία για όλους. Σε αυτό το πλαίσιο πιστεύω ότι υπάρχει ένα περιθώριο στη διάταξη, που αφορά εξειδικευμένο προσωπικό το οποίο ασχολείται με προγράμματα που έχετε προσθέσει. Θα μπορούσε ανάλογα να συμπεριληφθεί και το αορίστου χρόνου προσωπικό του ΤΕΟ, όπως η τροπολογία της συναδέλφου κ. Παπακώστα λέει. Αυτή είναι η μόνη εκκρεμότητα που έχουμε.<br />Ξαναλέω ποιος είναι ο λόγος. Ο λόγος είναι ότι όλοι πρέπει να έχουν μία ευκαιρία στους διαγωνισμούς. Ξέρουμε όλοι πως στο τέλος του δρόμου αναγκαστικά κάποιοι θα βρεθούν εκτός δημοσίου, όχι όμως χωρίς να έχουν την ευκαιρία σε έναν έστω διαγωνισμό να διαγωνιστούν με τα προσόντα τους. Αυτό είναι όλο το νόημα.<br />Παρακαλώ, κύριε Υπουργέ, την προσοχή σας, παρ’ ότι δεν είναι αρμοδιότητά σας. Η τροπολογία 1251 παρουσιάζει, κυρία Πρόεδρε, την εξής εικόνα. Εγώ φρόντισα να ενημερωθώ. Δεν θέλω να παριστάνω τον Βουλευτή που δεν ξέρει. Γιατί ξέρουν αρκετοί εδώ μέσα για την τροπολογία και κάνουν πως δεν ξέρουν. Εγώ φρόντισα να μάθω και όποιος θέλει μαθαίνει. Δεν είναι έτσι όπως ακούγεται από την Αντιπολίτευση. Πρέπει να το αποδείξει κάποιος. Αυτά λέει η τροπολογία.<br />Δεύτερον, η έκθεση του Γενικού Λογιστηρίου, όπως έχει ήδη επισημανθεί, μας λέει πως δεν προκύπτει κόστος. Από την άλλη, ακούμε εδώ για ποσά προς είσπραξη τα οποία δεν θα εισπραχθούν ή θα επιστραφούν. Ο αρμόδιος Υπουργός λέει ότι δεν είναι της αρμοδιότητάς του και δεν μας δίνει μία εξήγηση. Νομίζω ότι αυτή η διάταξη, για την αξιοπρέπεια όλων πρέπει να συζητηθεί και μετά, ναι, εάν υπάρχουν, θα πρέπει να ψηφιστεί.<br />Κατά συνέπεια, πιστεύω ότι πρέπει να αποσυρθεί, κυρία Πρόεδρε, ή διαφορετικά να έρθει ο αρμόδιος Υπουργός να μας δώσει εξηγήσεις. Υπογραμμίζω ότι δεν είναι δυνατόν να λέμε από τη μια ότι υπάρχει απώλεια για τον τάδε και από την άλλη η έκθεση του Γενικού Λογιστηρίου να λέει ότι δεν προκαλείται καμμία δαπάνη. Αυτό το πράγμα είναι μια αντίφαση που πρέπει να εξηγηθεί με στοιχεία απ’ αυτούς που ξέρουν.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Κουκουλόπουλε. <br />Τον λόγο έχει ο κ. Νότης Μαριάς.<br />ΕΠΑΜΕΙΝΩΝΔΑΣ  ΜΑΡΙΑΣ: Κυρία Πρόεδρε, τελειώνει η συζήτηση ενός νομοσχεδίου, το οποίο κατά τη συζήτηση αποδείχθηκε ότι είναι αντισυνταγματικό, ασχέτως του τι έδειξε η ψηφοφορία που έγινε την πρώτη μέρα. Παραβιάζονται συγκεκριμένες συνταγματικές διατάξεις, παραβιάζονται διατάξεις του Ευρωπαϊκού Κοινοτικού Δικαίου, που προστατεύουν και απαγορεύουν τις ομαδικές απολύσεις και όλα αυτά για ποιον λόγο; Διότι, όπως ειπώθηκε, πρέπει να εκτελεστούν τα συμφωνηθέντα. Ποια συμφωνηθέντα; Με βάση το μνημόνιο. Ποιο μνημόνιο; Αυτό που σήμερα το Ευρωπαϊκό Κοινοβούλιο είπε ότι έχει αποτύχει στην Ελλάδα, ότι η Ελλάδα έχει καταστραφεί λόγω της πολιτικής αυτής. Αντί η Κυβέρνηση να πάρει αφορμή από αυτά τα επιχειρήματα που εκφράζονται στο Ευρωπαϊκό Κοινοβούλιο και το ψήφισμά του και να σταματήσει αυτήν την πολιτική, να σταματήσει τον σφαγιασμό, τις απολύσεις των καθαριστριών του Υπουργείου Οικονομικών, των υπαλλήλων που είναι σχολικοί φύλακες, χιλιάδων ανθρώπων που έχουν μπει στη διαθεσιμότητα, όλων αυτών που είναι στους υπό κατάργηση οργανισμούς, αντί να έχει αυτό το επιχείρημα, αντί να αναζητήσει πλήρη αποζημίωση της χώρας για την οικονομική καταστροφή που έχει υποστεί, εμμένει σε ένα νομοσχέδιο, το οποίο δήθεν εξυγιαίνει τον δημόσιο τομέα, τη στιγμή κατά την οποία στην ίδια την έκθεση του Γενικού Λογιστηρίου του Κράτους αναφέρεται ότι το πολύ να εξοικονομηθούν για το δημόσιο 5,1 εκατομμύρια ευρώ, ενώ με το άρθρο 2 οι απώλειες του δημοσίου είναι 42 εκατομμύρια ευρώ.<br />Αν βάλετε και τις τροπολογίες οι οποίες έρχονται και ξαναέρχονται, προκειμένου να είναι μαχητό το τεκμήριο των ενδοομιλικών τριγωνικών συναλλαγών και έτσι και να χαριστούν πρόστιμα και να μειωθεί η δυνατότητα του κράτους να εισπράξει φόρους και αν βεβαίως λάβετε υπ’ όψιν και την τροπολογία με την οποία απαλλάσσεται το αεροδρόμιο, το «Ελευθέριος Βενιζέλος», από τη φορολογία επί των ακινήτων, αντιλαμβάνεστε ότι είμαστε σε αυτήν την τεράστια αντίφαση. <br />Κλείνω, κυρία Πρόεδρε, με την εξής μικρή παρατήρηση για την απαλλαγή που εισάγει ο κύριος Υπουργός για τη διοίκηση του ΟΠΕΒ, την ώρα που θέλει να κάνει αξιολογήσεις για να πιάσει, λέει, τους δήθεν άχρηστους, να εξετάσει αν οφείλεται σε καταδίκη της διοίκησης από το ΙΚΑ και το ΣΔΟΕ για παραβίαση της εργατικής νομοθεσίας και παραβίαση κειμένων διατάξεων. Απαλλάσσετε αυτούς και απολύετε τους είκοσι οκτώ υπαλλήλους, στους οποίους χρωστάτε και μισθούς τεσσάρων χρόνων. Αυτή είναι η αξιοκρατία σας; Αυτό είναι το κράτος δικαίου το οποίο επικαλείστε; Είναι ένα μικρό θέμα μόνο είκοσι οκτώ υπαλλήλων, που αποδεικνύει τη μέγιστη υποκρισία σας, διότι μέσα απ’ αυτό το νομοσχέδιο διαμορφώνεται το μνημονιακό κράτος με αξιολόγηση που θα την κάνουν επίσης μετακλητοί υπάλληλοι και θα είναι στην υπηρεσία των κομματικών εντολών.<br />Σε σχέση με τις τροπολογίες, εμείς στην ονομαστική ψηφοφορία, σε όλα τα άρθρα και τις τροπολογίες, θα ψηφίσουμε «ΟΧΙ» και στις τροπολογίες που έχουν κατατεθεί, στη 1238, στη 1245 και στη 1248 θα ψηφίσουμε θετικά.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Μαριά. <br />Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις- Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα - Τροποποίηση διατάξεων π.δ. 318/1992  και λοιπές ρυθμίσεις» και θα γίνει η ψήφισή τους χωριστά.<br />Ερωτάται το Σώμα: Γίνεται δεκτό το άρθρο 1 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 1 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 2 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 2 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 3 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 3 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 4 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 4 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 5 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Παρών. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 5 έγινε δεκτό ως έχει κατά πλειοψηφία. <br />Για τα άρθρα 6, 7, 9, 10, 11, 12, 13, 14, 15, 16, 17 έχει υποβληθεί αίτηση ονομαστικής ψηφοφορίας. Το άρθρο 8 έχει αποσυρθεί από τον κύριο Υπουργό πριν από λίγο και τα λοιπά άρθρα θα αναριθμηθούν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Η ψηφοφορία θα γίνει με την παλιά αρίθμηση;</speech><speech by="#s125"><from>Μαρία Κόλλια-Τσαρουχά</from> Θα γίνει όπως είναι τώρα για να μην μπερδευτούμε και μετά οι υπηρεσίες της Βουλής θα κάνουν την ανάλογη αναρίθμηση. <br />Συνεχίζεται η ψήφιση. <br />Ερωτάται το Σώμα: Γίνεται δεκτό το άρθρο 18 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 18 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 19 και με την προσθήκη της τροπολογίας με γενικό αριθμό 1248 και ειδικό 64;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 19 με την προσθήκη της τροπολογίας με γενικό αριθμό 1248 και ειδικό 64 έγινε δεκτό ως έχει κατά πλειοψηφία. <br />Για τα άρθρα 20 και 21 έχει υποβληθεί αίτηση ονομαστικής ψηφοφορίας. <br />Ερωτάται το Σώμα: Γίνεται δεκτό το άρθρο 22 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 22 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 23 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 23 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 24 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 24 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 25 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 25 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 26 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 26 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 27 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 27 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 28 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 28 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 29 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 29 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 30 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 30 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 31 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 31 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 32 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 32 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 33 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 33 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 34 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 34 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 35 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 35 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 36 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΕΠΑΜΕΙΝΩΝΔΑΣ  ΜΑΡΙΑΣ: Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 36 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 37 με την προσθήκη της τροπολογίας με γενικό αριθμό 1238 και ειδικό 55;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 37 με την προσθήκη της τροπολογίας με γενικό αριθμό 1238 και ειδικό 55 έγινε δεκτό κατά πλειοψηφία. <br />Ερωτάται το Σώμα: Γίνεται δεκτό το άρθρο 38 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 38 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 39 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 39 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 40, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 40 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.<br />Ερωτάται το Σώμα: Γίνεται δεκτό το άρθρο 41, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 41 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.<br />Ερωτάται το Σώμα: Γίνεται δεκτό το άρθρο 42 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 42 έγινε δεκτό ως έχει κατά πλειοψηφία.<br />Για το άρθρο 43 έχει υποβληθεί αίτηση ονομαστικής ψηφοφορίας.<br />Ερωτάται το Σώμα: Γίνεται δεκτό το άρθρο 44 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 44 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 45 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Παρών.<br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 45 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 46 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 46 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 47 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 47 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 48 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Παρών.<br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 48 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτό το άρθρο 49 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό. <br />ΕΠΑΜΕΙΝΩΝΔΑΣ  ΜΑΡΙΑΣ: Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς το άρθρο 49 έγινε δεκτό ως έχει κατά πλειοψηφία.<br />Ερωτάται το Σώμα: Γίνεται δεκτή η τροπολογία με γενικό αριθμό 1254 και ειδικό 70 ως έχει;</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρία Πρόεδρε, πρέπει να λέτε αν είναι αυτοτελής η τροπολογία ή ενσωματώνεται σε κάποιο άρθρο.</speech><speech by="#s125"><from>Μαρία Κόλλια-Τσαρουχά</from> Ναι, έτσι το κάναμε το προηγούμενο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Εγώ είπα ότι δεν ψηφίζω καμμία τροπολογία.</speech><speech by="#s125"><from>Μαρία Κόλλια-Τσαρουχά</from> Εντάξει, θα το επαναλάβω. Ακούστε πώς θα το εκφωνήσω.<br />Ερωτάται το Σώμα: Γίνεται δεκτή η τροπολογία με γενικό αριθμό 1254 και ειδικό αριθμό 70 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κατά πλειοψηφία.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s125"><from>Μαρία Κόλλια-Τσαρουχά</from> Συνεπώς η τροπολογία με γενικό αριθμό 1254 και ειδικό 70 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1245 και ειδικό 61, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s125"><from>Μαρία Κόλλια-Τσαρουχά</from> Συνεπώς η τροπολογία με γενικό αριθμό 1245 και ειδικό 61 έγινε δεκτή και εντάσσεται στο νομοσχέδιο ως ίδιο άρθρο.<br />Προτού διεξαχθεί ονομαστική ψηφοφορία επί της αιτήσεως του ΣΥΡΙΖΑ σε αυτά που ήδη προείπαμε, ο κ. Μαυραγάνης θα ήθελε να κάνει μία διευκρίνιση. <br />Έχετε τον λόγο, κύριε Υπουργέ.<br />ΓΕΩΡΓΙΟΣ ΜΑΥΡΑΓΑΝΗΣ : Πολύ σύντομα θα ήθελα να διευκρινίσω το εξής, ότι η συγκεκριμένη τροπολογία αποσαφηνίζει το θέμα με βάση τη νομολογία του Συμβουλίου της Επικρατείας. <br />Η πάγια νομολογία του Συμβουλίου της Επικρατείας ορίζει ότι, εάν ένα τεκμήριο δεν ορίζεται ως αμάχητο, είναι μαχητό. Έχουμε και πρόσφατη απόφαση που επιβεβαιώνει αυτήν τη νομολογία, την 2527/2013. Συνεπώς δεν τίθεται κανένα θέμα, είναι απλώς θέμα αποσαφήνισης, για να μην υπάρχει κανένα ερμηνευτικό ζήτημα.<br />Ευχαριστώ.</speech><speech by="#s125"><from>Μαρία Κόλλια-Τσαρουχά</from> Ευχαριστούμε.<br />Κυρίες και κύριοι συνάδελφοι έχει υποβληθεί αίτηση ονομαστικής ψηφοφορίας από τους Βουλευτές του ΣΥΡΙΖΑ….</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κυρία Πρόεδρε, πρέπει να πάρουμε τον λόγο.</speech><speech by="#s125"><from>Μαρία Κόλλια-Τσαρουχά</from> Δεν μπορείτε να πάρετε τον λόγο, αλλά επειδή κάναμε…<br /><br />ΕΠΑΜΕΙΝΩΝΔΑΣ  ΜΑΡΙΑΣ: Είναι κάποιες τροπολογίες…</speech><speech by="#s125"><from>Μαρία Κόλλια-Τσαρουχά</from> Τις βάλαμε στα άρθρα, κύριε συνάδελφε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Πρέπει να πάρουμε τον λόγο. Κάποιες…<br />ΕΠΑΜΕΙΝΩΝΔΑΣ  ΜΑΡΙΑΣ: Τις τροπολογίες 1238 και 1248;</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Δεν τις εκφωνήσατε.<br />ΕΠΑΜΕΙΝΩΝΔΑΣ  ΜΑΡΙΑΣ: Δεν τις εκφωνήσατε. Είναι…</speech><speech by="#s125"><from>Μαρία Κόλλια-Τσαρουχά</from> Έχουν ενσωματωθεί σε άρθρα.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Όχι, δύο βουλευτικές... <br />ΕΠΑΜΕΙΝΩΝΔΑΣ  ΜΑΡΙΑΣ: Οι τροπολογίες 1238 και 1248.</speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Είναι αυτοτελείς.</speech><speech by="#s125"><from>Μαρία Κόλλια-Τσαρουχά</from> Περιμένετε…<br />ΕΠΑΜΕΙΝΩΝΔΑΣ  ΜΑΡΙΑΣ: Οι τροπολογίες 1238 και 1248 είναι αυτοτελείς.</speech><speech by="#s125"><from>Μαρία Κόλλια-Τσαρουχά</from> Σε συγκεκριμένα άρθρα, στα οποία θα γίνει η ονομαστική ψηφοφορία, εκεί μέσα υπάγονται και αυτές οι δύο τροπολογίες που επισημάνατε. <br />ΕΠΑΜΕΙΝΩΝΔΑΣ  ΜΑΡΙΑΣ: Όχι, δεν είναι…<br /></speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Για να ενσωματωθούν, πρέπει να τεθούν σε ψηφοφορία.</speech><speech by="#s125"><from>Μαρία Κόλλια-Τσαρουχά</from> Κύριε συνάδελφε, μισό λεπτό, θέλετε ξεχωριστά να ψηφίσουμε γι’ αυτές; <br />ΕΠΑΜΕΙΝΩΝΔΑΣ  ΜΑΡΙΑΣ: Χωριστά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Επί των άρθρων ψηφίσαμε. Τώρα, για να ενσωματωθούν…</speech><speech by="#s125"><from>Μαρία Κόλλια-Τσαρουχά</from> Είναι στα άρθρα τα οποία κρατήσαμε και είναι στην ονομαστική ψηφοφορία, κύριε Λαφαζάνη. Είναι σε άρθρα που έχουμε κρατήσει και θα ψηφιστούν τώρα στην ονομαστική ψηφοφορία. Εκεί, λοιπόν, έχουν ενταχθεί από τον κύριο Υπουργό κάποιες τροπολογίες, οι οποίες και αυτές μπαίνουν στην κρίση της ονομαστικής. Αυτό είπα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όχι στην κρίση της ονομαστικής. Με συγχωρείτε, για να ενσωματωθούν σε άρθρο, πρέπει να ψηφιστούν. Αλλιώς, δεν μπορεί αυθαίρετα ο κύριος Υπουργός να ενσωματώνει. <br />Εδώ είναι τροπολογίες. Θα τις θέσετε στο Σώμα. Θα τις ψηφίσουμε και μετά θα τις βάλετε.</speech><speech by="#s125"><from>Μαρία Κόλλια-Τσαρουχά</from> Ψηφίστηκαν αυτά στα άρθρα στα οποία έχουν ενταχθεί οι συγκεκριμένες τροπολογίες;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κυρία Πρόεδρε, μπορώ να έχω τον λόγο;</speech><speech by="#s125"><from>Μαρία Κόλλια-Τσαρουχά</from> Κύριε Κατσώτη, έχετε τον λόγο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Η τροπολογία 1248 αφορά τη μητρότητα. Πώς, λοιπόν, αυτή ενσωματώθηκε; Πού ενσωματώθηκε; Σε ποιο άρθρο ενσωματώθηκε; Με συγχωρείτε, δεν ξέρουμε τι ενσωμάτωση επήλθε.</speech><speech by="#s125"><from>Μαρία Κόλλια-Τσαρουχά</from> Στο άρθρο 20, κύριε Κατσώτη και κύριοι συνάδελφοι, για το οποίο θα ψηφίσουμε με ονομαστική ψηφοφορία, θα είναι και αυτή. <br /><br />Πριν κλείσει η ψηφοφορία της ονομαστικής θα ψηφίσουμε και επί των δυο τροπολογιών. Εκφωνώντας χωριστά, θα ψηφίσουμε. Συμφωνούμε;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κυρία Πρόεδρε, μπορώ να έχω τον λόγο;</speech><speech by="#s125"><from>Μαρία Κόλλια-Τσαρουχά</from> Κύριε Λαφαζάνη, έχετε τον λόγο. <br /><br />Κύριε Λαφαζάνη, ένα λεπτό. Δώσαμε τον λόγο στον κ. Μαυραγάνη καθώς δεν έπρεπε! Μην μου κάνετε παρατήρηση συνεχώς!<br />Έχετε τον λόγο, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα ήθελα να πω μια κουβέντα για την αποκατάσταση της ακεραιότητας του λόγου. Ο κύριος Υπουργός είπε αυθαιρεσίες. Εδώ με την τροπολογία μετατρέπετε κανονικά –κανονικότατα- αμάχητα κριτήρια σε μαχητά, προκειμένου να διευκολυνθούν τριγωνικές συναλλαγές επί των οποίων έχει επιβαρυνθεί το δημόσιο. Έχουν επιβαρυνθεί οι ιδιώτες σε όφελος του δημοσίου. Αυτό κάνετε, κύριε Υπουργέ! Σας παρακαλούμε έστω και αυτή την ύστατη στιγμή να αποσύρετε την τροπολογία.</speech><speech by="#s125"><from>Μαρία Κόλλια-Τσαρουχά</from> Ευχαριστούμε, κύριε Λαφαζάνη.<br />Η άλλη βουλευτική τροπολογία είναι η με γενικό αριθμό 1255 που εντάσσεται στο άρθρο 20. <br /></speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Έχω δεχθεί το πρώτο ήμισυ της τροπολογίας. Θέλω να είμαι σαφής.</speech><speech by="#s125"><from>Μαρία Κόλλια-Τσαρουχά</from> Άρα, έχουμε ένσταση από το ΚΚΕ, κύριε Υπουργέ. Θα την ψηφίσουμε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ψηφίστηκε η τροπολογία. Ο Υπουργός να κάτσει στη θέση του.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Όχι, κυρία Πρόεδρε. Σας παρακαλώ πολύ!</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Η Βουλή αποφάσισε, κυρία Πρόεδρε.<br /></speech><speech by="#s125"><from>Μαρία Κόλλια-Τσαρουχά</from> Έχετε τον λόγο, κύριε Υπουργέ.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Έχω τοποθετηθεί με σαφήνεια, κυρία Πρόεδρε, ότι δέχομαι το πρώτο μισό της τροπολογίας, την πρώτη διάταξη εκ των δύο.</speech><speech by="#s125"><from>Μαρία Κόλλια-Τσαρουχά</from> Πείτε μας τι λέει.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ως προς τη δεύτερη θα επανέλθω με νομοθετική ρύθμιση το συντομότερο δυνατόν. Ήμουν σαφής από τη στιγμή που μίλησα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αφού δημοσιευθεί ο νόμος, τότε να επανέλθετε. Να επανέλθετε και να αλλάξετε ό,τι νομίζετε.</speech><speech by="#s125"><from>Μαρία Κόλλια-Τσαρουχά</from> Με τη διευκρίνιση του κυρίου Υπουργού, ψηφίζεται…<br /> </speech><speech by="#s184"><from> ΑΛΕΞΙΟΣ ΜΗΤΡΟΠΟΥΛΟΣ</from> Κυρία Πρόεδρε, η τροπολογία 1238 απολείπεται.</speech><speech by="#s125"><from>Μαρία Κόλλια-Τσαρουχά</from> Η τροπολογία 1238 ψηφίστηκε στο άρθρο 37, κατά πλειοψηφία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ψηφίστηκε η τροπολογία. Σας είπαμε ότι η τροπολογία 1238 έγινε δεκτή. Αφού σας είπαμε να βάλετε χωριστά τις τροπολογίες των Βουλευτών που αποδέχονται και την ψηφίζουμε αυτή.</speech><speech by="#s125"><from>Μαρία Κόλλια-Τσαρουχά</from> Ερωτάται το Σώμα: Γίνεται δεκτή η τροπολογία με γενικό αριθμό 1238 και ειδικό 55;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s125"><from>Μαρία Κόλλια-Τσαρουχά</from> Συνεπώς η τροπολογία με γενικό αριθμό 1238 και ειδικό 55 έγινε δεκτή ομοφώνως και εντάσσεται στο νομοσχέδιο ως ίδιο άρθρο.<br />Κυρίες και κύριοι συνάδελφοι, από τους Βουλευτές του Σύριζα έχει υποβληθεί αίτηση ονομαστικής ψηφοφορίας, επί των άρθρων 6, 7, 9, 10, 11, 12, 13, 14, 15, 16, 17, 20, 21, και 43 και επί των τροπολογιών 1241/57, 1251/67, 1252/68, 1253/69 και 1255/71 του νομοσχεδίου, της οποίας το κείμενο έχει ως εξής:<br /></speech><speech by="#s125"><from>Μαρία Κόλλια-Τσαρουχά</from> Θα αναγνώσω τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της<br />Ο κ.Λαφαζάνης Παναγιώτης. Παρών.<br />Ο κ. Μητρόπουλος Αλέξης. Παρών.<br />Ο κ. Σταθάς Ιωάννης. Παρών.<br />Η κ. Τριανταφύλλου Μαρία. Παρούσα.<br />Η κ. Φωτίου Θεανώ. Παρούσα΄<br />Η κ. Κανελλοπούλου Μαρία. Παρούσα.<br />Ο κ. Συρμαλένιος Νικόλαος. Παρών.<br />Ο κ. Σαμοΐλης Στέφανος. Παρών.<br />Η κ. Βαμβακά Ευγενία . Παρούσα.<br />Ο κ. Σταθάκης Γεώργιος. Παρών.<br />Ο κ.Νικόλαος Βούτσης. Παρών.<br />Ο κ. Πετράκος Αθανάσιος. Παρών<br />Ο κ. Μπάρκας Κωνσταντίνος. Παρών.<br />Η κ. Διακάκη Μαρία. Παρούσα.<br />Η κ. Αμμανατίδου-Πασχαλίδου Ευαγγελία. Παρούσα.<br />Η κ. Ιγγλέζη Αικατερίνη. Παρούσα.<br />Η κ. Αγαθοπούλου Ειρήνη. Παρούσα.<br />Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.<br />Συνεπώς διακόπτουμε τη συνεδρίασή μας για δέκα  λεπτά, σύμφωνα με τον Κανονισμό.<br /><br /></speech><speech by="#s125"><from>Μαρία Κόλλια-Τσαρουχά</from> Κυρίες και κύριοι συνάδελφοι, επαναλαμβάνεται η διακοπείσα συνεδρίαση. <br />Θα διεξαχθεί ονομαστική ψηφοφορία επί των άρθρων 6, 7, 9, 10, 11, 12, 13, 14, 15, 16, 17, 20, 21 και 43 και επί των τροπολογιών 1241/57, 1251/67, 1252/68, 1253/69 και 1255/71 του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις - Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα - Τροποποίηση διατάξεων π.δ. 318/1992  και λοιπές ρυθμίσεις».<br />Οι αποδεχόμενοι τα άρθρα και τις τροπολογίες του νομοσχεδίου λέγουν «ΝΑΙ». <br />Οι μη αποδεχόμενοι τα άρθρα και τις τροπολογίες του νομοσχεδίου λέγουν «ΟΧΙ». <br />Οι αρνούμενοι ψήφο λέγουν «ΠΑΡΩΝ». <br />Επί του καταλόγου καλούνται οι Βουλευτές κ. Δημήτριος Τσουμάνης από τη Νέα Δημοκρατία και ο κ. Απόστολος Αλεξόπουλος από τον ΣΥΡΙΖΑ.<br />Σας ενημερώνω ότι έχουν έρθει στο Προεδρείο τηλεομοιοτυπίες  συναδέλφων, σύμφωνα με το άρθρο 70Α του Κανονισμού της Βουλής, με τις οποίες οι συνάδελφοι γνωστοποιούν την ψήφο τους επί των άρθρων και των τροπολογιών του νομοσχεδίου. <br />Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και δύο εκπαιδευτικοί- συνοδοί από το 2ο Γενικό Λύκειο Κατερίνης. <br />Η Βουλή τούς καλωσορίζει.<br /><br />Παρακαλώ να αρχίσει η ανάγνωση του καταλόγου. <br /><br /><br /><br /></speech><speech by="#s90"><from>Καλαντζής Γεώργιος</from> Υπάρχει συνάδελφος, ο οποίος δεν άκουσε το όνομά του; Κανείς. <br />Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά και έχουν ως εξής:<br /></speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές συναδέλφων Βουλευτών, οι οποίες εκφράζουν πρόθεση ψήφου. Αυτές οι επιστολές, οι οποίες δεν συνυπολογίζονται στην καταμέτρηση των ψήφων, έχουν ως εξής: <br /></speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.<br /><br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και έντεκα εκπαιδευτικοί -συνοδοί τους από το 2ο Δημοτικό Σχολείο Αρχαγγέλου Ρόδου.<br />Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και δύο εκπαιδευτικοί-συνοδοί τους από το 2ο Γυμνάσιο Περαίας Θεσσαλονίκης.<br />Η Βουλή σάς καλωσορίζει!<br /><br />Σας ενημερώνουμε ότι είμαστε στη διαδικασία της καταμέτρησης των ψήφων της ονομαστικής ψηφοφορίας που διεξήχθη προηγουμένως και περιμένουμε την εξαγωγή του αποτελέσματος.<br /></speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. <br />Εψήφισαν συνολικά 234 Βουλευτές. <br />Υπέρ του άρθρου 6, δηλαδή «ΝΑΙ», εψήφισαν 143 Βουλευτές. <br />Κατά του άρθρου 6, δηλαδή «ΟΧΙ», εψήφισαν 90 Βουλευτές.<br />Εψήφισε «ΠΑΡΩΝ» 1 Βουλευτής. <br />Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 7, δηλαδή «ΝΑΙ», εψήφισαν 146 Βουλευτές. <br />Κατά του άρθρου 7, δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 9, δηλαδή «ΝΑΙ», εψήφισαν 146 Βουλευτές. <br />Κατά του άρθρου 9, δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 9 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 10, δηλαδή «ΝΑΙ», εψήφισαν 159 Βουλευτές. <br />Κατά του άρθρου 10, δηλαδή «ΟΧΙ», εψήφισαν 75 Βουλευτές.<br />Συνεπώς το άρθρο 10 έγινε δεκτό κατά πλειοψηφία. <br />Υπέρ του άρθρου 11, δηλαδή «ΝΑΙ», εψήφισαν 159 Βουλευτές. <br />Κατά του άρθρου 11, δηλαδή «ΟΧΙ», εψήφισαν 75 Βουλευτές.<br />Συνεπώς το άρθρο 11 έγινε δεκτό κατά πλειοψηφία. <br />Υπέρ του άρθρου 12, δηλαδή «ΝΑΙ», εψήφισαν 147 Βουλευτές. <br />Κατά του άρθρου 12, δηλαδή «ΟΧΙ», εψήφισαν 87 Βουλευτές.<br />Συνεπώς το άρθρο 12 έγινε δεκτό κατά πλειοψηφία. <br />Υπέρ του άρθρου 13, δηλαδή «ΝΑΙ», εψήφισαν 146 Βουλευτές. <br />Κατά του άρθρου 13, δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 13 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 14, δηλαδή «ΝΑΙ», εψήφισαν 147 Βουλευτές. <br />Κατά του άρθρου 14, δηλαδή «ΟΧΙ», εψήφισαν 86 Βουλευτές.<br />Εψήφισε «ΠΑΡΩΝ» 1 Βουλευτής.<br />Συνεπώς το άρθρο 14, έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 15, δηλαδή «ΝΑΙ», εψήφισαν 159 Βουλευτές. <br />Κατά του άρθρου 15, δηλαδή «ΟΧΙ», εψήφισαν 75 Βουλευτές.<br />Συνεπώς το άρθρο 15 έγινε δεκτό κατά πλειοψηφία. <br />Υπέρ του άρθρου 16, δηλαδή «ΝΑΙ», εψήφισαν 159 Βουλευτές. <br />Κατά του άρθρου 16, δηλαδή «ΟΧΙ», εψήφισαν 75 Βουλευτές.<br />Συνεπώς το άρθρο 16 έγινε δεκτό κατά πλειοψηφία. <br />Υπέρ του άρθρου 17, δηλαδή «ΝΑΙ», εψήφισαν 157 Βουλευτές. <br />Κατά του άρθρου 17, δηλαδή «ΟΧΙ», εψήφισαν 77 Βουλευτές.<br />Συνεπώς το άρθρο 17 έγινε δεκτό κατά πλειοψηφία. <br />Υπέρ του άρθρου 20, δηλαδή «ΝΑΙ», εψήφισαν 146 Βουλευτές. <br />Κατά του άρθρου 20, δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 20, έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ του άρθρου 21, δηλαδή «ΝΑΙ», εψήφισαν 146 Βουλευτές. <br />Κατά του άρθρου 21, δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 21 έγινε δεκτό κατά πλειοψηφία. <br />Υπέρ του άρθρου 43, δηλαδή «ΝΑΙ», εψήφισαν 146 Βουλευτές. <br />Κατά του άρθρου 43 , δηλαδή «ΟΧΙ», εψήφισαν 88 Βουλευτές.<br />Συνεπώς το άρθρο 43 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Υπέρ της τροπολογίας με γενικό αριθμό 1241 και ειδικό 57, δηλαδή «ΝΑΙ», εψήφισαν 143 Βουλευτές.<br />Κατά της τροπολογίας με γενικό αριθμό 1241 και ειδικό 57, δηλαδή «ΟΧΙ», εψήφισαν 88 Βουλευτές.<br />Εψήφισαν «ΠΑΡΩΝ» 3 Βουλευτές.<br />Συνεπώς η τροπολογία με γενικό αριθμό 1241 και ειδικό 57 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. <br />Υπέρ της τροπολογίας με γενικό αριθμό 1251 και ειδικό 67, δηλαδή «ΝΑΙ», εψήφισαν 140 Βουλευτές.<br />Κατά της τροπολογίας με γενικό αριθμό 1251 και ειδικό 67, δηλαδή «ΟΧΙ», εψήφισαν 91 Βουλευτές.<br />Εψήφισαν «ΠΑΡΩΝ» 3 Βουλευτές.<br />Συνεπώς η τροπολογία με γενικό αριθμό 1251 και ειδικό 67 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. <br />Υπέρ της τροπολογίας με γενικό αριθμό 1252 και ειδικό 68, δηλαδή «ΝΑΙ», εψήφισαν 143 Βουλευτές.<br />Κατά της τροπολογίας με γενικό αριθμό 1252 και ειδικό 68, δηλαδή «ΟΧΙ», εψήφισαν 88 Βουλευτές.<br />Εψήφισαν «ΠΑΡΩΝ» 3 Βουλευτές.<br />Συνεπώς η τροπολογία με γενικό αριθμό 1252 και ειδικό 68 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. <br />Υπέρ της τροπολογίας με γενικό αριθμό 1253 και ειδικό 69, δηλαδή «ΝΑΙ», εψήφισαν 142 Βουλευτές.<br />Κατά της τροπολογίας με γενικό αριθμό 1253 και ειδικό 69, δηλαδή «ΟΧΙ», εψήφισαν 88 Βουλευτές.<br />Εψήφισαν «ΠΑΡΩΝ» 4 Βουλευτές.<br />Συνεπώς η τροπολογία με γενικό αριθμό 1253 και ειδικό 69 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στα άρθρα 6, 7, 41, 43 και 47 του νομοσχεδίου. <br />Υπέρ της τροπολογίας με γενικό αριθμό 1255 και ειδικό 71, δηλαδή «ΝΑΙ», εψήφισαν 144 Βουλευτές.<br />Κατά της τροπολογίας με γενικό αριθμό 1255 και ειδικό 71, δηλαδή «ΟΧΙ», εψήφισαν 88 Βουλευτές.<br />Εψήφισαν «ΠΑΡΩΝ» 2 Βουλευτές.<br />Συνεπώς η τροπολογία με γενικό αριθμό 1255 και ειδικό 71 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο άρθρο 12 του νομοσχεδίου, σύμφωνα με το παρακάτω πρωτόκολλο ονομαστικής ψηφοφορίας.<br /> </speech><speech by="#s90"><from>Καλαντζής Γεώργιος</from> Εισερχόμεθα στην ψήφιση του ακροτελεύτιου άρθρου. <br />Ερωτάται το Σώμα: Γίνεται δεκτό το ακροτελεύτιο άρθρο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s90"><from>Καλαντζής Γεώργιος</from> Το ακροτελεύτιο άρθρο έγινε δεκτό κατά πλειοψηφία.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, δεν έγινε δεκτό!<br />ΕΠΑΜΕΙΝΩΝΔΑΣ  ΜΑΡΙΑΣ: Όχι, δεν έγινε δεκτό!</speech><speech by="#s90"><from>Καλαντζής Γεώργιος</from> Μα, είναι δυνατόν;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μα, δεν υπάρχει πλειοψηφία!</speech><speech by="#s90"><from>Καλαντζής Γεώργιος</from> Και μόνο η Νέα Δημοκρατία παρόντων των τριών κομμάτων υπερτερεί! Μα, δεν είστε ΣΥΡΙΖΑ, Ανεξάρτητοι Έλληνες και ΚΚΕ; Πού είναι οι υπόλοιποι; Είναι δυνατόν; Μόνο η Νέα Δημοκρατία υπερτερεί!<br />ΕΠΑΜΕΙΝΩΝΔΑΣ  ΜΑΡΙΑΣ: Είναι 126 «ΝΑΙ», αθροίστε τα «ΟΧΙ» και βγάλτε το αποτέλεσμα!</speech><speech by="#s90"><from>Καλαντζής Γεώργιος</from> Επαναλαμβάνω, το ακροτελεύτιο άρθρο έγινε δεκτό κατά πλειοψηφία. <br />Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις - Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα- Τροποποίηση διατάξεων π.δ. 318/1992  και λοιπές ρυθμίσεις» έγινε δεκτό επί των άρθρων και των τροπολογιών.<br />Η ψήφισή του στο σύνολο αναβάλλεται για άλλη συνεδρίαση. <br />Έχουν διανεμηθεί τα Πρακτικά της Τρίτης 11 Φεβρουαρίου 2014, της Τετάρτης 12 Φεβρουαρίου 2014, της Πέμπτης 13 Φεβρουαρίου 2014 και της Παρασκευής 14 Φεβρουαρίου 2014 και ερωτάται το Σώμα αν τα επικυρώνει.</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>Καλαντζής Γεώργιος</from> Συνεπώς τα Πρακτικά της Τρίτης 11 Φεβρουαρίου 2014, της Τετάρτης 12 Φεβρουαρίου 2014, της Πέμπτης 13 Φεβρουαρίου 2014 και της Παρασκευής 14 Φεβρουαρίου 2014 επικυρώθηκαν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, δεν επικυρώθηκαν! Δεν έχουν διανεμηθεί και δεν μπορούμε να τα επικυρώσουμε!</speech><speech by="#s90"><from>Καλαντζής Γεώργιος</from> Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 19.45΄ λύεται η συνεδρίαση για αύριο, ημέρα Παρασκευή 14 Μαρτίου 2014 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων.<br />Ο</speech></debateBody><br />  </debate><br /></akomaNtoso>
