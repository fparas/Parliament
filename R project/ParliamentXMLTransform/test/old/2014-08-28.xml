<akomaNtoso><br />  <debate name="Conference"><br />    <meta><br />      <references source="#">  <TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="107" href="ontology/parlmember/s107" showAs="Καρασμάνης Γεώργιος"/><TLCPerson id="126" href="ontology/parlmember/s126" showAs="Κόλλιας Κωνσταντίνος"/><TLCPerson id="92" href="ontology/parlmember/s92" showAs="Καλογερή Αγνή"/><TLCPerson id="56" href="ontology/parlmember/s56" showAs="Γιοβανόπουλος Κωνσταντίνος"/><TLCPerson id="283" href="ontology/parlmember/s283" showAs="Τσούκαλης Νικόλαος"/><TLCPerson id="110" href="ontology/parlmember/s110" showAs="Κασσής Μιχαήλ"/><TLCPerson id="137" href="ontology/parlmember/s137" showAs="Κουκούτσης Δημήτριος"/><TLCPerson id="11" href="ontology/parlmember/s11" showAs="Αναγνωστάκης Δημήτριος"/><TLCPerson id="175" href="ontology/parlmember/s175" showAs="Μαρκογιαννάκης Χρήστος"/><TLCPerson id="260" href="ontology/parlmember/s260" showAs="Σταμενίτης Διονύσιος"/><TLCPerson id="124" href="ontology/parlmember/s124" showAs="Κοδέλας Δημήτριος"/><TLCPerson id="172" href="ontology/parlmember/s172" showAs="Μανωλάκου Διαμάντω"/><TLCPerson id="35" href="ontology/parlmember/s35" showAs="Βογιατζής Παύλος"/><TLCPerson id="18" href="ontology/parlmember/s18" showAs="Αραμπατζή Φωτεινή"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="141" href="ontology/parlmember/s141" showAs="Κουρουμπλής Παναγιώτης"/><TLCPerson id="270" href="ontology/parlmember/s270" showAs="Τασούλας Κωνσταντίνος"/><TLCPerson id="100" href="ontology/parlmember/s100" showAs="Καραγκούνης Κωνσταντίνος"/><TLCPerson id="288" href="ontology/parlmember/s288" showAs="Χαϊκάλης Παύλος"/><TLCPerson id="19" href="ontology/parlmember/s19" showAs="Αρβανίτης Αβράμης"/><TLCPerson id="276" href="ontology/parlmember/s276" showAs="Τριαντάφυλλος Κωνσταντίνος"/></references><br />    </meta><br />    <preface> <docTitle>Συνεδρίαση της βουλης των Ελληνων :  28-08-2014</docTitle></preface><br />    <debateBody>  <speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 6-8-2014 εξουσιοδότηση του Τμήματος επικυρώθηκαν με ευθύνη του Προεδρείου τα Πρακτικά της ΚΖ΄ συνεδριάσεώς του, σε ό,τι αφορά την ψήφιση στο σύνολο του σχεδίου νόμου: «Μέτρα στήριξης και ανάπτυξης της ελληνικής οικονομίας, οργανωτικά θέματα Υπουργείου Οικονομικών και άλλες διατάξεις.»<br />Παρακαλείται ο κύριος Γραμματέας να ανακοινώσει τις αναφορές προς το Τμήμα. <br /> Οι Βουλευτές Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, Λαρίσης κ. ΔΗΜΗΤΡΗΣ ΓΕΛΑΛΗΣ και Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσαν αναφορά με την οποία οι Ενώσεις Γιατρών Βόλου, Καρδίτσας, Λάρισας και Τρικάλων διαμαρτύρονται για την υποστελέχωση και την πλήρη αποδιοργάνωση των νοσοκομείων της Θεσσαλίας. <br />Υγείας<br />1094) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία ο Πανελλήνιος Σύλλογος Φυσιοθεραπευτών αιτείται την εξόφληση των οφειλούμενων ποσών από τον ΕΟΠΥΥ προς τους φυσιοθεραπευτές και  επισημαίνει τη δεινή οικονομική κατάσταση των εργαζομένων του κλάδου.<br />Υγείας<br />1095) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία η τοπική κοινότητα Ασκληπιείου Ρόδου αιτείται την επαναλειτουργία του αγροτικού ιατρείου της και την προκήρυξη θέσης αγροτικού ιατρού.<br />Αγροτικής Ανάπτυξης και Τροφίμων, Οικονομικών <br />1096) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε δημοσίευμα εφημερίδας σύμφωνα με το οποίο  η εφορία ¨τιμωρεί¨ με υπερδιπλάσιο συντελεστή τη μεταποίηση.<br />Υποδομών, Μεταφορών και Δικτύων<br />1097) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία η Περιφερειακή Ένωση Δήμων Θεσσαλίας εκφράζει την αναγκαιότητα ολοκλήρωσης των εργασιών του οδικού άξονα Κεντρικής Ελλάδας Ε-65.<br />Ανάπτυξης και Ανταγωνιστικότητας<br />1098) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία οι υιοί Ζ. Βλάχου, ιδιοκτήτες σούπερ μάρκετ στη Λευκάδα αιτούνται να τους δοθεί η δυνατότητα λειτουργίας της επιχείρησής τους και τις Κυριακές κατά την τουριστική περίοδο.<br />Ναυτιλίας και Αιγαίου<br />1099) Οι Βουλευτές Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία η Πανελλήνια Ένωση Ναυτών Εμπορικού Ναυτικού  διαμαρτύρεται για τις εφοπλιστικές αυθαιρεσίες στις γραμμές Αργοσαρωνικού, σε βάρος των εργασιακών δικαιωμάτων των ναυτικών.<br />Περιβάλλοντος, Ενέργειας και Κλιματικής Αλλαγής, Εσωτερικών<br />1100) Ο Βουλευτής Ευβοίας κ. ΣΥΜΕΩΝ ΚΕΔΙΚΟΓΛΟΥ κατέθεσε αναφορά με την οποία  ο Δήμος Καρύστου αιτείται την απόδοση αντισταθμιστικού οφέλους στους δημότες και τους δήμους, όπου είναι εγκατεστημένοι σταθμοί ανανεώσιμων πηγών ενέργειας.<br />Ανάπτυξης και Ανταγωνιστικότητας<br />1101) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  ο Σύνδεσμος Ελαιοκομικών Δήμων Κρήτης  αιτείται την επίλυση σειράς ζητημάτων σχετικά με τη διάθεση ελαιολάδου στην εστίαση και τη λιανική αγορά.<br />Αγροτικής Ανάπτυξης και Τροφίμων<br />1102) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  η Περιφέρεια Κρήτης παραθέτει τις απόψεις της για την Εθνική Πρόταση της νέας Κοινής Αγροτικής Πολιτικής των ετών 2015-2020.<br />Εργασίας, Κοινωνικής Ασφάλισης και Πρόνοιας<br />1103) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Α΄ Αθηνών κ. ΓΑΡΥΦΑΛΛΙΑ  ΚΑΝΕΛΛΗ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία ο Σύλλογος Εργαζομένων στις Υπηρεσίες της Τράπεζας Πειραιώς  αιτείται την επίλυση θέματος σχετικά με την Επιθεώρηση Εργασίας και τους ελέγχους που έχουν οι ίδιοι ζητήσει να πραγματοποιηθούν, λόγω της έλλειψης προσωπικού.<br />Οικονομικών <br />1104) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία ο κ. Βασίλης Καραΐσκος εκφράζει τη δυσαρέσκειά του για τις μειώσεις σε συντάξεις αναπήρων με ποσοστό αναπηρίας 80% και άνω.<br />Παιδείας και Θρησκευμάτων<br />1105) Οι Βουλευτές Φλωρίνης κ. ΑΘΑΝΑΣΙΟΣ ΓΕΡΜΑΝΙΔΗΣ και Α΄ Θεσσαλονίκης κ. ΑΝΑΣΤΑΣΙΟΣ  ΚΟΥΡΑΚΗΣ κατέθεσαν αναφορά με την οποία η κ. Αρχόντα Τσιούλη του Κωνσταντίνου, κάτοικος της Φλώρινας  αιτείται την επίλυση θέματος που αφορά τη μετεγγραφή της από το Πανεπιστήμιο Ρεθύμνου σε αντίστοιχο τμήμα του Αριστοτελείου Πανεπιστημίου Θεσσαλονίκης.<br />Τουρισμού,  Οικονομικών <br />1106) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  η Συνομοσπονδία Επιχειρηματιών Ενοικιαζόμενων Δωματίων Διαμερισμάτων Ελλάδος  αιτείται την εφαρμογή νομοθετικών παρεμβάσεων για την αναγραφή των τουριστικών καταλυμάτων του κλάδου τους στο Ε9 ως ξενοδοχειακά καταλύματα με το καθεστώς των ειδικών κτηρίων.<br />Ανάπτυξης και Ανταγωνιστικότητας, Αγροτικής Ανάπτυξης και Τροφίμων<br />1107) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  ο Σύνδεσμος Ελαιοκομικών Δήμων Κρήτης  αιτείται την επίλυση σειράς ζητημάτων σχετικά με τη διάθεση ελαιολάδου στην εστίαση και τη λιανική αγορά.<br />Υγείας<br />1108) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία το Περιφερειακό Τμήμα Μαγνησίας του Πανελλήνιου Συλλόγου Φυσικοθεραπευτών αιτείται την εξόφληση  των οφειλόμενων ποσών από τον ΕΟΠΥΥ προς τους φυσιοθεραπευτές και  επισημαίνει τη δεινή οικονομική κατάσταση των εργαζομένων του κλάδου.<br />Ναυτιλίας και Αιγαίου<br />1109) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  η Πανελλήνια Ένωση Ναυτών Εμπορικού Ναυτικού  καταγγέλλει παραβιάσεις στο ωράριο εργασίας και στο πρωτόκολλο λειτουργίας των ακτοπλοϊκών γραμμών του Αργοσαρωνικού επισημαίνοντας τον κίνδυνο για την ασφάλεια πληρώματος και επιβαινόντων.<br />Περιβάλλοντος, Ενέργειας και Κλιματικής Αλλαγής, Εσωτερικών, Τουρισμού<br />1110) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  η Ελληνική Λέσχη Αυτοκινούμενων Τροχόσπιτων  παραθέτει την πρότασή της που αφορά την Ίδρυση Σταθμών Εξυπηρέτησης Αυτοκινούμενων Τροχόσπιτων  με σκοπό την περαιτέρω προσέλκυση τουριστών και την ανάδειξη μιας νέας μορφής τουρισμού. <br />Οικονομικών <br />1111) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία το Εργατικό Κέντρο Ηρακλείου αιτείται τη δυνατότητα νομοθετικής ρύθμισης για τη διόρθωση των στοιχείων των ιδιοκτησιών από τους δήμους και τη διαγραφή των λανθασμένων χρεώσεων.<br />Υγείας<br />1112) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα λειτουργίας των κέντρων υγείας της ηπειρωτικής και νησιωτικής Μαγνησίας από την έλλειψη υλικοτεχνικού εξοπλισμού και ιατρικού προσωπικού. <br />Περιβάλλοντος, Ενέργειας και Κλιματικής Αλλαγής <br />1113) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία η επιτροπή πολιτών του Σουλίου Κορινθίας αιτείται τη δυνατότητα νόμιμης καλλιέργειας αγροτεμαχίων που έχουν χαρακτηριστεί δασικά και βρίσκονται σε περιοχές του Νομού Κορινθίας για χρήση μόνον αγροτικής καλλιέργειας. <br />Υγείας<br />1114) Η Βουλευτής Β΄ Αθηνών κ. ΧΑΡΟΥΛΑ  ΚΑΦΑΝΤΑΡΗ κατέθεσε αναφορά με την οποία ο Σύλλογος Συνταξιούχων ALPHA BANK  αιτείται την οριστική επίλυση της καταβολής των ληξιπρόθεσμων και καθυστερούμενων οφειλών του ΕΟΠΥΥ προς τους ασφαλισμένους του.<br />Ναυτιλίας και Αιγαίου<br />1115) Οι Βουλευτές Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία  η Πανελλήνια Ομοσπονδία Ενώσεων Προσωπικού Λιμενικού Σώματος  αιτείται τη διευθέτηση των προβλημάτων που προέκυψαν από τις μαζικές αποσπάσεις-μετακινήσεις του προσωπικού ΛΣ-ΕΛΑΚΤ από την παραμεθόριο προς την ηπειρωτική χώρα.<br />Ανάπτυξης και Ανταγωνιστικότητας, Δημόσιας Τάξης και Προστασίας του Πολίτη <br />1116) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  η Ομοσπονδία Εμπορικών Συλλόγων Δωδεκανήσου καταγγέλλει τα φαινόμενα του κατευθυνόμενου εμπορίου και της άγρας πελατών που σημειώνονται στην αγορά της Ρόδου. <br />Τουρισμού<br />1117) Ο Βουλευτής Δράμας κ. ΧΡΗΣΤΟΣ ΑΗΔΟΝΗΣ κατέθεσε δημοσίευμα εφημερίδας το οποίο αναφέρεται στην υλοποίηση της υπόσχεσης που είχε δοθεί από το Υπουργείο για την παραμονή της ΑΣΤΕΑΝ στον Άγιο Νικόλαο Κρήτης και την αναβάθμιση των σπουδών της.<br />Υγείας, Εργασίας, Κοινωνικής Ασφάλισης και Πρόνοιας<br />1118) Ο Βουλευτής Δράμας κ. ΧΡΗΣΤΟΣ ΑΗΔΟΝΗΣ κατέθεσε δημοσίευμα εφημερίδας το οποίο αναφέρεται στην ταλαιπωρία που υποβάλλονται πολλοί Λασιθιώτες με αναπηρίες και προβλήματα υγείας τους καλοκαιρινούς μήνες, οι οποίοι καλούνται να μεταφερθούν στο Ηράκλειο προκειμένου να εξεταστούν σε επιτροπές του Κέντρου Πιστοποίησης Αναπηρίας .<br />Οικονομικών <br />1119) Ο Βουλευτής Χίου κ. ΣΤΑΜΑΤΙΟΣ ΚΑΡΜΑΝΤΖΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος αποδεικνύει την πολυτεκνική ιδιότητα για τις προσλήψεις των πολυτέκνων του ΑΣΕΠ.<br />Οικονομικών <br />1120) Ο Βουλευτής Άρτης κ. ΓΕΩΡΓΙΟΣ ΣΤΥΛΙΟΣ κατέθεσε αναφορά με την οποία  η Διεύθυνση Οικονομικών Υπηρεσιών   Άρτας  αιτείται την επίλυση προβλημάτων και αδικιών σχετικά με τον προσδιορισμό του ΕΝΦΙΑ στο Νομό Άρτας.<br />Οικονομικών <br />1121) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία η Εθνική Συνομοσπονδία Ατόμων με Αναπηρία  αιτείται την άρση των άκριτων και οριζόντιων περικοπών σε μισθούς, επιδόματα και συντάξεις για τα άτομα με αναπηρία και τις οικογένειές τους.<br />Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής, Οικονομικών <br />1122) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία ο Πανελλήνιος Σύλλογος Φωτοβολταϊκών Στέγης παραθέτει τις προτάσεις του σχετικά με τις ενδιάμεσες τιμές στους συμψηφισμούς των οικιακών φωτοβολταϊκών από τη ΔΕΗ ΑΕ και τη σχέση ΔΕΗ και ΛΑΓΗΕ για τις πληρωμές των οικιακών φωτοβολταϊκών.<br />Περιβάλλοντος, Ενέργειας και Κλιματικής Αλλαγής <br />1123) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία  ο Πανελλήνιος Σύλλογος Φωτοβολταϊκών Στέγης επισημαίνει την αναγκαιότητα τήρησης των συμφωνηθέντων μεταξύ της ΔΕΗ και των κατόχων Φ/Β, καθώς και την επίλυση προβλημάτων προς όφελος των νοικοκυριών με φωτοβολταϊκά.<br />Οικονομικών <br />1124) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  ο κ. Σ. Γιαννούλης προτείνει τις τροποποιήσεις άρθρων που αφορούν στην ισχύουσα νομοθεσία φορολογίας μεταβίβασης ακινήτων.<br />Παιδείας και Θρησκευμάτων<br />1125) Ο Βουλευτής Χίου κ. ΣΤΑΜΑΤΙΟΣ ΚΑΡΜΑΝΤΖΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος παραθέτει τις προτάσεις της σχετικά με τις μετεγγραφές θέσης εισαγωγής πολυτέκνων σε σχολές ή τμήματα της τριτοβάθμιας εκπαίδευσης.<br />Οικονομικών, Εργασίας, Κοινωνικής Ασφάλισης και Πρόνοιας, Εθνικής Άμυνας, Δημόσιας Τάξης και Προστασίας του Πολίτη <br />1126) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία η Ανεξάρτητη Ένωση Αποστράτων Ενόπλων Δυνάμεων  παραθέτει την κοινή καταγγελία-πρόταση ομοσπονδιών, ενώσεων, συλλόγων, φορέων εε και εα στελεχών των Ενόπλων Δυνάμεων και των Σωμάτων Ασφαλείας, σχετικά με τα μισθολογικά τους δικαιώματα και αιτείται την εφαρμογή της απόφασης του Σ.τ.Ε που δικαιώνει τις μισθολογικές τους διεκδικήσεις.<br />Δικαιοσύνης, Διαφάνειας και Ανθρωπίνων Δικαιωμάτων <br />1127) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Γιώργος Φλωράς παραθέτει τις προτάσεις του Προέδρου του Επαγγελματικού Επιμελητηρίου Αθηνών για την αλλαγή του Πτωχευτικού Κώδικα.<br />Υγείας<br />1128) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Εργαζομένων ΕΚΑΒ Μαγνησίας αιτείται την άμεση ενίσχυση με ανθρώπινο δυναμικό του τομέα ΕΚΑΒ στον Βόλο, ώστε να συνεχιστεί η εύρυθμη λειτουργία του.<br />Εργασίας, Κοινωνικής Ασφάλισης και Πρόνοιας<br />1129) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Δήμαρχος Βόλου παραθέτει την πρότασή του για την πιλοτική εφαρμογή του μέτρου διασφάλισης του ελάχιστου εγγυημένου εισοδήματος στον Δήμο Βόλου.<br />Εργασίας, Κοινωνικής Ασφάλισης και Πρόνοιας<br />1130) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Ιδιοκτητών Ενοικιαζομένων Δωματίων και Ξενώνων του Νομού Μαγνησίας παραθέτει τις προτάσεις του σχετικά με την ασφάλιση των ενοικιαζομένων δωματίων και ξενώνων στον ΟΓΑ.<br />Οικονομικών <br />1131) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία  η Υπηρεσία Δημοσιονομικού Ελέγχου Λασιθίου καταθέτει επιστολή αναφορικά με τα μεγάλα προβλήματα λειτουργίας της ΥΔΕΠΕ Λασιθίου λόγω έλλειψης προσωπικού.<br />Αγροτικής Ανάπτυξης και Τροφίμων<br />1132) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  οι κτηνοτρόφοι του Κοινοτικού Διαμερίσματος Ανάβρας του Δήμου Αλμυρού αιτούνται την εξασφάλιση της επιλεξιμότητας των βοσκήσιμων εκτάσεών τους στο ακέραιο ή τουλάχιστον τη δίκαιη κατανομή των εκτάσεων του 2013 στο σύνολο των κτηνοτρόφων της ευρύτερης περιοχής.<br />Υποδομών, Μεταφορών και Δικτύων<br />1133) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία  ο Σύνδεσμος Ελλήνων Γουνοποιών  καλεί τις αρμόδιες αρχές να διευθετήσουν τα προβλήματα στον αερολιμένα Κέρκυρας σχετικά με την ανάκληση αδειοδότησης συγκεκριμένων εκτελωνιστικών γραφείων.<br />Ναυτιλίας και Αιγαίου<br />1134) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  η Πανελλήνια Ομοσπονδία Ενώσεων Προσωπικού Λιμενικού Σώματος αιτείται την άμεση συμμόρφωση με τις προβλεπόμενες οργανικές θέσεις, καθώς και την κατάργηση της αναδιάρθρωσης των υπηρεσιών και της νέας οργανικής σύνθεσης των Λιμενικών Αρχών.<br />Διοικητικής Μεταρρύθμισης και Ηλεκτρονικής Διακυβέρνησης<br />1135) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  η Ένωση Τελωνειακών Υπαλλήλων της 5ης Τελωνειακής Περιφέρειας αιτείται την κατάργηση του συστήματος της συγκριτικής αξιολόγησης των δημοσίων υπαλλήλων με τη χρήση προκαθορισμένης ποσόστωσης και του νόμου 4093/12, προκειμένου το πειθαρχικό δίκαιο να συμβαδίζει με τις επιταγές του κράτους δικαίου.<br />Οικονομικών <br />1136) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία  ο Σύλλογος Ιδιοκτητών Κέντρων Ξένων Γλωσσών Νομού Τρικάλων εκφράζει τον προβληματισμό του σχετικά με τη φορολόγηση των μελών του κλάδου.<br />Υποδομών, Μεταφορών και Δικτύων<br />1137) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία  ο Σύλλογος Εργοληπτών Δημοσίων Έργων ΠΕ Κρήτης και των Τμημάτων Ανατολικής και Δυτικής Κρήτης του ΤΕΕ εκφράζει την αντίθεση του σχετικά με την ένταξη στο πολυνομοσχέδιο, του νόμου-πλαισίου της ΕΑΑΔΗΣΥ με τίτλο: ¨Για τη διαμόρφωση ενός ενιαίου κανονιστικού και θεσμικού πλαισίου σύναψης δημοσίων συμβάσεων έργων, προμηθειών και υπηρεσιών¨.<br />Οικονομικών <br />1138) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία ο Δήμαρχος Βιάννου καλεί τις αρμόδιες αρχές να παρέμβουν, ώστε να ολοκληρωθούν οι απαιτούμενες ενέργειες και να αποζημιωθούν οι ελαιοπαραγωγοί που βρίσκονται σε δεινή οικονομική θέση.<br />Τουρισμού<br />1139) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  το Σωματείο Ιδιοκτητών Καταστημάτων Ειδών Λαϊκής Τέχνης Καλαμπάκας διαμαρτύρεται για το φαινόμενο του κατευθυνόμενου τουρισμού και της άγρας πελατών, που πλήττει για μεγάλο χρονικό διάστημα τους μικρομεσαίους επιχειρηματίες της περιοχής των Μετεώρων.<br />Υποδομών, Μεταφορών και Δικτύων<br />1140) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία  ο Σύλλογος Πτυχιούχων Εργοληπτών Δημοσίων Έργων Ηρακλείου εκφράζει την αντίθεσή του ως προς την απόφαση της κυβέρνησης σχετικά με την κατάργηση των ορίων συμμετοχής σε διαγωνισμούς, καθώς και του Μητρώου Εργοληπτικών Επιχειρήσεων .<br />Οικονομικών <br />1141) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Σύλλογος Εργαζομένων Οργανισμού Λιμένος Βόλου επισημαίνει την αναγκαιότητα της καταβολής του επιδόματος ανθυγιεινής-επικίνδυνης εργασίας για το έτος 2013 στους εργαζομένους του και παραθέτει την πρότασή του για την εξειδίκευση των ειδικοτήτων των δικαιούχων του εν λόγω επιδόματος.<br />Οικονομικών <br />1142) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Δήμαρχος Βιάννου καλεί τις αρμόδιες αρχές να επιλύσουν το ζήτημα σχετικά με τις αποζημιώσεις από ακαρπία των ελαιόδεντρων στον Δήμο Βιάννου.<br />Εργασίας, Κοινωνικής Ασφάλισης και Πρόνοιας<br />1143) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο κ. Μήτσιου Κωνσταντίνος αιτείται την αύξηση του αριθμού των δόσεων του δανείου που έχει λάβει από τον ΟΕΚ για αγορά κατοικίας, προκειμένου να μειωθεί η τακτική οφειλή του.<br />Αγροτικής Ανάπτυξης και Τροφίμων<br />1144) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία η Αντιπεριφέρεια Καστοριάς  αιτείται τη μέριμνα του Υπουργείου σχετικά με τα εργαστηριακά επιβεβαιωμένα κρούσματα θετικά στον καταρροϊκό πυρετό σε εκτροφές της ΠΕ Καστοριάς και την  άμεση οικονομική αποζημίωση των κτηνοτρόφων με την εφαρμογή της ισχύουσας νομοθεσίας.<br />Αγροτικής Ανάπτυξης και Τροφίμων<br />1145) Οι Βουλευτές Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ κατέθεσαν αναφορά με την οποία η Συντονιστική Επιτροπή Αγροτικών Μπλόκων Πέλλας καλεί την κυβέρνηση να διαχωρίσει τη θέση της από τα μέτρα της Ε.Ε απέναντι στη Ρωσία, να πάρει μέτρα για τη συμπλήρωση του χαμένου εισοδήματος της μικρομεσαίας αγροτιάς για το 2014 και την απορρόφηση των αγροτικών προϊόντων.<br />Υγείας<br />1146) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  το Περιφερειακό Τμήμα Φυσικοθεραπευτών του  Νομού Μαγνησίας αιτείται την άμεση εξόφληση των οφειλόμενων ποσών από τον ΕΟΠΠΥ στους  φυσικοθεραπευτές.<br />Εργασίας, Κοινωνικής Ασφάλισης και Πρόνοιας<br />1147) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Εργαζομένων στις Υπηρεσίες της Τράπεζας της Πειραιώς  αιτείται τη διενέργεια των απαραίτητων ελέγχων της Επιθεώρησης Εργασίας, σχετικά με την καταστρατήγηση του ωραρίου εργασίας, τα δικαιώματα μητρότητας και τη δήλωση των εργατικών ατυχημάτων.<br />Δημόσιας Τάξης και Προστασίας του Πολίτη <br />1148) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία η Παγκρήτια Ένωση Αξιωματικών Αστυνομίας, η Ένωση Υπαλλήλων Πυροσβεστικού Σώματος Περιφέρειας Κρήτης, η Ένωση Αστυνομικών Υπαλλήλων  και ο Σύνδεσμος Αποστράτων Σωμάτων Ασφαλείας του Νομού Ηρακλείου  καταγγέλλουν την αιφνιδιαστική τροπολογία που επιχειρεί την κατάργηση του ΤΕΑΠΑΣΑ.<br />Τουρισμού<br />1149) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία ο πρόεδρος του Επιμελητηρίου Λευκάδας  αποστέλλει επιστολή παραθέτοντας τις απόψεις του σχετικά με το νέο νομοσχέδιο της κατάταξης των ενοικιαζόμενων δωματίων και διαμερισμάτων στο Ξενοδοχειακό Επιμελητήριο θεωρώντας την επανεξέταση του ζητήματος αναγκαία.<br />Παιδείας και Θρησκευμάτων<br />1150) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος καλεί τις αρμόδιες αρχές να επανεξετάσουν το θέμα των μετεγγραφών-μεταφορών θέσεων εισαγωγής πολυτέκνων σε σχολές ή τμήματα της τριτοβάθμιας εκπαίδευσης.<br />Πολιτισμού και Αθλητισμού, Εσωτερικών<br />1151) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία οι αθλητές και αθλήτριες, οι προπονητές και προπονήτριες του Εθνικού Αθλητικού Κέντρου Αγίου Κοσμά εκφράζουν τη δυσαρέσκειά τους σχετικά με την απόφαση παραχώρησης σε ιδιώτες του δημόσιου χώρου, όπου στεγάζονται οι εγκαταστάσεις του αθλητικού κέντρου.<br />Υγείας, Παιδείας και Θρησκευμάτων, Ανάπτυξης και Ανταγωνιστικότητας<br />1152) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  το Ινστιτούτο Προληπτικής Περιβαλλοντικής και Εργασιακής Ιατρικής παραθέτει σχέδιο προτεινόμενης πολιτικής με στόχο την αντιμετώπιση της επισιτιστικής ανασφάλειας και παχυσαρκίας. <br />Εσωτερικών, Περιβάλλοντος, Ενέργειας και Κλιματικής Αλλαγής <br />1153) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο δήμαρχος του Δήμου Καρύστου αιτείται τη μείωση λογαριασμών ρεύματος οικιακής χρήσεως, καθώς έχει ψηφιστεί εδώ και τέσσερα χρόνια ο νόμος και δεν έχουν αποδοθεί ακόμη τα οφειλόμενα ποσά στους δικαιούχους-οικιακούς καταναλωτές της περιοχής.<br />Παιδείας και Θρησκευμάτων<br />1154) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε αναφορά με την οποία οι εκπαιδευτικοί φυσικοί ραδιοηλεκτρολόγοι ΠΕ 12.10  αιτούνται από το αρμόδιο Υπουργείο όπως εξετάσει την αναγνώριση του βασικού πτυχίου Φυσικής που απαιτείται κατά τον διορισμό τους, ώστε να μπορούν να διδάσκουν σε Α΄ ανάθεση μαθήματα που άπτονται του βασικού πτυχίου τους, πέραν αυτών που διδάσκουν λόγω και του σχετικού μεταπτυχιακού τους τίτλου.<br />Οικονομικών <br />1155) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Ομοσπονδία Ιδιοκτητών Ακινήτων  αιτείται από το αρμόδιο Υπουργείο τυχόν τροπολογία του ΕΝΦΙΑ λόγω των αρνητικών οικονομικών και κοινωνικών συνεπειών για τη χώρα.<br />Αγροτικής Ανάπτυξης και Τροφίμων, Εξωτερικών<br />1156) Οι Βουλευτές Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία ο Δήμος Τεμπών και Αγιάς Νομού Λάρισας διαμαρτύρονται για τη ζημιά εκατομμυρίων ευρώ που υπέστησαν οι παραγωγοί ακτινιδίων Πυργετού και μήλων Αγιάς λόγω του ρωσικού εμπάργκο.<br />Υγείας<br />1157) Ο Βουλευτής Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσε αναφορά με την οποία ο Σύλλογος Εργαζομένων Κέντρων Υγείας του Νομού Αργολίδας και οι οδηγοί ασθενοφόρων του Κ.Υ Λυγουριού καταγγέλλουν τα προβλήματα λειτουργίας των ασθενοφόρων επισημαίνοντας την επικινδυνότητα για τις ζωές των κατοίκων της περιοχής από τις ελλείψεις προσωπικού και τις ακάλυπτες βάρδιες.<br />Δικαιοσύνης, Διαφάνειας και Ανθρωπίνων Δικαιωμάτων <br />1158) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Επιτροπή Αλληλεγγύης για τους πολιτικούς κρατουμένους στην Τουρκία και το Κουρδιστάν  καταγγέλλει τα βασανιστήρια στα οποία υπεβλήθη πολιτικός κρατούμενος στη φυλακή Ναυπλίου από άτομο του  σωφρονιστικού προσωπικού.<br />Οικονομικών <br />1159) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο κ. Κώστας Αραβανής, Δήμαρχος Λευκάδας, αιτείται την επανεξέταση απόφασης του Υπουργείου Οικονομικών, προκειμένου να διεκδικήσει ακίνητο στο οποίο στεγάζονται Υπηρεσίες και Σωματεία του Δήμου Λευκάδας.<br />Αγροτικής Ανάπτυξης και Τροφίμων<br />1160) Οι Βουλευτές Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ κατέθεσαν αναφορά με την οποία  η τοπική κοινότητα Στράτου Δήμου Αγρινίου  επισημαίνει την ανάγκη των κατοίκων-καλλιεργητών εσπεριδοειδών της περιοχής για επιχορήγηση δανείου, καθώς οι καλλιέργειες δεν απέδωσαν εισόδημα τη φετινή περίοδο.<br />Αγροτικής Ανάπτυξης και Τροφίμων, Οικονομικών <br />1161) Οι Βουλευτές Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία η Κεντρική Κλαδική Συνεταιριστική Ένωση Πτηνοτροφικών Προϊόντων και η Πανελλήνια Ένωση Οργανώσεων Πτηνοτρόφων Παραγωγών διαμαρτύρονται για την εφαρμογή του ΕΝΦΙΑ και αιτούνται φορολογική απαλλαγή των πτηνοτροφικών κτισμάτων.<br />Υποδομών, Μεταφορών και Δικτύων<br />1162) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία  ο Οργανισμός Ανάπτυξης Κρήτης Α.Ε. αιτείται ενημέρωσης και σχετικών ενεργειών αναφορικά με την έγκριση διάθεσης πίστωσης που αφορά την μετατόπιση δικτύων άρδευσης και ύδρευσης ΤΟΕΒ Καλού Χωριού.<br />Παιδείας και Θρησκευμάτων<br />1163) Ο Βουλευτής `Αρτης κ. ΓΕΩΡΓΙΟΣ ΣΤΥΛΙΟΣ κατέθεσε αναφορά με την οποία  οι αναπληρωτές καθηγητές αιτούνται νομοθετική ρύθμιση για την αναγνώριση της προϋπηρεσίας τους μετά τις 30-6-2010, ώστε να προσμετράτε στο σύνολό της κανονικά για όλους.<br />Οικονομικών <br />1164) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία οι κάτοικοι του Δήμου Τροιζήνας-Μεθάνων διαμαρτύρονται για τον φόρο ακίνητης περιουσίας ΕΝΦΙΑ.<br />Ναυτιλίας και Αιγαίου<br />1165) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία το Λιμεναρχείο Αγίου Νικολάου του Νομού Λασιθίου Κρήτης αιτείται την επίλυση του θέματος για την αντιμετώπιση της λαθραλιείας και της παράνομης μετανάστευσης στον κόλπο Μιραμπέλλου, καθώς και την αποστολή ενός ταχυπλόου, επανδρωμένου με κατάλληλο προσωπικό.<br />Εθνικής Άμυνας, Εργασίας, Κοινωνικής Ασφάλισης και Πρόνοιας<br />1166) Οι Βουλευτές Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία  η Ένωση Στρατιωτικών Περιφέρειας Αττικής καταγγέλλει την παραβίαση του νομοθετημένου ωραρίου εργασίας στο Συγκρότημα Εξυπηρέτησης Προσωπικού Αεροπορίας.<br />Τουρισμού, Πολιτισμού και Αθλητισμού<br />1167) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία το Ναυτικό Μουσείο Κρήτης  παραθέτει προτάσεις για μελέτη αποκατάστασής του.<br />Παιδείας και Θρησκευμάτων<br />1168) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Εμμ. Γιακουμάκης, διευθυντής του Εσπερινού ΕΠΑΛ Λασιθίου  αιτείται να εξεταστεί ενδεχόμενη ρύθμιση βάσει νόμου που να επιτρέπει εγγραφές στα ΕΠΑΛ μαθητών, οι οποίοι κατέχουν απολυτήριο ΓΕΛ, ΤΕΛ, ΕΠΛ και ΕΠΑΛ με στόχο την παρακολούθηση μόνο μαθημάτων ειδικότητας.<br />Υποδομών, Μεταφορών και Δικτύων<br />1169) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Σύλλογος Αρωγής και Αλληλεγγύης Οικογενειακών Θυμάτων Τροχαίων Δυστυχημάτων Περιφέρειας Κρήτης παραθέτει τις προτάσεις του σχετικά με την οδική ασφάλεια.<br />Οικονομικών <br />1170) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία ο Δήμος Τροιζηνίας Μεθάνων εκφράζει την αντίθεσή του στην εφαρμογή του ΕΝΦΙΑ.<br />Εσωτερικών<br />1171) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο του Δήμου Σικυωνίων στρέφεται εναντίον του σχεδίου νόμου του ¨Ενιαίου Κώδικα Αυτοδιοίκησης¨.<br />Παιδείας και Θρησκευμάτων<br />1172) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Δαράκης Ιωάννης, μέλος της ΠΑΣΚ και πρώην εκλεγμένο μέλος Διοικητικού Συμβουλίου ΕΛΜΕ Χανίων καταθέτει βάσει υπομνήματος προς το Υπουργείο Παιδείας τα σοβαρά θέματα που έχουν ανακύψει, κατά τη γνώμη του, από την ψήφιση του ν. 4186/2013 αναφορικά με την αναδιάρθρωση της δευτεροβάθμιας Εκπαίδευσης.<br />Οικονομικών <br />1173) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο κ. Γεώργιος Παναγόπουλος  παραθέτει τις παρατηρήσεις του σχετικά με τον προσδιορισμό των αντικειμενικών αξιών στη Δημοτική Ενότητα  Άσσου-Λεχαίου.<br />Εργασίας, Κοινωνικής Ασφάλισης και Πρόνοιας, Εσωτερικών<br />1174) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών επισημαίνει τη σπουδαιότητα της κοινωνικής δομής του Κέντρου Δημιουργικής Απασχόλησης Παιδιών του Υμηττού, αντιδρώντας στο ενδεχόμενο κλεισίματός του. <br />Εθνικής Άμυνας<br />1175) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών παραθέτει τις απόψεις της σχετικά με τη ρύθμιση μισθολογικών θεμάτων των μελών της.<br />Διοικητικής Μεταρρύθμισης και Ηλεκτρονικής Διακυβέρνησης, Εσωτερικών<br />1176) Οι Βουλευτές Νομού Αττικής κ. ΑΛΕΞΙΟΣ ΜΗΤΡΟΠΟΥΛΟΣ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία οι τριάντα έξι καθηγητές Φυσικής Αγωγής που εργάζονται στον Οργανισμό Νεολαίας και Άθλησης του Δήμου Αθηναίων καταγγέλλουν το γεγονός της άδικης απόλυσής τους.<br />Υγείας<br />1177) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία Σύλλογοι Γονέων και Κηδεμόνων σχολείων και φορέων του Νομού Σερρών διαμαρτύρονται για την αναστολή λειτουργίας του χειρουργικού οδοντιατρείου ΑΜΕΑ του Γενικού Νοσοκομείου του νομού τους, αιτούμενοι διευθέτηση του εν λόγω ζητήματος από το αρμόδιο Υπουργείο.<br />Οικονομικών <br />1178) Οι Βουλευτές Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία ο Γενικός Αγροτικός Συνεταιρισμός Ιωαννίνων ¨Ένωση Αγροτών¨ αιτείται την άμεση κατάργηση του συμπληρωματικού φόρου επί των αγροτοκτηνοτροφικών εγκαταστάσεων.<br />Εθνικής Άμυνας<br />1179) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία  η Ένωση Στρατιωτικών Περιφέρειας Δυτικής Μακεδονίας διαμαρτύρεται για την υπέρβαση του ωραρίου εργασίας του στρατιωτικού προσωπικού στην περιοχή της Καστοριάς.<br />Οικονομικών <br />1180) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  το Επιμελητήριο Ηρακλείου παραθέτει τις προτάσεις του για την καθιέρωση ελάχιστου ορίου για την υπαγωγή επιχειρήσεων και ελευθέρων επαγγελματιών σε καθεστώς ΦΠΑ.<br />Οικονομικών, Παιδείας και Θρησκευμάτων<br />1181) Ο Βουλευτής Χίου κ. ΣΤΑΜΑΤΙΟΣ ΚΑΡΜΑΝΤΖΗΣ κατέθεσε αναφορά με την οποία ο κ. Ευάγγελος Αγγελάκος, Δήμαρχος Οινουσσών, αιτείται την οικονομική στήριξη της πολιτείας για την κάλυψη των μισών ετήσιων λειτουργικών εξόδων του Οικοτροφείου Οινουσσών, προκειμένου να αποφευχθεί η αναστολή της λειτουργίας του.<br />Υποδομών, Μεταφορών και Δικτύων, Ανάπτυξης και Ανταγωνιστικότητας<br />1182) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Σύλλογος Πτυχιούχων Εργοληπτών Δημοσίων Έργων Ηρακλείου παραθέτει τις προτάσεις του σχετικά με την κατάργηση των ορίων συμμετοχής σε διαγωνισμούς και του Μητρώου Εργοληπτικών Επιχειρήσεων.<br />Παιδείας και Θρησκευμάτων<br />1183) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην υπόθεση για τη διαρροή από την τράπεζα θεμάτων.<br />Παιδείας και Θρησκευμάτων<br />1184) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις προσπάθειες των μηχανικών της ΔΕΗ να βελτιώσουν έστω και στο ελάχιστο το κόστος παραγωγής ρεύματος.<br />Οικονομικών <br />1185) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Πανελλήνια Ένωση Οργανώσεων Πτηνοτρόφων Παραγωγών καταγγέλλει τον φόρο ακίνητης περιουσίας ΕΝΦΙΑ και αιτείται την απαλλαγή απο τη φορολογία στους αγροτοκτηνοτρόφους παραγωγούς.<br />Οικονομικών, Ανάπτυξης και Ανταγωνιστικότητας, στον Υφυπουργό στον Πρωθυπουργό<br />1186) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία το Διοικητικό Συμβούλιο της Ένωσης Δημοσιογράφων Ιδιοκτητών Περιοδικού Τύπου  καταγγέλλει την πλήρη κατάργηση της υποχρεωτικής δημοσίευσης των προκηρύξεων και διακηρύξεων των διαγωνισμών για έργα, προμήθειες και υπηρεσίες όλων των φορέων του δημοσίου που προβλέπεται στο Β΄ μέρος σχετικού νομοσχεδίου.<br />Πολιτισμού και Αθλητισμού<br />1187) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο το Υπουργείο Πολιτισμού θα αναζητήσει μέσω της INTERPOL τα αρχαία αντικείμενα που χάθηκαν την περίοδο της Κατοχής.<br />Υγείας<br />1188) Ο Βουλευτής Ευβοίας κ. ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ κατέθεσε αναφορά με την οποία ο σύλλογος εργαζομένων του ΓΝΚΥ Κύμης και όλοι οι προϊστάμενοι κλινικών της νοσηλευτικής υπηρεσίας του Νοσοκομείου Χαλκίδας διαμαρτύρονται για την παράνομη απόφαση σύστασης του Υπηρεσιακού Συμβουλίου στο Νοσοκομείο Χαλκίδας και τον αποκλεισμό των νοσηλευτριών τεχνολογικής εκπαίδευσης από τον πίνακα των δέκα υπαλλήλων με τη μεγαλύτερη προϋπηρεσία Διεύθυνσης.<br />Εργασίας, Κοινωνικής Ασφάλισης και Πρόνοιας<br />1189) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις καταγγελίες της Πανελλήνιας Ομοσπονδίας Υπαλλήλων για τον αυξημένο αριθμό ανασφάλιστων εργαζομένων στον τομέα του τουρισμού. <br />Δικαιοσύνης, Διαφάνειας και Ανθρωπίνων Δικαιωμάτων <br />1190) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κατάργηση των εδρών των μεταβατικών Διοικητικών Πρωτοδικείων σε όλη τη χώρα και μεταξύ αυτών και στο Αίγιο και τα Καλάβρυτα.<br />Εθνικής Άμυνας<br />1191) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ιδιωτικοποίηση του ΚΨΜ στο στρατόπεδο της Θήβας.<br />Επικρατείας, Ανάπτυξης και Ανταγωνιστικότητας, Εξωτερικών<br />1192) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι μητροπολίτες της Ορθόδοξης Ελληνικής  Εκκλησίας  εκφράζουν την αναγκαιότητα επίδειξης σεβασμού από την ελληνική πολιτεία στην Κυριακή ως αργία με την αποφυγή λήψης οποιασδήποτε πρωτοβουλίας για την κατάργησή της.<br />Παιδείας και Θρησκευμάτων<br />1193) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αναστολή απόφασης κατάργησης του 67ου Δημοτικού Σχολείου Πατρών.<br />Περιβάλλοντος, Ενέργειας και Κλιματικής Αλλαγής <br />1194) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πανελλήνιος Σύλλογος Φωτοβολταϊκών Στέγης καλεί τις αρμόδιες αρχές να διευκρινίσουν τον τρόπο υπολογισμού των ενδιάμεσων τιμών και τη σχέση ΔΕΗ και ΛΑΓΗΕ για τις πληρωμές </speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, έχω την τιμή να ανακοινώσω στο Τμήμα ότι οι Υπουργοί Υγείας, Οικονομικών, Εργασίας, Κοινωνικής Ασφάλισης και Πρόνοιας, Ανάπτυξης και Ανταγωνιστικότητας και Διοικητικής Μεταρρύθμισης και Ηλεκτρονικής Διακυβέρνησης κατέθεσαν στις 7-8-2014 σχέδιο νόμου «Γενικές διατάξεις για τη δημιουργία συστήματος αμοιβών νοσοκομείων-Σύσταση και καταστατικό της εταιρείας με την επωνυμία «Εταιρεία Συστήματος Αμοιβών Νοσοκομείων Ανώνυμη Εταιρεία»-Προσαρμογή στο εθνικό δίκαιο της Οδηγίας 2012/39/ΕΕ της επιτροπής της 26ης Νοεμβρίου 2012 για την τροποποίηση της Οδηγίας 2006/17/ΕΚ».<br />Οι Υπουργοί Εθνικής Άμυνας, Οικονομικών και Δημόσιας Τάξης και Προστασίας του Πολίτη, κατέθεσαν στις 8-8-2014 σχέδιο νόμου «Ρύθμιση θεμάτων Υπουργείου Εθνικής Άμυνας».<br />Παραπέμπονται στις αρμόδιες Διαρκείς Επιτροπές.<br />Η Διαρκής Επιτροπή Μορφωτικών Υποθέσεων καταθέτει την έκθεσή της στο σχέδιο νόμου του Υπουργείου Παιδείας και Θρησκευμάτων: «Ίδρυση και οργάνωση Συμβουλίου Εθνικής Πολιτικής για την Παιδεία και άλλες διατάξεις».<br />Επίσης, ο Υπουργός Δικαιοσύνης Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και τον ν. 3126/2003 «Ποινική ευθύνη των Υπουργών», όπως ισχύει, δικογραφίες που αφορούν: Στα μέλη της ελληνικής κυβέρνησης κατά το έτος 2000, στον πρώην Υπουργό Υγείας κ. Άδωνι Γεωργιάδη και στον πρώην Αναπληρωτή Υπουργό Οικονομικών Παντελή Οικονόμου. <br />Με επιστολή του προς τον Πρόεδρο της Βουλής ο Βουλευτής κ. Ανδρέας Λοβέρδος ανακοινώνει τα εξής: <br />«Κύριε Πρόεδρε, ο συνυπογράφων Βουλευτής κ. Ανδρέας Λοβέρδος ανήκει στην Κοινοβουλευτική Ομάδα του ΠΑΣΟΚ κατά την έννοια των άρθρων 15 και 16 του Κανονισμού της Βουλής».<br />Επίσης, με επιστολή του προς τον Πρόεδρο της Βουλής, ο Βουλευτής κ. Νίκος Σταυρογιάννης, ανακοινώνει τα εξής: <br />«Αγαπητέ Πρόεδρε, με την παρούσα επιστολή υποβάλλω την παραίτησή μου από το αξίωμα του Βουλευτή Νομού Φθιώτιδας, εν όψει της ορκωμοσίας μου και της ανάληψης των καθηκόντων μου ως Δημάρχου Λαμιέων».<br />Οι προαναφερθείσες επιστολές καταχωρίζονται στα Πρακτικά και έχουν ως εξής:<br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, εισερχόμαστε στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών».<br />Η Διάσκεψη των Προέδρων αποφάσισε στη συνεδρίασή της, στις 6-8-2014, τη συζήτηση του νομοσχεδίου σε μία έως δύο συνεδριάσεις.<br />Από τις Κοινοβουλευτικές Ομάδες πήραμε επιστολές, σύμφωνα με τις οποίες: Εκ μέρους των Ανεξαρτήτων Ελλήνων ορίζεται ειδικός αγορητής ο κ. Δαμαβολίτης και Κοινοβουλευτικός Εκπρόσωπος ο κ. Παύλος Χαϊκάλης. Από τη Χρυσή Αυγή ειδικός αγορητής ορίζεται ο Βουλευτής κ. Δημήτρης Κουκούτσης και Κοινοβουλευτικός Εκπρόσωπος ο κ. Μιχαήλ Αρβανίτης. Από τη Δημοκρατική Αριστερά ορίζεται ειδικός αγορητής ο κ. Δημήτριος Αναγνωστάκης και Κοινοβουλευτικός Εκπρόσωπος ο Βουλευτής κ. Νικόλαος Τσούκαλης. Από το Κομμουνιστικό Κόμμα Ελλάδας ορίζεται Κοινοβουλευτικός Εκπρόσωπος η κ. Διαμάντω Μανωλάκου και ειδικός αγορητής ο κ. Μωραΐτης Νικόλαος. Τέλος, από τους Ανεξάρτητους Δημοκρατικούς Βουλευτές ειδικός αγορητής ορίζεται ο Βουλευτής κ. Κωνσταντίνος Γιοβανόπουλος.<br />Τον λόγο έχει ζητήσει ο Υπουργός Αγροτικής Ανάπτυξης και Τροφίμων κ. Καρασμάνης.<br />Ορίστε, κύριε Υπουργέ.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Ευχαριστώ, κυρία Πρόεδρε.<br />Θα ήθελα, για διευκόλυνση της συζήτησης -και για να ενημερωθούν οι εισηγητές αλλά και οι υπόλοιποι συνάδελφοι,- να σας αναφέρω μερικές νομοτεχνικές βελτιώσεις που πρόκειται σε λίγο να καταθέσω.<br />Πρώτον, σε σχέση με το άρθρο 5, όσον αφορά τη διάρκεια που δίνεται στις παραχωρήσεις των υδάτινων εκτάσεων χωρίς αντάλλαγμα σε υπηρεσίες του δημοσίου, των αποκεντρωμένων διοικήσεων των ΟΤΑ και των ανώτατων εκπαιδευτικών ιδρυμάτων για ερευνητικούς σκοπούς, αυτή από πέντε γίνεται επτά έτη. Είναι ένα αίτημα το οποίο έχουν ζητήσει οι συνάδελφοι Βουλευτές.<br />Στο άρθρο 7 αναδιατυπώνεται το πρώτο κριτήριο της μοριοδότησης στις παραχωρήσεις υδάτινων εκτάσεων όταν η μίσθωση διακόπτεται και ο μισθωτής δηλώσει ότι δεν ενδιαφέρεται για τη συνέχισή τους. Τότε δίνεται με την αναδιατύπωση προτεραιότητα –αυτό που ζήτησαν οι συνάδελφοι- στους μόνιμους κατοίκους του δήμου που βρίσκεται η μονάδα και απαλείφεται η προτεραιότητα του ενδιαφερόμενου με όμορη προς την υδάτινη έκταση μονάδα. <br />Επίσης, στο άρθρο 7, όπου δημιουργήθηκε πρόβλημα και υπήρξε έντονη κριτική, αναπροσαρμόζεται η παράγραφος 7. Με την υπάρχουσα ρύθμιση στο σχέδιο νόμου δινόταν η δυνατότητα σε όλες τις μονάδες της υδατοκαλλιέργειας χωρίς άδεια ίδρυσης και λειτουργίας να προσαρμοστούν στις διατάξεις του νόμου μέσα σε χρονικό διάστημα τριών ετών από την έναρξη ισχύος του νόμου. Κατά τη διάρκεια της ανωτέρω προθεσμίας ανεστέλλετο για πλωτή μονάδα και η υποχρέωση καταβολής μισθώματος για την υδάτινη έκταση που είναι εγκατεστημένη.<br />Με την προτεινόμενη νομοτεχνική βελτίωση, οι μονάδες υδατοκαλλιέργειας που λειτουργούν, κατά την έναρξη ισχύος του νόμου, χωρίς άδεια ίδρυσης και λειτουργίας, προσαρμόζονται στις διατάξεις του μέσα σε χρονικό διάστημα δύο ετών από την έναρξη ισχύος του. Οι ως άνω μονάδες καταβάλλουν μίσθωμα, από την έναρξη ισχύος του νόμου, για την υδάτινη έκταση που είναι εγκατεστημένες. Είναι κάτι που το ζήτησαν οι συνάδελφοι Βουλευτές.<br />Οι διατάξεις αυτές δεν εφαρμόζονται, πρώτον, σε μονάδες υδατοκαλλιέργειας οι οποίες, χωρίς να αιτηθούν την παραχώρηση του συνόλου της υδάτινης έκτασης που έχουν εγκατασταθεί, την έχουν καταλάβει αυθαίρετα και, δεύτερον, δεν εφαρμόζονται σε μονάδες υδατοκαλλιέργειας με υπέρβαση της μισθωμένης υδάτινης έκτασης σε ποσοστό μεγαλύτερο του 10%. <br />Οι προτεινόμενες βελτιώσεις είναι αποτέλεσμα ενός εξαιρετικού, ειλικρινούς διαλόγου στην επιτροπή, όπου οι συνάδελφοι, με μεγάλο ενδιαφέρον αλλά και ρεαλιστική προσέγγιση του θέματος, κατέθεσαν γόνιμες και κυρίως εφικτές προτάσεις. <br />Γι’ αυτόν τον λόγο, θα παρακαλούσα η συζήτηση να περιοριστεί αποκλειστικά στο νομοσχέδιο, δηλαδή να μην επεκταθεί σε άλλα θέματα, τα οποία κάλλιστα μπορούν να αποτελέσουν αντικείμενο άλλων κοινοβουλευτικών διαδικασιών, διαβουλεύσεων και συνεδριάσεων, ώστε να επικεντρωθούμε στο παρόν σχέδιο νόμου και να κατατεθούν εφικτές και ρεαλιστικές προτάσεις συναδέλφων, οι οποίοι δεν έχουν πάρει τον λόγο, αποφάσεις που θα λάβουμε υπ’ όψιν ώστε να βελτιώσουμε αυτό το νομοσχέδιο.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ. Θα κατατεθούν στα Πρακτικά όταν θα είστε έτοιμος και θα διανεμηθούν στους συναδέλφους. <br />Τον λόγο έχει ο εισηγητής της Νέας Δημοκρατίας κ. Κωνσταντίνος Κόλλιας.</speech><speech by="#s126"><from> ΚΩΝΣΤΑΝΤΙΝΟΣ ΚΟΛΛΙΑΣ</from> Ευχαριστώ, κυρία Πρόεδρε.<br />Κύριοι Υπουργοί, κυρίες και κύριοι συνάδελφοι, έπειτα από τριάντα ολόκληρα χρόνια παρουσίας και ανάπτυξης των υδατοκαλλιεργειών στη χώρα μας, έχω την τιμή να εισηγούμαι στο Τμήμα της Βουλής το πρώτο, ουσιαστικά, νομοσχέδιο που εξειδικεύεται στα θέματα του κλάδου. Πρόκειται για ένα νομοσχέδιο που είναι αποτέλεσμα διαβούλευσης και συνεργασίας, διότι οφείλω να αναφέρω ότι το Υπουργείο Αγροτικής Ανάπτυξης και Τροφίμων έλαβε σοβαρά υπ’ όψιν και ενσωμάτωσε πολλές από τις σημαντικές επισημάνσεις που έγιναν από τους εμπλεκόμενους φορείς.<br />Ενδεικτικό, μάλιστα, της προσπάθειας να έχουμε ένα αποτελεσματικό και ικανοποιητικό νομοσχέδιο είναι το πλήθος των φορέων που κλήθηκαν κατά τη συνεδρίαση της επιτροπής. Οι φορείς αυτοί δεν εκπροσωπούσαν μόνο τους άμεσα ενδιαφερόμενους επιχειρηματίες του χώρου αλλά και την τοπική αυτοδιοίκηση, τους ιχθυολόγους, καθώς και φορείς που έχουν εκφράσει την αντίθεσή τους στον τρόπο ανάπτυξης του κλάδου. <br />Αποτέλεσμα αυτών των ακροάσεων και των δικών μας παρατηρήσεων ήταν να φέρει το Υπουργείο σημαντικές βελτιώσεις, στις οποίες θα αναφερθώ στη συνέχεια. Είναι πάντως αδιαμφισβήτητη η βούληση του Υπουργείου να ανταποκριθεί στις ανάγκες του χώρου, από τη μία διευκολύνοντας τους επενδυτές και από την άλλη επιτυγχάνοντας τη μέγιστη δυνατή κοινωνική συναίνεση. <br />Το σχέδιο νόμου που συζητούμε επιδιώκει την ενοποίηση και απλούστευση του νομικού πλαισίου, ώστε να ενθαρρυνθούν οι επενδυτές σε αυτόν τον ραγδαία αναπτυσσόμενο τομέα. <br />Ένα από τα εργαλεία που θεσπίζονται στο πρώτο κεφάλαιο του νομοσχεδίου για τη στρατηγική μας στον τομέα της υδατοκαλλιέργειας είναι το Εθνικό Πρόγραμμα Ανάπτυξης Υδατοκαλλιεργειών. <br />Στο δεύτερο άρθρο τίθενται οι στόχοι του ΕΠΑΥ, με βάση τον Εθνικό Χωροταξικό Σχεδιασμό και την Κοινή Αλιευτική Πολιτική, αλλά και με γνώμονα τη βιώσιμη ανάπτυξη της υδατοκαλλιέργειας. <br />Κυρίες και κύριοι συνάδελφοι, στο πλαίσιο της Κοινής Αλιευτικής Πολιτικής, μέχρι το 2020, θα διατεθούν από την Ευρωπαϊκή Ένωση στα κράτη-μέλη ποσά που θα υπερβαίνουν τα 6 δισεκατομμύρια ευρώ. Προϋπόθεση για την εφαρμογή της είναι, μεταξύ άλλων, η απλούστευση των διαδικασιών αδειοδότησης, η ορθολογική χωροθέτηση, η ενίσχυση της ανταγωνιστικότητας και η προστασία του περιβάλλοντος. Αυτές οι προϋποθέσεις, που τέθηκαν στο πλαίσιο της Κοινής Αλιευτικής Πολιτικής, έχουν ιδιαίτερη σημασία για τη χώρα μας και κυρίως σε ό,τι αφορά την αξιοποίηση των κοινοτικών κονδυλίων. <br />Κατά την προηγούμενη προγραμματική περίοδο, η χώρα μας είχε στη διάθεσή της 45 εκατομμύρια ευρώ από το ευρωπαϊκό Επιχειρησιακό Πρόγραμμα για την αλιεία.<br />Δυστυχώς, όμως, οι επενδυτές δεν ήξεραν πού και πώς επιτρέπεται να αναπτύξουν τις επιχειρήσεις τους, διότι δεν υπήρχε χωροταξικό, δεν υπήρχε θεσμικό πλαίσιο για την ανάπτυξη των υδατοκαλλιεργειών. Επί δεκαετίες το σύνολο σχεδόν του κλάδου βρέθηκε υπό διωγμό, ενώ ακόμα και μετά τη θεσμοθέτηση περιοχών ανάπτυξης υδατοκαλλιεργειών τα προβλήματα συνεχίστηκαν.<br />Κυρίες και κύριοι συνάδελφοι, σήμερα το Εθνικό Πρόγραμμα Ανάπτυξης Υδατοκαλλιεργειών στοχεύει, μεταξύ άλλων, να ενώσει όλους τους εμπλεκομένους φορείς σε αυτή την κοινή προσπάθεια. Η συναίνεση και η συμμετοχή όλων των εμπλεκομένων αποτελεί απαραίτητη προϋπόθεση για τη βιωσιμότητα και την αειφόρο ανάπτυξη του κλάδου των υδατοκαλλιεργειών. Γι’ αυτό δεν είναι καθόλου τυχαία η ρητή αναφορά στην προώθηση της συνοχής και τη διευθέτηση των σχέσεων όλων όσων ενδιαφέρονται να αξιοποιήσουν την ελληνική γη ως προτεραιότητα του ΕΠΑΥ. <br />Προς τον σκοπό αυτό με το τρίτο άρθρο του νομοσχεδίου συγκροτείται Εθνικό Συμβούλιο Υδατοκαλλιεργειών, το οποίο παίζει κεντρικό ρόλο στη διαμόρφωση του ΕΠΑΥ και απαρτίζεται από εκπροσώπους όλων των εμπλεκομένων φορέων. Πέρα από τα συναρμόδια Υπουργεία στο Συμβούλιο συμμετέχουν ειδικοί επιστήμονες, ερευνητές, εκπρόσωποι επαγγελματικών οργανώσεων του κλάδου, αλλά και εκπρόσωποι των καταναλωτών και των περιβαλλοντικών οργανώσεων. Πιστεύω ότι ακριβώς μέσα από αυτές τις διεργασίες που θα γίνουν στο πλαίσιο του Εθνικού Συμβουλίου θα δοθεί οριστική λύση στο χωροταξικό, ώστε να υπάρξει μία σημαντική ώθηση στις υδατοκαλλιέργειες.<br />Κυρίες και κύριοι συνάδελφοι, το πρώτο κεφάλαιο του νομοσχεδίου θέτει το πλαίσιο, τις βάσεις θα έλεγα, για την ανάπτυξη των υδατοκαλλιεργειών, ενώ στο δεύτερο και τρίτο κεφάλαιο θεσπίζονται τα εργαλεία που θα στηρίξουν αυτό το πλαίσιο. Ιδιαίτερα σημαντικές είναι οι διατάξεις του τέταρτου άρθρου σχετικά με τη μίσθωση και την παραχώρηση θαλασσίων και λιμναίων εκτάσεων, διατάξεις που έχετε βελτιώσει σημαντικά, κύριε Υπουργέ, σε σχέση με το σχέδιο νόμου που παρουσιάστηκε στη διαβούλευση. <br />Για παράδειγμα, η απευθείας μίσθωση των θαλασσίων εκτάσεων από το ελληνικό δημόσιο γίνεται στους ενδιαφερομένους σταθερά για είκοσι χρόνια, ώστε οι επαγγελματίες να αισθάνονται πλέον ασφάλεια για την επένδυσή τους. Για λιμναίες εκτάσεις η μίσθωση διαρκεί δεκαπέντε χρόνια και είναι ιδιαίτερα σημαντικό ότι δίνεται προτεραιότητα στους ενδιαφερομένους αλιευτικούς συνεταιρισμούς. <br />Επίσης, στο ίδιο άρθρο είναι ιδιαίτερα θετική η θέσπιση της διαδικασίας προέγκρισης της μίσθωσης με ισχύ τρία χρόνια κι αυτό διότι γνωρίζουμε πολύ καλά ότι η διαδικασία έκδοσης των αδειών έχει αποδειχθεί ιδιαίτερα χρονοβόρα. Με την προέγκριση διασφαλίζεται ότι θα υπάρξει επαρκής χρόνος για την έκδοση των σχετικών αδειών, ώστε να μην υπάρξει ο κίνδυνος εκδίωξης του μισθωτού άρα και της επιχείρησης και πολλές φορές χωρίς να έχουν υπαιτιότητα.<br />Ακόμη θεσπίζεται η δυνατότητα παραχώρησης των δημοσίων χερσαίων εκτάσεων, εφόσον αυτές είναι απαραίτητες για τη δραστηριότητα της υδατοκαλλιέργειας. Βεβαίως θεσπίζονται συγκεκριμένες υποχρεώσεις και περιορισμοί, τόσο για το δημόσιο όσο και για το μισθωτή, οι οποίοι διασφαλίζουν ότι κανένα από τα ενδιαφερόμενα μέρη δεν θα αυθαιρετήσει. <br />Επίσης, στο άρθρο 5 είναι ιδιαίτερα σημαντική η θεσμοθέτηση παραχώρησης εκτάσεων χωρίς αντάλλαγμα, για δοκιμαστικές καλλιέργειες ή για ερευνητικούς σκοπούς.<br />Όπως ανέφερα και στην επιτροπή, θα ήθελα πραγματικά, κύριε Υπουργέ, ως πρόεδρος της Επιτροπής Έρευνας και Τεχνολογίας να εξάρω αυτή τη σημαντική διάταξη. Η καινοτομία είναι ένα συγκριτικό πλεονέκτημα στον ανταγωνισμό, απέναντι όχι μόνο στις παραδοσιακές δυνάμεις της Νότιας Ευρώπης, αλλά και απέναντι στους ανερχόμενους ανταγωνιστές, όπως είναι η Τουρκία, η Βόρεια Αφρική, η Μέση Ανατολή. <br />Μία επίσης θετική διάταξη που περιέχεται στο έκτο άρθρο αφορά στην παραχώρηση των θαλάσσιων εκτάσεων σε φορείς διαχείρισης παροχών οργανωμένης ανάπτυξης υδατοκαλλιεργειών, μία πολύ σημαντική προϋπόθεση για την ανάπτυξη του κλάδου.<br />Μετά τη χωροθέτηση  με το ειδικό χωροταξικό για τις υδατοκαλλιέργειες καθορίστηκαν τόσο οι ευρύτερες περιοχές ανάπτυξης του κλάδου όσο και οι ειδικότερες ζώνες, οι λεγόμενες ΠΟΑΥ.<br />Οι φορείς διαχείρισης αυτών των ζωνών μπορεί να αποτελούνται τόσο από τους δραστηριοποιημένους επιχειρηματίες όσο και από άλλους φορείς, δημόσιους ή ιδιωτικούς. Έργο τους είναι να οργανώνουν τις ζώνες φροντίζοντας για την τήρηση συγκεκριμένων περιορισμών και περιβαλλοντολογικών όρων, συμβάλλοντας στην καλύτερη συνεργασία των εμπλεκομένων και συνεισφέροντας στη βιώσιμη και αειφόρο ανάπτυξή τους. Με την παραχώρηση εκτάσεων σ’ αυτούς τους φορείς οι περιοχές οργανωμένης ανάπτυξης αποκτούν υπόσταση και προοπτική.<br />Κυρίες και κύριοι συνάδελφοι, στα υπόλοιπα άρθρα του δεύτερου κεφαλαίου προβλέπονται διατάξεις που διευκολύνουν τους υποψήφιους επενδυτές, αλλά τίθενται και όροι για τη διασφάλιση των συμφερόντων του δημοσίου. <br />Έτσι, στο άρθρο 7 προβλέπεται η δυνατότητα αναμίσθωσης έκτασης για είκοσι χρόνια, υπό συγκεκριμένες προϋποθέσεις, καθώς και η διαδικασία μοριοδότησης όταν μία μίσθωση διακοπεί ή λήξει.<br />Εδώ, κύριε Υπουργέ, θέλω να σταθώ στο θετικό των νομοτεχνικών βελτιώσεων που αναπτύξατε και ιδιαίτερα όσον αφορά για τα δύο χρόνια προσαρμογής των μονάδων που δεν έχουν άδεια, ώστε να ενταχθούν μέσα στο υφιστάμενο νομοθετικό πλαίσιο.<br />Στο άρθρο 8 προβλέπεται η διαδικασία επέκτασης ή μετεγκατάστασης πλωτής μονάδας υδατοκαλλιέργειας και στο άρθρο 9 ορίζονται οι επιτρεπόμενες αποστάσεις τοποθέτησης των αγκυροβολίων.<br />Με το άρθρο 10 τίθενται περιορισμοί ως προς το ποιος μπορεί να μισθώνει εκτάσεις.<br />Στα άρθρα 11 και 14 ορίζεται το μίσθωμα που καταβάλλεται στο ελληνικό δημόσιο για τις υδάτινες εκτάσεις, ο τρόπος απόδοσής του, οι υποχρεώσεις του μισθωτή και οι συνθήκες λύσης των συμβάσεων.<br />Στο άρθρο 15 περιγράφεται η διαδικασία εγκατάστασης του μισθωτή, ενώ με το άρθρο 16 απαγορεύεται η αλιεία στις παραχωρημένες εκτάσεις.<br />Στα άρθρα 17 και 18 ορίζονται τα συναρμόδια Υπουργεία και οι φορείς των οποίων απαιτείται η σύμφωνη γνώμη για την παραχώρηση εκτάσεων και δίνεται η δυνατότητα στο Υπουργείο Αγροτικής Ανάπτυξης να αναστέλλει μισθώσεις για συγκεκριμένους λόγους. <br />Στο τελευταίο άρθρο 19 του δευτέρου κεφαλαίου το νομοσχέδιο αγγίζει ένα εξαιρετικά κρίσιμο θέμα, που αφορά την παραχώρηση δημοσίων εκτάσεων για την εγκατάσταση χερσαίων εγκαταστάσεων που είναι απαραίτητες για τη λειτουργία της μονάδας υδατοκαλλιέργειας.<br />Κυρίες και κύριοι συνάδελφοι, στο εθνικό οπλοστάσιο για την ανάπτυξη των υδατοκαλλιεργειών προστίθεται στο τρίτο κεφάλαιο του νομοσχεδίου η περίφημη διαδικασία «μίας στάσης» που εκτιμώ ότι είναι και το πρωτοποριακό μέρος αυτού του νομοσχεδίου.<br />Στο άρθρο 20 περιγράφονται οι διαδικασίες έκδοσης άδειας ίδρυσης και λειτουργίας μονάδων υδατοκαλλιέργειας και ορίζονται μεταξύ άλλων τα κριτήρια και οι προϋποθέσεις εγκατάστασης και λειτουργίας.<br />Στα άρθρα 21 και 22 εξειδικεύονται οι διαδικασίες για τη χορήγηση άδειας ίδρυσης και λειτουργίας πλωτής και χερσαίας μονάδας υδατοκαλλιέργειας αντίστοιχα, αυτό που προηγουμένως ανέφερα ως «διαδικασία μίας στάσης». Η απλούστευση της αδειοδότησης ήταν πάγιο αίτημα του κλάδου, δεδομένου του ότι ο ελάχιστος χρόνος που απαιτείται σήμερα για την έκδοση της άδειας είναι δύο χρόνια, χωρίς να λείπουν και πολύ πιο ακραίες περιπτώσεις.<br />Η απερίγραπτη ταλαιπωρία, η γραφειοκρατία, το κόστος σε χρόνο και χρήμα, η αδιαφάνεια στις συναλλαγές με το δημόσιο, όλα αυτά αποθάρρυναν μέχρι σήμερα τους υποψήφιους επενδυτές και εντέλει ενθαρρύνουν την ανομία. Πλέον ο ενδιαφερόμενος θα υποβάλει τα απαιτούμενα δικαιολογητικά άπαξ σε μία υπηρεσία, η οποία στη συνέχεια θα διαβιβάσει το αίτημα και θα συγκεντρώνει ενδοϋπηρεσιακά όλα τα απαραίτητα έγγραφα, όλες τις απαραίτητες εγκρίσεις.<br />Για μία ακόμη φορά επισημαίνω ότι οι βελτιώσεις που έχουν γίνει σε σχέση με το σχέδιο που παρουσιάστηκε στη διαβούλευση είναι πολύ ουσιαστικές. Πλέον, για τη χορήγηση άδειας για πλωτή μονάδα ο ενδιαφερόμενος υποβάλλει την αίτηση για έκδοση απόφασης προέγκρισης μίσθωσης στην αποκεντρωμένη διοίκηση.<br />Εφόσον χορηγηθεί η προέγκριση, ο ενδιαφερόμενος υποβάλλει αίτηση με τα απαραίτητα δικαιολογητικά και πάλι στην ίδια υπηρεσία της αποκεντρωμένης διοίκησης, για τη χορήγηση της τελικής άδειας. <br />Από εκεί και έπειτα, η όλη διαδικασία γίνεται μεταξύ των υπηρεσιών. Για παράδειγμα, εάν χρειάζεται απόφαση έγκρισης περιβαλλοντικών όρων, η Διεύθυνση Αγροτικών Υποθέσεων διαβιβάζει τον φάκελο στην αρμόδια Υπηρεσία Περιβάλλοντος που εκδίδει την απόφαση. Ομοίως και για την κτηνιατρική άδεια: Η Διεύθυνση Αγροτικών Υποθέσεων και πάλι διαβιβάζει τον φάκελο στην αρμόδια Κτηνιατρική Υπηρεσία. Και όλα αυτά χωρίς καμμία παρέμβαση του υποψήφιου επενδυτή. Ανάλογες διαδικασίες προβλέπονται και για χερσαίες μονάδες.<br />Και εδώ θέλω να συγχαρώ πάλι το Υπουργείο για τη νομοθετική βελτίωση η οποία προβλέπει ανώτατη διάρκεια της άδειας ίδρυσης και λειτουργίας μονάδας σε χερσαίες εκτάσεις μέχρι είκοσι έτη, όπως ισχύει και στις υδάτινες εγκαταστάσεις. <br /><br />Δώστε μου δύο λεπτά, κυρία Πρόεδρε. Ευχαριστώ.<br />Βεβαίως οφείλω να αναφέρω, κύριε Υπουργέ, κυρίες και κύριοι συνάδελφοι, ότι σε ό,τι αφορά στις χερσαίες εγκαταστάσεις, θεωρώ ότι υπάρχουν ακόμα περιθώρια βελτιώσεων. Δεν είναι αρμοδιότητα του Υπουργείου Αγροτικής Ανάπτυξης, αλλά δεν μπορούμε να παραγνωρίσουμε ότι η διαδικασία ήταν και παραμένει δαιδαλώδης. <br />Ευελπιστώ ότι οι πρόσφατες πρωτοβουλίες για την οριοθέτηση του αιγιαλού και της παραλίας, της χρήσης γης και άλλοι σχετικοί νόμοι που λαμβάνουν υπ’ όψιν και την υφιστάμενη κατάσταση και τις μελλοντικές αναπτυξιακές ανάγκες θα λύσουν κεφαλαιώδη ζητήματα που αφορούν την ανάπτυξη του κλάδου των υδατοκαλλιεργειών.<br />Τέλος, στα άρθρα 23 και 24 περιγράφονται οι διαδικασίες ανανέωσης και τροποποίησης της άδειας και ορίζονται οι περιπτώσεις κατά τις οποίες ανακαλείται ή αναστέλλεται αντίστοιχα. <br />Κυρίες και κύριοι συνάδελφοι, θέλω επίσης να τονίσω τον εξορθολογισμό που έγινε μετά τη διαβούλευση, στις προβλεπόμενες κυρώσεις του τέταρτου κεφαλαίου και συγκεκριμένα του άρθρου 25. Πιστεύω ότι οι νέες διατάξεις, σε συνδυασμό με το υφιστάμενο πλαίσιο μπορούν να εγγυηθούν τη νομιμότητα χωρίς να εξοντώσουν τους επαγγελματίες, ιδιαίτερα όταν οι παραβάσεις οφείλονται στην ολιγωρία της πολιτείας να νομοθετήσει. <br />Στο άρθρο 26 περιγράφονται οι υπουργικές και κοινές υπουργικές αποφάσεις που είναι απαραίτητες για την εφαρμογή του παρόντος νομοσχεδίου. <br />Σε ό,τι αφορά στο άρθρο 27 και τις μεταβατικές διατάξεις, θα επαναλάβω την επισήμανση ότι η πρόβλεψη για την αναστολή των προστίμων θα πρέπει να αναδιατυπωθεί, κύριε Υπουργέ, ώστε να περιορίζονται και να διασαφηνίζονται οι περιπτώσεις στις οποίες αφορά το ευεργετικό μέτρο -ο κύριος Υπουργός προανήγγειλε στην επιτροπή ότι θα κάνει κάποιες αλλαγές και σήμερα μας παρουσίασε τις νομοτεχνικές βελτιώσεις που βεβαίως και είναι στη σωστή κατεύθυνση- γιατί είναι θέμα ισονομίας και προστασίας του ανταγωνισμού, ώστε να μη δίδεται συγχωροχάρτι σε όσους έχουν κατάφωρα παραβιάσει τους όρους της άδειας. <br />Τέλος, στο άρθρο 28 αναφέρονται οι καταργούμενες διατάξεις και βεβαίως στο άρθρο 29 η έναρξη ισχύος του νόμου. <br />Κυρίες και κύριοι συνάδελφοι, πιστεύω ότι το νομοσχέδιο που συζητούμε σήμερα δίνει για πρώτη φορά εδώ και τριάντα χρόνια ουσιαστική ώθηση στις υδατοκαλλιέργειες. Ωθεί πολλούς συμπολίτες μας να επενδύσουν σε έναν ραγδαία αναπτυσσόμενο κλάδο, με προφανή τα θετικά αποτελέσματα για την εθνική οικονομία. Παρέχει εκείνα τα εργαλεία που είναι απαραίτητα για την ενθάρρυνση και υλοποίηση των επενδύσεων που χρειάζεται η εθνική οικονομία, καλλιεργώντας ταυτόχρονα την κοινωνική συναίνεση που είναι αναγκαία σε κάθε εθνική στρατηγική προσπάθεια. <br />Γι’ αυτό και εισηγούμαι την ψήφιση του νομοσχεδίου επί της αρχής και των άρθρων. <br />Ευχαριστώ πολύ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Και εμείς ευχαριστούμε, κύριε συνάδελφε.<br />Κυρίες και κύριοι συνάδελφοι, εκ μέρους του ΠΑΣΟΚ ορίζεται ως ειδικός αγορητής για το συζητούμενο νομοσχέδιο ο κ. Μιχάλης Κασσής. <br />Τον λόγο έχει η κ. Αγνή Καλογερή, εισηγήτρια από τον ΣΥΡΙΖΑ.</speech><speech by="#s92"><from> ΑΓΝΗ ΚΑΛΟΓΕΡΗ</from> Ευχαριστώ. <br />Κυρία Πρόεδρε, κύριε Υπουργέ, κυρίες και κύριοι, ερχόμαστε σήμερα, μετά από μία πραγματικά περιπετειώδη και πολύμηνη περιπλάνηση αυτού του νομοσχεδίου στις συνεδριάσεις των Επιτροπών, της Ολομέλειας, μέχρι και τις συνεδριάσεις των Επιτροπών του Α΄ Τμήματος και τώρα του Β΄ Τμήματος, για να δούμε το νομοσχέδιο που αφορά την ανάπτυξη των υδατοκαλλιεργειών. <br />Θα ξεκινήσω με κάποιες γενικές παραδοχές και παρατηρήσεις. <br />Πρώτον, είναι γεγονός και είναι από όλους παραδεκτό ότι ο κλάδος των υδατοκαλλιεργειών είναι ένας πραγματικά δυναμικά αναπτυσσόμενος κλάδος της πρωτογενούς παραγωγής μας. Είναι κομμάτι σημαντικό που δημιουργεί πλεόνασμα στο εμπορικό μας ισοζύγιο. Είναι ένας κλάδος έντονα εξαγωγικός που σήμερα κατέχει το 10% περίπου των αγροτικών μας εξαγωγών.<br />Όμως, είναι ένας κλάδος του οποίου η μέχρι τώρα διαδρομή, αλλά και η σημερινή κατάστασή του δείχνουν ακριβώς τις παθογένειες και τις αιτίες της σημερινής οικονομικής -και όχι μόνο- κρίσης που έχει η χώρα μας. Εξηγώ παρακάτω. <br />Το πρώτο θέμα όσον αφορά την ανάπτυξη αυτού του κλάδου –και είναι πραγματικά ένα πολύ μεγάλο πρόβλημα- είναι το θέμα του χωροταξικού, της χωροταξίας για τις υδατοκαλλιέργειες. Ήταν και είναι πάντα προαπαιτούμενο και έπρεπε να έχει καταρτισθεί από την αρχή σε συνδυασμό όμως και σε αρμονία με τις άλλες δραστηριότητες στις ίδιες περιοχές. Ακόμα βρίσκεται σε δικαστική εκκρεμότητα, προσφυγή από φορείς και συλλογικότητες στο Συμβούλιο της Επικρατείας το χωροταξικό σχέδιο για τα προβλήματα που έχει δημιουργήσει σε πάρα πολλές περιοχές, γιατί ποτέ δεν έγινε στις τοπικές κοινωνίες ο απαραίτητος διάλογος και γιατί οι περιβαλλοντικές και οι κοινωνικές επιπτώσεις στη λογική του νομοθέτη ήταν συνήθως πρόσθετα βαρίδια και όχι αναπτυξιακοί όροι, όπως φαίνεται και από το πνεύμα του σημερινού νομοθετήματος. <br />Στο άρθρο 2, για παράδειγμα, η πρώτη προτεραιότητα που μπαίνει είναι η βιώσιμη ανάπτυξη των υδατοκαλλιεργειών και λίγο παρακάτω αναφέρεται ότι ο στόχος είναι η διευθέτηση των σχέσεων με τους λοιπούς χρήστες, κυρίως της παράκτιας ζώνης και η εξάλειψη του φαινομένου των συγκρούσεων συμφερόντων. <br />Για εμάς, οι υδατοκαλλιέργειες, η παράκτια αλιεία, η τουριστική αξιοποίηση και η προστασία του περιβάλλοντος είναι παράμετροι που μπορούν να συνυπάρχουν και να αναπτύσσονται αρμονικά στη λογική της κοινής χρήσης και ζωής στο δημόσιο πλούτο, ο οποίος οφείλει και πρέπει να παραμείνει δημόσιος. <br />Η τοποθέτηση σε έναν τόπο πολλών διαφορετικών δραστηριοτήτων θα έπρεπε να είναι το αποτέλεσμα του διαλόγου και της απόφασης των κοινωνιών πρώτα από όλα και όχι η επιβολή αποφάσεων, είτε κρατικών είτε ευρωπαϊκών. Όμως, αυτό είναι μια παλιά παθογένεια της ελληνικής κοινωνίας και της ελληνικής πολιτικής ζωής έτσι και αλλιώς. <br />Τα πιθανά προβλήματα σε ευαίσθητα οικοσυστήματα, όπως αυτά των λιμνών -στο άρθρο 4 του νομοσχεδίου δίνεται η δυνατότητα για την εγκατάσταση μονάδων υδατοκαλλιεργειών εντατικής ή ημιεντατικής μορφής και μάλιστα για δεκαπέντε χρόνια- πιστεύουμε ότι θα φανούν στην πορεία και θα είναι σοβαρά. <br />Πολλές επιστημονικές έρευνες αποδεικνύουν ότι σε κλειστά οικοσυστήματα δεν πρέπει να υπάρχουν τέτοιου είδους παρεμβάσεις. Θα καταθέσω στα Πρακτικά μία τέτοια μελέτη, η οποία αποδεικνύει ακριβώς αυτό, ότι σε κλειστά οικοσυστήματα, σε λιμναία οικοσυστήματα, δεν πρέπει να εγκαθίστανται εντατικές ή ημιεντατικές μονάδες υδατοκαλλιεργειών και είναι κάτι το οποίο προβλέπεται από το παρόν σχέδιο νόμου και εγκυμονεί σοβαρούς κινδύνους για τη βιοποικιλότητα, για τη μόλυνση του περιβάλλοντος. <br />Ερχόμαστε στο δεύτερο παράγοντα που αφορά τη σημερινή πραγματικότητα, τη σημερινή κατάσταση. Η μέχρι τώρα έλλειψη ενός εθνικού προγράμματος ανάπτυξης υδατοκαλλιεργειών είναι κάτι που έχει καθορίσει μέχρι τώρα τα προβλήματα που υπάρχουν. Είναι κάτι που έπρεπε να υπάρχει από χρόνια. Δεν θα έπρεπε να γίνεται σήμερα μια βιαστική παρέμβαση και μόνο για την προσαρμογή στις δεσμεύσεις και στις προθεσμίες της κοινής αλιευτικής πολιτικής και της Ευρωπαϊκής Ένωσης. <br />Εσείς, κύριε Υπουργέ, είχατε πει ότι οι προθεσμίες μας είναι μέχρι τον Σεπτέμβριο για να καταθέσουμε ένα εθνικό πρόγραμμα. Εμείς ξέραμε μέχρι τον Ιούνιο, είπατε μετά ότι είναι μέχρι τον Σεπτέμβριο. <br />Προτείνεται, λοιπόν, η θεσμοθέτηση ενός οργάνου, του Εθνικού Συμβουλίου Υδατοκαλλιεργειών, στο οποίο, όμως –και εδώ φαίνονται οι προθέσεις- δεν προβλέπονται εκπρόσωποι των τοπικών κοινωνιών και των φορέων τους, των άλλων δραστηριοτήτων του κοινού δημόσιου πλούτου που λέγαμε πιο πριν.<br />Είχαμε πει και στην Επιτροπή ότι θα μπορούσε αυτός ο σχεδιασμός να γίνει από το υπάρχον Συμβούλιο Αλιείας, με την απαραίτητη, βέβαια, διεύρυνση και των θέσεών του και των αρμοδιοτήτων του και ο λόγος είναι κυρίως όχι για να μην υπάρχει άλλο ένα συμβούλιο, το οποίο θα αποφασίζει και θα χαράζει πολιτική αλλά γιατί στο Συμβούλιο Αλιείας συμμετέχουν οι αλιευτικοί σύλλογοι, οι εκπρόσωποι της τοπικής αυτοδιοίκησης, των τοπικών κοινωνιών κ.λπ.. <br />Είναι χαρακτηριστικό ότι δεν υπάρχει στο νομοσχέδιο χρονικός ορίζοντας για τη σύσταση αυτού του συμβουλίου και επίσης ότι δεν προβλέπεται στους στόχους του η υποχρέωση συλλογής και παρακολούθησης των περιβαλλοντικών στοιχείων και δεδομένων, για να μπορούν να υπάρχουν συμπεράσματα και ο προγραμματισμός να γίνεται στη βάση πραγματικών δεδομένων, παρ’ όλο που το τελευταίο είναι απαραίτητο, εάν θέλουμε να μιλάμε για πραγματικά εθνικό σχεδιασμό και ακόμα και για τις δεσμεύσεις και τις υποχρεώσεις μας σε διεθνείς οργανισμούς.<br />Ερχόμαστε τώρα στον τρίτο παράγοντα, ενδεικτικό της μέχρι τώρα εφαρμοζόμενης πολιτικής στον τομέα των υδατοκαλλιεργειών, και το λάθος που έχει γίνει μέχρι τώρα στο μοντέλο που έχει ακολουθηθεί: Είναι η σημερινή οικονομική κατάσταση του κλάδου, ενός κλάδου που ξεκίνησε πριν από περίπου τριάντα χρόνια με πολλούς μικρούς και μικρομεσαίους επενδυτές και με δυνατότητα τότε να τονώσει τις τοπικές οικονομίες και κοινωνίες, ιδιαίτερα των νησιών και των ακριτικών περιοχών. Σήμερα βλέπουμε πολλές από αυτές τις επιχειρήσεις να έχουν κλείσει ή να έχουν εξαγοραστεί από άλλες μεγαλύτερες και να μην μπορούν να αντέξουν τις συνθήκες αυτού του ανταγωνισμού, αλλά και τις μεγαλύτερες επιχειρήσεις του κλάδου να είναι σήμερα σε μεγάλο βαθμό χρεωμένες. Είναι ενδεικτικό ότι, σύμφωνα με στοιχεία δημοσιευμένα, οι τέσσερις μεγαλύτερες εισηγμένες μάλιστα στο Χρηματιστήριο εταιρείες του κλάδου χρωστούν κοντά στα 600 εκατομμύρια ευρώ στις τράπεζες.<br />Έτσι, λοιπόν, έχουμε απλήρωτους –για πολλούς μήνες απλήρωτους- εργαζομένους σε καθεστώς ομηρίας και υπερσυγκέντρωση του κλάδου στα χέρια των τραπεζών και από εκεί στα χέρια ξένων αρπακτικών που εσείς ονομάζετε «σωτήρες» και «επενδυτές». Σε αυτό το πρόβλημα δεν απαντά το συγκεκριμένο σχέδιο νόμου και δεν θα μπορούσε άλλωστε, παρά τον φέρελπι τίτλο του.<br />Ο στόχος θα έπρεπε να είναι μία άλλη πολιτική, με έλεγχο στις τράπεζες, με προσανατολισμό και προστασία στη μικρή και μεσαία επιχείρηση, με διαφύλαξη και προστασία των εργασιακών δικαιωμάτων και όχι με μία ασαφή διατύπωση, για παράδειγμα όπως στο άρθρο 10 το οποίο αναφέρεται στη δραστηριότητα των εταιρειών που μπορούν να μισθώνουν θαλάσσιες και λιμναίες εκτάσεις, που πρέπει να έχουν ουσιαστικό και συνεχή δεσμό με τις οικονομίες των χωρών της Ευρωπαϊκής Ένωσης. Αυτό -το είχαμε πει και στην επιτροπή- θεωρούμε ότι είναι ιδιαίτερα ασαφές και ίσως θα έπρεπε να γίνει πολύ διαφορετικό και πολύ πιο συγκεκριμένο.<br />Ασάφεια υπάρχει επίσης και στις διατάξεις του άρθρου 7, σύμφωνα με τις οποίες παραχωρούνται υδάτινες εκτάσεις με τη διαδικασία της μοριοδότησης, εάν οι ενδιαφερόμενοι μεταξύ των άλλων έχουν ικανοποιητικό οικονομικό μέγεθος για την εκτέλεση αυτής της δραστηριότητας.<br />Επίσης, στο άρθρο 13 στο οποίο δίνεται η δυνατότητα να εκμισθωθεί από τρίτους η εγκατάσταση με αιτιολογημένη απόφαση του γενικού γραμματέα της Αποκεντρωμένης Διοίκησης, σύμφωνα με την υπουργική απόφαση της παραγράφου 8 του άρθρου 26, δεν διευκρινίζονται οι ειδικές περιπτώσεις και δεν φαίνονται οι δεσμεύσεις έναντι του ελληνικού δημοσίου, αφήνοντας «παραθυράκια» σε τράπεζες και σε μεγάλα οικονομικά funds να λυμαίνονται τον φυσικό πλούτο της χώρας, με αμφίβολες και όχι καθορισμένες δεσμεύσεις. <br />Με αυτόν τον τρόπο ενισχύεται ακόμα περισσότερο η υπερσυγκέντρωση του κλάδου, οδηγώντας σε ασφυξία και χωρίς να προσφέρει την απαραίτητη ένεση ζωής, διεξόδου και δραστηριοποίησης στη χειμαζόμενη κοινωνία και ιδιαίτερα στις κοινωνίες των μικρών νησιών και χωρίς να αναδεικνύετε τον κλάδο των υδατοκαλλιεργειών ως εργαλείο για την παραγωγική ανασυγκρότηση της πατρίδας μας. Ίσα-ίσα νομίζουμε ότι η κατεύθυνσή του είναι ακριβώς η αντίθετη.<br />Ο τέταρτος παράγοντας και αιτία της σημερινής κατάστασης στον κλάδο είναι –και το διαπιστώνετε και εσείς στην έκθεση του νομοσχεδίου- η έλλειψη ενός απλοποιημένου  νομοθετικού πλαισίου που θα επιλύει τις απίστευτες γραφειοκρατικές διαδικασίες για την αδειοδότηση και τις αλληλοσυγκρουόμενες και αντίθετες πολλές φορές διατάξεις, που μέχρι τώρα ισχύουν. <br />Να πούμε κατ’ αρχάς ότι θεωρούμε θετικό το βήμα, την προσπάθεια που γίνεται να μαζευτούν όλα αυτά σε έναν νόμο-πλαίσιο, αλλά δυστυχώς ακόμα και σε αυτό δεν βλέπουμε να επιτυγχάνεται με αυτό το σχέδιο νόμου εν πολλοίς ο διακηρυγμένος στόχος του.<br />Εδώ τα προβλήματα είναι πολλά. Για παράδειγμα, στο άρθρο 26 απαιτούνται δώδεκα υπουργικές αποφάσεις ή κοινές υπουργικές αποφάσεις για την υλοποίηση και τον καθορισμό της κατεύθυνσης σε πολλές από τις κρίσιμες περιπτώσεις αυτού του σχεδίου νόμου. <br />Αυτό ανάγει στο μέλλον τις απαραίτητες αποφάσεις και δεν καθορίζει συγκεκριμένα πράγματα σε αυτό το σχέδιο νόμου. Οι αποφάσεις θα έπρεπε να υπάρχουν εδώ και όχι να παραπέμπονται στο μέλλον. <br />Δεύτερον, σύμφωνα με τα άρθρα 20 έως 24, που αφορούν τη διαδικασία αδειοδότησης και τη θεσμοθέτηση της υπηρεσίας μιας στάσης, όπως λέτε εδώ στην αιτιολογική έκθεση, δεν φαίνεται να μειώνεται ο αριθμός των δικαιολογητικών -που πιθανά να μην είναι όλα απαραίτητα ή να μη χρειάζονται όσα είναι μέχρι σήμερα- ούτε οι απαραίτητες γνωμοδοτήσεις και αλληλογραφίες ανάμεσα στα Υπουργεία, χωρίς αυτό να σημαίνει ότι και εμείς θα συμφωνούσαμε στο να γίνει έκπτωση στις περιβαλλοντικές ανάγκες ή σε όποιες αποφάσεις χρειάζεται να λαμβάνονται από διάφορες υπηρεσίες και Υπουργεία. Αυτό δεν λύνεται με το συγκεκριμένο σχέδιο νόμου και την υπηρεσία μιας στάσης. <br />Ένα θέμα που θα μπορούσαμε να πούμε ότι είναι θετικό είναι ότι δεν απαιτείται η άδεια χρήσης νερού στα θαλάσσια υποσυστήματα και συγχωνεύεται με την περιβαλλοντική αδειοδότηση. Είχαμε πει και στην επιτροπή ότι είναι θετικό. <br />Επίσης, η κατάσταση που έχει δημιουργηθεί τα τελευταία χρόνια με την υποστελέχωση στις υπηρεσίες του δημοσίου, ελέω μνημονίων και διαθεσιμοτήτων, είναι αυτή που καταδεικνύει το ατελέσφορο αυτής της προσπάθειας.<br />Το τέταρτο και σημαντικότερο κατά την άποψή μας είναι ότι όλη αυτή η διαδικασία γίνεται με αποφάσεις είτε της αποκεντρωμένης διοίκησης είτε του Υπουργού. Οι υπηρεσίες της αποκεντρωμένης διοίκησης μέχρι τη στιγμή που μιλάμε είναι ελάχιστα στελεχωμένες με εξειδικευμένο προσωπικό, ώστε να μπορέσουν να λειτουργήσουν. <br />Η διαδικασία δεν γίνεται από τις υπηρεσίες της αιρετής περιφέρειας, που και καλύτερα στελεχωμένες είναι και επαρκέστερη γνώση του χώρου έχουν, γιατί είναι πιο κοντά, αλλά έχουν και καλύτερο κοινωνικό έλεγχο αφού λογοδοτούν σε ένα αιρετό όργανο. <br />Ένα μεγάλο πρόβλημα τα τελευταία χρόνια στον τομέα των ιχθυοκαλλιεργειών είναι η αλληλοεπικάλυψη και τα κενά σε διατάξεις που αφορούν τους ελέγχους. Ενώ οι υπηρεσίες αλιείας των αιρετών περιφερειών είχαν αυτή τη ευθύνη -κάτι που παραμένει και στο σημερινό σχέδιο νόμου και το θεωρούμε θετικό, αναγνωρίζοντας πραγματικά την προσφορά τους όλο το προηγούμενο διάστημα και τη χρησιμότητά τους- δεν είχαν όμως τη δυνατότητα επιβολής προστίμων, με αποτέλεσμα την αδράνεια των υπηρεσιών λόγω διάχυσης των ευθυνών. Ο τομέας αυτός παρέμενε μέχρι τώρα ανεξέλεγκτος, με επακόλουθο την αύξηση πολλές φορές της παραβατικότητας και διάφορων άλλων προβλημάτων.<br />Στο άρθρο 25 φαίνεται ότι με τον ένα ή τον άλλο τρόπο διαιωνίζεται η υπάρχουσα κατάσταση με τον μη καθορισμό της αρμόδιας αρχής. <br />Κλείνοντας θέλω να μιλήσω για το άρθρο 27. Αναφερθήκατε σε κάποιες νομοτεχνικές βελτιώσεις. Νομίζω ότι αυτές βελτιώνουν λίγο την κατάσταση. Παρ’ όλα αυτά είχαμε πει –και όχι μόνο εμείς, αλλά είχε ακουστεί σχεδόν από όλες τις πτέρυγες της Βουλής στην επιτροπή- ότι αυτό το άρθρο, έτσι όπως ήταν, ήταν απολύτως φωτογραφικό και δημιουργούσε περαιτέρω αδικίες και νομιμοποιούσε επιχειρήσεις που μέχρι τώρα δεν σέβονταν τον νόμο και τις περιβαλλοντικές επιπτώσεις. Θα μελετήσουμε τις νομοτεχνικές βελτιώσεις και θα μιλήσουμε για αυτές σε επόμενη ομιλία μας. <br />Ευχαριστώ πολύ.<br /><br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ.<br />Κυρίες και κύριοι συνάδελφοι, θα ήθελα να σας ενημερώσω ότι έχουν εγγραφεί μόνο τέσσερις συνάδελφοι. Προτείνω, λοιπόν, στο Τμήμα να ολοκληρωθεί η συζήτηση σήμερα, δηλαδή να τοποθετείστε και επί των άρθρων. Στη δευτερολογία οι εισηγητές και όποιοι άλλοι θέλουν, μπορούν να πάρουν χρόνο και για τα άρθρα. Η πρόταση πάντως του Προεδρείου είναι να ολοκληρωθεί η συζήτηση σήμερα.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Σε μια συνεδρίαση.</speech><speech by="#s125"><from>ΠΡΟΕΔΡΕΥΟΥΣΑ</from> Ναι, σε μια συνεδρίαση, συνέχεια χωρίς διακοπή.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Περιμένουμε, όμως, δύο τροπολογίες σοβαρές.</speech><speech by="#s125"><from>ΠΡΟΕΔΡΕΥΟΥΣΑ</from> Είναι σοβαρότατες και έρχονται, κύριε Τσούκαλη.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Οπότε τα άρθρα είναι…</speech><speech by="#s125"><from>ΠΡΟΕΔΡΕΥΟΥΣΑ</from> Εγώ κάνω αυτή την πρόταση με αυτή την πρόβλεψη, για να ξέρουν και οι κύριοι συνάδελφοι. Βέβαια, θα το δούμε. Θα εναλλαχθούμε στο Προεδρείο με τον κ. Μαρκογιαννάκη.<br />Συμφωνεί το Τμήμα με την πρόταση του Προεδρείου;</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Το Τμήμα συνεφώνησε.<br />Τον λόγο έχει ο ειδικός αγορητής του ΠΑΣΟΚ κ. Μιχαήλ Κασσής.</speech><speech by="#s110"><from> ΜΙΧΑΗΛ ΚΑΣΣΗΣ</from> Κυρία Πρόεδρε, κυρίες και κύριοι συνάδελφοι, κύριε Υπουργέ, ως Βουλευτής του ΠΑΣΟΚ, συμμετέχοντας σε αυτή την Κυβέρνηση, αισθάνομαι την ανάγκη από το Βήμα της Βουλής να ζητήσω συγγνώμη από τον ελληνικό λαό και την ελληνική κοινωνία για το μεγάλο πρόβλημα που δημιουργήθηκε μέσα στον Αύγουστο με την ανακοίνωση του ΕΝΦΙΑ. Πρόκειται για μία αναστάτωση που προκλήθηκε, κατά την άποψή μου, αδικαιολόγητα, διότι αφ’ ενός δεν εφαρμόστηκε ο νόμος ο οποίος ψηφίστηκε για τον φόρο των ακινήτων και αφ’ ετέρου διότι υπάρχουν πάρα πολλά λάθη. Και, δυστυχώς, για άλλη μία φορά, κανένας δεν αναλαμβάνει την ευθύνη για το πώς δημιουργήθηκαν αυτά τα λάθη και αυτή η αναστάτωση. <br />Πέραν αυτών, παρατηρώ ότι συνεχίζονται τα λάθη από πλευράς του αρμόδιου Υπουργείου και των υπευθύνων, γιατί  και κατά την παράταση του ενός μήνα που δόθηκε μέχρι το τέλος του Σεπτέμβρη για να γίνει η πρώτη πληρωμή, δεν θα διορθωθούν πράγματα τα οποία έχουν να κάνουν και με τις αντικειμενικές αξίες σε πάρα πολλές περιοχές της Ελλάδας, όπως κατά καιρούς έχει τονιστεί από πάρα πολλούς συναδέλφους διαφόρων περιοχών. <br />Άρα ας προσέξουν πάρα πολύ καλά οι υπεύθυνοι -τόσο ο Υπουργός όσο και όλο το επιτελείο- πώς θα χειριστούν το συγκεκριμένο θέμα. <br />Σχετικά με την περιβόητη τροπολογία, η οποία σύντομα θα έρθει στη Βουλή για ψήφιση, εκεί πρέπει να συμπεριληφθούν και να διορθωθούν όλα αυτά τα οποία βγήκαν στην επιφάνεια το τελευταίο διάστημα.<br />Ένα άλλο θέμα που αφορά εσάς, κύριε Υπουργέ, είναι αυτό της εξισωτικής αποζημίωσης των παραγωγών. Εδώ δημιουργήθηκε πάρα πολύ μεγάλο πρόβλημα σε όλη την Ελλάδα, γιατί πάρα πολλοί παραγωγοί, σχεδόν το 50% με 60%, βγήκε εκτός του συστήματος. Και δεν ξέρω τι ήταν αυτό που σας έκανε να μη -γιατί όλη αυτή η βιασύνη- διασταυρώσετε κι εσείς όλα αυτά τα στοιχεία, με αποτέλεσμα να μη δείτε το πρόβλημα το οποίο δημιουργήθηκε, όπως είπα, σχεδόν σε όλη την Ελλάδα. <br />Και αν αυτό έχει να κάνει περισσότερο με την επιλεξιμότητα των βοσκοτόπων, πρέπει να τονιστεί ότι και τον Μάιο, σε μία τροπολογία την οποία είχαμε καταθέσει ως ΠΑΣΟΚ και Νέα Δημοκρατία και περιμέναμε να στηριχθεί από όλα τα κόμματα για να ρυθμίσουμε το θέμα των βοσκοτόπων, δυστυχώς δεχθήκαμε πολύ μεγάλη κριτική από πλευράς αντιπολίτευσης γιατί «πάμε να ξεπουλήσουμε τα δάση».<br />Αυτό, βέβαια, ολοκληρώθηκε με το τελευταίο νομοσχέδιο. Κάποιοι δεν θέλουν να βοηθήσουν τους παραγωγούς και δημιουργήθηκε τόσο μεγάλο πρόβλημα. Φαίνεται, όμως, πως με την ψήφιση του τελευταίου νόμου το πρόβλημα λύνεται μετά το 2015.<br /> Η ουσία είναι ότι υπάρχει εκκρεμότητα για τα δύο χρόνια, 2013 και 2014. Αυτό σημαίνει ότι εδώ χρειάζεται πάρα πολύ μεγάλη προσοχή από πλευράς σας, αλλά και των αρμοδίων υπηρεσιών, ώστε σύντομα να δοθεί λύση στο υπαρκτό αυτό πρόβλημα, το οποίο δημιουργήθηκε.<br />Διότι σε κάποιες ιστοσελίδες είδα και τη φωτογραφία μου, να είμαι ανάμεσα στους πενήντα Βουλευτές που ψηφίσαμε τον νόμο με τα δασικά, ότι ξεπουλήσαμε τα δάση. Αυτό, βέβαια, έχει να κάνει πολύ περισσότερο με την Αξιωματική Αντιπολίτευση, γιατί προσωπικός μου στόχος, αν θέλετε, υπηρετώντας το κοινό μας συμφέρον ως Βουλευτής ήταν να στηρίξουμε αυτή την προσπάθεια, ούτως ώστε να μη χαθεί ούτε 1 ευρώ από τους ανθρώπους που μοχθούν καθημερινά στην ύπαιθρο, είτε στην κτηνοτροφία είτε στον πρωτογενή τομέα.<br />Άρα και από πλευράς σας, κύριε Υπουργέ, πρέπει να δεσμευθείτε σήμερα σε πόσο χρονικό διάστημα θα δώσετε σαφή απάντηση και λύση στο συγκεκριμένο θέμα που δημιουργήθηκε και αφορά το Υπουργείο σας.<br />Έρχομαι στο νομοσχέδιο το οποίο συζητούμε σήμερα. Ο χώρος της υδατοκαλλιέργειας αποτελεί έναν ιδιαίτερα σημαντικό κλάδο της ελληνικής οικονομίας. Είναι ένας κλάδος του πρωτογενούς τομέα με σημαντική συνεισφορά στις εξαγωγές. Σε μια χώρα όπως η Ελλάδα είναι σημαντικό η επένδυση στον τομέα αυτό να είναι φιλική προς τον ενδιαφερόμενο και να τον ενθαρρύνει προς την κατεύθυνση αυτή. Τα τελευταία είκοσι χρόνια ο τομέας εξελίσσεται με πολύ γοργούς ρυθμούς ανάπτυξης αλλά και με πάρα πολλά εμπόδια.<br />Είναι γεγονός πως το 2010 κατείχε την πρώτη θέση στις εξαγωγές γεωργικών προϊόντων. Συγκεκριμένα, ο κλάδος εξήγαγε το 80% των συνολικών πωλήσεων, η αξία των οποίων έφτανε περίπου το μισό δισεκατομμύριο ευρώ. Σε συνδυασμό με την αυξημένη ζήτηση παγκοσμίως είναι ακόμη πιο επιτακτικό ο τομέας αυτός να αποτελέσει έναν από τους κύριους πυλώνες εξαγωγών της χώρας. Ενδεικτικά, αναφέρω πως, παρά την παγκόσμια ζήτηση, η Ευρωπαϊκή Ένωση δεν είναι αυτάρκης και εισάγει προϊόντα. Αποτελεί, λοιπόν, μια μεγάλη ευκαιρία για την Ελλάδα να γίνει σημαντικός παίκτης σε αυτήν τη βιομηχανία στην Ευρώπη αλλά και ευρύτερα.<br />Για να επιτευχθεί, όμως, αυτός ο στόχος υπάρχουν προϋποθέσεις. Η σημαντικότερη προϋπόθεση είναι η αντιμετώπιση της γραφειοκρατίας και όχι μόνο των αγκυλώσεων που καθυστερούν τις επενδύσεις. Το χωροταξικό και η αδειοδότηση είναι ιδιαίτερα σημαντικά προβλήματα του κλάδου. Το Υπουργείο Αγροτικής Ανάπτυξης συγκεντρώνει ίσως για πρώτη φορά σε ένα νομοσχέδιο όλες τις νομικές διατάξεις που αφορούν στη λειτουργία του κλάδου, ικανοποιώντας ένα από τα πάγια αιτήματά του.<br />Υπάρχουν τα τέσσερα κεφάλαια που επανακαθορίζουν το θεσμικό πλαίσιο ανάπτυξης συγκεκριμένων μορφών υδατοκαλλιεργειών, τομέας στον οποίο η Ελλάδα κατέχει ηγετική παρουσία, αντιπροσωπεύοντας το 63% των είκοσι επτά χωρών της Ευρωπαϊκής Ένωσης ή το 44% της ετήσιας παραγωγής των μεσογειακών χωρών. Σύμφωνα με τη νέα ΚΑΠ, οι στρατηγικές κατευθυντήριες γραμμές είναι η απλούστευση των διοικητικών διαδικασιών, η εφαρμογή εθνικού χωροταξικού σχεδιασμού για συντονισμένη πρόσβαση σε υδάτινες εκτάσεις, η καινοτομία με αύξηση παραγωγής και μείωση κόστους και η αξιοποίηση ανταγωνιστικών πλεονεκτημάτων.<br />Μέχρι σήμερα το ισχύον θεσμικό πλαίσιο στηρίζεται σε νομοθετήματα και εγκυκλίους, τα οποία είναι αποσπασματικά και συχνά ασαφή, δημιουργώντας συγκρούσεις αρμοδιοτήτων μεταξύ των εμπλεκομένων υπηρεσιών. Το σχέδιο νόμου θεσπίζει για πρώτη φορά προτεραιότητες στο πλαίσιο του Εθνικού Προγράμματος Ανάπτυξης Υδατοκαλλιεργειών, απλουστεύοντας τις διαδικασίες αδειοδότησης των μονάδων μέσω της υπηρεσίας μιας στάσης.<br />Οι διαδικασίες για απευθείας μίσθωση και παραχώρηση υδάτινων εκτάσεων απλουστεύονται πάρα πολύ. Καθορίζονται μεταξύ άλλων και οι όροι παραχώρησης-μίσθωσης των υδάτινων εκτάσεων στις οποίες θα δημιουργηθούν ειδικές ζώνες υδατοκαλλιέργειας. Οι συγκεκριμένες εκτάσεις θα παραχωρούνται για ένα συγκεκριμένο χρονικό διάστημα από το δημόσιο για την ίδρυση, επέκταση και μετεγκατάσταση πλωτών μονάδων υδατοκαλλιέργειας, απευθείας ή μετά από δημοπρασία στην περίπτωση που εκδηλωθεί ενδιαφέρον από πολλές επιχειρήσεις.<br />Οι εκτάσεις θα μπορούν να αναμισθώνονται για άλλα είκοσι χρόνια, εφόσον έχουν τηρηθεί όλοι οι όροι της απόφασης ίδρυσης και λειτουργίας των μονάδων. Το ελληνικό δημόσιο θα μπορεί, επίσης, να παραχωρεί χωρίς αντάλλαγμα για μία τετραετία τη χρήση θαλασσίων και λιμναίων υδάτινων εκτάσεων έως δέκα στρέμματα για την εγκατάσταση δοκιμαστικής καλλιέργειας υδρόβιων οργανισμών για τέσσερα χρόνια.<br />Το πιο σημαντικό, όμως, είναι πως το νομοσχέδιο προωθεί απλούστευση των διαδικασιών αδειοδότησης των μονάδων υδατοκαλλιέργειας και θεσμοθετεί υπηρεσία μίας στάσης, στην οποία οι ενδιαφερόμενοι θα απευθύνονται και μέσω αυτής θα διεκπεραιώνεται και θα ολοκληρώνεται όλη η διαδικασία αδειοδότησης της επιχείρησης. Είναι χαρακτηριστικό ότι σήμερα που μιλάμε σε αρκετές περιπτώσεις για την έκδοση μίας άδειας ενδέχεται να εμπλέκονται ακόμα και δεκαπέντε διαφορετικές υπηρεσίες. <br />Οι νέες ρυθμίσεις θεσπίζονται σύμφωνα με τις κατευθύνσεις του Ειδικού Χωροταξικού Σχεδιασμού για τις υδατοκαλλιέργειες, αναφορικά με τις περιβαλλοντικές επιπτώσεις. Βέβαια, οι όποιες επενδύσεις θα πρέπει να γίνονται πάντα με σεβασμό στο περιβάλλον.<br /> Πιστεύω πως και με τη συζήτηση που προηγήθηκε, αλλά και με τη σημερινή διαδικασία, προσπαθούμε να κάνουμε το καλύτερο δυνατό γι’ αυτόν τον βασικό τομέα παραγωγής οικονομικής δραστηριότητας της χώρας μας. Σε γενικές γραμμές, το νομοσχέδιο είναι σε σωστή κατεύθυνση και αντιμετωπίζει χρονίζοντα προβλήματα στις υδατοκαλλιέργειες. <br />Βέβαια, κύριε Υπουργέ, στην ακρόαση των φορέων έχουν κατατεθεί πάρα πολλές προτάσεις. Πρέπει να λάβουμε υπ’ όψιν τις προτάσεις της ΕΝΠΕ, της Ένωσης Περιφερειών Ελλάδας, σχετικά με τον ρόλο της αιρετής περιφέρειας, τόσο στον έλεγχο όσο και στην αδειοδότηση. Υπήρχαν συγκεκριμένες προτάσεις οι οποίες έχουν κατατεθεί και πιστεύω ότι πρέπει να ληφθούν υπ’ όψιν.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Έχουν ήδη ληφθεί υπ’ όψιν.</speech><speech by="#s110"><from> ΜΙΧΑΗΛ ΚΑΣΣΗΣ</from> Ευχαριστώ πολύ.<br />Από εκεί και πέρα, όσον αφορά στο θέμα των τροπολογιών, υπάρχει μία τροπολογία που αφορά στην παράταση ενός μήνα που δίνεται στις ανώνυμες αθλητικές εταιρείες για φορολογική και ασφαλιστική ενημερότητα. Πιστεύω ότι σωστά πρέπει να δοθεί αυτή η παράταση, για να λειτουργήσουν κι αυτές οι εταιρείες. Από εκεί και πέρα, όμως, γνωρίζουμε ότι το θέμα της παροχής ασφαλιστικής και φορολογικής ενημερότητας βασανίζει πάρα πολύ σχεδόν όλες τις επιχειρήσεις στη χώρα μας.<br />Συμφωνούμε, επίσης και με την τροπολογία την οποία κατέθεσε το ΓΕΩΤΕΕ και αφορά τον «Ελληνικό Γεωργικό Οργανισμό-ΔΗΜΗΤΡΑ». <br />Έχουν κατατεθεί και δύο τροπολογίες από πλευράς των συναδέλφων Βουλευτών κ. Τριαντάφυλλου και κ. Κάρμαντζη που αφορούν τους αγροτικούς αλιευτικούς συνεταιρισμούς. Είναι η τροπολογία 1750/34, με την οποία δίνεται η δυνατότητα να γίνονται μέλη οι κάτοχοι επαγγελματικών αδειών.<br />Υπάρχει, επίσης και η τροπολογία που έχει κατατεθεί από πλευράς του συναδέλφου κ. Τριαντάφυλλου με αριθμό 1749/33 που αφορά την περίπτωση του πλανόδιου εμπορίου, ώστε αυτό να μπορεί να γίνεται σε δημοτικές κοινότητες με πληθυσμό έως και τρεις χιλιάδες κατοίκους. Μετά τον «ΚΑΛΛΙΚΡΑΤΗ» θεωρώ ότι δεν υπάρχουν δήμοι οι οποίοι έχουν μέχρι τρεις χιλιάδες κατοίκους. Αυτό αναφερόταν σε καποδιστριακούς δήμους.<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Κι εμείς ευχαριστούμε.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Κυρία Πρόεδρε, θα μπορούσα να έχω τον λόγο;</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Υπουργέ, έχετε τον λόγο.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Κυρία Πρόεδρε, θα ήθελα να καταθέσω για τα Πρακτικά τις προαναφερθείσες νομοτεχνικές βελτιώσεις.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Υπουργέ.<br />Ο κ. Κωνσταντίνος Δαμαβολίτης, ειδικός αγορητής των Ανεξάρτητων Ελλήνων, έχει τον λόγο.<br />Ορίστε, κύριε συνάδελφε, έχετε τον λόγο.</speech><speech><from>ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ</from> Ευχαριστώ πολύ, κυρία Πρόεδρε.<br />Έχουμε ένα νομοσχέδιο που έχει να κάνει κυρίως με το αδειοδοτικό πλαίσιο για τις ιχθυοκαλλιέργειες. Αν εξετάσουμε την κλίμακα από επάνω προς τα κάτω, θα δούμε ότι ο Οργανισμός Τροφίμων και Γεωργίας του ΟΗΕ έχει παρατηρήσει αύξηση της ζήτησης στα θαλασσινά. Αυτή η κάλυψη μπορεί να προέλθει μόνο από τις ιχθυοκαλλιέργειες. <br />Στην Ευρώπη τώρα παρουσιάζεται ένα πολύ μεγάλο κενό, μιας και το 10% μόνο προέρχεται από τις υδατοκαλλιέργειες, το 25% προέρχεται από την αλιεία και το 65%, που είναι πολύ μεγάλο νούμερο, προέρχεται από εισαγωγές. Αυτό, λοιπόν, το 65% καλείται ο ραγδαία αναπτυσσόμενος κλάδος της ιχθυοκαλλιέργειας να το καλύψει. Αυτό είναι και ένα πολύ σημαντικό αντίβαρο στην υπεραλίευση και στην προστασία του περιβάλλοντος. Έχουμε δεκαέξι χιλιάδες μέτρα ακτογραμμή, η οποία πρέπει να προστατευθεί για να αποδώσει. <br />Κατά 87% είναι αυξημένο και το ΕΣΠΑ, ήτοι 400 εκατομμύρια για τις ιχθυοκαλλιέργειες, όπου καλύπτει το 60% των επιχειρήσεων, του εγχειρήματος πάνω στην ιχθυοκαλλιέργεια. Αυτό αποτελεί ένα δέλεαρ για τους επενδυτές.<br /> Στην Ελλάδα τώρα το παρόν νομοσχέδιο έρχεται να καλύψει ένα θεσμικό κενό το οποίο παρουσιάζεται, όπου έχουμε περιπτώσεις, σύμφωνα με μελέτες του ΕΛΚΕΘΕ και του Πανεπιστημίου Θεσσαλίας, όπου οι περιοχές «NATURA», οι περιοχές που είναι για τουριστική χρήση και οι περιοχές που είναι για υδατοκαλλιέργειες πατάει η μία πάνω στην άλλη. Εδώ για να ξεκαθαρίσει κάπως το πράγμα, καθορίζεται η προετοιμασία εθνικού προγράμματος ανάπτυξης υδατοκαλλιέργειών, δημιουργείται το εθνικό συμβούλιο για τη γνωμοδότηση και για τη συμβουλευτική αγωγή που απαιτείται και δημιουργείται ένα πολύ σωστό πλαίσιο για την αδειοδότηση.<br />Τώρα, συγκεκριμένα στα άρθρα η παραχώρηση χρήσης υδάτινων εκτάσεων αποτελεί ακόμα ένα δέλεαρ από τη στιγμή που μπαίνει μέσα και ο συνεταιρισμός, μπαίνουν μέσα και οι ιδιώτες και τα νομικά πρόσωπα. Προέκταση σε αυτό το δέλεαρ είναι τα είκοσι χρόνια τα οποία παραχωρείτε. <br />Για τις λίμνες, επειδή είναι κλειστό υδάτινο περιβάλλον, είμαστε στα δεκαπέντε χρόνια. Στη συνέχεια της ομιλίας θα απαντήσω σε απόψεις που ακούστηκαν ότι δημιουργείται μεγάλο πρόβλημα όταν είναι κλειστό το υδάτινο περιβάλλον. <br />Επίσης, πολύ σημαντικό είναι το άρθρο 5, όπου παραχωρείται χωρίς αντάλλαγμα η έκταση όταν υπάρχει μία ιδιαίτερη ιδέα, μία καινοτομία, που αυτή τη στιγμή αυτό το οποίο λείπει είναι η καινοτομία από την επιχειρηματικότητα. Εδώ τώρα επιβραβεύεται μία τέτοια περίπτωση. <br />Στο άρθρο 12 επίσης είναι πολύ σημαντικό το ότι το 80% πηγαίνει στον δήμο και το 20% πηγαίνει στον φορέα διαχείρισης, διότι πρέπει η τοπική κοινωνία να έχει απολαβές για να έχει και ελατήρια να την υποκινήσουν για καλή πρόθεση στο οτιδήποτε χρειαστεί να γίνει.<br />Στο σημείο αυτό παρατηρείται το φαινόμενο ότι τουλάχιστον στα δώδεκα από τα είκοσι εννέα άρθρα του νομοσχεδίου τον τελευταίο λόγο τον έχει η αποκεντρωμένη διοίκηση. <br />Είχα τη δέσμευσή σας, κύριε Υπουργέ, ότι η περιφέρεια θα αναλάβει τον ρόλο που της αναλογεί. Εμείς ακούσαμε τις απόψεις της ένωσης των περιφερειών και των δήμων.<br />Επίσης, πολύ σημαντικό είναι ότι απαγορεύεται η αλίευση στα εκατό, στα πενήντα και στα διακόσια μέτρα, ανά περίπτωση. Αυτό αποτελεί ένα πολύ σοβαρό πρόβλημα, αν λάβουμε υπόψιν μας τη προσέγγιση που έκαναν δύο επιφανείς ερευνητές του χώρου, ο Ένρικ Σάλα του «NATIONAL GEOGRAPHIC» και ο Φιλίπ Κουστό, ο οποίος είναι γιος του διάσημου ερευνητή.<br />Αυτοί παρουσίασαν μία έρευνα η οποία δημοσιεύθηκε στην «ΚΑΘΗΜΕΡΙΝΗ» και δείχνει την καταστροφή την οποία κάνουν τα γρι-γρι και οι τράτες με το να υπάρχει ανεξέλεγκτη αλίευση και με το να μην υπάρχει πλαίσιο ελέγχου. <br />Όσον αφορά στο άρθρο 19, εκεί που έχουμε επιφυλάξεις είναι ότι έχουμε να κάνουμε με ιχθυοκαλλιέργειες που έχουν να κάνουν και με τη χερσαία έκταση. Σε αυτό έχουμε μία επιφύλαξη και, όπως προτείναμε και στις επιτροπές, η ιχθυοκαλλιέργεια που έχει να κάνει με χερσαία έκταση καλό είναι να μπαίνει σε βραχώδεις περιοχές, σε περιοχές που δεν έχει πρόσβαση ο Έλληνας πολίτης, ώστε να μην εμποδίζεται η πρόσβαση για τους λουόμενους. <br />Επίσης, υπάρχει μεγάλη ανάγκη για τον χωροταξικό σχεδιασμό, διότι οι ιχθυοκαλλιέργειες ανοιχτής θαλάσσης είναι αυτές που προσελκύουν περισσότερο τους ερευνητές παγκοσμίως και όταν διαμορφωθεί αυτό το πλαίσιο, οι επενδυτές οι οποίοι θα επενδύσουν στις ιχθυοκαλλιέργειες ανοιχτής θαλάσσης θα είναι περισσότεροι. Επιπλέον, όταν αναπτυχθεί αυτός ο κλάδος, δεν θα έχουμε να κάνουμε μόνο με τους ειδικούς του τομέα, αλλά και με επιμέρους θέσεις εργασίες που ανοίγονται από αυτή τη δραστηριότητα. <br />Υπάρχουν πάρα πολλά παραδείγματα. Για παράδειγμα, στη Χαβάη, που όλοι ξέρουμε ότι είναι νησί διακοπών, ένα πολύ σημαντικό ποσοστό του ΑΕΠ καλύπτεται από το έσοδο των ιχθυοκαλλιεργειών. <br />Στα Ηνωμένα Αραβικά Εμιράτα έχουν πρωτοποριακές μεθόδους και έχουν κάνει ιχθυοκαλλιέργειες σε χερσαία ζώνη. Έχουν κάνει ενυδρεία στην έρημο που καλλιεργούν οξύρρυγχο, το ψάρι που μας δίνει το χαβιάρι, κάτι που είναι ένα πολύ σημαντικό έσοδο. <br />Η Ιρλανδία, από την άλλη, κερδίζει ετησίως περί τα 66 εκατομμύρια ευρώ από τις ιχθυοκαλλιέργειες. Όλα αυτά θα πρέπει να τα λάβουμε υπ’ όψιν μας. <br />Καταθέτω στη Βουλή το άρθρο της «ΚΑΘΗΜΕΡΙΝΗΣ» που έχει τίτλο «Τι έχουμε να κερδίσουμε;». Αυτή είναι η ερώτηση. Η απάντηση είναι γιατί όχι πεντακόσιες πενήντα χιλιάδες θέσεις εργασίας και 5,5 δισεκατομμύρια ετησίως που κερδίζει η Αυστραλία από τους κοραλλιογενείς υφάλους της ιχθυοκαλλιέργειας. Μάλιστα, ο Ενρίκ Σάλα παραθέτει σειρά από παραδείγματα με τα οποία υποστηρίζει ότι τα θαλάσσια πάρκα μπορούν να βοηθήσουν πάρα πολύ, ώστε να βγει η Ελλάδα από την κρίση. <br /><br />Ωστόσο, έχουμε ένα ακόμα συγκριτικό πλεονέκτημα, τον ζεόλιθο. Ο ζεόλιθος είναι ένα ορυκτό που δίνει την απάντηση στην άποψη που λέει ότι στα κλειστά υδάτινα περιβάλλοντα υπάρχει πρόβλημα, επειδή δεν ανακυκλώνεται το νερό. Ο ζεόλιθος, λοιπόν, είναι ένα μαγικό ορυκτό που δεσμεύει τα ιόντα, δεσμεύει βαρέα μέταλλα, δεσμεύει την αμμωνία και βοηθάει πάρα πολύ στο οξυγόνο του νερού. <br />Έχουμε, λοιπόν, ένα συγκριτικό πλεονέκτημα, μιας και έχει ανοίξει πλέον ο δρόμος για τον ελληνικό ζεόλιθο στη Θράκη που είναι ένας από τους καλύτερους ζεόλιθους στον κόσμο. Έτσι, θα φτάσουμε σε υψηλά επίπεδα ποιότητας και παραγωγής στην ιχθυοκαλλιέργεια, από τη στιγμή που αυτό το υλικό μάς το δίνει η ελληνική γη μέσα από τα σπλάχνα της για την ελληνική θάλασσα. <br />Αυτή τη στιγμή έχουμε τον Κανονισμό της Ευρωπαϊκής Ένωσης στις 5 Νοεμβρίου του 2005 –τον οποίο και θα καταθέσω στη Βουλή- που μιλάει για τη χρήση του κλινοπιλόλιθου για τις ιχθυοκαλλιέργειες.<br /><br />Επίσης, έχω και τη μελέτη του κ. Ευάγγελου Τζάμου από το Αριστοτέλειο  Πανεπιστήμιο, ο οποίος μιλάει για τον ζεόλιθο και τις ευεργετικές ιδιότητες που έχει στην ιχθυοκαλλιέργεια. <br /><br />Αυτό είναι κάτι που θα πρέπει να ληφθεί υπ’ όψιν, κύριε Υπουργέ, διότι είναι ένα ακόμα εφόδιο, προκειμένου να έχουμε και ποιοτικά, αλλά και ποσοτικά καλύτερα αποτελέσματα στις ιχθυοκαλλιέργειες.<br />Υπερψηφίζουμε το νομοσχέδιο γιατί, όπως έχουμε παρατηρήσει και σε άλλες ομιλίες, η αντίδραση και η άρνηση δεν είναι αντανακλαστική, αλλά κατόπιν κρίσεως και ωρίμου σκέψεως. <br />Κλείνοντας, δεν μπορώ να μην αναφερθώ σε αυτό το μεγάλο κεφάλαιο που λέγεται ΕΝΦΙΑ, που ευτυχώς που υπάρχουν συνάδελφοι όπως ήταν ο κ. Κασσής, ο οποίος λαμβάνει την ευθύνη με ευθυκρισία και ζητάει συγγνώμη γι’ αυτό το έκτρωμα το οποίο έχει βγει, παίρνει την ευθύνη και απογυμνώνει πλήρως την ουσία του πράγματος που δείχνει ότι το ένα λάθος έρχεται πίσω από το άλλο για να καταλήξουμε στο τέλος της εξίσωσης να αξιολογούμε λάθος και όλο αυτό το λάθος περνάει μέσα από μια διαδικασία που επίπονα καταλήγει στη πλάτη ή μάλλον στην τσέπη του Έλληνα φορολογούμενου. <br />Και όπως είχα αναφερθεί και στην προηγούμενη ομιλία για τον ΕΝΦΙΑ, αν δει κανείς τον τηλεοπτικό χρόνο που διέθεσαν οι τράπεζες να κάνουν διαφήμιση για δάνεια, θα εκπλαγεί αν το μεταφράσει με τα δισεκατομμύρια τα οποία σπαταλήθηκαν. Φανταστείτε τώρα πόσο είναι το κέρδος αν πάρουμε ως αξίωμα, ως δεδομένο τα λεφτά τα οποία έδωσαν οι τράπεζες στα μεγάλα κανάλια για να διαφημιστούν. <br />Αφού, λοιπόν έγινε η πλύση εγκεφάλου και πείστηκε ο Έλληνας να αγοράσει, μετά ήρθε η ενοχοποίηση πάλι από τα μεγάλα κανάλια, λέγοντας ότι στην Ευρώπη το ποσοστό ιδιοκατοίκησης είναι πολύ χαμηλότερο και η Ελλάδα μόνο και η Κύπρος έχει ποσοστό ιδιοκατοίκησης τόσο μεγάλο. Έχουμε την ίδια κουλτούρα με τους Ευρωπαίους; Μαζεύουν οι Έλληνες έντεκα μήνες τα λεφτά τους για να πάνε έναν μήνα διακοπές; Μαζεύουν δώδεκα μήνες τα λεφτά τους σε έναν κουμπαρά για να πάρουν περιουσία για τα παιδιά τους, για να κάνουν ένα κεραμίδι να βάλουν από κάτω τη φαμίλια τους. <br />Αυτό, λοιπόν, αφού ενοχοποιήθηκε, έρχεται τώρα και η ώρα του λογαριασμού με είκοσι χιλιάδες πλειστηριασμούς εν όψει. Και μάλιστα στο πολυνομοσχέδιο είχαμε μια τροπολογία ιδιαίτερη για την ελάφρυνση των τραπεζών στο να μην πληρώνουν φόρο στη μεταβίβαση περιουσιακών στοιχείων που είναι το 3%,  ενώ ο Έλληνας πολίτης πληρώνει  κανονικά. Και φτάνουμε σε ένα σημείο να καλύψουμε το ένα λάθος με ένα άλλο λάθος, διότι ουσιαστικά οι διορθώσεις αυτές ήταν πολύ πενιχρές και ο Έλληνας πολίτης καλείται να πληρώσει. <br />Υπάρχει η αντισυνταγματικότητα η οποία αποφαίνεται όχι από την Αντιπολίτευση, αλλά από το Συμβούλιο της Επικρατείας κατόπιν παραπομπής που έγινε από τον Δικηγορικό Σύλλογο. Ο νόμος έχει κηρυχθεί αντισυνταγματικός σε τέσσερα άρθρα, πρώτον, διότι πρέπει την κατά μέτρον δύναμη να αποδίδει φορολογικά ο Έλληνας πολίτης και, δεύτερον, δεν μπορείς να φορολογείς κάτι το οποίο δεν σου αποφέρει εισόδημα. Αυτό είναι το πιο ουσιαστικό, το πιο σπουδαίο. <br />Πάνω σε αυτό το σημείο με ενδιαφέρει να σταθώ. Και έχει πολύ μεγάλη σημασία όταν στις συζητήσεις αυτές ερχόταν η αυτόματη ενοχοποίηση γιατί να έχουμε δύο σπίτια ή γιατί να έχουμε ένα οικόπεδο και ένα σπίτι. Ενδεχομένως να έχουν και δίκιο. Έπρεπε να έχουμε ας πούμε ένα σπίτι και μικρότερο. <br /><br />Ένας φίλος, λοιπόν, που άκουσε τη συζήτηση μου λέει το εξής και θα ήθελα αυτό να το κρατήσετε: «Όχι, γιατί να μην έχουμε δύο σπίτια; Τα έκλεψα τα σπίτια; Όχι. Εγώ έχω απωθημένο ως πιτσιρίκος ότι η μητέρα μου, ενώ πάντα πηγαίναμε  στην αγορά, ποτέ δεν μου έπαιρνε σουβλάκι. Αυτό το απωθημένο ήρθα να το βγάλω ως έφηβος. Γιατί; Γιατί πάντα υπήρχε το αντίβαρο της δικαιολογίας ότι θα φας φαγητό στο σπίτι. Θα κάνουμε οικονομία γιατί έχουμε πάρει δάνειο». Αυτές, λοιπόν, τις οικονομίες μιας ζωής που ήρθε ο Έλληνας πολίτης να τις επενδύσει, έρχεται τώρα ο νέος νόμος να τρίξει τα θεμέλια αυτής της ιδέας και να δώσει ακόμα ένα χτύπημα στον κατασκευαστικό τομέα.<br />Νομίζω ότι αυτή η εξέλιξη των πραγμάτων δεν θα βγει σε καλό για την Κυβέρνηση, διότι από την παρατεταμένη ασφυξία που υπάρχει στην ελληνική οικογένεια, το οξυγόνο της είναι πολύ λίγο.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς. <br />Τον λόγο έχει ο κ. Δημήτριος Κουκούτσης, ειδικός αγορητής της Χρυσής Αυγής.</speech><speech by="#s137"><from> ΔΗΜΗΤΡΙΟΣ ΚΟΥΚΟΥΤΣΗΣ</from> Ευχαριστώ, κυρία Πρόεδρε.<br />Τελευταίες μέρες του Αυγούστου. Μεγάλες μέρες για εμάς τους εθνικιστές, που δεν ξεχνούμε. Στις 29 Αυγούστου συντρίβεται τελειωτικά ο ξενόδουλος κομμουνισμός και το κίνημά του στον Γράμμο και στο Βίτσι. Για μας είναι μία ημέρα, κατά την οποία τα νιάτα της πατρίδας μας εκμηδένισαν τους τελευταίους σλαβόφρονες στον Γράμμο και στο Βίτσι, άσχετα αν αυτούς τους αγώνες τους εκμεταλλεύτηκαν οι «μποδοσάκηδες» και η πλουτοκρατία. <br />Επίσης, θα ήθελα σήμερα διά του Βήματος αυτού να πω ότι τελικά λίγες είναι οι αποζημιώσεις για το εμπάργκο στους ροδακινοπαραγωγούς, αλλά και ο «σεΐχης» Αλ Βενιζέλος να γυρίζει την Ελλάδα με το αεροπλάνο του και να δηλώνει, εξερχόμενος χθες από του Μαξίμου, ότι όλα είναι υπό έλεγχο, παίζοντας με τα νεύρα του ελληνικού λαού. <br />Δεν νοείται φόρος, κυρίες και κύριοι συνάδελφοι, κατοχής στην περιουσία χωρίς εισοδηματικά κριτήρια. Και μιλάω για τον ΕΝΦΙΑ. Ο καινούργιος βραχνάς –έτσι λέγεται, ΕΝΦΙΑ- με τους δυσανάλογους φόρους, με την ισοπέδωση της ιδιοκτησίας, φέρνει σε απόγνωση όλους τους ιδιοκτήτες ακινήτων σε αυτή τη χώρα, όταν η αξία των ακινήτων έχει πέσει κάτω από το 50%. Η υπερφορολόγηση οδηγεί σε δέσμευση περιουσίας, οδηγεί ουσιαστικά σε πτώχευση. Να μην ξεχνάμε ότι κατά τη διάρκεια των μνημονίων οι φόροι για την ακίνητη περιουσία οκταπλασιάστηκαν. Η μεσαία τάξη είναι σε απόγνωση. Πνέει, πλέον, τα λοίσθια για έναν και μόνο λόγο. Σ’ αυτήν εδώ τη χώρα ο καθένας το μόνο που έκανε ήταν να βρει, όπως έλεγε ο λαός μας, ένα κεραμίδι για την οικογένειά του. Και σήμερα το πληρώνει χρυσό. Ο ΕΝΦΙΑ ήταν σχεδιασμένος λάθος. Και τώρα θα εφαρμοστεί με ακόμη μεγαλύτερα λάθη, απ’ ό,τι φαίνεται. Τα κριτήρια ουσιαστικά γελοιοποιήθηκαν. Δηλαδή, μπορεί ένας φτωχός να έχει όλα τα κριτήρια και να έχει εκατόν πενήντα τρία μέτρα το σπίτι του, οπότε ουσιαστικά δεν πληροί τα συγκεκριμένα κριτήρια.<br />Από την άλλη, ας αναλογιστούμε το τι συμβαίνει στην αγορά. Ας αναλογιστούμε το τι συμβαίνει με όλους αυτούς τους μικροϊδιοκτήτες με τα μικρομάγαζα, με όλους αυτούς που βγάζουν μεροκάματο -αν το βγάζουν πλέον- και σε τι κατάσταση είναι. Έχω τις τελευταίες ημέρες συγκεκριμένα παραδείγματα εκεί, στο σπίτι μου, διότι εκεί βρίσκομαι μόνιμα έγκλειστος όπου έχω επισκέψεις φίλων, συγγενών. Συγκεκριμένα, ένας φίλος μου προχθές ήρθε να μου πει ότι είναι στα όρια της αυτοκτονίας. Το παιδί του θα μπει σε καλή σχολή και δεν μπορεί να το στείλει να σπουδάσει. Δεν είναι λαϊκισμός αυτό. Είναι η πραγματικότητα. Όπως είναι πραγματικότητα όταν σου λένε κάποιοι: «Τι θα κάνω; Θα πληρώσω τον ΕΝΦΙΑ, την εφορία ή θα φροντίσω να ταΐσω, στην κυριολεξία, τα παιδιά μου;». Γιατί, πλέον σ’ αυτήν τη χώρα εδώ και καιρό, όχι τώρα, υπάρχει για κάποιες οικογένειες και επισιτιστικό πρόβλημα, όσο κι αν φαίνεται ακραίο σε κάποιους.<br />Ένα μέρος του λαού μας λιμοκτονεί, ένα άλλο μέρος είναι έτοιμο, έχει σηκώσει τα χέρια, να φτάσει σε αυτήν την κατάσταση. Και τα τσοντοκάναλα το μόνο που κάνουν το πρωί είναι να δείχνουν στις εκπομπές μαγειρικής τους πώς μαγειρεύεται ο ροφός και πώς οι γαρίδες, εμπαίζοντας ουσιαστικά όλον αυτό τον κόσμο. <br />Το παρόν νομοσχέδιο αφορά στον κλάδο των υδατοκαλλιεργειών, έναν κλάδο της πρωτογενούς παραγωγής, ο οποίος, πράγματι, έχει έντονο εξαγωγικό χαρακτήρα, προσφέρει στη χώρα και διατηρεί χιλιάδες θέσεις εργασίας. Η δραστηριότητα αυτή, όπως και κάθε παραγωγική δραστηριότητα, πρέπει να στηρίζεται. Κατ’ αρχήν, ένα νομοσχέδιο που θα έλυνε προβλήματα και θα κάλυπτε τις ανάγκες του κλάδου αυτού, θα μπορούσε να ληφθεί μόνο ως θετικό. Φυσικά, η δραστηριότητα αυτή δεν μπορεί να μη δοθεί εντός ενός μεγαλύτερου πλαισίου, το οποίο καθορίζεται από την ανάγκη ισορρόπησής της σε σχέση με άλλες δραστηριότητες, όπως είναι για παράδειγμα της αλιείας καθώς και του τουρισμού. <br />Επίσης, η υδατοκαλλιέργεια ως παραγωγική δραστηριότητα πρέπει να κινείται στο πλαίσιο της αειφόρου ανάπτυξης, δηλαδή όχι μόνο να μην επιβαρύνει έντονα το περιβάλλον αλλά να συνάδει με αυτό και να το ενισχύει. Επιπλέον, όπως οποιαδήποτε δραστηριότητα, θα πρέπει να εξασφαλίζονται ασφαλείς και αξιοπρεπείς συνθήκες εργασίας για τους εργαζόμενους στις υδατοκαλλιέργειες καθώς και ικανοποιητικές αμοιβές, ακόμη πιο επιτακτικά σήμερα που οι μνημονιακές κυβερνήσεις των τελευταίων τεσσάρων ετών προωθούν με τις πολιτικές τους την εργασιακή ζούγκλα και τις συνθήκες γαλέρας για εκατοντάδες χιλιάδες εργαζόμενους όχι μόνο σε αυτόν τον κλάδο της οικονομίας αλλά σε διάφορους τομείς. <br />Σήμερα, ο κλάδος υδατοκαλλιέργειας πάσχει σε πολλούς τομείς, από την υπερσυγκέντρωση στα χέρια λίγων, από υπερδανεισμό, καθώς όλες οι επιχειρήσεις του κλάδου για την επιβίωσή τους εξαρτώνται από την καλή θέληση των τραπεζών, κυρίως λόγω των υψηλών χρεών που έχουν. Οι στρεβλώσεις, οι ατυχίες και τα προβλήματα που αντιμετωπίζει ο κλάδος απαιτούν λύσεις και παρέμβαση. Το ζήτημα είναι κατά πόσον αυτό το νομοσχέδιο που έχουμε σήμερα μπροστά μας, μπορεί να επιτύχει σημαντικά αποτελέσματα προς αυτήν την κατεύθυνση. Η εντύπωση που έχουμε είναι πως δεν προσφέρει κάτι το παρόν νομοσχέδιο. Το θεωρούμε ένα κακό νομοσχέδιο. <br />Κατ’ αρχάς, θεσμοθετείται ένα Εθνικό Πρόγραμμα Ανάπτυξης των Υδατοκαλλιεργειών, το οποίο θα εγκρίνεται από τον Υπουργό, μετά από τη γνώμη του Εθνικού Συμβουλίου που θα δημιουργηθεί στο μέλλον, ένα σχέδιο δηλαδή που θα καταρτιστεί κάποτε, χωρίς κατεύθυνση και με τις απαραίτητες λεπτομέρειες που θα έπρεπε να υπάρχουν ήδη στο παρόν νομοσχέδιο που συζητούμε σήμερα. <br />Όσον αφορά στο λεγόμενο «Εθνικό Συμβούλιο Υδατοκαλλιεργειών» που δημιουργείται, το οποίο στη σύνθεσή του δεν προβλέπει εκπρόσωπο της τοπικής αυτοδιοίκησης, θεσμοθετείται χωρίς χρονικό περιορισμό, κάτι που ουσιαστικά υπονομεύει την ίδια τη σύστασή του, αφού θα μπορεί να παραπεμφθεί σε απώτερο μελλοντικό χρόνο χωρίς να υπάρχει καμμία δέσμευση. Θα ήταν ίσως καλύτερα, να γίνει μία απλή διεύρυνση της σύνθεσης του ήδη υπό λειτουργία Συμβουλίου Αλιείας με την προσθήκη σχετικού προσώπου, ούτως ώστε να επιτευχθεί μια αρμονικότερη συνεργασία και ανάπτυξη στον κλάδο της αλιείας και της υδατοκαλλιέργειας. <br />Το νομοσχέδιο, ανάμεσα σε άλλα, προβλέπει τη διαδικασία χορήγησης της άδειας σύνθεσης και λειτουργίας των μονάδων υδατοκαλλιέργειας. Οι σχετικές ρυθμίσεις έρχονται σε έντονη αντίθεση με τις διατάξεις του ν. 4262/2014 που ψηφίστηκε πρόσφατα με τίτλο «Απλούστευση της αδειοδότησης για την άσκηση οικονομικής δραστηριότητας και άλλες διατάξεις», ο οποίος περιελάμβανε και την υδατοκαλλιέργεια. Είναι φανερό ότι η Κυβέρνηση νομοθετεί πρόχειρα, αποσπασματικά και κατ’ εντολήν και φυσικά με τα ανάλογα αποτελέσματα. <br />Στη διαδικασία που προβλέπει το υπό συζήτηση νομοσχέδιο, αποκλείεται κάθε παρέμβαση, γνώμη ή πράξη της τοπικής αυτοδιοίκησης, σε αντίθεση με το νόμο που προανέφερα. Ο πλήρης αποκλεισμός της αιρετής τοπικής αυτοδιοίκησης είναι λάθος και δεν μπορεί να γίνει δεκτός. Δεν γίνεται οι τοπικές κοινωνίες να μην έχουν λόγο στην ανάπτυξη της δραστηριότητας στην περιοχή τους, η οποία τους αφορά άμεσα. <br />Προβλέπεται η δυνατότητα χρήσης θαλάσσιων υδάτινων εκτάσεων για διάστημα είκοσι ετών μετά από αίτηση, ουσιαστικά δηλαδή γίνεται μία αύξηση στο χρόνο. Όμως, αυτό για να γίνει αποδεκτό απαιτεί να υπάρχει δυνατότητα αποτελεσματικών και συχνών ελέγχων, αλλιώς μπορεί εύκολα να οδηγήσει σε πάρα πολύ δυσάρεστες καταστάσεις. Αυτό με τα υπάρχοντα προβλήματα στις αρμόδιες υπηρεσίες, με τις ελλείψεις που υπάρχουν, δυστυχώς δεν θα είναι δυνατόν να γίνει.<br />Είναι σημαντικό να σταθούμε στη ρύθμιση του άρθρου 27. Το άρθρο αυτό μπορεί να χαρακτηριστεί απαράδεκτο, στην καλύτερη περίπτωση. Επί της ουσίας δίνεται το δικαίωμα σε μονάδες, οι οποίες λειτουργούν χωρίς άδεια ή και έχουν καταλάβει αυθαίρετα υδάτινες εκτάσεις του δημοσίου, να νομιμοποιηθούν εντός τριετίας, δηλαδή να λειτουργήσουν ακόμα τρία χρόνια χωρίς άδεια και χωρίς καμμία συνέπεια. Στην περίπτωση μάλιστα των περισσότερων μονάδων μπορεί να μην καταβάλλουν ούτε μίσθωμα για τα χρόνια της παράνομης λειτουργίας τους. Εδώ τίθεται μείζον ηθικό και πρακτικό θέμα αφού επιβραβεύονται οι παράνομοι εις βάρος των νομοταγών επιχειρηματιών δημιουργώντας έτσι και κακό προηγούμενο.<br />Τέλος, όλο το νομοσχέδιο υπονομεύεται από το άρθρο 26 που αφορά στις εξουσιοδοτικές διατάξεις. Με τις ειδικές ρυθμίσεις και την εξουσιοδότηση που προβλέπει το άρθρο αυτό παραπέμπεται πρακτικά ο σχεδιασμός και η λειτουργία της κυβερνητικής πολιτικής για το συγκεκριμένο χώρο στο απώτερο μέλλον δηλαδή στο άγνωστο. Είναι χαρακτηριστικό βέβαια ότι προβλέπονται πέντε κοινές υπουργικές αποφάσεις και εννέα υπουργικές αποφάσεις για να καθοριστούν οι όροι, οι προϋποθέσεις και οι διαδικασίες που απαιτεί το νομοσχέδιο. <br />Πιστεύουμε ότι το παρόν σχέδιο νόμου αποτυγχάνει να θέσει ένα αποτελεσματικό πλαίσιο λειτουργίας. Δεν δίνει λύσεις στα προβλήματα του κλάδου και στις στρεβλώσεις που παρατηρούνται. Δεν καταφέρνει να μειώσει τη γραφειοκρατία αποτελεσματικά, δεν καθορίζει με σαφήνεια όλα όσα οφείλει. Εξαιρεί και αποκλείει λανθασμένα την αιρετή τοπική αυτοδιοίκηση από κάθε διαδικασία. Εμπεριέχει διατάξεις απαράδεκτες όπως το άρθρο 27. <br />Εμείς, απ’ αυτό το Βήμα καλούμε την Κυβέρνηση να αποσύρει το νομοσχέδιο αυτό και να εκκινήσει τη διαδικασία σύνταξης ενός νέου σχετικά με τις υδατοκαλλιέργειες, ξεκινώντας από τη μελέτη και ενσωμάτωση των προτάσεων και των λύσεων που κατέθεσαν στην Εθνική Αντιπροσωπεία όλοι οι σχετικοί φορείς.<br />Ευχαριστώ, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.<br />Τον λόγο έχει ο κ. Αναγνωστάκης, ειδικός αγορητής της Δημοκρατικής Αριστεράς.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κυρία Πρόεδρε. <br />Κύριε Υπουργέ, κυρίες και κύριοι Βουλευτές, η επιχειρηματολογία που χρησιμοποίησε η πλευρά της Κυβέρνησης για το συγκεκριμένο νομοσχέδιο είχε κατά την προσωπική μου άποψη δυο βασικούς άξονες <br />Ο πρώτος είναι ότι απλοποιεί τη διαδικασία αδειοδότησης και άρα αντιμετωπίζει τη γραφειοκρατία. Ο δεύτερος είναι ότι δημιουργεί προϋποθέσεις ανάπτυξης ενός κλάδου με χαρακτηριστικά βιωσιμότητας. <br />Ας δούμε΄, λοιπόν, αυτά τα δυο βασικά επιχειρήματα ξεκινώντας από το πρώτο.<br />Απλοποιούνται οι διαδικασίες; Υπάρχει αντιμετώπιση της γραφειοκρατίας; Η απάντηση είναι απολύτως καθαρή: Όχι. Και γιατί το λέω αυτό; Χρησιμοποιώντας επιχειρήματα από την ίδια αιτιολογική έκθεση στη σελίδα 88 και 89 θα διαβάσετε, κυρίες και κύριοι Βουλευτές, δεκατέσσερις απαιτούμενες κανονιστικές αποφάσεις, οι οποίες πρέπει να προσδιορίσουν το νέο θεσμικό πλαίσιο. <br />Επίσης, στην ίδια έκθεση στις σελίδες 10-11 θα δείτε ότι στην ενότητα αρμοδιότητα, επτά τον αριθμό υπουργεία εμπλέκονται σ’ αυτήν τη διαδικασία. Υπουργείο Οικονομικών, Υπουργείο Εθνικής Άμυνας, Υπουργείο Εσωτερικών, Υπουργείο Πολιτισμού και Αθλητισμού, Υπουργείο Περιβάλλοντος Ενέργειας και Κλιματικής Αλλαγής, Υπουργείο Δημόσιας Τάξης και Προστασίας του Πολίτη, Υπουργείο Ναυτιλίας και Αιγαίου. <br />Επιπλέον, υπάρχουν και οι υπηρεσίες. Δεν θα τις απαριθμήσω. Απλά θα πω ότι και αυτές φτάνουν το μαγικό νούμερο επτά. Κάντε, λοιπόν, εσείς την ανάλυση, την προσέγγισή σας και πείτε μου αν πείθεστε ότι υπάρχει αντιμετώπιση της γραφειοκρατίας και απλοποίηση των διαδικασιών. <br />Κυρίες και κύριοι Βουλευτές, το τραγικότερο όλων είναι ότι η διαδικασία υπονομεύει την αιρετή περιφέρεια και τους ΟΤΑ πρώτου βαθμού.<br />Απουσιάζουν οι ΟΤΑ, απουσιάζουν οι τοπικές κοινωνίες, οι οποίες εκφράζονται μέσω αυτών των οργάνων, δηλαδή των δήμων και των περιφερειών, των αιρετών. <br />Σήμερα, για παράδειγμα, ορκίζεται ο κ. Μπακογιάννης ως Περιφερειάρχης Στερεάς Ελλάδας και αντί να είμαι εκεί και να ενισχύσω την προσπάθεια για ανάταξη της περιφερειακής οικονομίας, του στέλνω χαιρετίσματα ότι τον ευνουχίζουν πολιτικά. Και με έχει εξουσιοδοτήσει –γιατί μίλησα χθες- να καταθέσω και εκείνου την αντίθεση στην προσπάθεια που καταβάλλει δήθεν η Κυβέρνηση για εξορθολογισμό ενός Εθνικού Χωροταξικού Πλαισίου για τις Υδατοκαλλιέργειες. Αυτή είναι η αλήθεια. Δεν τα λέω εγώ, τα λένε οι άνθρωποι, οι οποίοι ασχολούνται με το αντικείμενο και έχουν την επιστημονική επάρκεια. <br />Δεν θέλω να πάω στη δεύτερη ενότητα της τοποθέτησής μου, θέλω να μείνω λίγο στην πρώτη επισήμανσή μου. Πώς γίνεται η κατανομή αρμοδιοτήτων με βάση την ευρωπαϊκή πρακτική αλλά και με τις κυβερνητικές κατευθύνσεις; Μένουν στην κρατική διοίκηση οι επιτελικού χαρακτήρα αρμοδιότητες και αυτές που έχουν εκτελεστικό χαρακτήρα πηγαίνουν στους δήμους και στις περιφέρειες.<br />Το νομοσχέδιο διέπεται από τις αρχές της επικουρικότητας, της εγγύτητας στον πολίτη; <br />Προσέξτε το παράδοξο, κυρίες και κύριοι συνάδελφοι. Επιτρέψτε μου, κύριε Υπουργέ, να χρησιμοποιήσω ένα παράδειγμα από τη δική μου περιφέρεια. Ας υποθέσουμε ότι κάποιος επενδυτής θέλει να επενδύσει στην Κάρυστο. Ξέρετε πού θα απευθυνθεί; Θα απευθυνθεί στη Λάρισα, στην αποκεντρωμένη διοίκηση. Ένας άνθρωπος –εγώ δεν αμφισβητώ τις διοικητικές του δυνατότητες και ικανότητες- που είναι στη Λάρισα θα αποφασίσει για κάποιον, ο οποίος είναι απέναντι από την Άνδρο, στην Κάρυστο. Αυτό, αν μη τι άλλο, είναι και παράδοξο και αντιφατικό.<br />Υπάρχει η τεχνογνωσία στις αποκεντρωμένες διοικήσεις; Κατά τη γνώμη μου, είναι ζητούμενο. Θα έλεγα όχι αλλά να πω ότι είναι ζητούμενο. Πού υπάρχει δεδομένη συγκροτημένη δομή; Μα στις αιρετές περιφέρειες.<br />Έχω την τιμή να έχω φίλο τον πρώην Νομάρχη Λέσβου. Αυτή η αρμοδιότητα ήταν  αρμοδιότητα νομαρχιών και αντί σήμερα να περάσει αυτονόητα στην αιρετή περιφέρεια, την παίρνει το κράτος. <br />Αυτό είναι αποκέντρωση, κυρίες και κύριοι Βουλευτές; Αυτό, κατά τη γνώμη της Δημοκρατικής Αριστεράς αλλά και την προσωπική, λέγεται «υπερσυγκέντρωση αρμοδιοτήτων» με ό,τι αυτό συνεπάγεται και όπως ο καθένας μπορεί να το ερμηνεύσει.<br />Θα ήθελα να θέσω ένα δεύτερο ζήτημα. Υπάρχουν θετικές διατάξεις αλλά πού σκοντάφτουν; Σκοντάφτουν στην έλλειψη ενός συγκροτημένου –το επαναλαμβάνω συγκροτημένου- εθνικού χωροταξικού σχεδιασμού. Υπάρχει ο χωροταξικός σχεδιασμός για τις υδατοκαλλιέργειες, που είναι κάτι το θετικό. Έχει ενταχθεί στο γενικότερο χωροταξικό πλαίσιο; Όχι σας λέω.<br />Θα καταθέσω στα Πρακτικά αρκετές τέτοιες διαμαρτυρίες τοπικών κοινωνιών που επισημαίνουν το αυτονόητο. Ενώ έχουν δρομολογήσει μια ανάπτυξη, μια διαδικασία αναπτυξιακή στηριζόμενη στον τριτογενή τομέα, που είναι ο τουρισμός, έρχεται και βάζει σε αυτές τις περιοχές τις υδατοκαλλιέργειες.<br />Μα δεν υπάρχει σύγκρουση; Μα δεν υπάρχει σύγχυση; Τελικά τι θέλουμε; Θέλουμε περιοχές, για παράδειγμα, όπως είναι το Αργυρό στην Εύβοια που έχει δύο καταπληκτικούς ορμίσκους, όπως είναι ο Αλμυροπόταμος και το Πόρτο Μπούφαλο, που πολύ τακτικά υποδέχονται ένα μεγάλο αριθμό επισκεπτών και βεβαίως η τοπική οικονομία έχει αναπτυχθεί με βάση αυτό;<br />Δίπλα υπάρχει το Καμάρι που φιλοξενεί υδατοκαλλιέργειες. Κι όμως, δεν προβλέπεται προστασία των συγκεκριμένων δράσεων. Αντίθετα, υπάρχει μία αλληλοκάλυψη και αυτό, κατά την εκτίμησή μου, είναι στοιχείο μίας πρόχειρης και βιαστικής διευθέτησης ενός πλαισίου, που ήταν έτσι και αλλιώς ελλιπές –και αναφέρομαι στο πλαίσιο για τις υδατοκαλλιέργειες. <br />Ειπώθηκε από προηγούμενους εισηγητές ότι οι υδατοκαλλιέργειες θα μπορούσαν να χαρακτηριστούν και ως «γαλάζια επανάσταση» ή ως «ισχυρός πυλώνας» της εθνικής και της ευρωπαϊκής οικονομίας. Είναι αλήθεια αυτό που ακούστηκε ότι η νέα κοινή αλιευτική πολιτική 2014-2020 χρηματοδοτεί πολιτικές που επενδύουν σε αυτόν τον τομέα των υδατοκαλλιεργειών ως μία μελλοντικά πολλά υποσχόμενη πηγή αλιευμάτων. Στην Ελλάδα, νομίζω στις αρχές της δεκαετίας του ’80, είχαμε τις πρώτες επενδύσεις στον κλάδο τον συγκεκριμένο.<br />Από το ’83 στο 2014 επιχειρείται ένας εξορθολογισμός. Να σας θυμίσω δε ότι το 1993 ή 1994 υπήρξε μία παρέμβαση της πολιτείας, η οποία παρέμβαση αντί να ωθήσει τα πράγματα προς τα εμπρός τα καθήλωσε, τα τελμάτωσε, με αποτέλεσμα να μην είμαστε σήμερα στην πρώτη θέση που ήμασταν μέχρι προχθές. Γιατί; Διότι η γείτονα χώρα Τουρκία, με βάση εκθέσεις όχι δικές μας αλλά διεθνούς κύρους, μπορεί και να μας έχει περάσει. Γιατί, τι έκανε; Έκανε το αυτονόητο. Έχει πραγματικά απλοποιήσει τις διαδικασίες, πραγματικά βοηθάει τις επενδύσεις και βεβαίως, η Τουρκία σήμερα, αν δεν έχει περάσει, είναι σίγουρα πολύ κοντά μας. <br />Ποια είναι τα προβλήματα στην Ελλάδα; Αναφέρθηκε προηγούμενα. Εκτός από την αναστολή των μισθώσεων των αναγκαίων θαλάσσιων χώρων που οδήγησε για πολλά χρόνια στην παράτυπη παράνομη διαδικασία επέκτασης της επιχειρηματικής δραστηριότητας των εταιρειών ιχθυοκαλλιέργειας, ένα άλλο σημαντικό ζήτημα είναι αυτό που προσπάθησε η Κυβέρνηση –ανεπιτυχώς, κατά τη γνώμη μας- και η έλλειψη ενός σύγχρονου, σαφούς, κωδικοποιημένου θεσμικού πλαισίου για τις υδατοκαλλιέργειες, στη βάση πάντα της βιώσιμης ανάπτυξης.<br />Τώρα, ένα τρίτο και τελευταίο στοιχείο γενικής τοποθέτησης είναι το εξής: Η ανάπτυξη του κλάδου όλων αυτών των ανθρώπων που επενδύουν στις υδατοκαλλιέργειες, δεν έχει ενταχθεί σε ένα ολοκληρωμένο εθνικό σχέδιο ανάπτυξης, λαμβάνοντας υπ’ όψιν και άλλες δραστηριότητες –το είπα προηγούμενα- όπως ο τουρισμός για παράδειγμα, η οικιστική δραστηριότητα, η αγροτική παραγωγή ακόμα και η βιομηχανία, όπου υπάρχει ακόμα. Κατ’ αποτέλεσμα υπήρχαν και εξακολουθούν να υπάρχουν συγκρούσεις και δικαστικές διαμάχες χρονοβόρες για όλους τους εμπλεκόμενους φορείς, που τελικά δημιουργούν πρόβλημα στην ίδια την ανάπτυξη. <br />Έτσι, λοιπόν και επί του παρόντος νομοσχεδίου, κατά τη Δημοκρατική Αριστερά, το παρόν σχέδιο νόμου πόρρω απέχει από το να θεωρείται ένας νόμος- πλαίσιο για την ελληνική υδατοκαλλιέργεια, ένας νόμος-πλαίσιο για την υδατοκαλλιέργεια αποτελεί ζητούμενο τις τελευταίες δύο δεκαετίες. Αντ’ αυτού τι προτείνετε σήμερα;<br />Προτείνετε ένα νομοσχέδιο με περιεχόμενο και χαρακτήρα εγκυκλίου εφαρμογής. Ποιοι κυριαρχούν; Κυριαρχούν οι όροι μίσθωσης, κυριαρχούν οι προϋποθέσεις λειτουργίας, τα πρόστιμα παραβάσεων, κ.λπ.. <br />Δεν υπάρχει νόμος, γιατί απουσιάζει αυτό που προηγουμένως είπα, η γενική κατευθυντήρια γραμμή. Δηλαδή, υπάρχει πλήρης απουσία σχεδιασμού εθνικής πολιτικής. Άνω τελεία!<br />Έχετε μελετήσει το νόμο. Ακόμα και η θετική ενέργεια, το να συγκροτηθεί το Εθνικό Συμβούλιο, πείτε μου σας παρακαλώ, με τις αρμοδιότητες που έχει, χαράσσει εθνική πολιτική ή μετατρέπεται αυτόματα σε μία τεχνική επιτροπή, η οποία -προσέξτε- όχι μόνο δεν χαράζει, εκτός από τις αρμοδιότητες Α και Β αλλά στην ουσία μπλοκάρει την όλη διαδικασία; <br />Τι θα συμβεί; Όλες τις αιτήσεις, όλα τα ζητήματα, η διοίκηση θα τα στέλνει στο Εθνικό Συμβούλιο, όποτε αυτό συγκροτηθεί και αυτό θα περιμένει την απόφαση του Υπουργού. Αυτό κάνει το νομοσχέδιο. Νομίζω ότι το έχετε αντιληφθεί άπαντες. Δεν είναι κάτι που το είδαμε μόνο εμείς. <br /><br />Ζητώ την ανοχή σας, με τη δέσμευση ότι δεν θα κάνω δευτερολογία, κυρία Πρόεδρε. <br />Θα προχωρήσω γρήγορα σε κάποια ζητήματα, τα οποία θεωρώ πολύ σημαντικά. <br />Το θέμα της χωροθέτησης των εν λόγω μονάδων δεν αντιμετωπίζεται σοβαρά και υπεύθυνα στον παρόντα νόμο. Βασίζεται στο εθνικό και στο ειδικό χωροταξικό πλαίσιο για τις υδατοκαλλιέργειες, τα οποία όμως παρουσιάζουν σοβαρότατες ελλείψεις, όπως για παράδειγμα περιοχές με λιβάδια, Ποσιδωνεία και περιοχές «NATURA 2000». Το δε ειδικό χωροταξικό πλαίσιο -το ξέρετε, το υπενθυμίζω- έχει ήδη προσβληθεί στο Συμβούλιο της Επικρατείας από πλήθος φορέων και αναμένεται η σχετική απόφαση. <br />Επομένως, δεν κρίνεται φρόνιμο να βασιστεί ένας νέος νόμος -αυτός εδώ που συζητάμε σήμερα- σε ένα χωροταξικό σχέδιο που παρουσιάζει σημαντικές ελλείψεις. <br />Αγνοείτε στο παρόν, κύριε Υπουργέ, όπως ακριβώς αγνόησε και το ΥΠΕΚΑ όταν σχεδίαζε και υλοποιούσε το ειδικό χωροταξικό πλαίσιο για τις υδατοκαλλιέργειες, μια ουσιώδη παράμετρο. Την γνώμη των τοπικών κοινωνικών, οι οποίες επί δεκαετίες υφίστανται επιπτώσεις από τη λειτουργία των υδατοκαλλιεργειών. <br />Αν ξεκινήσει μια αντιπαράθεση και δεν πειστεί η τοπική κοινωνία ότι αυτή η επένδυση πραγματικά προσφέρει στην τοπική τους οικονομία, ποτέ δεν θα γίνει αποδεκτή. Πάντα θα υπάρχει σύγκρουση είτε σε επίπεδο εντάσεων μικροκλίμακας στην ίδια την περιοχή είτε στις αίθουσες των δικαστηρίων. <br />Άρα, οπωσδήποτε, κύριε Υπουργέ, και, αν θέλετε, ως προερχόμενος από το χώρο της τοπικής αυτοδιοίκησης, βρείτε έναν τρόπο, έστω με μια τελευταία νομοτεχνική βελτίωση, και βάλτε μέσα οπωσδήποτε τους δήμους και τις περιφέρειες, έστω να εκφράζουν άποψη.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Συμμετέχουν.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Δεν συμμετέχουν επί της ουσίας, κύριε Υπουργέ. <br />Έτσι, λοιπόν, κυρία Πρόεδρε, και ευχαριστώντας σας για την ανοχή σας, θα ήθελα να πω ότι η Δημοκρατική Αριστερά επί της αρχής καταψηφίζει το νομοσχέδιο. Επί των άρθρων πήρα κάποιες συγκεκριμένες θέσεις και όταν έρθει η στιγμή της ψηφοφορίας θα τα πούμε αναλυτικότερα. <br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Κι εμείς ευχαριστούμε. <br />Τον λόγο έχει ο κ. Μωραΐτης, ειδικός αγορητής του Κομμουνιστικού Κόμματος Ελλάδας. <br />ΝΙΚΟΛΑΟΣ ΜΩΡΑΪΤΗΣ: Ευχαριστώ, κυρία Πρόεδρε. <br />Στις κορώνες μίσους των απόγονων των ταγματασφαλιτών και των γερμανοτσολιάδων απαντάει ο ηρωικός αγώνας του Δημοκρατικού Στρατού Ελλάδας, αγώνας για ελεύθερη, ανεξάρτητη, δημοκρατική Ελλάδα. Ο αγώνας αυτός, όπως και η ηρωική εαμική αντίσταση, αγκαλιάστηκε από τη συντριπτική πλειοψηφία του λαού μας, όταν άλλοι συνεργάζονταν με τους κατακτητές. <br />Κύριε Υπουργέ, στην παρέμβασή σας ζητήσατε να μην αναφερθούμε σε άλλα ζητήματα εκτός νομοσχεδίου.<br />Δεν μπορούμε να το κάνουμε. Θέλουμε να αναφερθούμε σε κάποια σοβαρά προβλήματα που αντιμετωπίζει η φτωχομεσαία αγροτιά της χώρας. Οργή και αγανάκτηση επικρατεί στους αγροκτηνοτρόφους σε όλη τη χώρα, από την Κρήτη έως τον Έβρο, που βιώνουν τις αρνητικές συνέπειες της αντιαγροτικής πολιτικής της Ευρωπαϊκής Ένωσης, της συγκυβέρνησης, συνέπειες που οδηγούν σε απόγνωση, σε βίαιο ξεκλήρισμα μεγάλο κομμάτι των φτωχών κτηνοτρόφων. Δέχονται το ένα πλήγμα μετά το άλλο. Από τις χαμηλές τιμές, το μεγάλο κόστος παραγωγής, την ανασφάλιστη σοδειά, τη φοροληστεία της αγροτικής γης, της αγροτικής λαϊκής κατοικίας μέχρι τα χαράτσια του ΕΛΓΑ, του ΟΓΑ.<br /> Έρχεται τώρα και η χαριστική βολή, το πετσόκομμα της εξισωτικής αποζημίωσης στους πιο φτωχούς, στους πιο εξαθλιωμένους αγροκτηνοτρόφους ορεινών, ημιορεινών, νησιώτικων και γενικά μειονεκτικών περιοχών με το σχέδιο δράσης 2012, σε συνεννόηση με την Ευρωπαϊκή Επιτροπή, πράγμα που αναφέρεται και στο δελτίο Τύπου του Υπουργείου Αγροτικής Ανάπτυξης και Τροφίμων. <br />Κάποιοι κάνουν πως δεν καταλαβαίνουν και δεν λένε κουβέντα, όπως ο κ. Κασσής, που δεν είπε για το σχέδιο δράσης αποχαρακτηρισμού των βοσκοτόπων. Είπε για την τροπολογία για τα δάση, που δεν βοηθά τους κτηνοτρόφους. Απεναντίας ανοίγει τις πόρτες διάπλατα στους επιχειρηματίες που θέλουν να εισβάλλουν στο χώρο της κτηνοτροφίας. Εδώ εάν δεν παρθεί πίσω το σχέδιο δράσης, οι συνέπειες θα είναι ολέθριες, κύριε Κασσή. Και δεν θα είναι μόνο για το 2013-2014 στην εξισωτική αποζημίωση. Θα υπάρξει ντόμινο για τη βιολογική κτηνοτροφία όπου ήδη απεντάσσονται αρκετοί νέοι κτηνοτρόφοι. Θα υπάρχει και στην ενιαία ενίσχυση. <br />Άλλοι, όπως τα κόμματα του ευρωμονόδρομου, όπως η Αξιωματική Αντιπολίτευση, ενοχοποιούν μόνο τη συγκυβέρνηση γιατί θέλουν να «βγάλουν λάδι» την Ευρωπαϊκή Ένωση. Μας λένε ότι μπορεί να γίνει φιλολαϊκή η ΚΑΠ, ότι είναι θέμα διαχείρισης, καλύτερης διαπραγμάτευσης. Όχι, η ΚΑΠ είναι αγροκτόνα. Δεν διορθώνεται, ανατρέπεται. Αυτός κατά τη γνώμη μας πρέπει να είναι ο στόχος της φτωχομεσαίας αγροτιάς.<br />Με το σχέδιο δράσης του 2012, κύριε Υπουργέ, αποχαρακτηρίστηκαν εκατομμύρια στρέμματα βοσκοτόπων και έμειναν χωρίς εξισωτική αποζημίωση ή πήραν ψίχουλα κάποιοι κτηνοτρόφοι. Μπροστά σε αυτήν την οργή, την αγανάκτηση, τις κινητοποιήσεις που ξεδιπλώνονται στην Ήπειρο, στα Γιάννενα, στην Κρήτη, στην Αιτωλοακαρνανία προσπαθείτε να κερδίσετε χρόνο, να εκτονώσετε το κλίμα για να κοπάσουν οι αντιδράσεις. Δεν θα το επιτύχετε, γιατί ξεχειλίζει η οργή. Είναι πραγματικά θέμα επιβίωσης των φτωχών κτηνοτρόφων, των ιδίων, των οικογενειών τους, των κοπαδιών τους.<br />Λέτε να υποβάλλουν ενστάσεις οι κτηνοτρόφοι μέχρι τις 31 Αυγούστου. Οι περισσότερες ενώσεις δεν έχουν βγάλει ακόμα ανακοίνωση. Δεν δέχονται ενστάσεις. Και όσες ενώσεις δέχονται ενστάσεις, δέχονται –λέει- μόνο σε όσους λείπουν δικαιολογητικά, όπως είναι το Ε1, η δήλωση φιλοξενίας, λογαριασμοί της ΔΕΗ. Δεν δέχονται διορθώσεις σε όσους πήραν ψίχουλα λόγω αποχαρακτηρισμού βοσκοτόπων, που είναι η συντριπτική πλειοψηφία των κτηνοτρόφων. <br />Και αν ακόμα δεχτούν τέτοιες ενστάσεις, θα εξεταστούν με το παλιό σχέδιο δράσης. Επομένως, είναι δώρο άδωρον. <br />Κύριε Υπουργέ, σας καλούμε να απαντήσετε καθαρά, χωρίς μισόλογα. Εάν δεν τοποθετηθείτε με σαφήνεια, πρόκειται για εμπαιγμό, για κοροϊδία προς τους κτηνοτρόφους. Θέλετε «νόμιμα» να τους κλέψετε τα δικαιώματα, να τα μοιράσετε στους μεγαλοαγρότες, στους μεγαλοκτηνοτρόφους, στις νέες καπιταλιστικές επιχειρήσεις που θα εισβάλλουν στον χώρο της κτηνοτροφίας. Αναφερθήκαμε ήδη. Τα πρώτα σινιάλα τα δώσατε με το νομοσχέδιο για τα δάση. Και έρχεται η νέα ΚΑΠ για να δημιουργήσει μεγαλύτερα προβλήματα στους φτωχομεσαίους κτηνοτρόφους.<br />Το Κομμουνιστικό Κόμμα Ελλάδας, μεταφέρει το καθολικό αίτημα των κτηνοτρόφων. Ζητάνε να ισχύσουν όλα τα βοσκοτόπια που χρησιμοποιούσαν όλα τα προηγούμενα χρόνια για την ενεργοποίηση των δικαιωμάτων τους. Κύριε Υπουργέ, υπάρχουν επίσης σοβαρές εκκρεμότητες -και να απαντήσετε- σε ό,τι αφορά παλιές πληρωμές για εξισωτικές αποζημιώσεις, για ενιαία ενίσχυση, όπου έχουν γίνει διορθωτικές πράξεις μετά από ελέγχους. Ειδικά υπάρχουν εκκρεμότητες στο άρθρο 68. <br />Και σαν να μην έφταναν όλα αυτά, οι κτηνοτρόφοι της χώρας είναι ανοχύρωτοι μπροστά στον καταρροϊκό πυρετό που εξαπλώνεται παντού. Αφού ξεχαρβαλώσατε τις υπηρεσίες κτηνιατρικής, αφήνετε στο έλεος της ασθένειας τους κτηνοτρόφους της χώρας. Παρά τις φιλότιμες προσπάθειες που γίνονται από τους λίγους δημόσιους κτηνιάτρους σε κάθε νομό -που διαθέτουν ελάχιστα μέσα και πολλές φορές κινούνται και με δικά τους έξοδα αφού τους πετσοκόψατε  ακόμα και τα έξοδα κίνησης- το πρόβλημα δεν αντιμετωπίζεται.<br />Πρέπει να γίνει δωρεάν χορήγηση εντομοκτόνων φαρμάκων για πρόληψη και θεραπεία της ασθένειας. Οι περιφέρειες και οι δήμοι, που έχουν σοβαρότατες ευθύνες, ήδη έπρεπε να είχαν κάνει ψεκασμούς παντού εκεί όπου υπάρχουν εστίες μόλυνσης. Καταθέσαμε και επίκαιρη ερώτηση και πιστεύουμε ότι θα έρθετε να απαντήσετε σε αυτήν την ερώτηση.<br />Υπάρχουν και άλλα ζητήματα. <br />Ως Κομμουνιστικό Κόμμα Ελλάδας, σας το καταθέσαμε και άλλη φορά. Υπάρχει το άγριο χαράτσωμα -και εδώ φαίνεται η ταξική πολιτική σας- υπάρχει το χαράτσωμα των κτηνοτρόφων για την ενεργοποίηση των δικαιωμάτων του ΟΣΔΕ. Κάνετε τα στραβά μάτια. «Βάζετε πλάτη» να αρπάξει ο κ. Σάλλας με τη «Γαία επιχειρείν», καθώς και τα αρπακτικά των ενώσεων, υπέρογκα ποσά από τους αγρότες. <br />Πληρώνουν, κύριε Υπουργέ, από 100 έως 500 ευρώ. Και εσείς κάνετε ότι δεν ακούτε. <br />Το θέσαμε πολλές φορές το ζήτημα αλλά δεν έχουμε κανένα αποτέλεσμα. <br />Επίσης, ένα μεγάλο πρόβλημα αντιμετωπίζουν οι νέοι αγρότες που εντάχθηκαν στο πρόγραμμα 2000-2006, οι οποίοι δεν είχαν προσκομίσει άδεια ίδρυσης και λειτουργίας των ποιμνιοστασίων, όχι με δική τους ευθύνη αλλά με ευθύνη των δασαρχείων. Ψηφίστηκε ο ν. 4235 και το άρθρο 61, το οποίο ψηφίστηκε ομόφωνα, αναφέρει ότι δεν θα επιστραφούν χρήματα από την πρώτη δόση αλλά δεν θα πάρουν και τη δεύτερη. Βέβαια κάτι τέτοιο δεν έχει φτάσει στις εφορίες και στις τράπεζες, με αποτέλεσμα να έχουμε δέσμευση λογαριασμών και να μην μπορούν να πάρουν φορολογική ενημερότητα για να συνεχίσουν την παραγωγική διαδικασία.<br />Σε ό,τι αφορά το νομοσχέδιο, βρισκόμαστε μπροστά σε εξελίξεις που διαμορφώνονται με την εφαρμογή της νέας Κοινής Αλιευτικής Πολιτικής. Βέβαια όλα αυτά είναι ενταγμένα στην κατεύθυνση της πολιτικής της Ευρωπαϊκής Ένωσης που ενισχύεται και με τη νέα Κοινή Αλιευτική Πολιτική που ψηφίστηκε πριν λίγο καιρό από το Ευρωκοινοβούλιο και προβλέπει την ενίσχυση του βιομηχανικού μοντέλου παραγωγής αλιευμάτων και ταυτόχρονα έχουμε τη διάλυση ουσιαστικά της παράκτιας και μέσης αλιείας. Προβλέπει νέα περιοριστικά μέτρα για την άσκηση της αλιείας στη χώρα μας καθώς θα πολλαπλασιαστούν τα αλιευτικά καταφύγια, δηλαδή θα έχουμε ολόκληρες περιοχές όπου θα απαγορεύεται το ψάρεμα, ενώ στα υπόλοιπα ύδατα θα αυξηθούν οι μήνες απαγόρευσης κάθε έτους. <br />Κύριε Υπουργέ, τα κάνετε αυτά και λέτε ότι νοιάζεστε για τα ιχθυοαποθέματα, ενώ από την άλλη μεριά, δίνετε άδεια καταστροφής των χημικών της Συρίας ανοικτά της Κρήτης που μπορεί να προκαλέσουν τεράστιες, ανεξέλεγκτες καταστροφές. Σας το ζητήσαμε και στην επιτροπή να πάρετε θέση αλλά το αποφύγατε. Σας το ζητάμε και εδώ σήμερα.<br />Την ίδια στιγμή, μέσα από το νομοσχέδιο που συζητάμε και το νέο χωροταξικό σχέδιο θα γιγαντωθούν σε ολόκληρη την επικράτεια οι περιοχές που θα επιτρέπεται η ιχθυοκαλλιέργεια και η οστρακοκαλλιέργεια ενώ μια σειρά προγράμματα οικονομικών ενισχύσεων βρίσκονται ήδη σε εξέλιξη και θα συνεχιστούν με την παροχή ρευστού, ζεστού χρήματος από το ξεζούμισμα της εργατικής τάξης, των λαϊκών στρωμάτων, για την παραγωγή τέτοιου τύπου αλιευμάτων. Για τους μικρούς ψαράδες, θα αυξηθεί επιπλέον το κόστος κάθε αλιευτικής εξόρμησης. <br />Το τελευταίο διάστημα έχουμε το νόμο για την απαγόρευση απόρριψης αποθεμάτων στη θάλασσα, προσθέτοντας έτσι έναν ακόμη παράγοντα που οδηγεί στην εγκατάλειψη του επαγγέλματος. Για την Ευρωπαϊκή Ένωση των μονοπωλίων και τις αστικές κυβερνήσεις, βιώσιμη και επιτυχημένη αλιεία στην Ευρώπη είναι αυτή που ασκείται από μεγάλες καπιταλιστικές επιχειρήσεις και όχι από τους μικρούς και μεσαίους ψαράδες. Οι καπιταλιστικές επιχειρήσεις στηρίζουν την κερδοφορία τους στη μείωση του κόστους παραγωγής, δηλαδή στη μείωση της τιμής της εργατικής δύναμης. Οι εργαζόμενοι στις ιχθυοκαλλιέργειες ξέρουν από πρώτο χέρι τι σημαίνει αυτό στην πράξη. Δηλαδή δουλεύουν υπερωρίες που δεν πληρώνονται, δεν παίρνουν επιδόματα και πολλές φορές καλούνται να μεταφερθούν από τη μία μονάδα στην άλλη μένοντας έτσι μακριά από τα σπίτια τους για ημέρες. Ζουν την εντατικοποίηση της δουλειάς, την ανυπαρξία μέτρων υγιεινής και ασφάλειας. Έχουμε παραδείγματα όπου εργαζόμενοι έχουν πληρώσει την έλλειψη αυτών των μέτρων με την ίδια τους τη ζωή. Οι εργοδότες πατάνε πάνω στην ανεργία που ο ίδιος ο καπιταλιστικός τρόπος παραγωγής δημιούργησε και πιέζουν για μειώσεις μισθών, ατομικές συμβάσεις και αύξηση του ωραρίου.<br />Καταθέσαμε τροπολογία, που θα αναπτύξουμε στη συζήτηση επί των άρθρων, όπου ζητάμε να επανενταχθούν στο ΙΚΑ οι εργαζόμενοι στις ιχθυοκαλλιέργειες, που με την ταξική πολιτική σας, κάνοντας «δώρα» στις επιχειρήσεις των υδατοκαλλιεργειών και σε άλλους μεγαλοεπιχειρηματίες, τους πήγατε στον ΟΓΑ. Παράλληλα, με το κυνήγι του κέρδους και τον ανταγωνισμό στον τομέα των ιχθυοκαλλιεργειών μειώνονται και οι δαπάνες για τα μέτρα ελέγχου ποιότητας των παραγόμενων ψαριών. Με λίγα λόγια, έχουμε την επιτάχυνση αυτής της πολιτικής. <br />Αυτό ξεκίνησε, βέβαια, με το ν. 2742/1999 με τίτλο: «Χωροταξικός σχεδιασμός και αειφόρος ανάπτυξη», που προβλέπει την ίδρυση περιοχών οργανωμένης ανάπτυξης υδατοκαλλιεργειών, τις γνωστές ΠΟΑΥ, που συμπληρώνεται με το νέο νόμο που συζητούμε σήμερα και ιδιαίτερα με το άρθρο 6. Στη συνέχεια, είχαμε και την υπουργική απόφαση 31722, τον Νοέμβριο του 2011, σχετικά με το Ειδικό Πλαίσιο Χωροταξικού Σχεδιασμού για τις Υδατοκαλλιέργειες. <br />Και το νομοσχέδιο που συζητούμε και όλα τα προηγούμενα, ενισχύουν το νομοθετικό πλαίσιο για την ιδιωτικοποίηση και την εκμετάλλευση μεγάλων θαλάσσιων εκτάσεων από μεγάλους επιχειρηματικούς ομίλους, με δραματικές συνέπειες για τους εργαζομένους, τους φτωχούς ψαράδες και το περιβάλλον. Οι παραπάνω αποφάσεις καθώς και το νομοσχέδιο που συζητάμε είναι πλήρως εναρμονισμένα με την πολιτική και τις κατευθύνσεις της Κοινής Αλιευτικής Πολιτικής της Ευρωπαϊκής Ένωσης, δηλαδή του καπιταλιστικού δρόμου ανάπτυξης. <br />Οι οργανωμένες περιοχές ανάπτυξης υδατοκαλλιεργειών είναι θαλάσσιες περιοχές χιλιάδων στρεμμάτων που παραχωρούνται από το δημόσιο σε φορείς που θα έχουν τον απόλυτο έλεγχο της περιοχής. Κατά τη γνώμη μας, ο φορέας απαρτίζεται στην πλειοψηφία του από τους επιχειρηματικούς ομίλους που θα δραστηριοποιούνται στον κλάδο των υδατοκαλλιεργειών. <br />Με την παραχώρηση αυτή στους επιχειρηματίες, αυτοί αποκτούν μεγάλα οφέλη, για τους ακόλουθους λόγους. Δεσμεύουν τεράστιες θαλάσσιες εκτάσεις για αποκλειστικά δική τους χρήση, που φτάνουν μέχρι τον αιγιαλό, πράγμα που προβλέπεται στο άρθρο 9 του νομοσχεδίου για τα αγκυροβόλια. Δεν υποχρεούνται απόλυτα να συντάσσουν περιβαλλοντολογικές μελέτες και απαλλάσσονται από κάθε είδους διοικητικούς ελέγχους. Μπορούν να συγκεντρώνουν πολλές μονάδες εντός των περιοχών ΠΟΑΥ, να τις λειτουργούν με λιγότερο προσωπικό, το οποίο στις ήδη υπάρχουσες λίγες μονάδες, όπως αναφέραμε, εργάζεται σε συνθήκες γαλέρας για δώδεκα και δεκαέξι ώρες. Όπως προβλέπεται στο άρθρο 22 του νομοσχεδίου, με τη διαδικασία χορήγησης άδειας ίδρυσης και λειτουργίας μονάδων υδατοκαλλιέργειας σε χερσαίες εκτάσεις εκτροφής, θα μπορούν να αναπτυχθούν αυτές οι επιχειρήσεις ακόμα και σε προστατευόμενες περιοχές «NATURA 2000».<br />Το Κομμουνιστικό Κόμμα Ελλάδας επισημαίνει ότι πρόκειται για νέα προκλητικά προνόμια στα μονοπώλια των υδατοκαλλιεργειών, γεγονός που βεβαιώνεται από την καπιταλιστική κρίση. Κάποιοι βγαίνουν χαμένοι και κάποιοι βγαίνουν κερδισμένοι. Στην περίπτωση των υδατοκαλλιεργειών, είναι παράγοντας ενίσχυσης της κερδοφορίας και της ανταγωνιστικότητας μερίδας του κεφαλαίου. Οι συνέπειες θα είναι μεγάλες για την αλιεία, τον τουρισμό και τους συναφείς κλάδους και αλλοιώνουν ακόμη και τον αρχαιολογικό χαρακτήρα περιοχών. <br />Για τους φτωχούς ψαράδες, μετά από την καταστροφή των καϊκιών, που έγινε με απόφαση της Ευρωπαϊκής Ένωσης, η ιχθυοκαλλιέργεια θα αποτελέσει ένα σημαντικό χτύπημα για το ήδη χαμηλό εισόδημά τους. Ήδη έχει γίνει σε πολλές περιοχές, όπως είναι ο Αμβρακικός Κόλπος όπου έχουμε άναρχη ανάπτυξη των υδατοκαλλιεργειών. Είχαμε στους τρεις Νομούς, Αιτωλοακαρνανίας, Πρέβεζας και Άρτας, πριν από λίγα χρόνια, περίπου πέντε χιλιάδες ψαράδες, ενώ σήμερα κάτω από αυτά τα μέτρα και όχι μόνο αλλά κι από την ανάπτυξη ακόμα και πετρελαιοδεξαμενών σε έναν κλειστό κόλπο έχουν απομείνει μόλις οκτακόσιοι ψαράδες. <br />Η εμπειρία από την εφαρμογή των υδατοκαλλιεργειών στη χώρα μας, δείχνει ότι δεν συνέβαλαν -παρά τα αντίθετα που ισχυρίζονται τα κόμματα του κεφαλαίου- στην άνοδο του βιοτικού επιπέδου των κατοίκων για την αντιμετώπιση της ανεργίας αυτών των περιοχών. Οι τοπικές κοινωνίες ποτέ δεν αγκάλιασαν τέτοιες δραστηριότητες. Αντίθετα, έγιναν και γίνονται μεγάλες κινητοποιήσεις και σε πολλές περιπτώσεις απέτρεψαν την εγκατάσταση τέτοιων μονάδων. <br /><br />Κυρία Πρόεδρε, θα χρησιμοποιήσω και χρόνο από τη δευτερολογία μου. <br />Έχουμε επιστολή στον κύριο Πρωθυπουργό από πέντε δημάρχους, από εκεί όπου υπάρχουν υδατοκαλλιέργειες αλλά και από άλλους φορείς αυτών των περιοχών. <br />Είχαμε και πρωτόδικες καταδίκες από το Πλημμελειοδικείο Πειραιά για τους υπεύθυνους των υδατοκαλλιεργειών. Το κυριότερο, όμως, είναι ότι εκκρεμούν ακόμα τέτοιες περιπτώσεις μετά το 2009 και πολύ φοβόμαστε ότι στο άρθρο 27, προβλέπεται η απαλλαγή όλων αυτών οι οποίοι έχουν κάνει τεράστια ζημιά στους χώρους όπου έχουν εγκατασταθεί. Ήδη υπάρχουν έλεγχοι και επιβεβαιώσεις ότι η υπέρβαση του επιτρεπόμενου αριθμού κλωβών είναι πάνω από 500%. Και δεν είναι μόνο στον Πόρο ή σε άλλες περιοχές αλλά σε ολόκληρη τη χώρα. Υπάρχει τεράστιο πρόβλημα από ελέγχους που έχουν γίνει για τη διαχείριση των άρρωστων ψαριών, τα οποία προκάλεσαν και μεταβολή στο περιβάλλον αλλά και διατάραξαν την ισορροπία και την ποιότητα ζωής των κατοίκων. Όπως αναφέραμε, με το άρθρο 27 φοβόμαστε ότι θα απαλλάξετε τέτοιες επιχειρήσεις οι οποίες έχουν προβεί σε τέτοιες καταστροφές.<br />Η Κοινή Αλιευτική Πολιτική της Ευρωπαϊκής Ένωσης, εξυπηρετεί κατά τη γνώμη μας τις επιδιώξεις των μεγάλων αλιευτικών επιχειρήσεων που θα απομείνουν και θα λυμαίνονται το θαλάσσιο πλούτο. Ενισχύει το μεγάλο κεφάλαιο που δραστηριοποιείται στο χώρο αυτό και στον τομέα των υδατοκαλλιεργειών. Η πολιτική αυτή, έχει μοναδικό κριτήριο την καταστροφή του θαλάσσιου περιβάλλοντος και των οικοσυστημάτων. Η φιλολαϊκή λύση μπορεί να διασφαλιστεί με τη στήριξη των μικρομεσαίων ψαράδων. Διατροφική επάρκεια σε αλιεύματα και προστασία του περιβάλλοντος μπορεί να υπάρξει μόνο μετά από σύγκρουση με την Κοινή Αλιευτική Πολιτική, τη συνολική πολιτική της Ευρωπαϊκής Ένωσης, του κεφαλαίου σε ρήξη με την ίδια την Ευρωπαϊκή Ένωση. <br />Ο μόνος δρόμος, κατά τη γνώμη μας, για να αναπτυχθούν οι ιχθυοκαλλιέργειες προς όφελος του λαού, είναι να καταργηθεί το κίνητρο του κέρδους, είναι να υπάρχει κοινωνικοποίηση στα συγκεντρωμένα μέσα παραγωγής κάτω από εργατικό έλεγχο. <br />Πιστεύουμε ότι σε μια τέτοια κατεύθυνση πρέπει να κινηθούν και τα φτωχά λαϊκά στρώματα των περιοχών αυτών και οι φτωχομεσαίοι ψαράδες. Μόνο έτσι θα υπάρχει ικανοποίηση των σύγχρονων διατροφικών λαϊκών αναγκών και διατροφική επάρκεια της χώρας με εγγυημένα και ασφαλή προϊόντα.<br />Καταψηφίζουμε επί της αρχής το συζητούμενο νομοσχέδιο.</speech><speech by="#s125"><from>ΠΡΟΕΔΡΕΥΟΥΣΑ</from> Τον λόγο έχει τώρα ο ειδικός αγορητής εκ μέρους των Ανεξάρτητων Δημοκρατικών Βουλευτών κ. Κωνσταντίνος Γιοβανόπουλος.</speech><speech by="#s56"><from> ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</from> Κυρία Πρόεδρε, σας ευχαριστώ πολύ.<br />Ανεβαίνοντας στο Βήμα, κυρία Πρόεδρε, κύριε Υπουργέ, κυρίες και κύριοι συνάδελφοι, κατ’ αρχάς θέλω οπωσδήποτε να επιδαψιλέψω τιμές στην ομιλία του προλαλήσαντος, του κ. Μωραΐτη, ο οποίος θυσίασε μία ομιλία, του σχεδόν στη Βουλή εν’ όψει ενός νομοσχεδίου υδατοκαλλιεργειών για να θίξει όλο το αγροτικό πρόβλημα, να πιάσει το σφυγμό αυτού του κωματώδους ασθενούς που λέγεται Έλληνας αγρότης, Έλληνας κτηνοτρόφος.<br />Για εσάς τα έλεγε, κύριε Υπουργέ. Δεν είναι έτσι τα πράγματα; Έτσι ακριβώς είναι. Είστε νέος Υπουργός. Μόλις αναλάβατε. Χρεωθήκατε κι εσείς, ίσως, να είστε ένα συγκυρηναίος κατά την λεγόμενη ανηφόρα την οποία διαβαίνετε. Ο άνθρωπος είπε την αλήθεια. Οι εξισωτικές είναι όχι πια ψαλιδισμένες αλλά υποχρεώνετε τώρα τους αγρότες και τους κτηνοτρόφους να πάνε να κάνουν ενστάσεις, να μπούνε σε ένα δαίδαλο γραφειοκρατίας για να βρούμε τι; Κάτι που τους το στερείτε; Γιατί; <br />Είπε ο άνθρωπος για τα βοσκοτόπια. Δεν θα επαναλάβω. Ήταν εξαιρετική ομιλία, κύριε Μωραΐτη. Σας ευχαριστώ. Έγινα σοφότερος από αυτά που άκουσα από εσάς. Για εσάς τα έλεγε, κύριε Υπουργέ. Δείξτε λίγη γενναιότητα και πάρτε αποφάσεις. Είναι η ευκαιρία σας νομίζω. Είναι η ευκαιρία σας –Μακεδών ων- να μας δείξετε ότι μπορούμε να αντιδρούμε κάποιοι άνθρωποι στα πολιτικά πράγματα.<br />Ξέρετε, έχει πολλούς μήνες πια που -όπως νομίζω- κάθε νομοσχέδιο που έρχεται σε αυτήν εδώ τη Βουλή έχει ένα άρωμα Γκαίτε, έχει ένα άρωμα Φάουστ. Κάποιος σας υποσχέθηκε, λοιπόν, ότι θα ξανακάνει νέα την Ελλάδα, θα την ξανακάνει εύρωστη, θα την ξανακάνει δυνατή, ένας Μεφιστοφελής, στον οποίο παραδοθήκατε και παραδώσατε ένα λαό. Με ποιο τίμημα και πόθεν αντλήσατε αυτή, την ισχύ να μπορείτε να πουλήσετε τον εαυτό σας στο διάβολο για να φέρετε ό,τι φέρνετε; Τι είδους νομοσχέδια είναι αυτά; Τι είδους γερμανική Ευρώπη είναι αυτή που ακολουθείτε;<br />Καταστράφηκε η ροδακινοπαραγωγή στην Ημαθία, στην Πέλλα, στην Κατερίνη –όπου υπάρχει ροδάκινο καταστράφηκε- γιατί ψήφισε –λέει- η Ευρωβουλή κατ’ αρχάς ένα μεγάλο κατάπτυστο, καταγγελτικό λόγο εναντίον της Ρωσίας. Και οι Ευρωβουλευτές του Ποταμιού στη σοσιαλιστική κηδεία της κοινωνικής δικαιοσύνης μπήκαν και ψήφισαν και αυτοί. Και η παράταξη με την οποία συμπτύχθηκαν οι Ανεξάρτητοι Έλληνες, οι progressive inconservative, και αυτοί ψήφισαν εναντίον της Ρωσίας. Και η ελληνική διπλωματία, αυτή η «μεταξωτή γραμμή», που θα πρέπει κάποιος να τηρεί όταν είναι σ’ αυτό το μετερίζι, επισκέφθηκε μόνο την Ουκρανία. Μονόπαντα η βάρκα! <br />Ήρθε η Ρωσία, επέβαλε το εμπάργκο και καταστράφηκε η γεωργική παραγωγή των ροδάκινων, των μεταφορέων, καταστράφηκαν όλα τα επαγγέλματα που ζουν και τρέφονται γύρω απ’ αυτό και όλα τα επαγγέλματα που περιμένουν να λειτουργήσουν και να ανθίσουν όταν έχουν χρήματα οι άνθρωποι αυτοί. Δεν σας ενδιαφέρει. Εσείς πίσω από το γερμανικό κάρο να είστε, αυτήν τη σκόνη να τρώτε και δεν σας ενδιαφέρει τίποτα περισσότερο.<br />Μήπως δεν ήταν έτσι τα πράγματα στον ΕΝΦΙΑ, σ’ αυτήν την επιβολή φόρου πάλι στη μεσαία τάξη, πάλι σ’ εκείνον που δεν έφαγε τα λεφτά του στα κουμάρια στη ζωή του, δεν πήγε στα πορνεία, δεν τα σπατάλησε δεξιά και αριστερά; Οικονομία έκανε, αποταμίευση -έτσι έμαθε από τους γονείς του- και πήρε ένα σπίτι. Ο άλλος, εκείνος που συμπεριφέρθηκε ως τζίτζικας, δεν σας αφορά. Όμως, εκείνον, που ήταν αποταμιευτής και έχει σήμερα την πρώτη του κατοικία, τον τιμωρείτε με τον σκαιότερο τρόπο, ακόμα και αν είναι άδεια, ακόμη και αν δεν χρησιμοποιείται, ακόμα και αν αποδεδειγμένα δεν έχει τρόπο να πληρώσει ΕΝΦΙΑ. Όχι! Είπε ο Γερμανός, ο οποίος δεν μπορεί να πιστέψει ότι έχουμε ιδιοκατοίκηση πάνω από 72% στην Ελλάδα, ότι θα πληρώσει και αν δεν έχει, θα του το πάρει η τράπεζα, θα του το πάρει το κράτος. <br />Γιατί ψηφίζετε αυτά τα πράγματα; Ως πότε θα συναινείτε σ’ αυτήν τη σατανική μεθόδευση, που πρέπει να εκποιηθεί μία ολόκληρη χώρα, μία ολόκληρη μεσαία τάξη; Ο απλός άνθρωπος, ο μεσαίος, πρέπει να υποστεί αυτόν το βιασμό της συνείδησης και αυτόν τον βιασμό της αξιοπρέπειάς του. Γιατί; Γιατί κάποιοι θέλουν εκεί στη Γερμανία, στην Κεντρική Ευρώπη να ντανιάζουν χρήματα. Θησαύρισαν. Η Ελβετία –λέει- δεν έχει που να βάλει τα χρήματα. Έχει άλλο πρόβλημα. Ακούστε τα προβλήματα που έχει ο κόσμος. Δεν ξέρουν τι να τα κάνουν τα λεφτά οι Ελβετοί! Και εμείς εδώ δεν έχουμε τρόπο να βρουν δύο δεκάρες οι άνθρωποι. Είπαν τώρα ότι ο ΕΝΦΙΑ θα πληρωθεί σε έξι δόσεις. Μα, δεν έχει να πληρώσει την πρώτη. <br />Το σύνολο είναι άδικο. Η έμπνευση είναι λυσσαλέα εναντίον του. Πώς να πληρώσει ο μέσος Έλληνας;<br />Βέβαια, εδώ έρχονται άλλα πράγματα. Λέτε ότι τιθασεύσατε το δημόσιο χρέος. Ήταν αυτή η απέραντη κατρακύλα από το δημόσιο χρέος, όπου ξεπουλήσατε ασημικά, ξεπουλήσατε προικώα, ξεπουλήσατε και ξεπουλάτε και δεν θα τελειώσουν αυτά τα deals. Λέτε, λοιπόν, ότι το τιθασεύσατε. Μα, έρχεται τώρα από την πάνω μεριά του βουνού η άλλη μεγάλη μάζα, το ιδιωτικό χρέος. Αυτό θα συμπαρασύρει στην καταστροφή κι εσάς κι εμάς και όλον τον κόσμο, γιατί δεν έχετε καμμιά πρόβλεψη. Και τι πρόβλεψη να έχετε;<br />Πώς φέρατε αυτό το νομοσχέδιο; Μιλάμε σήμερα για υδατοκαλλιέργειες. Ξέρετε πότε οι Ανεξάρτητοι Δημοκρατικοί Βουλευτές -ο κ. Κασαπίδης, ο κ. Μουτσινάς, που τον βλέπω εδώ, ο κ. Σταυρογιάνης και με την ευκαιρία να του ευχηθώ και καλή επιτυχία στα νέα του καθήκοντα ως Δήμαρχος Λαμίας- κατέθεσαν αυτήν τη σημαντικότατη επίκαιρη επερώτηση; Στις 29 Απριλίου. Και σπεύσατε εσείς ως νέος Υπουργός να το φέρετε αμέσως-αμέσως για να επιλύσετε τα τέσσερα σοβαρά σημεία, που έχουν θίξει οι άνθρωποι εδώ, οι Βουλευτές; Και καταλαβαίνουμε ότι το πράγμα πάει στο φούντο, πάει στο βυθό. Εσείς υποταχθήκατε στα ίδια συμφέροντα παρ’ ότι νέος Υπουργός. Και σας λέω -σας το προτείνω εγώ, ένας Βουλευτής της Ημαθίας- να το πάρετε το πίσω, γιατί η επιχειρηματολογία δεν αντέχει σ’ αυτό που θέλετε να εισηγηθείτε στην ελληνική Αντιπροσωπεία.<br /><br />Ακούστε. Οι μεγάλες εταιρείες, που δραστηριοποιούνται στον κλάδο, χρωστάνε πάνω από μισό δισεκατομμύριο ευρώ. Αυτές οι εταιρείες, λοιπόν, γιατί έφτασαν εδώ; Τους μικρούς ιχθυοκαλλιεργητές δεν τους επιδοτεί ο γερμανόφωνος τραπεζίτης. Να καταστραφούν! Όσον αφορά τους μεγάλους, το πιο πιθανό είναι να έχουν καταπατημένα και τα οικόπεδα μέσα στη θάλασσα. Και τώρα έρχεστε εσείς -αυτή είναι η δική μου τουλάχιστον αντίληψη- και αυτούς θέλετε να εξυπηρετήσετε. Λέει: Θα δώσουμε τρία, τέσσερα, πέντε χρόνια, να δούμε πως θα μπορέσετε να νομιμοποιήσετε τις εγκαταστάσεις, και δεν θα πληρώνετε μίσθωμα και γι’ αυτό το χρονικό διάστημα, χώρια το προηγούμενο που λυμαινόσασταν το χώρο.<br />Γιατί το κάνετε αυτό; Πάρτε το πίσω, κύριε Υπουργέ! Επιδείξτε γενναιότητα. <br />Αφαιρείτε, λέει, τις διαδικασίες και τις αρμοδιότητες από την τοπική αυτοδιοίκηση, δηλαδή από τους ανθρώπους που ξέρουν. Τα έλεγε και ο κ. Αναγνωστάκης πριν από λίγο. Ο άνθρωπος από την Κάρυστο θα πρέπει να πάει στη Λάρισα να πάρει άδεια, γιατί η αρμοδιότητα ανήκει στην αποκεντρωμένη διοίκηση! Θέλετε να συγκεντρώσετε τα πράγματα σε κάποιους λίγους.<br />Πάρτε το πίσω, κύριε Υπουργέ! Δείξτε γενναιότητα και πάρτε το πίσω το νομοσχέδιο. Αυτό δεν είναι ένα νομοσχέδιο, το οποίο θα έπρεπε από την ελληνική Βουλή να νομιμοποιεί τους παράνομους. Καταλαβαίνω ότι είναι μια εκλογική πελατεία, ότι είναι κάποιοι δυναμικοί παράγοντες που θέλετε να προσεταιριστείτε. Και όλοι θα τους ήθελαν. <br />Έτσι θα διοικήσουμε τη χώρα; Έτσι θα φτάσουμε στη ρήξη; Και όσον αφορά τον ανταγωνισμό, αυτοί οι άνθρωποι τον κατέστρεψαν όλα αυτά τα χρόνια, με αποτέλεσμα κάποιοι να εξαϋλωθούν ως ενασχολούμενοι με το αντικείμενο, να έχουν υποστεί μια ήττα κοινωνική, οικονομική, μια απελπισία. Και όμως, εμείς θα προικίσουμε πάλι αυτούς, για τους οποίους ήρθαμε να καταθέσουμε και αυτό το νομοσχέδιο!<br />Και μετά απορείτε γιατί άνθρωποι, όπως για παράδειγμα οι αγρότες και οι κτηνοτρόφοι, κάνουν δικό τους κόμμα σήμερα. Και χαιρετίζω από αυτό το Βήμα την πρώτη πανελλήνια συνδιάσκεψη του Αγροτικού Κτηνοτροφικού Κόμματος Ελλάδος που γίνεται στη Νέα Αγχίαλο. Συνασπίζονται οι άνθρωποι και προσπαθούν να αμυνθούν. Αντίσταση προσπαθούν να προβάλλουν σε όλο αυτό το σκηνικό και το σχέδιο, το οποίο έρχεται σε αυτήν εδώ τη Βουλή.<br />Απλοποίηση, λέει, των διοικητικών διαδικασιών. «Θα γίνει «one stop,shop» θα υπάρξει τρόπος, θα ιδρύσουμε μια νέα διευκολυμένη…»! Τίποτα! Τίποτα! Δείτε μόνο πόσες άλλες εγκύκλιοι και πόσες άλλες διατάξεις πρέπει να γίνουν, για να φτάσουμε στο «one stop shop». Είναι το πρώτο από τα πρώτα τέσσερα μεγάλα αιτούμενα, που θα περίμενε κανείς να φέρει ένα εμπνευσμένο νομοσχέδιο, το πρώτο, το οποίο και αυτό έρχεται κολοβωμένο. Διότι εάν μιλήσουμε για την ολοκλήρωση του χωροταξικού σχεδιασμού, αυτό πια καταντάει ανέκδοτο, καταντάει σίγουρα «κάτι μεταξύ ψεύδους και ειρωνείας», όπως θα έλεγε και ο Ουμπέρτο Έκο. <br />Πού είναι, επιτέλους, αυτός ο πανεθνικός σχεδιασμός; Πού είναι αυτές οι προτάσεις, τις οποίες σας καταθέτουμε; Και με αυτές τις προτάσεις σας λέμε τα εξής: Ιδρύστε αυτές τις ζώνες και επιλέξτε, μάλιστα, και παραμεθόρια νησιά, για να δώσουμε ζωή στον τόπο, για να δώσουμε ανάπτυξη. Μη σέρνεστε πίσω από προθεσμίες. Χάθηκαν και αυτές οι προθεσμίες. <br />Μιλάτε για καινοτομία και έρευνα τώρα, μεγάλες πομφόλυγες! Έχετε κι έναν ωραίο τρόπο να χρησιμοποιείτε την ελληνική γλώσσα, λες και έρχεστε ως μεσσίες. Μα ποια έρευνα και τεχνολογία; Εδώ υπάρχει για παράδειγμα η Χάρτα του Ερευνητή –μιλούσα με τα ερευνητικά κέντρα χθες- όπου εδώ και πέντε χρόνια έπρεπε να εγκρίνει με έναν αντικειμενικό τρόπο ποιος είναι ερευνητής. Ούτε αυτό δεν κάνετε. Και μας μιλάτε εδώ πάλι για καινοτομία και έρευνα, πάλι για πράγματα τα οποία ποτέ δεν έχετε σκοπό να κάνετε; <br />Είναι αλλού το μυαλό σας. Το μυαλό σας είναι στο να φύγει το αποφασιστικό κέντρο εξουσίας από τους αιρετούς, οι οποίοι ορκίζονται αυτές τις μέρες σε όλη την Ελλάδα, και να πάει στην αποκεντρωμένη διοίκηση. Αυτό είναι το πνεύμα σας. Ενισχύετε, άραγε, έτσι την ανταγωνιστικότητα; Αυτό το συγκεκριμένο νομοσχέδιο ενισχύει την ανταγωνιστικότητα; Φοβάμαι πως όχι. Διότι όσο νομιμοποιείτε τις παράνομες συμπεριφορές, τόσο επαναλαμβάνετε τα λάθη προκατόχων σας με νέα λάθη, ενώ θα μπορούσατε κάλλιστα, κύριε Υπουργέ, να επιστρέψετε το νομοσχέδιο σε αυτούς που το εμπνεύστηκαν και σας το υπαγόρευσαν. Γιατί το βρήκατε έτοιμο αυτό το νομοσχέδιο. Και ο μοχλός για να έρθει ήταν η επίκαιρη επερώτηση των Ανεξάρτητων Δημοκρατικών Βουλευτών. <br />Και εάν μιλάμε, βέβαια, για τις ιχθυοκαλλιέργειες, θα έπρεπε κάποιος από εσάς τους κυβερνητικούς να αναρωτηθεί και να αναλογιστεί: Γιατί, άραγε, την τελευταία τριετία οι υδατοκαλλιέργειες στην Ελλάδα, που είναι ένας τόσο σημαντικός πυλώνας ανάπτυξης, να έχει μια μείωση παραγωγής 10% και την ίδια ώρα η ανταγωνιστική Τουρκία να έχει μια αύξηση 38%; <br />Αυτό πώς το αντιμετωπίζει το εμπνευσμένο σας νομοσχέδιο; Αυτό πώς μπορεί κανείς να πει ότι είναι μια αποφασιστική κίνηση για να τονωθεί η αγορά, για να δοθούν τα κίνητρα, για να υπάρξει αυτή η πολυπόθητη ανάπτυξη, για να βρεθεί ένας επενδυτής, για να τολμήσει ένας νέος να ασχοληθεί με την υδατοκαλλιέργεια; <br />Φοβάμαι πως δεν υπάρχει τέτοια πρόγνωση από εσάς. Διότι το στοιχειώδες θα ήταν να επιστρέψετε το νομοσχέδιο.<br />Θα καταθέσω στα Πρακτικά αυτήν τη στιγμή την επίκαιρη επερώτηση που κατατέθηκε, για να υπάρχει για τον ιστορικό του μέλλοντος. <br /><br />Νομίζω, κύριε Αναγνωστάκη –για να κλείσω πάλι με Φάουστ- ότι δεν έγραψε μόνο το Α΄ Μέρος του Φάουστ o Γκαίτε, έγραψε και το Β΄ Μέρος. Στο Β΄ Μέρος του Φάουστ προσπαθεί να ενώσει την Κεντρική Ευρώπη σε μια δική του σύλληψη με την Ελένη, τη Μυκηναία, την Ελληνίδα. Προσπαθεί, αλλά τελικά καταλήγει στο ότι δεν ενώνεται. <br />Η Ελλάδα έχει ορθοδοξία. Η Ελλάδα έχει πίστη. Η Ελλάδα έχει φιλότιμο. Η Ελλάδα αναγνωρίζει τον άνθρωπο και εκεί είναι η πηγή της αγάπης του. Η Ελλάδα δεν θα μπορέσει ποτέ να συρθεί πίσω από αυτό το γερμανικό κάρο, στο οποίο εσείς τώρα μας έχετε οδηγήσει. <br />Φοβάμαι ότι αν σύντομα δεν εγκαταλείψετε τους στόχους σας, θα θρηνήσουμε όλοι την κατρακύλα της ελληνικής κοινωνίας. Εμείς τουλάχιστον δεν θα το επιτρέψουμε! <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, στο σημείο αυτό θα διακόψουμε, γιατί θα προβούμε στην ορκωμοσία του συναδέλφου κ. Δημητρίου Μπριάνη που αντικαθιστά τον κ. Νικόλαο Σταυρογιάννη, ο οποίος παραιτήθηκε. <br />Καλείται ο συνάδελφος κ. Μπριάνης να προσέλθει και να δώσει το νενομισμένο όρκο ενώπιον του εκπροσώπου της Εκκλησίας. <br /><br /></speech><speech by="#s175"><from>ΠΡΟΕΔΡΕΥΩΝ</from> Άξιος, άξιος!</speech><speech><from>ΟΛΟΙ ΟΙ ΒΟΥΛΕΥΤΕΣ</from> Άξιος, άξιος!</speech><speech by="#s175"><from>ΠΡΟΕΔΡΕΥΩΝ</from> Καλορίζικος! Σας εύχομαι καλή θητεία, κύριε συνάδελφε!<br />Κυρίες και κύριοι συνάδελφοι, έχουμε τελειώσει με τους εισηγητές και τους ειδικούς αγορητές και εισερχόμαστε στον κατάλογο των αγορητών επί της αρχής. <br />Ο κ. Σταμενίτης έχει τον λόγο.</speech><speech by="#s260"><from> ΔΙΟΝΥΣΙΟΣ ΣΤΑΜΕΝΙΤΗΣ</from> Κύριε Πρόεδρε, κύριε Υπουργέ, κυρίες και κύριοι συνάδελφοι, στη σημερινή μου τοποθέτηση θα ήθελα να επικεντρωθώ σε δύο ζητήματα που δεν αφορούν το νομοσχέδιο αλλά είναι πολύ σημαντικά και κρίσιμα. Με την ευκαιρία της συζήτησης του νομοσχεδίου που αφορά το Υπουργείο Γεωργίας είναι πάρα πολύ καλό να ασχοληθούμε με αυτά. <br />Αρχικά, θα ήθελα να κάνω ορισμένες παρατηρήσεις για μία τροπολογία που έχω καταθέσει, η οποία αναφέρεται σε ομάδες παραγωγών που λόγω ανωτέρας βίας, δηλαδή καιρικών συνθηκών, δεν κατάφεραν να συγκεντρώσουν το απαιτούμενο πλαφόν παραγωγής και ως εκ τούτου δεν αναγνωρίστηκαν ως ομάδες παραγωγών. <br />Το πρόβλημα προκύπτει από το ότι υπάρχουν περιπτώσεις, όπως είναι και το Αρχαγγέλου Νομού Πέλλας, όπου υπήρχε προαναγνώριση για το σύνολο των παραγωγών ως ομάδα παραγωγών. Αυτό σημαίνει ότι οι άνθρωποι εντάχθηκαν στο πρόγραμμα «Σχεδίων Σταδιακής Αναγνώρισης των Προαναγνωρισμένων Ομάδων Παραγωγών» και εισέπραξαν την πρώτη ενίσχυση, την οποία χρησιμοποίησαν για την αγορά αγροτικών μηχανημάτων, εργαλείων και για έργα υποδομών. Όμως, λόγω των άσχημων καιρικών συνθηκών που επικράτησαν τα επόμενα πέντε χρόνια οι εν λόγω παραγωγοί και η ομάδα παραγωγών δεν κατάφεραν να πιάσουν τον απαιτούμενο όγκο παραγωγής που όριζε ο νόμος και δεν αναγνωρίστηκαν ως ομάδα παραγωγής, με αποτέλεσμα σήμερα βάσει του άρθρου 28 του ν. 2520/1997 να καλούνται να επιστρέψουν ως αχρεωστήτως καταβληθείσα την ενίσχυση που εισέπραξαν στο πλαίσιο του προγράμματος. <br />Όπως καταλαβαίνετε, κύριε Υπουργέ, είναι κάτι που, πρώτον, αποτελεί κατάφωρη αδικία προς τους παραγωγούς και δεύτερον, δημιουργεί μια αίσθηση συνεχούς και διαρκούς ανασφάλειας και αβεβαιότητας για το μέλλον για νέους παραγωγούς για να ενταχθούν σε ομάδες παραγωγών. <br />Θα πρέπει, λοιπόν, ξεκάθαρα να φροντίσετε να μην επιτραπεί αυτή η οικονομική εξαθλίωση των παραγωγών οι οποίοι είναι βέβαιο ότι αδυνατούν να επιστρέψουν τα ποσά τα οποία και έχουν επενδύσει σε επιχειρησιακά προγράμματα στην ομάδα παραγωγών τους. <br />Κατέθεσα μία τροπολογία η οποία δίνει τη δυνατότητα αυτή –αν γίνει δεκτή από εσάς και ψηφιστεί από τη Βουλή- να μη θεωρείται παράνομη ή αχρεωστήτως καταβολή και να μην απαιτείται η επιστροφή του ποσού που έχει καταβληθεί στο πλαίσιο του προγράμματος, όταν αυτές δεν αναγνωρίζονται λόγω αδυναμίας να καλύψουν το απαιτούμενο πλαφόν της εμπορευθείσας παραγωγής τους για λόγους πάντοτε ανωτέρας βίας, δυσμενή καιρικά φαινόμενα, φυσικές καταστροφές. Βέβαια, αυτό θα πρέπει να το βεβαιώνει ο ΕΛΓΑ, η Διεύθυνση Γεωργίας της συγκεκριμένης περιφέρειας και φυσικά η ζημία να είναι πάνω από το 30%.<br /> Εδώ μιλάμε για αποκατάσταση αδικίας και όχι για χάρες, καθώς η αδυναμία των παραγωγών να συγκεντρώσουν τα απαιτούμενα ποσά δεν οφείλεται σε δική τους υπαιτιότητα αλλά σε αστάθμητους παράγοντες από τους οποίους εξαρτάται η αγροτική παραγωγή και δεν είναι άλλοι από τα καιρικά φαινόμενα. <br />Το δεύτερο στο οποίο θα ήθελα να σταθώ, είναι αυτό που όλοι οι αγρότες στην Πέλλα, στην Ημαθία και στην Κοζάνη συζητούν και δεν είναι άλλο από το πρόβλημα των ροδακίνων, που προέκυψε από το εμπάργκο της Ρωσίας και από τη μη σταθερή ροή εξαγωγών.<br />Αυτήν την στιγμή, κύριε Υπουργέ, είναι δεδομένο ότι οι παραγωγοί δεν γνωρίζουν εάν θα αποζημιωθούν, πώς θα αποζημιωθούν και με ποιον τρόπο. Η αντίδραση της Ευρωπαϊκής Ένωσης και της ελληνικής Κυβέρνησης, η οποία εκφράστηκε από την Κυβερνητική Εκπρόσωπο ήταν άμεση και ξεκάθαρη. Ωστόσο έχει μεγάλη σημασία να ενεργοποιηθεί άμεσα ο μηχανισμός του Υπουργείου και να προχωρήσει χωρίς άλλες καθυστερήσεις -βρισκόμαστε είκοσι, περίπου, ημέρες μετά το εμπάργκο- και να πει με ξεκάθαρο τρόπο, με σαφή τρόπο πως θα γίνει η αποζημίωση των παραγωγών.<br /> Ειδικότερα για τα ροδάκινα θα πρέπει να ανακοινωθούν συγκεκριμένα μέτρα. Αυτά που έχουν ανακοινωθεί μέχρι σήμερα, προφανώς δεν καλύπτουν και δεν αφορούν όλους. Κύριε Υπουργέ, νομίζω ότι θα πρέπει να προχωρήσουμε στην αποζημίωση με βάση τις δηλώσεις ΟΣΔΕ και να εκεί να προχωρήσουμε σε μία ενίσχυση της παραγωγής, γιατί δεν έχει και συγκεκριμένη αξία πότε ακριβώς έγινε η συγκομιδή των παραγωγών, πριν ή μετά την ομηρεία του εμπάργκο. Θα πρέπει να λάβουμε συγκεκριμένα μέτρα τα οποία θα πρέπει να ανακοινωθούν σύντομα. Είναι εξαιρετικά κρίσιμο να διασφαλίσουμε την αγροτική παραγωγή, το αγροτικό εισόδημα. Είναι βέβαιο ότι ο πρωτογενής τομέας και ο αγροτικός κόσμος χρειάζεται την άμεση και έμπρακτη στήριξη της πολιτείας. Νομίζω ότι γι’ αυτό απαιτείται άμεσα να προχωρήσει το Υπουργείο Γεωργίας, η ελληνική Κυβέρνηση σε συγκεκριμένες ανακοινώσεις, πως ακριβώς δηλαδή θα γίνει η αντιμετώπιση του προβλήματος, πως θα γίνει η καταγραφή του προβλήματος και πως θα αποζημιωθούν οι αγρότες. <br />Σας ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει ο κ. Κοδέλας.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Υπουργέ, ο Αύγουστος ήταν περισσότερο θερμός για την κοινωνία απ’ ό,τι άλλες χρονιές, με βάση τη φορολεηλασία, από τους φόρους εισοδήματος σε φυσικά πρόσωπα και επιχειρήσεις που ήταν υπέρογκοι μέχρι την τελευταία πράξη που αφορά τον ΕΝΦΙΑ, έναν φόρο εξόντωσης και δήμευσης της περιουσίας των Ελλήνων πολιτών, κάτι που υφίστανται και οι αγρότες. Με αυτήν την έννοια η τροπολογία που κατατέθηκε και η οποία παρατείνει την ημερομηνία της πρώτης δόσης καταβολής του ΕΝΦΙΑ θα έπρεπε να είναι μία άλλη τροπολογία η οποία να καταργεί αυτόν το νόμο γιατί είναι άδικος, γιατί είναι αντισυνταγματικός και κυρίως γιατί δεν μπορεί να πληρωθεί από το μεγαλύτερο κομμάτι των Ελλήνων πολιτών. Σήμερα θα πρέπει κάποιος να διαλέξει εάν θα κρατήσει από το υστέρημα για να δώσει για τα παιδιά του, για την οικογένειά του, για να πάει το παιδί του στο πανεπιστήμιο ή εάν θα συνεχίσει να πληρώνει αυτά τα υπέρογκα χαράτσια.<br />Ο Αύγουστος ήταν θερμός και για έναν άλλο πολύ σημαντικό λόγο που τον είχα αναφέρει και στην τελευταία συνεδρίαση της Επιτροπής Παραγωγής και Εμπορίου στις αρχές Αυγούστου: το θέμα των εξελίξεων στη Ρωσία.<br />Δυστυχώς, οι καθησυχαστικές δηλώσεις σας τότε, στην επιτροπή εκείνη, κράτησαν μόνο λίγες ώρες, αφού μετά από λίγο άρχισαν οι αντικυρώσεις από τη Ρωσία, οι οποίες έχουν καταστροφικές συνέπειες για κλάδους και παραγωγικές περιοχές στη χώρα μας. <br />Από τότε ξεκίνησε ένα γαϊτανάκι σχετικά με τις αποζημιώσεις των παραγωγών που επλήγησαν, το οποίο δυστυχώς συνεχίζεται μέχρι και σήμερα. Μόνο εμπαιγμός μπορεί να χαρακτηριστεί αυτό, δηλαδή τόσο η στάση της χώρας μας, όσο και η στάση της Ευρωπαϊκής Ένωσης απέναντι στους Έλληνες αγρότες.<br />Όμως, υπάρχουν και άλλες πολύ σοβαρές συνέπειες από την ιστορία του εμπάργκο της Ρωσίας, άμεσες και μεσοπρόθεσμες επιπτώσεις, καθώς χάνεται μία σημαντική αγορά εκατό πενήντα εκατομμυρίων καταναλωτών, η μεγαλύτερη εισαγωγέας διεθνώς μήλων, αχλαδιών, εσπεριδοειδών, κερασιών και η δεύτερη μεγαλύτερη σε ροδάκινα. Θα δημιουργηθούν επίσης και προβλήματα από την υπερπροσφορά προϊόντων και από άλλες ευρωπαϊκές χώρες που υφίστανται το εμπάργκο. <br />Αν σε αυτά προσθέσουμε τη συνέχιση του οικονομικού πολέμου που μπορεί να έχει περαιτέρω επιπτώσεις και στην ενέργεια και σε άλλους τομείς, ακόμα πιο καταστροφικές για την ελληνική οικονομία, αν προσθέσουμε τις επιπτώσεις που έχει η στάση της Ουκρανίας απέναντι στις εκατόν πενήντα χιλιάδες Ελλήνων ομογενών, που βρίσκονται στα ανατολικά της, την πλήρη κάλυψη του καθεστώτος της Ουκρανίας που περιέχει και φασιστικά στοιχεία και έχει προκαλέσει το θάνατο δύο χιλιάδων πολιτών και την προσφυγιά σε πεντακόσιες χιλιάδες αλλά και τον κίνδυνο ευρύτερης ανάφλεξης, καταλαβαίνει κανείς πόσο τυχοδιωκτική και ενδοτική είναι η στάση της ελληνικής Κυβέρνησης, που αντί να υπηρετεί τα εθνικά συμφέροντα, το δίκαιο, την ειρήνη, τη δημοκρατία και τη σταθερότητα στην περιοχή, δυστυχώς σύρεται με πρωτοφανή τρόπο πίσω από τις επιδιώξεις της Ουάσιγκτον και του Βερολίνου. Ούτε καν τόλμησε να ψελλίσει κάτι διαφορετικό, πράγμα που έκαναν κάποιες χώρες της Ευρωπαϊκής Ένωσης στην τελευταία Σύνοδο.<br />Ένα άλλο ζήτημα που αναφέρθηκε και από άλλους ομιλητές και αφορά τον κτηνοτροφικό κόσμο, είναι το φιάσκο των εξισωτικών. Εδώ, θα ήθελα να αναφερθώ σε κάποιους συναδέλφους της συγκυβέρνησης, οι οποίοι επέκριναν το ΣΥΡΙΖΑ για τη στάση του. <br />Έχουμε τονίσει επανειλημμένα το πρόβλημα των βοσκοτόπων και έχουμε προτείνει και λύσεις. Δυστυχώς, εδώ κανείς δεν κάνει αυτοκριτική για το πως ορίστηκαν οι βοσκότοποι στην προηγούμενη ΚΑΠ –της τωρινής περιόδου- πράγματα που πληρώνουμε σήμερα. Κανείς επίσης δεν λέει, γιατί αυτό το πολύ σοβαρό ζήτημα δεν ήρθε να συζητηθεί στη Βουλή με την κανονική διαδικασία, μέσω της Επιτροπής Παραγωγής και Εμπορίου αλλά ψηφίστηκε με μία τροπολογία. <br />Δυστυχώς, το Υπουργείο Αγροτικής Ανάπτυξης νομοθετεί πολύ σημαντικά ζητήματα μέσα από τροπολογίες. Να θυμίσω τη ρύθμιση των κόκκινων δανείων των αγροτών και κτηνοτρόφων το Γενάρη. Ήταν βουλευτική τροπολογία, την οποία συνυπέγραψαν οι συνάδελφοι. Ας μας πουν, λοιπόν, πόσο έχει προχωρήσει. Πέρα από την κριτική που κάναμε στην ουσία της, δεν έχει προχωρήσει καθόλου. Όλα όσα ψηφίζετε είναι αναποτελεσματικά. <br />Το ίδιο γίνεται και με την τροπολογία για τους συνεταιρισμούς, όπου έρχονται οι ίδιοι συνάδελφοι σήμερα να καταθέσουν ξανά τροπολογίες επί της τροπολογίας, πράγμα που δείχνει προχειρότητα και ότι δεν υπάρχει καμμία πρόνοια στο να συζητήσουμε σοβαρά και να επιλύσουμε ζητήματα που είναι κομβικά για τον αγροτικό χώρο και την ανάπτυξή του. <br />Έρχομαι στο νομοσχέδιο. Κατ’ αρχάς, θα ασχοληθώ με τον τίτλο του που δεν αφορά το περιεχόμενό του: «Ανάπτυξη Υδατοκαλλιεργειών». Πράγματι, δυναμικός κλάδος, εξαγωγικός, που βοηθάει στο εμπορικό ισοζύγιο, χρεοκοπημένος κλάδος όμως. <br />Εδώ υπάρχει μία μεγάλη αντίφαση, η οποία ειπώθηκε και πριν. Οι τέσσερις μεγαλύτερες εταιρείες έχουν περίπου 600 εκατομμύρια ευρώ χρέη στις τράπεζες. Με αυτήν την έννοια αναμένεται και η αναδιάρθρωση του κλάδου, ο οποίος ουσιαστικά είναι στα χέρια των τραπεζών. <br />Υπάρχει, λοιπόν, ένα μεγάλο ερώτημα. Προς τα πού θα γίνει η αναδιάρθρωση; Ποιος θα κρίνει πώς θα είναι ο κλάδος των υδατοκαλλιεργειών τα επόμενα χρόνια; Οι τράπεζες; Έχετε σχέδιο γι’ αυτό; Δυστυχώς με αυτό το νομοσχέδιο δεν δίνεται καμμία απάντηση. <br />Επίσης, υπάρχει η έκθεση της «McKinsey», η οποία, ενώ υπάρχει ήδη τεράστια συγκέντρωση, μιλά για επιλεκτική επιτάχυνση της υπάρχουσας τάσης συγκέντρωσης. Αυτό συμβουλεύει να κάνουμε. <br />Όλη η κοινωνία στενάζει. Το ερώτημα αφορά τις μεγάλες μονάδες. Θα δούμε τελικά εάν αυτά τα δάνεια πήγαν πραγματικά στην παραγωγή ή αν κάποιοι έκαναν πάρτι, το οποίο θα κληθεί να πληρώσει ο Έλληνας πολίτης; Θα υπάρξουν ευθύνες σε αυτούς που τα έδιναν; Αυτά νομίζω ότι είναι ερωτήματα που θα πρέπει να απαντηθούν. <br />Επίσης, δημιουργούνται στρεβλώσεις στην αγορά και αστάθεια στις διακυμάνσεις των τιμών και στην προσφορά. Υπάρχει επίσης πολύ χαμηλή απορρόφηση από τα επιχειρησιακά προγράμματα. Είναι μεγάλα ζητήματα που αφορούν την αλιεία και τις υδατοκαλλιέργειες, που είναι μόνο στο 30%. Επίσης, καταγγέλλονται περίεργες διαδικασίες αξιολόγησης, όπου εταιρεία υδατοκαλλιεργειών συμμετέχει σε σχήμα που είναι αξιολογητής των επιχειρησιακών προγραμμάτων. <br />Και αυτό χρειάζεται μίαν απάντηση, κύριε Υπουργέ, κατά πόσο υπηρετεί τη διαφάνεια και την ίση μεταχείριση όλων των επιχειρήσεων. <br />Επίσης, υπάρχει τεράστια αργοπορία στο σχέδιο για το νέο ΕΠΑΛ, όσον αφορά τις υδατοκαλλιέργειες που πρέπει μέχρι τέλος Σεπτεμβρίου να έχει κατατεθεί. Δυστυχώς, μάλλον την τελευταία στιγμή, όπως και με τη νέα ΚΑΠ, θα μάθουμε τι σχεδιάζεται και με ποιον τρόπο σχεδιάζεται. <br /><br />Την ανοχή σας, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Για ένα-δύο λεπτά κι όχι παραπάνω.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Το δεύτερο σημείο αφορά το περιεχόμενο του νομοσχεδίου. <br />Κωδικοποιημένα αναφέρουμε ότι πρώτον, πολύ σημαντικά ζητήματα παραπέμπονται στις δεκατέσσερεις υπουργικές και κοινές υπουργικές αποφάσεις. Το πιο μοντέλο θα ακολουθηθεί παραπέμπεται και σε αυτές ή θα επηρεαστεί από αυτές τις αποφάσεις που δεν προσδιορίζονται εδώ. Για παράδειγμα, με απόφαση του Υπουργού καθορίζονται οι προϋποθέσεις για τη μίσθωση θαλάσσιων και λιμναίων υδάτινων εκτάσεων. Είναι πολύ σημαντικό το ποιες είναι οι προϋποθέσεις. Αναφέρονται κάποιες που μάλλον ευνοούν τη συγκέντρωση και όχι άλλες διαδικασίες.<br />Με ΚΥΑ εξειδικεύονται και καθορίζονται τα δικαιολογητικά που απαιτούνται για χορήγηση άδειας ίδρυσης και λειτουργίας. Είναι πολύ σημαντικό ζήτημα πως αδειοδοτείται μία επιχείρηση που δεν το μαθαίνουμε εδώ αλλά θα βγει μέσα από υπουργική απόφαση. <br />Δεύτερον, δηλώνει αντιγραφειοκρατικό αλλά ελάχιστα καταφέρνει σε αυτόν τον τομέα. Αυτό, επειδή όταν έχουμε υποστελεχωμένες υπηρεσίες κι όταν εκχωρείτε αρμοδιότητες σε υπηρεσίες με ελάχιστο εξειδικευμένο δυναμικό, είναι λογικό να υπάρχουν τεράστιες καθυστερήσεις.<br /> Εδώ έχουμε μία τεράστια διπλή αδυναμία. Αδυναμία των αδειοδοτικών αρχών, έγκαιρα και με συνέπεια, πραγματικά να αξιολογούν και να προχωρούν επενδυτικά σχέδια και από την άλλη, τεράστια αδυναμία των ελεγκτικών αρχών πραγματικά να ελέγχουν την τήρηση των όποιων όρων υπάρχουν για οποιαδήποτε επένδυση.<br />Το τρίτο σημείο είναι ότι παραμένει ένας νόμος που βασίζεται σε ένα χωροταξικό που είναι μετέωρο. Να θυμίσω ότι περιμένουμε, όπως αναφέρθηκε από άλλους ομιλητές, την απόφαση του ΣτΕ για το εθνικό χωροταξικό και τις υδατοκαλλιέργειες και το οποίο ουσιαστικά φτιάχτηκε κατά παραγγελία και έχει οδηγήσει σε τεράστια σύγκρουση τον κλάδο με τοπικές κοινωνίες.<br /> Δεύτερον, εντείνεται η σύγχυση όσον αφορά τους ελέγχους. Τρίτον, δεν υπάρχουν και δεν προβλέπονται οι μηχανισμοί αξιολόγησης της υπάρχουσας κατάστασης, συστηματικής παρακολούθησης των υδάτων, των θαλάσσιων ρευμάτων και οικοσυστημάτων, της τρέχουσας ικανότητας, των επιπτώσεων σε άλλες δραστηριότητες και επίσης, απομακρύνεται ακόμη περισσότερο από τις τοπικές κοινωνίες και από την όποια δυνατότητα συμμετοχής και παρέμβασής τους.<br />Και εδώ είναι μία πάγια θέση μας και αν θέλετε και μία δημοκρατική απαίτηση στον όποιο αναπτυξιακό σχεδιασμό από τη Χαλκιδική μέχρι την Κρήτη, από την πρώτη επένδυση ως την τελευταία, πραγματικά να συμμετέχει και να ερωτάται η τοπική κοινωνία. Δεν μπορεί να γίνεται τίποτα ερήμην της, πόσω μάλλον εναντίον της, όπως πολλές φορές σχεδιάζεται από την Κυβέρνηση. <br /><br />Το άρθρο 27 κάπως πάτε να το συμμαζέψετε, γιατί ήταν προκλητική η νομιμοποίηση αυθαιρεσιών και πρόκειται για φωτογραφική ρύθμιση. <br />Και τελειώνω με την τροπολογία που έχει διατάξει για τον ΓΕΩΤΕΕ και τον «ΕΛΓΟ ΔΗΜΗΤΡΑ». Νομίζω είναι σε θετική κατεύθυνση. Είναι πράγματα τα οποία έπρεπε να έχουν ήδη γίνει όσον αφορά το ΓΕΩΤΕΕ. Και για τον «ΕΛΓΟ ΔΗΜΗΤΡΑ» μπορούμε να αποδεχθούμε αυτές τις διατάξεις. <br />Όσον αφορά τη δεύτερη τροπολογία για τις ΠΑΕ, συνεχίζεται μία «φάμπρικα» ειδικών ρυθμίσεων για τις ΠΑΕ. Έχει ξεκινήσει το πρωτάθλημα -και υπάρχουν και πιο ειδικοί από εμένα- κι ερχόμαστε αυτήν τη στιγμή να δώσουμε μία χαριστική ρύθμιση σε κάποιες από αυτές, για ένα μήνα παραπίσω. Θα καταψηφιστεί από το ΣΥΡΙΖΑ αυτή η τροπολογία.<br />Κι επαναλαμβάνω, όσον αφορά τον ΕΝΦΙΑ, αυτό που περιμένει η κοινωνία, μία γονατισμένη και εξοντωμένη κοινωνία, δεν είναι η παράταση και η διατήρηση των υπερβολικών χαρατσιών αλλά η ακύρωση και μία δίκαιη πραγματικά φορολόγηση για όλους. <br /></speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Κύριε Πρόεδρε, θα υποστηριχθεί η τροπολογία για τις ΠΑΕ από τον αρμόδιο Υπουργό;</speech><speech by="#s175"><from>ΠΡΟΕΔΡΕΥΩΝ</from> Θα έρθει κατά πληροφορίες ο κύριος Υπουργός.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Οφείλει να έρθει να ενημερώσει.</speech><speech by="#s175"><from>ΠΡΟΕΔΡΕΥΩΝ</from> Πληροφορούμαι ότι θα έρθει ο κύριος Υπουργός. Είπα ότι έχω μία πληροφορία και θα φροντίσω να μάθω περισσότερα. Θα σας ενημερώσω στη συνέχεια.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κύριε Πρόεδρε, εμείς ζητάμε αν δεν έρθει ο Υπουργός να ενημερώσει, να αποσυρθεί από το Προεδρείο.</speech><speech by="#s175"><from>ΠΡΟΕΔΡΕΥΩΝ</from> Μάλιστα. Τον λόγο έχει ο κ. Βογιατζής. Παρακαλώ, κύριε Βογιατζή.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Πρόεδρε, να προσθέσω κάτι;</speech><speech by="#s175"><from>ΠΡΟΕΔΡΕΥΩΝ</from> Μα, πώς; Τελειώσατε τώρα.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Είναι κάτι διαδικαστικό.<br />Κύριε Υπουργέ, αν πρόκειται να κάνετε δεκτές τις βουλευτικές τροπολογίες, παρακαλούμε έγκαιρα να μας ενημερώσετε κι όχι όταν φτάσουμε να ψηφίσουμε.</speech><speech by="#s175"><from>ΠΡΟΕΔΡΕΥΩΝ</from> Θα τα πει ο Κοινοβουλευτικός σας Εκπρόσωπος αυτά.<br />Ορίστε, κύριε Βογιατζή.</speech><speech by="#s35"><from> ΠΑΥΛΟΣ ΒΟΓΙΑΤΖΗΣ</from> Ευχαριστώ πάρα πολύ, κύριε Πρόεδρε.<br />Κυρίες και κύριοι συνάδελφοι, θα ήθελα να ξεκινήσω, δίνοντας την ευχή στους Υπουργούς να πετύχουν στο έργο τους, ένα σημαντικό έργο για όλην τη χώρα μας. Ο πρωτογενής τομέας είναι ο σημαντικότερος τομέας και πρέπει να τον δούμε συνολικά, πράγμα το οποίο δεν έχουμε κάνει. Δηλαδή, κάποια στιγμή πρέπει να γίνει μια συζήτηση με πρωτοβουλία των Υπουργών για τον πρωτογενή τομέα αλλά και για όλους τους τομείς.<br />Νομίζω ότι το παρόν νομοσχέδιο είναι σε θετική κατεύθυνση, απλοποιεί κάποια πράγματα, έχει όμως και ελλείψεις. Θέλω να ξεκινήσω από την επισήμανση την οποία έκανε και ο εκλεκτός αυτοδιοικητικός αλλά και κοινοβουλευτικός και αγαπητός μου φίλος κ. Αναγνωστάκης για την αυτοδιοίκηση. Είναι γεγονός, όμως, για να λέμε την αλήθεια, ότι πολλές φορές και η αυτοδιοίκηση δεν έχει σταθεί στο ύψος της. Εγώ που προέρχομαι από αυτόν τον κλάδο, της αυτοδιοίκησης, με μεγάλη θητεία μπορώ να το πω. Πολλές φορές μέσα στα δημοτικά ή στα νομαρχιακά συμβούλια, μπήκε σε αντιπαράθεση πολιτική, που δεν είχε να κάνει με την ουσία του θέματος και έτσι χάθηκαν επενδύσεις σε περιοχές πολύ σημαντικές.<br />Παρ’ όλα αυτά, όμως, δεν είναι δικαιολογία το να βγαίνει η αυτοδιοίκηση έξω. Ζούμε σε μία εποχή η οποία είναι εξαιρετικά δύσκολη για όλη τη χώρα κυρίως για τους συμπατριώτες μας, τους συμπολίτες μας αλλά είναι και μία εποχή που αποτελεί και ευκαιρία να ξαναμπούν τα πράγματα στη σωστή βάση. Υπάρχει, λοιπόν, ο αποκλεισμός της αυτοδιοίκησης από το να έχει καθοριστικό ρόλο, γνωμοδοτικό ρόλο. Έστω και αν δεν το θέλετε, αυτό θα βοηθούσε και την οποιαδήποτε επιτροπή να αποφασίσει πολύ εύκολα και θα έπρεπε να υπάρχει.<br />Είναι πολύ άσχημο. Άκουσα πιο μπροστά το συνάδελφο κ. Αναγνωστάκη που είπε για τη Χαλκίδα και τη Λάρισα. Πολύ χειρότερα είναι για τα νησιά του βορείου Αιγαίου, που πρέπει από αυτά τα νησιά να πηγαίνουν σε κάποιον στον Πειραιά να αποφασίζει.<br />Καταλαβαίνετε ότι πρέπει να βρεθεί τρόπος όλο αυτό να λυθεί. Είναι πολύ σημαντικό να έχουν λόγο οι τοπικές κοινωνίες. Στη πατρίδα μας όλα τα κάνουμε κάπως ανάποδα. Θα ήταν πολύ απλή η διαδικασία για το σημαντικό κλάδο της οικονομίας μας, που είναι οι υδατοκαλλιέργειες, αν υπήρχε χωροταξικός σχεδιασμός. Αν υπήρχε χωροταξικός σχεδιασμός, όλα αυτά τα οποία σήμερα κουβεντιάζουμε πιθανόν να μη χρειάζονταν. Σε κάθε περιοχή θα ήταν γνωστό ποιος μπορεί να επενδύσει πού.<br />Επίσης, δεν βλέπω μέσα να αναφέρονται οι κόλποι. Στο νησί μου, στη Λέσβο, υπάρχουν δύο μεγάλοι κόλποι με πολλά και σημαντικά αλιεύματα για την τοπική οικονομία, τα οποία έχουν μελετηθεί από τον Αριστοτέλη. Κατά την παραμονή του στο νησί τρία χρόνια μελέτησε αυτούς τους κόλπους και έχει γράψει τα βιολογικά συγγράμματα τα οποία υπάρχουν. Πολλοί λίγοι το ξέρουν, αλλά αυτή είναι η πραγματικότητα. Από εκεί, μάλιστα, έφυγε για να αναλάβει τη διαπαιδαγώγηση του Μεγάλου Αλεξάνδρου.<br />Αυτοί οι κόλποι πρέπει να προστατευθούν και πρέπει να προστατευθούν και με τα αλιεύματα που έχουν, αλλά και από πολλές προσπάθειες που έγιναν στο παρελθόν για να γίνουν διάφορες μορφές καλλιεργειών. Νομίζω ότι μέσα σε αυτό το νομοσχέδιο έπρεπε να είναι και η οστρακοκαλλιέργεια, επίσης σημαντική για τη χώρα αλλά και τα κομμάτια που προστατεύουν τις περιοχές.<br />Θα έλεγα, επίσης, ότι θα έπρεπε να υπάρξει μία σαφής εξαίρεση των περιοχών όπου οι αλιείς μας ψαρεύουν και τους ονομάζουν με την απλή ονομασία «ψαρότοπος». Αυτές οι περιοχές θα έπρεπε να εξαιρούνται από τις υδατοκαλλιέργειες.<br />Είναι πολύ σημαντικό, επίσης, να δοθεί η δυνατότητα του ελέγχου. Εγώ οχτώ χρόνια ως νομάρχης και άλλα τόσα ως δήμαρχος, έζησα και αυθαιρεσίες υδατοκαλλιεργητών, αλλά και καλές στιγμές. Πραγματικά πρέπει να υπάρχει έλεγχος. Είναι πάρα πολύ σημαντικό. Υπάρχουν προβλήματα ασθενειών τα οποία πρέπει να ελέγχονται, καθώς επίσης, αν χρειαστεί -το θεωρώ ότι στο νομοσχέδιο είναι θετικό- να μπορούν μέσα στην έκταση την οποία παίρνουν, να μετακινούν τους κλωβούς, ώστε να υπάρχει βελτίωση του βυθού -του υπεδάφους δεν λέγεται στις υδατοκαλλιέργειες- εν πάση περιπτώσει, να καλυτερεύει ο βυθός.<br />Ξέρετε, επίσης, ότι έπρεπε να καθοριστεί πολύ αυστηρά η καταπάτηση περιοχής που δεν περιλαμβάνεται στην αδειοδότηση. Αυτό είναι πολύ σημαντικό, διότι πάρα πολλοί παίρνουν άδεια και νοικιάζουν ένα συγκεκριμένο χώρο και βλέπουμε συνέχεια πολλαπλάσιες καταπατήσεις. Αυτός ο τομέας, όμως, είναι πολύ σημαντικός για τη χώρα. Το νομοσχέδιο έχει θετικά στοιχεία, καθώς προσπαθεί για έναν τομέα που είναι εξαγωγικός να βελτιώσει κάποια πράγματα. Ίσως να μην τα βελτιώνει όλα, αλλά θέλω να πω στην Αντιπολίτευση ότι είναι πολύ σημαντικό στη σημερινή εποχή που ζούμε να μπορούμε να δεχθούμε και τα καλά, αλλά να πούμε και τα κακά. Δεν μπορεί να είναι συνέχεια «άσπρο-μαύρο». Πρέπει να διδαχθούμε από την κατάσταση στην οποία βρισκόμαστε και να δείξουμε και στον κόσμο μας ότι κάτι έχει αλλάξει σ’ αυτήν τη χώρα και ότι δεν μπορεί να είναι όλα «άσπρο-μαύρο» ή «Ολυμπιακός-Παναθηναϊκός».<br />Κύριε Πρόεδρε, εσείς που προέρχεστε από τον πρωτογενή τομέα, θα ήθελα να ακούσετε ένα θέμα που αφορά τους κτηνοτρόφους. Ξέρω ότι δεν υπάρχει στο νομοσχέδιο, αλλά είναι πάρα πολύ σημαντικό. Οι κτηνοτρόφοι, οι οποίοι πουλούν το γάλα τους, πληρώνονται από τις εταιρείες με τετράμηνες επιταγές. Αρχικά το δίνουν στους συνεταιρισμούς που έχουν και μετά πληρώνονται με τετράμηνες επιταγές. Δεν απαλλάσσονται, όμως, από την καταβολή του ΦΠΑ. Πρέπει να πληρώσουν το ΦΠΑ αυτοί οι πρωτοβάθμιοι συνεταιρισμοί, οι οποίοι όμως τα λεφτά τα οποία θα πάρουν, θα τα πάρουν σε τέσσερις μήνες.<br />Καταλαβαίνετε, λοιπόν, κύριε Υπουργέ, ότι πολύς κόσμος με την ισχύουσα νομοθεσία έχει φθάσει σε ένα αδιέξοδο. Δεν είναι δικό σας θέμα αλλά του Υπουργείου Οικονομικών. Θα σας παρακαλέσω, όμως, να το δείτε κι εσείς, διότι ό,τι αφορά τον πρωτογενή τομέα είναι πρώτιστα δικό σας θέμα. Πρέπει να το δείτε, διότι αυτοί οι μικροί συνεταιρισμοί που κάνουν συγκέντρωση του γάλακτος για να το πουλήσουν στις εταιρείες που κάνουν την επεξεργασία, παίρνουν τετράμηνες ή δίμηνες επιταγές και οι παραγωγοί παίρνουν και ζωοτροφές. Καλούνται, λοιπόν, αυτοί οι συνεταιρισμοί να πληρώσουν αυτό το ΦΠΑ. Αυτό είναι κάτι που δεν γίνεται. Έχουμε, επομένως, συνεταιρισμούς οι οποίοι χρωστούν 60.000 ευρώ, 70.000 ευρώ, 80.000 ευρώ, τα οποία αδυνατούν να τα πληρώσουν, γιατί δεν έχουν πληρωθεί το γάλα το οποίο έχουν πουλήσει στην πραγματικότητα.<br />Αυτό είναι ένα πολύ σημαντικό θέμα, μαζί με όλα τα άλλα που αφορούν εξισωτικές επιδοτήσεις, περιορισμό των δασικών περιοχών από τις περιοχές που μπορούν να βόσκουν αιγοπρόβατα, κ.λπ.. Ξέρετε ότι στα νησιά οι περιοχές είναι συγκεκριμένες και ιστορικά πάντοτε τα δάση ήταν βοσκότοποι. Μάλιστα, τα δάση προστατεύονταν με τους βοσκότοπους. Σήμερα δεν θεωρείται κανένας βοσκότοπος. <br />Αυτό ισχύει πολύ περισσότερο σε ένα άλλο νησί του νομού μας, στη Λήμνο, όπου το μεγαλύτερο δέντρο –και το έχω πει πολλές φορές- είναι ο βασιλικός. Εκεί, η Δασική Υπηρεσία έχει κατακτήσει το μισό νησί και το λέει δασικό. Όλα αυτά είναι παραλογισμοί, τους οποίους πρέπει να δει πολύ σοβαρά το Υπουργείο Αγροτικής Ανάπτυξης. <br />Τέλος, θεωρώ ότι πρέπει να γίνει μία συζήτηση για τον πρωτογενή τομέα. Σ’ αυτήν την Αίθουσα γίνονταν πολλές συζητήσεις σε άλλες εποχές, τη δεκαετία του 1950 και του 1960. Όποιος έχει την περιέργεια μπορεί να δει από τα Πρακτικά της Βουλής τότε ότι γίνονταν τεράστιες συζητήσεις για κάθε ένα προϊόν που παράγουμε. Σήμερα δεν γίνεται κουβέντα. Όμως, ουσιαστικά είμαστε πάλι σε μία τέτοια δύσκολη εποχή και νομίζω ότι πρέπει να το κάνουμε.<br />Πιστεύω ότι η λύση της οικονομίας μας είναι ο πρωτογενής τομέας. Υπάρχουν άλλες απόψεις που λένε ότι είναι η τεχνολογία. Εν πάση περιπτώσει, νομίζω ότι είναι πάρα πολύ σημαντικό να γίνει μία συζήτηση στην Ολομέλεια και όχι σε ένα Θερινό Τμήμα και να υπάρξει ένα γενικό νομοσχέδιο για να βελτιώσουμε κάποια πράγματα –όχι όλα, δεν μπορούν να βελτιωθούν όλα, αλλά κομμάτια-κομμάτια- για τον πρωτογενή τομέα και για το πώς θα στρέψουμε νέους ανθρώπους, μορφωμένους, στον πρωτογενή τομέα.<br />Πιστέψτε με είναι πάρα πολύ σημαντικό, όταν πολλές χώρες επενδύουν στον πρωτογενή τομέα, εμείς που έχουμε αυτήν την παράδοση να μην το κάνουμε με το χέρι στην καρδιά.<br />Για μια ακόμη φορά, κύριε Υπουργέ, καλή επιτυχία και εύχομαι να είναι προς όφελος όλων των ανθρώπων που ασχολούνται με αυτά.<br />Ευχαριστώ πολύ.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Κύριε Πρόεδρε, θα ήθελα τον λόγο.</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Υπουργέ.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Κύριε Πρόεδρε, θέλω να καταθέσω μία νέα νομοτεχνική βελτίωση που έχει σχέση με την τροπολογία με αριθμό 1749 και ειδικό αριθμό 33 που κατατέθηκε στις 26-8-2014.<br />Παρακαλώ να κατατεθεί στα Πρακτικά.<br /></speech><speech by="#s175"><from>ΠΡΟΕΔΡΕΥΩΝ</from> Παρακαλώ να φωτοτυπηθεί και να διανεμηθεί.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Την τροπολογία 1749 την κάνατε δεκτή, κύριε Υπουργέ. Είναι βουλευτική αυτή η τροπολογία. <br />Τον λόγο έχει η κ. Αραμπατζή.</speech><speech by="#s18"><from> ΦΩΤΕΙΝΗ ΑΡΑΜΠΑΤΖΗ</from> Ευχαριστώ, κύριε Πρόεδρε.<br />Κύριοι Υπουργοί, κυρίες και κύριοι Βουλευτές ο τομέας των υδατοκαλλιεργειών στη χώρα μας είναι και αυτός, όπως και όλος ο πρωτογενής τομέας, το δυνητικό χρυσωρυχείο της χώρας, η απάντηση στο παραγωγικό αδιέξοδο που αντιμετωπίζουμε. Αυτό το έχουμε τονίσει πολλές φορές. <br />Ευτυχώς, το σημερινό νομοσχέδιο που καλούμαστε να ψηφίσουμε, κινείται προς την κατεύθυνση της άρσης των γραφειοκρατικών και λοιπών διοικητικών αγκυλώσεων που αντιμετωπίζουν, δυστυχώς, ακόμη και σήμερα οι επιχειρήσεις της υδατοκαλλιέργειας στην προσπάθειά τους να συνεχίσουν τη λειτουργία και την επιτυχημένη πορεία τους. <br />Καινοτομία του νομοσχεδίου και μείζον αίτημα του κλάδου που αποθάρρυνε έως τώρα τους όποιους επενδυτές είναι η απλούστευση της διαδικασίας αδειοδότησης των μονάδων υδατοκαλλιέργειας, υπό τη μορφή της υπηρεσίας μιας στάσης. <br />Είναι σημαντικό να επαινέσουμε το Υπουργείο για το δημόσιο διάλογο και την ευρεία διαβούλευση του νομοσχεδίου, γεγονός το οποίο οδήγησε σε σημαντικές και ουσιαστικές νομοτεχνικές βελτιώσεις. Το ενιαίο θεσμικό πλαίσιο αδειοδότησης, καθώς και η παροχή ουσιαστικών οικονομικών κινήτρων που εισάγονται με το παρόν νομοσχέδιο, μας κάνουν να είμαστε αισιόδοξοι για το μέλλον του συγκεκριμένου κλάδου. <br />Υπογραμμίζουμε ότι οι εντυπωσιακοί ρυθμοί ανάπτυξης των υδατοκαλλιέργειών με την παραγωγή σημαντικού ύψους εγχώριου φρέσκου και φθηνού ψαριού, αλλά και με θετικό εξωτερικό εμπορικό ισοζύγιο, ακόμη και σε περίοδο κρίσης, τον καθιστούν πρώτης προτεραιότητας κλάδο εθνικής στρατηγικής. Γι’ αυτό και είναι θετικό που με το παρόν σχέδιο νόμου συνιστάται το Εθνικό Συμβούλιο των Υδατοκαλλιεργειών, το οποίο απαρτίζεται από εκπροσώπους όλων των εμπλεκομένων φορέων. <br />Όμως, δυστυχώς και σε αυτόν τον κλάδο της πρωτογενούς παραγωγής παρατηρείται το γνωστό παράδοξο, ενώ δηλαδή είμαστε ηγέτες στην παραγωγή άριστων μεσογειακών ειδών και γνώστες της τεχνολογίας των υδατοκαλλιεργειών με μεγάλες δυνατότητες να προχωρήσουμε στην ακόμη περισσότερο βιώσιμη ανάπτυξη, από την άλλη είμαστε -όπως συνολικά και η Ευρωπαϊκή Ένωση- εισαγωγείς μεγάλων ποσοτήτων αλιευτικών προϊόντων.<br />Προς αυτήν την κατεύθυνση η πολιτεία οφείλει να συντονίσει τους αρμόδιους φορείς, ώστε να κάνει συμμέτοχους τόσο τις τοπικές κοινωνίες αλλά και τους ευπρόσδεκτους επενδυτές του τουριστικού κλάδου, προκειμένου να  μην εναντιώνονται σε τέτοιες επιχειρηματικές προσπάθειες, αντιθέτως να διάκεινται θετικά, αφού πρόκειται για βιώσιμη οικονομική δραστηριότητα, η οποία απασχολεί άμεσα και έμμεσα μεγάλο αριθμό εργαζομένων και συμβάλλει με τον πιο αποτελεσματικό τρόπο στην ενίσχυση του τουρισμού των παράκτιων περιοχών.<br />Είναι φερέλπιδο ότι το παρόν νομοσχέδιο έρχεται ταυτόχρονα με την ολοκλήρωση της αξιολόγησης νέων επενδύσεων του Μέτρου 2.1 των υδατοκαλλιεργειών εβδομήντα έξι επενδυτικών σχεδίων ύψους 36,5 εκατομμυρίων ευρώ, την ολοκλήρωση της μελέτης για το συμιακό γαριδάκι, ώστε να προωθεί ο φάκελος ΠΟΠ και για αυτό το προϊόν αλιείας, τη συμφωνία για τη νέα Κοινή Αλιευτική Πολιτική που την 28η Ιανουαρίου πέτυχε η Ελληνική Προεδρία για την περίοδο 2014-2020, η οποία προβλέπει κονδύλια 6,5 δισεκατομμύρια ευρώ για τον κλάδο στην Ευρωπαϊκή Ένωση.<br />Οι υδατοκαλλιέργειες είναι και πρέπει να αντιμετωπίζονται σαν μια βιομηχανία πρωτογενούς παραγωγής που παράγει υγιή και υψηλής ποιότητας τρόφιμα, τα οποία προσφέρουν τροφή τόσο στον εγχώριο πληθυσμό όσο και σε αυτόν της Ευρωπαϊκής Ένωσης, γι’ αυτό και  η στρατηγική σημασία της ενίσχυσής της είναι αδιαμφισβήτητη. <br />Κι επειδή μιλάμε για πρωτογενή τομέα με την ευκαιρία της συζήτησης του παρόντος νομοσχεδίου, κύριε Υπουργέ, δεν μπορώ να μην αναφερθώ στην ανοικτή πληγή που συνεχίζει να βασανίζει τον κτηνοτροφικό κόσμο της χώρας μας και έχει να κάνει με τις οδυνηρές συνέπειες του αποχαρακτηρισμού των βοσκοτόπων. Περισσότεροι από έξι χιλιάδες κτηνοτρόφοι σε όλη την Ελλάδα, 11,5 εκατομμύρια ευρώ απλήρωτα από τη δικαιούμενη ενιαία ενίσχυση. <br />Κύριε Υπουργέ, βεβαίως τότε δεν ήσασταν στην ηγεσία του Υπουργείου, αλλά εδώ και ενάμιση χρόνο ρωτάω για το συγκεκριμένο θέμα και, δυστυχώς, ακόμα δεν έχω πάρει οριστική απάντηση. Οι συγκεκριμένοι κτηνοτρόφοι, λοιπόν, θα πληρωθούν; Ναι ή όχι και πότε; <br />Από το Μάιο του 2013 με σειρά παρεμβάσεών μου στη Βουλή είχα εκφράσει την αγωνία μου σχετικά με το ότι το συγκεκριμένο πρόβλημα θα έχει δυσάρεστες συνέπειες και σε όλα τα επιδοτούμενα προγράμματα που έχουν ως κριτήριο ενεργοποίησης τις βοσκές. Δυστυχώς, επιβεβαιώθηκα με τα όσα οδυνηρά συνέβησαν με την πληρωμή της εξισωτικής αποζημίωσης στις 8 Αυγούστου, δεδομένου ότι έχουμε απλήρωτους κτηνοτρόφους που μέχρι τώρα πληρώνονταν κανονικά ή κτηνοτρόφους που πήραν ψίχουλα σε σχέση με αυτά τα οποία δικαιούνταν. Έχουμε έναν ολόκληρο παραγωγικό κλάδο ανάστατο για μία ακόμα φορά, με αποτέλεσμα να οδηγείται πολλές φορές σε ακραίες αντιδράσεις, όπως αυτές που συνέβησαν, κύριε Αναπληρωτά Υπουργέ, στην εκλογική σας περιφέρεια. <br />Είπατε βεβαίως ότι θα διορθώσετε το πρόβλημα περί τα μέσα Σεπτεμβρίου με την πληρωμή 13 εκατομμυρίων ευρώ. Πολύ ωραία. Όμως, το μεγάλο πρόβλημα, κύριοι Υπουργοί, παραμένει και έχει να κάνει με το πρόβλημα του αποχαρακτηρισμού αυτών των μέχρι πρότινος βοσκήσιμων εκτάσεων. Επιμένω ότι υπάρχουν 11,5 εκατομμύρια ευρώ που παραμένουν απλήρωτα. Ρωτώ, λοιπόν, τι θα γίνει με αυτά, όπως και τι θα γίνει την επόμενη χρονιά;<br />Δύο χρόνια συνεχόμενων λαθών με αποκορύφωμα τους τελευταίους δεκατέσσερις μήνες κατά τους οποίους μια απροετοίμαστη από χρόνια βέβαια κρατική μηχανή έτρεξε άρον άρον να προλάβει τις κοινοτικές απαιτήσεις, είχαν ως αποτέλεσμα τη χωρίς λόγο απώλεια τεράστιων επιλέξιμων εκτάσεων βοσκοτόπων. <br /><br />Κύριε Πρόεδρε, θα ήθελα, σας παρακαλώ, δύο λεπτά ακόμα. <br />Και ξέρετε ποιο είναι το κωμικό; Οι τότε υπηρεσιακοί παράγοντες, κύριε Υπουργέ, μας διαβεβαίωναν πως τα στρέμματα υπερεπαρκούν για την ενεργοποίηση των δικαιωμάτων, αποπροσανατολίζοντας την τότε πολιτική ηγεσία του Υπουργείου σχετικά με το ότι δεν υπάρχει τελικά πρόβλημα. Αναρωτιέμαι μήπως θα πρέπει να στείλουμε τους κτηνοτρόφους να πληρωθούν στη λαλίστατη Αντιπρόεδρο του ΟΠΕΚΕΠΕ κ. Χαλικιά η οποία έλεγε, για παράδειγμα, ότι δεν θα έχει κανένα πρόβλημα ο Νομός Σερρών -ο δεύτερος σε σειρά προβληματικός μετά τη Λέσβο, κύριε συνάδελφε- με εξακόσιους μέχρι σήμερα απλήρωτους κτηνοτρόφους. <br />Κύριοι Υπουργοί, είδαμε -δυστυχώς το είδαμε και με τον παραλογισμό του ΕΝΦΙΑ- Βουλευτές να κρούουν τον κώδωνα του κινδύνου ένα χρόνο πριν -καλή ώρα!- και κάποιοι μεγαλοσχήμονες συμβουλάτορες της τότε πολιτικής ηγεσίας του Υπουργείου Οικονομικών να μας αντιμετωπίζουν περίπου ως ιθαγενείς και να προσπαθούν να μας πείσουν για όσα τελικά άνω ποταμών συνέβησαν και αναγκαστήκαμε να τα πάρουμε πίσω άρον άρον. <br /><br />Αναρωτιέμαι αν υφίσταται τελικά η ανάληψη ευθύνης. Θα δούμε επιτέλους κάποιον διορισμένο πρόεδρο να αναλαμβάνει την ευθύνη και να σπεύδει να διορθώσει τουλάχιστον όσα τραγικά λάθη συνέβησαν; Για παράδειγμα, ο ΟΠΕΚΕΠΕ τι σας απαντάει, κύριε Υπουργέ, αφού δαπάνησε κάποια εκατομμύρια ευρώ σε εταιρείες για την επικαιροποίηση των δασικών χαρτών και το πρόβλημα συνεχίζει να υφίσταται; <br />Σε ό,τι δε αφορά την ακαταστασία, αυτή πραγματικά δεν περιγράφεται. Έχω στα χέρια μου –και είναι στη διάθεσή σας- καταστάσεις με εκτάσεις που μέσα στην ίδια χρονιά από τη μια κρίθηκαν μη επιλέξιμες και μετά από κάποιους ελέγχους, θεωρήθηκαν 100% επιλέξιμες. Πρόκειται για εκτάσεις που δεν έχουν κανένα δέντρο και θεωρούνται δασικές, εκτάσεις πανομοιότυπες που συνορεύουν και από τη μια θεωρούνται βοσκότοποι και από την άλλη δασικές εκτάσεις. Πρέπει να τελειώνουμε με αυτόν τον παραλογισμό, κύριε Υπουργέ. Και είμαι σίγουρη ότι θα δείτε το θέμα με τη δέουσα προσοχή. <br />Απαιτούμε πραγματικά λύση. Ζητώ, λοιπόν, πολιτική πρωτοβουλία από εσάς για έκτακτη σύσκεψη με τη συμμετοχή των Βουλευτών και των υπηρεσιακών παραγόντων των πληγέντων νομών στο Υπουργείο σας -είναι περίπου δέκα αυτοί που έχουν το μεγάλο πρόβλημα- με την απαραίτητη βεβαίως συμμετοχή του ΟΠΕΚΕΠΕ και βεβαίως της ηγεσίας του Υπουργείου σας για την εξεύρεση λύσης. <br />Εδώ και τώρα σας παρακαλώ, κύριε Υπουργέ, γιατί «οι καιροί ου μενετοί». Ο πρωτογενής τομέας είναι η ατμομηχανή της οικονομίας μας. Πρέπει, όμως, με πράξεις και όχι λόγια να δείχνουμε τη στήριξή μας και την αμέριστη συμπαράστασή μας σε μια εποχή κρίσης, όπως αυτή που βιώνουμε. <br />Σας ευχαριστώ. <br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Υπουργός Αγροτικής Ανάπτυξης και Τροφίμων κ. Γεώργιος Καρασμάνης. <br />Ορίστε, κύριε Υπουργέ, έχετε τον λόγο.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, αποτελεί κοινή διαπίστωση πιστεύω πως οι διατάξεις του συζητούμενου νομοσχεδίου για την ανάπτυξη των υδατοκαλλιεργειών στη χώρα μας αποτέλεσαν αντικείμενο αναλυτικής και διεξοδικής εξέτασης στην Επιτροπή Παραγωγής και Εμπορίου και μάλιστα θα έλεγα ότι έγινε και ένας ειλικρινής και ουσιαστικός διάλογος, χωρίς ακρότητες και διάθεσης στείρας αντιπαράθεσης αλλά με βασικό γνώμονα τη βελτίωση του θεσμικού πλαισίου ενός κρίσιμου κλάδου της αγροτικής μας οικονομίας. Και αυτό νομίζω πως ήταν το πρώτο μεγάλο κέρδος για τον κλάδο των υδατοκαλλιεργειών, έναν κλάδο που ανεξάρτητα από την οπτική γωνία που τον αντιμετωπίζει κανείς –όλοι συμφωνούμε ότι- μπορεί και πρέπει να αποτελέσει ένα εφαλτήριο για την περαιτέρω ανάκαμψη και ανάπτυξη του πρωτογενή τομέα στη χώρα μας.<br />Το μήνυμα που στείλαμε σε όλους όσοι δραστηριοποιούνται σήμερα στον κλάδο, αλλά και σε όσους ενδεχομένως αύριο επιθυμούν να ασχοληθούν σοβαρά με αυτόν, είναι πως η πολιτεία τον αντιμετωπίζει με υπευθυνότητα και σοβαρότητα και πως διακαώς επιθυμεί να τον δει να αναπτύσσεται και να προκόβει. Και προς αυτήν την κατεύθυνση θέλουμε όλοι ανεξάρτητα από τις όποιες επιμέρους αντιρρήσεις ή διαφωνίες μας να συμβάλουμε καθοριστικά. <br />Ένα μέρος λοιπόν αυτής της συμβολής είναι το εν λόγω νομοσχέδιο, το οποίο όπως προέκυψε από συζητήσεις που είχαμε εδώ και κυρίως στην αρμόδια επιτροπή αποτελεί μία αναγκαιότητα για τον ίδιο κλάδο, καθώς έρχεται να καλύψει αλλά και να άρει κενά, αναχρονισμούς, στρεβλώσεις και αγκυλώσεις του παρελθόντος, αντιμετωπίζοντας τα υφιστάμενα αποσπασματικά και κατακερματισμένα νομοθετήματα και εγκυκλίους με ασάφειες και υπερκαλύψεις.<br />Ο κλάδος των υδατοκαλλιεργειών πάντα ήθελε ένα νέο, σύγχρονο θεσμικό πλαίσιο για την οργάνωση και τη λειτουργία του και αυτό πιστεύω σήμερα γίνεται πράξη ως αναγνώριση από την πολιτεία της προσφοράς του δραστήριου και με στρατηγικό ρόλο αυτού κλάδου. <br />Ειλικρινά χαίρομαι που οι συνάδελφοι αντιμετώπισαν το νομοσχέδιο αυτό με τη βαρύτητα και τη σοβαρότητα που του αρμόζει αναγνωρίζοντας έτσι έμπρακτα τη θετική, κατά τη γνώμη μου, επίδραση που θα έχει πολύ σύντομα ως νόμος πλέον στα τεκταινόμενα του κλάδου των υδατοκαλλιεργειών. Γιατί, κυρίες και κύριοι συνάδελφοι, θεωρώ ότι οι διατάξεις του νομοσχεδίου θα λειτουργήσουν καταλυτικά και ευεργετικά δίνοντας περαιτέρω ώθηση στις υδατοκαλλιέργειες στη χώρα μας, αφού πλέον έχουμε να κάνουμε με ένα σύγχρονο, σαφές και αποτελεσματικά προδιαγεγραμμένο θεσμικό πλαίσιο, μέσα στο οποίο μπορεί να κινείται όποιος θέλει να δραστηριοποιηθεί ενεργά στην οικονομικά βιώσιμη και περιβαλλοντικά αειφορική ανάπτυξη του κλάδου. <br />Το ότι σήμερα κατέχουμε την πρωτοκαθεδρία ως χώρα σε πανευρωπαϊκό επίπεδο στα προϊόντα υδατοκαλλιεργειών μπορεί μεν να μας ικανοποιεί, ταυτόχρονα μας γεμίζει περισσότερες ευθύνες όχι απλά για να τη διατηρήσουμε αλλά και να την επαυξήσουμε. Γι’ αυτό θεωρώ ότι όποιες ενστάσεις, αντιρρήσεις και τροποποιήσεις εκφράστηκαν στη διάρκεια όλων των συζητήσεων, αφετηρία και μόνο είχαν το πώς ο κλάδος θα αναπτυχθεί περαιτέρω καθώς όλοι γνωρίζουν ότι ως χώρα έχουμε σημαντικά συγκριτικά πλεονεκτήματα λόγω μορφολογίας ακτών, υδάτων και κλιματικών συνθηκών για την ανάπτυξη των υδατοκαλλιεργειών, που σήμερα είναι γεγονός ότι παγκοσμίως καλύπτουν πάνω από το μισό των αναγκών της κατανάλωσης σε ψάρια και οστρακοειδή.<br />Όμως εμείς θέλουμε αυτή η ανάπτυξη να μην είναι στρεβλή, αλλά βιώσιμη, αειφορική με μέλλον και σεβασμό στο περιβάλλον. Άρα εκείνο που ως πολιτεία είχαμε καθήκον ήταν να εκπονήσουμε ένα θεσμικό πλαίσιο που να καλύπτει αυτούς τους στόχους μας. Θεωρώ πως το συζητούμενο νομοσχέδιο κάνει σημαντικά και διαρθρωτικά βήματα προς την επίτευξη αυτού του σκοπού γιατί θεσμοθετεί το Εθνικό Πρόγραμμα Ανάπτυξης των Υδατοκαλλιεργειών στο πλαίσιο της Κοινής Αλιευτικής Πολιτικής της Ευρωπαϊκής Ένωσης, σε συνδυασμό με τις κατευθύνσεις του εθνικού μας χωροταξικού σχεδιασμού.<br />Γιατί συστήνει για πρώτη φορά στα χρονικά του Υπουργείου Αγροτικής Ανάπτυξης και Τροφίμων το Εθνικό Συμβούλιο Υδατοκαλλιεργειών. Γιατί παρέχει τη δυνατότητα παραχώρησης και χρήσης θαλάσσιων υδάτινων εκτάσεων για μία εικοσαετία, δημιουργώντας έτσι ένα ασφαλέστερο επιχειρηματικό κλίμα για τις μονάδες του κλάδου και αίρει τις γραφειοκρατικές αγκυλώσεις του παρελθόντος με τις γνωστές καθυστερήσεις και εμπλοκές. Γιατί εισάγει στον κλάδο τη λεγόμενη «υπηρεσία μιας στάσης» στις αδειοδοτήσεις, απλουστεύοντας και εκσυγχρονίζοντας τις γραφειοκρατικές διαδικασίες, αίροντας διοικητικά εμπόδια.<br />Παράλληλα, κυρίες και κύριοι συνάδελφοι, είναι το νομοσχέδιο αυτό που ενισχύει τις πρωτότυπες ή και δοκιμαστικές καλλιέργειες υδρόβιων οργανισμών, που θέτει ζώνες προστασίας των υδατοκαλλιεργητικών μονάδων με απαγορεύσεις και περιορισμούς στην αλιεία γύρω από αυτές, ενώ δίνει επιτέλους λύσεις σε μονάδες που μέχρι τώρα αποδεδειγμένα λειτουργούσαν χωρίς άδειες, στο να γίνουν νόμιμες και λειτουργικές. Επίσης, υπάρχει μία σειρά από άλλες διατάξεις που επιχειρούν να φέρουν μία άλλη πνοή ζωντάνιας στον κλάδο, αποσαφηνίζοντας και απλοποιώντας διάφορες διοικητικές διαδικασίες, όπως άδειες χρήσης κτηνιατρικής αδειοδότησης, προέγκριση και απλοποίηση στη διαδικασία μίσθωσης και προσδιορισμό της άσκησης αρμοδιότητας αδειοδότησης από τις αρμόδιες υπηρεσίες των αποκεντρωμένων διοικήσεων. <br />Θα σταθώ, κυρίες και κύριοι συνάδελφοι, στο άρθρο 27 -αν και έχω καταθέσει νομοτεχνική βελτίωση- επειδή πάλι υπήρξε κριτική γύρω από το άρθρο αυτό. Θα επαναλάβω ότι, ύστερα από έναν παραγωγικό διάλογο, η παράγραφος 1 του εν λόγου άρθρου αναδιατυπώθηκε, έτσι ώστε οι μονάδες υδατοκαλλιέργειας, που αποδεδειγμένα λειτουργούν κατά την έναρξη ισχύος του παρόντος νόμου χωρίς άδεια ίδρυσης και λειτουργίας, προσαρμόζονται στις διατάξεις του παρόντος νομοσχεδίου μέσα σε χρονικό διάστημα δύο ετών και όχι τριών, όπως αρχικά είχε προβλεφθεί. Επίσης, οι μονάδες αυτές καταβάλλουν μίσθωμα από την έναρξη ισχύος του παρόντος νόμου για την υδάτινη έκταση στην οποία είναι εγκατεστημένες. Αυτό το μίσθωμα δεν προβλεπόταν από το αρχικό νομοσχέδιο.<br />Παράλληλα, αυτές οι διατάξεις δεν εφαρμόζονται πρώτον, σε μονάδες υδατοκαλλιέργειας οι οποίες, χωρίς να αιτηθούν την παραχώρηση του συνόλου της υδάτινης έκτασης που έχουν εγκατασταθεί, έχουν καταλάβει αυτήν αυθαίρετα και δεύτερον, σε μονάδες υδατοκαλλιέργειας με υπέρβαση της μισθωμένης υδάτινης έκτασης σε ποσοστό μεγαλύτερο του 10% αυτής. <br />Επίσης, ρυθμίζεται –είναι κάτι που ειπώθηκε από συναδέλφους- η δυνατότητα προσαρμογής στο ν. 4262/2014. <br />Με λίγα λόγια θα χαρακτήριζα αυτό το νομοσχέδιο ως το νομοσχέδιο με το οποίο γίνεται ένα μεγάλο, σημαντικό και ουσιαστικό βήμα για μία σύγχρονη και σε βάθος παρέμβαση στο θεσμικό πλαίσιο λειτουργίας του κλάδου. Για τον λόγο αυτόν καλώ όλους τους συναδέλφους και τις συναδέλφισσες να το υπερψηφίσουν, όταν μάλιστα έχουν γίνει δεκτές και έχουν ενσωματωθεί σε αυτό πολλές από τις παρατηρήσεις και τεκμηριωμένες προτάσεις που υποβλήθηκαν από Βουλευτές και φορείς του κλάδου. Επίσης, καλώ να υπερψηφίσετε και μια άλλη τροπολογία που έχουμε καταθέσει για θέματα σημαντικά.<br />Με αυτήν την τροπολογία ρυθμίζουμε θέματα αρμοδιότητας του Υπουργείου Αγροτικής Ανάπτυξης και Τροφίμων, μεταξύ των οποίων η παράταση για δύο χρόνια της σχολικής περιόδου 2014-2015 και 2015-2016 για τη λειτουργία των επαγγελματικών σχολών, με σκοπό την ομαλή προσαρμογή στο νέο εκπαιδευτικό πλαίσιο του Υπουργείου Παιδείας. <br />Ρυθμίζονται, επίσης, τρέχοντα ζητήματα λειτουργίας του ΓΕΩΤΕΕ και του «ΕΛΓΟ-ΔΗΜΗΤΡΑ», ενώ παρατείνεται μέχρι τις 31 Δεκεμβρίου του 2014 η προθεσμία για την υποβολή αίτησης για εξέταση προσφυγής από το Συμβούλιο Εκδίκασης Αλιευτικών Προσφυγών για παραβάσεις της αλιευτικής νομοθεσίας.<br />Άκουσα, επίσης, να γίνεται κριτική ότι απουσιάζει η αιρετή αυτοδιοίκηση από το νομοσχέδιο αυτό. Προφανώς δεν θα έχετε διαβάσει το νομοσχέδιο, γιατί στην τέταρτη συνεδρίαση, στη β’ ανάγνωση, η αιρετή Περιφέρεια συμμετέχει και εκφράζει γνώμη στο νομοσχέδιο αυτό. <br />Ακόμη, άκουσα από συναδέλφους να κάνουν την παρατήρηση για ενσωμάτωση περισσότερων λεπτομερειών στο νομοσχέδιο και όχι στις κοινές υπουργικές αποφάσεις που θα πρέπει να εκδοθούν μετά την ψήφισή του, όπως προβλέπεται με εξουσιοδοτικές διατάξεις του νομοσχεδίου.<br />Θα ήθελα να σας αναφέρω τα εξής, τα οποία είχα επαναλάβει και στην Επιτροπή Παραγωγής και Εμπορίου. Κατ’ αρχάς, ο νόμος αυτός αποτελεί νόμο-πλαίσιο για την ανάπτυξη των υδατοκαλλιεργειών και αυτό γίνεται για πρώτη φορά στη χώρα μας. <br />Δεύτερον, οι υδατοκαλλιέργειες αναπτύσσονται σε ένα έντονα μεταβαλλόμενο περιβάλλον, είτε αυτό αφορά στην κοινοτική νομοθεσία, είτε αφορά στην επιστημονική πρόοδο. Όπως πολύ καλά γνωρίζετε, προσφάτως ψηφίστηκε η νέα Κοινή Αλιευτική Πολιτική, η οποία αναθεωρείται κάθε επτά χρόνια. Ως εκ τούτου, ο νόμος δεν μπορεί να περιέχει πολλές λεπτομέρειες, δηλαδή να είναι μία εγκύκλιος, διότι τότε θα πρέπει να την τροποποιούμε συχνά και είναι μία διαδικασία η οποία, όπως γνωρίζετε, δεν είναι ευέλικτη και εφικτή.  <br />Επίσης, θα ήθελα να σας πω ότι δεν διεκδικώ το αλάθητο. Στην ιδιωτική μου ζωή καθώς και στις επαγγελματικές μου ενασχολήσεις δεν διεκδίκησα ποτέ το αλάθητο. Το ίδιο κάνω και στην πολιτική. Είμαι ανοικτός στο διάλογο, δέχομαι απόψεις, προσπαθώ να συγκεράσω απόψεις, ώστε να μπορέσουμε να βελτιώσουμε ακόμα περισσότερο το νομοσχέδιο αυτό. Έστω και αυτήν τη στιγμή καλώ όλους τους συναδέλφους, αυτούς που έχουν να καταθέσουν εφικτές, ρεαλιστικές προτάσεις, να το κάνουν. Είμαστε ανοικτοί να βελτιώσουμε ακόμα περισσότερο το νομοσχέδιο. <br />Θα ήθελα να κάνω και δύο παρατηρήσεις, οι οποίες δεν είναι μέσα στο νομοσχέδιο. Το ένα αφορά τις εξισωτικές αποζημιώσεις. Όπως ξέρετε, το θέμα αυτό δεν δημιουργήθηκε στους δύο μήνες που είμαστε εμείς στην ηγεσία. Εμείς το θέμα αυτό δεν το κρατάμε «κάτω από το χαλί», αλλά το έχουμε στη διαφάνεια, στο φως και προσπαθούμε να βρούμε λύση, ώστε ο κτηνοτρόφος να πάρει το μεγαλύτερο ποσό από αυτό της εξισωτικής αποζημίωσης που του αναλογεί. Πιστεύω ότι μέσα στο Σεπτέμβριο θα υπάρξουν καταθέσεις χρημάτων στους λογαριασμούς, ώστε πράγματι να γίνει πράξη αυτό που είπα προηγουμένως. <br />Το δεύτερο αφορά στα ροδάκινα. Γνωρίζετε πάρα πολύ καλά ότι είναι ένα θέμα με το οποίο έχω ασχοληθεί προσωπικά, πριν ακόμα υπάρξει το εμπάργκο. Το είχα αναδείξει στην Ευρωπαϊκή Επιτροπή από τις αρχές Ιουνίου και με τον αρμόδιο επίτροπο, όπου εκεί κατέθεσα στοιχεία και ένα συγκεκριμένο φάκελο και ζήτησα την αποζημίωση των ροδακινοπαραγωγών για όλη την περίοδο. Είμαστε σε μία ανοιχτή διαβούλευση. Διεκδικούμε κοινοτικά κονδύλια. <br />Εκείνο που θέλω να διαβεβαιώσω τους ροδακινοπαραγωγούς από αυτό το Βήμα είναι ότι η Κυβέρνηση και η ηγεσία του Υπουργείου Αγροτικής Ανάπτυξης και Τροφίμων θα κάνει ό,τι είναι δυνατόν, πρόσφορο, προκειμένου να διασφαλίσει το εισόδημα των παραγωγών και να προστατεύσει τον κόπο και τον ιδρώτα των ροδακινοπαραγωγών. <br />Αυτά ήθελα να πω σε αυτές τις γενικές γραμμές και περιμένω τις προτάσεις σας για τη βελτίωση του νομοσχεδίου. <br />Ευχαριστώ πάρα πολύ.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.<br />Είναι εδώ ο κ. Τασούλας, ο οποίος ήθελε τον λόγο για να αναπτύξει την τροπολογία του;</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Επιστρέφει σε λίγο.</speech><speech by="#s175"><from>ΠΡΟΕΔΡΕΥΩΝ</from> Ας ξεκινήσουμε με τους Κοινοβουλευτικούς Εκπροσώπους και μόλις έλθει ο κ. Τασούλας θα πάρει τον λόγο.<br />Κύριε Κουρουμπλή έχετε τον λόγο για δώδεκα λεπτά.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Ευχαριστώ, κύριε Πρόεδρε.<br />Κύριε Πρόεδρε, πριν τοποθετηθώ για το νομοσχέδιο, θα κάνω δύο-τρεις παρατηρήσεις που έχουν σχέση με τον πρωτογενή τομέα της οικονομίας. <br />Εμείς, κύριε Υπουργέ, θα ψηφίσουμε την τροπολογία που αφορά στις σχολές αλλά, ειλικρινά, δεν δέχεστε ότι για άλλη μία φορά αποδεικνύεται πόσο πρόχειρα λειτουργεί αυτό το κράτος;<br />Σε έναν τόσο σημαντικό τομέα, όπως ο πρωτογενής τομέας, οι σχολές είναι πολύ σημαντικές. Νομίζω ότι είναι κοινός τόπος ότι αυτές οι σχολές βοηθάνε στην κατάρτιση στελεχών -στα οποία έχουμε πολύ μεγάλο έλλειμμα- και μάλιστα σε μια περίοδο ανεργίας. Θα τολμούσα να πω ότι λόγω του ότι το προσωπικό στον αγροτικό τομέα είναι γηρασμένο –το διαπιστώνω από την απεικόνιση που έχω και στην ιδιαίτερη πατρίδα μου, όπου ήμουν και Βουλευτής, και νομίζω ότι συμφωνείτε και εσείς- υπάρχει ανάγκη για νέα και καταρτισμένα στελέχη που να μπορούν να πάρουν πάνω τους μια μικρή αλλά επιχειρηματική δραστηριότητα στον συγκεκριμένο τομέα, στον πρωτογενή τομέα της οικονομίας. <br />Δυστυχώς, φοβούμαι ότι για άλλη μια φορά πρόχειρα ερχόμαστε εδώ κάθε φορά την τελευταία στιγμή να δώσουμε παράταση. Επιτέλους, γιατί δεν πρέπει να υπάρχει ένας σοβαρός τομέας; Ακούγαμε και από το ΠΑΣΟΚ και από την περίοδο εκείνη του προγράμματος «ΔΗΜΗΤΡΑ» που έλεγαν «θα γίνει αυτό, θα γίνει εκείνο». Έρχονταν Υπουργοί που είχαν συλλάβει το Πνεύμα το Άγιο και μας έλεγαν «θα λύσουμε, θα κάνουμε, θα ράνουμε». Ποιο είναι το αποτέλεσμα; Πόσες είναι αυτές οι σχολές; Πόσα στελέχη καταρτίζουν; Είναι ένα μελαγχολικό τοπίο ειλικρινά. Το λέω σε έναν άνθρωπο ο οποίος κατάγεται από μια αγροτική περιοχή. Πιστεύω ότι έχετε πάρα πολύ καλή γνώση των προβλημάτων και των αναγκών. <br />Το δεύτερο που θέλω να σας πω, κύριε Υπουργέ, είναι για τους ροδακινοπαραγωγούς. Η Κυβέρνηση δεν τόλμησε λόγω πολύ σημαντικών γεωστρατηγικών συμφερόντων στην ευρύτερη περιοχή. Ο ποντιακός ελληνισμός υφίσταται μια καταπίεση από τους ναζιστές της περιοχής στην Ουκρανία. Επίσης, είναι η σχέση με την Ορθοδοξία και οι εμπορικές σχέσεις. Όλα αυτά δεν έγιναν. Όμως μου κάνει ιδιαίτερη εντύπωση γιατί δεν κάνατε μια προσπάθεια να πείσετε μέσα από τα media τον Έλληνα να καταναλώνει περισσότερα ροδάκινα. Τόσα έχουν οικονομήσει τα media αφού δεν πληρώνουν ούτε ένα ευρώ για τις συχνότητες που εκμεταλλεύονται. Έχουν πάρει θαλασσοδάνεια και δεν έχουν δώσει ένα ευρώ. Δεν μπορεί να γίνει μια προσπάθεια να πειστεί ο Έλληνας, να ωθηθεί να καταναλώνει όσα περισσότερα ροδάκινα μπορεί; Και για τις ξενοδοχειακές επιχειρήσεις ισχύει αυτό. Να γίνει μια μεγάλη εκστρατεία. Δεν θα τρώνε προϊόντα με αρνητική επίδραση στην υγεία τους. Μπορεί ο καθένας μας να τρώει και δυο και τρία και τέσσερα ροδάκινα την ημέρα και πραγματικά να είναι πολύ καλό για την υγεία μας, περιορίζοντας άλλου είδους τροφές που πραγματικά δεν βοηθάνε. Δεν έχω δει ένα πρόγραμμα. <br />Δε θέλω, κύριε Υπουργέ, να σηκώσω τους τόνους, αλλά πρέπει να σας το πω. Περιμένω την αντίδρασή σας. Απευθύνομαι και στον Πρόεδρο της Επιτροπής Ανταγωνισμού. Υπάρχει μια πληροφορία ότι από το Σύνδεσμο Κονσερβοποίησης Ροδακίνων λόγω αυτής της κρίσης επιχειρούν να διαμορφώσουν ένα εναρμονισμένο πρόγραμμα και να χτυπήσουν τις τιμές. Αυτή είναι η πληροφορία που έχουμε. Εγώ σας τη δίνω. Είστε πολιτική ηγεσία, είστε και από την περιοχή. Το ξέρετε φαντάζομαι. Πρέπει να υπάρξει παρέμβαση. Είναι ένα θέμα που πρέπει να δείτε. <br />Προσυπογράφω επίσης και αυτά που είπαν και Βουλευτές του ΣΥΡΙΖΑ και Βουλευτές άλλων κομμάτων καθώς και η τελευταία ομιλήτρια, η κ. Αραμπατζή, γι’ αυτή τη γάγγραινα των υπηρεσιών του Υπουργείου όσον αφορά τα εξισωτικά ζητήματα, τις επιδοτήσεις. Άλλοι τις παίρνουν, άλλοι κόπηκαν, σε άλλους μειώθηκαν. Είναι μια εικόνα που επιτέλους δεν μας τιμάει. Πότε θα είναι ένα κράτος τόσο αποτελεσματικό; Πόσα χρόνια πρέπει να περάσουν για να φτιάξουμε μια δημοκρατία, μια πολιτεία η οποία να λειτουργεί; Αυτονόητα πράγματα είναι αυτά. Θαύματα είναι; Επιτέλους, τόσοι άνθρωποι που περνούν απ’ αυτά τα Υπουργεία ειλικρινά διερωτώμαι καμμιά φορά τι κάνουν. Ποια είναι η δουλειά που κάνουν και εκκρεμούν συνεχώς τέτοια ζητήματα, που πραγματικά μας πληγώνουν όλους; Και σαν πολιτικό σύστημα, αν θέλετε, το καταθέτω. <br />Όπως και η ιστορία με τους βοσκοτόπους. Είναι τραγωδία αυτό που υπάρχει εκεί. Δίνουν εδώ, δίνουν εκεί. Πότε θα καθαριστεί αυτό το τοπίο για να λέμε ότι στηρίζουμε εκείνους που πραγματικά είναι αγρότες ή κτηνοτρόφοι και δεν κοροϊδεύουμε τον κόσμο; <br />Μιλάμε για διαπλοκές. Η διαπλοκή δεν είναι μόνο σε κεντρικό επίπεδο, διαπλοκή είναι και εκείνος που δεν έχει την πραγματική δραστηριότητα που πρέπει να έχει και τον αριθμό της κτηνοτροφικής δραστηριότητας που πρέπει να έχει και επιδοτείται εις βάρος εκείνου που πραγματικά έχει. Ποτέ δεν τολμήσαμε να καθαρίσουμε αυτό το τοπίο.<br />Επίσης, υπάρχει ένα ζήτημα που θα ήθελα να σας θέσω, κύριε Υπουργέ, και αφορά αλιείς στην Κάλυμνο που ασχολούνται με την τούνα, οι οποίοι μου παραπονιόντουσαν σε μια περιοδεία που κάναμε εκεί ότι τις επιδοτήσεις τις παίρνουν εταιρείες και δεν τις παίρνουν οι ίδιοι οι άνθρωποι που δραστηριοποιούνται. Υπάρχει ένα θέμα, το οποίο δείτε το αν υπάρχει κάποια δυνατότητα να το αντιμετωπίσουμε.<br />Ερχόμαστε στο νομοσχέδιο. Κύριε Υπουργέ, είμαι περί τα δώδεκα χρόνια Βουλευτής. Κάθε φορά ένας Υπουργός -και εγώ το κατανοώ και είναι και ανθρώπινο και είναι και θεμιτό- έχει μια φιλοδοξία να φέρει ένα νόμο πιστεύοντας ότι συμβάλλει, συνδέει με αυτόν το όνομά του. Είναι ανθρώπινο, αλλά δυστυχώς επειδή η πολιτική κρίνεται εκ του αποτελέσματος βλέπουμε ότι έχουν ειπωθεί από αυτό το Βήμα πάρα πολλά πράγματα, πολλές προσδοκίες δημιουργήθηκαν και το αποτέλεσμα ήταν υποπολλαπλάσιο αυτών που έχουν ειπωθεί.<br />Ειλικρινά -δεν έχει να κάνει αυτό με εσάς προσωπικά- εύχομαι να μην δικαιωθούν οι ενστάσεις που έχουν υποβληθεί και από εμάς και από τα άλλα κόμματα και η ίδια η ζωή να δικαιώσει εσάς. Το εύχομαι ειλικρινά. Δυστυχώς, όμως, δεν είναι έτσι τα πράγματα. <br />Ο τομέας για τον οποίο συζητάμε πράγματι είναι ένας κρίσιμος τομέας και με δυναμική παρουσία, αλλά και αυτός ο τομέας φαίνεται ότι δεινοπαθεί από ένα τραπεζικό σύστημα το οποίο χρεώνεται, κυρίες και κύριοι συνάδελφοι, είτε αρέσει είτε δεν αρέσει σε μεγάλο βαθμό την καταστροφή της χώρας, ένα τραπεζικό σύστημα αυτιστικό, που νοιαζόταν μόνο για το πώς θα αρπάξει ή πώς θα βολέψει τους «δικούς του», πώς θα χρηματοδοτήσει «ημετέρους» οι οποίοι έπαιρναν δάνεια, τα «Golden Boys» των τραπεζών. Δεν ανακαλύπτω την πυρίτιδα, το έχουν πει άνθρωποι από όλες τις παρατάξεις, ακόμα και από την κυβερνητική παράταξη. Υπάρχουν άνθρωποι που τολμούν και λένε κάποια πράγματα. Αυτό, λοιπόν, το τραπεζικό σύστημα μέσα από τα μετοχοδάνεια έχει μεγάλη ενοχή και μεγάλη ευθύνη για το τι έχει συμβεί στη χώρα. <br />Αυτό γίνεται και εδώ. Ενώ είμαστε σε μια περίοδο κρίσης έχουμε πληροφορίες ότι δανειοδοτούν επιχειρήσεις με ακάλυπτο τρόπο, διότι είναι χρεοκοπημένες επιχειρήσεις και δεν στηρίζουν δυναμικούς κλάδους της οικονομίας, οι οποίοι πραγματικά μπορούν να βοηθήσουν και στη δημιουργία θέσεων εργασίας και στην ανάπτυξη της χώρας. <br />Επίσης, κύριε Υπουργέ, αν καθίσει και σκεφτεί κανείς πόσα λεφτά ξοδεύει η Ελλάδα για να εισάγει κρέατα, που σε τελική ανάλυση ξέρουμε πολύ καλά ότι ως διατροφικό προϊόν σε σχέση με το ψάρι έχει πολύ πιο επιβαρυντικές επιπτώσεις στην υγεία, θα διαπιστώσουμε ότι ούτε σε αυτόν τον τομέα υπάρχει μια πολιτική που να τον στηρίζει. Όλα αυτά μέσα από τη ζωή μπορούν πραγματικά να αναδεικνύονται και να εξελίσσονται και να προωθούνται.<br />Έχουμε πάρα πολλές ενστάσεις. Κύριε Υπουργέ, για άλλη μια φορά φέρνετε ένα νομοσχέδιο που βρίθει υπουργικών αποφάσεων. Κύριε Πρόεδρε, δεν διστάζω να κάνω μια κριτική για άλλη μια φορά στη Βουλή, όχι μόνο σε εσάς αλλά και σε όλες τις προηγούμενες προεδρίες, γιατί στον Κανονισμό της Βουλής επιτέλους κάποτε πρέπει να εντοπίσουμε αυτήν την αδυναμία του πολιτικού συστήματος και να βάλουμε υποχρέωση ότι όταν προβλέπεται μια υπουργική απόφαση πρέπει να υπάρχει χρονικός ορίζοντας που να δεσμεύει την κυβέρνηση ότι αυτές οι αποφάσεις θα εκδοθούν. <br />Θα μου πείτε: «Γιατί το λέτε, κύριε Κουρουμπλή;» Το λέω, κύριε Υπουργέ, διότι έχουμε περίπου εξήντα χιλιάδες υπουργικές αποφάσεις και ένα μεγάλο αριθμό διαταγμάτων που έχουν προβλεφθεί σε νόμους και δεν έχουν υλοποιηθεί.<br />Επί αυτού θεωρούμε ότι για άλλη μία φορά θα συμβεί το ίδιο. <br />Είναι αρκετά τα ζητήματα για τα  οποία μπορεί να έχει κανείς ενστάσεις. Το χωροταξικό. Τι αποδεικνύεται στο χωροταξικό; Ότι δεν έγινε αρκετή διαβούλευση, ώστε σήμερα να μην έχουμε τόσες πολλές ενστάσεις στο Συμβούλιο Επικρατείας, που πραγματικά κινδυνεύουν να τινάξουν στον αέρα το χωροταξικό. Είναι ένα πάρα πολύ σημαντικό θέμα, το οποίο υπάρχει. <br />Κάνετε μία προσπάθεια υπερσυγκέντρωσης της αποκέντρωσης. Δηλαδή, παίρνετε αρμοδιότητες από την περιφερειακή αιρετή διοίκηση και τις πάτε στην κρατική διοίκηση, η οποία δεν έχει υπηρεσίες για να λειτουργήσει αποτελεσματικά. Δεν ξέρω σε ποια λογική το κάνετε αυτό. Είναι ένα θέμα. <br />Κύριε Πρόεδρε, θα κλείσω με το τρομερό ζήτημα που ταλανίζει την ελληνική κοινωνία, ταλανίζει όλους μας και αφορά τον περίφημο ΕΝΦΙΑ. Κατετέθη μία τροπολογία, τέλος πάντων, ενώ περιμέναμε ότι η Κυβέρνηση θα έφερνε τις περίφημες διορθώσεις. Όμως, είμαι βέβαιος, κυρίες και κύριοι συνάδελφοι, από αυτά που έχει πει η Κυβέρνηση ότι θα είναι άνθρακας ο θησαυρός των διορθώσεων. Είναι ένας νόμος που χτυπάει στην καρδιά απόλυτες προτεραιότητες συνυφασμένες με τη ζωή του Έλληνα. <br />Ο Έλληνας, κυρίες και κύριοι συνάδελφοι έχει ορισμένες προτεραιότητες στη ζωή του. Και δεν είναι τωρινές. Οι αρχαίοι έλεγαν εκείνο το περίφημο «υπέρ βωμών και εστιών». Κι έρχεστε σήμερα και χτυπάτε στην καρδιά τη σύνδεση, μέσα από τους αιώνες, του Έλληνα με την κατοικία. Χτυπάτε, δηλαδή, τον πολίτη που ξενιτεύτηκε, μπάρκαρε, στερήθηκε για να βάλει τα παιδιά του -όπως έλεγαν οι πατεράδες και οι μανάδες μας- κάτω από το κεραμίδι. Πήρε δάνεια, πλήρωσε πολλούς τόκους. Κι έρχεστε σήμερα και φέρνετε αυτόν το νόμο. <br />Στους εκπροσώπους σας να πείτε να διαβάζουν καλά, κύριε Υπουργέ, όταν πάνε στις τηλεοράσεις. Διότι είναι εξαπάτηση του ελληνικού λαού να υπάρχουν Βουλευτές του ελληνικού Κοινοβουλίου και να λένε ότι αυτός ο νόμος είναι για ένα χρόνο ή για δύο. Διαβάστε, λοιπόν, το άρθρο 1 του ν.4223 για να πείτε στον ελληνικό λαό αν αυτός ο νόμος θα είναι για ένα χρόνο ή για δύο. Είναι μία εξαπάτηση του ελληνικού λαού. Επιτέλους, είναι Βουλευτές του ελληνικού Κοινοβουλίου! Τους ακούω καμμία φορά στα πάνελ και πραγματικά εκπλήσσομαι πώς μπορεί να είναι κάποιος Βουλευτής, να είναι αδιάβαστος και να λέει άλλα αντί άλλων. <br />Φέρνετε, λοιπόν, αυτόν τον νόμο και χτυπάτε τον Έλληνα στην καρδιά της απόλυτης προτεραιότητάς του, όπως τον έχετε χτυπήσει και στην προτεραιότητά του να μορφώσει τα παιδιά του… <br /></speech><speech by="#s175"><from>ΠΡΟΕΔΡΕΥΩΝ</from> Συντομεύετε, κύριε συνάδελφε.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Κλείνω, κύριε Πρόεδρε.<br />Έρχεστε, λοιπόν, σήμερα με τις πολιτικές αυτές που ακολουθείτε και αναγκάζετε τα παιδιά αυτά να παίρνουν των ομματιών τους και να πηγαίνουν στο εξωτερικό, παιδιά που σπούδασε με λεφτά του ο φορολογούμενος Έλληνας πολίτης, παιδιά που αποτελούν τα γερά μυαλά του τόπου. Εφαρμόζετε πολιτικές που πραγματικά είναι καταστροφικές. Και αντί αυτό το 3% που υποχρεούστε να έχετε πλεόνασμα –υποχρεούμεθα, αν θέλετε, για να το πω γενικώς ως πολιτεία- με βάση αυτά που έχετε ψηφίσει στα μνημόνια, να είναι αποτέλεσμα ανάπτυξης που συνδέεται με την αύξηση του ΑΕΠ -το 3%, δηλαδή τα 6 δισεκατομμύρια για να ξέρει ο λαός, που υποχρεούμεθα να έχουμε πλεόνασμα το 2015- θα είναι κυρίως από φορολογία. Ένα ποσοστό θα καλύψει ο ΕΝΦΙΑ, τον οποίο είμαι βέβαιος -και κρατήστε το αυτό, τα γραπτά μένουν- ότι του χρόνου θα τον αυξήσετε κιόλας. Αυτό θα κάνετε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ, κύριε συνάδελφε.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Τελειώνω, κύριε Πρόεδρε. <br />Πιστεύω, λοιπόν, ότι με αυτές τις πολιτικές δεν προσφέρετε στον τόπο, με πολιτικές φορομπηχτικές που πραγματικά ρευστοποιούν την ακίνητη περιουσία του ελληνικού λαού. Και σήμερα αποδεικνύεται ότι και ως κόμμα -και εσείς ανήκατε σε ένα κόμμα που είχατε σχέση με τα μεσοστρώματα- ακολουθείτε μία εντελώς άλλη πολιτική, ακρονεοφιλελεύθερη πολιτική, όπου νοιάζεστε μόνο για το πολύ μικρό ποσοστό των πολύ πλουσίων, αφήνοντας στην τύχη και τη συμφορά τους όλους αυτούς τους ανθρώπους που αποτελούσαν, αν θέλετε, ως ένα ποσοστό την εκλογική σας βάση.</speech><speech by="#s175"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Κύριε Τασούλα, θα τοποθετηθείτε τώρα ή να δώσω τον λόγο στον κ. Καραγκούνη;</speech><speech by="#s270"><from> ΚΩΝΣΤΑΝΤΙΝΟΣ ΤΑΣΟΥΛΑΣ</from> Θα τοποθετηθώ τώρα, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Πόσα λεπτά θέλετε;</speech><speech by="#s270"><from> ΚΩΝΣΤΑΝΤΙΝΟΣ ΤΑΣΟΥΛΑΣ</from> Δύο λεπτά, ίσως δυόμισι.</speech><speech by="#s175"><from>ΠΡΟΕΔΡΕΥΩΝ</from> Θα σας δώσω τρία λεπτά.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Τα συμπεφωνημένα σεβαστά, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Ναι, αλλά και οι Κοινοβουλευτικοί Εκπρόσωποι να σέβονται τον Κανονισμό.</speech><speech by="#s141"><from> ΠΑΝΑΓΙΩΤΗΣ ΚΟΥΡΟΥΜΠΛΗΣ</from> Να κάνουμε και λίγο χιούμορ!</speech><speech by="#s175"><from>ΠΡΟΕΔΡΕΥΩΝ</from> Κύριε Τασούλα, έχετε τον λόγο.</speech><speech by="#s270"><from> ΚΩΝΣΤΑΝΤΙΝΟΣ ΤΑΣΟΥΛΑΣ</from> Ζήτησα από το Υπουργείο Αγροτικής Ανάπτυξης να φιλοξενήσει μια τροπολογία που είναι αποκλειστικής αρμοδιότητας και ευθύνης του Υπουργείου Πολιτισμού και Αθλητισμού. Είχε, όμως, έναν χαρακτήρα επείγοντα. Δεν είναι κάτι πρωτότυπο δυστυχώς. Παρουσιάζεται συχνά τέτοια εποχή που ξεκινάει το πρωτάθλημα ένα πρόβλημα σε ορισμένες ΠΑΕ, σχετικά με την προσκόμιση φορολογικών ενημεροτήτων. <br />Στα τέλη Ιουλίου, στις 24-7-2014, το Διοικητικό Συμβούλιο της Σούπερ Λίγκα, με ομόφωνη απόφασή του, αποφασίζει να υποβληθεί αίτημα στο Υπουργείο Πολιτισμού και Αθλητισμού και στην ΕΠΟ, ώστε να επιτραπεί η έκδοση του πιστοποιητικού του άρθρου 77 του ν. 2725/1999 και η έκδοση προσωρινών δελτίων χωρίς την προσκόμιση φορολογικών ή ασφαλιστικών ενημεροτήτων, υπό τον όρο ότι αυτές θα προσκομιστούν το αργότερο εντός μηνός από την έναρξη του πρωταθλήματος. <br />Εξετάσαμε αυτό το αίτημα. Αντιλαμβάνομαι μία αιτίαση που ακούστηκε στην Αίθουσα, ότι αυτά πρέπει να γίνονται πιο έγκαιρα, ώστε να μην φτάνουμε τελευταία στιγμή. Αντιλαμβάνομαι και την άλλη αιτίαση, ότι αυτά ενδεχομένως δεν πρέπει να γίνονται καθόλου. Πρέπει, όμως, να καταλάβετε ότι υπάρχουν κάποιες ομάδες που κάθε φορά αντιμετωπίζουν προσωρινά αυτό το πρόβλημα. <br />Όταν ξεκινήσαμε αυτή τη διάταξη ήταν τέσσερις οι ομάδες που φέρονταν να έχουν αυτό το πρόβλημα. Πληροφορούμαι ότι στην πορεία αυτές έχουν μειωθεί, γιατί ασχέτως της ρύθμισης που επίκειται να κάνει το Υπουργείο Οικονομικών και η οποία αφορά φυσικά και νομικά πρόσωπα για τη ρύθμιση χρεών, άρα για τη χορήγηση ενημεροτήτων μετά τη ρύθμιση χρεών, βρήκαν τρόπο να ανταποκριθούν στις υποχρεώσεις τους. Επικαλούνται προβλήματα που έχουν να κάνουν με τις αυξήσεις των εξόδων τους και τις αυξήσεις της φορολογίας των αμειβομένων ποδοσφαιριστών. <br />Εν πάση περιπτώσει, ακολουθήσαμε αυτό που γίνεται συνήθως. Καταθέτουμε μια διάταξη με την οποία μέχρι 18 Σεπτεμβρίου επιτρέπουμε τη συμμετοχή τους χωρίς την προσκόμιση αυτών των δικαιολογητικών, τα οποία όμως πρέπει να φέρουν μέχρι 18 Σεπτεμβρίου. <br />Αυτή είναι η ρύθμιση που φέρνουμε, ανταποκρινόμενοι στο αίτημα που υπεβλήθη. Παρακαλώ το Τμήμα να εγκρίνει αυτήν την υποβοήθηση που κάνουμε σε κάποιες κυρίως περιφερειακές ομάδες -πρόκειται για μια προσωρινή υποβοήθηση- μέχρι να ανταποκριθούν στις υποχρεώσεις τους. <br />Θέλω να πω κάτι γενικότερο για το ποδόσφαιρο με την ευκαιρία αυτή. Τα θέματα της εξυγιάνσεως του χώρου του ποδοσφαίρου δεν θα λυθούν ούτε με τροπολογίες ούτε με επαναλήψεις τροπολογιών, που τις κάνουμε κάθε χρόνο ή κάθε δύο χρόνια. Θα λυθούν με το νέο αθλητικό νόμο, ο οποίος πολύ σύντομα θα δοθεί προς διαβούλευση. <br />Θα ζητήσουμε τις απόψεις των κομμάτων και εκεί θα πρέπει να δώσουμε τον καλύτερό μας εαυτό για να μπορέσουμε να φτιάξουμε έναν αθλητικό νόμο που θα τακτοποιήσει αυτόν τον χώρο, ώστε όχι να γίνει ένας χώρος απολύτως αγγελικός -δεν έχω ψευδαισθήσεις- αλλά για να βελτιωθεί πάρα πολύ σημαντικά, γιατί υπάρχουν περιθώρια βελτίωσης. Σε αυτό το θέμα των περιθωρίων βελτίωσης οι απόψεις των κομμάτων θα είναι πολύτιμες για το Υπουργείο Πολιτισμού και Αθλητισμού. <br />Ευχαριστώ για την προσοχή σας.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κύριε Πρόεδρε, θα ήθελα να κάνω μια ερώτηση προς τον κύριο Υπουργό.</speech><speech by="#s175"><from>ΠΡΟΕΔΡΕΥΩΝ</from> Θα παραμείνετε, κύριε Υπουργέ;</speech><speech by="#s270"><from> ΚΩΝΣΤΑΝΤΙΝΟΣ ΤΑΣΟΥΛΑΣ</from> Βεβαίως, θα παραμείνω.</speech><speech by="#s175"><from>ΠΡΟΕΔΡΕΥΩΝ</from> Κυρία Μανωλάκου, έχετε τον λόγο για ένα λεπτό.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κύριε Υπουργέ, φέρατε μία ρύθμιση για να εξυπηρετήσετε αυτές τις ομάδες. Ωστόσο, αυτές οι ομάδες, απ’ ό,τι λέγεται και γράφεται, έδωσαν εκατομμύρια ευρώ για μετεγγραφές παικτών, που σημαίνει ότι θα μπορούσαν να δώσουν ένα ποσό για να πάνε να ρυθμίσουν τις οφειλές προς το δημόσιο. Αυτό εσείς το εξετάσατε;</speech><speech by="#s270"><from> ΚΩΝΣΤΑΝΤΙΝΟΣ ΤΑΣΟΥΛΑΣ</from> Σας είπα ότι ήδη δύο ή περισσότερες –δεν έχω ακριβείς πληροφορίες- από αυτές τις ομάδες έχουν ολοκληρώσει την τακτοποίηση των υποχρεώσεών τους και ενδέχεται νωρίτερα από την 18η του μηνός να έχει τακτοποιηθεί αυτό το ζήτημα για το σύνολο των ομάδων που αρχικά είχαν εκκρεμότητα και οι οποίες εφέροντο να είναι τέσσερις.<br />Το θέμα των εκατομμυρίων, που λέτε για μετεγγραφές, δεν αφορά όλες τις ομάδες. Δεν έχουν όλες οι ομάδες τη δυνατότητα να δίνουν εκατομμύρια για μετεγγραφές. Κατά σύμπτωση οι ομάδες για τις οποίες μιλάμε δεν έχουν αυτήν την ευχέρεια. <br />Το θέμα, όμως, που θέσατε είναι πάρα πολύ σωστό. Είπα ότι αυτό δεν θα λυθεί με τροπολογίες. Το θέμα της συμπεριφοράς των ομάδων εν σχέση με υποχρεώσεις προς το δημόσιο πρέπει να λυθεί μία διά παντός, ώστε να μην χρειαστεί άλλη φορά να χρησιμοποιούμε μεθόδους παρατάσεως αποφυγής επιπτώσεων, όπως κάνουμε τώρα. Αλλά, αυτό νομίζω ότι θα το δούμε με τον νέο αθλητικό νόμο.<br />Να ξέρετε, πάντως, ότι κατά σύμπτωση αυτή τη φορά οι ομάδες που ενδεχομένως αφορά αυτή η διάταξη δεν έχουν αυτήν την ευχέρεια που αναφέρατε.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Τμήμα το δελτίο επικαίρων ερωτήσεων της Τρίτης 2 Σεπτεμβρίου 2014.<br />ΕΠΙΚΑΙΡΕΣ ΕΡΩΤΗΣΕΙΣ <br />1. Η με αριθμό 52/28-8-2014 επίκαιρη ερώτηση του Βουλευτή Βοιωτίας της Νέας Δημοκρατίας κ. Ιωάννη Καράμπελα προς τον Υπουργό Υποδομών, Μεταφορών και Δικτύων, σχετικά με την αύξηση της τιμής των διοδίων στην Κεντρική Ελλάδα.<br />2. Η με αριθμό 51/28-8-2014 επίκαιρη ερώτηση του Βουλευτή Α΄ Πειραιώς του Συνασπισμού Ριζοσπαστικής Αριστεράς κ. Θεόδωρου Δρίτσα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη μεταφορά των Δικαστηρίων του Πειραιά εκτός πόλης.<br />3. Η με αριθμό 54/28-8-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Οικονομικών, σχετικά με τον έλεγχο της φοροδιαφυγής και ιδιαίτερα της φορολόγησης των διαφόρων λιστών των εμβασμάτων του εξωτερικού.<br />4. Η με αριθμό 53/28-8-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τις δραματικές επιπτώσεις του καταρροϊκού πυρετού στην αιγοπροβατοτροφία.<br />5. Η με αριθμό 55/28-8-2014 επίκαιρη ερώτηση του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Βασιλείου Καπερνάρου προς τον Υπουργό Εξωτερικών, σχετικά με την «Γερμανική αυθαίρετη ανάμειξη στην εξωτερική –εθνική μας πολιτική».<br />Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Καραγκούνης.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Ευχαριστώ πολύ.<br />Κύριε Πρόεδρε, να κάνω ένα σχόλιο στα όσα είπε ο Υπουργός Πολιτισμού και να συμφωνήσουμε επί της αρχής ότι όντως δεν μπορούμε να δίνουμε παρατάσεις στην ανομία, στην παρατυπία και νομίζω ότι αυτό πρέπει να είναι κοινή συνισταμένη. Να δούμε, βέβαια, με τον αθλητικό νόμο τι «εμπόδια» -θα έλεγα- θα μπουν σε τέτοιες λογικές. Έτσι πρέπει να ισχύει.<br />Βέβαια, πολλές ομάδες και πολλές ανώνυμες εταιρείες –γιατί στην ουσία ανώνυμες εταιρείες είναι- έχουν όντως, όπως όλες οι επιχειρήσεις, κοινό αίτημα για διευκολύνσεις. Και κάνουμε τέτοιες διευκολύνσεις, γιατί πραγματικά βρισκόμαστε σε μια δυσχερή οικονομική κατάσταση. Και αντιλαμβάνομαι ότι στη λογική αυτής της διευκόλυνσης πρέπει να ψηφίσουμε αυτήν την τροπολογία. Άλλωστε, απ’ ότι αντιλαμβάνομαι δεν χαρίζεται κάτι. Μία καλύτερη ρύθμιση γίνεται. Και σε αυτήν τη λογική νομίζω ότι όλοι συμφωνούμε.<br />Θεωρώ πολύ σημαντικό το σημερινό νομοσχέδιο. Στην ουσία τι κάνουμε; Ερχόμαστε να διευκολύνουμε τον πρωτογενή τομέα, αυτό που για μένα θεωρώ ότι είναι το ζητούμενο σήμερα. Είμαστε μία χώρα που πρέπει να βγει από τη λογική της κρατικής οικονομίας, να βρούμε δηλαδή έσοδα, να αξιοποιήσουμε τα  συγκριτικά πλεονεκτήματα μας. Και βεβαίως η αλιεία, οι υδατοκαλλιέργειες είναι ένα από τα πλεονεκτήματά μας. <br />Οπότε θεωρώ ότι σε οποιαδήποτε διευκόλυνση γίνεται στη μεγάλη γραφειοκρατία, που ισχύει βεβαίως παντού, δεν μπορούμε να είμαστε αντίθετοι. Είναι ένα νομοσχέδιο πραγματικά μεταρρυθμιστικό και ως έτσι το αντιλαμβάνομαι.<br />Βεβαίως, δεν μπορώ να καταλάβω γιατί η Αντιπολίτευση και ειδικά ο ΣΥΡΙΖΑ για άλλη μια φορά ψηφίζει «ΟΧΙ» στα αυτονόητα. Αυτά είναι αυτονόητα ώστε να μπορέσουμε να καλυτερεύσουμε τη δομή, τη λειτουργία της οικονομίας μας. Εκεί πρέπει να λέμε «ΝΑΙ», να μην λέμε συνεχώς «ΟΧΙ» σε οτιδήποτε καλό πάει να γίνει. <br />Αντιλαμβάνομαι και την οικονομική θεωρία του ΣΥΡΙΖΑ. Το έχουμε πει πάρα πολλές φορές. Εγώ από αυτό το Βήμα το λέω συνεχώς. Ποια είναι η λογική σας; Η λογική σας είναι ότι στη χώρα αυτή υπάρχει μια συγκεκριμένη πίτα η οποία είναι δεδομένη. Και τι λέμε; Θα έρθουμε να αναδιανείμουμε αυτήν την πίτα -όπως εμείς βεβαίως νομίζουμε- για να καλύψουμε τις όποιες υποσχέσεις έχουμε δώσει ή τις όποιες ανάγκες της οικονομίας. <br />Εμείς σας έχουμε πει πολλές φορές ότι αυτή η πίτα δεν είναι δεδομένη και ότι πρέπει να κάνουμε συγκεκριμένες αλλαγές, συγκεκριμένες μεταρρυθμίσεις, ώστε να μπορέσουμε να αυξήσουμε αυτήν την πίτα. Διότι, μόνο τότε θα μπορέσουμε πραγματικά να έχουμε μία οικονομία που θα λειτουργεί σε πολύ υγιή δεδομένα.<br />Διαφορετικά, αν έρχεσαι και λες κάθε φορά ότι «Εγώ θα αναδιανείμω αυτήν την πίτα που θεωρώ δεδομένη» δεν νομίζω ότι πετυχαίνεις κάτι.<br /> Να σας πω πως το θεώρησε πριν από κάποιο χρονικό διάστημα ο κ. Ολάντ, ο αριστερός ηγέτης της Γαλλίας; Αυτό θεώρησε. Και το λέω γιατί είναι πολύ επίκαιρο. Θεώρησε ότι η πίτα και εκεί είναι δεδομένη. Και τι είπε; «Θα έρθω και θα υπερφορολογήσω τον πλούτο, όπου υποφορολογείται στη Γαλλία. Θα έρθω και θα αυξήσω το φόρο στις ανώνυμες εταιρείες, που υποφορολογούνται στη Γαλλία». Το έκανε. Αποτέλεσμα; Είδε την πραγματικότητα. Και ποια είναι η πραγματικότητα; Ότι, δυστυχώς, υπάρχει κινητικότητα στον πλούτο και ότι ανά πάσα στιγμή κάτι που θεωρείς δεδομένο ότι θα μείνει στη Γαλλία ή στην Ελλάδα φεύγει την επόμενη μέρα και πάει σε μια έξω χώρα ή θα έχει ένα πολύ οικτρό, οδυνηρό αποτέλεσμα, δηλαδή, φεύγοντας αυτές οι εταιρείες από τη χώρα να δημιουργήσουν μεγάλη ανεργία. <br />Τι έγινε στη Γαλλία; Η ανεργία για πρώτη φορά ανέβηκε πάνω από 10%. Πολλές επιχειρήσεις φύγανε από τη Γαλλία. Σας θυμίζει κάτι αυτό; Τι λέει ο ΣΥΡΙΖΑ; Μας θυμίζει –εμένα τουλάχιστον- αυτά που λέτε ως βασική προμετωπίδα του προγράμματός σας. Θα έρθετε, λέει, και θα υπερφορολογήστε τον πλούτο ή θα ανεβάσετε το φόρο στις ανώνυμες εταιρείες, θα τα πάρετε απ’ αυτούς που έχουν. Το έκανε η Γαλλία και είδατε τα αποτελέσματα: Τεράστια ανεργία, τεράστια ελλείμματα. Θα έλεγα, ανέβηκε στο 3,5% το έλλειμμα για πρώτη φορά για τη Γαλλία. Έχει και το χρέος. Και τι λέει, λοιπόν, πλέον η Γαλλία; «Αυτά που λέγαμε πριν ενάμιση χρόνο ήταν μπούρδες και πρέπει να τα αλλάξουμε». Τι λέει ο νέος Γάλλος Υπουργός Οικονομικών ο κ. Μακρόν; Τι έλεγε πριν από ένα-ενάμιση χρόνο όταν έβαζε ο Ολάντ αυτήν την υπερφορολόγηση; Έλεγε, «Είμαστε η Κούβα χωρίς τον ήλιο». Επιτρέψτε μου και τα γαλλικά, «Nous sommes Cuba sans le soleil». Αυτό είπε, διότι ήξερε τι θα γίνει. Και τι έρχονται και λένε τώρα; «Όχι, ακολουθήσαμε μια τελείως λάθος οικονομική πολιτική, μια τελείως λάθος φορολογική πολιτική και πρέπει αυτό να το ξαναδούμε». <br />Εσείς, λοιπόν, ευαγγελίζεστε ότι θα βρείτε λύση στην πολύ δυσχερή οικονομική κατάσταση που ζούμε, όταν ήρθε η ίδια η πράξη στην ηγέτιδα δύναμη Γαλλία, όχι με τα οικονομικά προβλήματα που έχουμε εμείς, γιατί έχουν και εξαγωγές, έχουν και αγροτικό τομέα, έχουν και πρωτογενή παραγωγή, έχουν και δευτερογενή παραγωγή, έχουν και τριτογενή, είναι πρώτοι στον τουρισμό στον κόσμο και βλέπετε τα προβλήματα; Θεωρείτε, λοιπόν, ότι είναι εύκολα τα πράγματα, ότι έτσι μπορούμε να βρούμε λύσεις, λέγοντας «Εγώ θα βάλω ένα φόρο και τελικά θα βρω τη λύση του προβλήματός μας»; Δεν είναι έτσι τα πράγματα.<br />Και τι σας λέμε; Στηρίξτε την προσπάθεια να έχουμε επενδύσεις, στηρίξτε την προσπάθεια να κάνουμε αποκρατικοποιήσεις, να βρούμε, δηλαδή, περισσότερα οικονομικά έσοδα, για να μπορέσουμε να λειτουργήσουμε την οικονομία μας καλύτερα, να μπορέσουμε να καλύψουμε τις τρύπες που πραγματικά δημιουργούνται, να μπορέσουμε να αυξήσουμε μισθούς, να μπορέσουμε να μειώσουμε τη φορολογία. Διότι, ποιο είναι το διακύβευμα αυτήν τη στιγμή; Ποιο είναι το πρόταγμα που έχει η Κυβέρνηση από εδώ και πέρα; Τι θα πάει να διεκδικήσει στο Παρίσι; Τι έχουμε το επόμενο διάστημα να κάνουμε; Να ρυθμίσουμε το χρέος. Γιατί να ρυθμίσουμε το χρέος; Για να μην πληρώνουμε 5,5 με 6 δισεκατομμύρια ευρώ κάθε χρόνο σε τόκους. Να μας μείνει μεγαλύτερο οικονομικό απόθεμα ώστε να μπορέσουμε να λειτουργήσουμε την οικονομία με άλλους όρους, με υγιείς όρους. Να μην χρωστάμε ΦΠΑ στις εταιρείες οι οποίες σβήνουν αυτήν τη στιγμή, να μπορέσουμε να δώσουμε φοροελαφρύνσεις και φοροαπαλλαγές. Πώς θα γίνει αυτό αν δεν έχεις τα οικονομικά δεδομένα; Λέγοντας «ΟΧΙ» στην εισροή χρημάτων από άλλες πηγές, που εμείς το θεωρούμε απαραίτητο και αναγκαίο;<br />Δεν γίνεται έτσι οικονομική πολιτική, κυρίες και κύριοι συνάδελφοι. Και απευθύνομαι στο ΣΥΡΙΖΑ, που ως Αξιωματική Αντιπολίτευση έχει μια συγκεκριμένη λογική η οποία εκ των πραγμάτων αυτοαναιρείται. <br />Με την έννοια αυτή, κύριε Υπουργέ, είναι πολύ σημαντικό το νομοσχέδιο που φέρνετε, όσον αφορά την καλύτερη λειτουργία του πρωτογενούς τομέα, γιατί εντοπίζεται σε έναν κλάδο ο οποίος για μένα είναι πολύ σημαντικός. Αν δεν κάνω λάθος, οι υδατοκαλλιέργειες είναι ο πρώτος πλέον κλάδος στις εξαγωγές. Η Ελλάδα καλύπτει δηλαδή το 40% της ευρωπαϊκής παραγωγής, εκ του οποίου το 80% το εξάγει. <br />Εγώ, βεβαίως, που έχω και μία γνώση του Νομού Αιτωλοακαρνανίας, γιατί έχουμε πολλές υδατοκαλλιέργειες τόσο στον Αμβρακικό όσο και στην πλευρά του Ιονίου, σας λέω πως είναι πολύ σημαντικό το συγκριτικό πλεονέκτημα που έχει η Ελλάδα. Διότι έχουμε το σαφές αυτό πλεονέκτημα με τα ήπια καλοκαίρια, όχι πολύ ζεστά καλοκαίρια, και, βεβαίως, από την άλλη έχουμε και ήπιους χειμώνες. Δηλαδή στον ανταγωνισμό με άλλα κράτη, όπως η Λιβύη που έχει πολύ ζεστά καλοκαίρια ή η Ισπανία που έχει πάρα πολύ κρύους χειμώνες, το πλεονέκτημα αυτό είναι πολύ σημαντικό. Διότι -εσείς το ξέρετε καλύτερα- το να αναπτυχθεί μία τσιπούρα, γιατί η Ελλάδα έχει την πρωτοκαθεδρία στην καλλιέργεια τσιπούρας και λαβρακίου και στην ουσία τροφοδοτεί και την Ευρώπη. Οι ειδικοί στον Αμβρακικό μου λένε ότι το να γίνει μία τσιπούρα τετρακόσια γραμμάρια θέλει δεκατρείς μήνες, ενώ στην Ισπανία θέλει είκοσι έναν μήνες. Τι σημαίνει αυτό; Ότι μπορούμε να εξάγουμε την τσιπούρα στην Ισπανία σε φθηνότερη τιμή από ό,τι οι ίδιοι οι Ισπανοί. Τεράστιο συγκριτικό πλεονέκτημα. <br />Τι έρχεται και λέει, λοιπόν, το Υπουργείο; Τις άδειες που σας δίνω στις υδατοκαλλιέργειες δεν μπορείτε να τις περιμένετε δύο ως πέντε χρόνια, δεν μπορείτε να πηγαίνετε κάθε φορά στο Υπουργείο Αγροτικής Ανάπτυξης, στο ΥΠΕΚΑ, στο Υπουργείο Οικονομικών ή στο Υπουργείο Τουρισμού να καταθέτετε κάθε φορά την αίτηση, χάνοντας χρόνο. Όχι, όλα αυτά θα μαζευτούν σε έναν φορέα, την αποκεντρωμένη διοίκηση, η οποία αναλαμβάνει πλέον να κάνει αυτή τη δουλειά. Αυτό σημαίνει ότι μειώνουμε τον χρόνο έκδοσης της άδειας. Είναι πολύ σημαντικό όταν έχεις αυτά τα συγκριτικά πλεονεκτήματα. <br />Θα μου πείτε «Υπάρχει πρόβλημα με το τραπεζικό σύστημα». Βεβαίως. Διότι η Ελλάδα είχε αυτό το πρόβλημα σε σχέση με την Ισπανία, το πρόβλημα δηλαδή της πρόσβασης στον τραπεζικό δανεισμό -που σας είπα πιο είναι το συγκριτικό μας πλεονέκτημα, ότι παράγουμε πολύ πιο γρήγορα και πολύ καλύτερο προϊόν, απ’ ό,τι οι άλλες χώρες της Μεσογείου. Η Ισπανία είχε και χαμηλότερα επιτόκια και ευκολότερη πρόσβαση στον τραπεζικό δανεισμό. <br />Γιατί τρέχαμε, κύριοι συνάδελφοι, να κάνουμε την ανακεφαλαιοποίηση των τραπεζών; Γιατί τρέχαμε για να μπορέσουν οι τράπεζες να έχουν τη δυνατότητα να κάνουν αυτόν τον δανεισμό; Ακριβώς γι’ αυτόν τον λόγο, ένας λόγος γιατί είναι σημαντικό να λειτουργεί το τραπεζικό σύστημα, ώστε να μπορέσεις να βοηθήσεις τα συγκριτικά σου πλεονεκτήματα, τα οποία θάβονται, τα οποία καταστρέφονται. Και λέμε «Όχι». <br />Τα δίνουμε -λέει- στις τράπεζες. Το ζήτημά μας είναι να κάνουμε αντιπαράθεση με τις τράπεζες ή να μπορέσει να λειτουργήσει η οικονομία στη χώρα; Αυτό δεν καταλαβαίνετε, γιατί τρέξαμε να βγούμε στις αγορές. Τρέξαμε να βγούμε στις αγορές γιατί δεν μπορείς να έχεις ένα επιτόκιο δανεισμού 10%. Βγήκαμε στις αγορές, κάναμε το επιτόκιο αναφοράς 3,75%-4% και μπορούν πλέον οι εταιρείες να δανείζονται πολύ πιο φθηνά. Εισρέει χρήμα στο τραπεζικό σύστημα, ώστε να μπορέσει να δώσει στις επιχειρήσεις. <br />Πώς θα γινόταν αυτό; Λέγοντας «Όχι, δεν θέλουμε να κάνουμε κεφαλαιοποίηση των τραπεζών, όχι, να μη βγούμε στις αγορές, όχι, να έχουμε υψηλά επιτόκια»; Αυτό προσπαθήσαμε και κάναμε για το οποίο κατηγορούμεθα από την Αντιπολίτευση. Είναι σημαντικά πράγματα στα οποία, εάν δεν ομονοήσουμε, δεν είναι κοινός τόπος για όλα τα κόμματα, δεν νομίζω ότι θα βρούμε καμμία άκρη. <br />Σε ένα λεπτό τελειώνω, κύριε Προέδρε.<br />Κι έχεις απέναντι τον ανταγωνισμό. Η Τουρκία δεν έχει αυτές τις νόρμες και τα ευρωπαϊκά στάνταρ -εσείς τα ξέρετε καλύτερα, κύριε Υπουργέ- έχει χαμηλότερο εργατικό κόστος, επιδοτεί μέρος αυτών των επιχειρήσεων, έχει τις ίδιες συνθήκες, γιατί στο Αιγαίο είναι κι αυτοί, κι αυτοί έχουν στο Αιγαίο υδατοκαλλιέργειες. Πρέπει να τους ανταγωνιστούμε και δεν μπορούμε να το κάνουμε εάν δεν έχουμε πιο φιλικό περιβάλλον στην επιχειρηματικότητα -αυτό που κάνει το νομοσχέδιο αυτό- ή αν δεν έχουμε πολύ πιο εύκολη πρόσβαση στον δανεισμό. <br />Οπότε, με αυτήν την έννοια, υπερψηφίζουμε αυτό το νομοσχέδιο. Εγώ θα το έλεγα μεταρρυθμιστικό νομοσχέδιο, βοήθεια στον πρωτογενή τομέα. <br />Θα κλείσω με τα σχόλια που ακούστηκαν για τον ΕΝΦΙΑ.<br />Η λογική που ψηφίσαμε το συγκεκριμένο φόρο ακινήτων ήταν πολύ περισσότεροι να πληρώσουν λιγότερα, διότι ταμειακά στην ουσία μιλάμε για το ίδιο ποσό είσπραξης, κοντά στα τρία δισεκατομμύρια. Δεν αλλάζει, δηλαδή, ο στόχος εισπραξιμότητας, ο ίδιος είναι με πέρυσι. Απλά τι είπαμε; Πολύ περισσότεροι να πληρώσουν λιγότερα. <br />Και βεβαίως οφείλω να παραδεχτώ ότι υπήρξε πρόβλημα από τις αρμόδιες υπηρεσίες και αυτό ήρθαμε να λύσουμε τώρα. Έρχεται βέβαια αυτή η τροπολογία του Υπουργείου Οικονομικών που παρατείνει για ένα μήνα, ως τις 30 Σεπτεμβρίου, την οφειλή που πρέπει να πληρώσει ο φορολογούμενος, αλλά βεβαίως θα επέλθει και άλλη τροποποίηση και για περισσότερες δόσεις, αλλά βεβαίως για να βρεθεί λύση στο μεγάλο πρόβλημα που παρουσιάστηκε στους τέσσερις χιλιάδες συνοικισμούς. Και βεβαίως έρχεται μια πλειάδα άλλων ευνοϊκών ρυθμίσεων τις οποίες έχουν ζητήσει και συνάδελφοι του ΠΑΣΟΚ, αλλά και εμείς, ώστε να απαλειφθούν αυτά τα πολύ δύσκολα όσον αφορά το φόρο ακινήτων. Εγώ έχω πει ότι κάποια στιγμή και σε βάθος χρόνου είναι και βούληση της Κυβέρνησης, το έχει πει και ο Υπουργός των Οικονομικών. Επιπλέον πρέπει να γίνει επιτέλους η ρύθμιση των αντικειμενικών αξιών και όσο το δυνατόν να έρθουμε κοντά στις εμπορικές αξίες, το οποίο έχουμε μπροστά μας. <br />Με την έννοια αυτή υπερψηφίζουμε το νομοσχέδιο. <br />Ευχαριστώ πολύ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε κι εμείς, κύριε συνάδελφε.<br />Τον λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Χαϊκάλης.<br />Ορίστε, κύριε συνάδελφε, έχετε τον λόγο για δώδεκα λεπτά.</speech><speech by="#s288"><from> ΠΑΥΛΟΣ ΧΑΙΚΑΛΗΣ</from> Ευχαριστώ πολύ, κύριε Πρόεδρε.<br />Ο Αριστοτέλης έλεγε ότι η πολιτική είναι η τέχνη του εφικτού. Βεβαίως πρέπει να προβλέπει την εξέλιξη γεγονότων και να βρίσκει λύσεις, αν υπάρχουν προβλήματα, να έχει αξιοπιστία η πολιτική, λόγων, θέσεων και αξιών και βέβαια να προστατεύει τους πολίτες βάσει του Συντάγματος. <br />Και τίθεται το ερώτημα: Το κάνει αυτό η Κυβέρνηση; Αυτή είναι η μεγάλη πληγή στο σήμερα, ότι δυστυχώς ούτε οι πολίτες προστατεύονται ούτε υπάρχει εμπιστοσύνη στο Σύνταγμα ούτε αξιοπιστία και λόγος υπάρχει και βέβαια δεν υπάρχει καμμία πρόβλεψη. Αλλιώς δεν μπορώ να χαρακτηρίσω το πώς ξαφνικά φτάσαμε στο μεγάλο εμπάργκο της Ρωσίας απέναντι στα ευρωπαϊκά προϊόντα. Όταν πήγαν όλοι οι κύριοι Υπουργοί και συμφώνησαν στο να βάλουν κυρώσεις στη Ρωσία, δεν ήξεραν ποιος είναι ο Πούτιν; Δεν μπόρεσαν να φανταστούν τι συνέπεια θα υπάρξει από όλη αυτή την ιστορία στο μέλλον των ευρωπαϊκών προϊόντων από τη στιγμή που υπάρχουν αυτές οι εμπορικές σχέσεις μεταξύ ευρωπαϊκών χωρών και Ρωσίας;<br />Και θα ήθελα να δούμε και τα προβλήματα αυτά τα οποία αντιμετωπίζουν μέχρι στιγμής οι ροδακινοπαραγωγοί της βόρειας Ελλάδας από την επιβολή του ρωσικού εμπάργκο και από τις χαμηλές τιμές πώλησης των προϊόντων τους τη φετινή εμπορική περίοδο λόγω της παρατεταμένης οικονομικής κρίσης, η οποία έχει επιβαρυνθεί. <br />Σύμφωνα, λοιπόν, με την απόφαση της Ευρωπαϊκής Ένωσης, η αποζημίωση που λαμβάνει ο μεμονωμένος παραγωγός είναι η μισή από αυτήν την οποία λαμβάνει ο οργανωμένος παραγωγός. Και δεν καταλαβαίνουμε γιατί υπάρχει αυτή η αδικία. Ενώ σε όλους τους παραγωγούς σε όλα τα προϊόντα ισχύει το ίδιο, ξαφνικά στα ροδάκινα ο μεμονωμένος έχει τη μισή τιμή από τον οργανωμένο παραγωγό.<br />Θεωρώ, λοιπόν, ότι η Κυβέρνηση πρέπει να ασκήσει ακόμη μία έντονη πίεση για να λυθεί το πρόβλημα αυτών των παραγωγών και η αποζημίωσή τους να είναι η ίδια και στις δύο κατηγορίες. Νομίζουμε ότι αυτό είναι δίκαιο και αφήνουμε στην άκρη τις όποιες επιπτώσεις μπορεί να έχει φέρει το ρώσικο εμπάργκο στην ελληνική οικονομία, η οποία δεν αφορά μόνο βέβαια τους παραγωγούς των προϊόντων και δεν είναι μόνο τα ροδάκινα, είναι και τα προϊόντα που θα έρθουν αργότερα, σταφύλια, ακτινίδια κλπ., αλλά έχει χτυπήσει και την Ομοσπονδία των Φορτηγών Αυτοκινητιστών της Ελλάδας. Και το λέμε αυτό γιατί αυτήν τη στιγμή με έναν πρόχειρο τζίρο που έκανα, ειδικά οι εξαγωγές στη Ρωσία είχαν ένα όφελος γύρω στα δέκα εκατομμύρια ευρώ, το οποίο έχει εξαφανιστεί αυτήν τη στιγμή και μάλιστα υπάρχουν τριάντα φορτηγά δημοσίας χρήσης τα οποία έχουν γυρίσει με φορτωμένο το εμπόρευμα και έχουν χάσει τον επιπρόσθετο ναύλο, όπως υπήρχε από τα προϊόντα τα οποία θα έφερνε από τη Ρωσία στην Ελλάδα.<br />Είναι κάτι που πιστεύω ότι θα πρέπει η Κυβέρνηση να το δει σοβαρά για το πώς θα αντιμετωπίσει στο μέλλον αυτές τις πολιτικές.<br />Χθες, ξέρετε, λίγο γέλασα γιατί άκουγα στον «REAL FM» παλαιότερες δηλώσεις πολιτικών προσώπων, οι οποίες υπάρχουν και οι οποίες με έβαλαν σε πολύ μεγάλες σκέψεις, από τον κ. Γεωργιάδη, που έλεγε ότι «είμαι στο ΛΑΟΣ και δεν πρόκειται να πάω ποτέ στη Νέα Δημοκρατία και όσοι τα λένε αυτά έχουν πάρει ναρκωτικά κ.λπ.», από τις δηλώσεις του κ. Βενιζέλου, ο οποίος έλεγε ότι «η ΔΕΗ δεν μπορεί να γίνει το στοιχείο είσπραξης χαρατσιών και φόρων» και από τον κ. Σαμαρά, ο οποίος έλεγε ότι «ο νέος φόρος θα είναι πολύ μικρότερος και θα ανακουφίσει όλους τους Έλληνες» και έρχεται ξαφνικά ο ΕΝΦΙΑ. <br />Περί ΕΝΦΙΑ θα σας αναφέρω απλώς σήμερα ότι εμείς θα καταψηφίσουμε ό,τι έχει σχέση με τον ΕΝΦΙΑ, διότι πιστεύουμε ότι είναι αντισυνταγματικός, είναι ένας παράλογος, παράνομος, παράτυπος νόμος.<br />Θα θυμίσω τι έλεγε ο Πρόεδρος των Ανεξαρτήτων Ελλήνων, ο Πάνος ο Καμμένος, στη συνεδρίαση της ψήφισης του νομοσχεδίου για τον ΕΝΦΙΑ: «Και, βέβαια, στη σημερινή συνεδρίαση θα αποφασίσουμε να βάλουμε βαρείς φόρους, κεφαλικούς φόρους, φόρους που δεν υπήρχαν παρά μόνο στην Αγγλία του 14ου αιώνα από τότε που θεσπίστηκαν οι φόροι της κατηγορίας poor taxes, φόρους που πρέπει να πληρώσουν όλοι οι ενήλικες ανεξαρτήτως εισοδήματος, με κορυφαίο το φόρο εκείνον που έπρεπε να πληρώσει κάποιος απλά και μόνο επειδή ζούσε». Κάποιες διαμαρτυρίες ξέσπασαν τότε και κάποιοι χωρικοί επαναστάτησαν και ξεκίνησε η ιδιαιτέρως καταστροφική εξέγερση των χωρικών.<br />Τελικά, αυτό είναι το ζητούμενο; Να οδηγήσουμε μία χώρα σε εξέγερση; Με ένα φορτωμένο ουσιαστικά, υπερφορολογημένο πρόγραμμα των Ελλήνων, να βάλουμε κι έναν κεφαλικό φόρο πάνω στα ακίνητα, τα οποία δεν έχουν καμμία δυναμική, δεν αποδίδουν κανένα εισόδημα; Αφήστε το Σύνταγμα γιατί το έχουμε παραβιάσει και δεν το συζητάμε. Τη λογική επικαλούμαι στα πράγματα, όχι τίποτε άλλο. Μιλάμε για λογική.<br />Έστω να δεχθούμε ότι ο ΕΝΦΙΑ είναι ένας φόρος είσπραξης. Επειδή πιστεύω ότι είναι ένα αγγλικό κείμενο, που δεν έχει καμμία σχέση με την ελληνική πραγματικότητα και το οποίο ήλθε, τοποθετήθηκε μέσα στην ελληνική Κυβέρνηση και υπηρετεί διατεταγμένες υπηρεσίες, τις οποίες πρέπει να εκτελέσει η ελληνική Κυβέρνηση, έρχομαι να σας πω: «Ενιαίος Φόρος Ιδιοκτησίας Ακινήτων και άλλες διατάξεις». Η συνταγματική επιταγή του άρθρου 21 παράγραφος 2 τι λέει; Ιδιαίτερη φροντίδα για τους πολύτεκνους. Έχω ένα κόλλημα με τους πολύτεκνους, έχω ένα κόλλημα με το δημογραφικό πρόβλημα της Ελλάδας και θα επικαλεστώ πάλι τη ρήση του Πρωθυπουργού, ο οποίος είχε πει ότι «οποιαδήποτε δαπάνη για το δημογραφικό πρόβλημα δεν είναι σπατάλη, αλλά επένδυση για το μέλλον της Ελλάδας, μίας Ελλάδας που δεν γεννάει και γερνάει». Και να τα αποτελέσματα! Φτάνουμε σήμερα σε στοιχεία να υπάρχει ο ΕΝΦΙΑ στους πολύτεκνους, να τσακίζει οικογένειες που έχουν παιδιά. <br />Δείτε την ανισότητα που υπάρχει. Το όριο της φτώχειας για τον άγαμο είναι 6.591 ευρώ και για να τύχει της έκπτωσης του ΕΝΦΙΑ του 50%, όπως λέει το άρθρο 7 του νόμου, πρέπει να έχει ετήσιο εισόδημα το όριο της φτώχειας ή 40%, δηλαδή 9.000 περίπου. Αντιθέτως, για τον πολύτεκνο με σύζυγο και τέσσερα προστατευόμενα τέκνα το όριο της φτώχειας είναι 21.500. Αντί να προσθέσει στον άγαμο 40% δηλαδή άλλες 8.000, πράττει το ακριβώς αντίθετο, του μειώνει το ποσοστό κατά 20% και το κατεβάζει στις 17.000.<br />Επίσης, είναι δυνατόν ο νόμος να προβλέπει για την παραπάνω έκπτωση ο άγαμος να έχει ένα σπίτι εκατόν πενήντα τετραγωνικών για να πάρει την έκπτωση και ο πολύτεκνος να έχει την ίδια ακριβώς ανεξαρτήτων τέκνων, με τέσσερα, με επτά με οχτώ παιδιά; Έχει λογική; Αυτό προσπαθώ να κατανοήσω και εκεί είναι που κολλάω. Εκεί είναι που δεν καταλαβαίνω τι πάτε να κάνετε. <br />Όμως, έρχεται στο μυαλό μου η δήλωση του Γεωργίου του Παπανδρέου το 2009, που ξαφνικά μας θύμισε ότι η ιδιωτική περιουσία των Ελλήνων ανέρχεται –λέει- γύρω στο 1,5 τρισεκατομμύριο. Δεν καταλαβαίνω, γιατί το λέει ο άνθρωπος; Τι νόημα έχει η ιδιωτική περιουσία των Ελλήνων; Για να έρθουμε σήμερα να ξεφωνίσουμε αυτά που φωνάζαμε και στο παρελθόν οι Ανεξάρτητοι Έλληνες και τα λέγαμε και μας έλεγαν γραφικούς, ότι ο στόχος είναι να πάρουν τις περιουσίες των Ελλήνων. <br />Δεν νοείται ιδιοκτησιακό καθεστώς στους Ευρωπαίους. Αυτή είναι η ιστορία. Θέλουν να εξαφανίσουν το ιδιοκτησιακό καθεστώς των Ελλήνων. Θέλουν να μας βάλουν σε έναν άλλον τρόπο σκέψης και ζωής. Μόνο που η Ελλάδα έχει μάθει να αντιστέκεται. Δεν είναι ακριβώς όπως θέλουν κάποιοι να την προετοιμάσουν για ένα τέτοιο χώρο. Δυστυχώς, δεν θα σας κάνουμε τη χάρη.<br />Υπάρχουν πολλές ακόμη αδικίες. Για τον ΕΝΦΙΑ δεν θα συζητήσω. Σας είπα πως ό,τι θα φέρετε θα το καταψηφίσουμε. Απλώς, υποδηλώνουμε τα στοιχεία και τα σημεία, τα οποία δείχνουν την παράνοια αυτού του νόμου.<br />Ένα άλλο θέμα που υπάρχει είναι το ταξίδι της τρόικας στο Παρίσι. Διερρήγνυε τα ιμάτιά της η Κυβέρνηση, η οποία έλεγε ότι δεν πρόκειται ξαφνικά να πάμε στο Παρίσι, αλλά η συνάντηση θα γίνει εδώ, στην Αθήνα. Προφανώς γιατί ήθελε να αποκρύψει την ατζέντα που θα υπήρχε και τα προβλήματα τα οποία θα δημιουργούνταν. <br />Ήθελα να ρωτήσω: Ποιο είναι το οικονομικό κόστος, κύριε Υπουργέ, γι’ αυτό το ταξίδι; Και δεν εννοώ μόνο το οικονομικό κόστος, αλλά και το πραγματικό κόστος γι’ αυτή τη χώρα και θα επιμεριστούν οι Έλληνες από αυτό το ταξίδι; Τι θα συζητηθεί; Εδώ βλέπουμε ότι υπάρχει διαμάχη απόψεων μεταξύ των πλευρών της Νέας Δημοκρατίας και του ΠΑΣΟΚ που θα πάνε στο Παρίσι. Το ΠΑΣΟΚ δεν συμφωνεί να τεθούν θέματα όπως είναι οι ομαδικές απολύσεις, το μισθολόγιο στο δημόσιο, οι νέες παρεμβάσεις σε γάλα, φάρμακα, ψωμί κ.λπ., κάτι που θέλει να θέσει η Νέα Δημοκρατία. Θα πάμε οργανωμένα;<br />Επίσης, να υπενθυμίσω ότι υπάρχει ένα ψήφισμα σαράντα επτά σελίδων στο Ευρωπαϊκό Κοινοβούλιο που καταδικάζει τις πολιτικές της τρόικας. Αυτό το στοιχείο εμείς θα το εκμεταλλευτούμε στη διαπραγμάτευση; Θα εξηγήσουμε ότι έχουμε φτάσει στο απροχώρητο; Θα εξηγήσουμε ότι τα πλεονάσματα μέχρι στιγμής είναι πλεονάσματα στόχων, το μεγαλύτερο κομμάτι των οποίων –για να μην πω ολόκληρο- πηγαίνει στη διαχείριση του κεφαλαίου του χρέους; Και γιατί θα πρέπει από τα 2,8 δισεκατομμύρια που πληρώσαμε φέτος, να πάνε και τα επόμενα 4,5 του χρόνου; Γι’ αυτό μπήκε ο ΕΝΦΙΑ, για να μαζέψουν τα χρήματα και να πάνε στο χρέος. Δεν είναι χρήματα που θα μείνουν στην ελληνική οικονομία. Αυτά τα χρήματα θα πάνε για διαχείριση του κεφαλαίου του χρέους. <br />Έρχομαι, λοιπόν, εγώ και ρωτάω:  Δηλαδή εάν από τα 4 δισεκατομμύρια που ήταν να πάνε στη διαχείριση του χρέους πήγαιναν τα 2 δισεκατομμύρια, θα πείραζε κανέναν; Όχι! Γιατί, λοιπόν, πρέπει να τα τελειώσουμε τώρα; Γιατί πρέπει να εξαθλιώσουμε έναν λαό τώρα και να πετύχουμε πλεονάσματα στόχων και όχι πλεονάσματα ουσίας;<br />Σχετικά με το νομοσχέδιο που έχετε φέρει, κύριε Υπουργέ, θα ήθελα να σας πω ότι κατ’ αρχάς ο τίτλος είναι παραπλανητικός, δηλαδή «ανάπτυξη υδατοκαλλιεργειών και λοιπές διατάξεις». Δεν νομίζω ότι ουσιαστικά επιχειρεί αυτό. Αλλά, για να μην παρεξηγηθώ, θα ήθελα να ξεκαθαρίσω ότι δεν είμαστε αντίθετοι, ίσα ίσα. Στηρίζουμε το νομοσχέδιο, το ψηφίζουμε. Θεωρούμε ότι αυτό έπρεπε να έχει γίνει εδώ και χρόνια. Γιατί, όπως είπε και ο κ. Καραγκούνης, πραγματικά είναι ένας κλάδος πρωτογενούς τομέα με έντονα εξαγωγικό χαρακτήρα, η δυναμική του οποίου μπορεί να συμβάλει πραγματικά στην ανάπτυξη της χώρας. Και εύχομαι να μην γίνει μόνο στις υδατοκαλλιέργειες, αλλά και σε ό,τι αφορά όλο τον πρωτογενή τομέα. Γιατί εκεί η Ελλάδα έχει υποστεί μεγάλες ζημιές.<br />Κατ’ αρχάς, ήθελα να πω ότι το νομοσχέδιο δεν επιτυγχάνει τον περιορισμό της γραφειοκρατίας, τη συμβολή του χωροταξικού σχεδιασμού προς αυτήν την κατεύθυνση. Δεν συμβαίνει αυτό σύμφωνα με τον ΣΕΥΔ, τον Σύνδεσμο Ελλήνων Υδατοκαλλιεργητών. Ο χωροταξικός σχεδιασμός εντάσσεται σε περιοχές όπου δεν επιτρέπεται η εγκατάσταση νέων μονάδων και δεν προβλέπεται η παραχώρηση παραπάνω στρεμμάτων για την ανάπτυξη του κλάδου. Δηλαδή εκεί που υπάρχουν μονάδες, δεν τους δίνεται η δυνατότητα να αναπτυχθούν περισσότερο. Θα πρέπει να πάνε κάπου αλλού;<br />Επίσης, σχετικά με την επίσπευση των διαδικασιών στο επιχειρησιακό πρόγραμμα αλιείας 2014-2020, τα κονδύλια μάλιστα για το οποίο σύμφωνα με τον νέο κοινοτικό κανονισμό θα είναι περισσότερα, θα αξιοποιηθούν; Γιατί κατά την προηγούμενη περίοδο 2007-2013 καθυστέρησαν, όπως είπε και ο κ. Καραγκούνης, τέσσερα με πέντε χρόνια, με μεγάλες απώλειες για την ελληνική οικονομία, γιατί το μεγαλύτερο μέρος που είχε απορροφηθεί – το 25%- αφορούσε υποδομές και όχι την παραγωγική δραστηριότητα. Μακάρι να πάμε προς αυτήν την κατεύθυνση και εμείς θα είμαστε αρωγοί. <br /><br />Ολοκληρώνω, κύριε Πρόεδρε. <br />Θα ήθελα να κλείσω με ένα τελευταίο θέμα που είναι στην επικαιρότητα –επειδή αναφέρθηκε το όνομά μου και στον Τύπο, ηλεκτρονικό και μη, δηλαδή με το θέμα της προεδρολογίας. Λυπάμαι γιατί πάρα πολύς κόσμος δεν κατανόησε αυτό που έχω πει ουσιαστικά, ότι θα ψήφιζα έναν Πρόεδρο της Δημοκρατίας, ο οποίος ουσιαστικά δεν υπάρχει. Έναν Πρόεδρο της Δημοκρατίας ο οποίος δεν θα έπρεπε να είναι πολιτικό πρόσωπο, δεν θα υπόκειται σε έλεγχο, δεν θα υπογράφει προεδρικά διατάγματα. Θα πρέπει να είναι ένα πρόσωπο διεθνούς κύρους, το οποίο θα χαίρει εκτιμήσεως και στο εξωτερικό και στον ελληνικό χώρο. Αυτό το πρόσωπο δεν υπάρχει και εάν υπάρχει, να είστε σίγουροι ότι δεν θα μπορούσατε να το φέρετε ποτέ για υποψήφιο. Και εάν τον φέρνατε, δεν θα δεχόταν ποτέ να υπογράψει τέτοια προεδρικά διατάγματα. <br />Κατόπιν αυτού, γίνεται ξεκάθαρη η θέση μου και την επαναλαμβάνω από του Βήματος στο ελληνικό Κοινοβούλιο, ότι δεν θα είμαι αυτός ο οποίος θα υπογράψει για την ψήφιση του Προέδρου της Δημοκρατίας. <br />Σας ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Αρβανίτης, Κοινοβουλευτικός Εκπρόσωπος της Χρυσής Αυγής.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ευχαριστώ, κύριε Πρόεδρε. <br />Είναι –πιστεύω- απαραίτητο και επιβεβλημένο να υπενθυμίσω έστω και αν κατά το μάλλον ευρίσκομαι σε μη φιλικό περιβάλλον ότι αυτές τις μέρες –σήμερα, αύριο, χθες, μεθαύριο- συμπληρώνονται είκοσι πέντε χρόνια, από τις τελευταίες δηλαδή ημέρες του Αυγούστου του 1949, από τότε που ο ελληνικός στρατός απελευθέρωσε την πατρίδα και συνέτριψε τις ορδές των Μπολσεβίκων, οι οποίες πριν και μετά και κατά τις φοβερές καταστροφές που επέφεραν οι Γερμανοί συνέπραξαν και αυτοί σε αυτές, έφεραν την πατρίδα μας εκατό χρόνια πίσω και απεφάσισαν εν ολομελεία της Κεντρικής τους Επιτροπής να ταχθούμε στο άρμα της Σοβιετικής Ενώσεως. <br />Όμως, ο «πατερούλης» Στάλιν δεν το δέχθηκε αυτό, τους εγκατέλειψε –άστοργος πατέρας!- και στη συνέχεια προσπάθησαν να βρουν άλλο κηδεμόνα, τον Εβραίο Γιόζιπ Μπροζ –το γνωστό ως Τίτο δηλαδή- και να ανακηρύξουν ανεξάρτητο κράτος τη Μακεδονία με τη Θράκη με κομμουνιστικό καθεστώς και να το προσαρτήσουν στη Γιουγκοσλαβία του Τίτο, για να έχει διέξοδο ο Σλάβος. Αυτό δεν έγινε χάρη στον ελληνικό μας στρατό! <br />Επίσης, έκαναν κάτι πολύ χειρότερο από ό,τι είχαν κάνει οι Τούρκοι και αυτό δεν πρέπει ποτέ να ξεχνιέται. Έκαναν ένα παιδομάζωμα, για να δημιουργήσουν νέους πολιτικούς γενίτσαρους κατά του έθνους. <br />Περαιτέρω, επειδή θέλω να ευθυγραμμιστώ με την παράκληση του κυρίου Υπουργού να μην επεκταθούμε σε θέματα εκτός του αντικειμένου το οποίο συζητούμε σήμερα, θα αναφερθώ εν τάχει στο αντικείμενο. Εξάλλου, μας κάλυψε απολύτως ο ειδικός αγορητής μας κ. Κουκούτσης. <br />Κύριε Υπουργέ, ξέρετε ότι εδώ στο Τμήμα, στο Κοινοβούλιο, όταν τρέχουν σοβαρά θέματα επικαιρότητος, πάντοτε είμεθα υποχρεωμένοι να τα σχολιάζουμε και να αναφερόμεθα συνοπτικώς σε αυτά. <br />Κατά ταύτα, όμως, εγώ εν τάχει θα αναφερθώ σε δύο σημειώσεις εδώ, όσον αφορά εις το νομοσχέδιο και εν συνεχεία θα πω ορισμένα πράγματα και πιστεύω ότι δεν θα έχετε αντίρρηση, μέσα στα πλαίσια του χρόνου μου, βέβαια, που είμαι σίγουρος ότι θα μου δώσει ο αξιότιμος κύριος Πρόεδρος κ. Μαρκογιαννάκης, ο οποίος δεν είναι φειδωλός και αυτό οφείλω να το ομολογήσω. <br />Το νομοσχέδιο αφορά τον κλάδο των υδατοκαλλιεργειών, που είναι ένας κλάδος της πρωτογενούς παραγωγής, ο οποίος έχει έντονα εξαγωγικό χαρακτήρα και προσφέρει και διατηρεί στη χώρα χιλιάδες θέσεις εργασίας. <br />Ο κλάδος της υδατοκαλλιέργειας σήμερα πάσχει σε πολλούς τομείς από υπερσυγκέντρωση στα χέρια λίγων, από υπερδανεισμό, με όλες τις επιχειρήσεις του κλάδου να εξαρτούν την επιβίωσή τους από την καλή θέληση των τραπεζών λόγω των υψηλών χρεών που έχουν. <br />Πιστεύουμε, όμως, ότι το νομοσχέδιο αποτυγχάνει στο να προσφέρει τις λύσεις στα προβλήματα του κλάδου. Δεν δίνει ένα τέλος στις στρεβλώσεις που παρατηρούνται εδώ και χρόνια. <br />Στη διαδικασία αδειοδότησης δεν προβλέπεται καμμία συμμετοχή της τοπικής αυτοδιοίκησης. Ο πλήρης αποκλεισμός της αιρετής τοπικής αυτοδιοίκησης είναι λανθασμένος και δεν πρέπει να γίνει δεκτός. Δεν γίνεται οι τοπικές κοινωνίες να μην έχουν λόγο στην ανάπτυξη και στη δραστηριότητα αυτού του τομέος στην περιοχή τους. <br />Όσον αφορά το άρθρο 27, πρόκειται για πραγματικά απαράδεκτη ρύθμιση από όλες τις απόψεις. Επί της ουσίας, δίδεται δικαίωμα σε μονάδες οι οποίες λειτουργούν χωρίς άδεια –παρανόμως δηλαδή- και έχουν καταλάβει αυθαίρετα υδάτινες εκτάσεις του δημοσίου να νομιμοποιηθούν εντός τριετίας, δηλαδή να λειτουργήσουν ακόμη τρία χρόνια παρανόμως, χωρίς άδεια και χωρίς καμμία συνέπεια. <br />Στην περίπτωση μάλιστα των πλωτών μονάδων μπορεί να μην καταβάλλουν ούτε μίσθωμα για τα χρόνια της παράνομης λειτουργίας τους. Εδώ τίθεται και μείζον ηθικό και πρακτικό θέμα, αφού επιβραβεύονται οι παράνομοι εις βάρος των νομοταγών επιχειρηματιών. <br />Τέλος, όλο το νομοσχέδιο υπονομεύεται από το άρθρο 26 που αφορά τις εξουσιοδοτικές διατάξεις με τις ειδικές ρυθμίσεις και την εξουσιοδότηση που προβλέπει αυτό το άρθρο. Παραπέμπεται ουσιαστικά ο σχεδιασμός και η λειτουργία της κυβερνητικής πολιτικής για το χώρο των υδατοκαλλιεργειών στο απώτερο και άγνωστο μέλλον. <br />Είναι χαρακτηριστικό ότι προβλέπονται πέντε κοινές υπουργικές αποφάσεις και εννέα υπουργικές αποφάσεις, για να καθοριστούν οι όροι, οι προϋποθέσεις και οι διαδικασίες που απαιτεί το νομοσχέδιο. <br />Όσον αφορά τώρα την τροπολογία υπ’ αριθμόν 1727/30, θα ήθελα να πω παρενθετικώς ότι είναι πάγια τακτική της Κυβερνήσεως να φέρνει ορισμένες τροπολογίες και μάλιστα, ουσιώδεις μέσα στο καλοκαίρι, στο Τμήμα Διακοπής Εργασιών της Βουλής. Βέβαια, το ακούω που το λέγανε χρόνια, το ακούω και εγώ δύο χρόνια, αλλά δεν γίνεται τίποτα απολύτως. Κάθε χρόνο λέτε «τελευταία φορά». Το ζήτημα υπάρχει. Πρέπει να γίνει κάτι. Επιτέλους, ας γίνει κάποιος προγραμματισμός να δοθεί μία πιο μόνιμη λύση, γιατί μόνιμη λύση αποκλείεται να βρεθεί. Για τους λόγους αυτούς θα ψηφίσουμε «παρών» όσον αφορά εις την προαναφερθείσα τροπολογία.<br />Όσον αφορά την τροπολογία υπ’ αριθμ. 1757, η Χρυσή Αυγή συνιστά στην Κυβέρνηση να την αποσύρει και φυσικά, εάν δεν πράξει κάτι τέτοιο, θα την καταψηφίσει.<br />Επίσης, θα ήθελα να επισημάνω το εξής: Στο άρθρο 2 του νομοσχεδίου λέτε, μεταξύ άλλων, ότι προτεραιότητα αποτελεί η αύξηση των θέσεων απασχόλησης επιστημονικού και εργατικού δυναμικού. Δεν μπορούσατε να έχετε τη γενναιότητα, λόγω της φρικτής ανεργίας η οποία υπάρχει, να γράψετε «ελληνικού εργατικού δυναμικού»; Γράψτε το αυτό. Το συνιστά η Χρυσή Αυγή. «Ελληνικού εργατικού δυναμικού»! Φεύγουν οι νέοι μας έξω είτε είναι επιστήμονες είτε πάνε για εργάτες και δούλοι των ξένων!<br />Περαιτέρω λέτε ότι απλουστεύεται και εκσυγχρονίζεται το θεσμικό πλαίσιο αδειοδότησης κ.λπ.. Τι απλουστεύεται; Πολλαπλασιάζεται η γραφειοκρατία. Αυτό προκύπτει σαφώς από το άρθρο 20 του εν λόγω νομοσχεδίου, όπου δεν είναι μόνο αυτά τα οποία λέτε. Υπάρχουν πάντοτε παράμετροι και παράγωγα αυτής της διαδικασίας, η οποία θα ακολουθηθεί και το ξέρετε από άλλες γραφειοκρατικές διαδικασίες. Δεν είναι μόνες τους αυτές αφ’ εαυτές. Έχουν παράγωγα και παράμετροι. Αυτά ήθελα να πω γενικά.<br />Όσον αφορά τον ΈΝΦΙΑ ή ΕΝΦΙΑ΄ φυσικά τον καταψηφίζουμε. Δεν ξέρω, κύριε Υπουργέ, δεν γνωρίζω, πάντως πιστεύω ότι είναι λανθασμένη η ονομασία. Θα προτιμούσα να ονομαστεί «Εμφιάλωση» της ιδιοκτησίας των Ελλήνων, που έχτισαν με το αίμα τους, όπως ο προλαλήσας ομιλητής των Ανεξαρτήτων Ελλήνων είπε, είτε ξενιτευόμενοι είτε ως ναυτικοί, διακινδυνεύοντας τη ζωή τους είτε τρώγοντας ψωμί και αλάτι! «Εμφιάλωση»! Αυτό να λέτε! «Εμφιαλώνετε» την ιδιοκτησία και την παραδίδετε στα χέρια των απλήστων τραπεζιτών, οι οποίοι είναι γνωστό ότι είναι σιωνοκίνητοι γιατί ο ευρωσιωνισμός διευθύνει όλες τις τράπεζες και τις δικές μας. Είναι γνωστό αυτό. Τι κάνετε; Εγκληματείτε κατά των Ελλήνων! Ένα κεραμίδι ήθελε ο Έλληνας! Το είπε προηγουμένως και ο Κοινοβουλευτικός Εκπρόσωπος του ΣΥΡΙΖΑ. Γι’ αυτό το κεραμίδι πάλεψε μία ολόκληρη ζωή και τώρα πάτε να του το πάρετε. «Εμφιάλωση», λοιπόν, όχι ΈΝΦΙΑ και ΕΝΦΙΑ΄.<br />Να πω ορισμένα πράγματα για την πρωτογενή παραγωγή. Τώρα ενδιαφέρεστε; Το είπε ο ειδικός αγορητής του ΠΑΣΟΚ –και ορθώς το είπε ,βέβαια, ο άνθρωπος- ότι μετά από τριάντα χρόνια ενδιαφέρεστε για έναν μόνο τομέα ξεχωριστό της πρωτογενούς παραγωγής, ασχέτως του τι ελαττώματα έχει, ασχέτως και αν έχει, υποτίθεται, κάποιες βελτιώσεις.<br /> Τι γίνεται με τους άλλους τομείς της πρωτογενούς παραγωγής; Το γνωρίζετε ότι έχει καταστραφεί κυριολεκτικά και η γεωργία μας και η κτηνοτροφία μας; Το γνωρίζετε; Εισάγουμε σε ποσοστό 80% ξένα κρέατα. Χοιρίδια τα οποία έρχονται κατά το γνωστό τρόπο από την Κίνα και τα κράτη της Ανατολικής Ασίας, μπαίνουν σε καράβια, πηγαίνουν στο Μαρόκο, από εκεί στη Γαλλία και από τη Γαλλία έρχονται εδώ, ενώ θα μπορούσαμε να έχουμε αυτάρκεια και μάλιστα, όχι μόνο σε αυτά, αλλά και σε βοοειδή και σε ερίφια και σε αμνούς. Δεν γίνεται αυτό. Γιατί δεν το πολεμήσατε; Σας έδωσαν εντολές να το κάνετε αυτό το πράγμα; Και δεν ελπίζουμε με τη μέχρι τούδε πολιτική σας ότι θα πάρετε εκείνα τα μέτρα ώστε να γίνει μία συστηματική προώθηση της πρωτογενούς παραγωγής.<br /> Ποιο είναι το ζητούμενο, κύριε Υπουργέ; Εμείς δεν είμαστε εξ εκείνων οι οποίοι κατηγορούν απλώς. Έχουμε θέσεις. Το ζητούμενο είναι η αυτάρκεια γιατί δεν ξέρουμε τι μπορεί να προκύψει για το λαό μας, τι μπορεί να συμβεί και η δυνατότης εξαγωγής. Εισάγουμε λεμόνια από την Αργεντινή. <br />Αφήσαμε, επειδή το διέταξαν οι Ευρωπαίοι και οι Αμερικάνοι, να μας κλείσουν οι Ρώσοι τις πόρτες και να δίνουν οι Τούρκοι τα προϊόντα τους και οι δικοί μας αγρότες να βρίσκονται σε απελπισία; Αδιανόητο! Αφήσαμε εν ενί λόγω -που έχει μεγάλη σπουδαιότητα- τη διατροφή μας στο έλεος των ευρωσιωνιστών τραπεζιτών, γιατί αυτοί ελέγχουν και τη διατροφή μας και την αναπνοή μας, τα πάντα. Έτσι αφήσατε, έτσι επιτρέψατε, χωρίς την περηφάνεια του Έλληνος. Ίχνος υπερηφανείας, καμμία! <br />Άκουσα κάτι για τη σημαία. Πήρα ορισμένα τηλέφωνα. Έμαθα ότι κάποιοι δήμοι και ιδιαίτερα στην Ξάνθη έχουν καταργήσει το σταυρό από τη σημαία, το εθνικό μας σύμβολο δηλαδή. Αυτό το ιερό σύμβολο είναι διάτρητο από σφαίρες, είναι καταματωμένο από τίμιο αίμα για να είμαστε σήμερα εμείς ελεύθεροι. Βάζουν μόνο δύο χρώματα. Τι είναι αυτό; <br />Πάτε να μας απεθνοποιήσετε τελείως, σιγά-σιγά και ύπουλα, όπως κάνετε σαράντα ολόκληρα χρόνια τώρα; Διότι έχει απεμπολήσει αρχές, αξίες, ιδεώδη, ιδανικά, οράματα του έθνους. Πού είναι αυτά; Πάνε. Ύλη μόνο και εντολές, πιστή εκτέλεση των εντολών των τραπεζιτών και των τοκογλύφων. Τίποτα άλλο πέραν αυτών. <br />Είναι όμως και πολλά κόμματα –το αναφέρω έτσι αορίστως και γενικώς- που ευχαρίστως θα ήθελαν την αλλαγή του συμβόλου μας, να είναι δηλαδή ένα δίχρωμο πανί. Γίνεται και μια τέτοια κίνηση στην Ευρώπη τώρα, γιατί είναι περίπου έξι κράτη που έχουν τον σταυρό. Γίνεται μία τέτοια κίνηση ύπουλη, όπως ύπουλα ενεργεί πάντα ο τοκογλύφος, ο σύγχρονος Σάιλοκ που τρώει τις σάρκες μας. <br />Τα κόμματα που θα αποτολμήσουν κάτι τέτοιο, όχι μόνο θα βρουν αντιμέτωπη τη Χρυσή Αυγή, που είναι μπροστάρης του εθνικιστικού κινήματος, αλλά και ολόκληρο τον ελληνικό λαό, που ξέρει αυτό το τίμιο λάβαρο τι σημαίνει για εμάς, για την ιστορία μας και για το αίμα που χύθηκε, ποτάμια. <br /><br />Τελειώνω, κύριε Πρόεδρε.<br />Αν θέλουν αυτοί να αλλάξουν, να αλλάξουν τα λάβαρα των κομμάτων τους και τα εμβλήματα. Υπάρχουν πολλοί τρόποι να τα αλλάξουν και μάλιστα, τρόποι τέτοιοι που θα φανερώσουν χαρακτηριστικά, που θα είναι συμβολικοί και της ποιότητας και των επιδιώξεών των και των μέχρι τούδε πεπραγμένων τους. Ποιοι είναι αυτοί; <br />Εγώ συνιστώ το εξής: Η κ. Ρεπούση και η κ. Δραγώνα έχουν αρκετά ενδύματα. Ας πάρουν ένα από αυτά τα ενδύματα να το βάλουν ως έμβλημα. Ευθυγραμμίζονται έτσι με την τακτική τους. <br />Όσον αφορά τώρα την Ιερά Σύνοδο εκφράζω τη λύπη μου, διότι απεφάσισε χθες, μη σεβομένη τις παραδόσεις μας, τα ιερά και τα όσιά μας, μόνο με μία τροπολογία που πρότεινε, να αναφερθεί σε αυτό που θα έρθει προς ψήφιση την Τρίτη, δηλαδή στο λεγόμενο «αντιρατσιστικό», ανθελληνικό και ρατσιστικό κατά των Ελλήνων νομοσχέδιο, μόνο στη γενοκτονία Αρμενίων, Ποντίων και Μικρασιατών. Μόνο αυτό. <br />Από εκεί και πέρα, μας μίλησε για αγάπη και τα υπόλοιπα. Έχω το κείμενο εδώ. Μας είπε «αγαπάτε αλλήλους» εκτός από τους Έλληνες. Αλλήλους ναι. Μόνο τους Έλληνες μην αγαπάτε. Τίποτα άλλο. Είχε πει κάποτε ο Κοσμάς ο Αιτωλός ότι κάποτε οι κληρικοί θα γίνουν χειρότεροι από τους λαϊκούς. Και να που επαληθεύεται ο πατρο-Κοσμάς. <br /><br />Κύριε Πρόεδρε, σέβομαι το χρόνο σας. Σας ευχαριστώ που μου δώσατε ενάμισι λεπτό ακόμη. <br />Τέλος, θέλω να πω ότι εστάλη μία επιστολή τριάντα τεσσάρων ακαδημαϊκών, αξιόλογων ακαδημαϊκών, πανεπιστημιακών καθηγητών της Ελλάδος και της Αμερικής. Αυτή η επιστολή βλέπω ότι μιλάει για εθνοκτονία. Πώς αυτοί οι τριάντα τέσσερις άνθρωποι βλέπουν την επερχόμενη, τη συντελούμενη εθνοκτονία και δεν τη βλέπει ο κ. Ιερώνυμος; Μήπως θα του ταίριαζε καλύτερα να βάλει κιπά και να αποβάλει τα ιερά άμφια, τα οποία βεβηλώνει αυτήν τη στιγμή;<br />Ευχαριστώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε. <br />Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ πολύ, κύριε Πρόεδρε.<br />Θα αποφύγω τον σχολιασμό της επικαιρότητας, γιατί θεωρώ ότι μία ουσιαστική συζήτηση επί του συγκεκριμένου νομοσχεδίου, με ό,τι αυτό περικλείει και στο επίπεδο που μπορούμε να το συζητήσουμε, είναι πολύ σοβαρότερη και παραγωγικότερη για το μέλλον της χώρας.<br />Θα ξεκινήσω από κάποια προκαταρκτικά, κύριε Υπουργέ, τα οποία βεβαίως δεν είναι δευτερεύοντα. Σηματοδοτούν και υποδεικνύουν τις στρατηγικές επιλογές και στοχεύσεις της Κυβέρνησης. Αναφερόμαστε, λοιπόν, σε ένα θέμα που αγγίζει την πραγματική παραγωγή και θα έπρεπε να είναι στον πυρήνα αυτού που επαγγέλλονται οι πάντες, την παραγωγική ανασυγκρότηση της χώρας. <br />Η πρώτη προκαταρκτική παρατήρηση είναι η εξής: Αν δεν κάνω λάθος, είναι το δεύτερο νομοσχέδιο που έρχεται πλήρες από το Υπουργείο Αγροτικής Ανάπτυξης τα τελευταία δύο χρόνια. Είναι το δεύτερο και είχε την τιμή να το εισηγείστε εσείς. <br />Δεν είμαι και δεν είμαστε ως Δημοκρατική Αριστερά υπέρ του «πληθωρισμού» των νομοσχεδίων. Πολλά πράγματα μπορούν να γίνουν χωρίς νομοσχέδια. Όμως στον συγκεκριμένο τομέα, σε αυτό τον κρίσιμο τομέα στρατηγικής επιλογής, το να εμφανίζεται σύσσωμή η ηγεσία του πλέον παραγωγικού Υπουργείου στη Βουλή, προκειμένου να συζητήσει ένα νομοσχέδιο, είναι ενδεικτικό των στρατηγικών επιλογών της Κυβέρνησης. Και γιατί το λέω αυτό; Το λέω γιατί απλούστατα η αδιαφορία ή η υποβάθμιση γι’ αυτό τον τομέα, κι έτσι ακριβώς όπως διατυπώνεται, δεν προμηνύει καλές εξελίξεις για τη χώρα. <br />Ο αγροτικός τομέας, ο πρωτογενής τομέας, κύριε Υπουργέ –το ξέρετε γιατί είστε του χώρου αυτού και το ξέρουν και πάρα πολλοί από την Αίθουσα- είναι ο κρισιμότερος τομέας για την παραγωγική ανασυγκρότηση της χώρας. Για ποιον λόγο; <br />Πρώτον, γιατί ουσιαστικά καλείται να αξιοποιήσει τα μεγαλύτερα συγκριτικά πλεονεκτήματα που έχει αυτός ο τόπος. Το δεύτερο, βεβαίως, είναι γιατί αποτελεί τομέα εντάσεως εργασίας και θα έπρεπε να συμβάλει καθοριστικά στη ραγδαία μείωση της ανεργίας. Το τρίτο είναι γιατί συμβάλλει καθοριστικά στην πληθυσμιακή κατανομή και ισορροπία, στην άρση της απομόνωσης και ερημοποίησης της ελληνικής κοινωνίας. Και το τέταρτο βεβαίως, είναι γιατί ο πρωτογενής τομέας είναι ουσιαστικά στον πυρήνα της διαχείρισης του τοπίου, όπως λέμε, της διαχείρισης των φυσικών πόρων, της διαχείρισης του περιβάλλοντος.<br />Αυτοί οι τέσσερεις τομείς είναι καθοριστικοί για το μέλλον της χώρας. Κι όμως, κύριε Υπουργέ, δεν έχει γίνει ουσιαστική συζήτηση γι’ αυτό το θέμα. Και σήμερα δεν έγινε ουσιαστικά συζήτηση γιατί, παραδείγματος χάριν, θα θέλαμε από εσάς στη δεύτερη παρουσία Υπουργού Αγροτικής Ανάπτυξης στην ελληνική Βουλή τα τελευταία χρόνια να κάνετε έναν μίνι απολογισμό του έργου αυτού του κρίσιμου Υπουργείου. <br />Παραδείγματος χάριν, κύριε Υπουργέ, τι γίνεται με εκείνο το περίφημο και φιλόδοξο –κύριε Κουκουλόπουλε, απευθύνομαι και σε εσάς αφού είστε παρών- σχέδιο για παραχώρηση δημοσίων εκτάσεων σε νέους αγρότες και νέες αγρότισσες από όλη τη χώρα που ήθελαν να εγκατασταθούν στην περιφέρεια και να παράξουν; Η γνώση μας είναι ότι δεν έχει γίνει απολύτως τίποτα. Σε συνδυασμό, βέβαια, και με την πρόταση της εκκλησίας για τις δικές της εκτάσεις δεν έχει γίνει τίποτα.<br />Δεύτερον, όσον αφορά τις δομές, ξέρετε ότι διαλύονται οι δομές των φυτοπαθολογικών ινστιτούτων, των ινστιτούτων έρευνας, εκπαίδευσης, καινοτομίας, νέων τεχνολογιών και ούτω καθεξής; <br />Τι συμβαίνει με τους κρίσιμους τομείς-θεσμούς των δημοπρατηρίων που τόσα πολλά είχαμε πει πριν τέσσερα χρόνια σε αυτήν εδώ την Αίθουσα; Τι γίνεται με την Τράπεζα Γης; Τι γίνεται με τις συλλογικές οργανώσεις; Τι γίνεται με τον αγροτουρισμό; Τι γίνεται με τα χρηματοδοτικά εργαλεία;<br />Γιατί τα λέω αυτά; Τα λέω διότι για ένα τέτοιο Υπουργείο είναι τραγικό, κύριε Υπουργέ, να νομοθετεί διά των τροπολογιών. Διότι είναι υποβάθμιση -για να μη χρησιμοποιήσω καμμία βαρύτερη κουβέντα- ένα κρίσιμο πλαίσιο που αφορά τους αγροτικούς συνεταιρισμούς, που περιμέναμε την πλήρη αναδιατύπωσή του και αναδιάρθρωσή του εδώ και δυο χρόνια, να έρχεται ως τροπολογία την τελευταία στιγμή σε άσχετο νομοσχέδιο, στο νομοσχέδιο για το ρυθμιστικό της Αθήνας, χωρίς να προλάβουμε καν να το διαβάσουμε.<br />Ήταν τραγικό, κύριε Υπουργέ, το ότι δεν ήσασταν εδώ όταν συζητείτο το θέμα του αγροτουρισμού στο τελευταίο νομοσχέδιο.<br />Κύριε Κουκουλόπουλε, γνωρίζετε πότε ήρθε η τροπολογία. Ουσιαστικά, δεν έγινε καμμία ολοκληρωμένη συζήτηση πάνω στο κρίσιμο αυτό ζήτημα, που δεν έχει να κάνει με μια απλή μόνο τροπολογία. Η συζήτηση που έγινε εδώ ήταν συγκεκριμένη και ενδεικτική. Δεν έγινε συζήτηση για το κρίσιμο αυτό θέμα. Βεβαίως, υπάρχουν και τόσα, μα τόσα άλλα θέματα που έρχονται εδώ με τροπολογίες.<br />Ας σταθούμε, λοιπόν, στον κρίσιμο τομέα των υδατοκαλλιεργειών.<br />Είναι φιλόδοξο νομοσχέδιο, κύριε Υπουργέ. Ενσωματώνει και αρχές που είναι αρχές πλέον και ολόκληρης της Ευρωπαϊκής Ένωσης. Όμως, θα εξετάσουμε αυτό το νομοσχέδιο ξεχωριστά από το υπόβαθρο, το υπόστρωμα πάνω στο οποίο θα εφαρμοστεί; Πρώτα από όλα, ο συγκεκριμένος κλάδος, που τόσο πολύ εκθειάζουμε όλοι, αυτήν τη στιγμή βρίσκεται στο μάτι του κυκλώνα, των αναδιαρθρώσεων των κλάδων με πρωτοβουλία των τραπεζών. Είναι ο πρώτος κλάδος ο οποίος καλείται ουσιαστικά να αναδιαρθρωθεί, να υπάρξουν συγχωνεύσεις, οργανωτικές συμπτύξεις, προκειμένου να χρησιμοποιήσουν πλεονεκτήματα και τέτοια.<br />Για ποιο λόγο γίνεται αυτό; Διότι είναι καταχρεωμένος, διότι δεν είναι βιώσιμος οικονομικά. Ευθύνεται γι’ αυτό μόνο το σαθρό θεσμικό πλαίσιο το οποίο πράγματι είχαμε ως χώρα; Προφανώς, όχι. Οφείλεται στη διαχείριση αυτού του κρίσιμου κλάδου που δεν έγινε με τον καλύτερο τρόπο. Και δεν ήταν μόνο αυτό. Το πρώτο είναι αυτό.<br />Το δεύτερο είναι το εξής. Πράγματι, ο κλάδος είναι κυρίαρχος σε όλη την Ευρώπη. Από ό,τι διάβασα στην εισηγητική έκθεση, κατέχει το 68% του συνολικού όγκου παραγωγής των είκοσι επτά μελών της Ευρωπαϊκής Ένωσης και το 43% της συνολικής παραγωγής της μεσογειακής λεκάνης. Βεβαίως, όλοι αναφερόμαστε με περηφάνεια στις δεκαέξι χιλιάδες χιλιόμετρα ακτογραμμής που έχει η χώρα. Μας ενδιαφέρει πράγματι η αλιεία; Μας ενδιαφέρουν οι υδατοκαλλιέργειες;<br />Πώς σχολιάζετε και πώς αξιολογείτε, κύριε Υπουργέ, κύριε Κουκουλόπουλε, ότι κανένας, μα κανένας, δικός μας Ευρωβουλευτής δεν δέχθηκε να ενταχθεί στην Επιτροπή Αλιείας του Ευρωπαϊκού Κοινοβουλίου, ότι τη σνόμπαραν και την υποβάθμισαν; Κάποιοι είπαν ότι είναι δικαίωμα του Ευρωβουλευτή να ενταχθεί σε όποια επιτροπή θέλει. Αλήθεια; Οι Αρχηγοί των κομμάτων δεν αξιολόγησαν με το σωστό τρόπο τις επιτροπές και να πουν σε κάποιους Ευρωβουλευτές ότι πρέπει να είναι ισχυρή η παρουσία της χώρας σε αυτήν την κρίσιμη επιτροπή; Δεν εντάχθηκαν.<br />Τρίτο ζήτημα: Παράκτιες ζώνες. Έγινε εκτεταμένη συζήτηση και στο προηγούμενο νομοσχέδιο της κ. Κεφαλογιάννη όσον αφορά στην εκμετάλλευση των ακτών. Γνωρίζετε πάρα πολύ καλά ότι το θέμα της διαχείρισης των παράκτιων ζωνών είναι από τα κορυφαία ζητήματα της Ευρώπης και μάλιστα, της Ατζέντας 2020.<br />Τα σχέδια δεν τα έχουμε δει. Πώς θα μπορέσει να καταστεί βιώσιμος αυτός ο κλάδος, χωρίς να έχουμε αυτά τα σχέδια; Πώς θα αποτρέψετε τις συγκρούσεις που τόσοι συνάδελφοι ανέφεραν; Πώς θα αποτρέψετε τη σύγκρουση μεταξύ οικιστικών, αγροτικών και τουριστικών πιέσεων σε περιοχές, οι οποίες μάλιστα είναι και ευαίσθητες, εκτός όλων των άλλων;<br />Ένα άλλο πολύ κρίσιμο θέμα έθεσε ο κ. Δημήτρης Αναγνωστάκης με πολύ παραστατικό τρόπο, όσον αφορά το θέμα της αποκεντρωμένης λειτουργίας του θεσμού. Αλήθεια, εσείς πιστεύετε ότι μία επιχείρηση που θα εγκατασταθεί σε έναν κόλπο της Αιτωλοακαρνανίας, ενός απομακρυσμένου δήμου και θα φέρει υπογραφή από το Γραμματέα της Αποκεντρωμένης Διοίκησης, χωρίς να έχει προηγηθεί διαβούλευση, θα είναι μία επιχείρηση η οποία θα μπορεί να είναι βιώσιμη;<br />Γνωρίζετε πάρα πολύ καλά ποιες συγκρούσεις προϋπήρχαν τα τελευταία είκοσι χρόνια. Τις βιώσαμε και προσπαθήσαμε να τις διαχειριστούμε. Μέχρι και δολιοφθορές είχαμε σε τέτοιες εγκαταστάσεις. Πώς θα μπορέσουμε να τα αποτρέψουμε αυτά; Θα τα αποτρέψουμε μόνο μέσω της αποκεντρωμένης λειτουργίας και όχι με άλλον τρόπο.<br />Επίσης, δεν ακούστηκε κουβέντα για το τεράστιο πρόβλημα που αντιμετώπιζαν μέχρι πρότινος όλες οι επιχειρήσεις σχετικά με τις εξαγωγές μας στη Ρωσία, οι οποίες πέρασαν από σαράντα κύματα. Ουσιαστικά, δεν λύθηκε το πρόβλημα με τη δικαιολογία ότι οι Ρώσοι απαιτούν αυστηρές προδιαγραφές, ότι είναι παράλογα όλα αυτά, ότι εμείς ξέραμε να λειτουργούμε με άλλον τρόπο, κλπ. Το αποτέλεσμα είναι να έχουμε αυτό το πρόβλημα, το οποίο έχει δυσφημίσει συνολικά τον κλάδο.<br /><br />Τελειώνω, κύριε Πρόεδρε.<br />Αυτές είναι οι βασικές αιτίες και αιτιολογίες που μας οδηγούν στην καταψήφιση του νομοσχεδίου. Όπως είπε και ο κ. Δημήτρης Αναγνωστάκης, καταθέσαμε την άποψή μας επί των άρθρων. <br />Θα ήθελα τώρα να αναφερθώ στις τροπολογίες. Θα αναφερθώ πρώτα στη δική σας τροπολογία, την οποία ψηφίζουμε, σε σχέση με τον «ΕΛΓΟ-ΔΗΜΗΤΡΑ», με την εκπαίδευση και τις δομές εκπαίδευσης στον πρωτογενή τομέα. Αξίζει τον κόπο να διαβάσουμε όλοι αυτήν την αναλυτική αιτιολογική έκθεση. Περιγράφει τα δομικά προβλήματα που έχει ο πρωτογενής τομέας. Δηλαδή, ο κρισιμότερος τομέας της πρωτογενούς παραγωγής που είναι ο τομέας της έρευνας, της εκπαίδευσης και γενικότερα των δομών αυτών που έχουν ως προορισμό και αποστολή να προάγουν το προϊόν και γενικότερα την παραγωγή, ουσιαστικά είναι στα αζήτητα. Θυμάμαι πάρα πολύ καλά ότι εδώ και ενάμιση χρόνο, ο προκάτοχός σας έλεγε ότι εκκρεμεί το μεγάλο νομοσχέδιο, που πρέπει να έρθει σε σχέση με τη γεωργική έρευνα, την εκπαίδευση, κ.λπ..<br />Αυτή είναι, λοιπόν, η μεγάλη εκκρεμότητα. Παρ’ όλα αυτά, το ψηφίζουμε.<br />Όσον αφορά την τελευταία τροπολογία που αφορά το ΦΠΑ στις ΠΑΕ, πολύ επιφανειακά και πολύ αγαπησιάρικα –ας το πούμε έτσι- το εισηγήθηκε ο κ. Τασούλας. Ο κ. Τασούλας ήταν Βουλευτής και το Δεκέμβριο. Καλή ώρα, αν δεν κάνω λάθος, κύριε Κουκουλόπουλε, ήταν στις 28 Αυγούστου που συζητήσαμε την αντίστοιχη τροπολογία. Ο κ. Ιωαννίδης είπε κάτι πολύ απλό που ισχύει, ότι δηλαδή αυτό το θέμα αφορά αποκλειστικά και μόνο την Επιτροπή Επαγγελματικού Ποδοσφαίρου. Δηλαδή, θα μπορούσε η επιτροπή να εκδώσει πιστοποιητικό. Μπορούσε να το κάνει. Για ποιο λόγο δεν το κάνει και το παραπέμπει στη Βουλή; Είναι το άλλοθι! Πολλοί επικαλούνται το αυτοδιοίκητο του ποδοσφαίρου εκεί που τους συμφέρει, το επικαλούνται και καταγγέλλουν τη χώρα στην UEFA και στη FIFA σε περίπτωση που γίνει μία παρέμβαση. Όπου δεν τους συμφέρει, «πετάνε το μπαλάκι» στην πολιτεία και λένε «λύσε μας το πρόβλημα», βρίζουν τους πολιτικούς και την ελληνική Βουλή –τους λένε «καραγκιόζηδες», κλπ.- και όταν έρθει η στιγμή να λύσουν το προβληματάκι τους, όλοι είμαστε «μέλι-γάλα».<br /><br />Τελειώνω με το εξής: η καταληκτική τοποθέτηση όλων των πτερύγων τον Αύγουστο του 2012 ήταν ότι τέτοιου είδους μεθόδευση δεν θα επαναληφθεί ξανά στη Βουλή, αν διαβάσετε όλες τις τοποθετήσεις. <br />Κάτω από αυτήν την προϋπόθεση και τις συνθήκες η Δημοκρατική Αριστερά λέει «όχι» στη συγκεκριμένη τροπολογία.<br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει η Κοινοβουλευτική Εκπρόσωπος του ΚΚΕ κ. Μανωλάκου.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Και αυτό το νομοσχέδιο για την ανάπτυξη των υδατοκαλλιεργειών δεν διαφέρει στη φιλοσοφία, τη μεθοδολογία, το στόχο που έχει η πολιτική της Κυβέρνησης για κάθε τομέα της οικονομίας, δηλαδή τον καπιταλιστικό εκσυγχρονισμό του θεσμικού πλαισίου για την περαιτέρω ανάπτυξη του τομέα των υδατοκαλλιεργειών, που θα ενισχύσει τη συγκέντρωση και συγκεντροποίηση, εξασφαλίζοντας μεγαλύτερο κέρδος σε μεγαλοκαπιταλιστές του κλάδου, στους επιχειρηματικούς ομίλους, καταστρέφοντας μικρούς και μεγάλο μέρος μεσαίων, περιθωριοποιώντας ακόμα πιο πολύ τη συλλογική αλιεία, κυρίως την παράκτια, όπου δραστηριοποιούνται μικροί ψαράδες τους οποίους εκτοπίζετε και πιθανόν και μικρές τουριστικές μονάδες.<br />Με αυτήν την έννοια, κύριε Υπουργέ, θεωρώ ότι ήσασταν ειλικρινής όταν λέγατε ότι το νομοσχέδιο επιδιώκει το ασφαλέστερο επιχειρηματικό πλαίσιο. Αυτή είναι η ανάπτυξη που εννοείτε: Βασίζεται στην παραχώρηση δημόσιας περιουσίας που ανήκει σε όλους, όπως είναι τα θαλάσσια πεδία και οι χερσαίες εκτάσεις και στη μεγαλύτερη εκμετάλλευση της εργασίας, αφού η Κυβέρνηση καταργεί συλλογικές συμβάσεις, εξασφαλίζοντας φτώχεια και δυστυχία σε μεγαλύτερα τμήματα του πληθυσμού, στην εργατική τάξη και στα λαϊκά στρώματα.<br />Ταυτόχρονα, υπάρχει οικονομική ενίσχυση μέσα από προγράμματα της Ευρωπαϊκής Ένωσης που ξεπερνάει και το 60%, αφού είναι βασική ευρωκοινοτική πολιτική η παραπέρα ανάπτυξη των υδατοκαλλιεργειών μέσα από την κοινή αλιευτική πολιτική, την οποία βεβαίως στηρίζετε και εσείς και η Αξιωματική Αντιπολίτευση, ο ΣΥΡΙΖΑ, που έννοια έχει αν ο κεφαλαιούχος στις ιχθυοκαλλιέργειες θα είναι ντόπιος ή ξένος. Και οι δύο εκμεταλλεύονται και φυσικούς πόρους και εργασία. <br />Όλα για το κέρδος! Τί σημασία έχει από πού προέρχεται. Θύματα, βέβαια, είναι οι εργαζόμενοι που γυρίζουν πίσω στη δουλεία. Εξάλλου, αυτή η ένταση της εκμετάλλευσης είναι που δημιουργεί και τα πλεονάσματα στον κρατικό προϋπολογισμό, που ξεζουμίζει εργαζόμενους και φυσικούς πόρους.<br />Το ερώτημα, λοιπόν, που προκύπτει μέσα και από αυτόν τον προσανατολισμό είναι: Θα βελτιωθεί, θα αυξηθεί ο μισθός των εργαζομένων στον κλάδο των υδατοκαλλιεργειών; Θα βελτιωθούν οι όροι και το επίπεδο ζωής τους; Όχι! Αυτό που θα βελτιωθεί και θα αναπτυχθεί είναι η κερδοφορία των μεγάλων μονάδων, των επιχειρηματικών ομίλων, ξένων και ντόπιων. Γι’ αυτό εξάλλου και στο άρθρο 27, το οποίο βεβαίως και βελτιώσατε, κύριε Υπουργέ, με τις τροποποιήσεις, παραμένει η επιβράβευση της παρανομίας αυτών των μονάδων. Δεν τιμωρούνται, αλλά έχουν και μία παράταση επιπλέον δύο ετών. Εντάξει! Ήταν τρία τα χρόνια, τα κάνατε δύο.<br />Επίσης, θέλω να πω ότι στον κλάδο -και δεν πρέπει κανείς να το παραγνωρίζει- υπάρχει ανταγωνισμός, όχι μόνο μέσα στον ίδιο κλάδο, αλλά και με άλλους κλάδους, όπως ας πούμε με τον τουρισμό, αφού τόσο τα θαλάσσια όσο και τα αντίστοιχα χερσαία τμήματα που χρειάζεται η ανάπτυξη των ιχθυοκαλλιεργειών τα έχει αυτή τη στιγμή και τα διεκδικεί και το τουριστικό κεφάλαιο. <br />Σε αυτήν την περίπτωση, φαίνεται ότι η όποια λύση θα δίνεται θα συνδέεται με το μέγεθος που έχει ο καθένας και όχι με τη χρησιμότητά του και το σεβασμό στο περιβάλλον.<br />Αν δηλαδή η τουριστική μονάδα διεκδικεί τον ίδιο χώρο, που μπορεί να είναι ένα μικρό ξενοδοχείο ή κάποια ταβέρνα ή άλλες μονάδες σίτισης, τότε δίνετε προτεραιότητα στη μεγάλη ιχθυοκαλλιεργητική μονάδα, έστω και αν αυτό σημαίνει καταστροφή πολιτιστική, περιβαλλοντική κ.λπ.. Αυτός είναι ο λόγος που αρνείστε να δώσετε αποφασιστική αρμοδιότητα στην Αυτοδιοίκηση Α΄ και Β΄ βαθμού, αφού αυτοί της Αυτοδιοίκησης πιο άμεσα θα δέχονταν τη λαϊκή πίεση σε κατάφωρες αδικίες είτε εκμετάλλευσης και αξιοποίησης του τόπου τους από άλλους είτε ακόμα και από παραβιάσεις προστασίας της ίδιας της περιοχής τους. Γι’ αυτό οι διαδικασίες παραχώρησης, μίσθωσης και αναμίσθωσης υδάτινων εκτάσεων για την ίδρυση, επέκταση ή μετεγκατάσταση μονάδων δεν απαιτεί τη γνώμη της Υπηρεσίας Αλιείας της Περιφέρειας ούτε εκπροσωπείται σε διάφορα όργανα και σχετικές επιτροπές. Τα περισσότερα, όπως οι άδειες, τα μισθώματα και μια σειρά από άλλα ζητήματα ορίζονται με υπουργικές αποφάσεις. <br />Εξάλλου, οι διαμαρτυρίες δεν ήρθαν από ξένους πολιτικά και ιδεολογικά, αλλά από τους δικούς σας, όπως από τον Περιφερειάρχη Θεσσαλίας κ. Αγοραστό. Τους θεωρείτε, όμως, ευάλωτους στις λαϊκές πιέσεις, κάτι που έχουμε ζήσει με το ειδικό χωροταξικό πλαίσιο σχεδιασμού για την παραπέρα ανάπτυξη και μεγέθυνση υδατοκαλλιεργειών. Όσον αφορά αυτό το θέμα και λόγω των έντονων διαμαρτυριών, φτιάχτηκε και Πανελλήνια Συντονιστική Επιτροπή Φορέων των περιοχών που θίγονται από την ανάπτυξη της υδατοκαλλιέργειας, γιατί καταστρέφει το περιβάλλον σε πολλές παράκτιες περιοχές της χώρας. Μάλιστα, οι αντιδράσεις από τους απλούς κατοίκους αυτών των περιοχών στις οποίες θα ιδρυθούν ΠΟΑΥ είχαν μαζικό χαρακτήρα, αλλά συμμετείχε και μερίδα κεφαλαίου που θα πληγεί, όπως είναι οι ξενοδοχειακές επιχειρήσεις. Άσκησαν τέτοια πίεση που εκφράστηκε και με τη μορφή αποφάσεων των δημοτικών αρχών και άλλων φορέων, συλλόγων κ.λπ.. <br />Όσον αφορά τις αλλαγές, λοιπόν, τις οποίες μας ανακοινώσατε, κύριε Υπουργέ, θα ήθελα να πω ότι η τοπική αυτοδιοίκηση εκφράζει απλά γνώμη πολύ περιορισμένα. Η γνώμη της δεν είναι ούτε αποφασιστική ούτε δεσμευτική και αν θέλετε την λαμβάνετε υπόψη ή αν θέλετε την πετάτε και στα σκουπίδια. Αυτή είναι η κατάσταση.<br />Στο σημείο αυτό θα ήθελα να διευκρινίσω ότι το Κομμουνιστικό Κόμμα Ελλάδας δεν είναι ενάντια στην ανάπτυξη των ιχθυοκαλλιεργειών. Όμως, βάζουμε όρους και προϋποθέσεις, ώστε να γίνεται με σεβασμό στο περιβάλλον και στον πολιτισμό, σε συνδυασμό με την προστασία της διατροφικής αλυσίδας του λαού, χωρίς να περιορίζονται τα αλιευτικά πεδία, χωρίς να γίνεται εκδίωξη των μικρομεσαίων ψαράδων από τη θάλασσα -κάτι που αποτελεί το στόχο της κοινής αλιευτικής πολιτικής της Ευρωπαϊκής Ένωσης- και χωρίς να συρρικνώνονται τα τουριστικά καταλύματα. Αντίθετα, θα πρέπει να αξιοποιούνται για τη ξεκούραση και για τις διακοπές της λαϊκής οικογένειας. Αυτή εμείς τη θεωρούμε εφικτή και ρεαλιστική ως πρόταση, γιατί αφορά την πλειοψηφία του λαού και όχι το καπιταλιστικό κέρδος μιας χούφτας επιχειρηματικών ομίλων. <br />Επιπλέον, θέλουμε να τονίσουμε ότι είναι υπαρκτές οι ανάγκες για ορθολογική διαχείριση, αειφορία και προστασία του περιβάλλοντος. Ωστόσο, εσείς τα χρησιμοποιείτε μόνο ως πρόσχημα, για να προωθηθεί ακόμα περισσότερο η μονοπώληση του κλάδου, η συγκέντρωση και συγκεντροποίηση, κάτι που φαίνεται και στα άρθρα του νομοσχεδίου. <br />Εδώ δεν διαχωρίζετε ούτε τις λιμνοθάλασσες που έχουν ιδιαίτερη περιβαλλοντική και πολιτιστική αξία ως ιδιαίτερα ευαίσθητα οικοσυστήματα, των οποίων η προστασία και βιώσιμη διαχείρισή τους αποτελούν βασικές αρχές της αλιευτικής εκμετάλλευσης. Παράλληλα, ως φυσικοί πόροι έχουν αξιόλογο οικονομικό ενδιαφέρον για τις τοπικές κοινωνίες. <br />Προσφέρετε, λοιπόν, στο κεφάλαιο μεγάλες θαλάσσιες εκτάσεις, στις οποίες θα συνδυάσει και άλλες δραστηριότητες, όπως δραστηριότητες αναψυχής, καταδυτικά πάρκα και άλλα, που θα του εξασφαλίσουν νέο πεδίο κερδοφορίας. <br />Γι’ αυτό ορθολογική και αειφορική διαχείριση δεν μπορεί να νοηθεί στις σημερινές συνθήκες της καπιταλιστικής οικονομίας. Τέτοιες προϋποθέσεις μπορούν να εξασφαλιστούν μόνο κάτω από κεντρικό σχεδιασμό, που θα σέβεται όλες τις πλευρές κάθε μεμονωμένης ή ευρύτερης περιοχής, χωρίς να υπάρχουν συγκρούσεις μεταξύ τους, αλλά και με πλήρη αξιοποίηση των παραγωγικών τους δυνατοτήτων και με σεβασμό στις περιβαλλοντικές, πολιτιστικές και άλλες απαιτήσεις. <br />Σε ότι αφορά την τροπολογία για το ΓΕΩΤΕ, «ΕΛΓΟ ΔΗΜΗΤΡΑ» κ.λπ., λύνει ορισμένα ζητήματα και θα την ψηφίσουμε. Εξάλλου, για την ενίσχυση  του Ελληνικού Γεωργικού Οργανισμού με μόνιμο προσωπικό είχαμε καταθέσει ερώτηση και θεωρούμε ότι πρέπει να επεκταθεί και σε άλλους υπαλλήλους, πέρα από τη Γενική Διεύθυνση Έρευνας, αφού υπάρχει αξιόλογο επιστημονικό προσωπικό και από άλλες διευθύνσεις που μπορούν να αξιοποιηθούν και να ενταχθούν σε οργανική θέση κατηγορίας ερευνητών. Εμείς, λοιπόν, σας ζητάμε να το επεκτείνετε ακόμα πιο πολύ. <br />Σε σχέση με τη φορολογική ενημερότητα των συγκεκριμένων ομάδων, με συγχωρείτε, αλλά ούτε ο Υπουργός, ο κ. Τασούλας, μπορούσε να το δικαιολογήσει. Ξεφωνημένη περίπτωση. Ίσως οι συγκεκριμένες ΠΑΕ να μην έχουν εκατομμύρια, αλλά δώσαμε εκατοντάδες χιλιάδες για μεταγραφές παικτών. Κι ενώ δεν πληρώνουν τις υποχρεώσεις τους στο δημόσιο, με αυτήν την τροπολογία έρχεται να τους επιβραβεύσει, δηλαδή να δώσει χρόνο χάριτος για την εξόφληση ληξιπρόθεσμων οφειλών προς το δημόσιο. <br /><br />Την ίδια στιγμή –μιλάω για τώρα, για χθες, για προχθές και θα συνεχιστεί και τις επόμενες ημέρες- στέλνονται σε χιλιάδες ασφαλισμένους του ΟΓΑ που αδυνατούν πραγματικά να πληρώσουν τις οφειλές τους, έγγραφα με απειλές για κατάσχεση περιουσιακών στοιχείων, ακόμα και του μοναδικού σπιτιού τους. Και δεν είναι βέβαια οι μόνοι. Σε απελπισία είναι το μεγαλύτερο μέρος του λαού από τη νέα φοροεπιδρομή, από τις μαζικές κατασχέσεις μικροϊδιοκτησιών που ετοιμάζει η Κυβέρνηση, δηλαδή των λίγων περιουσιακών στοιχείων που αποκτήθηκαν άλλες εποχές, ίσως και από τις προηγούμενες γενιές και με στερήσεις. Και αυτό είναι ντροπιαστικό! <br /><br />Εξάλλου, ο κώδικας δεοντολογίας για τα «κόκκινα» δάνεια που διατυμπανίζει η Κυβέρνηση, αφήνει απροστάτευτα και εκβιάζονται ουσιαστικά τα λαϊκά νοικοκυριά. Είναι ρυθμίσεις που ετοίμασε η Κυβέρνηση και η Τράπεζα της Ελλάδος και φυσικά δεν στοχεύουν στο να αντιμετωπίσουν τα υπερχρεωμένα νοικοκυριά, αλλά να θωρακιστούν οι τραπεζικοί όμιλοι και γενικότερα να ενισχυθεί η ανταγωνιστικότητα των μονοπωλίων. <br />Εμείς λέμε ότι πραγματική ανακούφιση είναι οι προτάσεις  νόμου που έχει φέρει επανειλημμένα το ΚΚΕ. Και εμείς καλούμε το λαό να τις υιοθετήσει, να τις κάνει η δική του υπόθεση, να σηκώσει κεφάλι, να οργανώσει την πάλη του για να πληρώσουν την κρίση και τα βάρη τα μονοπώλια και όχι ο λαός. <br />Όμως, σε ό,τι αφορά και την τροπολογία που κατατέθηκε για τις δήθεν  αλλαγές στον ΕΝΦΙΑ, συγγνώμη αλλά είναι τροπολογία κοροϊδία. Στην ουσία του παραμένει άθικτος. Απλώς παίζετε με τις ημερομηνίες. Οι αλλαγές είναι στην κυριολεξία κοροϊδία, γιατί έχετε κάνει επιλογή να τον χρησιμοποιήσετε και αυτόν, δίπλα και στα άλλα εργαλεία που έχετε - εισπρακτικά, δημοσιονομικά μέτρα- για να εξυπηρετήσουν καλύτερα, πιο άμεσα, βίαια το στόχο σας -ναι πιο βίαια- τη συγκέντρωση της γης και τον μικροϊδιοκτησιών σε λίγα χέρια. <br />Ακόμα και τα κοτέτσια φορολογείτε, όπως ονομάζουν κοτέτσια τις μικρές πτηνοτροφικές μονάδες. Τους στείλατε ΕΝΦΙΑ. Καταθέσαμε τις διαμαρτυρίες τους. <br />Θα θελα να πω δύο λόγια για τα ροδάκινα. Κοιτάξτε, κύριε Υπουργέ, εάν δεν διασφαλιστεί η απώλεια εισοδήματος των παραγωγών από την Ευρωπαϊκή Ένωση, που και αυτά λεφτά των λαών είναι, πρέπει να γίνει από εθνικούς πόρους. <br />Δεν γίνεται αυτοί οι άνθρωποι να έχουν ξοδέψει λεφτά για λιπάσματα, για συλλεκτικά και να είναι στον αέρα. <br />Ταυτόχρονα, όμως, φαίνεται καθαρά ότι και η πρόσδεση στην Ευρωπαϊκή Ένωση έχει για μία ακόμα φορά θύματα στην αγροτιά και στην ντόπια αγροτική παραγωγή, κάτι που, βεβαίως, δεν θέλει να παραδεχθεί ο ΣΥΡΙΖΑ. Διότι, το εμπάργκο μπορεί να το κριτικάρει, να κριτικάρει την Κυβέρνηση. Και καλά κάνει. Όχι, όμως, από την πλευρά ότι παίρνει μέρος η Κυβέρνηση στους ιμπεριαλιστικούς ανταγωνισμούς, Ευρωπαϊκή Ένωση-ΗΠΑ-ΝΑΤΟ από τη μια και Ρωσία από την άλλη. Στοιχίζεται, λοιπόν, πίσω από την Ευρωπαϊκή Ένωση, μη διαχωρίζοντας τη θέση της και έτσι έχουμε θύματα τους φρουτοπαραγωγούς που ξόδεψαν ένα σωρό λεφτά -το κόστος παραγωγού- και κινδυνεύουν να μην πάρουν πίσω τίποτα.</speech><speech by="#s175"><from>ΠΡΟΕΔΡΕΥΩΝ</from> Ολοκληρώστε, κύρια συνάδελφε, γιατί βλέπω πως έχετε πολλές σελίδες ακόμα.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Ολοκληρώνω, κύριε Πρόεδρε. <br />Σήμερα, εκβιάζονται οι παραγωγοί και από τους εμποροβιομήχανους, για να πάρουν την παραγωγή τους σε ακόμα πιο εξευτελιστικές τιμές και να βγάλουν μέρος της χασούρας, που ίσως έχουν και αυτοί από το εμπάργκο της Ρωσίας. <br />Καταψηφίζουμε, λοιπόν, το νομοσχέδιο και σε ό,τι αφορά τη φασιστική παραϊστορία, βρωμίζουν την πιο λαμπρή σελίδα του αγώνα του λαού και του κινήματος, γιατί πάντα ήταν με τους καταδότες των αγωνιστών. Αυτή είναι η εγκληματική ιδεολογία και δράση τους και ας μην το ξεχνούν οι παλαιότεροι και ας το μαθαίνουν οι νεότεροι.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε.<br />Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Τριαντάφυλλος.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι Βουλευτές, πριν μπω στην ουσία του νομοσχεδίου -που το θεωρώ πάρα πολύ σημαντικό και πολύ θετικό βήμα στην προσπάθεια για ενίσχυση ενός χώρου που πρωταγωνιστεί όχι μόνο στην Ελλάδα, αλλά και διεθνώς- θα ήθελα να απαντήσω σε ένα-δύο ζητήματα, τα οποία ακούστηκαν εντός της Αιθούσης. <br /><br />Ως προς τον ΕΝΦΙΑ, εμείς ήμασταν εκείνοι οι οποίοι θέσαμε το ζήτημα, πριν τη διακοπή των εργασιών της Βουλής, κατά τρόπο συγκροτημένο και συγκεκριμένο. Βάλαμε, δηλαδή, τα ζητήματα τα οποία υπήρχαν, προκειμένου να εξορθολογιστεί το συγκεκριμένο νομικό πλαίσιο και να σταματήσουν τα εξωφρενικά λάθη, που φάνηκαν ότι υπήρχαν στην εφαρμογή του συγκεκριμένου νομοσχεδίου και τα οποία ουσιαστικά οδηγούσαν στην υπέρβαση της ονομαστικής αξίας που είχε ψηφιστεί από την Βουλή των Ελλήνων. Ονομαστική αξία ενός φόρου, που, ναι, είναι μεγάλη, αλλά δεν είναι αυτή η οποία ουσιαστικά προέκυπτε μετά την εφαρμογή των διατάξεων της συγκεκριμένης υπηρεσίας. <br />Πρέπει να είναι σαφές προς κάθε κατεύθυνση ότι εμείς εδώ βρισκόμαστε στις επάλξεις, προκειμένου να μην επιτρέπουμε σε κανέναν να καταστρατηγεί -και μάλιστα κατά τρόπο άδικο- οποιοδήποτε νόμο ψήφισε ή ψηφίζει η Βουλή των Ελλήνων. Ιδιαιτέρως, δε, πρέπει να είναι σαφές προς κάθε κατεύθυνση ότι δεν ανεχόμαστε τα εξωφρενικά αυτά λάθη να γίνονται στοιχείο κριτικής με έναν τρόπο ο οποίος -κατά την άποψή μου- δεν ανταποκρίνεται σε καμμία πραγματικότητα, στοιχείο κριτικής ενώ αυτοί οι οποίοι κριτικάρουν γνωρίζουν ότι πρόκειται για λάθη, στοιχείο κριτικής μιας νομοθετικής εργασίας, η οποία γίνεται κάτω από πολύ δύσκολες συνθήκες και δεν υπάρχει απολύτως καμμία ανάγκη να έχουμε τέτοιου είδους αποτελέσματα από την εφαρμογή και από τις πράξεις υπηρεσιακών παραγόντων. <br />Καταθέσαμε συγκεκριμένες προτάσεις και πραγματικά επέρχονται σοβαρότατες διορθώσεις σε όλες τις ζώνες -και αυτό πρέπει να το ακούσει ο Έλληνας πολίτης, ο όποιος παρακολουθεί αυτήν τη στιγμή τη συνεδρίαση της Βουλής των Ελλήνων- που βρίσκονται εκτός αντικειμενικών αξιών. Όπου δεν υπάρχει σύστημα αντικειμενικών αξιών, οι τιμές των ακινήτων είναι πραγματικά εξωφρενικές και κατά συνέπεια είναι εξωφρενικός ο φόρος που έχει βεβαιωθεί. Αυτό, λοιπόν, δεν θα έχει καμμία σχέση με αυτό το οποίο ήλθε ως εκκαθαριστικό του ΕΝΦΙΑ τον Αύγουστο. <br />Δεύτερον, από την αρχή είχαμε πει και πριν προκύψουν τα λάθη αυτά, ότι πρέπει ο πολίτης να έχει την δυνατότητα να διορθώνει ηλεκτρονικά το Ε9 του. <br />Δηλαδή, να διορθώνει τη δήλωση με την οποία έχει καταγράψει την περιουσία του προς το ελληνικό δημόσιο. Δεν είχε γίνει δεκτό στην αρχή από το Υπουργείο Οικονομικών. Κατόπιν εορτής έγινε κι αυτό δεκτό.<br />Τρίτον, ζητήσαμε να μη γίνει δεκτή η αρχική πρόταση του Υπουργείου Οικονομικών που έλεγε να καταβληθεί η πρώτη δόση και θα διορθωθούν τα υπόλοιπα στην πορεία. Και πραγματικά, η πρώτη δόση έρχεται να καταστεί ληξιπρόθεσμή -διότι δεν είναι αυτή που έχει βγει, αυτή που έχει κυκλοφορήσει μέσα στον Αύγουστο, το νέο εκκαθαριστικό θα βγει από τις 15 Σεπτεμβρίου και μετά- στις 30 Σεπτεμβρίου. <br />Και έρχομαι εδώ να ρωτήσω: Ακούω την Αντιπολίτευση, με τον έναν ή με τον άλλον τρόπο, να λέει ότι δεν θα ψηφίσει την τροπολογία για τον ΕΝΦΙΑ. Ο πολίτης δεν έχει το κείμενο στα χέρια του. Γι’ αυτό θα κάνω μια μικρή αναφορά: <br />Δεν αφορά στον ΕΝΦΙΑ αυτή η τροπολογία. Τι αφορά; Και αυτό πρέπει να το ακούσει αυτό ο Έλληνας φορολογούμενος. Λέει η τροπολογία ότι δεν είναι ληξιπρόθεσμη καμμία οφειλή του ΕΝΦΙΑ μέχρι τις 30 Σεπτεμβρίου και, επομένως, ο πολίτης δικαιούται να πάρει φορολογική ενημερότητα ή επιστροφή φόρου. Ποιος μέσα στην Αίθουσα δεν θέλει να συμβεί αυτό; Υπάρχει κάποια παράταξη που λέει «όχι» σ’ αυτήν την τροπολογία; Λέει, δηλαδή, ότι πρέπει να μη δίνεται φορολογική ενημερότητα λόγω ΕΝΦΙΑ στον Έλληνα πολίτη; Λέει ότι δεν πρέπει να επιστρέφεται ο φόρος στον Έλληνα πολίτη επειδή υπάρχει εκκρεμότητα με τον ΕΝΦΙΑ; <br />Γιατί, λοιπόν, δεν την υπερψηφίζει κανένα από τα κόμματα της Αντιπολίτευσης; Γιατί αναφέρει τη λέξη «ΕΝΦΙΑ». Αυτό, με συγχωρείτε, δεν είναι ουσία, δεν είναι παραγωγική και δημιουργική πολιτική εντός της Αιθούσης, στην παρούσα συγκυρία και με τα προβλήματα που αντιμετωπίζει ο κόσμος. Γιατί, αν για κάποιους εδώ μέσα τα τριακόσια ή τετρακόσια ευρώ που περιμένει κάποιος να πάρει επιστροφή φόρου δεν είναι κάτι σημαντικό, γιατί αναφέρει την λέξη «ΕΝΦΙΑ», για μας είναι σημαντικό, το ρυθμίζουμε, το υπερψηφίζουμε. Και, φυσικά, ο καθένας με βάση την ψήφο του πρέπει να κρίνεται και να απολογείται, αν θέλετε.<br />Τι άλλο ρυθμίστηκε μετά από δική μας πρόταση: Ουσιαστικά, ρυθμίζεται κατά τρόπο καθοριστικό το ζήτημα των απαλλαγών και των εκπτώσεων. Πρόκειται για απαλλαγές και εκπτώσεις οι οποίες χρειάζονταν γραφειοκρατική διαδικασία και οι οποίες τώρα, με τις προτάσεις οι οποίες έρχονται, θα γίνονται με πολύ πιο άμεση διαδικασία. Αρκούν αυτά; <br />Ακούει ο πολίτης και λέει «μα, αρκούν αυτά;». Προφανώς και δεν αρκούν. Δεν είμαστε σε μια κανονική περίοδο που μπορούσε η χώρα να δανείζεται, προκειμένου να καλύπτει τις ανάγκες της. Δεν βρισκόμαστε σήμερα σε μια Ελλάδα η οποία έχει τη δυνατότητα να δανειστεί 25 δισεκατομμύρια ευρώ το χρόνο και επομένως να έχει πολύ πιο ελαφριά φορολογία και να είναι διαφορετικά τα πράγματα. Είμαστε στη στιγμή, που δυστυχώς, πρέπει να εφαρμόσουμε μια πολιτική η οποία θα περιορίσει τις ανάγκες σε δανεισμό και ταυτόχρονα, θα δημιουργήσει πρωτογενή πλεονάσματα. Δηλαδή, για πρώτη φορά η χώρα να μπορεί να καλύψει τις ανάγκες της σε μισθούς, σε συντάξεις, σε λειτουργικές δαπάνες για την υγεία, την παιδεία, για την ασφάλεια μόνης της, χωρίς να χρειάζεται δανεισμός. <br />Αυτή η ανάγκη, λοιπόν, μας βάζει σε μια δύσκολη θέση, σε σχέση με τη δημοσιονομική μας πολιτική. Όμως, όσο περνάει ο καιρός και με το δεδομένο ότι έχουμε συγκεκριμένα αποτελέσματα στη δημοσιονομική πολιτική, αυτό το οποίο είναι αναγκαιότητα, είναι να μπουν οι προτεραιότητες, οι ιεραρχήσεις στη δημοσιονομική μας πολιτική. <br />Η ιεράρχηση, κύριοι Υπουργοί, -γνωρίζω ότι δεν είναι το δικό σας αντικείμενο αυτό, αλλά μιλάω στην Κυβέρνηση ως ενιαίο σύνολο- δεν μπορεί να είναι ο ανώτατος συντελεστής. Δεν μπορεί να μειωθεί ο συντελεστής ο οποίος αφορά τις επιχειρήσεις. Προφανώς, η ιεράρχηση πρέπει να είναι ότι δεν είναι ανεκτό ο ελεύθερος επαγγελματίας για πάντα -δηλαδή και για το 2015- να πληρώνει από το πρώτο ευρώ φόρο. Η ιεράρχηση προφανώς πρέπει να είναι ότι ο φόρος για τα καύσιμα και για το πετρέλαιο θέρμανσης πρέπει να μειωθεί το αμέσως επόμενο διάστημα. Η ιεράρχηση πρέπει να είναι η φοροελάφρυνση η οποία να αφορά στους έμμεσους φόρους, δηλαδή, το ΦΠΑ. Αυτά είναι ιεραρχήσεις. Και είναι εφικτές ιεραρχήσεις. Δεν είναι ούτε τουφεκιές στον αέρα, ούτε τζάμπα μαγκιές. Με τρεις τρόπους, δηλαδή, να μπορέσει να ελαφρυνθεί. <br />Και, βεβαίως, ως προς τον ΕΝΦΙΑ, το πρώτο ακίνητο, το μικρό ακίνητο να έχει περιορισμένη φορολόγηση. <br />Με έναν τρόπο, λοιπόν, δίκαιο και αναλογικό και με πολύ απλά βήματα να υπάρξουν οι ανάλογες διορθώσεις που θα δώσουν ανάσα στο μικρομεσαίο Έλληνα και τη ρευστότητα που έχει ανάγκη η αγορά. <br />Εδώ, λοιπόν, απαιτείται μια διαφορετική οπτική των πραγμάτων.<br />Να έρθω στα ζητήματα του Υπουργείου Αγροτικής Ανάπτυξης: <br />Όπως γνωρίζετε, το πρώτο, το βασικότερο ζήτημα, το οποίο αφορά τη γεωργική μας παραγωγή, τον πρωτογενή μας τομέα, είναι ο μικρός κλήρος. Το έχετε ακούσει, το γνωρίζετε καλύτερα από εμένα και οι δύο παριστάμενοι Υπουργοί. Εγώ θα κάνω μια πρόταση. Το πιο σημαντικό, η πιο μεγάλη διαρθρωτική αλλαγή - μεταρρύθμιση που μπορείτε να φέρετε εσείς στη θητεία σας θα ήταν ουσιαστικά ένα άλλο σχέδιο οργάνωσης της αγροτικής γης μας στο πρότυπο και στη μεθοδολογία που υπάρχει για την οργάνωση ενός σχεδίου πόλης.<br />Εγώ από τη δική μου, νομική, επαγγελματική μου άποψη, μπορώ να σας πω ότι αυτό, δηλαδή το μοίρασμα -όταν έχουμε να κάνουμε με ένα περιορισμένο χώρο, προκειμένου να μοιραστεί με συγκεκριμένο τρόπο ούτως ώστε να είναι εφικτό να υπάρχει ένα μέρος πόλης, το σχέδιο πόλης- η μεθοδολογία αυτή θα μπορούσε να αξιοποιηθεί κατά τρόπο ανάλογο και να υπάρχει ένα σχέδιο αγροτικής γης, με τρόπο που ουσιαστικά θα πάμε σε έναν αναδασμό -ο πολίτης που μας ακούει ενδεχομένως τα τελευταία τριάντα χρόνια να έχει ακούσει πολλές φορές αυτήν τη λέξη- αλλά με έναν τρόπο ο οποίος να είναι συγκροτημένος, μεθοδολογικά άρτιος και ουσιαστικά να οδηγεί σε συγκεκριμένο αποτέλεσμα, όπου αυτός εφαρμοστεί. Και αυτό να γίνει όχι με πολλαπλές εγκυκλίους, υπουργικές αποφάσεις ή αποφάσεις γενικών γραμματέων, αλλά με συγκεκριμένο τρόπο ο οποίος θα μπορεί ουσιαστικά να δώσει αποτελέσματα σε πολύ σύντομο χρονικό διάστημα.<br />Επίσης, ένα άλλο σχέδιο σε σχέση με την επιχειρηματικότητα. Σήμερα ένας νέος άνθρωπος πώς μπορεί να αξιοποιήσει το ταλέντο του στην Ελλάδα; Πώς μπορεί ένας νέος άνθρωπος να μπει σε μια δημιουργική φάση στη ζωή του, να ξεφύγει από το φάσμα της ανεργίας ή της αδράνειας και να δημιουργήσει; Δεν μπορεί να γίνει αυτό. Γιατί; Διότι έχει ποινικοποιηθεί η έννοια της αποτυχίας. Έχει ποινικοποιηθεί νομικά, κοινωνικά, πολιτικά. <br />Κυρίως, όμως, δεν έχει δοθεί η δυνατότητα να δημιουργήσει ο νέος άνθρωπος και να αξιοποιήσει το ταλέντο. Διότι μια ανοικτή κοινωνία, μια χώρα η οποία σέβεται τη νέα γενιά και πιστεύει στους ανθρώπους της, πρώτα από όλα ως προτεραιότητα βάζει την αξιοποίηση του ταλέντου του καθενός, γιατί ο κάθε νέος ή νέα, ο κάθε άνθρωπος σε αυτή τη χώρα έχει ένα ταλέντο. Αν, λοιπόν, δοθεί η δυνατότητα να αξιοποιηθεί το ταλέντο, αποποινικοποιηθεί η ενδεχόμενη αποτυχία του και ενθαρρυνθεί η νεανική επιχειρηματικότητα και καινοτομία, τότε ένα μεγάλο μέρος που έχει να κάνει με την ανεργία των νέων, θα έχει επιλυθεί ως ένα βαθμό.<br />Πώς μπορεί να γίνει αυτό χωρίς επιδοτήσεις; Δυστυχώς, στη χώρα αυτή έχουν πέσει πάρα πολλές επιδοτήσεις και έχουμε πολύ μικρά αποτελέσματα. Ποιος θα ήταν ένας τρόπος, ο οποίος θα μπορούσε να δώσει άμεσα και γρήγορα αποτελέσματα; Τέσσερα πράγματα χρειάζονται. Γιατί κάποιος δεν επιχειρεί σήμερα; Γιατί εάν επιχειρήσει μετά από τρία χρόνια θα χρωστάει στην εφορία, στο ΤΕΒΕ, στο δήμο και σε ένα ακόμα κάρο ακόμα άλλες καταστάσεις. Επομένως, μηδενικό κόστος γραφειοκρατικό ή φορολογικό για την έναρξη της εταιρείας, τρία χρόνια αφορολόγητο, τρία χρόνια απαλλαγή από ΤΕΒΕ ή οποιαδήποτε άλλη ασφάλιση, τρία χρόνια απαλλαγή από ανταποδοτικά τέλη. <br />Με αυτόν τον τρόπο δεν έχει το τεράστιο ρίσκο να καταστρέψει τη ζωή του ένας νέος άνθρωπος, ο οποίος θέλει να επιχειρήσει. Με αυτόν τον τρόπο η χώρα αποδεικνύει ότι θέλει το ταλέντο του καθενός και της καθεμιάς και ότι δίνει τη δυνατότητα να το αναπτύξει. Ένα τέτοιο σχέδιο δημιουργικής Ελλάδας, μιας Ελλάδας της δημιουργίας, θα μπορούσε να περπατήσει και κυρίως να έχει τη συμμαχία της νέας γενιάς. <br />Έρχομαι στις υδατοκαλλιέργειες. Είναι ένας τομέας, ο οποίος από τη δεκαετία του ’80 και μετά έχει να επιδείξει τεράστια αποτελέσματα, με ανθρώπους οι οποίοι έχουν δημιουργήσει, όχι μόνο στην Ελλάδα, αλλά και διεθνώς. Ουσιαστικά, ερχόμαστε με αυτό το νομοσχέδιο να βοηθήσουμε, να κωδικοποιήσουμε, να απλουστεύουμε, να απλοποιήσουμε μια διαδικασία, η οποία ήταν απαραίτητο να γίνει εδώ και πολλά χρόνια. <br />Κατά την άποψή μου, είναι ο πιο επιτυχημένος κλάδος της ελληνικής οικονομίας, ο πιο επιτυχημένος νέος κλάδος -δηλαδή που έχει προκύψει τις τελευταίες δεκαετίες- της ελληνικής οικονομίας με ισχυρό ανταγωνισμό στην περιοχή, στη Μεσόγειο και κυρίως με πρωταγωνιστικό ρόλο σε επίπεδο διεθνές.<br /><br />Θα χρειαστώ δύο λεπτά ακόμα, κυρία Πρόεδρε.<br />Και αυτόν τον ρόλο έρχεται το σημερινό νομοσχέδιο να τον ενισχύσει, να βοηθήσει, δηλαδή, να αναπτυχθεί αυτός ο χώρος ακόμα περισσότερο. Όμως όχι ανεξέλεγκτα, όχι αντιγράφοντας, αν θέλετε, μοντέλα γειτονικών χωρών που δεν σέβονται καθόλου το περιβάλλον ή τις τοπικές κοινωνίες, αλλά ουσιαστικά δημιουργώντας μια βιώσιμη -όπως λέει μέσα το νομοσχέδιο- ανάπτυξη αυτού του κλάδου των υδατοκαλλιεργειών με στόχο πρώτον την παραγωγή περισσότερων προϊόντων, δεύτερον την αύξηση των εξαγωγών και τρίτον τη διατήρηση, αλλά και την αύξηση, των θέσεων εργασίας. <br />Είναι δυνατόν αυτό να συμβεί με ταυτόχρονη προστασία του τοπικού περιβάλλοντος; Προφανώς και είναι. Όταν υπάρχουν οι σχετικοί περιορισμοί, όταν δηλαδή δεν καταστρατηγούνται οι αρχές προστασίας του περιβάλλοντος, όταν στον ίδιο γεωγραφικό χώρο δεν υπάρχουν πολλές μονάδες με αποτέλεσμα να επιβαρύνεται υπέρμετρα το περιβάλλον, τότε ναι, είναι δυνατόν.<br />Η γραφειοκρατία δεν βοηθάει στην προστασία του περιβάλλοντος, Αντιθέτως η γραφειοκρατία πολλές φορές καταστρατηγεί, ουσιαστικά αντιβαίνει στην αρχή της προστασίας του περιβάλλοντος.<br />Κλείνω, κυρία Πρόεδρε. Ποιο είναι το νούμερο ένα πρόβλημα; Ακούστηκε μέσα στην Αίθουσα. Το νούμερο ένα πρόβλημα που αντιμετωπίζουν οι επιχειρήσεις και οι εργαζόμενοι του συγκεκριμένου κλάδου είναι το μεγάλο, το τεράστιο συσσωρευμένο τραπεζικό χρέος. Εάν δεν λάβουμε εδώ αποφάσεις σοβαρές, καθαρές και έντιμες και διαφανείς προς κάθε κατεύθυνση, για να αναδιαρθρωθεί αυτό το χρέος και να μπορέσει να καταστεί βιώσιμος αυτός ο κλάδος, ό,τι άλλο κι αν φτιάξουμε ενδεχομένως να ανταποκρίνεται σε μία άλλη πραγματικότητα. <br />Απαιτείται, λοιπόν, αναδιάρθρωση και απαιτείται αυτό που έχουμε ζητήσει πολλές φορές εμείς ως ΠΑΣΟΚ, αύξηση, ει δυνατόν να γίνουν εκατό οι δόσεις για φυσικά και νομικά πρόσωπα για χρέη και οφειλές προς το δημόσιο. Με αυτόν τον τρόπο, ουσιαστικά το συσσωρευμένο χρέος στην εποχή της κρίσης θα πάει σε βάθος ετών και επομένως, οι επιχειρήσεις αυτές θα έχουν την αντίστοιχη ρευστότητα, προκειμένου να διατηρήσουν τον πρωταγωνιστικό τους ρόλο και τις θέσεις εργασίας. <br />Βεβαίως, κλείνω με το εξής. Πέραν της αντιμετώπισης στο παρόν, στο οποίο συμβάλει το συγκεκριμένο νομοσχέδιο, σημαντικό είναι αυτό το οποίο έχουμε τονίσει και προσωπικά, αλλά και το ΠΑΣΟΚ πολλές φορές μέσα στην Αίθουσα, το ακατάσχετο της μισθοδοσίας των εργαζομένων στο λογαριασμό του εργοδότη ή της εταιρείας εργοδότριας. Δηλαδή, δεν αρκεί αυτό που έχουμε κατοχυρώσει, το ακατάσχετο του λογαριασμού του εργαζομένου, αλλά πρέπει και το ποσό μισθοδοσίας το οποίο υπάρχει στον τραπεζικό λογαριασμό του εργοδότη να μην μπορεί να κατασχεθεί από τράπεζα ή από δημόσιο ή ασφαλιστικό ταμείο και να πληρώνεται ο εργαζόμενος και η ασφαλιστική του εισφορά να καταβάλλεται κάθε μήνα, ως αποτέλεσμα της εργασίας του. Με αυτόν τον τρόπο, και ασφάλεια στους εργαζομένους θα παρέχουμε και ρευστότητα στην αγορά, γιατί οι εργαζόμενοι προσφέρουν ρευστότητα στην αγορά και επιλύουμε ένα πολύ σημαντικό ζήτημα που απασχολεί σχεδόν το σύνολο των εταιρειών που δημιουργούν, επιχειρούν στο συγκεκριμένο κλάδο. <br />Σας ευχαριστώ πολύ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε συνάδελφε.<br />Θα ήθελα να σας ανακοινώσω, κυρίες και κύριοι συνάδελφοι, ότι οι Υπουργοί Περιβάλλοντος, Ενέργειας και Κλιματικής Αλλαγής, Εξωτερικών, Οικονομικών, Εθνικής Άμυνας, Ανάπτυξης και Ανταγωνιστικότητας, Εσωτερικών, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας και Ναυτιλίας και Αιγαίου, κατέθεσαν τα εξής σχέδια νόμων:<br />1.«Κύρωση της Σύμβασης Μίσθωσης μεταξύ της Ελληνικής Δημοκρατίας και των εταιρειών ENERGEAN OIL &amp; GAS – ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και PETRA PETROLEUM INC για την παραχώρηση του δικαιώματος έρευνας και εκμετάλλευσης υδρογονανθράκων στη χερσαία περιοχή των ΙΩΑΝΝΙΝΩΝ».<br />2.«Κύρωση της Σύμβασης Μίσθωσης μεταξύ της Ελληνικής Δημοκρατίας και των εταιρειών ENERGEAN OIL &amp; GAS – ΕΝΕΡΓΕΙΑΚΗ ΑΙΓΑΙΟΥ ΑΝΩΝΥΜΗ ΕΤΑΙΡΕΙΑ ΕΡΕΥΝΑΣ ΚΑΙ ΠΑΡΑΓΩΓΗΣ ΥΔΡΟΓΟΝΑΝΘΡΑΚΩΝ και TRAJAN OIL AND GAS LIMITED για την παραχώρηση του δικαιώματος έρευνας και εκμετάλλευσης υδρογονανθράκων στη θαλάσσια περιοχή Κατάκολο».<br />3.«Κύρωση της Σύμβασης Μίσθωσης μεταξύ της Ελληνικής Δημοκρατίας και των εταιρειών Ελληνικά Πετρέλαια Α.Ε., Edison International S.p.A και Petroceltic Resources plc για την παραχώρηση του δικαιώματος έρευνας και εκμετάλλευσης υδρογονανθράκων στη θαλάσσια περιοχή Πατραϊκός Κόλπος ».<br />Παραπέμπονται στην αρμόδια Διαρκή Επιτροπή.<br />Επίσης, η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας:<br />«Κύρωση του Πέμπτου Πρωτοκόλλου για τα Εκρηκτικά Κατάλοιπα Πολέμου στη Σύμβαση για απαγόρευση ή περιορισμό χρήσης Ορισμένων Συμβατικών Όπλων που μπορούν να θεωρηθούν ως εξαιρετικώς επιβλαβή ή ως προκαλούντα αδιακρίτως αποτελέσματα».<br />Ο Υπουργός Αγροτικής Ανάπτυξης και Τροφίμων κ. Γεώργιος Καρασμάνης έχει τον λόγο.</speech><speech by="#s107"><from> ΓΕΩΡΓΙΟΣ ΚΑΡΑΣΜΑΝΗΣ</from> Ευχαριστώ, κυρία Πρόεδρε. <br />Φτάσαμε στο τέλος της συζήτηση. Θέλω πραγματικά να ευχαριστήσω τις κυρίες και τους κυρίους συναδέλφους που συμμετείχαν στη συζήτηση για την κριτική που ασκήσαν, την οποία εγώ εκλαμβάνω ως καλόπιστη. Είμαι ο τελευταίος σ’ αυτήν την Αίθουσα που δεν θα δεχθεί την κριτική και το διάλογο. Γνωρίζετε πολύ καλά πώς πολιτεύτηκα τα δεκαοκτώ χρόνια που βρίσκομαι στο Κοινοβούλιο. Με τον ίδιο τρόπο, πολιτεύομαι από τη θέση που ανέλαβα προ διμήνου. Για εμένα, η κριτική και ο διάλογος αποτελούν οξυγόνο. <br />Μιλώ, όμως, για κριτική που έχει βάση, θέση, αντίλογο και για διάλογο ειλικρινή και οργανωμένο. <br />Σε αυτές τις διαδικασίες συμμετέχω και πραγματικά, σήμερα η συζήτηση αυτό απέδειξε, ότι ήταν μια συζήτηση υψηλού επιπέδου. Πέρα από την κριτική που έγινε, κατατέθηκαν και προτάσεις για άλλα θέματα, τα οποία εμείς τα καταγράφουμε και καθ’ όλο το διάστημα θα έχουμε συνεργασία. Γι’ αυτό και απλώνω χέρι φιλίας και συνεργασίας για τα θέματα αυτά του πρωτογενή τομέα, ώστε να συμβάλουμε και να λύσουμε προβλήματα που απασχολούν τους Έλληνες αγρότες και τους Έλληνες κτηνοτρόφους. <br />Κλείνοντας, θα κάνω αναφορά σε τρεις τροπολογίες, τις οποίες κάνω αποδεκτές. Η πρώτη είναι η τροπολογία με γενικό αριθμό 1749 και ειδικό αριθμό 33, που κατατέθηκε στις 26-8-2014 και αφορά πληθυσμιακό κριτήριο για την άσκηση του πλανόδιου εμπορίου. Η κατατεθείσα νομοτεχνική βελτίωση από εμένα για την εν λόγω τροπολογία αποσύρεται. <br />Η δεύτερη τροπολογία με γενικό αριθμό 1735 και ειδικό αριθμό 32, που κατατέθηκε στις 21-8-2014, αφορά την τροποποίηση του ν. 4277/2014, σύμφωνα με την οποία, μέλη των κλαδικών αγροτικών συνεταιρισμών που προέκυψαν από μετατροπές ΚΕΣΕ και ΚΑΣΟ είναι μόνο όσοι απασχολούνται στο αντικείμενο δραστηριότητας του κλαδικού αγροτικού συνεταιρισμού και έχουν καταβάλει τη συνεταιριστική τους μερίδα, που όρισε η απόφαση μετατροπής. Την τροπολογία αυτή την έχει καταθέσει ο κ. Κόλλιας και την πρώτη τροπολογία την έχει καταθέσει ο κ. Τριαντάφυλλος. <br />Η τρίτη τροπολογία, με γενικό αριθμό 1765 και ειδικό αριθμό 40, που κατατέθηκε στις 28-8-2014, αφορά κατάργηση διατάξεων του ν. 4015/2014 και του ν. 4072/2011. Αυτή την τροπολογία την έχουν καταθέσει ο κ. Κόλλιας και ο κ. Κασσής. Τις κάνω αποδεκτές. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Κι εμείς ευχαριστούμε. <br />Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του νομοσχεδίου του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών». <br />Ερωτάται το Τμήμα: Γίνεται δεκτό το νομοσχέδιο επί της αρχής;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών» έγινε δεκτό επί της αρχής κατά πλειοψηφία. <br />Εισερχόμαστε στην ψήφιση των άρθρων και των τροπολογιών και η ψήφισή τους θα γίνει χωριστά. <br />Ερωτάται το Τμήμα: Γίνεται δεκτό το άρθρο 1 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 1 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 2 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 2 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 3 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 3 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 4 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 4 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 5, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 5 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Ερωτάται το Τμήμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br /> Ερωτάται το Τμήμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. <br />Ερωτάται το Τμήμα: Γίνεται δεκτό το άρθρο 8 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 8 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 9 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 9 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 10 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 10 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 11 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 11 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 12 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 12 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 13 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 13 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 14 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 14 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 15 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 15 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 16 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 16 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 17 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 17 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 18 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 18 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 19 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 19 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 20 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 20 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 21 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 21 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 22 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 22 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 23 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς, το άρθρο 23 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 24 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 24 έγινε δεκτό ως έχει κατά πλειοψηφία. <br />Ερωτάται το Τμήμα: Γίνεται δεκτό το άρθρο 25 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 25 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 26 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 26 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 27, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 27 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.<br />Ερωτάται το Τμήμα: Γίνεται δεκτό το άρθρο 28 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς το άρθρο 28 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτή η τροπολογία με γενικό αριθμό 1727 και ειδικό 30 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1727 και ειδικό 30 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1757 και ειδικό 36, όπως τροποποιήθηκε από τον κύριο Υπουργό;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1757 και ειδικό 36 έγινε δεκτή, όπως τροποποιήθηκε από τον κύριο Υπουργό, ομοφώνως και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1761 και ειδικό 39 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech><from>ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1761 και ειδικό 39 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1735 και ειδικό 32 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1735 και ειδικό 32 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1749 και ειδικό 33 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1749 και ειδικό 33 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1765 και ειδικό 40 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s92"><from> ΑΓΝΗ ΚΑΛΟΓΕΡΗ</from> Παρών.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Κατά πλειοψηφία.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς η τροπολογία με γενικό αριθμό 1765 και ειδικό 40 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Εισερχόμεθα στην ψήφιση του ακροτελεύτιου άρθρου.<br />Ερωτάται το Τμήμα: Γίνεται δεκτό το ακροτελεύτιο άρθρο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s125"><from>ΠΡΟΕΔΡΕΥΟΥΣΑ</from> Το ακροτελεύτιο άρθρο έγινε δεκτό κατά πλειοψηφία.<br />Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών και άλλες διατάξεις» έγινε δεκτό επί της αρχής, επί των άρθρων και των τροπολογιών κατά πλειοψηφία.<br />Κυρίες και κύριοι συνάδελφοι, δέχεστε``` στο σημείο αυτό να ψηφίσουμε το νομοσχέδιο και στο σύνολό του;</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Ερωτάται το Τμήμα: Γίνεται δεκτό το νομοσχέδιο και στο σύνολο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s92"><from> ΑΓΝΗ ΚΑΛΟΓΕΡΗ</from> Κατά πλειοψηφία.</speech><speech by="#s125"><from>ΠΡΟΕΔΡΕΥΟΥΣΑ</from> Το νομοσχέδιο έγινε δεκτό και στο σύνολο κατά πλειοψηφία.<br />Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Ανάπτυξη Υδατοκαλλιεργειών και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:<br /></speech><speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Το Τμήμα παρέσχε τη ζητηθείσα εξουσιοδότηση.<br />Κύριοι συνάδελφοι, σας έχουν διανεμηθεί τα Πρακτικά της Πέμπτης 26 Ιουνίου 2014, της Παρασκευής 27 Ιουνίου 2014, της Παρασκευής 4 Ιουλίου 2014, της Δευτέρας 7 Ιουλίου 2014, της Τρίτης 8 Ιουλίου 2014, πρωινή συνεδρίαση, της Τρίτης 8 Ιουλίου 2014 απογευματινή συνεδρίαση, της Τετάρτης 9 Ιουλίου 2014 και της Πέμπτης 10 Ιουλίου 2014 και ερωτάται το Τμήμα εάν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s125"><from>ΠΡΟΕΔΡΕΥΟΥΣΑ</from> Συνεπώς, τα Πρακτικά της Πέμπτης 26 Ιουνίου 2014, της Παρασκευής 27 Ιουνίου 2014, της Παρασκευής 4 Ιουλίου 2014, της Δευτέρας 7 Ιουλίου 2014, της Τρίτης 8 Ιουλίου 2014, πρωινή συνεδρίαση, της Τρίτης 8 Ιουλίου 2014 απογευματινή συνεδρίαση, της Τετάρτης 9 Ιουλίου 2014 και της Πέμπτης 10 Ιουλίου 2014 επικυρώθηκαν.<br />Επίσης, η Διαρκής Επιτροπή Εθνικής Άμυνας και εξωτερικών υποθέσεων καταθέτει την Έκθεσή της στο σχέδιο νόμου του Υπουργείου Εθνικής Άμυνας: «Ρύθμιση Θεμάτων Εθνικής Άμυνας».<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Τμήματος και ώρα 14.59΄ λύεται η συνεδρίαση για την Τρίτη 2 Σεπτεμβρίου 2014 και ώρα 10.00΄, με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που θα διανεμηθεί. <br />Ο</speech></debateBody><br />  </debate><br /></akomaNtoso>
