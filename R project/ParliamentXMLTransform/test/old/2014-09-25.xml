<akomaNtoso><br />  <debate name="Conference"><br />    <meta><br />      <references source="#">  <TLCPerson id="275" href="ontology/parlmember/s275" showAs="Τραγάκης Ιωάννης"/><TLCPerson id="64" href="ontology/parlmember/s64" showAs="Αθανάσιος Δαβάκης"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="276" href="ontology/parlmember/s276" showAs="Τριαντάφυλλος Κωνσταντίνος"/><TLCPerson id="37" href="ontology/parlmember/s37" showAs="Βορίδης Μαυρουδής"/><TLCPerson id="214" href="ontology/parlmember/s214" showAs="Σταυρούλα Ξουλίδου"/><TLCPerson id="153" href="ontology/parlmember/s153" showAs="Κωνσταντινόπουλος Οδυσσέας"/><TLCPerson id="213" href="ontology/parlmember/s213" showAs="Ξηροτύρη Αικατερινάρη"/><TLCPerson id="129" href="ontology/parlmember/s129" showAs="Κοντογιάννης Γεώργιος"/><TLCPerson id="266" href="ontology/parlmember/s266" showAs="Συρμαλένιος Νικόλαος"/><TLCPerson id="76" href="ontology/parlmember/s76" showAs="Δρίτσας Θεόδωρος"/><TLCPerson id="160" href="ontology/parlmember/s160" showAs="Λαφαζάνης Παναγιώτης"/><TLCPerson id="1" href="ontology/parlmember/s1" showAs="Γαβριήλ Αβραμίδης"/><TLCPerson id="62" href="ontology/parlmember/s62" showAs="Γρέγος Αντώνιος"/><TLCPerson id="113" href="ontology/parlmember/s113" showAs="Κατσώτης Χρήστος"/><TLCPerson id="108" href="ontology/parlmember/s108" showAs="Κασαπίδης Γεώργιος"/><TLCPerson id="236" href="ontology/parlmember/s236" showAs="Πετράκος Αθανάσιος"/><TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="41" href="ontology/parlmember/s41" showAs="Βρούτσης Ιωάννης"/><TLCPerson id="50" href="ontology/parlmember/s50" showAs="Γεωργαντάς Γεώργιος"/><TLCPerson id="263" href="ontology/parlmember/s263" showAs="Στρατούλης Δημήτριος"/><TLCPerson id="224" href="ontology/parlmember/s224" showAs="Πάντζας Γεώργιος"/><TLCPerson id="114" href="ontology/parlmember/s114" showAs="Καφαντάρη Χαρούλα"/><TLCPerson id="71" href="ontology/parlmember/s71" showAs="Διακάκη Μαρία"/><TLCPerson id="149" href="ontology/parlmember/s149" showAs="Κυριακάκης Βασίλειος"/><TLCPerson id="158" href="ontology/parlmember/s158" showAs="Λαμπρόπουλος Ιωάννης"/><TLCPerson id="17" href="ontology/parlmember/s17" showAs="Αποστόλου Ευάγγελος"/><TLCPerson id="18" href="ontology/parlmember/s18" showAs="Αραμπατζή Φωτεινή"/><TLCPerson id="241" href="ontology/parlmember/s241" showAs="Ρεπούση Μαρία"/><TLCPerson id="44" href="ontology/parlmember/s44" showAs="Γελαλής Δημήτρης"/><TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="74" href="ontology/parlmember/s74" showAs="Δραγασάκης Ιωάννης"/><TLCPerson id="309" href="ontology/parlmember/s309" showAs=""/><TLCPerson id="65" href="ontology/parlmember/s65" showAs="Δένδιας Νικόλαος"/><TLCPerson id="115" href="ontology/parlmember/s115" showAs="Κεγκέρογλου Βασίλειος"/><TLCPerson id="51" href="ontology/parlmember/s51" showAs="Γεωργιάδης Σπυρίδων"/><TLCPerson id="201" href="ontology/parlmember/s201" showAs="Μπούρας Αθανάσιος"/><TLCPerson id="143" href="ontology/parlmember/s143" showAs="Κουτσούκος Γιάννης"/><TLCPerson id="88" href="ontology/parlmember/s88" showAs="Κακλαμάνης Νικήτας"/><TLCPerson id="101" href="ontology/parlmember/s101" showAs="Καραθανασόπουλος Νικόλαος"/></references><br />    </meta><br />    <preface> <docTitle>Συνεδρίαση της βουλης των Ελληνων :  25-09-2014</docTitle></preface><br />    <debateBody>  <speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση. <br />Παρακαλείται ο κύριος Γραμματέας να ανακοινώσει τις αναφορές προς το Τμήμα. <br /> Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία το Επιμελητήριο Νομού Λακωνίας εκφράζει τη δυσαρέσκειά του για τον αναγκαστικό και άμεσο τρόπο είσπραξης των ασφαλιστικών εισφορών και αιτείται ειδικών ρυθμίσεων και την επιμήκυνση των δόσεων.<br />Παιδείας και Θρησκευμάτων<br />1517) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Γονέων και Κηδεμόνων του 3ου Δημοτικού Σχολείου του ΔΔ Πουρίου του Δήμου Ζαγοράς-Μουρεσίου Νομού Μαγνησίας εκφράζει τη διαμαρτυρία του σχετικά με την υποβάθμιση του εν λόγω δημοτικού σχολείου από διθέσιο σε μονοθέσιο.<br />Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας<br />1518) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καταγγελίες πολιτών για τα προβλήματα που μαστίζουν την ευρύτερη περιοχή στις εργατικές κατοικίες της Λεύκας.<br />Πολιτισμού και Αθλητισμού<br />1519) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Συνδικάτο Οικοδόμων και Συναφών Επαγγελμάτων Νομού Μαγνησίας αιτείται την παράταση του έργου συντήρησης και αποκατάστασης του Κάστρου των Παλαιών στο Βόλο, προκειμένου να διεξαχθούν συμπληρωματικές και αναγκαίες εργασίες.<br />Διοικητικής Μεταρρύθμισης και Ηλεκτρονικής Διακυβέρνησης, Εργασίας, Κοινωνικής Ασφάλισης και Πρόνοιας, Οικονομικών, Εθνικής Άμυνας<br />1520) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Ομοσπονδία Εργατοϋπαλλήλων Χημικής Βιομηχανίας Ελλάδος  διαμαρτύρεται για τη μη καταβολή του επιδόματος ανθυγιεινής και επικίνδυνης εργασίας στα Ελληνικά Αμυντικά Συστήματα .<br />Οικονομικών <br />1521) Οι Βουλευτές, Β΄ Αθηνών κ. ΧΑΡΟΥΛΑ  ΚΑΦΑΝΤΑΡΗ, Επικρατείας κ. ΓΕΣΘΗΜΑΝΗ  ΠΑΠΑΔΗΜΗΤΡΙΟΥ, Β΄ Αθηνών κ. ΠΑΝΑΓΙΩΤΗΣ ΚΟΥΡΟΥΜΠΛΗΣ και Β΄ Αθηνών κ. ΒΑΣΙΛΙΚΗ ΚΑΤΡΙΒΑΝΟΥ κατέθεσαν αναφορά με την οποία ο Πανελλήνιος Σύλλογος Παραπληγικών παραθέτει τις προτάσεις του σχετικά με την ψήφιση της τροπολογίας που αφορά τον ΕΝΦΙΑ.<br />Οικονομικών <br />1522) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επενδυτικά σχέδια που εντάχθηκαν στον αναπτυξιακό νόμο στην περιοχή αρμοδιότητας του Υπουργείου Μακεδονίας-Θράκης.<br />Επικρατείας, Πολιτισμού και Αθλητισμού<br />1523) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο υπέρογκο κόστος των αρχαιολογικών ανασκαφών στην Αμφίπολη.<br />Παιδείας και Θρησκευμάτων<br />1524) Η Βουλευτής Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ κατέθεσε αναφορά με την οποία η Ένωση Συλλόγων Γονέων και Κηδεμόνων Ηλιούπολης εκφράζει έντονα τα παράπονά της σχετικά με την υποβάθμιση της διδασκαλίας της δεύτερης ξένης γλώσσας.<br />Ανάπτυξης και Ανταγωνιστικότητας, Οικονομικών <br />1525) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη διαφωνία για την τοποθέτηση ατόμου στη θέση του επικεφαλής του τομέα επικοινωνίας του ΟΠΑΠ.<br />Παιδείας και Θρησκευμάτων<br />1526) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Δήμαρχος Αλοννήσου του Νομού Μαγνησίας αιτείται την ένταξη του Γυμνασίου Αλοννήσου στην κατηγορία των προς αναμοριοδότηση δυσπρόσιτων σχολείων.<br />Αγροτικής Ανάπτυξης και Τροφίμων<br />1527) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην διακίνηση ακτινιδίων στην εγχώρια και διεθνή αγορά και τη μη τήρηση των απαραίτητων προδιαγραφών του προϊόντος.<br />Διοικητικής Μεταρρύθμισης και Ηλεκτρονικής Διακυβέρνησης<br />1528) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο εκφράζεται διαφωνία ως προς την τοποθέτηση ατόμου στη θέση του Γενικού Γραμματέα στο Υπουργείο Διοικητικής Μεταρρύθμισης και Ηλεκτρονικής Διακυβέρνησης.<br />Αγροτικής Ανάπτυξης και Τροφίμων<br />1529) Η Βουλευτής Λαρίσης κ. ΗΡΩ ΔΙΩΤΗ κατέθεσε αναφορά με την οποία ο Δήμαρχος Τεμπών του Νομού Λάρισας περιγράφει τη δυσμενή κατάσταση που βιώνουν οι κτηνοτρόφοι της περιοχής, μετά την εμφάνιση κρουσμάτων του ιού του καταρροϊκού πυρετού σε αιγοπρόβατα και αιτείται την εξεύρεση αποτελεσματικής λύσης.<br />Οικονομικών, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων<br />1530) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Σύνδεσμος Ιδιοκτητών Ταξί Βόλου και Ν. Ιωνίας «Ο ΑΓΙΟΣ ΧΡΙΣΤΟΦΟΡΟΣ» παραθέτει τις προτάσεις του σωματίου για τον ΟΑΕΕ και την εφορία λόγω αδυναμίας τους να ανταποκριθούν στην καταβολή των ληξιπρόθεσμων οφειλών τους.<br />Υγείας, Δικαιοσύνης, Διαφάνειας και Ανθρωπίνων Δικαιωμάτων <br />1531) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά πόρισμα της ΕΔΕ για στελέχη του Νοσοκομείου «Άγιος Ανδρέας».<br />Δικαιοσύνης, Διαφάνειας και Ανθρωπίνων Δικαιωμάτων <br />1532) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε επιζήμια προς το συμφέρον της ΔΕΠΑ καθυστέρηση, όσον αφορά το χειρισμό των διαδικασιών αποπληρωμής χρεών της προηγούμενης εταιρείας προς την ως άνω εταιρεία/ΔΕΚΟ.<br />Τουρισμού, Οικονομικών <br />1533) Οι Βουλευτές, Άρτης κ. ΟΛΓΑ ΓΕΡΟΒΑΣΙΛΗ, Ιωαννίνων κ. ΧΡΗΣΤΟΣ ΜΑΝΤΑΣ και Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ κατέθεσαν αναφορά με την οποία η Ομοσπονδία Τουριστικών Καταλυμάτων και Επιχειρήσεων Εναλλακτικών Μορφών Τουρισμού Ηπείρου εκφράζει τη διαμαρτυρία της για τον άνισο τρόπο υπολογισμού του ΕΝΦΙΑ σε επιχειρήσεις του ίδιου κλάδου.<br />Υγείας, Αγροτικής Ανάπτυξης και Τροφίμων<br />1534) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ελέγχους του Ενιαίου Φορέα Ελέγχου Τροφίμων.<br />Υποδομών, Μεταφορών και Δικτύων<br />1535) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δημοπράτηση του έργου Πάτρα-Πύργος.<br />Διοικητικής Μεταρρύθμισης και Ηλεκτρονικής Διακυβέρνησης<br />1536) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συμμετοχή του Διοικητικού Συμβουλίου του Σωματείου Εργαζομένων του Γενικού Νοσοκομείου Πατρών στη συγκέντρωση έξω από το Υπουργείο Υγείας ενάντια στις αξιολογήσεις.<br />Επικρατείας, Οικονομικών, Ανάπτυξης και Ανταγωνιστικότητας, Πολιτισμού και Αθλητισμού<br />1537) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας αναφορικά με το πως ο ΟΠΑΠ υποσκελίζει την «Intralot».<br />Αγροτικής Ανάπτυξης και Τροφίμων<br />1538) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία ο Αγροτικός Συνεταιρισμός Μεσσαράς Ηρακλείου Κρήτης εκφράζει την αντίθεσή του στην προσπάθεια να διοχετευτούν χρήματα από την ΕΕ σε άλλες δράσεις άσχετες με τη βελτίωση και την πιστοποίηση της ποιότητας του ελαιολάδου.<br />Εξωτερικών<br />1539) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο συλλαλητήριο υπέρ των Παλαιστινίων και της βομβαρδιζόμενης Γάζας που διοργανώθηκε στην περιοχή της Ξάνθης.<br />Αγροτικής Ανάπτυξης και Τροφίμων<br />1540) Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία η κ. Ελευθερία Συτμαλίδου εκφράζει τη διαμαρτυρία της για την άνιση μεταχείρισή της από τη διοίκηση του «ΕΛΓΟ-ΔΗΜΗΤΡΑ».<br />Οικονομικών <br />1541) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την παρέμβαση του Επιμελητηρίου Αχαΐας προς τη Γενική Γραμματεία Δημοσίων Εσόδων για τον συμψηφισμό των οφειλών.<br />Υγείας, Διοικητικής Μεταρρύθμισης και Ηλεκτρονικής Διακυβέρνησης<br />1542) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρει ότι θα αποσταλεί στο πειθαρχικό συμβούλιο του υπουργείου Υγείας το πόρισμα της ένορκης διοικητικής εξέτασης που αφορά τις ευθύνες δύο υπαλλήλων του Νοσοκομείου «Άγιος Ανδρέας» Πατρών.<br />Επικρατείας, Υφυπουργό στον πρωθυπουργό για την Δ.Ρ.Τ., Δικαιοσύνης, Διαφάνειας και Ανθρωπίνων Δικαιωμάτων <br />1543) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά παράνομες απολύσεις στη Δημόσια Τηλεόραση και εκκρεμότητες στα εργασιακά θέματα του προσωπικού.<br />Οικονομικών <br />1544) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά αναχρηματοδότηση μεγάλου εκδοτικού οίκου της χώρας.<br />Τουρισμού<br />1545) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η Ομοσπονδία Ενοικιαζόμενων Δωματίων-Διαμερισμάτων Νομού Χανίων «Απτερα» διαμαρτύρεται για την καθυστέρηση αποπληρωμής των τουριστικών καταλυμάτων, που όπως προβλέπεται δεν θα εξοφληθούν λόγω των αλλεπάλληλων πτωχεύσεων των ρώσικων τουριστικών γραφείων.<br />Εσωτερικών, Αγροτικής Ανάπτυξης και Τροφίμων, Τουρισμού<br />1546) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη δήλωση του νεοεκλεγέντα Δημάρχου Δυτικής Αχαΐας κ. Χρήστο Νικολάου σχετικά με την ασφάλεια στην πρόσβαση των ΙΧ επιβατικών αυτοκινήτων στην παραλία του Γιαννισκαρίου.<br />Εργασίας, Κοινωνικής Ασφάλισης και Πρόνοιας<br />1547) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Θεόδωρος Παναγιώτου εκφράζει τη διαμαρτυρία του για τις μειώσεις των επικουρικών συντάξεων σε συνταξιούχους του ΤΕΑΠΕΤΕ με βάση το άρθρο 2 του ν. 4042/2011.<br />Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης<br />1548) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο Πανελλήνιας Ένωσης Πτυχιούχων ΥΕΦΚΚ αιτείται τον έλεγχο της νομιμότητας στην απόσπαση υπαλλήλων του κλάδου τους και την ακόλουθη επιστροφή τους στην υπηρεσία τους και στα καθήκοντα που είχαν πριν την απόσπασή τους.<br />Επικρατείας, Υγείας, Οικονομικών <br />1549) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την απάντηση του Ιατρικού Συλλόγου Πατρών στις ομαδικές αγωγές για τις ληξιπρόθεσμες οφειλές του ΕΟΠΥΥ και τα χρέη των πρώην ταμείων.<br />Παιδείας και Θρησκευμάτων<br />1550) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Ομοσπονδία για τα Δικαιώματα του Αυτιστικού Φάσματος εκφράζει την αντίθεση της ως προς τη ψήφιση του νέου προτεινόμενου νόμου Ειδικής Εκπαίδευσης του Υπουργείου Παιδείας και αιτείται την ένταξη των προτάσεών της σ΄αυτό.<br />Επικρατείας, Εργασίας, Κοινωνικής Ασφάλισης και Πρόνοιας, Υφυπουργό στον Πρωθυπουργό<br />1551) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα λουκέτα που πρόκειται να ακολουθήσουν στο χώρο της διαφήμισης.<br />Επικρατείας, Δικαιοσύνης, Διαφάνειας και Ανθρωπίνων Δικαιωμάτων <br />1552) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της Παγκαλαβρυτινής Ένωσης, κ. Βαρβιτσιώτης Δημήτριος αιτείται τη συμπερίληψη της φράσης: «Ελληνικό Ολοκαύτωμα της περιόδου 1940-1944» στον υπό ψήφιση αντιρατσιστικό νόμο δίπλα στην αναφορά «Εβραϊκό Ολοκαύτωμα».<br />Υγείας, Εσωτερικών<br />1553) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά δήλωση σε συνέντευξη του κ. Κατσίβελα, στην οποία φαίνεται να εκκρεμεί ΕΔΕ εις βάρος ιατρού, ο οποίος κατά το δημοσίευμα κατηγορήθηκε, ενώ ήταν συνεπής στα καθήκοντά του.<br />Εθνικής Άμυνας, Οικονομικών, Διοικητικής Μεταρρύθμισης και Ηλεκτρονικής Διακυβέρνησης<br />1554) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία το Σωματείο Εργαζομένων Αμυντικών Συστημάτων ΑΒΕΕ Υμηττού εκφράζει τις αντιθέσεις του σχετικά με τις περικοπές των μισθών των εργαζομένων, που ανέρχονται μέχρι και στο 60%, ιδιαίτερα στο εργατοτεχνικό προσωπικό.<br />Εργασίας, Κοινωνικής Ασφάλισης και Πρόνοιας<br />1555) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ιωάννα Σακελλαρίου αιτείται την αξιοποίηση όλων των διαθέσιμων χρηματικών πόρων του προγράμματος ΕΣΠΑ στην κάλυψη των κενών θέσεων των παιδικών σταθμών.<br />Παιδείας και Θρησκευμάτων<br />1556) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία και η Πανελλήνια Ομοσπονδία Γονέων και Κηδεμόνων Ατόμων με Αναπηρία αιτούνται κάθε μορφής υποστήριξη και επίλυση των προβλημάτων για την καλύτερη διαβίωση των ατόμων και των παιδιών με αναπηρία.<br />Εσωτερικών<br />1557) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία η Περιφέρεια Βορείου Αιγαίου αιτείται πρόσθετη χρηματοδότηση στην Περιφέρεια Βορείου Αιγαίου για την κάλυψη των αναγκών της ΠΕ Λέσβου.<br />Οικονομικών, Εργασίας, Κοινωνικής Ασφάλισης και Πρόνοιας<br />1558) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία ο Εμπορικός Σύλλογος Πειραιά εκφράζει έντονες αντιθέσεις μελών για ειδοποιήσεις ληξιπρόθεσμων οφειλών απλό το κέντρο είσπραξης ασφαλιστικών οφειλών.<br />Περιβάλλοντος, Ενέργειας και Κλιματικής Αλλαγής <br />1559) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Εταιρειών Φωτοβολταϊκών  παραθέτει τις προτάσεις του για θεσμικές ρυθμίσεις σχετικά με την αυτοπαραγωγή ηλεκτρικού ρεύματος.<br />Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων, Υφυπουργό στον Πρωθυπουργό<br />1560) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην δίωξη της κόρης του Μανώλη Καψή για κατοχή και χρήση ναρκωτικών παρά τα δεκάδες ευρήματα που βρέθηκαν στο σπίτι της και στοιχειοθετούν την κατηγορία της εμπορίας ναρκωτικών.<br />Παιδείας και Θρησκευμάτων<br />1561) Ο Βουλευτής Μαγνησίας κ. ΠΑΡΙΣΗΣ  ΜΟΥΤΣΙΝΑΣ κατέθεσε αναφορά με την οποία το Δημοτικό Συμβούλιο Σκοπέλου εκφράζει τη διαμαρτυρία του για την υποβάθμιση του Δημοτικού Σχολείου Γλώσσας Σκοπέλου από εξαθέσιο σε τετραθέσιο.<br />Πολιτισμού και Αθλητισμού<br />1562) Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία η Ομάδα Κλασικού Χορού Βορείου Ελλάδος αιτείται την εξεύρεση λύσεων που θα εξυπηρετήσουν τις καλλιτεχνικές τους δραστηριότητες, όπως την ίδρυση λυρικού θεάτρου Θεσσαλονίκης.<br />Υγείας<br />1563) Ο Βουλευτής Χίου κ. ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ κατέθεσε αναφορά με την οποία οι κάτοικοι και οι φορείς της Ενότητας Καρδαμύλων Χίου εκφράζουν τη διαμαρτυρία τους για την υποβάθμιση του πολυδύναμου ιατρείου Καρδαμύλων Χίου.<br />Ανάπτυξης και Ανταγωνιστικότητας, Εσωτερικών<br />1564) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία ο Σύνδεσμος Εργολάβων Ηλεκτρολόγων Τεχνικών Ψυκτικών Εγκαταστάσεων, Εγκαταστατών Συντηρητών Καυστήρων Μεσσηνίας αιτούνται την τροποποίηση του π.δ. 108/2013, ούτως ώστε να διευκολυνθεί ο κλάδος των Ηλεκτρολόγων από τα γραφειοκρατικά εμπόδια.<br />Οικονομικών <br />1565) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Πρόεδρος της Τοπικής Κοινότητας Κυνίδαρου του Δήμου Νάξου και Μικρών Κυκλάδων εκφράζει τη διαμαρτυρία του για την υψηλή τιμή ζώνης της περιοχής και αιτείται την αναπροσαρμογή της.<br />Υφυπουργό στον Πρωθυπουργό<br />1566) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία ο κ. Γιώργος Μαρκάκης εκφράζει τη δυσαρέσκεια του ως προς τον αποκλεισμό του από τη διαδικασία προσλήψεων δημοσιογράφων στη ΝΕΡΙΤ. <br />Οικονομικών <br />1567) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Παραθεριστικός Οικοδομικός Συνεταιρισμός Οπλιτών και Πολιτικών Υπαλλήλων χωροφυλακής ΣΠΕ αιτείται την απαλλαγή των νομικών προσώπων των οικοδομικών συνεταιρισμών από τον συμπληρωματικό φόρο, ο οποίος επιβάλλεται στις οικοπεδικές μερίδες που δεν έχουν ακόμα μεταβιβαστεί στα μέλη.<br />Αγροτικής Ανάπτυξης και Τροφίμων<br />1568) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία οι παραγωγοί νεκταρινιών του Δημοτικού Διαμερίσματος Περιγιαλίου Κορινθίας αιτούνται την άμεση καταβολή εκκρεμών αποζημιώσεων ΕΛΓΑ για την καταστροφή της συγκομιδής των προϊόντων τους στο εν λόγω δημοτικό διαμέρισμα.<br />Υποδομών, Μεταφορών και Δικτύων<br />1569) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία τα Σωματεία και οι Σύνδεσμοι Τουριστικών Λεωφορείων και Ξεναγών Κρήτης και Σαντορίνης καλούν τις αρμόδιες αρχές να συνεργαστούν έτσι ώστε να αντιμετωπιστούν τα προβλήματα κυκλοφορίας και ασφάλειας στον Βόρειο Οδικό Άξονα της Κρήτης.<br />Οικονομικών, Ανάπτυξης και Ανταγωνιστικότητας<br />1570) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η «Εθνική Συνομοσπονδία Ελληνικού Εμπορίου» προτείνει την αναθεώρηση του συνολικού πλαισίου των νομοθετικών κανόνων που διέπουν τη λειτουργία του εμπορίου στην Ελλάδα βάσει των πορισμάτων που προέκυψαν από τις θερινές εκπτώσεις και την Κυριακάτικη λειτουργία των καταστημάτων κατά το 2014. <br />Δικαιοσύνης, Διαφάνειας και Ανθρωπίνων Δικαιωμάτων <br />1571) Η Βουλευτής Ηλείας κ. ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε αναφορά με την οποία ο Δικηγορικός Σύλλογος Αμαλιάδας του Νομού Ηλείας επισημαίνει ελλείψεις σε δικαστές και γραμματείς στο Πρωτοδικείο και το Ειρηνοδικείο Αμαλιάδος, στο Ειρηνοδικείο Μυρτουντίων και στο Ειρηνοδικείο Γαστούνης.<br />Οικονομικών <br />1572) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος  αιτείται την προστασία των πολυτέκνων και την εφαρμογή της αρχής της ίσης μεταχείρισης τους σε σχέση με τους άγαμους, καθώς και την έγκαιρη διόρθωση των αδικιών.<br /> <br />Ανάπτυξης και Ανταγωνιστικότητας<br />1573) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επαγγελματικό Επιμελητήριο Αθηνών παραθέτει προτάσεις επί θεμάτων φορολογίας, ΟΑΕΕ, ρευστότητας των επιχειρήσεων και ρύθμισης των τραπεζικών δανείων. <br />Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής <br />1574) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέλιος Ψωμάς, σύμβουλος σε θέματα ενέργειας και περιβάλλοντος παραθέτει προτάσεις σχετικά με την ενίσχυση των νέων έργων φωτοβολταϊκών, προκειμένου να μην αποσυντονιστεί η εν λόγω αγορά. <br />Υποδομών, Μεταφορών και Δικτύων<br />1575) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία τα Σωματεία Οδηγών και Ιδιοκτητών Τουριστικών Λεωφορείων Κρήτης και Επαγγελματιών Ξεναγών Κρήτης και Σαντορίνης παραθέτουν τα προβλήματα κυκλοφορίας και ασφάλειας στο οδικό δίκτυο του Δήμου Χερσονήσου στην Κρήτη προτείνοντας λύσεις και βελτιωτικές επεμβάσεις.<br />Οικονομικών, Ανάπτυξης και Ανταγωνιστικότητας<br />1576) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αθανάσιος Γιανναδάκης, Πρόεδρος του ΤΕΕ/ΤΔΕ αιτείται εξαίρεσης των σεισμόπληκτων- πυρόπληκτων ιδιοκτητών ακινήτων δυτικής Ελλάδας από την υποχρέωση καταβολής ΕΝΦΙΑ. <br />Οικονομικών <br />1577) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η «Ανεξάρτητη Κίνηση Οικονομολόγων Ελλάδος» εκφράζει την αντίθεσή της στην εκχώρηση του δικαιώματος συγγραφής της πρόσφατης φορολογικής νομοθεσίας από το Υπουργείο Οικονομικών σε ιδιώτες και νομικά πρόσωπα κερδοσκοπικού χαρακτήρα με το σύστημα της αποκοπής ανάθεσης . <br />Ανάπτυξης και Ανταγωνιστικότητας<br />1578) Η Βουλευτής Β΄ Αθηνών κ. ΧΑΡΟΥΛΑ  ΚΑΦΑΝΤΑΡΗ κατέθεσε αναφορά με την οποία η Συντεχνία Αρτοποιών Αθηνών, Προαστίων και Περιχώρων καταγγέλλει την ερμηνεία εγκυκλίου που αφορά τη ζύγιση συσκευασμένων και φρέσκων προϊόντων αρτοποιίας και αιτείται την ανάκλησή της.<br />Αγροτικής Ανάπτυξης και Τροφίμων<br />1579) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Οργάνωση Ενεργών Παραγωγών Καπνού Ελλάδος αιτείται την πληρωμή των παραγωγών καπνού έτσι ώστε να αποφευχθεί η απένταξή τους από το περιβαλλοντικό πρόγραμμα που αφορά την ολοκληρωμένη διαχείριση στην παραγωγή καπνού.<br />Δημόσιας Τάξης και Προστασίας του Πολίτη <br />1580) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Ένωση Αστυνομικών Υπαλλήλων Σερρών αιτείται την επίλυση θέματος που αφορά τα αστυνομικά μέτρα φύλαξης-φρούρησης του ευρύτερου χώρου της ανασκαφής στο λόφο Κάστα Αμφίπολης.<br />Δημόσιας Τάξης και Προστασίας του Πολίτη <br />1581) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία η Ένωση Αστυνομικών Υπαλλήλων του Νομού Σάμου διαμαρτύρεται για την κατάσταση που επικρατεί στο Κέντρο Ταυτοποίησης και Υποδοχής Σάμου και αιτείται την αύξηση της αστυνομικής δύναμης και των υλικοτεχνικών μέσων για την αντιμετώπιση της παράνομης μετανάστευσης.<br />Πολιτισμού και Αθλητισμού<br />1582) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία το Συνδικάτο Οικοδομών και Συναφών Επαγγελμάτων του Νομού Μαγνησίας αιτείται τη συνέχιση του έργου συντήρησης και αποκατάστασης του Κάστρου των Παλαιών στο Βόλο, εφόσον υπάρχουν κονδύλια προς διάθεση από το υπόλοιπο της αρχικής χρηματοδότησης του έργου.<br />Δημόσιας Τάξης και Προστασίας του Πολίτη <br />1583) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος Νομού Ηλείας καταγράφει τα σοβαρά προβλήματα που παρουσιάζουν οι πυροσβεστικές υπηρεσίες και τα κλιμάκια του νομού.<br />Ναυτιλίας και Αιγαίου<br />1584) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Πανελλήνιος Σύλλογος Υπαλλήλων του Υπουργείου Εμπορικής Ναυτιλίας  καταγγέλλει το νέο οργανισμό του Υπουργείου Ναυτιλίας και Αιγαίου ως παράνομο, γραφειοκρατικό και αντιπαραγωγικό. <br />Οικονομικών, Εργασίας, Κοινωνικής Ασφάλισης και Πρόνοιας<br />1585) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Εμπορικός Σύλλογος Πειραιώς αιτείται την άμεση αναστολή των αναγκαστικών μέτρων που προκύπτουν από τις οφειλές ασφαλισμένων του ΟΑΕΕ.<br />Υγείας<br />1586) Ο Βουλευτής Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσε αναφορά με την οποία η Νοσηλευτική Μονάδα Νοσημάτων Θώρακος του Γενικού Νοσοκομείου Πατρών αιτείται την επίλυση των σοβαρών προβλημάτων λειτουργίας στη διοικητική υπηρεσία της, που οφείλονται στις συνεχείς μετακινήσεις του προσωπικού για την κάλυψη άλλων νοσηλευτικών μονάδων.<br />Ναυτιλίας και Αιγαίου<br />1587) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Δήμος Ζαγοράς-Μουρεσίου του Νομού Μαγνησίας εκφράζει τη διαμαρτυρία του για την υποβάθμιση του Λιμενικού Σταθμού του Αγίου Ιωάννη Πηλίου, σε φυλάκιο και ζητά την συνέχιση της λειτουργίας του.<br />Εργασίας, Κοινωνικής Ασφάλισης και Πρόνοιας<br />1588) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία το Επιμελητήριο Φθιώτιδας αιτείται την επίλυση του θέματος αναφορικά με την πολιτική διώξεων μέσω των ειδοποιητηρίων των ΚΕΑΟ από τον ΟΑΕΕ, με σκοπό την επίτευξη της βιωσιμότητας των μικρομεσαίων επιχειρήσεων. <br />Υγείας<br />1589) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία ο Σύλλογος Εργαζομένων του Νοσοκομείου Λιβαδειάς εκφράζει τη δυσαρέσκεια του για την επικείμενη τοποθέτηση μηχανήματος ωρομέτρησης της βάρδιας των εργαζομένων με τη χρήση δακτυλικού αποτυπώματος, η οποία αποβλέπει στην πιστοποίηση της παρουσίας του προσωπικού στο νοσοκομείο.<br />Εξωτερικών, Τουρισμού<br />1590) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία η Ένωση Ξενοδόχων του Νομού Ιωαννίνων επισημαίνει την αναγκαιότητα συμμετοχής της χώρας μας στις συναντήσεις των χωρών των Δυτικών Βαλκανίων, με αντικείμενο την ανάπτυξή τους, τονίζοντας τη σημασία της χώρας μας σε θέματα τουρισμού, αγωγών ενέργειας και συνδυαζόμενων μεταφορών.<br />Αγροτικής Ανάπτυξης και Τροφίμων<br />1591) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία ο Αγροτικός Δασικός Συνεταιρισμός Λουτρακίου, ο Ελαιουργικός, Κτηνοτροφικός, Μελισσοκομικός, Αμπελουργικός και Πόζαρ Αγροτικός Δασικός Συνεταιρισμός αιτούνται τη μείωση του ποσοστού τεχνικής ξυλείας από τα προς υλοτόμηση δέντρα, προκειμένου να μπορέσουν να ανταποκριθούν στις ανάγκες ζήτησης καυσόξυλων στην αγορά από τους πολίτες για τη θέρμανση των νοικοκυριών συνέπεια της συνεχιζόμενης οικονομικής κρίσης.<br />Αγροτικής Ανάπτυξης και Τροφίμων<br />1592) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία ο Αγροτικός Συνεταιρισμός Εσπεριδοειδών Σκάλας Λακωνίας διαμαρτύρεται για την αυθαίρετη, κατά τη γνώμη τους, απόφαση του ΕΛΓΑ να εγκρίνει μόνο συγκεκριμένα είδη εσπεριδοειδών ως ζημιωθέντα εις βάρος των παραγωγών στο Δήμο Ευρώτα. <br />Εσωτερικών<br />1593) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία ο Δήμος Σκύδρας αιτείται έκτακτη οικονομική ενίσχυση για την επιδιόρθωση των βλαβών που προκλήθηκαν από έντονα καιρικά φαινόμενα στα μέσα του Σεπτεμβρίου και είχαν ως αποτέλεσμα μεγάλες καταστροφές στο οδικό και αγροτικό δίκτυο, στα δίκτυα αποχέτευσης και ομβρίων υδάτων, στα αρδευτικά δίκτυα, σε σπίτια, αποθήκες με ζωικά και αγροτικά προϊόντα.<br />Περιβάλλοντος, Ενέργειας και Κλιματικής Αλλαγής <br />1594) Οι Βουλευτές, Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ και Κοζάνης κ. ΕΥΓΕΝΙΑ ΟΥΖΟΥΝΙΔΟΥ κατέθεσαν αναφορά με την οποία ο Πανελλήνιος Σύνδεσμος Μελετητών- Εγκαταστατών Οικιακών και Κτηριακών Φωτοβολταϊκών «Ήλιος» εκφράζει την αντίθεσή του στις συγκεκριμένες προτεινόμενες τροποποιήσεις στην αυτοπαραγωγή με ενεργειακό συμψηφισμό, όπου επιβαρύνονται άνευ κριτηρίων όλοι οι καταναλωτές και παραθέτει τις προτάσεις του για την αυτοπαραγωγή. <br />Οικονομικών <br />1595) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία ο Σύνδεσμος Ελληνικής Κτηνοτροφίας επισημαίνει ότι η διαταγή Δ12 Α 1109216 έρχεται σε αντίθεση με τις διατάξεις του ν. 4015/2012 και αιτείται την τροποποίησή της.<br />Εθνικής Άμυνας<br />1596) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία η Ένωση Στρατιωτικών Περιφέρειας Ηπείρου διαμαρτύρεται για τις καθυστερήσεις που σημειώνονται στην καταβολή του εφάπαξ βοηθήματος από το Μετοχικό Ταμείο Στρατού και αιτείται τη διευθέτηση του ζητήματος. <br />Παιδείας και Θρησκευμάτων<br />1597) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία ο Σύλλογος Γονέων 2ου, 5ου και 11ου Νηπιαγωγείων Έδεσσας αιτείται τη μεταστέγαση του 5ου νηπιαγωγείου στο κτήριο του πανεπιστημίου δεδομένου ότι οι αίθουσες που διαθέτει το εν λόγω κτήριο είναι κατάλληλοι για την εύρυθμη και ομαλή λειτουργία του νηπιαγωγείου.<br />Παιδείας και Θρησκευμάτων<br />1598) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε δημοσίευμα εφημερίδας το οποίο αναφέρεται στην εγκατάλειψη του κτηρίου που στεγάζεται το 13ο Γυμνάσιο Αυλίζας.<br />Δικαιοσύνης, Διαφάνειας και Ανθρωπίνων Δικαιωμάτων <br />1599) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία ο Παμποντιακός Σύλλογος «η Αργώ» διαμαρτύρεται για την απουσία της γενοκτονίας του ποντιακού ελληνισμού στον επονομαζόμενο «αντιρατσιστικό» νόμο.<br />Αγροτικής Ανάπτυξης και Τροφίμων, Οικονομικών <br />1600) Η Βουλευτής Β΄ Θεσσαλονίκης κ. ΕΥΑΓΓΕΛΙΑ  ΑΜΜΑΝΑΤΙΔΟΥ -  κατέθεσε αναφορά με την οποία ο Αγροτικός Συνεταιρισμός Κυμίνων Θεσσαλονίκης εκφράζει τη διαμαρτυρία του για την καθυστέρηση επιστροφής του ΦΠΑ στους αγρότες του Δήμου Δέλτα.<br />Υφυπουργό στον Πρωθυπουργό, Υποδομών, Μεταφορών και Δικτύων<br />1601) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία η Περιφερειακή Ένωση Δήμων Θεσσαλίας αιτείται την ολοκλήρωση των εργασιών του οδικού άξονα Κεντρικής Ελλάδας  στο προβλεπόμενο χρονικό διάστημα με χρηματοδότηση από πόρους των ευρωπαϊκών προγραμμάτων της επόμενης προγραμματικής περιόδου 2014-2020.<br />Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων <br />1602) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία ο Σύλλογος Συμβασιούχων ΟΑΕΕ αιτείται τον έλεγχο για το νομότυπο της πρόσληψης της νομικής συμβούλου στον Οργανισμό Ασφάλισης Ελεύθερων Επαγγελματιών .<br />Υποδομών, Μεταφορών και Δικτύων<br />1603) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία οι κάτοικοι της Κεραμωτής Νάξου εκφράζουν τη διαμαρτυρία τους για την κατάσταση του δικτύου σταθερής τηλεφωνίας του ΟΤΕ στην περιοχή τους. <br />Ναυτιλίας και Αιγαίου<br />1604) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ κατέθεσαν αναφορά με την οποία ο Δήμος Ικαρίας αιτείται τη λήψη μέτρων προκειμένου να εξασφαλιστεί η τακτική σύνδεση του νησιού σε πάγια βάση με τη βόρεια Ελλάδα και τον Πειραιά ανεξάρτητα από τους σχεδιασμούς των ακτοπλοϊκών εταιρειών. <br />Οικονομικών <br />1605) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Σύλλογος Αμβυκούχων - Αμπελουργών του Νομού Καρδίτσας επισημαίνει τα προβλήματα που προκύπτουν από το κλείσιμο των τελωνείων και αιτείται την έκδοση αδειών για τους παραγωγούς σε χώρο που παραχωρεί ο Δήμος Καρδίτσας. <br />Εργασίας, Κοινωνικής Ασφάλισης και Πρόνοιας<br />1606) Ο Βουλευτής Πέλλης κ. ΙΟΡΔΑΝΗΣ  ΤΖΑΜΤΖΗΣ κατέθεσε αναφορά με την οποία το Εργατοϋπαλληλικό Κέντρο Γιαννιτσών διαμαρτύρεται για την κατάργηση-συγχώνευση Τεχνικού Τμήματος Επιθεώρησης Εργασίας Πέλλας.<br />Διοικητικής Μεταρρύθμισης και Ηλεκτρονικής Διακυβέρνησης, Δημόσιας Τάξης και Προστασίας του Πολίτη <br />1607) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία το Σωματείο Πυροσβεστών και Συμβασιούχων Πενταετούς Υποχρέωσης της Ανατολικής Μακεδονίας και Θράκης παραθέτει πρόταση για την ένταξη των εποχικών πυροσβεστών του 2009 στον πίνακα επιτυχόντων επιλαχόντων της προκήρυξης του Αρχηγού του Πυροσβεστικού Σώματος για την πρόσληψη των τεσσάρων χιλιάδων πυροσβεστών πενταετούς υποχρέωσης.<br />Παιδείας και Θρησκευμάτων<br />1608) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Δήμος Σκοπέλου του Νομού Μαγνησίας καλεί τις αρμόδιες αρχές να αναστείλουν την υποβάθμιση του 2ου Δημοτικού Σχολείου Γλώσσας Σκοπέλου από εξαθέσιο σε τετραθέσιο. <br />Παιδείας και Θρησκευμάτων<br />1609) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση πληροφοριών Ελλάδος επισημαίνει την υποβάθμιση της πληροφορικής παιδείας και παραθέτει προτάσεις για την αναβάθμισή της στα νέα ωρολόγια προγράμματα των ημερήσιων και εσπερινών γενικών και τεχνολογικών λ	υκείων.<br />Ανάπτυξης και Ανταγωνιστικότητας<br />1610) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία η Συντεχνία Αρτοποιών Αθηνών, Προαστίων και Περιχώρων αιτείται την ανάκληση της υπ΄ αριθμόν Α2-809/4-9-14 εγκυκλίου για τη διάθεση των προϊόντων αρτοποιίας, σύμφωνα με την οποία εξαιρούνται από τη ζύγιση ενώπιον του καταναλωτή τα συσκευασμένα προϊόντα αρτοποιίας.<br />Περιβάλλοντος, Ενέργειας και Κλιματικής Αλλαγής, Εσωτερικών<br />1611) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε υπουργική απόφαση που επιτρέπει αμμοληψίες προς ζημία του περιβαλλοντικού περίγυρου των ποταμών της βόρειας Πελοποννήσου.<br />Ανάπτυξης και Ανταγωνιστικότητας, Διοικητικής Μεταρρύθμισης και Ηλεκτρονικής Διακυβέρνησης<br />1612) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρει ότι προϊσταμένη της ΔΕΗ σε υπηρεσία της δυτικής Ελλάδας εκτελεί τα καθήκοντά της σε ισόγειο εμπορικού καταστήματος για να μπορεί να καπνίζει.<br />Εσωτερικών, Δικαιοσύνης, Διαφάνειας και Ανθρωπίνων Δικαιωμάτων <br />1613) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η Ένωση Υπαλλήλων Εξωτερικής Φρουράς των Καταστημάτων Κράτησης του Νομού Χανίων διαπιστώνει ορισμένα προβλήματα στη λειτουργία του Καταστήματος Κράτησης στην Αγυιά Χανίων και επισημαίνει την ανάγκη κατασκευής της εξωτερικής του περίφραξης. <br />Παιδείας και Θρησκευμάτων<br />1614) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Άννα Κοκκαρά αιτείται εξ΄ονόματος της άτυπης ένωσης «Εκπαιδευτικοί σε Διαθεσιμότητα» την επανατοποθέτηση όλων των εκπαιδευτικών που έχουν τεθεί σε διαθεσιμότητα στις δομές του υπουργείου Παιδείας και τη ρύθμιση των εργασιακών θεμάτων που αφορούν τους εκπαιδευτικούς.<br />Επικρατείας, Δικαιοσύνης, Διαφάνειας και Ανθρωπίνων Δικαιωμάτων <br />1615) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι ομοσπονδίες, Παμποντιακή, Προσφυγικών Σωματείων Ελλάδος και η Αρμενική Εθνική Επιτροπή αιτούνται τη συμπερίληψη στην τροποποίηση του αντιρατσιστικού νομοσχεδίου του χαρακτηρισμού ως γενοκτονία μόνον στα εγκλήματα που έχουν αναγνωριστεί ως τέτοια με αμετάκλητη απόφαση είτε ελληνικού, είτε διεθνούς δικαστηρίου είτε με απόφαση της ελληνικής Βουλής και όχι όλων αδιακρίτως των εγκλημάτων των γενοκτονιών.<br />Ναυτιλίας και Αιγαίου<br />1616) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ κατέθεσαν αναφορά με την οποία το Εργατικό Κέντρο Νομού Σάμου εκφράζει τη δυσαρέσκεια του για την υποβάθμιση της ακτοπλοϊκής σύνδεσης του Νομού Σάμου με τη βόρεια. Ελλάδα και τον Πειραιά και αιτείται την κατάργηση των νόμων 4254/2014 και 3577/92. <br />Ανάπτυξης και Ανταγωνιστικότητας<br />1617) Η Βουλευτής Α΄ Θεσσαλονίκης κ. ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ κατέθεσε αναφορά με την οποία το Εργατικό Κέντρο Θεσσαλονίκης και το Σωματείο Εργαζομένων «Ο ΧΑΛΥΨ» επισημαίνουν τη σπουδαιότητα της «Ανώνυμης Ελληνικής Εταιρείας Χάλυβα»  και αιτούνται τη διασφάλιση της απρόσκοπτης λειτουργίας της.<br />Πολιτισμού και Αθλητισμού, Εσωτερικώ</speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η πρώτη με αριθμό 87/22-9-2014 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Αγροτικής Ανάπτυξης και Τροφίμων, σχετικά με την εξάπλωση του ιού του καταρροϊκού πυρετού σε όλη τη χώρα. <br />Κύριε Δαβάκη, έχετε τον λόγο για δύο λεπτά.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Ευχαριστώ, κύριε Πρόεδρε.<br />Θεωρώ ότι το θέμα που φέρνω σήμερα στη Βουλή ως επίκαιρη ερώτηση δεν είναι ξένο προς την πολιτική ηγεσία του Υπουργείου Αγροτικής Ανάπτυξης. Έχει κατά κόρον διατυπωθεί τον τελευταίο καιρό το πρόβλημα που αφορά ένα τεράστιο κλάδο της πρωτογενούς παραγωγής, όπως είναι ο κτηνοτροφικός κλάδος, οι Έλληνες κτηνοτρόφοι. <br />Νομίζω ότι επειδή υφίσταται το πρόβλημα –θα έλεγα ότι εντείνεται έτι περαιτέρω-, επανέρχομαι υπό την μορφή αυτής της κοινοβουλευτικής διαδικασίας, για να υπάρξει άμεσα και εναργής η παρουσία των κρατικών δομών, προκειμένου να μπορέσουν οι Έλληνες κτηνοτρόφοι να ξεφύγουν από μία ακόμη μέγγενη που ταλαιπωρεί αυτούς και τις οικογένειές τους, μια ακόμη –θα έλεγα- θηλιά στο λαιμό της ελληνικής κτηνοτροφίας, μετά από τόσες άλλες που υπάρχουν, δεδομένης και της οικονομικής κρίσης. <br />Κύριε Υπουργέ, ο καταρροϊκός πυρετός είναι ένα νέο φαινόμενο στις μέρες που διερχόμαστε –παλαιό βέβαια μαζί με το μελιταίο και άλλα- και έχω την αίσθηση ότι οι τοπικές κρατικές δομές –και εξηγούμαι, η Κτηνιατρική Υπηρεσία του Νομού Λακωνίας- αδυνατούν πλέον να αντεπεξέλθουν σε τέτοιου είδους μορφές ασθενειών –όπως είναι ο καταρροϊκός πυρετός-, μετά και τις οικονομικές περικοπές αλλά και τις περικοπές των υπερωριών, αλλά και των ζητημάτων που αφορούν τις μετακινήσεις, αφού έχουν μειωθεί οι παρεχόμενες από τη διεύθυνση μετακινήσεις στο μισό.<br />Πρέπει να υπάρξει άμεση επέμβαση των κεντρικών δομών και των περιφερειακών δομών του Υπουργείου Αγροτικής Ανάπτυξης, προκειμένου να αντιμετωπισθεί το πρόβλημα. Έχω την αίσθηση –και λυπούμαι που θα το πω- ότι δεν έχει υπάρξει άμεση και –θα έλεγα- καταλυτική αντιμετώπιση εκ μέρους σας. Και νομίζω ότι αυτή η ερώτηση θα συμβάλει ούτως ώστε να υπάρχουν αυτές οι αναγκαίες πρωτοβουλίες, προκειμένου να δοθεί επιτέλους λύση σε αυτό το ζήτημα. <br />Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Ορίστε, κύριε Υπουργέ, έχετε τον λόγο για τρία λεπτά.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε.<br />Θέλω να ευχαριστήσω τον συνάδελφο κ. Δαβάκη. Το λέω και το εννοώ, γιατί δίνει τη ευκαιρία να κάνουμε ένα ήρεμο διάλογο σήμερα στη Βουλή, ζωντανό και όχι δι’ αλληλογραφίας, για ένα θέμα που είναι ιδιαίτερα σοβαρό αλλά που απαιτεί και προϋποθέτει ορθή αντιμετώπιση και σαφή όρια. <br />Συμφωνώ απόλυτα ότι έχοντας επεκταθεί σε τριάντα τρεις νόμους, πρακτικά έχει επεκταθεί σε όλη τη χώρα. Συμφωνώ επίσης ότι με αφορμή –όχι αιτία βέβαια- τον καταρροϊκό έχουν αναδειχθεί σειρά παθογένειες, όπως οι ελλείψεις στις κτηνιατρικές υπηρεσίες, σε αυτές τις δομές του κράτους και αυτό βέβαια είναι γεγονός και δεν είναι δυνατόν να διαφωνήσω. Πολύ δε περισσότερο συμφωνώ ότι όλο αυτό το γεγονός του καταρροϊκού πυρετού αφορά και αναφέρεται στο πιο ευαίσθητο ίσως κομμάτι του ζωικού μας κεφαλαίου. <br />Το όριο όμως, το οποίο εσείς φυσικά δεν ξεπεράσατε επ’ ουδενί, έχει ξεπεραστεί από πάρα πολλούς οι οποίοι καταλογίζουν ευθύνες και μιλούν περί αδιαφορίας της πολιτείας γενικότερα, της Κυβέρνησης ειδικότερα και ακόμα ειδικότερα του Υπουργείου. <br />Έτσι, λοιπόν, θέλω –γιατί το θεωρώ επιβεβλημένο- πρώτα απ’ όλα να απαριθμήσω, χωρίς να κουράσω και να απεραντολογώ, συγκεκριμένες πολιτικές, χειροπιαστές, χωρίς το γραμματικό μόριο «θα», που έτρεξαν ή τρέχουν και αφορούν αποκλειστικά την ελληνική κτηνοτροφία και τον Έλληνα κτηνοτρόφο. <br />Πρώτον, η κτηνοτροφία και οι Έλληνες κτηνοτρόφοι είναι οι μεγάλοι κερδισμένοι της ελληνικής πρότασης του εθνικού φακέλου της νέας Κοινής Αγροτικής Πολιτικής που θα ισχύσει από 1-1-2015. Το ξέρουν όλοι οι αγρότες, το ξέρουν και οι κτηνοτρόφοι. <br />Δεύτερον, το θέμα των βοσκοτόπων που ταλανίζει την ελληνική κτηνοτροφία από 1-1-2015 δεν θα έχει το παραμικρό πρόβλημα. Έχουν γίνει όλες οι ενέργειες, έτσι ώστε από 1-1-2015 να μην υπάρχουν τα προβλήματα που έχουμε τα τελευταία δύο χρόνια. Όπως έχω πει και θα το ξαναπώ, εάν χρειαστεί θα γίνει και συμπληρωματική νομοθετική ρύθμιση. <br />Τρίτον, η στελέχωση των κτηνιατρικών υπηρεσιών –θα κάνω αναφορά και στη δευτερολογία μου- είναι η πρώτη προτεραιότητα και έχουμε αποτελέσματα, τα οποία θα τα πω μετά. <br />Τέταρτον, ο κτηνίατρος εκτροφής που με το ν. 4235 έχουμε θεσμοθετήσει, προχωράει κανονικά, έχει ολοκληρωθεί η διαβούλευση και 1-1-2015 ξεκινάει κανονικά όπως είναι προγραμματισμένο. <br />Πέμπτον, τις επόμενες εβδομάδες μπαίνει μπροστά το πρόγραμμα «ΑΡΤΕΜΙΣ» για να μπει φραγή στις ελληνοποιήσεις παράνομου εισαγομένου κρέατος. <br />Έκτο, τα σχέδια βελτίωσης των κτηνοτροφικών εγκαταστάσεων αποκεντρώνονται από το νέο έτος στις περιφέρειες, γιατί κακοφορμίζουν τρία και τριάμισι χρόνια στις ειδικές υπηρεσίες, με αποτέλεσμα την καταστροφή των κτηνοτρόφων.<br />Έβδομο, ολοκληρώνεται τέλη Οκτωβρίου ο οδικός χάρτης για να κλείσουν όλες οι πόρτες και τα παράθυρα για καταλογισμούς που κατά κύριο λόγο αφορούν παράνομες κρατικές ενισχύσεις και ελλείπεις κτηνιατρικούς ελέγχους και αναφέρονται βέβαια γύρω από την κτηνοτροφία. <br />Όγδοο, διυπουργική επιτροπή εδώ και δέκα ημέρες ασχολείται, μετά την ομιλία του Πρωθυπουργού στην έκθεση, με το κρίσιμο ζήτημα αυτό της απασχόλησης αλλοδαπών και των παράλογων προστίμων που αφορούν κτηνοτρόφους, το ξέρετε νομίζω και από το νομό σας. <br />Ένατο, για να έρθω σε αυτό που άμεσα ενδιαφέρει, φέτος δίνεται εξισωτική δύο ετών. Όχι απλά ξεπερνάμε το πρόβλημα που παρουσιάστηκε με την εξισωτική του 2013 αλλά δίνουμε μέχρι το Δεκέμβρη εξισωτική του 2013 και του 2014.<br />Δέκατον, παρά τις δύσκολες δημοσιονομικές συνθήκες, ο κωδικός εξυγίανσης του ζωικού κεφαλαίου είναι ιδιαίτερα ενισχυμένος το 2015 στον προϋπολογισμό και καταβάλλεται προσπάθεια, που θα έχει αίσιο τέλος, να ενισχυθεί και φέτος. <br />Καθώς ολοκλήρωσα αυτά τα δέκα σημεία, θέλω να πω ότι δεν υπάρχει κανένας λόγος ανησυχίας για τους κτηνοτρόφους. Η χρήση εντομοαπωθητικών και η αποζημίωση αφ’ ενός μεν θανόντων ζώων στο πλαίσιο του προγράμματος της μεταδοτικής σπογγώδους εγκεφαλοπάθειας, καθώς επίσης και η αποζημίωση εκεί που με ευθύνη της κτηνιατρικής υπηρεσίας έχουμε θανάτους των ζώων, θα προχωρήσει κανονικά, όπως προβλέπουν όλες οι σχετικές κοινές υπουργικές αποφάσεις σε εθνική και κοινοτική νομοθεσία. Δεν υπάρχει λόγος για καμμία ανησυχία. Όλα θα τρέξουν κανονικά και θα σταθούμε δίπλα στον κτηνοτρόφο, όπως επιβάλλει το εθνικό συμφέρον.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ. <br />Κύριε Δαβάκη, έχετε τον λόγο για τρία λεπτά.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Κύριε Πρόεδρε, ο κύριος Υπουργός ανάλωσε την ομιλία του σε ένα πλέγμα ρυθμίσεων και επιλογών που αφορούν την ελληνική κτηνοτροφία και καταλήγοντας απάντησε στο καίριο ερώτημα, στην καρδιά του θέματος, το οποίο εγώ θίγω με την επίκαιρη ερώτησή μου. <br />Παρ’ όλα αυτά, πρέπει να επαινέσω την πολιτική ηγεσία του Υπουργείου Αγροτικής Ανάπτυξης και Τροφίμων, διότι, πράγματι, προχωρεί σε αυτές τις πολιτικές πρωτοβουλίες και νομοθετικές επιλογές. <br />Βέβαια, τα πάντα κρίνονται, κύριε Υπουργέ, εκ του αποτελέσματος. Πολλές φορές οι τοίχοι αυτής της Αιθούσης έχουν ακούσει εξαγγελίες και ωραία χρονοδιαγράμματα, αλλά, δυστυχώς, εκ του αποτελέσματος είναι –θα έλεγα- λίγα αυτά τα οποία απολαμβάνουν οι ενδιαφερόμενοι –και στην περίπτωση μας οι Έλληνες κτηνοτρόφοι. <br />Πριν μιλήσω για το ζήτημα του καταρροϊκού πυρετού, θα ήθελα να πω πως σε ένα εκ των μέτρων αναφέρατε τον κτηνίατρο εκτροφής. Έχω την αίσθηση, με βάση πληροφορίες τις οποίες έχουμε συλλέξει, πως ο κτηνίατρος εκτροφής δεν θα είναι προς το συμφέρον του Έλληνα κτηνοτρόφου –και πρέπει να το δείτε αυτό-, δεδομένου ότι θα πληρώνεται από τον ίδιο τον κτηνοτρόφο. <br />Αντιλαμβάνεστε ότι ο ίδιος ο κτηνοτρόφος, όταν έχουμε αυτό το πλέγμα των προβλημάτων, όπως ο καταρροϊκός πυρετός, αν έχει να πληρώσει και τον κτηνίατρο εκτροφής, τι θα του μείνει; Είναι σοβαρό το ζήτημα. Πρέπει να το δείτε. Τουλάχιστον να επιδοτείται ή να πληρώνει ένα μικρό μέρος. <br />Για παράδειγμα, στην περίπτωση του καταρροϊκού, καλώ την κτηνιατρική υπηρεσία να έρθει να πάρει αίμα από τα ζώα. Πρέπει να πάει ένας κτηνίατρος και ένας βοηθός, για να πάρουν το αίμα. Το αίμα το στέλνουν στην αρμόδια υπηρεσία στην Αγία Παρασκευή, νομίζω. Από εκεί και εμπρός, μετά από μία χρονοβόρα διαδικασία, παίρνει τα αποτελέσματα. Μετά πρέπει να πάρει φάρμακα και εντομοαπωθητικά για τον ψεκασμό. Πρέπει να υπάρξει όλη αυτή η διαδικασία. Πολλοί εκ των σαράντα τεσσάρων χιλιάδων που έχουν πάει στο Νομό Λακωνίας δεν πάνε να πάρουν τα χρήματα. <br />Πρέπει άμεσα, κύριε Υπουργέ, να κοιτάξετε το ζήτημα της ελλιπούς στελέχωσης της Κτηνιατρικής Υπηρεσίας του Νομού Λακωνίας. Έχουμε τέσσερις κτηνιάτρους για διακόσιες πενήντα χιλιάδες αιγοπρόβατα. Αντιλαμβάνεστε ότι αν βγει και ένας καταρροϊκός ή ένας μελιταίος, δεν μπορούν αυτοί οι τέσσερις άνθρωποι να αντεπεξέλθουν. Πρέπει να δοθεί η δυνατότητα στην προϊσταμένη να μπορεί να υπογράφει στο προσωπικό όχι μόνο εξήντα ημερών μετακινήσεις αλλά περισσότερες, δεδομένης της δύσκολης συγκυρίας που περνάει σήμερα ο κτηνοτροφικός κόσμος του Νομού Λακωνίας. <br />Αυτά θα ήθελα να σημειωθούν ή να τα δείτε από τα Πρακτικά. <br />Πρέπει να υπάρξει καθολική αιμοληψία σε όλα τα πρόβατα διότι αυτήν τη στιγμή γίνεται αιμοληψία μόνο στα δηλωθέντα, δηλαδή σε αυτούς που δηλώνουν. Πρέπει να υπάρξει καθολική αιμοληψία και για να υπάρξει, πρέπει να υπάρξει προσωπικό. Ο Γενικός Γραμματέας σας κ. Κορασίδης ανέφερε προ διμήνου ότι θα προσληφθούν εποχικοί. Δεν έχει γίνει τίποτα. <br />Επίσης, πέραν της καθολικής αιμοληψίας, πρέπει να υπάρξουν και καθολικοί ψεκασμοί σε όλες τις κτηνοτροφικές εγκαταστάσεις, προκειμένου να έχουμε τα επιθυμητά αποτελέσματα. <br />Επίσης, θα παρακαλούσα να δείτε άμεσα το ζήτημα της επιδοτήσεως των βιταμινών των ζώων, διότι ειδικά τα ζώα που κυοφορούν έχουν κατεσταλμένο το ανοσοποιητικό τους σύστημα, με αποτέλεσμα να είναι πιο ευάλωτα προς τον καταρροϊκό πυρετό. <br />Όσον αφορά τα ζητήματα, τα οποία αφορούν τους βοσκότοπους, κ.λπ., συμφωνώ. Πρέπει να προχωρήσετε σύντομα προς αυτήν την κατεύθυνση. Αλλά αυτό που μεταφέρεται σε μένα από όλες τις κτηνοτροφικές περιοχές του Νομού Λακωνίας, είναι η απόγνωση και το παράπονο των Λακώνων κτηνοτρόφων απέναντι στο κεντρικό κράτος.<br />Νομίζω πως κάνετε ό,τι μπορείτε. Το βλέπω. Από την άλλη μεριά όμως, πρέπει να φανεί καθαρά η βούληση του κράτους, η βούληση της πολιτείας για άμεση αντιμετώπιση του προβλήματος.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Ένα λεπτό, κύριε Πρόεδρε.<br />Νομίζω πως αυτά τα τρία τα οποία ανέφερα, είναι εύκολο να γίνουν, αρκεί να υπάρξει η κατάλληλη οργάνωση. Δεν υπάρχει αυτήν τη στιγμή, δεδομένου, όπως είπατε κι εσείς στην ομιλία σας, ότι έχουμε μία κτηνιατρική υπηρεσία, η οποία είναι κατισχυμένη. Έχουν κλείσει τα περιφερειακά κτηνιατρεία στις περισσότερες περιοχές του Νομού Λακωνίας και τέσσερις κτηνίατροι προσπαθούν να αντιμετωπίσουν αυτό το ζήτημα.<br />Επίσης, για τις αποζημιώσεις έχετε πει σε επίκαιρη ερώτηση ότι θα υπάρξουν. Πρέπει να προχωρήσει η διαδικασία των αποζημιώσεων για τα ζώα, τα οποία έχουν νοσήσει και να προχωρήσουμε.<br />Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. Ωραία τα είπατε.<br />Κύριε Υπουργέ, έχετε τον λόγο.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ευχαριστώ, κύριε Πρόεδρε. <br />Ευχαριστώ για μια ακόμα φορά τον κύριο συνάδελφο, γιατί, πραγματικά, μας δίνει την ευκαιρία να μείνουμε στην ουσία του θέματος και ο τρόπος που αναπτύχθηκε η ερώτηση.<br />Προσπάθησα, αγαπητέ συνάδελφε, στην πρώτη μου απάντηση ουσιαστικά να απαντήσω σε κάτι που δεν είπατε εσείς. Έρχεται, όμως, από πολλές πλευρές ο ισχυρισμός περί αδιαφορίας. Δεν θέλησα να αλλάξω θέμα. Απαρίθμησα δέκα συγκεκριμένα θεσμικά, διαρθρωτικά και οικονομικά και διοικητικά μέτρα, τα οποία δείχνουν ακριβώς το αντίθετο. Δείχνουν ενδιαφέρον και μάλιστα έμπρακτο και εντελώς συγκεκριμένο.<br />Δεύτερον, σε ό,τι έχει σχέση με τον καταρροϊκό πυρετό: Από την πρώτη μέρα της ανάληψης των καθηκόντων μου και έχοντας αυτήν την αρμοδιότητα, αν ήθελα να συμπυκνώσω όλη την πολιτική του Υπουργείου, αυτή συμπυκνώνεται σε μία απλή φράση. Στενή συνεργασία με τις κτηνιατρικές υπηρεσίες. Σε μια χώρα που έχει ταλαιπωρηθεί τόσο πολύ από καταλογισμούς για επιπολαιότητες και προχειρότητες, πολλά χρόνια στο παρελθόν, για πολλούς λόγους, δεν υπάρχει λόγος να επαναλάβουμε κάτι τέτοιο.<br />Άρα, ως προς αυτό που ζητήσαμε, διαπιστώνω –και με προβληματίζει- ότι υπήρξε ελλιπής συνεργασία. Πολλές φορές και οι κτηνοτρόφοι αδιαφόρησαν. Κι εδώ υπάρχει ένα ζήτημα για το πως θα απαντήσουμε σ’ αυτές τις περιπτώσεις, όπου υπάρχει πραγματικά πλήγμα στο ζωικό κεφάλαιο μιας εκτροφής χωρίς να έχει δηλωθεί τίποτα. Εδώ λίγα ή ελάχιστα πράγματα μπορούμε να κάνουμε. <br />Από εκεί και πέρα, θέλω να σας πω το εξής:<br />Πρώτον, σε ό,τι αφορά την παραγωγή γάλακτος, είναι ένα θέμα που δεν το θέσατε, αλλά είναι ιδιαίτερα κρίσιμο. Στην πρώτη περίοδο τα στοιχεία του ΕΛΟΓΑΚ –γιατί γίνονται συστηματικοί έλεγχοι- δεν δείχνουν ιδιαίτερο πρόβλημα. Δεν είμαστε, όμως, σίγουροι. Πρέπει να συνεχίσουμε και την επόμενη περίοδο, μετά το θηλασμό, για να δούμε αν πραγματικά έχουμε ή όχι επιρροή, μείωση δηλαδή, στην παραγωγή γάλακτος, για να ληφθούν τα ανάλογα μέτρα φυσικά.<br />Δεύτερον, σε ό,τι αφορά το κρίσιμο θέμα των αποζημιώσεων, το ανέφερα ήδη στην πρωτομιλία μου. Εντομοαπωθητικά, θανόντα και θανατωθέντα μετά από εντολή κτηνιατρικής υπηρεσίας αποζημιώνονται κανονικά, όπως προβλέπει η σχετική κοινή υπουργική απόφαση. Υπάρχει το πλαίσιο. Είναι αναρτημένο εδώ και μήνες σε δύο ιστότοπους του ΥΠΑΤ και σε όλες τις ΔΑΟ..<br />Η κτηνιατρική υπηρεσία άμεσα…</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Για το εμβόλιο θα ήθελα να πούμε, κύριε Υπουργέ.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Με αυτό θα κλείσω.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Μια πειραματική… .</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Ναι, ναι.<br />Και ολοκληρώνω με το πλέον κρίσιμο θέμα, που είναι το θέμα του εμβολιασμού. Θα σας το πω όσο γίνεται πιο απλά. Ο εμβολιασμός, εφόσον ληφθεί απόφαση, σημαίνει πρόγραμμα εμβολιασμού δέκα, έντεκα εκατομμυρίων αιγοπροβάτων για πέντε χρόνια συνεχώς.<br />Λένε πολλοί στην επιστημονική κοινότητα να το συνδυάσουμε με το πρόγραμμα του μελιταίου που, εφόσον προχωρήσουν όλα καλά με τον κτηνίατρο εκτροφής, θα έχουμε κάθε χρόνο μαζικό εμβολιασμό όλου του ζωικού κεφαλαίου, άρα γιατί να μη γίνεται κι ένα εμβόλιο ακόμη.<br />Η απάντηση είναι ότι, ξεκινώντας από το νομό σας προχθές –και υπάρχει συγκεκριμένος λόγος που ξεκινήσαμε αυτήν την εβδομάδα και όχι νωρίτερα- έχουμε ήδη δύο χιλιάδες δείγματα αίματος, έχει γίνει η αιμοληψία και σε λίγες εβδομάδες θα ξέρουμε την απάντηση στο κρισιμότερο ερώτημα που έχει σχέση με τον εμβολιασμό. Αναπτύχθηκε ή όχι και, αν αναπτύχθηκε, σε τι βαθμό φυσική ανοσία.<br />Είναι κρίσιμο το ερώτημα, όχι μόνο γιατί λέει η επιστημονική κοινότητα ότι πρέπει να το θέσουμε και να έχουμε μία καθαρή απάντηση αλλά και γιατί η ελληνική εμπειρία από την προηγούμενη επιδημία καταρροϊκού πυρετού το 1999-2000 ξεπεράστηκε ακριβώς γιατί ο ζωικός πληθυσμός της χώρας είχε αναπτύξει φυσική ανοσία. Δεν έχουμε απάντηση στο ερώτημα, θα έχουμε σε λίγες εβδομάδες.<br />Έτσι κι αλλιώς, δεν υπάρχει εδώ θέμα καθυστέρησης και ανησυχίας. Αν τα στοιχεία οδηγούν προς τα εκεί, αυτό δεν μπορεί να ξεκινήσει πριν την αρχή του έτους σε συνδυασμό με άλλους μαζικούς εμβολιασμούς, όπως είναι το πρόγραμμα ριζικής και τελειωτικής εκρίζωσης του μελιταίου πυρετού, που πιστεύω ότι με τον κτηνίατρο εκτροφής συν την ενίσχυση των κτηνιατρικών υπηρεσιών, θα μπορέσουμε επιτέλους να το κάνουμε πράξη.<br />Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε εμείς.<br />Η δεύτερη με αριθμό 91/22-9-2014 επίκαιρη ερώτηση του Βουλευτή Α΄ Πειραιά του Συνασπισμού Ριζοσπαστικής Αριστεράς κ. Θεόδωρου Δρίτσα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη μεταφορά των δικαστηρίων του Πειραιά εκτός πόλης, δεν συζητείται λόγω κωλύματος του κυρίου Υπουργού και διαγράφεται.<br />Θα συζητηθεί η τρίτη με αριθμό 89/22-9-2014 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Υγείας, σχετικά με τη λήψη μέτρων για τον Οίκο Ναύτου της Χίου.<br />Κύριε Τριαντάφυλλε, έχετε τον λόγο.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ πολύ, κύριε Πρόεδρε.<br />Κύριε Υπουργέ, όπως γνωρίζετε πολύ καλά, η Χίος είναι ένα νησί το οποίο χαρακτηρίζεται στη φυσιογνωμία του, στην ιστορική διαδρομή και στην καθημερινή του πραγματικότητα από τη στενή του σχέση με τη θάλασσα. Χιλιάδες είναι οι ναυτικοί, οι οποίοι εργάστηκαν ή εργάζονται στην θάλασσα, είναι ναυτικοί, συνταξιούχοι ή εν ενεργεία. Αυτό έχει ως αποτέλεσμα να έχουμε δεκατέσσερις χιλιάδες ασφαλισμένους στο νησί, ναυτικούς, οικογένειες, εξαρτώμενα μέλη, συνταξιούχους και εν ενεργεία.<br />Τα τελευταία χρόνια, λόγω της μεγάλης μεταρρύθμισης στον τομέα της ασφάλισης της υγείας της υγειονομικής περίθαλψης, έχουμε παρατηρήσει το εξής φαινόμενο. Έχει αποδυναμωθεί ο κλάδος της υγειονομικής περίθαλψης στους ναυτικούς, που είναι η πλειοψηφία των ασφαλισμένων του νησιού, ο Οίκος Ναύτου, ο οποίος έχει κτήριο, το οποίο προέρχεται από δωρεά, αποκλειστικά για χρήση του Οίκου Ναύτου στο νησί, ουσιαστικά έχει υποστελεχωθεί, έχει ερημώσει και δεν εξυπηρετεί πλέον τους ναυτικούς και τις οικογένειές τους. Αυτό έχει ως αποτέλεσμα μια απίστευτη ταλαιπωρία, όχι μόνο για τους εν ενεργεία αλλά και για τους μεγάλους σε ηλικία ναυτικούς και τις οικογένειές τους, που ουσιαστικά στερούνται τη στοιχειώδη υγειονομική περίθαλψη.<br />Το ζητούμενο είναι το εξής: Εφόσον υπάρχει αυτή η ιδιαιτερότητα αυτού του τόπου, του πληθυσμού που έχει ένα μεγάλο ποσοστό σε επίπεδο ναυτικών, θα έπρεπε να ληφθεί μια μέριμνα. Γνωρίζω ότι το θέμα αυτό το έχετε υπ’ όψιν σας. Εγώ έχω καταθέσει σειρά ερωτήσεων σε προηγούμενους Υπουργούς, όχι σε σας, οι οποίες, όμως δεν έχουν απαντηθεί. Και προς τιμήν σας, κύριε Υπουργέ, σήμερα έρχεστε να απαντήσετε σε επίκαιρη ερώτηση.<br />Ευελπιστώ ήδη ότι θα έχετε λάβει υπ’ όψιν τις σχετικές ερωτήσεις, οι οποίες έχουν κατατεθεί στο Υπουργείο σας κατά την προηγούμενη περίοδο και θα μπορέσετε να δώσετε μια απάντηση σχετικά με το υποβληθέν μέσω της επίκαιρης ερώτησής μου αίτημα, προκειμένου να στελεχωθεί ο Οίκος Ναύτου της Χίου με μικρό αριθμό ιατρών και να εξυπηρετήσει το μεγάλο ουσιαστικά αριθμό ασφαλισμένων στο νησί.<br />Είναι ασφαλισμένοι, επισημαίνω ξανά, οι οποίοι πρέπει να έχουν τις ίδιες παροχές, όπως έχουν και οι υπόλοιποι ασφαλισμένοι, όχι μόνο λόγω της ιδιαιτερότητας του επαγγέλματός τους αλλά και για λόγους που έχουν να κάνουν με τις ανάγκες που υπάρχουν όσον αφορά τη συγκεκριμένη ποσόστωση, τη συγκεκριμένη πλειοψηφία ασφαλισμένων στο συγκεκριμένο μέρος της Ελλάδος.<br />Ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Υπάρχει ενδιαφέρον και από το Προεδρείο γι’ αυτήν την ερώτηση. <br />Κύριε Υπουργέ, έχετε τον λόγο για τρία λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Κύριε συνάδελφε, φέρνετε ένα σημαντικό θέμα προς συζήτηση. Εκείνο το οποίο έχουμε πει ότι θα κάνουμε είναι το εξής: Έχουμε ήδη εντάξει στη διοίκηση της δεύτερης ΥΠΕ τον σχεδιασμό για τη λειτουργία ΠΕΔΥ στον συγκεκριμένο χώρο. Επιτρέψτε μου να αναφερθώ σε αυτό, γιατί το πρώτο σκέλος της ερώτησής σας αναφέρεται στο αν υπάρχει ο σχεδιασμός να γίνει ο Οίκος Ναύτου παράρτημα του ΕΟΠΥΥ.<br />Ο ΕΟΠΥΥ, όπως ξέρετε, πλέον δεν παρέχει υπηρεσίες υγείας. Ο ΕΟΠΥΥ είναι αγοραστής υπηρεσιών υγείας. Όλες οι υπηρεσίες υγείας πλέον παρέχονται από το πρωτοβάθμιο και το δευτεροβάθμιο σύστημα υγείας. Επομένως, αυτήν την παλιά δομή, δηλαδή ότι στην πραγματικότητα οι ασφαλιστικοί οργανισμοί από τη μια μεριά ήταν ασφαλιστικοί οργανισμοί αλλά ταυτόχρονα ήταν και πάροχοι υπηρεσιών υγείας –και εδώ εμπίπτει και η πρωτοβάθμια περίθαλψη που παρείχε ο Οίκος Ναύτου- θα πρέπει να τη βγάλουμε από το μυαλό μας και να πούμε το εξής.<br />Ο ΕΟΠΥΥ, όχι, δεν θα κάνει παράρτημα στον Οίκο Ναύτου, γιατί ο ΕΟΠΥΥ δεν παρέχει πια υπηρεσίες υγείας αλλά μόνο αγοράζει υπηρεσίες υγείας. Όμως ο συγκεκριμένος χώρος μελετάτε να γίνει ΠΕΔΥ, δηλαδή να ενταχθεί στο πρωτοβάθμιο σύστημα υγείας. <br />Ως προς αυτό, λοιπόν, εκείνο το οποίο κάνουμε και για το οποίο θα υπάρξουν προβλέψεις, είναι ότι ήδη προχωράμε μέσα στο αμέσως επόμενο χρονικό διάστημα στην πρόσληψη εννιακοσίων επικουρικών γιατρών κατ’ αρχάς προσωρινά και μέχρι να ολοκληρωθούν οι διαδικασίες της μεταβάσεώς μας, σύμφωνα με τα όσα έχει ψηφίσει το Κοινοβούλιο στο ολοκληρωμένο πρωτοβάθμιο σύστημα υγείας, το οποίο θα έχει τις τρεις χιλιάδες οικογενειακούς γιατρούς και πλήρως ανεπτυγμένα τα κέντρα υγείας.<br />Επομένως, εκείνο το οποίο θα κάνουμε είναι να στελεχώσουμε με επικουρικούς γιατρούς τα κέντρα πρωτοβάθμιας υγείας και μέσα στον σχεδιασμό αυτό να εντάξουμε και τον παλιό Οίκο Ναύτου, ο οποίος πια θα λειτουργεί ως ΠΕΔΥ εντεταγμένος στο σύστημα υγείας.<br />Ως προς τις ειδικές πρόνοιες και για οποιαδήποτε ειδική ανάγκη υπάρχει που αφορά στους ναυτικούς, οι ναυτικοί ούτως ή άλλως έχουν τη δυνατότητα να εξυπηρετηθούν από την περιφερειακή διεύθυνση του ΕΟΠΥΥ Χίου, όπου μπορούν να προσφύγουν και να τακτοποιήσουν όποιο ζήτημα αντιμετωπίζουν άμεσα και τους απασχολεί. Στην εξέλιξη θα τακτοποιηθεί αυτό με τη στελέχωση εκεί που ήταν ο Οίκος Ναύτου του ΠΕΔΥ Χίου.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ. <br />Κύριε Τριαντάφυλλε, έχετε τον λόγο για τρία λεπτά.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Υπουργέ, ευχαριστώ πολύ για την απάντηση.<br />Θα ήθελα εδώ να αναφέρω κάποια πραγματικά περιστατικά. Κατ’ αρχάς σας ανέφερα προηγουμένως την ιδιαίτερη πλειοψηφία των ασφαλισμένων στο Νομό Χίου και αντιλαμβάνεστε ότι αυτό είναι μια ιδιαίτερη περίπτωση η οποία χρήζει και μιας ιδιαίτερης αντιμετώπισης από την ελληνική πολιτεία. Δηλαδή, η αρχή της ισότητας που έχουμε συνταγματικά κατοχυρώσει προβλέπει ότι οι διαφορετικές καταστάσεις πρέπει να αντιμετωπίζονται με διαφορετικό τρόπο.<br />Γι’ αυτόν το λόγο λέω ότι όταν έχουμε να κάνουμε με έναν τόπο ο οποίος έχει μια ιδιαίτερη ειδική κατηγορία ασφαλισμένων, θα πρέπει να λάβουμε ειδική μέριμνα ως προς αυτούς και να μην το υπάγουμε στο γενικό πλαίσιο ασφαλισμένων στον ΕΟΠΥΥ. Το ένα είναι αυτό.<br />Το δεύτερο είναι το εξής. Σήμερα τι υπάρχει; Σήμερα δυστυχώς αυτή η πολύ μεγάλη κατηγορία ασφαλισμένων του Νομού Χίου, ουσιαστικά αντιμετωπίζεται δυσμενώς, δυσμενέστερα δηλαδή από τους υπόλοιπους ασφαλισμένους στον ΕΟΠΥΥ. <br />Και το λέω αυτό γιατί; Γιατί ουσιαστικά οι άνθρωποι αυτοί μπορεί και σήμερα το πρωί ή τις πρώτες μέρες κάθε μήνα, προκειμένου να συνταγογραφήσουν τα φάρμακά τους, υποχρεούνται να ξεκινούν στις 4.00΄ και στις 5.00΄, για να φτάσουν έξω από κάποιον ιατρό, ο οποίος έχει τη δυνατότητα να συνταγογραφήσει αυτόν τον περιορισμένο αριθμό –διακόσιους νομίζω είναι αυτό που μπορεί κάθε γιατρός- και στη συνέχεια να πάνε να πάρουν τα φάρμακά τους.<br />Ουσιαστικά, όπως αντιλαμβάνεστε, πρόκειται για μια πολύ δύσκολη κατάσταση την οποία αντιμετωπίζει ένας πολίτης, ο οποίος, όπως γνωρίζετε, έχει υποστεί τις περικοπές που έχουν υποστεί οι συνταξιούχοι ναυτικοί, έχει τις δυσκολίες του επαγγέλματος όταν είναι εν ενεργεία, έχει τις δυσκολίες της οικογενειακής ζωής η οικογένεια του ναυτικού κ.ο.κ.. <br />Επομένως λέω ότι η λύση στην ιστορία αυτή, θα ήταν η στελέχωση, όπως πολύ σωστά είπατε, στο πλαίσιο του ΠΕΔΥ, με γιατρό ή με γιατρούς οι οποίοι προφανώς μπορεί να μην παρέχουν την υπηρεσία αυτή καθ’ αυτή της ιατροφαρμακευτικής περίθαλψης, αλλά να μπορούν να εξυπηρετούν αποτελεσματικά και συστηματικά την ανάγκη συνταγογράφησης των ασφαλισμένων του Οίκου Ναύτου. Με αυτόν τον τρόπο θα επιλύσουμε ένα πρακτικό, αλλά πολύ σοβαρό ζήτημα το οποίο αντιμετωπίζουν χιλιάδες οικογένειες στο Νησί της Χίου.<br />Γνωρίζω ότι υπάρχει αυτή η διαδικασία με τους εννιακόσιους επικουρικούς γιατρούς<br />Η προηγούμενη αναφορά σας, δηλαδή, ουσιαστικά σημαίνει ότι θα αποσταλούν επικουρικοί ιατροί στο συγκεκριμένο κτήριο του Οίκου Ναύτου, ούτως ώστε να ξεκινήσει αυτή η διαδικασία συνταγογράφησης; <br />Κλείνοντας, θα ήθελα να σας ζητήσω αν μπορείτε να κάνετε μια αναφορά σχετικά με τους αγροτικούς ιατρούς εν γένει. Δεν είναι μέσα στην ερώτησή μου αλλά αντιμετωπίζουμε σοβαρότατο πρόβλημα με τους αγροτικούς ιατρούς σε όλο το Νησί της Χίου. Είναι κάτι που έχει να κάνει με το ΠΕΔΥ, υποθέτω όχι μόνο στο Νησί της Χίου. Και είναι πάρα πολύ σημαντικό να απαντηθεί το πως θα επιλυθεί το συγκεκριμένο ζήτημα.<br />Ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Κύριε Υπουργέ, έχετε τον λόγο για τρία λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Κύριε συνάδελφε, θέλω να είμαι σαφής εδώ, επειδή υπάρχουν διάφορες ομάδες πολιτών οι οποίες έρχονται στο Υπουργείο, παραδείγματος χάριν οι δικηγόροι, οι οποίοι είχαν ένα δικό τους κτήριο το οποίο ήταν τότε στο Ταμείο Προνοίας των δικηγόρων αλλά και οι ηθοποιοί, οι οποίοι είχαν μια αντίστοιχη πρωτοβάθμια δομή. Αυτή, λοιπόν, η ειδική κατηγορία για την οποιαδήποτε επαγγελματική ομάδα που παλιά είχε το ταμείο της και πήγαινε σε μια δομή πρωτοβάθμια που ήταν μόνο για τη συγκεκριμένη επαγγελματική ομάδα, δεν θα υπάρχει.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Δεν έχουμε, όμως, σε έναν τόπο πλειοψηφία από ηθοποιούς ή δικηγόρους.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Σας λέω απλά τη θέση. Και στην πραγματικότητα, όμως, η θέση αυτή έχει αποτυπωθεί στο νόμο που ψήφισε το Κοινοβούλιο, γιατί ακριβώς αυτή είναι η μετάβαση. Άρα, λοιπόν, ειδική κατηγορία δεν θα υπάρχει. Επισημαίνεται, όμως, ένα έλλειμμα πραγματικό από τη μετάβαση από μια δομή που λειτουργούσε σε ένα καθεστώς, το οποίο αυτή τη στιγμή δεν είναι εν λειτουργία. <br />Τι μας ενδιαφέρει κι εσάς κι εμάς; Μας ενδιαφέρει ο ασφαλισμένος –ναυτικός ή όχι, αλλά εγώ λέω ναυτικός- να έχει πρόσβαση σε μια επαρκή πρωτοβάθμια δομή. Αυτό είναι το ζητούμενο. Φαντάζομαι ότι δεν εννοείτε κι εσείς ότι το ζητούμενο είναι να υπάρχει –ας πούμε- αποκλειστικό σέρβις για το ναυτικό, για το δικηγόρο ή για τον ηθοποιό. Εκείνο το οποίο εννοείτε είναι να έχει ο ασφαλισμένος επαρκή πρόσβαση σε μια πρωτοβάθμια δομή. <br />Εκεί είναι που έρχεται η συζήτηση για τη στελέχωση. Οι συνταγογραφικές ανάγκες, εγώ θα πω, είναι ένα μικρό μέρος της πρωτοβάθμιας. Εγώ μιλώ για μια πλήρη πρωτοβάθμια περίθαλψη η οποία θα παρέχεται. Δεν είναι μόνο συνταγογραφική ανάγκη αλλά μπορεί να υπάρχει πρωτοβάθμια ανάγκη κι έτσι θα πρέπει να τις σκεφτούμε. Τι είναι η πρωτοβάθμια ανάγκη; Η πρωτοβάθμια ανάγκη, είναι να καλύψει όλα εκείνα τα περιστατικά που κανονικά δεν θα έπρεπε να φτάσουν στη δευτεροβάθμια αλλά να σταματήσουν στην πρωτοβάθμια. Αυτή είναι η πλήρης εξέλιξη.<br />Αυτό, λοιπόν, έρχεται να συνδεθεί –όταν θα ολοκληρωθεί- με το θεσμό του οικογενειακού ιατρού. Ο οικογενειακός ιατρός στην πραγματικότητα θα αποτελέσει ένα πρώτο κύτταρο. Ένα δεύτερο κύτταρο είναι τα ανεπτυγμένα κέντρα υγείας στις διάφορες μορφές που θα πάρουν. Παράλληλη λειτουργία πρωτοβάθμιας είναι οι συμβεβλημένοι ιατροί του ΕΟΠΥΥ.<br />Εδώ επιτρέψτε μου να πω ότι υπάρχει μια σημαντική αλλαγή η οποία είναι σε εξέλιξη, καθώς θα υπάρξει κατάρτιση νέων συμβάσεων. Δηλαδή ο ΕΟΠΥΥ ανοίγει τις συμβάσεις του σε ιατρούς και δεν περιορίζεται. Θα δώσει ουσιαστικά συγκεκριμένο αριθμό επισκέψεων στον οποίο θα εκδηλώσουν ενδιαφέρον οι ιατροί, όσοι ιατροί ενδιαφέρονται να συμβληθούν με τον ΕΟΠΥΥ. Άρα αυτό είναι ένα διαφορετικό μοντέλο με το οποίο θα συμβληθεί ο ΕΟΠΥΥ με τους ιατρούς.<br /><br />Και στο σημείο αυτό –και τελειώνω, κύριε Πρόεδρε, γιατί παρήλθε και ο χρόνος ομιλίας- θα συνδεθεί το συγκεκριμένο με τους αγροτικούς ιατρούς. Τις ξέρω τις δυσκολίες και γι’ αυτό κάνουμε μια σειρά από νομοθετικές παρεμβάσεις προκειμένου να διευκολύνουμε τη λειτουργία του θεσμού των αγροτικών ιατρών και των περιφερειακών ιατρείων. Νομίζω ότι στην πλήρη ανάπτυξή του, αυτό το σύστημα θα δώσει πλήρη κι επαρκή κάλυψη στις πρωτοβάθμιες ανάγκες υγείας.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε Υπουργέ.<br />Θα συζητηθεί τώρα η πέμπτη με αριθμό 90/22-9-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Ανάπτυξης και Ανταγωνιστικότητας, σχετικά με τα επιχειρησιακά προγράμματα της περιόδου 2007-2013 και την υλοποίηση των νέων προγραμμάτων της περιόδου 2014-2020.<br />Έχετε τον λόγο, κυρία Ξηροτύρη.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Κύριε Πρόεδρε, μπορώ να έχω τον λόγο;</speech><speech by="#s275"><from>ΠΡΟΕΔΡΕΥΩΝ</from> Σας είδα, κυρία Ξουλίδου.<br />Έχετε τον λόγο, κυρία Ξηροτύρη, για δύο λεπτά.</speech><speech by="#s214"><from> ΣΤΑΥΡΟΥΛΑ ΞΟΥΛΙΔΟΥ</from> Θα μου δώσετε για δύο λεπτά τον λόγο πριν φύγει ο κ. Βορίδης, γιατί αφορά τον ίδιο τον Υπουργό Υγείας; Μια παρατήρηση σας παρακαλώ πολύ. Είναι ερώτηση στην οποία αρνήθηκαν οι άλλοι Υπουργοί να έρθουν να απαντήσουν.</speech><speech by="#s275"><from>ΠΡΟΕΔΡΕΥΩΝ</from> Είναι εκτός συζήτησης.<br />Κυρία Ξηροτύρη, έχετε τον λόγο για δύο λεπτά.<br />ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Πρόεδρε, κύριοι συνάδελφοι, την ώρα που η χώρα εξακολουθεί να είναι υπό βαθιά ύφεση με υψηλά ποσοστά ανεργίας, που δεν διαφαίνεται καμμία αναπτυξιακή προοπτική, Κυβέρνηση και Αξιωματική Αντιπολίτευση βρίσκονται τον τελευταίο καιρό σε συνεχή αντιπαράθεση για τους πόρους του ΕΣΠΑ και πως μπορούν να αξιοποιηθούν. Ο ΣΥΡΙΖΑ επιμένει σε 1,5 δισεκατομμύριο για τριακόσιες χιλιάδες θέσεις εργασίας. Η Κυβέρνηση υποστηρίζει ότι πρέπει να υπάρξουν 3% επιπλέον πόροι και άλλα -στο ΕΤΕΑΝ, στις μικρομεσαίες επιχειρήσεις- για ρύθμιση νέων δανείων κ.λπ.. Είναι γεγονός ότι η απάντηση και από τους μεν και από τους δε, στις διάφορες εξαγγελίες τους, όταν τίθεται το θέμα της χρηματοδότησης, είναι πανομοιότυπη: Από το ΕΣΠΑ. <br />Όντως, ένα από τα πιο σημαντικά ζητήματα για την επανεκκίνηση της αναπτυξιακής διαδικασίας, είναι η εξεύρεση πόρων για τη χρηματοδότηση των αναπτυξιακών πρωτοβουλιών είτε αυτοί προέρχονται από το δημόσιο είτε από τον ιδιωτικό τομέα. <br />Εμείς επιμένουμε στη σίγουρη συνταγή της ενίσχυσης του προγράμματος δημοσίων επενδύσεων. <br />Μεγάλο μέρος, λοιπόν, αυτών των πόρων, προέρχεται από τα διαρθρωτικά ταμεία της Ευρωπαϊκής Ένωσης. Και χρειάζεται τώρα, περισσότερο από ποτέ, να αξιοποιηθούν και όχι απλά να απορροφηθούν. Είναι απαραίτητη η σύνδεση ενός εθνικού, αναπτυξιακού σχεδιασμού με τη βασική χρηματοδότηση των πόρων από τα διαρθρωτικά ταμεία. <br />Έτσι, λοιπόν, το βάρος πέφτει στη βέλτιστη αξιοποίηση των πόρων. <br />Σε σχέση με αυτά, η χώρα έχει να αντιμετωπίσει δύο προκλήσεις στο κρίσιμο χρονικό διάστημα των δεκαπέντε επόμενων μηνών. <br />Η πρώτη, αφορά την τελική απορρόφηση τουλάχιστον 5 δισεκατομμυρίων ευρώ για την προγραμματική περίοδο 2007-2013. Είναι ιδιαίτερα κρίσιμο, οι πόροι να κατευθυνθούν σε έργα που δεν αντιμετωπίζουν σημαντικά προβλήματα αλλά που θα βοηθήσουν στη βελτίωση της ρευστότητας και της κοινωνικής συνοχής. <br /><br />Κύριε Πρόεδρε, μισό λεπτό, παρακαλώ.<br />Η δεύτερη, έχει να κάνει με την επανεκκίνηση της νέας προγραμματικής περιόδου. Είναι γνωστό ότι το νέο ΕΣΠΑ εγκρίθηκε με προϋπολογισμό 26 δισεκατομμυρίων ευρώ δημόσιας δαπάνης. Ακολουθεί μία πολύ δύσκολη περίοδος υλοποίησης, επειδή φαίνεται ότι το μοτίβο, σε ό,τι αφορά τις διαδικασίες, θα είναι το ίδιο με την προηγούμενη περίοδο. Πρέπει, λοιπόν, να αξιοποιηθούν έγκαιρα και να αντιμετωπιστούν όλα τα ζητήματα που προκάλεσαν καθυστερήσεις στην προηγούμενη περίοδο. <br />Τέλος, είναι ιδιαίτερη σημαντική η διαπραγμάτευση που βρίσκεται σε εξέλιξη στην Ευρωπαϊκή Ένωση για την εμπροσθοβαρή χρηματοδότηση της νέας προγραμματικής περιόδου, ώστε να υπεισέλθουν στη χώρα όσο το δυνατόν περισσότεροι πόροι. <br />Γι’ αυτό, λοιπόν, σας ρωτώ. <br />Σε ποιο στάδιο βρίσκεται σήμερα η υλοποίηση των επιχειρησιακών προγραμμάτων της περιόδου 2007-2013; Έχουν αντιμετωπιστεί όλα τα προβλήματα, ώστε να προχωρήσουμε στην απορρόφηση; <br />Δεύτερον, υπάρχουν αποτελέσματα για την εμπροσθοβαρή διαπραγμάτευση της χρηματοδότησης; Έχουν εντοπιστεί οι παθογένειες για να ξεκινήσουμε σωστά με τη νέα προγραμματική περίοδο;<br />Ευχαριστώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε.<br />Τον λόγο έχει ο Υφυπουργός Ανάπτυξης και Ανταγωνιστικότητας κ. Οδυσσέας Κωνσταντινόπουλος.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Ευχαριστώ, κύριε Πρόεδρε. <br />Άκουσα τη συνάδελφο και θα ήθελα να ξεκινήσω την απάντησή μου, λέγοντας ότι η απορρόφηση, όπως γνωρίζετε πάρα πολύ καλά, στο ΕΣΠΑ 2007-2013, βρίσκεται αυτήν τη στιγμή στο 75%. Μάλιστα, υπάρχει αναλυτικός κατάλογος για τα έργα σε κάθε περιφερειακό πρόγραμμα και σε κάθε τομεακό του Υπουργείου, για το που βρίσκεται το καθένα απ’ αυτά. <br />Είναι χαρακτηριστικό παράδειγμα -και θα ήθελα να το αναφέρω εδώ- ότι στο ΠΕΠ Αττικής –όπου ο κ. Σγουρός έκανε μία εξαιρετική προσπάθεια- βρίσκεται στο 75,8% αυτήν τη στιγμή. Υπάρχει αναλυτικός πίνακας, για να μην αδικήσω κάποιον άλλον -είπα για το μεγαλύτερο ΠΕΠ- ο οποίος μπορεί να σας δοθεί αναλυτικά για το ποσοστό υλοποίησης.<br />Το προηγούμενο χρονικό διάστημα, από τη στιγμή που αναλάβαμε, κάναμε μία μεγάλη προσπάθεια μαζί με τις υπηρεσίες, έτσι ώστε να δούμε που είναι τα προβλήματα, που βρίσκονται τα προγράμματα σε κάθε περιοχή και σε κάθε έργο. <br />Σήμερα κι εσείς οι ίδιοι, αλλά και όλοι οι πολίτες, μπορούν να μπουν και να δουν στο ολοκληρωμένο πληροφοριακό σύστημα του Υπουργείου Ανάπτυξης σε κάθε περιοχή, ποιο έργο πρέπει να ολοκληρωθεί μέχρι 31-12-2015, ποιος είναι ο ανάδοχος και να δείτε την υλοποίηση των έργων. <br />Άρα, υπάρχει απόλυτη διαφάνεια, πρωτόκολλα συνεργασίας τα οποία υπογράφηκαν μεταξύ του Υπουργείου Ανάπτυξης και των αρμοδίων φορέων και υπάρχει πλήρης συνεννόηση, ώστε να μη χαθεί ούτε 1 ευρώ, να μην επιστρέψει ούτε 1 ευρώ στις Βρυξέλλες.<br />Αυτά όπως ξέρετε, κυρία Ξηροτύρη, υπάρχουν στη «ΔΙΑΥΓΕΙΑ», έχουν σταλεί στις Βρυξέλλες και μπορείτε να τα δείτε οποιαδήποτε στιγμή. <br />Παράλληλα, επειδή το αναφέρατε και δεν θα μπορούσα να το παραλείψω, με βάση αυτά που σας είπα, εμείς απαντήσαμε όπως οφείλαμε και στην Αξιωματική Αντιπολίτευση για τα θέματα του 1,5 δισεκατομμυρίου ευρώ από το ΕΣΠΑ 2007-2013. Είμαστε στη διάθεσή σας -και στο κόμμα και στο κόμμα της Αξιωματικής Αντιπολίτευσης- μαζί με τους υπηρεσιακούς παράγοντες, με όλους τους παράγοντες που ασχολούνται με το ΕΣΠΑ, να σας αναλύσουμε και να σας δείξουμε τι γίνεται με το παλιό ΕΣΠΑ 2007-2013, που βρίσκονται οι νομικές δεσμεύσεις αυτήν τη στιγμή, που βρίσκεται το κάθε έργο, έτσι ώστε να ξέρετε και εσείς και η Αξιωματική Αντιπολίτευση –αφού την αναφέρατε- πώς μπορεί ή αν μπορεί να απορροφηθεί το 1,5 δισεκατομμύριο ευρώ. Έχουμε απαντήσει ότι αυτό δεν γίνεται. Μάλιστα, καλέσαμε την κ. Δούρου -την οποία καλούμε και πάλι- που συμμετέχει στο κόμμα της Αξιωματικής Αντιπολίτευσης, να μας πει αν θέλει να απεντάξει κάποια έργα. <br />Ολοκληρώνω, λέγοντας ότι μέχρι τα μέσα Οκτωβρίου θα γίνει πάλι μια προσπάθεια με όλα τα τομεακά και περιφερειακά προγράμματα, για να δούμε που βρισκόμαστε μετά την εξυγίανση των προγραμμάτων και έτσι να παρακολουθούμε κάθε μήνα τη διαδικασία, να γνωρίζουμε που βρίσκονται τα προβλήματα, ώστε, όπως είπατε -εμείς αναδείξαμε αυτόν τον αριθμό των 5 δισεκατομμυρίων ευρώ- να μη χαθεί και να μην επιστραφεί ούτε 1 ευρώ στις Βρυξέλλες. <br />Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Σας ευχαριστούμε. <br />Κυρία Αικατερινάρη, έχετε τον λόγο για τρία λεπτά. <br />ΑΣΗΜΙΝΑ ΞHΡΟΤΥΡΗ-ΑΙΚΑΤΕΡΙΝΑΡΗ: Ευχαριστώ, κύριε Πρόεδρε. <br />Είναι γεγονός ότι αυτούς τους δεκαπέντε μήνες υπάρχει μια μεγάλη ανάγκη, θα συμπίπτουν και τα δύο. Από τη μία πλευρά η απορρόφηση των 5 δισεκατομμυρίων ευρώ και από την άλλη πλευρά το πολύ μεγάλο θέμα να είμαστε έτοιμοι για τη νέα προγραμματική περίοδο. <br />Στην τελευταία αξιολόγηση του ΕΣΠΑ από την Task Forse, υπήρξε πάλι η προειδοποίηση ότι υπάρχει κίνδυνος να χαθούν χρήματα ή να επιβαρυνθεί ο κρατικός προϋπολογισμός. Εγώ από την αρχή, για το πρώτο ΕΣΠΑ, έδινα κατευθύνσεις ότι έπρεπε να υπάρχουν πιο ολοκληρωμένα προγράμματα για την αντιμετώπιση της ανεργίας και όχι τα γνωστά, με την εξάμηνη επιδότηση κλπ.. Και είναι σωστή η ανησυχία του ΣΥΡΙΖΑ να μπορέσει να υπάρξει ένα ουσιαστικό πρόγραμμα -και από το προηγούμενο ΕΣΠΑ- για την ανεργία, όπως ήταν πολύ καλές και οι προσπάθειες της Κυβέρνησης για το ΕΤΕΑΝ και για τη χρηματοδότηση των μικρομεσαίων επιχειρήσεων. Ξέρετε, όμως, πολύ καλά ότι καρκινοβατούν ορισμένα θέματα -ιδιαίτερα αυτά των κόκκινων δανείων- τα οποία δεν έχουν επιλυθεί. <br />Άρα, για τους δύο αυτούς τομείς, ακόμα υπάρχει αντικείμενο και ανάγκη από το προηγούμενο ΕΣΠΑ για να μη χάσουμε και χρήματα από έργα που δεν υλοποιούνται. <br />Θα πάω τώρα στη νέα προγραμματική περίοδο. <br />Από το Μάιο, που εγκρίθηκε το νέο πρόγραμμα, έχουν συμπεριληφθεί σε αυτό βασικές αρχές για τη λειτουργία του. Και όμως, έχουν περάσει τέσσερις μήνες και δεν υπάρχει ένα προσχέδιο ενός νόμου που πρέπει να ενσωματώσει αυτές τις αρχές. Τι να κάνουμε; Κάθε φορά, για κάθε ΕΣΠΑ –και ενδιάμεσα κιόλας- κάνουμε πραγματικά τροποποιήσεις, απλουστεύσεις κ.λπ. για να μπορέσει να λειτουργήσει καλύτερα. <br />Αυτές οι δομές τώρα βρίσκονται ακόμα στον αέρα. Και υπάρχουν πολλά Υπουργεία που εκμεταλλεύονται το κενό αυτό και ανάλογα με τη δύναμή τους, προσπαθούν -εκτός ενός ολοκληρωμένου προγραμματισμού- να αποσπάσουν ένα μεγάλο κομμάτι από την πίτα της διαχείρισης. <br />Την ίδια στιγμή δεν έχουν εγκριθεί ακόμα τα επιχειρησιακά προγράμματα, τα οποία, σύμφωνα με τις πιο αισιόδοξες προβλέψεις, το νωρίτερο που μπορεί να έχουμε τα προγράμματα αυτά θα είναι το 2015. <br />Όλα αυτά σημαίνουν μεγάλη καθυστέρηση στην εκκίνηση της υλοποίησης της νέας προγραμματικής περιόδου, για την οποία, μάλιστα, διαπραγματευόμαστε –και έτσι πρέπει- μια εμπροσθοβαρή χρηματοδότηση. <br />Είναι αδιανόητο, λοιπόν, στα εικοσιπέντε χρόνια που έχουμε τέσσερις προγραμματικές περιόδους, η χώρα να έχει ακόμα να αντιμετωπίσει προβλήματα στην αξιοποίηση των κονδυλίων. Θέλω να πω ότι υπάρχουν προβλήματα επάρκειας των φορέων υλοποίησης. <br />Ε, τώρα θα έχετε και ένα κενό με την παραίτηση του κ. Γιανούση και στις κεντρικές υπηρεσίες, πολύ περισσότερο στις περιφερειακές υπηρεσίες, για να μπορέσουν, πράγματι, να υλοποιήσουν και να απορροφήσουν τις ένα σωρό –τριάντα δύο τον αριθμό- διαφορετικές νομοθετικές ρυθμίσεις που εντόπισαν σε τομείς που εμφανίστηκε ένας μεγάλος όγκος επιπλοκών. <br />Σε ό,τι αφορά στην επάρκεια, λοιπόν, θέλω να επισημάνω -και πρέπει να το δείτε αυτό- ότι οι υπηρεσίες -και ιδιαίτερα της τοπικής αυτοδιοίκησης- δεν έχουν καταφέρει να αποκτήσουν την απαραίτητη τεχνολογία και θα πρέπει να στρέψετε την προσοχή σας εκεί, στην ενίσχυση αυτού του δυναμικού και όχι στις οριζόντιες ή οποιεσδήποτε άλλες απολύσεις. <br />Υπάρχουν στελέχη τα οποία πρέπει να αξιοποιηθούν και να εξειδικευθούν σ’ αυτό το αντικείμενο. <br />Είναι χαρακτηριστικό το παράδειγμα του «HORIZON» για το 2020. Ούτε μια πρόταση δεν έχει εγκριθεί από την Ευρωπαϊκή Ένωση. Τι κάνατε; Τι έγινε; Γιατί τέτοια αδυναμία να συγκροτήσετε προτάσεις για πολύ σημαντικά προγράμματα; <br />Επομένως, πρέπει πράγματι να επιταχύνουμε πολύ περισσότερο. Υπάρχουν κενά και πρέπει να τα επιλύσουμε.<br />Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε. <br />Κύριε Υπουργέ, έχετε το λόγο για τρία λεπτά.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Θέλω να σας απαντήσω αμέσως για το «HORIZON» για να είμαι απόλυτα σαφής. Το «HORIZON» δεν έχει καμμία σχέση με το ΕΣΠΑ.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ένα παράδειγμα είναι.</speech><speech by="#s153"><from> ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</from> Τα παραδείγματα πρέπει να είναι συγκεκριμένα.<br />Το «HORIZON» δεν αφορά στην αρμοδιότητα και δεν έχει καμμία σχέση με την ερώτησή μας. <br />Θέλω να σας πω, κυρία Ξηροτύρη, γιατί πιστεύω ότι θέλετε πραγματικά να υποστηρίξετε την προσπάθεια που κάνουμε.<br />Θα σας πω ότι έγινε μια πολύ καλή προσπάθεια το προηγούμενο χρονικό διάστημα, πριν τον ανασχηματισμό και τη νέα πολιτική ηγεσία στο Υπουργείο Ανάπτυξης, με το νέο ΕΣΠΑ. Για πρώτη φορά είχαν εμπλακεί όλοι οι φορείς της αγοράς και έδωσαν ουσιαστικές προτάσεις, που μαζί με τα στελέχη του Υπουργείου Ανάπτυξης -τα οποία θέλω να πω, βοήθησαν και των οποίων η καθημερινή προσπάθεια είναι εξαιρετική- φτάσαμε να είμαστε η δεύτερη χώρα στην Ευρώπη η οποία κατέθεσε τον Ιούλιο τα προγράμματά μας για το νέο ΕΣΠΑ. Αυτή, λοιπόν, είναι μια εξαιρετική προσπάθεια. <br />Το δεύτερο είναι, ότι από τη στιγμή που είχαμε καταθέσει τα προγράμματα μέχρι σήμερα, η Ευρωπαϊκή Επιτροπή δεν μας έχει απαντήσει. Όπως δεν έχει απαντήσει σε εμάς, δεν έχει απαντήσει και στις υπόλοιπες χώρες. Παρ’ όλα αυτά, όπως θα γνωρίζετε, η Κυβέρνηση έχει κάνει μια διαπραγμάτευση και έχει πάρει εμπροσθοβαρή μέτρα στο θέμα της απασχόλησης της τάξεως των επτακοσίων εκατομμυρίων. Μεταξύ αυτών, θέλω να σας πω, είναι και τα λεφτά από το ΕΣΠΑ τα οποία δόθηκαν στους παιδικούς σταθμούς και τα οποία είναι ύψους 120 εκατομμύρια. <br />Παράλληλα, έχουμε στείλει στην Ευρωπαϊκή Επιτροπή όλα τα εμπροσθοβαρή μέτρα που χρειάζεται και περιμένουμε από την Ευρωπαϊκή Επιτροπή να μας απαντήσει. <br />Άρα, από μέρους μας έχουμε κάνει όλες αυτές τις προσπάθειες για να συντμήσουμε το χρόνο και παράλληλα με το ΕΣΠΑ 2007-2013, να αρχίσουν να πέφτουν στην αγορά χρήματα και δράσεις που έχουν να κάνουν με το ΕΣΠΑ 2014-2020. <br />Οι μεγάλες αλλαγές που θα γίνουν με το νέο νόμο του ΕΣΠΑ δεν είναι μια εύκολη υπόθεση και θα ήταν πάρα πολύ σημαντικό και εσείς να μας στείλετε τις δικές σας προτάσεις. Θα γίνει και διάλογος. Είναι μια πολύπλοκη διαδικασία και πρέπει να δούμε τα λάθη και τις αδυναμίες του παρελθόντος για να μη συνεχιστούν. Και είμαι σίγουρος ότι το επόμενο χρονικό διάστημα θα είμαστε έτοιμοι για να το καταθέσουμε στη Βουλή.<br />Όμως, θέλω να σας κάνω την πρόταση του Υπουργείου Ανάπτυξης, τη δική μου, της πολιτικής ηγεσίας: Είμαστε στη διάθεσή σας, στη διάθεση κομμάτων, Βουλευτών, οποιαδήποτε στιγμή να σας αναλύσουμε τόσο το ΕΣΠΑ 2007-2013 όσο και το νέο ΕΣΠΑ. <br />Σας ευχαριστώ πάρα πολύ.</speech><speech by="#s275"><from>ΠΡΟΕΔΡΕΥΩΝ</from> Εμείς σας ευχαριστούμε.<br />Η τέταρτη με αριθμό 92/22-9-2014 επίκαιρη ερώτηση της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τους Υπουργούς Περιβάλλοντος, Ενέργειας και Κλιματικής Αλλαγής και Υποδομών, Μεταφορών και Δικτύων, σχετικά με τους ελέγχους της μεταφοράς συμπυκνώματος αρσενοπυρίτη της εταιρείας «ΕΛΛΗΝΙΚΟΣ ΧΡΥΣΟΣ» μέσα από κατοικημένες περιοχές του Δήμου Βόλβης, δεν συζητείται λόγω απουσίας του κυρίου Υπουργού στο εξωτερικό και διαγράφεται. <br />Η πέμπτη με αριθμό 93/22-9-2014 επίκαιρη ερώτηση του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Δημητρίου Ανδρουλάκη προς τον Υπουργό Οικονομικών, σχετικά με τις δηλώσεις του Υπουργού στη γερμανική εφημερίδα «HANDELSBLAT» περί σχεδιαζόμενου προγράμματος της Ευρωπαϊκής Κεντρικής Τράπεζας για αγορά ενυπόθηκων τίτλων ABS, δεν συζητείται λόγω κωλύματος του κυρίου Υπουργού και διαγράφεται. <br />Κυρίες και κύριοι συνάδελφοι, ολοκληρώθηκε η διαδικασία των επίκαιρων ερωτήσεων.</speech><speech by="#s275"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, εισερχόμαστε στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Συνέχιση της συζήτησης επί των άρθρων και του συνόλου του νομοσχεδίου του Υπουργείου Ανάπτυξης και Ανταγωνιστικότητας: «Ρυθμίσεις θεμάτων Εφοδιαστικής». <br />Στη χθεσινή συνεδρίαση, ως γνωστόν, συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου.<br />Πάντως, θα υπάρξει άνεση χρόνου. <br />Τον λόγο έχει ο εισηγητής της Νέας Δημοκρατίας κ. Γεώργιος Κοντογιάννης.</speech><speech by="#s129"><from> ΓΕΩΡΓΙΟΣ ΚΟΝΤΟΓΙΑΝΝΗΣ</from> Κύριε Πρόεδρε, κυρίες και κύριοι συνάδελφοι, από τη συζήτηση που έγινε χθες αλλά και στην επιτροπή, είναι κοινώς παραδεχτό ότι η εφοδιαστική συνιστά έναν από τους κυριότερους οικονομικούς -και όχι μόνο- παράγοντες που επηρεάζουν το σύνολο των συναλλαγών κάθε αγοράς, απασχολεί ένα σημαντικό αριθμό εργαζομένων και επηρεάζει άμεσα και έμμεσα το κόστος λειτουργιών κάθε επιχειρηματικής πρωτοβουλίας. <br />Η Ελλάδα διαθέτει όλους εκείνους τους παράγοντες και τα συγκριτικά πλεονεκτήματα, τα οποία αποτελούν προϋπόθεση για την ανάπτυξη της εφοδιαστικής ως ενός εκ των βασικών κλάδων που μπορούν να οδηγήσουν τη χώρα στην έξοδο από την κρίση και τη δημιουργία σταθερών βάσεων ανάπτυξης. <br />Το πρώτο μέρος του νομοσχεδίου αφορά σε γενικές διατάξεις. <br />Στο άρθρο 1, γίνεται ο ορισμός της εφοδιαστικής των δραστηριοτήτων και των υπηρεσιών που παρέχει. <br />Στο άρθρο 2, ορίζεται το πεδίο εφαρμογής του νόμου και καθορίζεται ποιες δραστηριότητες εμπίπτουν ή όχι στις παρούσες διατάξεις. <br />Στα άρθρα 4 και 5, θεσμοθετούνται κανόνες για την αστική μεταφορά και διανομή προϊόντων μέσω ολοκληρωμένων σχεδίων βιώσιμης αστικής κινητικότητας και την προώθηση της πράσινης εφοδιαστικής. <br />Στο άρθρο 6, καθορίζονται οι κύριες δράσεις της αρμόδιας για θέματα εφοδιαστικής οργανικής μονάδας του Υπουργείου Υποδομών, ενώ το άρθρο 7, ορίζει τη σύσταση Συμβουλίου Ανάπτυξης και Ανταγωνιστικότητας Εφοδιαστικής, το οποίο λειτουργεί ως συμβουλευτικό και γνωμοδοτικό όργανο των Υπουργείων Υποδομών και Ανάπτυξης. <br />Το Κεφάλαιο Β΄ του πρώτου μέρους, αφορά στην εγκατάσταση και λειτουργία κέντρων αποθήκευσης και διανομής. <br />Στο άρθρο 8, ορίζεται ως κριτήριο για τη διαδικασία αδειοδότησης των κέντρων αποθήκευσης και διανομής η περιβαλλοντική κατάταξη με βάση το ν. 4014/2011 και καταργείται επί της ουσίας η διάκριση μεταξύ εμπορικών και βιομηχανικών αποθηκών. <br />Στο άρθρο 9, ορίζονται οι προϋποθέσεις για την εγκατάσταση των κέντρων αποθήκευσης και διανομής εκτός ΒΙΠΕ και σε περιοχές εντός εκγεκριμένου σχεδίου πόλεως. Οι όροι δόμησης για τα κέντρα αυτά, εξομοιώνονται με τους όρους δόμησης που ισχύουν για τα βιομηχανικά κριτήρια. <br />Στο άρθρο 10, ορίζονται τα σχετικά με τις κυκλοφοριακές συνδέσεις των κέντρων με επαρχιακές και εθνικές οδούς. <br />Σύμφωνα με το άρθρο 13, οι υφιστάμενες εγκαταστάσεις που αποτελούν κέντρα αποθήκευσης και διανομής και έχουν αδειοδοτηθεί σύμφωνα με τις διατάξεις του π.δ. 79/2004 ή του ν. 3982/2011, θεωρείται ότι συμμορφώνονται με τον παρόντα νόμο. <br />Ως προς τις εγκαταστάσεις που πληρούν τις προϋποθέσεις του παρόντος νόμου για να λειτουργήσουν ως κέντρα αποθήκευσης και διανομής και δεν έχουν σχετική άδεια, δίνεται προθεσμία δύο ετών για να προβούν στις σχετικές ενέργειες για την απόκτηση της άδειας. <br />Το δεύτερο μέρος του νομοσχεδίου, αφορά στα επιχειρηματικά-εμπορευματικά πάρκα. Στο άρθρο 14, προβλέπεται η δημιουργία επιχειρηματικών-εμπορευματικών πάρκων εφοδιαστικής εθνικής εμβέλειας, με έκταση πεντακοσίων στρεμμάτων. <br />Κύριε Υπουργέ, έχουμε μια διαβεβαίωση για το άρθρο 14 ότι θα υπάρξει κάποια διόρθωση προς τα κάτω, δηλαδή τα πεντακόσια στρέμματα να περιοριστούν είτε στα διακόσια πενήντα, όπως ήταν παράκληση των περισσότερων πλευρών, είτε στα τριακόσια στρέμματα. Αν έχετε την καλοσύνη, στη διάρκεια της συζήτησης να μας πείτε τι ακριβώς αποφάσισε το Υπουργείο. <br />Με το άρθρο 15, δίνεται η δυνατότητα ανάπτυξης επιχειρηματικών- εμπορευματικών πάρκων εφοδιαστικής εθνικής εμβέλειας στην περιοχή του Θριασίου και στο πρώην στρατόπεδο «Γκόνου». <br />Στο άρθρο 16, το Νομικό Πρόσωπο Ιδιωτικού Δικαίου «Εθνικό Σύστημα Υποδομών Ποιότητας Α.Ε.» ορίζεται ως αρμόδιο για την τυποποίηση και προτυποποίηση δραστηριοτήτων. <br />Οι παραπάνω ρυθμίσεις, αποτελούν ένα πρώτο πλαίσιο για την ανάπτυξη της εφοδιαστικής. Είναι βέβαιο πως η επιτυχία του παρόντος νομοσχεδίου εξαρτάται και από τις υπουργικές αποφάσεις που θα εκδοθούν προς υλοποίησή του αλλά κυρίως από την ταχύτητα με την οποία θα εκδοθούν αυτές οι αποφάσεις. <br />Σε κάθε περίπτωση, ως Κυβέρνηση, οφείλουμε να διασφαλίσουμε ότι όλες οι απαιτούμενες ενέργειες θα γίνουν σε εύλογο χρονικό διάστημα, ώστε να διαμορφωθεί ένα ευνοϊκό περιβάλλον για την ανάπτυξη της εφοδιαστικής, ως βασικού πυλώνα της ελληνικής οικονομίας. <br />Κύριε Πρόεδρε, θα ήθελα σε ό,τι αφορά τις τροπολογίες, να μιλήσω στη δευτερολογία. Φαντάζομαι το ίδιο θα γίνει και με τους άλλους συναδέλφους. <br />ΑΘΑΝΑΣΙΟΣ  ΜΩΡΑΪΤΗΣ: Ναι, κύριε Πρόεδρε, γιατί υπάρχουν εκκρεμότητες.</speech><speech by="#s275"><from>ΠΡΟΕΔΡΕΥΩΝ</from> Άρα να μειώσουμε το χρόνο στο μισό τώρα στα άρθρα και μετά συνεχίζουμε στη δευτερολογία για τις τροπολογίες.<br />ΑΘΑΝΑΣΙΟΣ  ΜΩΡΑΪΤΗΣ: Ακριβώς.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε τον κ. Κοντογιάννη. <br />Τον λόγο έχει ο εισηγητής του ΣΥΡΙΖΑ, κ. Νικόλαος Συρμαλένιος.</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Ευχαριστώ, κύριε Πρόεδρε. <br />Πριν μπω στην κατ’ άρθρο συζήτηση του νομοσχεδίου, θα ήθελα να κάνω κι εγώ μια τοποθέτηση, σε σχέση με αυτά που είπε χθες ο Κοινοβουλευτικός Εκπρόσωπος της Νέας Δημοκρατίας, ο κ. Γεωργιάδης. <br />Θέλω να πω ότι ο κ. Γεωργιάδης, αφού περιφέρθηκε στα κανάλια επί μέρες, κινδυνολογώντας και προτρέποντας τους Έλληνες καταθέτες να αποσύρουν τις καταθέσεις τους εφόσον έρχεται ο ΣΥΡΙΖΑ και αφού πέρασε από την κινδυνολογία αυτή, μετά θυμήθηκε ότι θα περάσουμε μεγάλη περιπέτεια αν έρθει ο ΣΥΡΙΖΑ. <br />Και ρωτάμε. Υπάρχει μεγαλύτερη περιπέτεια για τη χώρα μας και τον ελληνικό λαό από αυτήν που ζει τα τρία-τέσσερα τελευταία χρόνια, με τις καταστροφικές πολιτικές των μνημονίων, που έχουν φέρει τη χώρα μας με ενάμισι εκατομμύριο ανέργους, με τρία εκατομμύρια ανασφάλιστους, με χιλιάδες άστεγους, με χιλιάδες αυτοκτονίες, με αυτήν την ανθρωπιστική κρίση την οποία βιώνουν τριάμισι εκατομμύρια Έλληνες κάτω από το όριο της φτώχειας;<br />Αυτήν την περιπέτεια θέλει να συνεχίσει η Κυβέρνηση του κ. Σαμαρά και του κ. Βενιζέλου; Αν θέλει να συνεχίσει αυτήν την περιπέτεια, στο χέρι του ελληνικού λαού είναι να αποφασίσει. <br />Αλλά, ας μην κινδυνολογεί και ας μη συνεχίζει αυτήν την τακτική ο κ. Γεωργιάδης.</speech><speech by="#s275"><from>ΠΡΟΕΔΡΕΥΩΝ</from> Από περιπέτεια σε περιπέτεια πάμε δηλαδή. Συμφωνεί και ο κ. Βούτσης. <br />Πηγαίνετε στο νομοσχέδιο γιατί μετά θα ζητάτε χρόνο και δεν θα τον έχετε.</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Θα έχω, κύριε Πρόεδρε. Στα τέσσερα λεπτά είμαστε τώρα; Νομίζω ότι έχω δεκαπέντε σύνολο.</speech><speech by="#s275"><from>ΠΡΟΕΔΡΕΥΩΝ</from> Είπαμε οι τροπολογίες θα συζητηθούν ξεχωριστά.</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Εντάξει. <br />Εν πάση περιπτώσει, ο λαός λέει «μια του κλέφτη, δυο του κλέφτη, τρεις και η κακή του μοίρα». Η συνέχιση αυτής της κινδυνολογίας από τον κ. Γεωργιάδη πρέπει επιτέλους να σταματήσει. <br />Συνοπτικά, για το νομοσχέδιο το οποίο συζητήσαμε χθες επί της αρχής, εγώ θα επαναλάβω τους τέσσερεις άξονες σοβαρών αντιρρήσεων, για τους οποίους καταψηφίζουμε το νομοσχέδιο. <br />Πρώτον, με ποιο τρόπο αξιοποιούνται τα συγκριτικά πλεονεκτήματα της χώρας; Και λέμε ότι με ιδιωτικοποιημένα λιμάνια, σιδηρόδρομο, αεροδρόμια, τις νευραλγικές υποδομές τις χώρας, θα υπηρετηθούν μεγάλοι πολυεθνικοί όμιλοι και όχι η χώρα. Με χρήση της χώρας μας ως απλό γεωγραφικό χώρο διέλευσης εμπορευμάτων και όχι χώρο προστιθέμενης αξίας σε επενδύσεις υποδομών επεξεργασίας, παραγωγής, ανασυσκευασίας κ.λπ., δεν ωφελείται η χώρα. <br />Δεύτερον, μιλάμε για την απελευθέρωση του κλάδου των μεταφορών, που θα πλήξει χιλιάδες μικρομεσαίες επιχειρήσεις.<br />Τρίτον, δεν υπάρχει καμμία μέριμνα, καμμία ρύθμιση, καμμία εγγύηση για τις συνθήκες εργασίας, σε χώρους όπως είναι οι χώροι εντάσεως εργασίας.<br />Τέταρτον, η αοριστία στη ρύθμιση χωροταξικών και πολεοδομικών διατάξεων που παραπέμπουν με υπουργικές αποφάσεις και με προεδρικά διατάγματα, στο μέλλον την τακτοποίησή τους. <br />Με βάση, λοιπόν, αυτά εμείς καταψηφίζουμε τα βασικά έξι άρθρα, που αποτελούν τον κορμό και την ουσία του νομοσχεδίου. Συγκεκριμένα το άρθρο 3, για το καθεστώς άσκησης της εφοδιαστικής, που απελευθερώνει τον κλάδο των μεταφορών. Και μιλάμε πάλι για το τι θα γίνει με τα ένα εκατομμύριο φορτηγά ιδιωτικής χρήσης. Τι θα γίνουν οι χιλιάδες χώροι που χρησιμοποιούν τα ιδιόκτητα logistics με τους χιλιάδες εργαζόμενους οδηγούς, συσκευαστές, φορτωτές κ.λπ.. <br /><br />Μισό λεπτό, κύριε Πρόεδρε.<br />Καταψηφίζουμε το άρθρο 7, διότι η σύνθεση του Συμβουλίου Ανάπτυξης και Ανταγωνιστικότητας, είναι μια σύνθεση η οποία δίνει τη δυνατότητα εκ των προτέρων και στον Υπουργό αλλά και στις ιδιωτικές επιχειρήσεις, να αποφασίζουν για την στρατηγική της εφοδιαστικής. Επιλέγονται πέντε εκπρόσωποι από τον Υπουργό. Μιλάνε για έναν εκπρόσωπο σιδηροδρομικής επιχείρησης, που αυτό υπονοεί ότι θα έχει ιδιωτικοποιηθεί ο ΟΣΕ. <br />Καταψηφίζουμε τα άρθρα 8 και 9, που αφήνουν ανοιχτά πολλά χωροταξικά πολεοδομικά ζητήματα και ζητήματα αδειοδότησης στους αστικούς χώρους, ενώ περιλαμβάνονται και δικαιώματα παρέκκλισης στους όρους δόμησης για τα κέντρα αποθήκευσης και διανομής, καθώς και η δυνατότητα εγκατάστασής τους σε πολυώροφα κτήρια.<br />Καταψηφίζουμε το άρθρο 14 για τα επιχειρηματικά εμπορευματικά πάρκα, γιατί οι όροι δόμησης θα καθορίζονται πάλι με προεδρικά διατάγματα. Κυρίως, όμως, δεν απαντά στο ερώτημα για το ποιος φορέας ιδρύει και διαχειρίζεται αυτά τα μεγάλα επιχειρηματικά και εμπορευματικά πάρκα. Και απ’ ό,τι είδαμε με το ενδιαφέρον της «COSCO» για το Θριάσιο, δεν αφήνει κανένα περιθώριο για την ανάθεση της διαχείρισής τους, παρά σε μεγάλους ιδιωτικούς επιχειρηματικούς ομίλους. <br />Ψηφίζουμε παρών σε δέκα άρθρα που θα μπορούσαν να είναι θετικά, αλλά παραπέμπουν την εφαρμογή τους στο μέλλον, όπως είναι τα άρθρα 4 και 5 για τις ρυθμίσεις μεταφοράς στον αστικό χώρο.<br />Επίσης, υπάρχουν κάποια άλλα άρθρα τα οποία είναι ουδέτερα αφού από μόνα τους δεν μπορούν να παράξουν συγκεκριμένο αποτέλεσμα χωρίς την εξάρτηση άλλων ουσιαστικών άρθρων στα οποία έχουμε τοποθετηθεί αρνητικά.<br />Για τις τροπολογίες, κύριε Πρόεδρε;</speech><speech by="#s275"><from>ΠΡΟΕΔΡΕΥΩΝ</from> Θέλετε να μιλήσετε τώρα εσείς;</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Όχι, θα μιλήσουν οι συνάδελφοί μου από το ΣΥΡΙΖΑ.<br />Εκείνο που θέλω να πω και να επαναλάβω μόνο είναι τους τίτλους των δύο τροπολογιών που έχει καταθέσει σύσσωμη η Κοινοβουλευτική Ομάδα για τη μείωση του ειδικού φόρου κατανάλωσης στο πετρέλαιο θέρμανσης. Βεβαίως, έσπευσε και η Κυβέρνηση να καταθέσει μία ανάλογη τροπολογία, η οποία όμως ήδη συναντά τις αντιδράσεις ακόμα και της Ομοσπονδίας Βενζινοπωλών λέγοντας ότι δεν θα έχει κανένα ουσιαστικό αποτέλεσμα η μείωση του 30%. Εμείς μιλάμε για επαναφορά του ειδικού φόρου στα 21 ευρώ το χιλιόλιτρο. <br />Επίσης, θα μιλήσει κάποιος συνάδελφος για την παροχή δωρεάν ρεύματος σε φτωχές και ευπαθείς ομάδες του πληθυσμού. Αναφερόμαστε –όπως είπαμε- στις τετρακόσιες χιλιάδες οικογένειες από τα πιο ευπαθή στρώματα που δεν έχουν τη δυνατότητα να πληρώνουν το ηλεκτρικό ρεύμα, το οποίο για εμάς -όπως και το πετρέλαιο- αποτελεί δημόσιο κοινωνικό αγαθό πρώτιστης ανάγκης για την επιβίωση των πολιτών και των οικογενειών αυτής της χώρας.<br />Ευχαριστώ.<br /></speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ζητώ τον λόγο επί της διαδικασίας.</speech><speech by="#s275"><from>ΠΡΟΕΔΡΕΥΩΝ</from> Ορίστε, κύριε Δρίτσα, έχετε τον λόγο για ένα λεπτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ, κύριε Πρόεδρε.<br />Θέλω τον λόγο, κύριε Πρόεδρε, γιατί δεν ξέρω πότε εν πάση περιπτώσει, θα τελειώσει αυτή η κυβερνητική αναίδεια απέναντι στο Κοινοβούλιο. Χθες το βράδυ έξι η ώρα περίπου κατατέθηκε μία τροπολογία από τον Υπουργό Οικονομικών, η οποία είναι εξαιρετικής σημασίας για το τραπεζικό σύστημα, για τις εξελίξεις στο τραπεζικό σύστημα, την οποία καλείται το Κοινοβούλιο, το Τμήμα, αυτήν τη στιγμή να τη συζητήσει και να την επικυρώσει ή να την απορρίψει χωρίς να έχει περάσει από καμμιά διαδικασία, ενώ είναι καίριας σημασίας.<br />Σήμερα το πρωί, στις 9.40΄ ο κ. Μητσοτάκης καταθέτει άλλη τροπολογία, ενώ το νομοσχέδιο που συζητούμε έχει ήδη ψηφιστεί επί της αρχής και νομίζω, κύριε Πρόεδρε, πως για αυτόν τον πρόσθετο λόγο η υποβολή τέτοιων εκπρόθεσμων υπουργικών τροπολογιών είναι αδιανόητη. Είναι απίστευτη η υποβάθμιση του Κοινοβουλίου, είναι απίστευτη η κοινοβουλευτική αναίδεια, η θεσμική αναίδεια της Κυβέρνησης απέναντι στο Κοινοβούλιο! <br />Ζητάμε, λοιπόν, να αποσυρθούν αυτές οι δυο τροπολογίες. Ήδη υπάρχει –δόξα τω Θεώ- πληθώρα υπουργικών τροπολογιών που, αν και δεν ανήκουν στην αρμοδιότητα του Υπουργείου που εισάγει το συγκεκριμένο σημερινό νομοσχέδιο, έχουν κατατεθεί εμπρόθεσμα. Αυτές οι δυο τροπολογίες ζητάμε να αποσυρθούν, κύριε Πρόεδρε. Δεν είναι δυνατόν! Είναι πολύ σοβαρό ζήτημα. <br />Το Κοινοβούλιο πρέπει να γενικεύσει τη συζήτηση, ειδικά για την τροπολογία για τους αναβαλλόμενους φόρους των τραπεζών και επ’ αυτού ζητάμε και τη δική σας παρέμβαση, διότι είναι καίριας σημασίας ζήτημα. Ας μπει επειγόντως την άλλη βδομάδα, ας μπει όπως να είναι. Εν πάση περιπτώσει, ας μη συζητηθεί μ’ αυτήν την διαδικασία. Είναι απαράδεκτο, γιατί δημιουργεί τεράστιες συνέπειες για πολλά χρόνια στον ελληνικό λαό και δεν μπορεί να δεσμεύσει κανείς τον ελληνικό λαό και το δημόσιο βίο της χώρας μας με τέτοιου είδους αυθαιρεσίες.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε. <br />Όπως γνωρίζετε, γιατί συμμετέχετε στη Διάσκεψη των Προέδρων, το Προεδρείο έχει πάρει θέση επ’ αυτού και έχει μεταφέρει την αγωνία της Αντιπολίτευσης γι’ αυτά τα θέματα. Έχουμε μεταφέρει και στην Κυβέρνηση και σε όλους τους Υπουργούς ότι πρέπει να τηρούν επακριβώς τον Κανονισμό, όπως προβλέπεται, και να μη φέρνουν άσχετες τροπολογίες σε άσχετα νομοσχέδια και να μη φέρνουν νομοσχέδια και τροπολογίες της τελευταίας στιγμής.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Άρα, έχουν αναίδεια και απέναντι στη Διάσκεψη των Προέδρων!</speech><speech by="#s275"><from>ΠΡΟΕΔΡΕΥΩΝ</from> Από εκεί και πέρα, η Κυβέρνηση αποφασίζει αν θα φέρει τις τροπολογίες και το Τμήμα αποφασίζει αν τις ψηφίσει.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Το Προεδρείο διευθύνει τις εργασίες και όχι η Κυβέρνηση.</speech><speech by="#s275"><from>ΠΡΟΕΔΡΕΥΩΝ</from> Τον λόγο έχει ο κ. Μωραΐτης. <br />ΑΘΑΝΑΣΙΟΣ  ΜΩΡΑΪΤΗΣ: Ευχαριστώ, κύριε Πρόεδρε.<br />Κυρίες και κύριοι συνάδελφοι, πιστεύω ότι σε όλες τις συνεδριάσεις και της επιτροπής αλλά και στη χθεσινή του Τμήματος επιβεβαιώθηκε η ανάγκη να στηριχθεί ένας τομέας, που υπό προϋποθέσεις μπορεί να συνεισφέρει πράγματι στην ανάκαμψη της οικονομίας αλλά και στη διαμόρφωση αυτού του νέου αναπτυξιακού μοντέλου για το οποίο όλοι μας συζητάμε το τελευταίο διάστημα. Ωστόσο, και χθες αναφέρθηκα στα ελλιπή αντανακλαστικά μιας χώρας που δεν έχει αξιοποιήσει ακόμα τη γεωγραφική της θέση και τα πλεονεκτήματα που αυτή συνεπάγεται. Αναφερθήκαμε, για παράδειγμα, στο συγκριτικό και στρατηγικό πλεονέκτημα που έχει η Ελλάδα λόγω της μικρότερης απόστασης μεταξύ Ευρώπης και διώρυγας του Σουέζ. Θεωρούμε, λοιπόν, ότι η ανάπτυξη του κλάδου logistics μπορεί να διαδραματίσει ένα σημαντικό ρόλο στην ανάπτυξη της ελληνικής οικονομίας με στόχο την ανάδειξη της χώρας σε διαμετακομιστικό κόμβο της Νοτιοανατολικής Ευρώπης.<br />Έχουμε, πράγματι, ένα νομοσχέδιο με διατάξεις σε θετική κατεύθυνση. Ωστόσο, και αυτό δεν εντάσσεται σε ένα συνολικό σχεδιασμό. Είναι μια αποσπασματική προσπάθεια, χωρίς ωστόσο να υποστηρίζω ότι δεν ανοίγει κάποια σημαντικά ζητήματα. Δεν είναι, όμως, μια τολμηρή και ολοκληρωμένη προσπάθεια. Γιατί όλοι λένε ότι τα logistics είναι ένας τομέας στον οποίο μπορεί να στηριχθεί το νέο αναπτυξιακό μοντέλο, ότι η χώρα μπορεί να γίνει διεθνές διαμετακομιστικό κέντρο. <br />Το ερώτημα, όμως, είναι συγκεκριμένο. Θέλουμε απλά την Ελλάδα, τη χώρα μας ένα πέρασμα; Πού είναι οι ευκαιρίες, οι ιδέες για την τυποποίηση, την παραγωγική διαδικασία και πολλά άλλα; Και πάλι, λοιπόν, βλέπουμε αυτήν την αποσπασματικότητα για την οποία μίλησα και χθες.<br />Και βέβαια, μια ακόμα γενική παρατήρηση είναι ότι δεν βλέπουμε στο νομοσχέδιο να αποτυπώνεται ένας περιφερειακός σχεδιασμός που στο θέμα της εφοδιαστικής είναι πάρα πολύ απαραίτητος. Η αλήθεια είναι ότι επικεντρώνεται κυρίως και μόνο στην Περιφέρεια Αττικής.<br />Έρχομαι τώρα στα άρθρα. Θα αναφέρω κάποιες παρατηρήσεις.<br />Στο άρθρο 1 δίνονται οι ορισμοί που ισχύουν για την εφαρμογή του νομοσχεδίου.<br />Στο άρθρο 2 οριοθετείται το πεδίο εφαρμογής. Εκτιμούμε ότι θα ήταν καλό από το πεδίο εφαρμογής να εξαιρείται ρητώς και ό,τι χαρακτηρίζεται ως επικίνδυνο φορτίο.<br />Στο άρθρο 4 θα ήθελα να επισημάνω ότι η Γενική Γραμματεία Εμπορίου –και το είπα και στην επιτροπή, κύριε Υπουργέ- σε συνεργασία με την ΕΣΕΕ υλοποίησε το Εθνικό Παρατηρητήριο Εμπορίου, στο οποίο εμπεριέχονται και στοιχεία που αφορούν τις εμπορευματικές ροές logistics.<br />Με δεδομένο ότι το ΕΠΕ, λοιπόν, θα αποτελέσει μεταξύ άλλων και τον πληροφοριακό κόμβο για την ανάπτυξη της επιχειρηματικότητας και της ανταγωνιστικότητας των επιχειρήσεων θα ήταν πιθανώς σκόπιμη η αναδιατύπωση του άρθρου 4 του νομοσχεδίου που αναφέρει τη διανομή αγαθών και εμπορευμάτων και η πρόβλεψη έκδοσης προεδρικού διατάγματος μετά από πρόταση και του Υπουργείου Ανάπτυξης και Ανταγωνιστικότητας.<br />Για το άρθρο 5, επίσης δεν μπορούμε να πούμε ότι ικανοποιεί το φιλόδοξο στόχο της πράσινης εφοδιαστικής. Υπάρχουν γενικότητες και δεν οριοθετούν το πώς θα προχωρήσει ο στόχος αυτός. Επίσης, στο άρθρο 5 και σύμφωνα με την ευρωπαϊκή οδηγία για τη δημοσίευση μη χρηματοοικονομικών πληροφοριών από τις μεγάλες επιχειρήσεις οι τελευταίες θα πρέπει να δημοσιοποιούν πληροφορίες σχετικά με τις πολιτικές τους, τους κινδύνους και τα αποτελέσματα όσον αφορά περιβαλλοντικά, κοινωνικά και εργασιακά ζητήματα. Η βάση δεδομένων στην οποία θα τηρούνται τα παραπάνω δεδομένα είναι το Γενικό Εμπορικό Μητρώο, δηλαδή το ΓΕΜΗ. Αναφέρεται ότι η τήρηση μητρώου καταγραφής των περιβαλλοντικών επιδόσεων των επιχειρήσεων που δραστηριοποιούνται στην εφοδιαστική θα γίνεται στο Υπουργείο Υποδομών, Μεταφορών και Δικτύων. Το μητρώο αυτό πιστεύουμε ότι θα μπορούσε να τηρείται με ευθύνη του Υπουργείου Υποδομών, αλλά να αποτελεί υπομητρώο του ΓΕΜΗ και να διασυνδέεται με το ΕΠΕ. Αυτή είναι μια πρόταση την οποία κατέθεσα, κύριε Πρόεδρε, και στην επιτροπή.<br />Τελειώνοντας, κατά τον ίδιο τρόπο και στο άρθρο 6 η τήρηση του μητρώου επιχειρήσεων που δραστηριοποιούνται στην εφοδιαστική θα μπορούσε να γίνεται και αυτή μέσω του ΓΕΜΗ.<br />Κλείνοντας, όσον αφορά τα εμπορευματικά πάρκα και το όριο των πεντακοσίων στρεμμάτων, ακούστηκαν αρκετές απόψεις και στην επιτροπή αλλά και σήμερα.<br />Εμείς επιμένουμε στην πρότασή μας και βλέπουμε θετικά τη μείωση του ορίου από τα πεντακόσια στρέμματα στα διακόσια πενήντα ή στα τριακόσια. Πιστεύω ότι θα είναι πιο ευέλικτη ως δομή. Βεβαίως, θα περιμένουμε την τελική άποψη του Υπουργείου.<br />Για τις τροπολογίες θα μιλήσω στη δευτερολογία μου. Θέλω, μόνο να τονίσω, κύριε Πρόεδρε, αυτό στο οποίο δεσμεύτηκα και χθες, ότι δηλαδή εμείς καταθέτουμε τροπολογία που πιστεύουμε λύνει το θέμα των αγροτών το οποίο δεν λύνεται με τη χθεσινή τροπολογία η οποία κατατέθηκε.<br />Σας ευχαριστώ.<br /></speech><speech by="#s275"><from>ΠΡΟΕΔΡΕΥΩΝ</from> Και εμείς σας ευχαριστούμε, κύριε συνάδελφε.<br />Λάβαμε επιστολή από το Λαϊκό Σύνδεσμο Χρυσή Αυγή με την οποία ορίζεται ειδικός αγορητής στο παρόν νομοσχέδιο ο Βουλευτής Α΄ Θεσσαλονίκης κ. Αντώνης Γρέγος και Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος.<br />Επίσης, από τον Κοινοβουλευτικό Εκπρόσωπο του Κομμουνιστικού Κόμματος Ελλάδας, τον κ. Παφίλη, λάβαμε επιστολή με την οποία ορίζει ως ειδικό αγορητή στο παρόν νομοσχέδιο τον κ. Χρήστο Κατσώτη.<br />Τον λόγο έχει ο κ. Αβραμίδης εκ μέρους των Ανεξάρτητων Ελλήνων.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, το πλαίσιο που αφορά τις σχέσεις της χώρας μας με τις άλλες χώρες, όσον αφορά τα logistics, σχετίζεται και με τις μεταφορικές μας δυνατότητες, υποδομές τη στιγμή που λιμάνια, αεροδρόμια, σιδηρόδρομοι, οδικό δίκτυο βρίσκονται στο στόχαστρο των δανειστών με πρόσχημα τις μνημονιακές υποχρεώσεις της χώρας μας. Υποδομές στενά συνυφασμένες με τα συμφέροντα του ελληνικού λαού και την εθνική μας αυτοτέλεια. Θυμίζουμε τα σχέδια ιδιωτικοποίησης λιμανιών, σιδηροδρόμων νευραλγικής σημασίας για τη μεταφορική αναβάθμιση της χώρας, των περιφερειακών αεροδρομίων με πρόσχημα την αδυναμία συντήρησης και λειτουργίας, αλλά και την παραχώρηση μεγάλων τμημάτων της δημόσιας περιουσίας και απαραίτητων υποδομών. <br />Η εισηγητική έκθεση του παρόντος σχεδίου νόμου αναφέρει ότι επιχειρείται η θεσμοθέτηση του κανονιστικού πλαισίου για τη δραστηριότητα των επιχειρήσεων εφοδιαστικής αλυσίδας, την ανάπτυξη κατάλληλων διοικητικών δομών για τη διαρκή παρακολούθηση της δραστηριότητας αυτής και την ανάπτυξη εθνικής στρατηγικής στον τομέα αυτόν ο οποίος μπορεί να αναδείξει τη χώρα μας σε σημαντικό διαμετακομιστικό πόλο καθώς και την προώθηση σύγχρονων δράσεων που συνδυάζουν την ανάπτυξη της εφοδιαστικής με την προστασία του περιβάλλοντος. <br />Η υφιστάμενη κατάσταση της λειτουργίας των logistics –τα είπαμε- στην Ελλάδα δεν είναι ενθαρρυντική. Η πλειοψηφία των εταιρειών εδρεύει στην Αττική και περιμετρικά των μεγάλων πόλεων, δηλαδή Θεσσαλονίκη, Πάτρα, Λάρισα, Κρήτη. Η κατανομή συνδέεται άρρηκτα με τις υποδομές των μεταφορών κυρίως με το σιδηροδρομικό δίκτυο της χώρας και τα λιμάνια της χώρας.<br />Θεωρούμε πως μπορεί να υπάρχουν ευκαιρίες στο νομοσχέδιο αυτό, αλλά ακόμα και ο ειδικός αγορητής του δεύτερου συγκυβερνώντος κόμματος χαρακτήρισε τις ρυθμίσεις αποσπασματικές. <br />Όσον αφορά τα συγκεκριμένα άρθρα, βεβαίως, η θέση μας θα εκφραστεί και θα φανεί με την ψήφιση. Δεν θα αναφερθούμε αναλυτικά για την οικονομία της συζήτησης. <br />Θέλω να πάω για λίγο στο άρθρο 9, όπου η εγκατάσταση των κέντρων αποθήκευσης και διανομής σε πολυώροφα κτήρια, όπως θεσπίζει το άρθρο, είναι αντίθετο με κάθε έννοια λογικής. Το ενδεχόμενο και μόνο της στέγασης σε πυκνοκατοικημένους χώρους και περιοχές, μακριά από ειδικούς χώρους ή συναφείς χρήσεις γης, θα προκαλέσει ιδιαίτερα προβλήματα, δηλαδή εκτός ΒΙΠΕ και σε περιοχές εντός εγκεκριμένου σχεδίου πόλεως, ενώ παράλληλα οι όροι δόμησης των κέντρων εξομοιώνονται με τους όρους δόμησης των βιομηχανικών κτηρίων. Θεωρώ εδώ πως το κοινωνικό κόστος θα είναι δυσανάλογο με ό,τι οικονομικά επωφελές επιδιώκει η διάταξη.<br />Με το άρθρο 15 προτείνεται η ανάπτυξη επιχειρηματικών πάρκων εφοδιαστικής εθνικής εμβέλειας, στην περιοχή του Θριασίου Αττικής και στο πρώην στρατόπεδο Γκόνου Θεσσαλονίκης. Οι χώροι των στρατοπέδων είναι χώροι που μπορούν να αναπτυχθούν δράσεις επωφελείς για όλη την κοινωνία, τη στιγμή που υπάρχουν άλλοι χώροι που μπορούν να αναπτυχθούν οι υπηρεσίες logistics. <br />Κυρίες και κύριοι συνάδελφοι, είναι σημαντικό να τονιστεί πως οι φορείς που προσκλήθηκαν και ακούστηκαν στην ειδική συνεδρίαση της επιτροπής ανέφεραν τη σπουδαιότητα ενός τέτοιου σχεδίου νόμου για την ελληνική οικονομία και απαίτησαν την υλοποίηση ενός ρεαλιστικού σχεδίου εθνικής στρατηγικής για την εφοδιαστική αλυσίδα και τις επιχειρήσεις του κλάδου, ενός κλάδου που μπορεί να δημιουργήσει θέσεις εργασίας και να μετατραπεί, λόγω συγκριτικών πλεονεκτημάτων της χώρας μας, σε μια πραγματική βιομηχανία υπηρεσιών. <br />Εντούτοις, αποδεικνύεται ότι το νομοσχέδιο στερείται βασικών παραμέτρων, υποβαθμίζει περιβαλλοντικά ζητήματα και αποστερεί τη χώρα μας από ουσιαστικά βήματα προς την καθιέρωσή της ως διαμετακομιστικού κέντρου της ευρύτερης περιοχής της Μεσογείου και της Βαλκανικής.<br />Κλείνοντας, σημειώνω ότι η θέση μας θα φανεί στην ψήφιση επί των άρθρων και επί των τροπολογιών. <br />Ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Εμείς ευχαριστούμε, κύριε συνάδελφε.<br />Τον λόγο έχει ο ειδικός αγορητής της Χρυσής Αυγής κ. Γρέγος.</speech><speech by="#s62"><from> ΑΝΤΩΝΙΟΣ ΓΡΕΓΟΣ</from> Όπως είπαμε και χθες, στην πρώτη συζήτηση, πολλοί είναι εκείνοι που θα ισχυριστούν ότι το παρόν νομοσχέδιο λύνει ζητήματα και έχει κάποια θετικά στοιχεία. Εμείς σαφώς εκφράζουμε την αντίθεσή μας και θα τοποθετηθούμε και επί των άρθρων, γιατί υπάρχουν σημεία που δημιουργούν προβληματισμό.<br />Το άρθρο 3, σχετικά με την άσκηση των δραστηριοτήτων, έτσι όπως είναι διατυπωμένο, προκαλεί κάποιες ασάφειες και απορίες. Θα μπορούν δηλαδή κάποιοι που δεν ασχολούνται με μεταφορές, στην πράξη να ανταγωνίζονται επιχειρήσεις του κλάδου των μεταφορών, αφού με τα αυτοκίνητά τους και στο πλαίσιο της παροχής υπηρεσιών εφοδιαστικής θα μπορούν να ασκούν ένα ευρύ πλαίσιο δραστηριοτήτων, που θα αποβεί σε βάρος επιχειρήσεων μεταφοράς. Με απλά λόγια, οι ιδιοκτήτες φορτηγών που εκτελούν μεταφορές θα αντιμετωπίσουν σοβαρά προβλήματα και θα επωμιστούν έναν αθέμιτο ανταγωνισμό. <br />Στο άρθρο 7, στη σύσταση Συμβουλίου Ανάπτυξης και Ανταγωνιστικότητας Εφοδιαστικής, βάζετε μέσα ιδιωτικούς φορείς ως εκπροσώπους, με αμφίβολα κριτήρια. Βάζετε κι έναν εκπρόσωπο σιδηροδρομικής επιχείρησης. Γιατί, όπως είπα και χθες, δεν αναφέρετε τον ΟΣΕ, την ΤΡΑΙΝΟΣΕ, τον Προαστιακό κ.λπ.; Για ποιον λόγο γίνεται αυτό; Ειδικά στα θέματα της εφοδιαστικής που σχετίζονται με τα τρένα βάζετε στη διατύπωση την έκφραση αυτή, γιατί έχετε έναν σχεδιασμό που κατατείνει στην ιδιωτικοποίηση των τρένων, κάτι για το οποίο χρόνια προσπαθείτε. Απευθείας, λοιπόν, φτάνετε στα ιδιωτικά συμφέροντα.<br />Όσον αφορά τα άρθρα 8 και 9, θεωρούμε ότι θα δημιουργηθούν προβλήματα στο περιβάλλον, όπως και κυκλοφοριακά ζητήματα. Μας προβληματίζει η εγκατάσταση κέντρου αποθήκευσης και διανομής σε πολυώροφα κτήρια, όπως μας προβληματίζει και το πώς στην πράξη θα αποφευχθούν σοβαρά κυκλοφοριακά προβλήματα. Εδώ στην παρούσα φάση βλέπουμε να δημιουργούνται κυκλοφοριακά προβλήματα και υπάρχουν επιπτώσεις στο περιβάλλον, πολλώ δε μάλλον όταν ανοιχθεί το πεδίο των δραστηριοτήτων της εφοδιαστικής. <br />Σχεδιασμός ιδιαίτερος για την αντιμετώπιση κυκλοφοριακών και περιβαλλοντικών ζητημάτων δεν βλέπουμε να υπάρχει και όλα αυτά, σε συνδυασμό με το νέο ρυθμιστικό πλαίσιο που ψηφίστηκε προσφάτως, με το οποίο επανακαθορίστηκε ο νέος πολεοδομικός και χωροταξικός σχεδιασμός της χώρας, και σε συνδυασμό με την κατάργηση περιορισμών στην προστασία του περιβάλλοντος και στην αλλαγή χρήσης γης, μας δημιουργούν σοβαρούς προβληματισμούς. <br />Όσον αφορά την ίδρυση και τη διαχείριση επιχειρηματικών πάρκων εφοδιαστικής εμβέλειας, δεν καθίσταται σαφές ποιοι θα είναι υπεύθυνοι γι’ αυτά. Δεν καθορίζεται αν θα τα λειτουργεί το δημόσιο ή ιδιώτες ή αν θα τα χειρίζονται άλλοι φορείς. Και επειδή ξέρουμε πάρα πολύ καλά ότι διάφορες πολυεθνικές εταιρείες και άλλα συμφέροντα θέλουν να πάρουν στην ουσία την περιουσία αυτής της πατρίδας, τέτοιες διατάξεις με τέτοιου είδους διαπιστώσεις μας κάνουν αρκετά επιφυλακτικούς και καχύποπτους.<br />Γενικά, το παρόν σχέδιο νόμου, παρά τις όποιες διαπιστώσεις-διατυπώσεις του και κυρίως παρά το ότι μπορεί ίσως ακόμη και να δημιουργεί μία εικόνα ανάπτυξης και προόδου, στην πράξη θα συντελέσει στο περαιτέρω ξεπούλημα της εθνικής περιουσίας και φυσικά δεν πιστεύουμε σε κανένα success story. Θεωρούμε ότι είναι ένα ακόμα ψέμα της Κυβέρνησης, όπως και το θέμα της ανάπτυξης. Θα εμμείνουμε στο θέμα των χιλιάδων μικρομεσαίων επιχειρήσεων, οι οποίες θα πληγούν. Θα μπορέσουν να αντέξουν τον ανταγωνισμό, την πίεση την οποία θα υποστούν από τα ιδιωτικά συμφέροντα, πολλώ δε μάλλον όταν αυτά έχουν πίσω τις πολυεθνικές και κάποιους ξένους ομίλους;<br />Ένας άλλος προβληματισμός μας έχει να κάνει με το ποιοι ιδιώτες, με ποιες προϋποθέσεις και ποια κριτήρια θα μπορούν να εμπλακούν στην όλη διαδικασία. Όπως είπαμε και χθες, φαντάζεστε να υπάρχουν τουρκικά ιδιωτικά συμφέροντα και κάποια στιγμή να βρεθούν να ελέγχουν αποθήκες, εκτελωνισμούς, ρυμουλκήσεις, εφοδιασμούς και όποιες άλλες δραστηριότητες; Δεν θα έπρεπε να υπάρχει κάποια δικλίδα ασφαλείας, κάποιος περιορισμός που να μνημονεύσει ρητά κάποιες τέτοιες περιπτώσεις; Θα αφεθεί, δηλαδή, η εφοδιαστική μας αλυσίδα να περάσει ακόμη και σε εχθρικά προς την πατρίδα μας συμφέροντα; <br />Γενικά, το παρόν σχέδιο νόμου, παρά τις όποιες διατυπώσεις του και κυρίως παρά το ότι μπορεί ίσως ακόμη και να δημιουργεί μία εικόνα ανάπτυξης και προόδου, στην πράξη θα συντελέσει στο περαιτέρω ξεπούλημα της εθνικής περιουσίας. Λέμε «όχι» στην εκποίηση της εθνικής περιουσίας, στο ξεπούλημα λιμανιών, σιδηροδρόμων και άλλων βασικών υποδομών. Θέλουμε εθνική οικονομία και τα λιμάνια, τα τρένα και τα αεροδρόμια στην υπηρεσία της πατρίδας και του λαού μας. <br />Ευχαριστώ πολύ.</speech><speech by="#s275"><from>ΠΡΟΕΔΡΕΥΩΝ</from> Τον λόγο έχει η ειδική αγορήτρια της Δημοκρατικής Αριστεράς κ. Ασημίνα Ξηροτύρη-Αικατερινάρη.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε.<br />Καταλαβαίνετε και εσείς ότι έτσι όπως είναι αυτή η διαδικασία δεν είναι σωστή. Τη «σπάσαμε» στη μέση αναγκαστικά, γιατί ήρθε τροπολογία σήμερα στις 8.00΄ το πρωί. Δεν γίνεται έτσι! <br />Επί τροχάδην έρχομαι στα θέματα των άρθρων του νομοσχεδίου. <br />Τα άρθρα 1 και 2 του σχεδίου νόμου για την εφοδιαστική αναφέρονται στο πεδίο της εφαρμογής του νόμου και στους διάφορους ορισμούς. Εντοπίζονται κάποια προβλήματα στους ορισμούς σε σχέση με το αν έχουν πλήρη ταύτιση με ευρωπαϊκούς και διεθνείς ορισμούς και θα μπορούσαν να γίνουν κάποιες διορθώσεις σε σχέση και με το νέο κανονισμό της Ευρωπαϊκής Ένωσης. <br />Στο άρθρο 3 ρυθμίζεται η χωρίς προηγούμενη διοικητική άδεια ή άλλο διοικητικό περιορισμό άσκηση μίας ή περισσοτέρων δραστηριοτήτων εφοδιαστικής, ανεξάρτητα του αν αυτές οι δραστηριότητες ασκούνται για την εξυπηρέτηση εμπορικών ή βιοτεχνικών ή βιομηχανικών δραστηριοτήτων μίας επιχείρησης ή για την παροχή υπηρεσιών προς τρίτους ή και για τους δύο σκοπούς. Παραδείγματος χάριν, κάποιος που διαχειρίζεται μία αποθήκη μπορεί να κάνει και μεταφορικό έργο. <br />Υπάρχει μία ασφαλιστική δικλίδα που αναφέρεται και στο νόμο και στην αιτιολογική έκθεση, ότι η ελεύθερη άσκηση δραστηριοτήτων εφοδιαστικής τελεί υπό την επιφύλαξη των ειδικότερων και ενωσιακής προέλευσης διατάξεων που αφορούν ιδίως την αδειοδότηση των ταχυμεταφορών, των σιδηροδρομικών μεταφορών, των αεροπορικών μεταφορών, οι οποίες εξαιρούνται απ’ αυτές εδώ τις δραστηριότητες. Παρ’ όλα αυτά, η δυνατότητα που δίνεται σε μία εταιρεία για ταυτόχρονη άσκηση όλων αυτών των δραστηριοτήτων, από τη μία μεριά, όπως γράφει και η αιτιολογική έκθεση, θα μπορούσε κανείς να πει ότι συμβάλλει στην εξυγίανση της όλης κατάστασης, αλλά από την άλλη είναι βάσιμες οι ανησυχίες μας για την επιβίωση των μικρομεσαίων επιχειρήσεων μεταφοράς της μιας κύριας δραστηριότητας που έχουν οι περισσότερες μικρομεσαίες επιχειρήσεις και θα ανταγωνιστούν τελικά με μεταφορικές επιχειρήσεις με επενδύσεις και σε μεταφορικά μέσα, αλλά και σε αποθήκες για την εξυπηρέτηση εμπορικών και βιομηχανικών δραστηριοτήτων.<br />Κινδυνεύουν δηλαδή τελικά με τον ανταγωνισμό να χάσουν και αυτήν τη μοναδική δραστηριότητα που έχουν στην εφοδιαστική αλυσίδα. Και επειδή δεν υπάρχουν κάποια θέματα, ενώ είχαμε συζητήσει ότι θα βρεθούν κάποιες δικλίδες ασφαλείας, σε αυτό το άρθρο θα ψηφίσουμε «παρών». <br />Στα άρθρα 4 και 5 προωθείται η έκδοση προεδρικών διαταγμάτων για τη ρύθμιση κανόνων που αφορούν τη μεταφορά και τη διανομή αγαθών και για τα θέματα της καταγραφής των περιβαλλοντολογικών επιδόσεων των επιχειρήσεων που δραστηριοποιούνται στην εφοδιαστική, η γνωστή πράσινη εφοδιαστική. Αυτή η θεσμοθέτηση κανόνων για την αστική μεταφορά, τη διανομή των προϊόντων εντός του αστικού ιστού κ.λπ., είναι πάρα πολύ καλή, είναι πάρα πολύ σωστή και γίνεται και σε σχέση με τις οδηγίες και τις προτεραιότητες που δίνει η Ευρωπαϊκή Ένωση. <br />Τα παραπάνω δηλαδή θεσμοθετούνται σε ένα ευρύ ευρωπαϊκό πλαίσιο και είναι πολύ σημαντικά. Γιατί, όμως, παραπέμπονται στην έκδοση προεδρικών διαταγμάτων; Και μέχρι τότε τι; Θα λειτουργούν μεταβατικά σε ένα άναρχο για την πόλη και το περιβάλλον καθεστώς; <br />Θα ψηφίσουμε, όμως, τα άρθρα 4 και 5. Εγώ είμαι υπέρ των προεδρικών διαταγμάτων και όχι των υπουργικών αποφάσεων, αλλά καλύτερα θα ήταν αυτές οι διατάξεις να είναι στο νόμο, ούτως ώστε να λειτουργήσει αυτός ο νόμος στα πολύ ουσιαστικά αυτά θέματα.<br /><br />Ένα λεπτό ακόμα, κύριε Πρόεδρε.<br />Με τις διατάξεις του άρθρου 7 μετονομάζεται υφιστάμενη επιτροπή για τον καθορισμό της εθνικής στρατηγικής για την εφοδιαστική αλυσίδα που λειτουργεί στο Υπουργείο Περιβάλλοντος και γίνεται ευρύτερη. Παρ’ όλα αυτά, θεωρούμε ότι η επιτροπή αυτή είναι πολύ μεγάλη. Γενικά δεν πρέπει κάθε φορά να παραπέμπουμε όλα τα θέματα σε επιτροπές και συμβούλια. Τις περισσότερες φορές στον ελληνικό χώρο δεν λειτουργούν.<br /> Παρ’ όλα αυτά, η συμμετοχή των ιδιωτών -πέντε μέλη- είναι πάρα πολύ μεγάλη και από την άλλη πλευρά –και αυτό σας το τονίζει και η Επιστημονική Υπηρεσία και εμείς σας το είπαμε στην επιτροπή- δεν αναφέρονται τα προσόντα, δεν διευκρινίζονται τα κριτήρια δηλαδή, με τα οποία θα επιλέγονται οι εκπρόσωποι σε αυτήν την Επιτροπή. <br />Έχουμε βασικές διαφωνίες στα άρθρα 8 και 9.<br />Στο άρθρο 8 έχουμε επιφυλάξεις, γιατί υπάρχει μια απλούστευση όλων αυτών των διατάξεων. Δηλαδή τα κέντρα αποθήκευσης και διανομής μπορούν να συμπίπτουν με τα βιομηχανικά κέντρα κ.ο.κ.. Από την άλλη πλευρά και για τις υποκατηγορίες Α2 και Α1 και για την υποκατηγορία Β όλες αυτές οι αδειοδοτήσεις θα γίνονται με βάση υπεύθυνη δήλωση του ενδιαφερόμενου. <br />Ε, τώρα εντάξει, είναι δυνατόν να φθάσουμε σε αυτό το ιδανικό περιβάλλον στην Ελλάδα ότι επειδή θα κάνει υπεύθυνη δήλωση που θα τηρήσει όλα αυτά τα πράγματα και χωρίς να έχετε τη δυνατότητα εποπτικού και ουσιαστικού ελέγχου από τον κρατικό μηχανισμό –αυτό είναι δεδομένο- να μπορούν να τηρούνται όλα αυτά τα θέματα; Δεν συμφωνούμε σε αυτό. Όχι υπεύθυνες δηλώσεις, κανονικές διαδικασίες.<br />Στο άρθρο 9 έχουμε σημαντικές διαφωνίες, κύριε Πρόεδρε, και το επισημαίνει και η Επιστημονική Υπηρεσία αυτό το θέμα. Δεν είναι δυνατόν να γίνονται τα κέντρα αυτά και εντός σχεδίου δόμησης και εκτός σχεδίου δόμησης. Η εντός σχεδίου δόμηση έχει τους περιορισμούς της και τους κανόνες της. Η εκτός σχεδίου δόμηση δεν υπάρχει και αν υπάρχει εκτός σχεδίου δόμηση, είναι κάποιες εξαιρέσεις οι οποίες υπόκεινται σε άλλα πράγματα, σε κριτήρια περιβαλλοντολογικά, γεωγραφικά κ.λπ.. Δεν είναι δυνατόν να πάτε εκεί τέτοιες εγκαταστάσεις. Δεν γίνεται αυτό και εμείς διαφωνούμε πάρα πολύ. Εκτός σχεδίου δόμησης τέτοιες δραστηριότητες δεν επιτρέπονται, δεν νοούνται και το Συμβούλιο της Επικρατείας πολλές φορές για τέτοιου τύπου δραστηριότητες έχει βγάλει αρνητικές αποφάσεις, γιατί δεν συνάδουν και με τις διατάξεις και με το Σύνταγμα. Δεν θα συμφωνήσουμε, λοιπόν, με αυτό.<br />Με το άρθρο 10 θα συμφωνήσουμε.<br />Με το άρθρο 11 δεν θα συμφωνήσουμε.<br />Άρθρο 13: Είναι πολλές οι επιχειρήσεις οι οποίες πράγματι αυτήν τη στιγμή λειτουργούν άναρχα μέχρι και παράνομα. <br />Τα δύο χρόνια που τους δίνετε να λειτουργήσουν πάλι με το ίδιο καθεστώς και επεκτείνετε την αδειοδότηση δεν ξέρω εάν μπορούν να τους βοηθήσουν ή αν θα βοηθήσουν γενικά το όλο σύστημα να εξυγιανθεί. Έχουμε πάρα πολλές επιφυλάξεις και σε αυτό. <br />Τα άρθρα 14 και 15 για το επιχειρηματικό πάρκο εφοδιαστικής εθνικής εμβέλειας θα τα ψηφίσουμε. Δεν θα συμφωνούσαμε, βέβαια, να ενταχθούν στις στρατηγικές επενδύσεις με fast track διαδικασίες. Να γίνουν κανονικά όλες αυτές οι διαδικασίες.</speech><speech by="#s275"><from>ΠΡΟΕΔΡΕΥΩΝ</from> Ολοκληρώστε, σας παρακαλώ.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Τελείωσα, κύριε Πρόεδρε. Σας ευχαριστώ.</speech><speech by="#s275"><from>ΠΡΟΕΔΡΕΥΩΝ</from> Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Χρήστος Κατσώτης.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε.<br />Πολλά ειπώθηκαν, πολλά γράφτηκαν για τις διαπραγματεύσεις, για τη συνάντηση Σαμαρά και Μέρκελ. Πολλοί είπαν -όπως ο ΣΥΡΙΖΑ- ότι ο κύριος Πρωθυπουργός επέστρεψε με άδεια χέρια. Είναι πράγματι έτσι; Τη δήλωση ότι δεν υπάρχει γυρισμός, ότι στις μεταρρυθμίσεις που βοηθούν την Ελλάδα να γίνει ανταγωνιστική, πρέπει να τις συνεχίσουμε και να τις ολοκληρώσουμε πέρα και πάνω από δεσμεύσεις, δεν την ακούσατε; Ή μήπως και εσείς είσαστε στην ίδια γραμμή, ότι πρέπει να γίνουν οι μεταρρυθμίσεις, οι αναδιαρθρώσεις αυτές που ισοπεδώνουν συνολικά την εργατική τάξη και το λαό; <br />Είναι γνωστό ότι μπροστά μπαίνουν σημαντικά ζητήματα για τους εργαζόμενους, όπως οι ομαδικές απολύσεις, η παραπέρα μείωση των εργοδοτικών εισφορών, οι παραπέρα αλλαγές στο ασφαλιστικό. Και όμως εσείς είδατε ότι επιστρέφει με άδεια χέρια. Όχι, επιστρέφει με δεσμεύσεις απέναντι στην πλουτοκρατία, με δεσμεύσεις που και εσείς δίνετε σε όλα τα fora που παίρνετε μέρος σαν Αξιωματική Αντιπολίτευση. <br />Στη χθεσινή συζήτηση αναφερθήκαμε εκτενώς στο σχέδιο νόμου για την εφοδιαστική. Είναι σχέδιο νόμου που προβλέπει συγκεκριμένες ρυθμίσεις, οι οποίες βοηθούν την ανάπτυξη της επιχειρηματικότητας στον τομέα της εφοδιαστικής. <br />Επίσης, τονίσαμε χθες -και το λέμε ξανά σήμερα- ότι και η εφοδιαστική στα χέρια των μονοπωλιακών ομίλων είναι σε βάρος των λαϊκών συμφερόντων, πόσω μάλλον που η ανάπτυξή της συνδέεται με την παράδοση των λιμανιών, των αεροδρομίων, του σιδηροδρομικού δικτύου, του οδικού δικτύου, συνολικά των μεταφορικών υποδομών στο μεγάλο κεφάλαιο. <br />Στο ερώτημα ανάπτυξη για ποιον δεν υπάρχουν πολλές απαντήσεις. Ή θα είναι για τα μονοπώλια ή θα είναι για το λαό. Το ΚΚΕ δίνει καθημερινά τη μάχη για τη συγκέντρωση λαϊκών δυνάμεων, ώστε να απαλλαγεί από τη δικτατορία των μονοπωλίων και τα δεινά που φέρνει στους εργαζόμενους, στους αυτοαπασχολούμενους, στη φτωχή αγροτιά, στους νέους και τις νέες. Και η συζήτηση αυτή του νομοσχεδίου αναδεικνύει τους δύο δρόμους ανάπτυξης και τις συνέπειες που έχει για τα λαϊκά στρώματα. Αναδείξαμε και χθες ότι μέσα από τις ρυθμίσεις για τη στήριξη του τομέα της εφοδιαστικής θα έχουμε απολύσεις και καταστροφή αυτοαπασχολουμένων. Θα έχουμε συγκέντρωση του τομέα σε μεγάλες επιχειρηματικές αλυσίδες και καταστροφή μικρομεσαίων επιχειρήσεων που δραστηριοποιούνται σήμερα στον κλάδο.<br />Τονίσαμε και χθες ότι η ποιότητα, οι τιμές των προϊόντων θα καθορίζονται από την ανάγκη της κερδοφορίας των επιχειρηματικών ομίλων. Η λεγόμενη «πράσινη εφοδιαστική», που και γι’ αυτή έγινε πολύς λόγος, είναι αυτό που λέει ο λαός μας «πράσινα άλογα». Τα μονοπώλια, η καπιταλιστική ανάπτυξη ευθύνεται για την καταστροφή του περιβάλλοντος. Αυτός ο τρόπος ανάπτυξης πάνω απ’ όλα διασφαλίζει την κερδοφορία και τίποτε παραπάνω.<br />Επικαλείστε την οδική κυκλοφορία και τη συμβολή της εφοδιαστικής στη μη συμφόρηση, στη μειωμένη ρύπανση. Αυτό και εάν είναι υποκριτικό. Η πολιτική που στηρίζει την καπιταλιστική ανάπτυξη, δεν μπορεί να στηρίξει τα μέσα μαζικής μεταφοράς. Η μετατροπή της Ελλάδας σε διαμετακομιστικό κέντρο στη Νοτιοανατολική Ευρώπη και σε πύλη εισόδου ασιατικών προϊόντων καθώς και σε πύλη εξόδου των ποιοτικών ελληνικών τροφίμων και αγροτικών προϊόντων, θα έχει ως αποτέλεσμα την υπονόμευση και αποδυνάμωση της παραγωγικής βάσης της χώρας και την υποβάθμιση της ποιότητας της διατροφής του ελληνικού λαού.<br />Το ΚΚΕ επισημαίνει -και με αφορμή αυτό το νομοσχέδιο- ότι έχουν ωριμάσει οι συνθήκες για άλλη μορφή οργάνωσης της οικονομίας και του κοινωνικού συστήματος. Η εργατική τάξη μόνο με τη δική της εξουσία μπορεί να εντάξει την εφοδιαστική στον κεντρικό σχεδιασμό και να διασφαλίσει την ποσότητα, την ποιότητα και την αδιάλειπτη διάθεση των αγαθών στο λαό. <br />Επειδή με όλα τα άρθρα ρυθμίζονται οι ανάγκες των επιχειρηματικών ομίλων που δραστηριοποιούνται ή θα δραστηριοποιηθούν στον κλάδο, δίνουμε αρνητική ψήφο.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Κασαπίδης.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κύριε Πρόεδρε.  <br />Κύριε Υπουργέ, θα ήθελα να κάνω κάποιες επισημάνσεις σχετικά με ορισμένα άρθρα, οι οποίες θεωρούμε ότι μπορούν να ληφθούν υπ’ όψιν από εσάς για να συμπληρώσουν την προσπάθεια που καταβάλλετε με αυτό το σχέδιο νόμου, ώστε να μπει μία τάξη και κάποιοι κανόνες λειτουργίας σε αυτό το κομμάτι της εθνικής μας οικονομίας, το οποίο ομολογουμένως δεν το έχει αξιοποιήσει η χώρα, δεν το έχει εκμεταλλευτεί όπως μπορεί να το κάνει. <br />Με αυτό το νομοσχέδιο επιδιώκετε να αξιοποιήσετε τα συγκριτικά πλεονεκτήματα, είτε είναι γεωγραφικά, είτε είναι επιχειρηματικά, είτε είναι σε όλους τους τομείς που μπορούμε να εκμεταλλευτούμε αυτήν την εμπορική δραστηριότητα, για να επιτευχθούν οι οικονομίες κλίμακας, προκειμένου η χώρα να μπει πιο ενεργά στο διεθνές εμπόριο όχι μόνον σαν απλό διαμετακομιστικό κέντρο, αλλά και σαν ένα κέντρο παροχής υπηρεσιών εμπορίου που σχετίζονται με τη συσκευασία-ανασυσκευασία και κάποιες άλλες συμπληρωματικές υπηρεσίες που αναφέρετε στο συγκεκριμένο νομοσχέδιο. <br />Θα ήθελα, λοιπόν, κύριε Υπουργέ, ακριβώς επειδή για πρώτη φορά δίνεται η δυνατότητα σε αυτές τις εμπορικές δραστηριότητες να γίνονται συμπληρωματικές, όπως αναφέρετε στο νομοσχέδιο, δραστηριότητες εφοδιαστικής, δηλαδή συσκευασίες, ανασυσκευασίες, ετικετοποιήσεις, ελέγχου ποιότητας, συναρμολόγησης των προϊόντων, εδώ υπάρχει το εξής ενδεχόμενο.<br />Επειδή θα γίνεται διακίνηση προϊόντων –και θα αναφερθώ πιο εξειδικευμένα, αγροτικών προϊόντων- από όλο τον κόσμο μέσω των κέντρων εφοδιαστικής που θα δημιουργηθούν στη χώρα μας και θα έχουν πραγματικά παγκόσμιο ενδιαφέρον, θα έρχονται προϊόντα από τις τρίτες χώρες σε χύδην μορφή, θα αποθηκεύονται σε χώρους, όπως προβλέπεται, στη χώρα μας και εκεί θα μπορούν να συσκευάζονται, να ανασυσκευάζονται και να ετικετοποιούνται τα προϊόντα. <br />Εδώ, δεν αναφέρει μέσα το νομοσχέδιο πώς θα γίνει αυτός ο έλεγχος, ώστε πρώτον, να μην υπάρχει δυνατότητα –ούτε καν στη σκέψη κανενός- να ελληνοποιήσει αυτά τα προϊόντα και να τα κυκλοφορήσει και στην ευρωπαϊκή αγορά σαν ελληνικά προϊόντα, δηλαδή σαν ευρωπαϊκά προϊόντα και, δεύτερον, δεν αναφέρεται πάλι ο μηχανισμός ελέγχου και η υπηρεσία ελέγχου για τα φαινόμενα νοθειών που μπορούν να συμβούν, διότι απλά σε τρίτες χώρες οι όροι παραγωγής αγροτικών προϊόντων δεν έχουν καμμία σχέση με τους όρους παραγωγής στην Ευρωπαϊκή Ένωση. Πολλά χημικά φάρμακα που έχουν απαγορευτεί στην Ευρωπαϊκή Ένωση επιτρέπονται σε τρίτες χώρες. Μπορεί να σας το βεβαιώσει και ο αγαπητός κ. Βεργίνης που κάθεται πίσω σας, ο οποίος γνωρίζει τα αγροτικά θέματα.<br />Εδώ, λοιπόν, πώς θα ελέγξουμε αυτές τις υπηρεσίες –που πράγματι δίνουν προστιθέμενη αξία, δημιουργούν θέσεις εργασίας- ώστε να μην αδικηθούν και οι Έλληνες παραγωγοί και οι Έλληνες καταναλωτές αλλά και οι Ευρωπαίοι παραγωγοί και οι Ευρωπαίοι καταναλωτές; Αυτή είναι μία παρατήρηση. Θα ήθελα δηλαδή να δούμε τον μηχανισμό ελέγχου να περιγράφεται σε αυτό το σχέδιο νόμου. <br />Μία δεύτερη πρόταση-επισήμανση αφορά στο άρθρο 5 που μιλάτε για την πράσινη εφοδιαστική. Εκεί πολύ σωστά λέτε ότι είναι σημαντικό για όλα τα προϊόντα να αναφέρεται, να καταγράφεται και το αποτύπωμα του διοξειδίου του άνθρακα και αυτό να γνωστοποιείται στο καταναλωτικό κοινό. Θα μπορούσε, κι επιβάλλεται μπορώ να σας πω, κύριε Υπουργέ, …<br /><br />Σε μισό λεπτάκι τελειώνω, κύριε Πρόεδρε.<br />Είναι πολύ θετικό χαρακτηριστικό των προϊόντων, και ιδιαίτερα των αγροτικών προϊόντων, να αποτυπώνεται και στην ετικέτα το αποτύπωμα του διοξειδίου του άνθρακα καθ’ όλη τη διάρκεια της παραγωγικής διαδικασίας. Αυτό δίνει ένα προβάδισμα και ένα πλεονέκτημα ανταγωνιστικότητας στα ελληνικά προϊόντα –να μιλήσω για τα προϊόντα της χώρας μας- στις διεθνείς αγορές, δεδομένου μάλιστα ότι, όπως κυοφορείται, σύντομα θα επιβληθεί ένας φόρος διοξειδίου του άνθρακα στις διαδικασίες παραγωγής διαφόρου τύπου προϊόντων. Εδώ, στα αγροτικά μπορείτε να συνδέσετε το κομμάτι των μεταφορών με το κομμάτι της παραγωγής. <br />Θα θέλαμε να κάνουμε μια τελευταία παρατήρηση στο άρθρο 14. Όπως σας είπαμε και στην επιτροπή, θεωρούμε ότι όσον αφορά τα επιχειρηματικά πάρκα εφοδιαστικής εθνικής εμβέλειας που ορίζετε ότι μπορούν να ιδρυθούν σε έκταση τουλάχιστον πεντακοσίων στρεμμάτων, εμείς θεωρούμε ότι πρέπει να μειωθεί η έκταση αυτή και να πέσει και κάτω από τα τριακόσια στρέμματα, όπως κι εσείς αναφέρατε. <br />Με αυτές τις επισημάνσεις, κύριε Υπουργέ, υπερψηφίζουμε και τα άρθρα του σχεδίου νόμου. Πιστεύουμε σύντομα να ολοκληρωθούν και οι κοινές υπουργικές αποφάσεις και τα προεδρικά διατάγματα που προβλέπονται για να αρχίσει να λειτουργεί και να ενεργοποιηθεί ο επιχειρηματικός κόσμος της χώρας μας και να εκμεταλλευθεί αυτήν την ευκαιρία που του παρουσιάζεται. <br />Ευχαριστώ, κύριε Πρόεδρε.</speech><speech by="#s275"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε. <br />Τον λόγο έχει ο συνάδελφος κ. Αθανάσιος Πετράκος.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ευχαριστώ, κύριε Πρόεδρε. <br />Κύριοι Υπουργοί, κυρίες και κύριοι συνάδελφοι, ο ΣΥΡΙΖΑ έχει επανακαταθέσει για πέμπτη φορά δύο σημαντικές τροπολογίες, οι οποίες αφορούν τους πιο φτωχούς και τις πιο ευάλωτες κοινωνικές ομάδες του πληθυσμού, που έχουν περιέλθει σε άσχημη οικονομική κατάσταση από τις ασκούμενες πολιτικές των διαδοχικών μνημονιακών κυβερνήσεων τα τελευταία πέντε χρόνια. <br /><br />Είναι γνωστό ότι η Κυβέρνηση ανέβασε τον ειδικό φόρο στο πετρέλαιο θέρμανσης 1.471%. Αυτό είχε ως αποτέλεσμα χιλιάδες συμπολίτες μας και χιλιάδες οικογένειες να μην έχουν τη δυνατότητα να ζεσταθούν. Συνάνθρωποί μας τα προηγούμενα χρόνια πέθαναν γιατί προσπάθησαν να ζεσταθούν με διάφορες μεθόδους. <br />Όμως, πέρα από τις σοβαρές κοινωνικές επιπτώσεις που είχε στον πληθυσμό, έρχεται το ίδιο το Υπουργείο Οικονομικών, κύριε Υπουργέ, και λέει «χάσαμε 400 εκατομμύρια». Έχασε ο προϋπολογισμός 400 εκατομμύρια από αυτήν τη ρύθμιση που κάνατε για το πετρέλαιο θέρμανσης. <br />Ουσιαστικά, έρχεται ο ίδιος ο κ. Σταϊκούρας και από τα στοιχεία που υπάρχουν, επιβεβαιώνει αυτά που έλεγε ο ΣΥΡΙΖΑ και ο κόσμος από την πρώτη στιγμή, ότι δηλαδή η τρομακτική αύξηση της τιμής του πετρελαίου θέρμανσης θα οδηγήσει τον κόσμο να μην μπορεί να αγοράσει κι άρα θα χαθούν και έσοδα. Έχουμε δηλαδή, δύο ζητήματα: πρώτον, σοβαρές κοινωνικές συνέπειες και, δεύτερον, και με τη δική σας λογική έχουμε σοβαρές οικονομικές συνέπειες.</speech><speech by="#s125"><from>ΠΡΟΕΔΡΕΥΟΥΣΑ</from> Σας παρακαλώ, κύριοι Υπουργοί.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ισχυρίζεστε ότι αυτό το κάνατε για να αντιμετωπίσετε το λαθρεμπόριο. Και σε αυτό το ζήτημα, όμως, τα επιχειρήματα που χρησιμοποιείτε είναι αίολα. Διότι για να αντιμετωπιστεί το λαθρεμπόριο απαιτούνται τα εξής πράγματα: πρώτον, πολιτική βούληση, η οποία δεν υπάρχει και, δεύτερον, συστήματα ελέγχου σε όλο το κύκλωμα κι όχι μόνο στον τελευταίο κρίκο που είναι τα βενζινάδικα. Απαιτούνται συστήματα στο ναυτιλιακό που γίνεται «το μεγάλο πανηγύρι», στις εξαγωγές τις εικονικές κ.λπ., συστήματα όμως που δεν εγκαταστήσατε. <br />Σας είπαμε πέρυσι ακόμα –και με τη δική σας λογική- να κάνουμε μία υπόθεση εργασίας ότι ένα δευτερόλεπτο συμφωνούμε να διακινείται το πετρέλαιο θέρμανσης μόνο από τα βενζινάδικα που έχουν συστήματα εισροών-εκροών, αφού λέτε ότι αυτό είναι το επιχείρημά σας. Ούτε αυτό κάνετε. <br />Κι ερχόσαστε τώρα, θυμίζοντας την ιστορία του Χότζα με τον πολύτεκνο χωρικό που δεν χωρούσαν τα παιδιά του μέσα στο σπίτι και του είπε να βάλει και όλα τα ζώα που είχε και στη συνέχεια να βγάλει την κατσίκα από μέσα, και μας λέτε: «Ωραία, αύξησα τον ειδικό φόρο 1.471% και θα τον μειώσω 30%» και καταθέσατε τέτοια τροπολογία χθες το βράδυ, επειδή ήταν σήμερα να συζητηθεί η τροπολογία που έχουμε. Τι λογική είναι αυτή; Βγήκαν οι ίδιοι οι βενζινοπώλες και σας είπαν ότι αυτό δεν πρόκειται να έχει κανένα όφελος ούτε για τον κόσμο ούτε δημοσιονομικό.<br />Σας λέμε λοιπόν: Δεχτείτε την τροπολογία που έχουμε καταθέσει, να επανέλθει ο ειδικός φόρος εκεί που ήταν το Μάρτη του 2011 τουλάχιστον. Κι αυτό είναι το ελάχιστο. Κανονικά έπρεπε να σας πούμε «καθόλου φόρος», αλλά λέμε να επανέλθει στο Μάρτη του 2011 στα 21 ευρώ στο χιλιόλιτρο, και όχι –επαναλαμβάνω- με αυτές τις λογικές του Χότζα που χρησιμοποιεί η Κυβέρνηση. <br />Αυτή είναι η μία τροπολογία και σας καλούμε να την κάνετε δεκτή και για το κοινωνικό σύνολο και για τους ανθρώπους, ώστε επιτέλους να μπορέσουν να ζεσταθούν το φετινό χειμώνα, αλλά και για τα έσοδα της χώρας. <br />Το δεύτερο που σας είπαμε είναι ότι επειδή το ρεύμα είναι το δεύτερο κοινωνικό αγαθό μετά το νερό, πρέπει όλοι οι πολίτες, ανεξαρτήτως εισοδήματος, αυτοί οι πολίτες που είναι πάρα πολύ φτωχοί, στο πλαίσιο της αντιμετώπισης της ανθρωπιστικής κρίσης, αφού είναι ενάμισι εκατομμύριο οι άνεργοι, τουλάχιστον οι πιο φτωχοί που μπορεί να είναι κατ’ ελάχιστον τριακόσιες ή τετρακόσιες χιλιάδες νοικοκυριά –θα το δούμε αυτό- και οι οποίοι βρίσκονται κάτω από τα όρια της φτώχειας, να έχουν τη δυνατότητα να παίρνουν δωρεάν ρεύμα, την ελάχιστη ποσότητα για μία τετραμελή οικογένεια που είναι 1.200 KWh το τετράμηνο, 3.600 KWh το χρόνο δωρεάν. Το υπόλοιπο μέχρι τις 2.000 KWh από τις 1.200, αν κάποιος καταναλώνει τις υπόλοιπες 800, να τις πληρώνει με την τιμή του κοινωνικού οικιακού τιμολογίου.<br />Και η απάντησή σας σε αυτό ήταν ότι άλλα λέμε στην τροπολογία και άλλα είπαμε στη Θεσσαλονίκη. Εμείς σας λέμε ότι η ουσία είναι να δοθεί δωρεάν ρεύμα το ελάχιστο σε τριακόσιες χιλιάδες νοικοκυριά και το ανώτερο μέχρι το ποσοστό όλων των οικογενειών που είναι στο κοινωνικό οικιακό τιμολόγιο.<br />Εδώ, βέβαια, είδαμε ότι πραγματικά συμφωνείτε, γιατί κάνατε και μια μελέτη του Υπουργείου Οικονομικών –την έχω εδώ- που μας λέγατε ότι λέμε παραπάνω. Μάλιστα είναι σημαντικό πως έχετε πει ότι υπολογίζετε ότι το κόστος αυτό είναι ίδιο σχεδόν με αυτό που έχουμε εμείς καθορίσει, δηλαδή 59 εκατομμύρια.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Πετράκο, παρακαλώ να συντομεύετε, γιατί σας έδωσα περισσότερο χρόνο.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Τελειώνω.</speech><speech by="#s125"><from>ΠΡΟΕΔΡΕΥΟΥΣΑ</from> Τέσσερα λεπτά έπρεπε να σας δώσω. Κλείστε.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Γιατί τέσσερα;</speech><speech by="#s125"><from>ΠΡΟΕΔΡΕΥΟΥΣΑ</from> Επειδή ο κ. Τραγάκης…</speech><speech by="#s275"><from> ΙΩΑΝΝΗΣ ΤΡΑΓΑΚΗΣ</from> Είχαμε κάνει μια συμφωνία.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Εγώ θα τελείωνα ακριβώς στα οκτώ. Το είχα προγραμματίσει πάντως.</speech><speech by="#s275"><from> ΙΩΑΝΝΗΣ ΤΡΑΓΑΚΗΣ</from> Αν μιλήσατε και για τις τροπολογίες, τότε είναι οκτώ λεπτά.</speech><speech by="#s125"><from>ΠΡΟΕΔΡΕΥΟΥΣΑ</from> Ναι, μίλησε.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Ναι, τελειώνω.<br />Όμως αυτά τα 59 εκατομμύρια δεν προέρχονται από τον κρατικό προϋπολογισμό, αλλά μπορούν να προέλθουν από την αναμόρφωση του Κώδικα Ηλεκτρικής Ενέργειας.<br /><br />Δηλαδή, μπορούν να προέλθουν από την κατάργηση των επιδοτήσεων που συνεχίζετε και δίνετε στους ιδιώτες ηλεκτροπαραγωγούς ρεύματος από φυσικό αέριο, οι οποίοι πέρυσι, το 2013, πήραν 470 εκατομμύρια επιδοτήσεις μέσω του μηχανισμού ανάκτησης μεταβλητού κόστους και των αποδεικτικών διαθεσιμότητας ισχύος. Ζητάμε να καταργηθούν τα αποδεικτικά διαθεσιμότητας ισχύος. Δεχθείτε και αυτήν την τροπολογία, γιατί είναι τροπολογία που αφορά την αντιμετώπιση της ανθρωπιστικής κρίσης, την οποία δημιουργήσατε με τις πολιτικές σας.</speech><speech by="#s125"><from>ΠΡΟΕΔΡΕΥΟΥΣΑ</from> Κλείστε, σας παρακαλώ, κύριε Πετράκο. Σας ευχαριστούμε.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Τελειώνω, κυρία Πρόεδρε. Όμως, υπήρξε ένα κενό, όπως στο μπάσκετ.<br />Σας ευχαριστώ πολύ, κυρία Πρόεδρε.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και συγγνώμη, κύριε Πετράκο, αλλά υπήρξε κακή συνεννόηση στο Προεδρείο κατά την αντικατάσταση.</speech><speech by="#s236"><from> ΑΘΑΝΑΣΙΟΣ ΠΕΤΡΑΚΟΣ</from> Εγώ, όμως, ήμουν συνεπής.</speech><speech by="#s125"><from>ΠΡΟΕΔΡΕΥΟΥΣΑ</from> Υπήρξε συνεννόηση πριν με τον κ. Τραγάκη. Όλοι οι συνάδελφοι θα μιλήσουν από τέσσερα λεπτά με πολύ μικρή ανοχή.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρία Πρόεδρε, θα μπορούσα να έχω τον λόγο;</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Υπουργέ, έχετε τον λόγο.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρία Πρόεδρε, θα μου επιτρέψετε να καταθέσω μια νομοτεχνική βελτίωση ως προσθήκη στην τροπολογία που έχω καταθέσει, στην οποία θα τοποθετηθώ λίγο αργότερα και η οποία λέει το εξής:<br />«Στην παράγραφο 2 της υπό γενικό αριθμό 1821 και ειδικού αριθμού 81 τροπολογίας επί του σχεδίου νόμου: «Ρυθμίσεις θεμάτων εφοδιαστικής» στο τέλος της διατάξεως, μετά τις λέξεις «τον ΑΜΚΑ του» προστίθεται οι λέξεις: «ο οποίος δύναται να αποτελεί στοιχείο της ληξιαρχικής πράξης γέννησης».<br />Είναι καθαρά τυπικό και διευκολύνει περαιτέρω τη χορήγηση του ΑΜΚΑ στα νεογέννητα.<br />Ευχαριστώ πολύ. Καταθέτω τη νομοτεχνική βελτίωση.<br />�</speech><speech by="#s125"><from>ΠΡΟΕΔΡΕΥΟΥΣΑ</from> Παρακαλώ να διανεμηθεί στους συναδέλφους. <br />Ο κ. Γεώργιος Γεωργαντάς έχει τον λόγο.<br />Καθώς ο χρόνος είναι τέσσερα λεπτά, ας μιλήσετε από τη θέση σας.<br /><br />Παρακαλώ, κύριοι συνάδελφοι, είναι τέσσερα λεπτά ο χρόνος. Αυτό συνεννοηθήκαμε.</speech><speech by="#s50"><from> ΓΕΩΡΓΙΟΣ ΓΕΩΡΓΑΝΤΑΣ</from> Ευχαριστώ, κυρία Πρόεδρε.<br />Για όποιον διάβασε λίγο το σχέδιο νόμου, θα βρει και στοιχεία, τα οποία είναι πάρα πολύ ενδιαφέροντα και νομίζω είχαν διαφύγει της προσοχής των μελών του Κοινοβουλίου σε σχέση με τη σημαντικότητα του νομοσχεδίου. Ομολογώ ότι είμαι ένας από αυτούς που εξεπλάγην όταν διαπίστωσα διαβάζοντας ότι ο κλάδος της εφοδιαστικής υπολογίζεται στο 10% του ΑΕΠ της Ελλάδος. Είναι ένα νούμερο πολύ υψηλό, εάν σκεφτούμε ότι ουσιαστικά γίνεται απλά μία εκμετάλλευση της γεωγραφικής θέσης της χώρας, χωρίς όμως μέχρι τώρα να έχουν λειτουργήσει τα θεσμικά εκείνα πλαίσια, να έχουν αναληφθεί εκείνες οι πρωτοβουλίες από την πολιτεία, έτσι ώστε να υπάρξει ένας οργανωμένος τρόπος αντιμετώπισης και διευκόλυνσης του παγκοσμίου εμπορίου.<br />Νομίζω ότι με το νομοσχέδιο αυτό, το οποίο θέτει πλέον ένα τέτοιο θεσμικό και νομοθετικό πλαίσιο, θα μπορούμε να περιμένουμε πολύ μεγάλες και εντυπωσιακές αυξήσεις στην εισφορά της συγκεκριμένης δραστηριότητας στο ΑΕΠ της Ελλάδας. <br />Πιστεύω ότι μέχρι τώρα, κινούμενα τα πράγματα με «αυτόματο πιλότο» –θα μου επιτραπεί η έκφραση- είχαμε αυτά τα αποτελέσματα, ακριβώς επειδή η γεωγραφική θέση της χώρας δίνει αυτήν τη δυνατότητα. Νομίζω ότι πλέον με το πλαίσιο, το οποίο τίθεται σήμερα για τον εκσυγχρονισμό όλης αυτής της διαδικασίας, θα έχουμε στο άμεσο μέλλον πολύ εντυπωσιακά αποτελέσματα.<br />Μέσα σ’ αυτά τα αποτελέσματα και μέσα σ’ αυτόν τον σχεδιασμό, σήμερα είμαι υποχρεωμένος να αναφέρω ότι υπάρχει έκταση επτακοσίων στρεμμάτων στο Κιλκίς, ανατολικά του Πολυκάστρου, η οποία ανήκει στο Δήμο του Κιλκίς, η οποία δίδεται και προσφέρεται από την τοπική δημοτική αρχή της Παιονίας, προκειμένου να δημιουργηθεί ένας εμπορευματικός σταθμός, καθώς υπάρχει σιδηροδρομικό δίκτυο πλησίον του χώρου αυτού. Υπάρχει, επίσης, το λιμάνι της Θεσσαλονίκης πενήντα χιλιόμετρα από το σημείο αυτό, υπάρχει στρατιωτικό αεροδρόμιο, το οποίο λειτουργεί σήμερα από την Αερολέσχη του Κιλκίς δύο χιλιόμετρα από τον χώρο αυτόν και υπάρχει και η ΠΑΘΕ πλησίον αυτής της εκτάσεως σε απόσταση πεντακοσίων μόνο μέτρων.<br />Πρέπει, βεβαίως, να γίνει μια ολοκληρωμένη πρόταση, την οποία θα φροντίσουμε να κάνουμε προς το Υπουργείο, γιατί πράγματι το σημείο αυτό του Πολυκάστρου, σημείο εξόδου των εμπορευμάτων από τη χώρα προς την κεντρική Ευρώπη και με τα χαρακτηριστικά, τα οποία ανέφερα για το συγκεκριμένο αυτό σημείο, νομίζω ότι κάλλιστα θα μπορεί να εξυπηρετήσει τις προβλέψεις και τους στόχους, τους οποίους θέτει το παρόν νομοσχέδιο.<br />Επίσης, κυρία Πρόεδρε, θα ήθελα να αναφερθώ σε μια τροπολογία την οποία κατέθεσα και η οποία έρχεται απλώς να εξομοιώσει τον τρόπο υπολογισμού της φορολογητέας αξίας για κάθε πράξη και υπόθεση ενώπιον των φορολογικών αρχών, έτσι ώστε να μην υπάρχει άλλη εκτίμηση φορολογητέας αξίας με βάση τον ν. 4223/2013 –που ήρθε να τροποποιήσει τον νόμο του 2010-, καθώς θα πρέπει πλέον ο τρόπος αυτός του υπολογισμού να επεκταθεί και σε υποθέσεις φορολογίας κληρονομιών, δωρεών, γονικών παροχών και μεταβίβασης ακινήτων.<br />Μόνο με αυτόν τον τρόπο θα υπάρχει ομοιόμορφη αντιμετώπιση του ζητήματος αυτού, καθώς με την προηγούμενη τροποποίηση του νόμου, που έγινε το 2013, είχαμε το αποτέλεσμα η εφορία για άλλες πράξεις να βγάζει άλλες φορολογητέες αξίες και για κάποιες άλλες διαφορετικές. <br />Νομίζω ότι αυτή η τροπολογία κινείται μέσα στο πνεύμα της ομοιόμορφης και ίσης αντιμετώπισης του κάθε φορολογούμενου για τις φορολογικές πράξεις για τις οποίες πηγαίνει στην εφορία και θα πρέπει να γίνει δεκτή από τον Υπουργό. <br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Και εμείς ευχαριστούμε. <br />Κύριοι συνάδελφοι, επανέρχομαι στο θέμα του χρόνου, για να το θέσουμε σε καινούργια βάση. Συμφωνείτε να δοθούν οκτώ λεπτά και να τοποθετηθείτε και επί των τροπολογιών, για να μην επανερχόμαστε;</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Σωστά.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Γεωργαντά, θα θέλατε επιπλέον δύο τρία λεπτά για να ολοκληρώσετε;</speech><speech by="#s50"><from> ΓΕΩΡΓΙΟΣ ΓΕΩΡΓΑΝΤΑΣ</from> Όχι, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Νομίζω τα είπατε μια χαρά για το Κιλκίς.<br />Επομένως, θα σας δοθούν οκτώ λεπτά μαζί με τις τροπολογίες, κύριοι συνάδελφοι.<br />Ο κ. Δημήτριος Στρατούλης έχει τον λόγο.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ευχαριστώ πολύ, κυρία Πρόεδρε. <br />Θέλω να ξεκινήσω με το εξής: ότι έχουν περάσει δύο μέρες, κάναμε του κόσμου τις συζητήσεις στη Βουλή και δυστυχώς ο Κοινοβουλευτικός Εκπρόσωπος της Νέας Δημοκρατίας κ. Άδωνις Γεωργιάδης ακόμα, κυρία Πρόεδρε, δεν πήρε πίσω τη δήλωσή του ότι θα αποσύρει τις καταθέσεις του, εάν έχουμε κυβέρνηση ΣΥΡΙΖΑ και Αριστεράς.<br />Εάν επιμένει σε αυτήν την άποψη, το μόνο που έχω να πω είναι ότι εκπροσωπεί το μαύρο χάλι που έχουν στη Νέα Δημοκρατία, τον πανικό και τη σύγχυσή τους, λόγω των οικονομικών αδιεξόδων και των αντικοινωνικών πολιτικών τους. <br />Δυστυχώς, εάν επιμένει σε αυτήν την άποψή του, είναι σαφές για εμάς ότι εκλαϊκεύει τα λόγια του Σαμαρά, ότι «δεν θα μείνει ευρώ στις τράπεζες εάν κυβερνήσει ο ΣΥΡΙΖΑ». Τον κ. Σαμαρά βεβαίως ο κ. Γεωργιάδης επανειλημμένα στο παρελθόν τον αποκαλούσε ως τον αχρηστότερο Υπουργό της διακυβέρνησης της Νέας Δημοκρατίας.</speech><speech by="#s125"><from>ΠΡΟΕΔΡΕΥΟΥΣΑ</from> Με συγχωρείτε, κύριε Στρατούλη. <br />Παρακαλώ, να έλθει κάποιος Υπουργός στην Αίθουσα.<br /> <br />Συνεχίστε, κύριε Στρατούλη, θα σας δώσω επιπλέον χρόνο.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Δυστυχώς, αυτή η λογική είναι η λογική του «αποθανέτω η ψυχή μου μετά των αλλοφύλων», είναι η λογική του η επόμενη κυβέρνηση του πολιτικού αντιπάλου να βρει στάχτη και μπούμπερη. Είναι μια λογική και μια πρακτική, εάν δεν ανακληθεί άμεσα, η οποία πρώτα από όλα είναι ενάντια όχι μόνο στην οικονομία της χώρας, αλλά κυρίως στον ίδιο το λαό, στους ίδιους τους εργαζόμενους και στην ίδια την πατρίδα, με όποια έννοια αυτή έχει και το γνωρίζουμε πάρα πολύ καλά. <br />Επομένως, το γρηγορότερο δυνατό, χθες, θα έπρεπε να ανακαλέσει. Η επιμονή τους αποδεικνύει όλα αυτά που είπα πριν. <br />Μια δεύτερη παρατήρηση, πάνω στην τροπολογία του Υπουργείου Εργασίας για τους συνταξιούχους του ΟΓΑ: Σήμερα δόθηκαν στοιχεία, συγκεκριμένα στην εφημερίδα «ΤΑ ΝΕΑ», ότι μέχρι το τέλος του χρόνου θα φύγουν τριάντα χιλιάδες με συνταξιοδότηση από το δημόσιο και εβδομήντα χιλιάδες από τον ευρύτερο δημόσιο και τον ιδιωτικό τομέα. Μιλάμε για καταστροφή των ασφαλιστικών ταμείων, με την έννοια ότι δυσκολεύουν ακόμα πιο πολύ τα ισχνά οικονομικά τους, που οι μνημονιακές πολιτικές τα έκαναν ακόμα χειρότερα και πιο δύσκολα. <br />Δεν φεύγουν έτσι γενικώς οι εργαζόμενοι και ζητάνε συνταξιοδότηση. Φεύγουν τρομοκρατημένοι, γιατί η Κυβέρνηση όχι μόνο δεν αντιδρά, αλλά ουσιαστικά αποδέχεται να συζητά με την τρόικα –και το μόνο που κάνει είναι να κερδίσει χρόνο, ζητήματα τα οποία τρομάζουν τους εργαζόμενους. <br />Για παράδειγμα, ξέρουν οι εργαζόμενοι ότι από 1-1-2015 για όποιον φύγει με σύνταξη θα ισχύει ο νέος τρόπος υπολογισμού του νόμου Λοβέρδου, από το 2011 που εργάζονταν, άρα θα έχει μείωση της σύνταξης. Η Κυβέρνηση έχει πει ότι θα εφαρμόσει απαρέγκλιτα αυτόν τον νόμο. <br />Δεύτερον, γνωρίζουν ότι γίνεται μια συζήτηση με την τρόικα για αύξηση του ορίου συνταξιοδότησης για την κατώτερη σύνταξη, από δέκα πέντε σε είκοσι χρόνια και από πέντε χιλιάδες ένσημα σε εξίμισι.<br />Γνωρίζουν οι εργαζόμενοι που τρέχουν να συνταξιοδοτηθούν ότι γίνεται μια συζήτηση με την τρόικα για τη μείωση του προνοιακού μέρους της κατώτερης σύνταξης, ώστε να μειωθεί από τα 386 ευρώ στα 330 ευρώ.<br />Γνωρίζουν επίσης ότι γίνεται συζήτηση Κυβέρνησης και τρόικας για κατάργηση πρόωρων συνταξιοδοτήσεων για τις γυναίκες με ανήλικα παιδιά, για τα ΑΜΕΑ, για τους εργαζόμενους στα βαρέα και ανθυγιεινά και γνωρίζουν ότι γίνεται και μία κουβέντα της Κυβέρνησης με την Τρόικα για την ενοποίηση των ασφαλιστικών ταμείων με αύξηση ορίων συνταξιοδότησης λόγω κατάργησης των πρόωρων συνταξιοδοτήσεων και με ισοπέδωση των συντάξεων προς τα κάτω. <br />Επομένως, για να ανακοπεί αυτό το κύμα, για να υπάρξει κλίμα και συνθήκες βεβαιότητας στους εργαζόμενους, θα πρέπει να υπάρξει μία σαφής απάντηση ότι δεν υιοθετούνται από την Κυβέρνηση αυτές οι πολιτικές.<br />Δυστυχώς, όχι μόνο απάντηση δεν υπάρχει μέχρι τώρα, αλλά είτε διά της σιωπής είτε διά της συζήτησης με την Τρόικα είτε διά της παραπομπής ότι θα βγει η έκθεση του ΚΕΠΕ στα τέλη του Σεπτέμβρη ή μετά στα τέλη του Οκτώβρη ή οι αναλογιστικές μελέτες, το μόνο που κάνει η Κυβέρνηση είναι να κερδίζει χρόνο. Δυστυχώς, τα έχει βάλει στο τραπέζι. <br />Το τρίτο και το τελευταίο που αφορά τη διάταξη, την τροπολογία: στις παραγράφους της λύνονται μεν ορισμένα προβλήματα –είτε των ανέργων για το πώς καταγράφονται στον ΟΑΕΔ είτε της ΗΔΙΚΑ για το πώς διοικείται είτε διάφορα άλλου τύπου προβλήματα με τα ιδρύματα πρόνοιας- αλλά το βασικό είναι η διάταξη για τη δυνατότητα των αγροτών να παίρνουν σύνταξη με σαράντα χρόνια ασφάλισης στα εξήντα δύο τους χρόνια. <br />Από ό,τι λέει η εισηγητική έκθεση –κατ’ αρχάς φαίνεται κιόλας, αλλά έχει κι άλλες πλευρές αυτή η ρύθμιση- πάει να αποκατασταθεί μία αδικία, δηλαδή το ότι ενώ οι υπόλοιποι εργαζόμενοι με τις δυσμενείς αλλαγές που έγιναν τα τελευταία χρόνια είχαν δυνατότητα με σαράντα χρόνια ασφάλισης να φύγουν στα εξήντα δύο, οι αγρότες δεν την έχουν αυτήν τη δυνατότητα.<br />Όμως, υπάρχουν προβλήματα. Αν μείνει έτσι η διάταξη, κύριε Υπουργέ, ελάχιστοι αγρότες θα επωφεληθούν από αυτή. Και λέω ελάχιστοι αγρότες, πρώτον, γιατί η καταβολή κανονικών εισφορών των αγροτών προς τον ΟΓΑ, προς το ασφαλιστικό αυτό ταμείο, άρχισε το 1988. Όσοι το 1988, λοιπόν, ήταν από είκοσι επτά χρονών και πάνω, τότε αυτοί θα φύγουν στα εξήντα επτά. Εάν ήταν είκοσι επτά χρονών και έχουν και σαράντα χρόνια δουλειάς πάνε στα εξήντα επτά. Άρα, αυτούς, όσους ήταν τότε πάνω από εξήντα επτά χρονών –που είναι η συντριπτική πλειοψηφία των αγροτών- δεν τους πιάνει αυτή η ρύθμιση. <br />Επίσης, με σαράντα χρόνια –ακόμα και στην καλύτερη περίπτωση- ένας που μπήκε την 1-1-1988 θα πρέπει να συμπληρώσει προϋποθέσεις για να φύγει στα εξήντα δύο του το 2028. Επομένως, μέχρι τότε, μέχρι το 2028 αφορά ελάχιστους.<br />Το τρίτο είναι το εξής: το ότι πρέπει να έχει σαράντα δύο χρόνια ασφάλισης. Το είπε πολύ εύστοχα ο Βαγγέλης Αποστόλου χθες. Αφού από 1-1-1988 άρχισε η επίσημη, η κανονική ασφάλιση και από 1-1-1997, κύριε Αποστόλου, έγινε κανονικό ταμείο κύριας ασφάλισης. Αν ήταν αγρότες και το προηγούμενο διάστημα και υπάγονταν σε αυτό το προνοιακό των 360 ευρώ όταν έφευγαν –και είναι αποδεδειγμένο ότι ήταν, διότι έπαιρναν επιδοτήσεις ή έχουν αποδεδειγμένα και δήλωναν χωράφια και αγροτική περιουσία- αυτοί δεν θα πάνε στο σαράντα; Είναι και αυτό, λοιπόν, ένα μεγάλο πρόβλημα που βγάζει και άλλες κατηγορίες αγροτών έξω από τη ρύθμιση αυτή. <br />Η γνώμη μου είναι –και τελειώνω με αυτό, κυρία Πρόεδρε- ότι εμείς έχουμε όλη την καλή διάθεση ως ΣΥΡΙΖΑ να την ψηφίσουμε, να αρθεί αυτή η αδικία, αλλά πρέπει να μπουν μεταβατικές διατάξεις. Νομίζω ότι και άλλοι Βουλευτές το είπαν. <br />Η πρώτη μεταβατική διάταξη που πρέπει να μπει –για να μπορέσουμε και εμείς να την ψηφίσουμε και να τη στηρίξουμε και πραγματικά να είναι άρση αδικίας- είναι ότι όσοι άρχισαν να πληρώνουν από 1-1-1988 να μπορούν να βγουν με τριάντα πέντε χρόνια ασφάλισης στον ΟΓΑ. Πρέπει να έχουν αυτήν τη δυνατότητα, για να αρθούν όσα είπα προηγουμένως. <br />Το δεύτερο είναι ότι πρέπει να δοθεί η δυνατότητα εξαγοράς πλασματικών χρόνων ασφάλισης είτε για στρατό είτε για σπουδές, όπως δίνεται σε αγρότες και άλλων ασφαλιστικών ταμείων.<br />Το τρίτο που πρέπει να μπει ως μεταβατική διάταξη είναι αυτό που πρότεινε ο Βαγγέλης Αποστόλου, να είναι τα εξήντα δύο χρόνια η ηλικία και σαράντα χρόνια η ασφάλιση και η απασχόληση στον αγροτικό τομέα η αποδεδειγμένη, ώστε να λυθεί το τρίτο πρόβλημα που ανέφερα πριν.<br /><br />Τελειώνω, κυρία Πρόεδρε. <br />Πραγματικά πρέπει να δείτε αυτές τις μεταβατικές διατάξεις και να δείτε και το δεύτερο σημείο αυτής της ρύθμισης, το οποίο λέει ότι όταν είσαι εξήντα δύο χρονών, έχεις σαράντα χρόνια ασφάλισης σε πολλά ασφαλιστικά ταμεία και το τελευταίο σου ασφαλιστικό ταμείο είναι ο ΟΓΑ, αν δεν έχεις δεκαπέντε χρόνια ασφάλισης στον ΟΓΑ, δεν φεύγεις στα εξήντα δύο ούτε στέλνει ο ΟΓΑ ένσημα στο άλλο ταμείο, το προηγούμενο που ήσουν, αλλά φεύγεις στα εξήντα επτά. <br />Επομένως, στερείτε τη δυνατότητα διαδοχικής σύνταξης σε χιλιάδες αγρότες, που δεν έχουν αυτήν την προϋπόθεση. Και λέω, κύριε Υπουργέ, ότι και αυτό θα πρέπει να διορθωθεί, διότι σε όλα τα άλλα ασφαλιστικά ταμεία ισχύει αυτό που σας είπα, δηλαδή σαράντα χρόνια εργασίας και όριο ηλικίας τα εξήντα δύο χρόνια. Αφού το έχει αυτό, το τελευταίο ταμείο ασφάλισής του –εάν είναι σε αυτό τουλάχιστον πέντε χρόνια- να τακτοποιείται το θέμα και να παίρνει τη διαδοχική σύνταξή του. <br />Νομίζουμε, κύριε Υπουργέ, ότι με αυτές τις προϋποθέσεις –και δεν τα λέει μόνο ο ΣΥΡΙΖΑ αυτά, έχω ακούσει παρόμοια κριτική και από το Κομμουνιστικό Κόμμα Ελλάδας, αλλά ακόμα και από Βουλευτές και του κυβερνητικού κόμματος- δίνεται μία λύση, όχι η άριστη – γιατί δεν πρέπει οι ασφαλισμένοι να φεύγουν με σαράντα χρόνια ασφάλισης και στα εξήντα δύο χρόνια, η ρύθμιση που υπήρχε παλιά ήταν τριάντα πέντε χρόνια χωρίς όριο ηλικίας και το δυσκολέψατε.<br />Αλλά εν πάση περιπτώσει, για να μην υπάρχει διάκριση από άλλους ασφαλισμένους προτείνουμε να δείτε με πολύ σοβαρό τρόπο αυτές τις βελτιώσεις, τις οποίες κάνουμε στη συγκεκριμένη τροπολογία, ώστε να μην γίνονται μετά δεκάρικοι και πανηγυρισμοί και να κοροϊδεύουν την αγρότισσα μάνα, τον αγρότη πατέρα κ.λπ. ότι λύθηκε οριστικά το πρόβλημα. Μόνο με αυτές τις βελτιώσεις μπορεί να λυθεί το πρόβλημα.<br />Ευχαριστώ πάρα πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ο κ. Γεώργιος Πάντζας έχει τον λόγο.<br />Κύριε Πάντζα, που χειροκροτείτε, στη θέση σας! Ήρθε η σειρά σας.</speech><speech by="#s224"><from> ΓΙΩΡΓΟΣ ΠΑΝΤΖΑΣ</from> Είναι δυνατόν να μην χειροκροτήσω το συνάδελφο; Είναι τόσο καλός ομιλητής!</speech><speech by="#s125"><from>ΠΡΟΕΔΡΕΥΟΥΣΑ</from> Να χειροκροτήσετε, αλλά να περπατάτε κιόλας. Γρήγορα, ελάτε! Περπατάτε χειροκροτώντας!</speech><speech by="#s224"><from> ΓΙΩΡΓΟΣ ΠΑΝΤΖΑΣ</from> Ευχαριστώ πολύ, κυρία Πρόεδρε.<br />Κυρίες και κύριοι Βουλευτές, κύριοι Υπουργοί, θα μιλήσω μόνο για τις τροπολογίες.<br />Ξεκινώ με τον ΟΔΙΕ, που του δίνετε μία ακόμη παράταση μέχρι τον ξαφνικό του θάνατο. Βεβαίως, τα ερωτήματα είναι πολλά. Τα χρέη ποιος θα τα φορτωθεί; Σε ποιον θα τα χαρίσετε; Τι θα γίνει με τους μόνιμους εργαζομένους του ΟΔΙΕ, αλλά και τους εκατοντάδες συμβασιούχους, που είναι επί ξύλου κρεμάμενοι με συμβάσεις μίας ημέρας; Θα τους δώσετε στην τρόικα, ακριβώς όπως κάνατε με τους σχολικούς φύλακες, τις καθαρίστριες και τους εκπαιδευτικούς, που τους οδηγείτε σε καθεστώς ξαφνικού θανάτου;<br />Κυρίες και κύριοι Βουλευτές, έχω πει και παλαιότερα από αυτό εδώ το Βήμα ότι στην υπόθεση του ΟΔΙΕ ο στόχος της Κυβέρνησης είναι ένας: το άνοιγμα της αγοράς του ιπποδρομιακού στοιχήματος στην Ελλάδα και η δημιουργία νέων ιπποδρόμων. <br />Το πρώτο βήμα έγινε με τις προσφορές που άνοιξαν προχθές για το ιπποδρομιακό στοίχημα. Ακολουθούν και τα υπόλοιπα, ώστε στο τέλος να έχουμε ένα μόρφωμα στο οποίο οι ιδιοκτήτες των αλόγων, μαζί με τον παραχωρησιούχο του ιπποδρομιακού τζόγου να διοργανώνουν το στοίχημα, να διενεργούν τους ελέγχους ντόπινγκ, να διαμορφώνουν τους κανονισμούς, να διαχειρίζονται τα κέρδη, δηλαδή να διαχειρίζονται το στοίχημα χωρίς περιορισμό.<br />Τι σημαίνει αυτό; Ένας αδίστακτος νεοφιλελευθερισμός ή αλλιώς η διαπλοκή σε όλο της το μεγαλείο! Είμαστε αντίθετοι στην εκποίηση του ΟΔΙΕ και του ιπποδρομιακού στοιχήματος.<br />Έρχομαι τώρα στις δύο τροπολογίες που καταθέσαμε, μία για το πετρέλαιο θέρμανσης και μία για το ηλεκτρικό ρεύμα. <br />Κυρίες και κύριοι Βουλευτές, μόλις προχτές είδαμε τον Πρωθυπουργό της χώρας σε τετ α τετ με την κ. Μέρκελ. Πήγε να της ζητήσει –λέει- φοροελαφρύνσεις και τα κατάφερε! Τι κατάφερε; Κατάφερε 30% μείωση στον ειδικό φόρο κατανάλωσης! Καταπληκτικό! Από 1,30 στο 1,15 το λίτρο, κυρίες και κύριοι Βουλευτές! Σας πήρε δύο χρόνια για να μειώσετε, κύριοι και κυρίες της συγκυβέρνησης, τον ειδικό φόρο κατανάλωσης στο πετρέλαιο κατά το «γενναιόδωρο» –κατ’ εσάς βέβαια- 30%, μέτρο που από την πρώτη στιγμή είχατε διαπιστώσει ότι απέτυχε, γιατί σημειώθηκαν απώλειες στα έσοδα από τη μειωμένη κατανάλωση και, το κυριότερο, ένας ολόκληρος λαός ξεπάγιασε. Θρηνήσαμε θύματα. <br />Την ώρα, λοιπόν, που εκατοντάδες χιλιάδες νέοι μαστίζονται από την ανεργία, που ολοένα και περισσότερο οι συνάνθρωποί μας μπαίνουν στο περιθώριο, βυθίζονται στην απόγνωση, χάνοντας τη δουλειά και τη στέγη τους, την ώρα που τα παιδιά λιποθυμούν στα σχολεία από την πείνα και οι ηλικιωμένοι εγκαταλείπονται στη μοίρα τους μετά την καταλήστευση των συντάξεών τους, την ώρα που η κοινωνία πάσχει από εθνική κατάθλιψη χωρίς προοπτική και ελπίδα, την ίδια ώρα έρχεστε με τροπολογία σε άλλο νομοσχέδιο –σε αυτό για τα θρησκεύματα- να μειώσετε μέχρι 30% το φόρο στο πετρέλαιο θέρμανσης.<br />Λυπάμαι που το λέω, αλλά κοροϊδεύετε τον ελληνικό λαό!<br />Κυρίες και κύριοι Βουλευτές, αντιλαμβάνεσθε ότι η μείωση αυτή δεν είναι σημαντική, δεν είναι ουσιαστική, δεν είναι καθοριστική, δεν λύνει το πρόβλημα, σε αντίθεση με την τροπολογία μας που καταθέσαμε στο παρόν σχέδιο νόμου.<br />Ιδού, λοιπόν, η μεγάλη ευκαιρία σας. Δεχθείτε την τροπολογία μας, ψηφίστε την και θα δώσετε λύση στην κοινωνία. Υιοθετήστε την άμεση ακύρωση της εξίσωσης των ειδικών φόρων στα πετρέλαια θέρμανσης και κίνησης και την επιστροφή στο καθεστώς που ίσχυε τον Μάρτη του 2011.<br />Το ίδιο ισχύει και για το ηλεκτρικό ρεύμα. Αποκαταστήστε άμεσα την παροχή ηλεκτρικού ρεύματος στους δικαιούχους του κοινωνικού οικιακού τιμολογίου. Εξασφαλίστε άμεσα την παροχή δωρεάν ποσότητας ηλεκτρικού ρεύματος στις ευπαθείς ομάδες του πληθυσμού. Κάντε το αυτό, κύριοι της συγκυβέρνησης και πιστεύω ότι δεν θα θρηνήσουμε άλλα θύματα, τον χειμώνα που μας έρχεται.<br />Κυρίες και κύριοι Βουλευτές, η ενέργεια αποτελεί αγαθό πρώτης ανάγκης. Η πρόσβαση και η χρήση της καθορίζει στους πολίτες την αξιοπρεπή τους διαβίωση. Ειλικρινά και με καλή διάθεση σάς λέω ότι έστω και τώρα, στον επίλογο της διακυβέρνησής σας, κάντε και κάτι σωστό. Νομοθετείστε, με κριτήριο κοινωνικό και όχι μνημονιακό. Κάντε επιτέλους κάτι για να σας θυμούνται. <br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Η κ. Καφαντάρη έχει τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κυρία Πρόεδρε, θα ήθελα τον λόγο.</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Δρίτσα, έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ πολύ, κυρία Πρόεδρε.<br />Στην αρχή της συνεδρίασης διαμαρτυρηθήκαμε έντονα γιατί εισάγονται δύο εκπρόθεσμες υπουργικές τροπολογίες. Η μία εισήχθη χθες το βράδυ και η άλλη σήμερα το πρωί, στις δέκα παρά είκοσι. Η πρώτη κατατέθηκε από τον κ. Χαρδούβαλη, η δεύτερη από τον κ. Μητσοτάκη.<br />Ειδικά για την πρώτη που αφορά τον αναβαλλόμενο φόρο των τραπεζών, επειδή είναι κρίσιμο ζήτημα, ζητήσαμε την απόσυρσή της και την εισαγωγή της ως κανονικό σχέδιο νόμου σύντομα, έστω στις αρχές της επόμενης εβδομάδας. Δεν φαίνεται να έχει γίνει δεκτό το αίτημά μας. Η διαδικασία συνεχίζεται. Παρ’ όλα αυτά, εμείς επιμένουμε.<br />Αυτό που θέτω αυτή τη στιγμή είναι ότι πρέπει να έρθει ο Υπουργός των Οικονομικών. Δεν γίνεται να συνεχιστεί η συζήτηση για ένα τόσο κρίσιμο ζήτημα, χωρίς να έρθει. Διότι το νομοσχέδιο: «Ρύθμιση θεμάτων Εφοδιαστικής» γίνεται «και άλλες διατάξεις». Οι «άλλες διατάξεις» είναι πολύ κρίσιμες, χωρίς να μειώνουν τη σημασία του νομοσχεδίου αυτού. Πολύ σύντομα πρέπει να έρθει ο κύριος Υπουργός, για να μπορέσει να συνεχιστεί η συζήτηση.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Δρίτσα, απ’ ότι ενημερώνομαι, θα έρθει ο κύριος Υπουργός.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αλλιώς θα προτείναμε να γίνει διακοπή της συνεδρίασης για μισή ώρα.</speech><speech by="#s125"><from>ΠΡΟΕΔΡΕΥΟΥΣΑ</from> Δεν γίνεται να διακοπεί η συνεδρίαση. Ο Υπουργός Οικονομικών όμως θα έρθει.<br />Η κ. Χαρά Καφαντάρη έχει τον λόγο.</speech><speech by="#s114"><from> ΧΑΡΟΥΛΑ ΚΑΦΑΝΤΑΡΗ</from> Κυρία Πρόεδρε, κύριε Υπουργέ, κυρίες και κύριοι Βουλευτές, θα αναφερθώ σε δύο ζητήματα.<br />Το πρώτο έχει να κάνει με την πρόταση που καταθέτουμε σήμερα για τη μείωση του ειδικού φόρου κατανάλωσης και κατάργηση του εγκληματικού αυτού μέτρου που εφάρμοσε η Κυβέρνηση από τον Οκτώβρη του 2012. Εγκληματική η πολιτική σας ως συγκυβέρνηση σχετικά με το θέμα του ειδικού φόρου κατανάλωσης.<br />Οι συνέπειες είναι γνωστές και ξεκίνησαν από το γεγονός ότι ξεπάγιασε κόσμος και υπήρχαν ακόμη και θύματα. Χρησιμοποιήθηκαν ακατάλληλα μέσα καύσης για να ζεσταθεί ο κόσμος. Υπήρξαν σοβαρές συνέπειες και για το περιβάλλον. Οι μεγάλες πόλεις, μετά από πολλά χρόνια, πνίγηκαν στο νέφος της αιθαλομίχλης. Είναι καίρια ζητήματα, που φυσικά βλάπτουν σοβαρά την υγεία, αλλά έχουν και θλιβερά αποτελέσματα. Είναι ζητήματα που δεν πρέπει να τα ξεχνάμε.<br />Κυρίες και κύριοι της συγκυβέρνησης, είπατε «εφαρμόζουμε αυτό το μέτρο και θα έχουμε πραγματικά αύξηση των εσόδων». Τα ίδια τα δικά σας στοιχεία είναι εκείνα που δείχνουν ακριβώς το αντίθετο αποτέλεσμα, όσον αφορά το οικονομικό σκέλος.<br />Η έκθεση του ΟΟΣΑ αναφέρει χαρακτηριστικά ότι ενώ είπατε ότι θα αυξηθούν τα έσοδα και θα παταχθεί το λαθρεμπόριο καυσίμων, στην Ελλάδα το λαθρεμπόριο καυσίμων συνεχίζει να οργιάζει. Μάλιστα, ο ίδιος ο ΟΟΣΑ ανέφερε το λαθρεμπόριο που γίνεται με το ναυτιλιακό πετρέλαιο, το οποίο είναι ένα πολύ σοβαρό ζήτημα. <br />Κι εδώ πρέπει να πούμε για τα πρόσφατα στοιχεία που ήρθαν στη δημοσιότητα σχετικά με το τι έγινε στα Μεσόγεια, για την πίσσα η οποία βρέθηκε πρόσφατα σε αμπελώνες και είχε να κάνει με τη νόθευση του ναυτιλιακού πετρελαίου. <br />Εδώ θα ήθελα να πω ότι τις αρμόδιες υπηρεσίες του κράτους, τους επιθεωρητές περιβάλλοντος, η πολιτεία, η Κυβέρνησή σας τις υποβαθμίζει ακόμη περισσότερο.<br />Κυρίες και κύριοι της συγκυβέρνησης, εμείς προτείνουμε -όπως αναφέρει και η τροπολογία την οποία καταθέσαμε- να επαναφέρετε τον φόρο και την τιμή του λίτρου στο επίπεδο του 2011. <br />Το δεύτερο θέμα στο οποίο θέλω να αναφερθώ είναι το εξής. <br />Κύριοι της συγκυβέρνησης, φέρνετε με τη γνωστή, πάγια τακτική σας την τελευταία στιγμή μία σειρά τροπολογιών. <br />Θα αναφερθώ συγκεκριμένα στην τροπολογία την οποία έχετε καταθέσει και αφορά ουσιαστικά έγκριση για ποσά τα οποία θα δοθούν για εναέρια μέσα στο Πυροσβεστικό Σώμα, ενόψει της αντιπυρικής περιόδου και για το έτος 2014 και για το έτος 2015. <br />Μιλάμε, ουσιαστικά, για συμβάσεις, συμφωνίες οι οποίες γίνονται με τον διεθνή Οργανισμό NAMSA, όπου λίγο-πολύ η Κυβέρνηση τα τελευταία χρόνια δείχνει μία ιδιαίτερη επιθυμία στη μίσθωση πτητικών εναέριων μέσων για τη δασοπυρόσβεση, μέσω αυτού του διεθνούς διαγωνισμού. <br />Έχουμε κάνει ως ΣΥΡΙΖΑ μία σειρά ερωτήσεων –κύριε Δένδια, ήσασταν τότε Υπουργός στο Υπουργείο Προστασίας του Πολίτη - σε σχέση με αυτές τις συγκεκριμένες συμβάσεις και για το κόστος αυτών των συμβάσεων. Σε απαντήσεις που μας δώσατε -κι έχω κι εδώ απάντηση σε ερώτηση που είχαμε κάνει- μας παραθέτετε αναλυτικά το κόστος από το 2004 μέχρι το 2012. <br />Έρχεστε εσείς τώρα και ζητάτε, με την τροπολογία την οποία καταθέτετε, να εγκρίνει η Ελληνική Βουλή κόστος ύψους 21.700.000 ευρώ για το 2014 και προκαταβολικά 19.700.000 ευρώ για το 2015. Όμως, στις απαντήσεις που μας δώσατε για τα συγκεκριμένα ποσά, αναφέρετε -κι έτσι είναι- ότι αυτά υπολογίζονται με βάση τις πτητικές ώρες. Πώς εσείς αυτή τη στιγμή, χωρίς να έχει τελειώσει η αντιπυρική περίοδος, υπολογίζετε αυτό το ποσό για το 2014 και πολύ περισσότερο πώς προδιαγράφετε το τι θα γίνει σε σχέση με το 2015;<br />Εμείς, κυρίες και κύριοι Βουλευτές, λέμε με σαφήνεια ότι είμαστε υπέρ ενός εθνικού εναέριου στόλου δασοπυρόσβεσης. Δεν αναγνωρίζουμε αυτές τις αμαρτωλές, θα λέγαμε, συμφωνίες οι οποίες έχουν γίνει. Δεν αναγνωρίζουμε γιατί απαξιώνεται τελικά, συνειδητά, ο εθνικός εναέριος στόλος που αφορά τη δασοπυρόσβεση.<br /> Έχουμε μία σειρά από καναντέρ και αεροπλάνα καθηλωμένα, που η Κυβέρνηση, η πολιτική σας και τα μνημόνια δεν επισκευάζουν. Και από την άλλη μεριά, συνεχίζετε αυτές τις αμαρτωλές, θα έλεγα, συμβάσεις, από τις οποίες σαφώς κάποιοι κερδίζουν. Και κερδίζουν είτε στο εσωτερικό της χώρας είτε διεθνώς.<br />Γι’ αυτόν το λόγο, την εν λόγω τροπολογία εμείς, βέβαια, δεν πρόκειται να την ψηφίσουμε. <br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κυρία Καφαντάρη.<br />Τον λόγο έχει η κ. Μαρία Διακάκη.</speech><speech by="#s71"><from> ΜΑΡΙΑ ΔΙΑΚΑΚΗ</from> Ευχαριστώ πολύ, κυρία Πρόεδρε.<br />Κύριοι Υπουργοί, κυρίες και κύριοι Βουλευτές, να αρχίσω με το εξής: Πολλά έχουν ειπωθεί αυτές τις ημέρες για τις δηλώσεις του Κοινοβουλευτικού Εκπροσώπου της Νέας Δημοκρατίας. Εγώ θέλω να σταθώ σε ένα σημείο: Στη συνολική συμπεριφορά του, που θεωρώ ότι προσβάλλει το Κοινοβούλιο και πρωτίστως προσβάλλει τους Έλληνες πολίτες, όλο τον ελληνικό λαό.<br />Όσοι βρισκόμαστε εδώ μέσα σαν αντιπρόσωποι του ελληνικού λαού οφείλουμε να επιδεικνύουμε σοβαρότητα και κυρίως σεβασμό προς αυτό το λαό. Τελειώνοντας μ’ αυτό το θέμα, θα ήθελα να πω ότι η αλαζονεία ποτέ δεν επιβραβεύτηκε από κανέναν.<br />Επί του προκειμένου, θα ήθελα να αναφερθώ στις δύο τροπολογίες που κατατέθηκαν από το σύνολο της Κοινοβουλευτικής Ομάδας του ΣΥΡΙΖΑ, σχετικά με την επαναφορά του ειδικού φόρου κατανάλωσης πετρελαίου θέρμανσης στα επίπεδα της φορολόγησης του 2011 –δηλαδή, στα 21 ευρώ ανά χίλια λίτρα- και στην εξασφάλιση της δωρεάν ελάχιστης ποσότητας ηλεκτρικής ενέργειας για ευπαθείς κοινωνικές ομάδες. <br />Οι συζητούμενες τροπολογίες δεν συνιστούν προσπάθεια ικανοποίησης κάποιων συντεχνιακών αιτημάτων, όπως με περισσή ευκολία σε άλλες περιπτώσεις οι κατ’ εξοχήν γεννήτορες και αμύντορες αυτού του συντεχνιακού κράτους μάς έχουν κατηγορήσει κατά το παρελθόν ούτε είναι προτάσεις ανέφικτες και ανεφάρμοστες. Αντίθετα, αποτελούν πλήρως κοστολογημένες προτάσεις, αναδεικνύουν τα αδιέξοδα της πολιτικής που έχετε εφαρμόσει στον τομέα της ενέργειας, επαναφέρουν τη νομιμότητα, αναδεικνύοντας τις διεθνώς κατοχυρωμένες υποχρεώσεις της πολιτείας, που στοιχειωδώς εφαρμόζει κανόνες Διεθνούς Δικαίου, ειδικά όσον αφορά ευπαθείς ομάδες και, εν τέλει, έχουν δημοσιονομικό όφελος.<br />Αλήθεια, υπάρχει κανείς σήμερα στην Αίθουσα που μπορεί τεκμηριωμένα, με αριθμούς να υποστηρίξει ότι η αλόγιστη και οριζόντια αύξηση του Ειδικού Φόρου Κατανάλωσης κατά περίπου 1.500% προσέφερε έστω και ένα ευρώ στο δημόσιο ταμείο; <br />Τα στοιχεία μιλούν από μόνα τους. Από την εφαρμογή του μέτρου και μετά μειώθηκε η κατανάλωση στο πετρέλαιο θέρμανσης κατά 68%. Επιπλέον, έχουμε απώλεια εσόδων της τάξης των 237.000.000 ευρώ, χωρίς να υπολογίσουμε εδώ το ποσό που δόθηκε για το κουτσουρεμένο επίδομα θέρμανσης.<br />Από την άλλη μεριά, σε όλη τη χώρα αυξήθηκε η λαθροϋλοτομία, όπως και οι περιβαλλοντικοί ρύποι από την καύση ακατάλληλων υλικών για τη θέρμανση των νοικοκυριών σε επίπεδα επικίνδυνα για τη δημόσια υγεία. Σας θυμίζω ότι μετά από πάρα πολλά χρόνια στα μεγάλα αστικά κέντρα είδαμε εικόνες αιθαλομίχλης. Αυξήθηκαν τα νοικοκυριά που δεν μπορούσαν στοιχειωδώς να ζεσταθούν μέσα στα ίδια τους τα σπίτια.<br />Τι δεν μειώθηκε, κύριοι της συγκυβέρνησης; Για την εισαγωγή του μέτρου, ως μέγιστο επιχείρημα μας παρουσιάστηκε από τους αρχιερείς του μνημονίου ότι μ’ αυτόν τον τρόπο θα μειωθεί η λαθρεμπορία στο χώρο του καυσίμου, με την εξίσωση των φορολογικών βαρών στο πετρέλαιο κίνησης και θέρμανσης. <br />Αλήθεια, πιστεύει κανείς ότι το λαθρεμπόριο στα πετρελαιοειδή έχει μειωθεί έστω και κατ’ ελάχιστον; Δεν έχει μειωθεί. Η απάντηση είναι απλή. Η πάταξη του λαθρεμπορίου δεν απαιτεί τεχνικές. Απαιτεί δυναμικές πολιτικές, τις οποίες ούτε τη βούληση ούτε τη διάθεση έχετε να εφαρμόσετε.<br />Αντίθετα, οι διακηρυγμένες αντιλήψεις σας για την επιλογή με κάθε τρόπο και εις βάρος των πιο αδυνάτων στρωμάτων της ελληνικής κοινωνίας των περίφημων πρωτογενών πλεονασμάτων, οδηγούν εσάς τους ίδιους σε κατάθεση τροπολογιών που, αν μη τι άλλο, υποτιμούν την κοινή νοημοσύνη, γιατί προφανώς εμπαίζετε τον ελληνικό λαό, όταν διακηρύσσετε μετά από έξι χρόνια μνημονίου ως μεγάλη επιτυχία τη μείωση του ειδικού φόρου κατανάλωσης κατά 30% όταν, όπως είπα και προηγουμένως, εσείς οι ίδιοι τον αυξήσατε κατά 1.471%.<br />Θα αναφερθώ τώρα σύντομα στη δεύτερη τροπολογία, γιατί δεν μας φθάνει και ο χρόνος. Ζητάμε αυτή τη δεύτερη τροπολογία να την κάνει επίσης αποδεκτή το Τμήμα, διότι σήμερα στην Ελλάδα, όσο και αν ορισμένοι κλείνουν τα μάτια τους, παριστάνοντας ότι δεν υπάρχει ανθρωπιστική κρίση αλλά μόνο ένα success story, υπάρχουν χιλιάδες νοικοκυριά που το 2014 δεν έχουν πρόσβαση σε βασικά δημόσια κοινωνικά αγαθά, όπως είναι το ηλεκτρικό ρεύμα.<br />Πρόκειται για ανθρώπους που είναι θύματα της ενεργειακής φτώχειας, η οποία μαστίζει τα πιο αδύναμα κομμάτια της κοινωνίας, τους μικροκαταναλωτές ηλεκτρικού ρεύματος που αδυνατούν, λόγω της πολιτικής σας, να πληρώσουν ακόμα και τα τιμολόγια της μικρής οικιακής κατανάλωσης. <br />Νομίζω ότι σε ένα πράγμα πρέπει να συμφωνήσουμε όλοι: Η παροχή δωρεάν ποσότητας ρεύματος έως 3.600 KWh το χρόνο δεν αποτελεί επίδειξη φιλανθρωπίας από την πολιτεία. Είναι υποχρέωση της πολιτείας!<br />Με την τροπολογία, λοιπόν, που καταθέτουμε, υπενθυμίζουμε τις υποχρεώσεις της πολιτείας έναντι των πολιτών, γιατί ακόμα πολίτες υπάρχουν σε αυτή τη χώρα και όχι δουλοπάροικοι του μνημονίου. <br />Είμαστε βέβαιοι ότι στις προτάσεις μας θα ακουστεί το πολυφορεμένο κλισέ: «Καλά αυτά που λέτε, αλλά που θα βρείτε τα λεφτά για να χρηματοδοτηθεί το πρόγραμμα;». Η απάντηση είναι μπροστά σε όλους και τη δίνει η ίδια η πραγματικότητα. Αλήθεια, γιατί μέχρι σήμερα η ηγεσία του Υπουργείου Οικονομικών δεν έχει τολμήσει να φορολογήσει τα κέρδη των μεγάλων προμηθευτών ηλεκτρικής ενέργειας; Γιατί μέχρι σήμερα δεν τολμήσατε να καταργήσετε τις χαριστικές ρυθμίσεις και τις λεόντειες συμβάσεις που έχετε υπογράψει με τους ιδιώτες μεγαλοπαραγωγούς ενέργειας από εναλλακτικές πηγές; <br />Τα έσοδα που θα προκύψουν από δυο τέτοιες απλές, στην πολιτική τους σύλληψη, ιδέες, γνωρίζετε καλύτερα από εμάς ότι επαρκούν για να εξασφαλιστεί η χρηματοδότηση ενός μεγάλου προγράμματος πρόσβασης στην ηλεκτρική ενέργεια όλων εκείνων των τμημάτων της ελληνικής κοινωνίας, που σήμερα ζουν στο σκοτάδι και το χειμώνα που έρχεται θα ζήσουν στο κρύο. <br />Κυρίες και κύριοι, δεν τρέφουμε ψευδαισθήσεις. Καταλαβαίνουμε πολύ καλά ότι οι πολιτικές που εφαρμόζονται τόσο όσον αφορά τον ειδικό φόρο κατανάλωσης, όσο και το ηλεκτρικό ρεύμα, έχουν ταξικό πρόσημο. Αποτελούν ψηφίδες του μεγάλου πειράματος που συντελείται τα τελευταία χρόνια στη χώρα. <br /><br />Τελειώνω, κυρία Πρόεδρε.<br />Αυτό που δεν έχει γίνει κατανοητό, όμως, από τους υμνητές του μνημονίου, τους καταστροφολόγους που θα αποσύρουν τις καταθέσεις τους από τις τράπεζες, στην ιδέα και μόνο ότι μπορεί να υπάρξει για πρώτη φορά μια κυβέρνηση Αριστεράς στη χώρα, είναι ότι σας κατάλαβε ο λαός. Τα σενάρια της καταστροφής και της διάλυσης δεν τα πιστεύουν πια ούτε όσοι τα διασπείρουν από τα παράθυρα και τα μικρόφωνα της τηλεόρασης.<br />Η Κυβέρνηση ΣΥΡΙΖΑ, με όρους κοινωνικής ευαισθησίας και δικαιοσύνης, δεσμεύεται για την αποκατάσταση των αδικιών και την απρόσκοπτη πρόσβαση όλων των πολιτών της χώρας σε βασικά αγαθά, που τόσο άδικα και βίαια αποστερήσατε.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς. <br />Ο Υπουργός Εργασίας έχει τον λόγο, για να υποστηρίξει τη σχετική τροπολογία.</speech><speech by="#s41"><from> ΙΩΑΝΝΗΣ ΒΡΟΥΤΣΗΣ</from> Κυρίες και κύριοι συνάδελφοι, το έχω πει αρκετές φορές, αλλά θα το πω άλλη μία, ότι η χώρα μας για πολλά, πολλά χρόνια ήταν παγιδευμένη σε αντιλήψεις και νοοτροπίες που αποτελούν την κύρια αιτία της δημοσιονομικής κατάστασης στην οποία βρεθήκαμε. Αυτή είναι μια αλήθεια. <br />Όπως, επίσης, αλήθεια είναι -και θα το καταγράψει ο ιστορικός του μέλλοντος τη στιγμή που πρέπει- ότι αυτή η Κυβέρνηση, τα κόμματα και οι Βουλευτές που τη στηρίζουν, προχώρησαν σε τέτοιες διαρθρωτικές αλλαγές και μεταρρυθμίσεις, που η χώρα μας απέκτησε πλέον κανονικότητα, μπήκε μέσα στο παγκόσμιο περιβάλλον με ίσους όρους. <br />Όμως, οι μεταρρυθμίσεις και οι διαρθρωτικές αλλαγές, όπως ξέρετε, δεν είναι κάτι στατικό., δεν είναι κάτι το οποίο μπορείς να του βάλεις χρονοδιάγραμμα λήξης. Είναι κάτι το οποίο θέλει συνεχή προσπάθεια, θέλει επιμονή, θέλει όραμα θέλει δουλειά, θέλει αίσθηση νοικοκυρέματος, θέλει πολιτική βούληση, θέλει ψυχή. Η Κυβέρνηση αυτή έδειξε ότι διαθέτει αυτά τα στοιχεία. <br />Στο πλαίσιο, λοιπόν, αυτό, σήμερα με την τροπολογία από μέρους του Υπουργείου Εργασίας κάνουμε δύο πολύ μεγάλες σημαντικές παρεμβάσεις. <br />Η πρώτη παρέμβαση αφορά μία μεγάλη διαρθρωτική αλλαγή που φτάνει στα όρια του να την πει κάποιος «μεταρρύθμιση», υπό την έννοια ότι πρωτοτυπούμε και σε επίπεδο Ευρώπης.<br />Αφορά, λοιπόν, τον ΟΑΕΔ. Ο ΟΑΕΔ εκσυγχρονίζεται και γίνεται ένας από τους καλύτερους οργανισμούς απασχόλησης σε ολόκληρη την Ευρώπη. <br />Συγκεκριμένα, μετά την ψήφιση αυτής της τροπολογίας, από τους ένα εκατομμύριο τριάντα εννέα χιλιάδες διακόσιους σαράντα δύο εγγεγραμμένους ανέργους, οι οκτακόσιοι ενενήντα εννέα χιλιάδες διακόσιοι σαράντα δύο, που είναι ο μέσος όρος ανέργων του έτους, δεν θα ξαναπατήσει το κατώφλι του ΟΑΕΔ. Και αν κάποιος κάνει τον υπολογισμό στην τετράμηνη παρουσία της αναγκαιότητας των ανέργων για να βεβαιώσουν και να θεωρήσουν την κάρτα της ανεργίας, αυτό αποτυπώνεται σε τρία εκατομμύρια πεντακόσιες ενενήντα έξι χιλιάδες εννιακόσιες εξήντα οκτώ λιγότερες επαφές πολιτών με τον ΟΑΕΔ. <br />Όμως, αυτό δεν γίνεται τυχαία. Δεν το κάνουμε γιατί ξυπνήσαμε μια μέρα και είπαμε ότι θα απαλλάξουμε τους ανέργους από την υποχρέωση να επισκέπτονται τα γραφεία του ΟΑΕΔ. Το κάναμε, γιατί η Ελλάδα προχωράει και έχουμε το καινοτόμο σύστημα «ΕΡΓΑΝΗ», το οποίο αυτήν τη στιγμή βρίσκεται σε λειτουργικότητα μέσα στον ΟΑΕΔ και μπορεί να διατρέχει όλη τη λίστα των ανέργων και ανά κάθε δευτερόλεπτο –σε πραγματικό χρόνο ενός δευτερολέπτου- να εντοπίζει την πιθανή απασχόληση κάποιου στα επίσημα στοιχεία πλέον. <br />Επίσης, διασυνδέσαμε τη Γενική Γραμματεία Πληροφοριακών Συστημάτων και το ΙΚΑ. Η Ελλάδα, λοιπόν, πρωτοτυπεί. <br />Κάνουμε αυτή τη μεγάλη αλλαγή, αλλά με μία προσθήκη την οποία θεωρώ αναγκαία. Αυτό, βέβαια, θα ισχύει για τους εκατόν σαράντα χιλιάδες περίπου επιδοτούμενους ανέργους. Για λόγους δημόσιου συμφέροντος, αυτοί θα παραμένουν στη συγκεκριμένη υποχρέωση και την ίδια στιγμή απελευθερώνονται πεντακόσιοι περίπου εργασιακοί σύμβουλοι από τον ΟΑΕΔ –χιλιάδες ανθρωποώρες- οι οποίοι πραγματικά θα ασχοληθούν με το αντικείμενο για το οποίο είναι προορισμένοι, για τα ατομικά σχέδια δράσης για τον κάθε άνεργο. Αυτές λέγονται «διαρθρωτικές αλλαγές», που δεν κοστίζουν, αλλά εξυπηρετούν τον πολίτη, εξυπηρετούν την καθημερινότητα. Τέλος, αυτές οι ουρές και η ταλαιπωρία που βλέπαμε για πολλά - πολλά χρόνια, δεκαετίες τώρα στον ΟΑΕΔ, τελειώνουν για πάντα μετά την ψήφιση αυτής της τροπολογίας. <br />Η δεύτερη διάταξη που φέρνουμε είναι διάταξη που αφορά τους αγρότες μας. Πριν από λίγο, άκουσα Βουλευτή του ΣΥΡΙΖΑ ο οποίος μίλησε γι’ αυτήν τη συγκεκριμένη διάταξη. Το μόνο που έχω να πω είναι ότι λυπάμαι που δεν βρίσκετε κάποια στιγμή την ευαισθησία να πείτε ότι αυτή τουλάχιστον είναι μια καλή διάταξη και τη στηρίζετε. Σε όλα βάζετε αστερίσκους, υπονοούμενα και νέες προσθήκες. <br />Κύριοι του ΣΥΡΙΖΑ, θα μου επιτρέψετε να πω ότι τουλάχιστον σε μένα και ειδικά για το ασφαλιστικό, το οποίο θα έχουμε την ευκαιρία να συζητήσουμε σε λίγες μέρες, δίνετε την εντύπωση ότι εκπέμπετε το μήνυμα «περάστε, κόσμε, να πάρετε συντάξεις». Αυτό άκουσα λίγο πριν. Ο Θεός να φυλάξει τους Έλληνες συνταξιούχους εάν πάτε να υλοποιήσετε αυτά τα οποία λέτε για το ασφαλιστικό. <br />Και έρχομαι στο τι κάνουμε εμείς. Εμείς, λοιπόν, δεν κάνουμε τίποτα που να είναι παροχολογία. Με απόλυτα δημοσιονομικά προσεγμένο τρόπο και στο πλαίσιο της ισότητας του ασφαλιστικού συστήματος της χώρας, αποδίδουμε στους Έλληνες αγρότες αυτό το οποίο υπάρχει για όλο το άλλο ασφαλιστικό σύστημα, δηλαδή σαράντα χρόνια ασφάλισης και στα εξήντα δύο χρόνια παίρνεις τη σύνταξή σου. <br /><br />Αυτό ακουμπάει όλους τους Έλληνες αγρότες, που σήμερα είναι σαράντα οκτώ χρονών και πριν, γιατί στο ασφαλιστικό δεν ψηφίζεις με όρους του σήμερα. Δεν καπηλεύεσαι το σήμερα, όπως άκουσα λίγο πριν με δημαγωγικό τρόπο. Άρα, λοιπόν, το σύστημα και αυτή η διάταξη ακουμπάει όλους τους Έλληνες αγρότες που σήμερα είναι μέχρι σαράντα οκτώ ετών. Δεύτερον, ακουμπάει και τους μεταγενέστερους στο πλαίσιο της διαδοχικής ασφάλισης, υπό την έννοια ότι τελευταίος φορέας τους θα είναι ο ΟΓΑ. <br />Τρίτον, κάνω αποδεκτή την τροπολογία Βουλευτών εκ μέρους του ΠΑΣΟΚ και της Νέας Δημοκρατίας, η οποία αφορά τη δυνατότητα να δοθούν πλασματικά χρόνια στους αγρότες που θα συνταξιοδοτηθούν με τους συγκεκριμένους όρους, ώστε και εδώ να υπάρχει ισότητα στο ζήτημα των αγροτών. <br />Κυρίες και κύριοι συνάδελφοι, καλώ όλη τη Βουλή να ψηφίσει αυτή την τροπολογία, η οποία εμπεριέχει μόνο θετικά στοιχεία, χωρίς αστερίσκους και χωρίς προϋποθέσεις. <br />Επιτέλους, ας δούμε το κοινό συμφέρον και ας αφήσουμε το λαϊκισμό και τη δημαγωγία μακριά από αυτό το Βήμα. <br />Σας ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς.<br />Τον λόγο έχει ο κ. Βασίλειος Κυριακάκης.</speech><speech by="#s149"><from> ΒΑΣΙΛΕΙΟΣ ΚΥΡΙΑΚΑΚΗΣ</from> Ευχαριστώ, κυρία Πρόεδρε.<br />Δεν ξέρω εάν, Υπουργέ, κύριε Βρούτση, για την τροπολογία για τον ΟΑΕΔ η χώρα μας πρωτοτυπεί, όπως είπατε, αλλά σίγουρα για το ύψος της ανεργίας, αποδεδειγμένα και με μαθηματικά στοιχεία, πρωτοτυπούμε. Επίσης, πρωτοτυπεί η Κυβέρνησή σας στην Ευρωπαϊκή Ένωση, αλλά και σε όλες τις πολιτισμένες χώρες, όταν επίμονα, με δογματική προσκόλληση δεν δέχεται να πάρει στοιχειώδη μέτρα, που μια πολιτισμένη χώρα έχει για να εξασφαλίσει ότι κανένας κάτοικος της χώρας δεν θα είναι χωρίς ρεύμα, δεν θα είναι χωρίς θέρμανση το χειμώνα. Και αναφέρομαι στην επίμονη άρνησή σας να δεχθείτε τις τροπολογίες του ΣΥΡΙΖΑ, αλλά και άλλων κομμάτων της Αντιπολίτευσης, που εδώ και ενάμιση χρόνο έχουν κατατεθεί επανειλημμένα, παρ’ ότι και Βουλευτές σας, Βουλευτές των συγκυβερνώντων κομμάτων, έχουν πάρει κατά καιρούς θετική θέση. <br />Και δεν επαναφέρουμε αυτές τις δύο τροπολογίες, κύριοι Υπουργοί, για να σας ευαισθητοποιήσουμε, διότι μια σύγχρονη κυβέρνηση δεν θα χρειαζόταν να ευαισθητοποιηθεί από τίποτε άλλο, πέραν του ότι αυτά τα εξοντωτικά μέτρα που έχετε πάρει έχουν ως συνέπεια το θάνατο συνανθρώπων μας. Τι άλλο να σας πούμε για να σας ευαισθητοποιήσουμε;<br />Βέβαια, η αναλγησία σας έχει φτάσει στο σημείο που να κατηγορείτε τα θύματα για αμέλεια, για το ότι ενώ δεν είχαν να θερμανθούν χρησιμοποίησαν πηγές θέρμανσης, που δεν είναι συμβατές με τις σύγχρονες προδιαγραφές ή δεν ξέρω εγώ τι λέγατε την άλλη φορά. Εκεί έχετε φτάσει. <br />Όπως φυσικά πάντα αποδίδετε τις ευθύνες ατομικά σε κάθε πολίτη, γιατί δεν έχει υγεία, γιατί δεν φροντίζει τον εαυτό του, ενώ με την βάρβαρη πολιτική σας, την πολιτική λιτότητας και τη πολιτική του μνημονίου έχετε καταστρέψει οτιδήποτε υπήρχε σαν κοινωνική παροχή, σαν κοινωνικό κράτος, σε μια σύγχρονη κοινωνία. <br />Γι’ αυτό, λοιπόν, νομίζουμε ότι το μόνο που μπορούμε να κάνουμε είναι να σας θέσουμε προ των ευθυνών σας, διότι στη χώρα υπάρχει μια ανθρωπιστική κρίση, που δεν υπάρχει σε καμμία άλλη ευρωπαϊκή χώρα. Και πρέπει σήμερα να δώσετε εντολή να επανασυνδεθεί το ρεύμα σε όσα νοικοκυριά δεν μπορούν να πληρώσουν τους λογαριασμούς τους. Κι από κει και πέρα, να προχωρήσετε στη λήψη άμεσων μέτρων, πρακτικών όμως και εφαρμόσιμων. Διότι εσείς αρνείστε να εφαρμόσετε πρακτικά και εφαρμόσιμα μέτρα που έχουμε προτείνει. Εάν δεν θέλετε τη δική μας τροπολογία, βρείτε μια δική σας, η οποία όμως να λύνει το πρόβλημα και όσον αφορά την παροχή δωρεάν ρεύματος σε ευπαθείς ομάδες και όσον αφορά τη δραστική μείωση του ειδικού φόρου κατανάλωσης του πετρελαίου θέρμανσης και επομένως της τιμής του πετρελαίου που πάλι πεισματικά αρνείστε να κάνετε. Και μην στέκεστε βέβαια στο 30%, γιατί έχει αυξηθεί πάνω από 1.000% αυτά τα χρόνια ο ειδικός φόρος κατανάλωσης του πετρελαίου θέρμανσης. <br />Θα αναφερθώ επίσης, κυρίες και κύριοι Βουλευτές, στη μια υπουργική τροπολογία με γενικό αριθμό 1833 και ειδικό αριθμό 85, όπου υπάρχουν δύο άρθρα που έχουν σχέση με ζητήματα υγείας:<br />Με το πρώτο άρθρο της τροπολογίας παρατείνεται η ρύθμιση για μετακινήσεις προσωπικού εντός της ίδιας υγειονομικής περιφέρειας. <br />Η ρύθμιση αυτή έχει γίνει με το ν. 4272/2014, που πρόσθεσε εδάφιο στο ν. 3599/2007, σύμφωνα με τον οποίο με απόφαση του διοικητή της οικείας υγειονομικής περιφέρειας δύναται να ανανεωθούν οι τρίμηνες μετακινήσεις πάσης φύσεως προσωπικού έως την 31η Δεκεμβρίου 2014. Η ανανέωση αφορά σε νοσοκομεία της ίδιας υγειονομικής περιφέρειας. <br />Βέβαια, δεν είναι εδώ κάποιος αρμόδιος Υπουργός για την υγεία, αλλά περιμένουμε να μας πείτε τουλάχιστον εάν με αυτές τις τρίμηνες ανανεώσεις για τις τρίμηνες μετακινήσεις νομίζετε ότι λύνεται κάτι σημαντικό στο χώρο της υγείας. <br />Κατ’ αρχάς, να ξεκαθαρίσουμε ότι υπάρχουν δύο ειδών μετακινήσεις: Είναι οι μετακινήσεις που γίνονται με βούληση ή με αίτηση του ενδιαφερόμενου και αυτές που δεν γίνονται με τη βούληση του ενδιαφερόμενου νοσηλευτή ή γιατρού, αλλά γίνονται για να καλυφθούν ανάγκες της υπηρεσίας. <br />Για τη μεν πρώτη περίπτωση φθάνει να σας πω ότι αυτή τη στιγμή υπάρχουν σε πολλά νοσοκομεία στη χώρα και ιδιαίτερα στην Αττική νοσηλευτές που θα ήθελαν να πάνε στον τόπο όπου κατοικεί η οικογένειά τους και αναγκάζονται να μένουν μέσα στα νοσοκομεία, να τρώνε μέσα στα νοσοκομεία, διότι δεν μπορούν να πληρώσουν ενοίκιο και δεν τους δίνεται η δυνατότητα για μήνες ή και για χρόνια να μετακινηθούν και να πάρουν νόμιμη απόσπαση ή μετάταξη, διότι φυσικά είναι απαραίτητοι, αφού παντού λείπει προσωπικό. <br />Εσείς, όμως, αντί να καλύψετε τα κενά με προσωπικό και να διευκολυνθούν αυτοί που αιτούνται μετακινήσεις, τι κάνετε; Καμμία ρύθμιση γι’ αυτό. Έρχεστε να καλύψετε κενά, μετακινώντας εργαζόμενους, νοσηλευτές, γιατρούς και πάσης φύσεως προσωπικό από κέντρα υγείας σε νοσοκομεία και από νοσοκομεία σε νοσοκομεία μέσα στην ίδια υγειονομική περιφέρεια. <br />Και όταν λέμε «υγειονομική περιφέρεια», πρέπει να έχουμε υπ’ όψιν ότι μπορεί να αφορά πολλούς νομούς, οι οποίοι να βρίσκονται σε μεγάλες αποστάσεις μεταξύ τους. Διαλύετε οικογένειες, διαλύετε σταδιοδρομίες, γιατί πεισματικά αρνείστε να καλύψετε αυτά τα κενά. Μας έχετε πει εδώ και δυο χρόνια ότι θα «ξεπαγώσουν» θέσεις. Ανήγγειλε και προχθές ο αναπληρωτής Υπουργός ότι θα «ξεπαγώσουν» εννιακόσιες θέσεις. Εδώ και δυο χρόνια «ξεπαγώνουν»!<br />Αντίθετα, παίρνετε προσωρινά μέτρα, όπως το να παρατείνετε τη θητεία των επιμελητών β΄, ενώ πρέπει να τους μονιμοποιήσετε, σύμφωνα με το νόμο και δεν το κάνετε, για να τους κρατάτε σε ομηρεία. <br />Αφήνετε σε πολλά νοσοκομεία, ιδιαίτερα της επαρχίας, ακάλυπτες βασικές κλινικές. Για παράδειγμα, στην παιδιατρική κλινική του Νοσοκομείου Λαμίας για πολλά χρόνια –και όχι μόνο στις δικές σας κυβερνήσεις- τα κενά καλύπτονται με μετακινήσεις παιδιάτρων από κέντρα υγείας. Κλινικές ζωτικής σημασίας, για παράδειγμα οι μονάδες τεχνητού νεφρού, λειτουργούν, όπως και στη Λαμία, με ένα μόνιμο γιατρό, ο οποίος πρόσφατα εξαναγκάστηκε σε παραίτηση, διότι μετακινήσατε από άλλη περιφέρεια γιατρό και του δώσατε την επιστημονική ευθύνη, χωρίς να υπάρξει καμμία συνεννόηση με το μόνιμο γιατρό. <br />Και όλα αυτά συνεχίζετε να τα κάνετε. Δίνετε δηλαδή τρίμηνες μετακινήσεις. Για πόσο καιρό άραγε; Ο νόμος λέει ότι μετακίνηση, παρά τη θέληση του εργαζόμενου, γίνεται για ένα τρίμηνο το χρόνο. Ωραία, για ένα τρίμηνο. Άντε, να γίνει εξάμηνο. Από εκεί και πέρα, όμως, τι γίνεται; Για χρόνια θα συνεχίζεται αυτή η ιστορία; Νομίζω πως είναι απαράδεκτο! <br />Κλείνω, λέγοντας ότι συμφωνούμε με το δεύτερο άρθρο της τροπολογίας για την παράταση συμβάσεων θεραπευτών ιατρών του ΕΟΠΥΥ μέχρι 31-12-2014, με την παρατήρηση και εδώ ότι το πρόβλημα της πρωτοβάθμιας φροντίδας υγείας δεν λύνεται με παράταση συμβάσεων, αλλά με ένα ολοκληρωμένο σχέδιο, το οποίο μέχρι σήμερα δεν έχετε κάνει. <br />Ευχαριστώ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Τον λόγο έχει ο Υφυπουργός Εθνικής Άμυνας κ. Ιωάννης Λαμπρόπουλος. <br />Ορίστε, κύριε Υφυπουργέ, έχετε τον λόγο.</speech><speech by="#s158"><from> ΙΩΑΝΝΗΣ ΛΑΜΠΡΟΠΟΥΛΟΣ</from> Ευχαριστώ, κυρία Πρόεδρε. <br />Θέλω να υποστηρίξω την τροπολογία με γενικό αριθμό 1834 και ειδικό αριθμό 86 και αν μου επιτρέπετε, να κάνω και μία νομοτεχνική βελτίωση.<br />Στην παράγραφο 2 του άρθρου 6 προστίθενται εδάφια ως εξής: Στο σχέδιο νόμου του Υπουργείου Ανάπτυξης και Ανταγωνιστικότητας «Ρυθμίσεις θεμάτων Εφοδιαστικής» -αυτό που συζητείται σήμερα- στο πρώτο εδάφιο της τροπολογίας: «Οι γυναίκες Επαγγελματίες Οπλίτες, οι οποίες δεν έχουν μονιμοποιηθεί…», προσθέτουμε τις λέξεις: «…έχουν συμπληρώσει πέντε έτη…» και συνεχίζουμε με την αρχική διατύπωση. «Και επιστρέφουν από άδεια κυήσεως τοκετού…»</speech><speech by="#s125"><from>ΠΡΟΕΔΡΕΥΟΥΣΑ</from> Παρακαλώ, να κατατεθεί στα Πρακτικά και να μοιραστεί.</speech><speech by="#s158"><from> ΙΩΑΝΝΗΣ ΛΑΜΠΡΟΠΟΥΛΟΣ</from> Θα το καταθέσω στα Πρακτικά, κυρία Πρόεδρε.<br /></speech><speech by="#s158"><from> ΙΩΑΝΝΗΣ ΛΑΜΠΡΟΠΟΥΛΟΣ</from> Η ρύθμιση αυτή –για να πω και δυο κουβέντες, κυρία Πρόεδρε- καθορίζει ότι οι γυναίκες ΕΠΟΠ, οι οποίες έχουν συμπληρώσει πέντε χρόνια υπηρεσίας και έρχονται από άδεια κυήσεως και τοκετού, θα δικαιούνται, εφόσον υπάρχει οργανική θέση και οι υπηρεσιακές ανάγκες της κάθε περιοχής και της μονάδας το επιτρέπουν, να υπηρετούν στον τόπο που επιθυμούν, στον τόπο καταγωγής τους ή στην πιο κοντινή μονάδα.<br />Είναι μία τροπολογία, για την οποία δεν μπορεί να έχει κανείς αντίρρηση. Διευκολύνουμε τη μητρότητα και πρέπει να την ψηφίσουμε όλοι.<br />Ευχαριστώ, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς, κύριε Υπουργέ.<br />Τον λόγο έχει ο κ. Ευάγγελος Αποστόλου.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Ευχαριστώ, κυρία Πρόεδρε.<br />Κύριοι Υπουργοί, ευτελίζετε πραγματικά τη νομοθετική λειτουργία της Βουλής, για τον απλούστατο λόγο ότι φτάνετε μέχρι το σημείο την ύστατη ώρα να καταθέτετε εκπρόθεσμες τροπολογίες και μάλιστα για ζητήματα, τα οποία δεν είναι επείγοντα. Αυτή η διαδικασία μας προσβάλλει όλους μας. <br />Κύριε Δένδια, δεν περίμενα, ιδιαίτερα από σας, ότι θα φέρνατε εκπρόθεσμη τροπολογία για συμβάσεις που αφορούσαν τη δασοπυρόσβεση και μάλιστα του προηγούμενου χρόνου και ιδιαίτερα του 2014. Και δεν έχει ακόμη ολοκληρωθεί, σύμφωνα βεβαίως με την Έκθεση του Γενικού Λογιστηρίου, η συγκεκριμένη διαδικασία και ενδέχεται να αυξηθούν και τα ποσά. Εδώ τα λέει. Σας τα διαβάζω. Έχω μπροστά μου την τροπολογία. <br />Οι συμβάσεις αυτές είναι ένα θέμα, για το οποίο έπρεπε να τύχουμε από εσάς τουλάχιστον κάποιας ενημέρωσης, όσον αφορά τις σχετικές χρηματοδοτήσεις. Σας το έχουμε θέσει ξανά. Είναι πάρα πολύ σοβαρό το ζήτημα. Και βεβαίως έτσι, πολύ απλά, εκπρόθεσμα, την τελευταία στιγμή, γίνεται η διαδικασία αυτή σε ένα λεπτό. Θέλουμε ενημέρωση. Και αυτή πρέπει να υπάρξει. <br />Ανέβηκε πριν από λίγο στο Βήμα ο Υπουργός Εργασίας και μίλησε για πρωτότυπες, λέει, νομοθετικές ρυθμίσεις που ούτε στην Ευρώπη δεν υπάρχουν: Να μην στέκονται στην ουρά το ενάμισι εκατομμύριο άνεργοι της χώρας, λες και το πρόβλημα των ανέργων είναι το να μην στέκονται στην ουρά. Μήπως το πρόβλημά τους είναι αν υπάρχει προοπτική για τη διασφάλιση κάποιας ελάχιστης απασχόλησης; Και όλοι γνωρίζουμε, ιδιαίτερα στις σημερινές συνθήκες, τι συμβαίνει. Εκεί είναι το μεγάλο ερώτημα. Όχι, βεβαίως, το να καθόμαστε σήμερα και να θριαμβολογούμε ότι ιδιαίτερα για τους αγρότες φέρνουμε μία ρύθμιση, που ουσιαστικά τι τους κάνει; Και τους αγρότες τους φέρνει στην ίδια θέση, όπως και τους υπόλοιπους εργαζόμενους. <br />Δεν είπαμε εμείς ότι δεν συμφωνούμε με τη συγκεκριμένη ρύθμιση. Αλλά μην την παρουσιάζουμε ότι είναι η μεγάλη παρέμβαση στον αγροτικό χώρο, πόσο μάλλον όταν ο ίδιος ο Υπουργός προηγουμένως στην ομιλία του είπε: «Αυτές οι ρυθμίσεις αφορούν τους αγρότες σαράντα ετών και πίσω». Δηλαδή, για να το καταλάβουν και οι αγρότες: Αφορά αυτούς που σε δεκατέσσερα χρόνια, το 2028, θα φτάσουν στα εξήντα δύο. Για τότε μιλάμε. Δεν μιλάμε για τώρα. Και εμείς, όταν κάνουμε συγκεκριμένη παρέμβαση και λέμε ότι για να έχει κάποια ισχύ -όχι ότι κερδίζουμε και τίποτα το ιδιαίτερο, αυτό που απολαμβάνουν οι υπόλοιποι εργαζόμενοι, πρέπει και οι αγρότες οπωσδήποτε να το απολαμβάνουν- πρέπει να γίνει μια απλή διόρθωση. <br />Είναι σαράντα χρόνια ενασχόλησης στον αγροτικό χώρο, για τον απλούστατο λόγο ότι από το ’88 και μετά άρχισε η διαδικασία της ασφάλισης στον αγροτικό χώρο. Βοήθημα ήταν πρώτα η αγροτική σύνταξη. Μην μας χρεώνετε ότι εμείς είμαστε αντίθετοι στη ρύθμιση. Αυτά, για να ξεκαθαρίσουμε τη μεγάλη παρέμβαση στον αγροτικό χώρο.<br />Θα σταθώ, όμως, πραγματικά και στην τροπολογία που εμείς έχουμε καταθέσει και ιδιαίτερα αφορά την αφαίρεση, την επιστροφή στο προ του ’11 καθεστώς, γιατί αποδείχθηκε ότι η εξίσωση της τιμής του πετρελαίου θέρμανσης με το πετρέλαιο κίνησης δεν σας έφερε δημοσιονομικό αποτέλεσμα. Αυτό το έχετε και εσείς οι ίδιοι αποδεχτεί. Και τι έφερε στην ελληνική κοινωνία; Ξεπάγιασε ο κόσμος από το κρύο, διότι δεν μπορούσε να ανταποκριθεί και παρουσιάστηκε και για πρώτη φορά ένα καινούργιο φαινόμενο ρύπανσης των αστικών περιοχών, η αιθαλομίχλη. Αυτά έφερε η ρύθμιση που κάνατε. <br />Και έρχεστε σήμερα και καταθέτετε –αύριο, μεθαύριο- μια τροπολογία που μιλάει για μείωση κατά 30% του ειδικού φόρου κατανάλωσης, που σημαίνει γύρω στα 10 με 12 λεπτά. Και πάλι βεβαίως δεν θα μπορέσουν να ανταποκριθούν οι πολίτες στις συγκεκριμένες τιμές και ούτε δημοσιονομικό αποτέλεσμα θα έχετε. Τίποτα, χειρότερα θα είναι τα πράγματα.<br />Γι’ αυτό, λοιπόν, ερχόμαστε εμείς και σας λέμε ότι καταθέτουμε την τροπολογία επαναφοράς στο προηγούμενο καθεστώς. Όχι ότι θα λύσουμε όλα τα προβλήματα με τη συγκεκριμένη τροπολογία, γιατί ξέρουμε πόσο δεινή είναι η οικονομική κατάσταση σήμερα του ελληνικού λαού. Αλλά επιτέλους, κάποια ανάσα θα υπάρξει και ίσως και καλύτερο δημοσιονομικό αποτέλεσμα απ’ αυτό που μέχρι σήμερα εσείς δεν έχετε αποκομίσει. Άρα, έχουμε κάθε λόγο να επιμείνουμε -και βεβαίως σε όλες μας τις παρεμβάσεις θα επιμένουμε- στην αναγκαιότητα να αποδεχτείτε τη συγκεκριμένη πρόταση.<br />Αλλά μια και μιλάμε για εκπρόθεσμες τροπολογίες, θα μπω στον πειρασμό να αναφερθώ σε μια από αυτές. Υπάρχει μια τροπολογία του συναδέλφου, του Αντιπροέδρου της Βουλής, του κ. Δριβελέγκα. Εκπρόθεσμη είναι και αυτή, αλλά αφορά ξενοδοχοϋπαλλήλους που πραγματικά δεν τους νοιάζει αν θα είναι στην ουρά του ΟΑΕΔ. Τους νοιάζει ότι τους ζητάτε να έχουν πάνω από διακόσια τριάντα ημερομίσθια για να έχουν δικαίωμα να εγγραφούν στον ΟΑΕΔ. Αντιλαμβάνεστε ότι σε αυτές τις συνθήκες είναι πάρα πολύ δύσκολο. Γι’ αυτό, λοιπόν, υιοθετούμε από τη δική μας πλευρά την πρόταση της τροπολογίας η οποία λέει «τουλάχιστον να έχουν πραγματοποιήσει εκατόν πενήντα ημερομίσθια». Είναι πάρα πολύ σοβαρό. Υπάρχει ένας κόσμος ο οποίος απασχολείται στις ξενοδοχειακές επιχειρήσεις, ιδιαίτερα το καλοκαίρι. Δεδομένου ότι εκεί που έχουν φτάσει τα πράγματα είναι πάρα πολύ δύσκολα, δεν υπάρχει περίοδος, ιδιαίτερα στην επαρχία, πάνω από δύο μήνες. Καταλαβαίνετε, λοιπόν, ότι έστω και μια προσπάθεια να συμπληρώσουν τα συγκεκριμένα ημερομίσθια θα είναι απαραίτητη, θα είναι θετική. Θα το επιβραβεύσουμε, εάν δεχτείτε τη συγκεκριμένη τροπολογία.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Αποστόλου.<br />Κύριε Δρίτσα, έχετε το λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κυρία Πρόεδρε, επειδή υποθέτω ότι o κύριος Υπουργός, ο κ. Λαμπρόπουλος, θα αποχωρήσει, ήθελα, σε σχέση με τη νομοτεχνική βελτίωση που κατέθεσε, να τον ρωτήσω: Επαγγελματίες οπλίτες γυναίκες, μόνιμες, έχουν δικαίωμα μετά την άδεια κυήσεως τοκετού να επιλέξουν τον τόπο διαμονής τους και να υπηρετήσουν εκεί, για να μεγαλώσουν τα παιδιά τους. Οι μη μόνιμες δεν είχαν κανένα τέτοιο δικαίωμα. Τώρα τους δίνεται για δύο έτη και με την προϋπόθεση ότι εφόσον οι υπηρεσιακές ανάγκες το επιτρέπουν, ενώ στην άλλη περίπτωση ορθώς δεν προβλέπεται. Γιατί για δύο και όχι για πέντε; Κι αυτές δεν θα μεγαλώσουν παιδιά; <br />Τώρα έρχεστε και αντί για βελτίωση, κάνετε επιδείνωση, με την προϋπόθεση –λέτε- ότι θα έχουν ήδη υπηρετήσει πέντε χρόνια. Γιατί το κάνετε αυτό; Μάνες είναι, οικογένεια στηρίζουν, έχει σημασία.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Δρίτσα.<br />Κύριε Υπουργέ, έχετε τον λόγο.</speech><speech by="#s158"><from> ΙΩΑΝΝΗΣ ΛΑΜΠΡΟΠΟΥΛΟΣ</from> Ευχαριστώ, κυρία Πρόεδρε. Ευχαριστώ και τον κ. Δρίτσα, γιατί μου δίνεται η ευκαιρία να διευκρινίσω και να γίνουμε πιο κατανοητοί. <br />Καμμία από τις γυναίκες που υπηρετούν σήμερα στο στρατό, δεν έχει λιγότερο από τεσσεράμισι χρόνια. Άρα, είναι κοντά στα πέντε, τους δίνουμε δύο χρόνια ακόμη, έρχονται στα επτά και συμπεριλαμβάνονται στις γενικές διατάξεις. Θα ισχύει ότι ισχύει για όλες μέχρι τώρα. Δεν θα υπάρχει κανένα πρόβλημα.<br />Ευχαριστώ, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς.<br />Τον λόγο έχει η κυρία Φωτεινή Αραμπατζή.</speech><speech by="#s18"><from> ΦΩΤΕΙΝΗ ΑΡΑΜΠΑΤΖΗ</from> Ευχαριστώ, κυρία Πρόεδρε. <br />Κύριοι Υπουργοί, κύριοι Βουλευτές, παίρνω το λόγο σε ένα αναπτυξιακό νομοσχέδιο, αυτό της ρύθμισης των θεμάτων της εφοδιαστικής αλυσίδας, που αφορά σήμερα περίπου το 10% του ΑΕΠ της χώρας μας, με πολλές δυνατότητες περαιτέρω ανάπτυξης του κλάδου, καθώς δεν έχει αξιοποιηθεί ούτε η δυναμική της χώρας, πλήρως βεβαίως, ούτε η ασύγκριτα πλεονεκτική γεωγραφική της θέση. Οι ρυθμίσεις του παρόντος νομοσχεδίου, λοιπόν, μόνο θετικά μπορούν να ειδωθούν για την ενίσχυση του αναπτυξιακού μοντέλου της χώρας. <br />Η παρέμβασή μου αφορά, κυρίως, την τροπολογία που δίνει πλέον τη δυνατότητα συνταξιοδότησης των ασφαλισμένων του ΟΓΑ, με τη συμπλήρωση σαράντα ετών ασφάλισης και του εξηκοστού δευτέρου έτους της ηλικίας τους. Πράγματι, εδώ πρόκειται για μία ρύθμιση που θα εφαρμοστεί ουσιαστικά και στην πλήρη ανάπτυξή της από το 2028, όταν δηλαδή ο ασφαλισμένος αγρότης και η ασφαλισμένη αγρότισσα θα έχουν συμπληρώσει σαράντα χρόνια εργασίας, αρχής γενομένης από το 1987, έτος προαιρετικής ή πρόσθετης ασφάλισης. <br />Ωστόσο, θα πρέπει να αναγνωρίσουμε ότι πρόκειται, κατ’ αρχήν, για νομοθέτημα που αίρει επιτέλους μία μεγάλη και κατάφορη αδικία που υφίστανται χρόνια τώρα οι αγρότες και οι αγρότισσες. Ποια είναι αυτή η αδικία; Ότι πρόκειται ουσιαστικά για τη μόνη επαγγελματική ομάδα που, μέχρι πριν τη συγκεκριμένη τροπολογία, πριν τη συγκεκριμένη ρύθμιση, συνταξιοδοτούνταν μόνο με το ηλικιακό κριτήριο, δηλαδή, αν ήταν εξήντα πέντε ετών ή εξήντα επτά σήμερα, ασχέτως των χρόνων εργασίας που είχαν συμπληρώσει.<br />Με άλλα λόγια, η αγρότισσα και ο αγρότης, μέχρι πριν τη συγκεκριμένη τροπολογία αν δεν πατούσαν τα εξήντα επτά τους χρόνια και σαράντα και πενήντα χρόνια να δούλευαν τη γη και τα χωράφια τους δεν μπορούσαν να συνταξιοδοτηθούν. Ας αναλογιστούμε, βεβαίως, πόσο προσαυξάνεται αυτή η αδικία, αν λάβουμε υπόψη τις σκληρές συνθήκες υπό τις οποίες οι αγρότες και οι αγρότισσές μας δουλεύουν τη γη και τα χωράφια τους σε μία βαριά και ανθυγιεινή εργασία, με αντίξοες καιρικές συνθήκες, με τη χρήση των φυτοφαρμάκων, λιπασμάτων και των άλλων ειδών.<br />Είναι, λοιπόν, η αποκατάσταση μίας αδικίας, η ηθική δικαίωση επί της αρχής των αγροτών μας, που η παρούσα Κυβέρνηση και ο Πρωθυπουργός είχε δεσμευτεί μάλιστα και στην προ ημερησίας συζήτηση στη Βουλή, σε επίπεδο Αρχηγών κομμάτων, με θέμα τα προβλήματα του αγροτικού κόσμου στις 26 Φεβρουαρίου του 2013. <br />Θα πρέπει, επίσης, να σημειωθεί ότι η συγκεκριμένη ρύθμιση, έχει σε λίγες περιπτώσεις και άμεσο αποτέλεσμα συνταξιοδότησης, τόσο εντός του 2014, όσο και στα επόμενα χρόνια, γιατί επιτέλους καθιερώνει τη διαδοχική ασφάλιση του ΟΓΑ, όταν βεβαίως ο ΟΓΑ είναι ο τελευταίος ασφαλιστικός φορέας. <br />Τι σημαίνει αυτό πρακτικά; Αν σήμερα, δηλαδή, κάποιος αγρότης ασφαλισμένος από το 1987 στον ΟΓΑ, έχει συμπληρώσει είκοσι έξι χρόνια εργασίας και τυχαίνει να έχει άλλα δεκατέσσερα χρόνια εργασίας σε άλλο ταμείο, για παράδειγμα ως εργάτης, ως επαγγελματίας, αυτός ο αγρότης αν σήμερα είναι εξήντα δύο ετών, βγαίνει στη σύνταξη και δεν περιμένει να γίνει εξήντα επτά ετών. Γι’ αυτό και σύμφωνα με την έκθεση του Γενικού Λογιστηρίου του Κράτους υπάρχει πρόβλεψη συνταξιοδοτικής δαπάνης από το 2014 και μετά και από το 2017 θα δίνονται κάθε χρόνο 10.500.000 ευρώ σε συνταξιούχους αγρότες. <br />Είναι, λοιπόν, κατ’ αρχάς μία θετική και ηθικά αναγκαία ρύθμιση, που μπορεί να παράγει την πλήρη αποτελεσματικότητά της από το 2028, ωστόσο σε κάποιες λίγες περιπτώσεις από το 2017 και μετά συνταξιοδοτεί μια μερίδα αγροτών για πρώτη φορά με τα προσόντα της διαδοχικής ασφάλισης.<br />Ωστόσο, ενώ η τροπολογία επί της αρχής είναι δίκαιη, αυτήν τη στιγμή αφορά ένα μέρος των αγροτών ενός κλάδου με βαριά και ανθυγιεινή εργασία που αντιμετωπίζουν «στο πετσί τους» το κενό της νομοθετικής τάξης, αφού πρέπει να πούμε ότι ο ΟΓΑ δεν ήταν το ταμείο κυρίας ασφάλισης μέχρι το 1997 και πριν το 1987, αν και οι αγρότες πλήρωναν ασφαλιστικές εισφορές υπέρ ΟΓΑ 5% σε κάθε αγοραπωλησία τους. Αυτά είναι χρήματα που ουδείς σήμερα αναγνωρίζει. <br />Είμαστε ικανοποιημένοι από την αποδοχή της τροπολογίας που μόλις πριν από λίγο έκανε δεκτή ο Υπουργός για την αναγνώριση πλασματικών χρόνων σύνταξης στην πολύπαθη τάξη των αγροτών, εφόσον οι αγρότες και οι αγρότισσές μας από το 1987 πληρώνουν κανονικά τις ασφαλιστικές τους εισφορές, πλασματικά έτη που αφορούν την εκπλήρωση των στρατιωτικών τους υποχρέωσεων σε ό,τι αφορά τους άντρες, την ύπαρξη παιδιών και την αναγνώριση σπουδών. Βεβαίως, δεν θα σταματήσουμε να ζητάμε οι αγρότες μας που από το 1988 πληρώνουν τις ασφαλιστικές τους εισφορές, να βγουν στη σύνταξη και με τριάντα πέντε χρόνια ασφάλισης. <br />Τέλος, επαναφέρουμε το δίκαιο αίτημά μας για τη συνταξιοδότηση της Ελληνίδας αγρότισσας στο εξηκοστό έτος της ηλικίας, καθώς είναι η μόνη γυναίκα που συνταξιοδοτείται είτε στα εξήντα δύο χρόνια με σαράντα χρόνια εργασίας είτε στα εξήντα επτά, αν δεν έχει συμπληρώσει σαράντα χρόνια. Ζητάμε, λοιπόν, το όριο ηλικίας να μειωθεί στα εξήντα χρόνια για την Ελληνίδα αγρότισσα, με τριάντα επτά χρόνια ασφάλισης, όπως επανειλημμένα και διά του Κοινοβουλευτικού Ελέγχου το έχουμε ζητήσει πλειάδα Βουλευτών.<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ο κ. Γελαλής έχει τον λόγο.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Κυρία Πρόεδρε, κατατέθηκε τροπολογία τώρα, που την έκανε δεκτή ο κύριος Υπουργός;</speech><speech by="#s125"><from>ΠΡΟΕΔΡΕΥΟΥΣΑ</from> Ποια εννοείτε;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Υπουργική τροπολογία είναι.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Μισό λεπτό, διότι τοποθετούμαστε και είμαστε εκτός πραγματικότητας. Είναι πρωτοφανής αυτή η διαδικασία.</speech><speech by="#s129"><from> ΓΕΩΡΓΙΟΣ ΚΟΝΤΟΓΙΑΝΝΗΣ</from> Έχει διανεμηθεί.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Στις 12.00΄ κατατέθηκε.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Είναι αδιανόητο να τοποθετούμαστε τώρα εδώ και να ακολουθεί τροπολογία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Είναι δύο τροπολογίες, μία για το φυσικό αέριο και μία για το παράκτιο μέτωπο. Αυτό είναι ανήκουστο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κοροϊδεύετε το σύμπαν.</speech><speech by="#s129"><from> ΓΕΩΡΓΙΟΣ ΚΟΝΤΟΓΙΑΝΝΗΣ</from> Μίλησε ο Υπουργός και τοποθετήθηκε.</speech><speech by="#s125"><from>ΠΡΟΕΔΡΕΥΟΥΣΑ</from> Ήταν κατατεθειμένη αυτή η τροπολογία, κύριε Αποστόλου.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Δύο υπουργικές τροπολογίες κατατέθηκαν τώρα, στις 12.00΄.</speech><speech by="#s17"><from> ΕΥΑΓΓΕΛΟΣ ΑΠΟΣΤΟΛΟΥ</from> Είναι απαράδεκτη αυτή η διαδικασία.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ένα λεπτό, κύριοι συνάδελφοι. Αυτή η τροπολογία πάντως κατατέθηκε στις 11.45΄, η μία από τις δύο και είναι βουλευτική και την υποστήριξε ο κ. Βρούτσης.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Να πω κάτι, κυρία Πρόεδρε;</speech><speech by="#s125"><from>ΠΡΟΕΔΡΕΥΟΥΣΑ</from> Να πείτε.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κυρία Πρόεδρε, αυτό αφορά δύο υπουργικές τροπολογίες που κατατέθηκαν στις 12.00΄, η μία από τον κ. Μανιάτη για το φυσικό αέριο και η άλλη για το παράκτιο μέτωπο από τον κ. Χαρδούβελη. Δύο τροπολογίες, στις 12.00΄. Μα, είναι δυνατόν;</speech><speech by="#s125"><from>ΠΡΟΕΔΡΕΥΟΥΣΑ</from> Αυτές ήλθαν τώρα;</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Υπουργικές τροπολογίες.</speech><speech by="#s125"><from>ΠΡΟΕΔΡΕΥΟΥΣΑ</from> Αυτή που λέτε τώρα η οποία συζητήθηκε και έγινε δεκτή, είναι τροπολογία του Υπουργείου –ας πούμε- για τους αγρότες, για τον ΟΓΑ. Αυτή λέτε εσείς.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Αυτή είναι βουλευτική τροπολογία. Το καταλάβαμε αυτό. Μιλώ για άλλες δύο υπουργικές τροπολογίες, οι οποίες κατατέθηκαν στις 12.00΄.</speech><speech by="#s125"><from>ΠΡΟΕΔΡΕΥΟΥΣΑ</from> Έχουν έλθει, το καταγγέλλετε και καταγράφεται, κύριε Κατσώτη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κυρία Πρόεδρε…</speech><speech by="#s125"><from>ΠΡΟΕΔΡΕΥΟΥΣΑ</from> Ναι, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Πρώτον, μιλάμε για τροπολογία στις 25-9-2014 και ώρα δώδεκα, δηλαδή σήμερα στις 12.00΄ κατατέθηκε τροπολογία υπουργική και τη συνυπογράφουν ο κ. Χαρδούβελης και –να τον χαιρόμαστε- ο κ. Δένδιας. Δεύτερη τροπολογία, υπουργική και αυτή: 25-9-2014, δηλαδή σήμερα και ώρα 10.15΄ και τη συνυπογράφουν ο Υπουργός Κλιματικής Αλλαγής κ. Μανιάτης και –να τον χαιρόμαστε και πάλι- ο κ. Δένδιας.</speech><speech by="#s125"><from>ΠΡΟΕΔΡΕΥΟΥΣΑ</from> Εδώ είναι ο κ. Δένδιας. Θα τις υποστηρίξει, φαντάζομαι.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Γι’ αυτό ήρθε. Καταθέτουν τις τροπολογίες στις 10.15΄ και τις ψηφίζουν στις 14.00΄. Καταθέτουν τροπολογίες στις 12.00΄ και τις ψηφίζουν στις 14.00΄.</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει, κύριε Λαφαζάνη. Καταγράφηκε. Ευχαριστώ. Θα πάρει το λόγο ο κ. Δένδιας και φαντάζομαι θα τις υποστηρίξει.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Είναι Βουλή αυτή; Εδώ έχει ευθύνες και το Προεδρείο. Δεν μπορεί να αποδέχεται αυτή τη διαδικασία. Να ψηφίζουμε στις 14.00΄ και στις 12.00΄ να κατατίθενται υπουργικές εκπρόθεσμες τροπολογίες!</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Αυτά δεν γίνονται. Είναι όλα παράνομα. Είναι έκπτωτοι, παράνομοι, αντισυνταγματικοί. Έχουν όλα τα κακά της μοίρας τους. Να σηκωθούν να φύγουν, αν δεν μπορούν να διαχειριστούν ούτε τη Βουλή. Ούτε τη Βουλή δεν μπορούν να διαχειριστούν!</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε. <br />Τον λόγο έχει η κ. Ρεπούση για δύο λεπτά.</speech><speech by="#s241"><from> ΜΑΡΙΑ ΡΕΠΟΥΣΗ</from> Συμφωνώ με τα σχόλια και τις αντιρρήσεις των συναδέλφων σχετικά με τις εκπρόθεσμες και συγκεκριμένα τελευταίας ώρας τροπολογίες που έχουν κατατεθεί. <br />Θα ήθελα να παρακαλέσω τον κύριο Υπουργό να κάνει τώρα μια παρέμβαση σχετικά με τις τροπολογίες αυτές, που έχουν κατατεθεί στις 12.00’, κατά τη διάρκεια της συνεδρίασης του Τμήματος της Βουλής. <br />Παρακαλώ, κύριε Δένδια, αν έχετε την καλοσύνη, να μας εξηγήσετε γιατί κάνετε δεκτή αυτήν τη διαδικασία. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ και εγώ. <br />Ο κ. Δημήτρης Γελαλής έχει τον λόγο.</speech><speech by="#s44"><from> ΔΗΜΗΤΡΗΣ ΓΕΛΑΛΗΣ</from> Ευχαριστώ, κυρία Πρόεδρε. <br />Ζητήσαμε να είναι εδώ ο κύριος Υπουργός. Απαξίωσε και εκείνος τη Βουλή. Όχι μόνο ο Πρωθυπουργός της χώρας μας, αλλά και ο Υπουργός των Οικονομικών, μιας και μια τόσο σοβαρή τροπολογία δεν έρχεται να τη στηρίξει. Αναφέρομαι στην τροπολογία για τον αναβαλλόμενο φόρο, ο οποίος είναι μια ουσιαστικότατη τροπολογία, η οποία κατατίθεται σήμερα. <br />Τι είναι ο αναβαλλόμενος φόρος; Είναι μια φορολογική, κεφαλαιακή βοήθεια, που δόθηκε παλιότερα στις τράπεζες ως αντιστάθμισμα για τη μεγάλη απώλεια που είχαν από το PSI. Είναι ζημίες που έφτασαν το ύψος των 37,7 δισεκατομμυρίων ευρώ για τις ελληνικές τράπεζες, που αργότερα αυξήθηκε λόγω των ομολόγων που δόθηκαν ως αντάλλαγμα στις τράπεζες και επαναγοράστηκαν σε τιμή πολύ χαμηλότερη από την αρχική. Βέβαια, όταν μιλάμε για PSI, μιλάμε –αν δεν κάνω λάθος- για 105 δισεκατομμύρια ευρώ. <br />Δεν παίρνουμε κανένα μέτρο όσον αφορά τους μικροομολογιούχους, δεν παίρνουμε κανένα μέτρο όσον αφορά τη χασούρα την οποία είχαν τα ασφαλιστικά ταμεία. <br />Σήμερα είναι η λογιστική αναγνώριση ως έσοδο, του φόρου που θα πλήρωναν αν δεν είχαν ζημιές από το PSI. Ως αντιστάθμισμα στις απώλειες αυτές, το ελληνικό δημόσιο αποφάσισε την αναγνώριση του αναβαλλόμενου φόρου, δηλαδή έδωσε στις τράπεζες τη δυνατότητα να συμψηφίσουν μέρος των απωλειών του PSI που θα έπρεπε να καταβάλουν από μελλοντικά κέρδη. <br />Τι λέει σήμερα η τροπολογία; Ότι το ελληνικό δημόσιο θα εγγυηθεί, πως θα αποδώσει στις τράπεζες με ομόλογα το μέρος του αναβαλλόμενου φόρου, που δεν θα συμψηφιστεί με κέρδη εντός της επόμενης τριαντακονταετίας. Και βέβαια, όλα αυτά είναι στη λογική -και περιμένουμε εάν το θέλετε- των stress test τα οποία θα γίνουν. <br />Με αυτόν τον τρόπο δίνουμε ξανά χείρα βοηθείας στις τράπεζες να εμφανίσουν με το ζόρι, καλύτερους δείκτες κεφαλαιακής επάρκειας και να χρειαστούν τελικά λιγότερα χρήματα. <br />Αν το πάρουμε λίγο ιστορικά, θα δούμε ότι από το 2008 μέχρι σήμερα είχαμε χείρα βοηθείας -όπως είπα πριν- 320.000.000.000 ευρώ ρευστό και εγγυήσεις που δόθηκαν στις τράπεζες. Στην ουσία, αυτό ήταν μια μεταφορά της τραπεζικής επιβάρυνσης, δηλαδή του χρέους των τραπεζών στο ελληνικό δημόσιο. <br />Τι είχαν ακόμα όλο αυτό το χρονικό διάστημα; Μια διαδικασία να αναγνωρίσουν με το ζόρι τέσσερις συστημικές τράπεζες. Οι υπόλοιπες τράπεζες; Στον κάλαθο των αχρήστων. Τα χρήματα τα οποία δόθηκαν όλο αυτό το χρονικό διάστημα στις τράπεζες, είχαν ως αποτέλεσμα η συμμετοχή του ελληνικού δημοσίου να είναι σε πολύ υψηλά επίπεδα όσον αφορά, για παράδειγμα, στη συμμετοχή του δημοσίου στις τράπεζες αυτές. Έφτανε και σε ποσοστά της τάξης του 90%-95%. <br />Παρ’ όλα αυτά, τα τερτίπια της Κυβέρνησης ποια ήταν; Να πουλήσουμε με 0,30 ευρώ μετοχές που αγοράσαμε με 1,5 ευρώ. Αναφέρομαι στη Eurobank. Αυτό είχε σαν αποτέλεσμα να μειωθεί πάρα πολύ η συμμετοχή του ελληνικού δημοσίου και ο έλεγχος στο τραπεζικό σύστημα, χωρίς να σκεφτούμε όλο το χρονικό διάστημα από την έναρξη της οικονομικής κρίσης ότι κάποιος ευθύνεται. <br />Αυτός ο οποίος ευθύνεται είναι ο διοικητής της Τράπεζας της Ελλάδος. Ο σημερινός, ο χθεσινός, ο προχθεσινός. Είχε τον έλεγχο της κεφαλαιακής επάρκειας του τραπεζικού συστήματος. Τίποτα απ’ όλα αυτά δεν έγινε. <br />Φτάνουμε στο σημείο τώρα να μπαίνουμε, επειδή είμαστε τόσο πολύ αφερέγγυοι, και στο μικροσκόπιο της ΕΛΣΤΑΤ και της Eurostat, η οποία αναφέρει ότι θα κάνει τους ελέγχους, θα παρακολουθεί όλες τις νομικές εξελίξεις για τον αναβαλλόμενο φόρο στα κράτη μέλη και θα προβαίνει σε διμερείς συζητήσεις, που θα σχετίζονται με την εγγραφή αυτών των ποσών στους εθνικούς λογαριασμούς. Δεν μας εμπιστεύονται πλέον ούτε οι ίδιοι οι εταίροι μας. <br />Οι τέσσερις ελληνικές τράπεζες έχουν αναγνωρίσει εν τω μεταξύ 3,2 δισεκατομμύρια ευρώ και 3,6 δισεκατομμύρια ευρώ αναβαλλόμενο φόρο στους ισολογισμούς τους το δεύτερο τρίμηνο του 2014 και με τις ρυθμίσεις αυτές, δίνεται η δυνατότητα στις τράπεζες να εγγράψουν ολόκληρο τον αναβαλλόμενο φόρο στα εποπτικά κεφάλαια και να σταματήσουν, όπως φαίνεται, κατά 10% σε βάθος δεκαετίας βέβαια. Το συνολικό κεφαλαιακό όφελος από την αναγνώριση αυτή είναι της τάξης των 3,7 δισεκατομμύρια. <br />Με όλη αυτή τη διαδικασία, απαξιώνουμε πλήρως τα κεφάλαια τα οποία έχουμε δώσει σαν Yπουργείο Οικονομικών, απαξιώνουμε πλήρως τη διαδικασία μέσω του ΤΧΣ. Δόθηκαν αυτά τα χρήματα. Απαξιώνουμε και την ίδια τη συμμετοχή στα μετοχικά κεφάλαια, αφού είναι πάρα πολύ χαμηλά. <br />Αυτά λέει η πρώτη παράγραφος, η οποία έρχεται για ψήφιση. Ζητήσαμε αναβολή της συζήτησης αυτής. Δεν έγινε δεκτή. Αυτή η διάταξη ήταν στο σχέδιο της φορολογίας του εισοδήματος. Ήταν το άρθρο 11. Διαγράφηκε τότε με υπουργική τροπολογία. Επανέρχεται τώρα, ενώ σε λίγο θα έχουμε σχέδιο για φορολογία εισοδήματος και θα μπορέσουμε να το συζητήσουμε διεξοδικά και συνολικά. <br />Η δεύτερη παράγραφος αναφέρεται στην παράταση της προθεσμίας για λύση και εκκαθάριση του Οργανισμού Διεξαγωγής Ιπποδρομιών Ελλάδος μέχρι 31-3-2015 αντί για 30-9-2014. Δηλαδή, δίνουμε μια μικρή παράταση για να φανούμε καλοί; Είναι αυτή η παράταση τόσο αθώα; Μήπως έχουμε έναν πόλεμο συμφερόντων Κόκκαλη-Μελισσανίδη για την απόκτηση του ιπποδρομιακού συστήματος με διαιτητή την Κυβέρνηση, τον κύριο Σαμαρά; <br />Ο ΟΔΙΕ οφείλει στην INTRALOT 25 εκατομμύρια ευρώ. Αν πάει σε διαδικασία εκκαθάρισης, υπάρχει ο κίνδυνος να χαθούν αυτά τα χρήματα. Άρα, δίνουμε μια παράταση για να μπορέσουμε να βοηθήσουμε κάποιους ημετέρους και τίποτα άλλο.<br /><br />Σε μισό λεπτό τελειώνω, κυρία Πρόεδρε. <br />Με αφορμή αυτήν την κήρυξη ως άγονου του διαγωνισμού από το ΤΑΙΠΕΔ για το ξεπούλημα του ΟΔΙΕ, επειδή υπήρχε κι άλλη προσφορά από την πλευρά του κ. Μελισσανίδη –πιστεύουμε, δηλαδή, ότι αυτός κρύβεται από πίσω- η Κυβέρνηση θα εξασφαλίσει νέα προθεσμία για την εκκαθάριση του ΟΔΙΕ. Με αυτόν τον τρόπο η «INTRALOT» δεν θα χάσει τα 25 εκατομμύρια ευρώ που της οφείλει ο ΟΔΙΕ. Βέβαια από εδώ και πέρα θα πρέπει να δούμε σε αυτόν τον πόλεμο τι θα γίνει, την ώρα που η Κυβέρνηση κοιτάει το πώς θα εξυπηρετεί είτε τον έναν είτε τον άλλον. <br />Η τρίτη παράγραφος, δεν γράφει τίποτα. <br />Γενικώς, όμως, είναι μια τροπολογία –και θα πω αυτό που είπα και στην αρχή- η οποία θα έπρεπε να έχει έρθει και πρέπει να έρθει σε επόμενο σχέδιο νόμου, το οποίο θα έχει σχέση με τη φορολογία εισοδήματος.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε πολύ.<br />Ο κ. Αθανάσιος Δαβάκης έχει τον λόγο.</speech><speech by="#s64"><from> ΑΘΑΝΑΣΙΟΣ ΔΑΒΑΚΗΣ</from> Κυρία Πρόεδρε, θέλω να αναφερθώ σε δύο συγκεκριμένες τροπολογίες –που όλοι γνωρίζουμε- οι οποίες κατετέθησαν από τον κύριο Υπουργό Εργασίας και θεωρώ ότι αποτελούν μια σημαντική τομή στο γενικότερο ασφαλιστικό σύστημα αλλά και σε όλα εκείνα που αφορούν τον οργανισμό του ΟΑΕΔ. <br />Πράγματι, είναι μια διαρθρωτική αλλαγή αυτή που γίνεται στον ΟΑΕΔ, γιατί, όπως προείπε και ο κύριος Υπουργός στην ομιλία του, ο ΟΑΕΔ εκσυγχρονίζεται, εντάσσεται στην ηλεκτρονική διακυβέρνηση και αυτό και μόνο που είπε ότι απαλλάσσονται περίπου πεντακόσιοι εργασιακοί σύμβουλοι από τα μέχρι τώρα καθήκοντά τους για να ασχοληθούν σε ατομικά σχέδια δράσης ανέργων αλλά και το ότι περίπου οι μισοί από τους ανέργους της χώρας –δηλαδή περίπου μισό εκατομμύριο άνεργοι- δεν θα ξαναμπούν στις δομές του ΟΑΕΔ –με τον αναλογούντα φόρτο εργασίας για τα στελέχη- δείχνει ότι απλοποιούνται οι διαδικασίες. Ο ΟΑΕΔ γίνεται πιο φιλικός σε μια κρίσιμη περίοδο για την ανεργία στη χώρα μας. Γίνεται πιο φιλικός στον Έλληνα πολίτη και αυτό θεωρώ, όπως προείπα, ότι αποτελεί μια σημαντική τομή.<br />Θέλω να έρθω τώρα στην τροπολογία για τους αγρότες. Είναι πράγματι και αυτή μια σημαντική νομοθετική πρωτοβουλία, μια βαθύτατη πολιτική επιλογή. Δεν θα έλεγα ότι πληροί και ολοκληρώνει αυτό για το οποίο η πλειοψηφία των συναδέλφων της Νέας Δημοκρατίας μιλάει, δηλαδή για το άδικο της μεταθέσεως των χρόνων συνταξιοδότησης των Ελλήνων αγροτών από το εξηκοστό πέμπτο στο εξηκοστό έβδομο έτος. Είναι σημαντικό αυτό το οποίο όλες οι πτέρυγες έχουμε πει σε αυτήν την Αίθουσα, αλλά δίνει την τάση και τον τόνο της αναγνωρίσεως της αδικίας η οποία τόσο καιρό έχει υπάρξει για τον Έλληνα αγρότη. <br />Η επαναφορά συντάξεως στα εξήντα δύο έτη, με τη συμπλήρωση σαράντα χρόνων διαδοχικής ασφάλισης, δείχνει ότι αντιλαμβάνεται η Κυβέρνηση την αδικία που έχει υποστεί ο Έλληνας αγρότης, επιβεβαιώνεται και υλοποιείται η πριν από καιρό εξαγγελία σε αυτήν την Αίθουσα του Πρωθυπουργού κ. Σαμαρά για το εξηκοστό δεύτερο έτος στους αγρότες, αρκεί να υπάρξουν οι συγκεκριμένες συνθήκες και όλα εκείνα τα οποία θα συνθέσουν τη νομιμοποίηση αυτής της απόφασης. <br />Είναι σωστή λοιπόν αυτή η τροπολογία. Είναι σωστή γιατί αναγνωρίζοντας παράλληλα, με τη δεύτερη τροπολογία που ήρθε, τα πλασματικά χρόνια, πραγματοποιείται κάτι πολύ σημαντικό, δεδομένου ότι οι περισσότερες τάξεις των Ελλήνων εργαζομένων μπορούν να τα αναγνωρίσουν και δεν μπορούσαν μέχρι τώρα να τα αναγνωρίσουν οι αγρότες μας.<br />Προείπε συνάδελφος κάτι σχετικά με την Ελληνίδα αγρότισσα. Είναι και αυτό ένα θέμα, το οποίο πρέπει επιτέλους όλοι να αποδεχθούμε και κυρίως οι λαμβάνοντες τη νομοθετική πρωτοβουλία. Η Ελληνίδα αγρότισσα είναι εκείνη που ακόμα αποστερείται όλων εκείνων των συνθηκών ασφάλισης που έχει η εργαζόμενη στο ΙΚΑ, η εργαζόμενη με παιδιά, η εργαζόμενη σε άλλους φορείς.<br />Θέλω επίσης να μιλήσω –και θα το δει από τα Πρακτικά ο κύριος Υπουργός- σχετικά με τους ανασφάλιστους υπερηλίκους. Είναι ζήτημα με το οποίο έχουμε απασχοληθεί πολλές φορές. Έχουν διακοπεί συντάξεις Βορειοηπειρωτών –αυτές οι μικρές συντάξεις, αλλά είναι πολύ σημαντικό- και πρέπει με κάποιον τρόπο να αποκατασταθούν.<br />Επίσης θέλω να αναφερθώ στα ζητήματα που αφορούν τη συνταξιοδότηση των ασφαλισμένων του ΟΓΑ, που έχουν συστηματική ενασχόληση επαγγέλματος, που διαγράφεται ο ασφαλιστικός τους χρόνος και δεν μπορούν να πάρουν σύνταξη ή λαμβάνουν μειωμένη σύνταξη. <br />Πρέπει να το δει και αυτό η πολιτική ηγεσία του Υπουργείου, για να υπάρξει επιτέλους αυτό το οποίο όλοι επαγγελλόμαστε. Τι δηλαδή; Πρέπει να υπάρξει δικαιοσύνη στον εργαζόμενο της ελληνικής υπαίθρου, μία δικαιοσύνη που αφορά το συνταξιοδοτικό του καθεστώς, κάτι για το οποίο, δυστυχώς, αναγκαζόμαστε όλοι εμείς, που ανήκουμε στην ελληνική περιφέρεια και εκπροσωπούμε την ελληνική περιφέρεια, να απολογούμαστε. Είναι ζητήματα τα οποία σήμερα φαντάζουν τελείως παράλογα. Πρέπει να επανέλθει η μείωση της συντάξεως στον Έλληνα αγρότη στα εξήντα πέντε έτη και κάτω των εξήντα πέντε ετών. <br />Όλοι μας γνωρίζουμε –και αυτοί που πολιτευόμαστε στην ελληνική περιφέρεια και αυτοί που δεν πολιτεύονται, αλλά προέρχονται εκ καταγωγής από την ελληνική περιφέρεια- τι σημαίνει σήμερα για έναν Έλληνα να ασκεί το αγροτικό επάγγελμα. Δεν είναι οποιοδήποτε επάγγελμα το αγροτικό επάγγελμα και ο συνταξιοδοτικός επανακαθορισμός αυτής της άδικης μέχρι τώρα μεταχείρισης είναι επιβεβλημένος. <br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ο Αντιπρόεδρος της Βουλής κ. Ιωάννης Δριβελέγκας έχει τον λόγο.</speech><speech by="#s75"><from> ΓΙΑΝΝΗΣ ΔΡΙΒΕΛΕΓΚΑΣ</from> Ευχαριστώ, κυρία Πρόεδρε.<br />Δεν θα έπαιρνα τον λόγο, με την έννοια ότι έχει γίνει ήδη δεκτή από τον κύριο Υπουργό η τροπολογία που έχω καταθέσει και αφορά κυρίως αυτούς που δουλεύουν στα επισιτικά επαγγέλματα, δηλαδή τους ξενοδοχοϋπαλλήλους. Απλώς θέλω να εξηγήσω στο Τμήμα ότι αυτή η τροπολογία έχει διπλό όφελος, αφού και η πολιτεία έχει όφελος –το ξέρει ο κ. Κεγκέρογλου- διότι θα έχει ασφαλιστικές εισφορές μετά τον χρόνο εργασίας, λόγω της επιμήκυνσης της τουριστικής περιόδου. <br /> <br />Τι θα γινόταν, αν δεν περνούσε αυτή η τροπολογία; Θα αναγκάζονταν να παραιτηθούν και να δουλεύουν στα ξενοδοχεία πάλι «μαύρα», έτσι θα έχανε πάλι το κράτος. Έτσι, λοιπόν, είναι μία τροπολογία η οποία ρυθμίζει αυτό το θέμα και εξυπηρετεί χιλιάδες ξενοδοχοϋπαλλήλους, ιδιαίτερα σε περιοχές όπου παρατηρείται επιμήκυνση της τουριστικής περιόδου. <br />Με την ευκαιρία, κύριε Υπουργέ, θέλω τώρα να σας πω για έναν παραλογισμό δύο υπηρεσιών ή δύο Υπουργείων. Χθες ήμουν στο γραφείο μου κι έρχεται ένας αλλοδαπός πολίτης που μένει χρόνια εδώ, έχει άδεια παραμονής, τα παιδιά του γεννήθηκαν εδώ, σπουδάζουν κ.λπ.. Πήγε, λοιπόν, να βγάλει άδεια παραμονής και πάει στην αποκεντρωμένη περιφέρεια και του λένε –προσέξτε τώρα εδώ το παράλογο- ότι πρέπει να φέρει και να σφραγίσει το βιβλιάριο υγείας. Πάει ο άνθρωπος να σφραγίσει το βιβλιάριο υγείας των παιδιών με όλα τα δικαιολογητικά και από το ΙΚΑ του λένε «πρέπει να μας φέρεις την άδεια παραμονής». Ήταν μεταξύ Πολυγύρου και Μουδανιών. <br />Γιατί πήρα την αφορμή να σας το πω; Διάβαζα χθες στις εφημερίδες, κύριε Υπουργέ, ότι έχει αυξηθεί η ιδιωτική ασφάλιση. Σας παρακαλώ προσέξτε με λίγο. Τι του είπαν; «Αν ασφαλιστείτε σε ιδιωτική εταιρεία, θα μπορούν να πάρουν άδεια παραμονής τα παιδιά.». Αυτό σημαίνει 500 ευρώ, διότι οι ασφαλιστικές εταιρείες το έχουν δει αυτό το κενό και είναι στημένες έξω από τα γραφεία της αποκεντρωμένης περιφέρειας. <br /><br />Ακούστε με λίγο είναι σημαντικό, κύριε Υπουργέ. Ξέρω ότι έχετε μεγαλύτερα και σημαντικότερα θέματα, αλλά τα απλά θέματα, τα οποία αφορούν τους πολίτες, πρέπει κάποτε να λυθούν. <br />Οι ασφαλιστικές εταιρείες, λοιπόν, ζητούν 500 ευρώ για να λύσουν το πρόβλημα και δεν ασφαλίζονται οι πολίτες στο ΙΚΑ. Είναι ή δεν είναι παραλογισμός, όταν μία υπηρεσία λέει στον πολίτη «για να σου δώσουμε άδεια παραμονής, πρέπει να φέρεις σφραγισμένο βιβλιάριο υγείας»;<br />Το ΙΚΑ τού λέει «για να σου σφραγίσω το βιβλιάριο υγείας, να μου φέρεις την άδεια παραμονής» και ο άνθρωπος δεν ξέρει τι να κάνει. Μπορείτε να μου πείτε πώς θα λυθεί το πρόβλημα; <br />Εγώ το έψαξα πάρα πολύ. Επί δύο ημέρες ασχολούμαι. Είπαν από το Υπουργείο σας και μάλιστα από το Υπουργείο Διοικητικής Μεταρρύθμισης, κύριε Υπουργέ, «θα σου δώσουν μία μπλε βεβαίωση». Εγώ ο ίδιος πήρα τηλέφωνο στην αποκεντρωμένη διοίκηση, ως μη όφειλα, και μου είπαν ότι και αυτό έχει καταργηθεί στις 28 Αυγούστου. Έτσι, λοιπόν, και το ΙΚΑ χάνει, οι ασφαλιστικές τα οικονομάνε και κυρίως ο πολίτης δεν εξυπηρετείται. <br />Αν μπορείτε, θα ήθελα να μου δώσετε μια απάντηση. Δεν θέλω να σας καταθέσω επίκαιρη ερώτηση. Αν μπορείτε, καλώς, ή αλλιώς φροντίστε να λυθεί το θέμα. <br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει ο κ. Λαφαζάνης για οκτώ λεπτά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ευχαριστώ, κύριε Πρόεδρε. <br />Λυπούμαι πάρα πολύ για τις μεθοδεύσεις που ακολουθεί η Κυβέρνηση και ειδικότερα το Υπουργείο Οικονομικών, δυστυχώς με επικεφαλής εσάς, κύριε Χαρδούβελη. <br />Λυπάμαι πάρα πολύ, γιατί με τροπολογίες τις οποίες φέρνετε «αεροπλανικά» κατά παράβαση του Κανονισμού και του Συντάγματος, με εκπρόθεσμες τροπολογίες, προωθείτε ένα από τα μεγαλύτερα σκάνδαλα τα οποία έχουν συμβεί στην ελληνική ιστορία. <br />Αναφέρομαι στο σκάνδαλο το οποίο προωθείτε και το προωθείτε συστηματικά και συνολικά όλη η Κυβέρνηση, με εσάς βεβαίως τώρα σε αυτήν τη θέση, το μέγα σκάνδαλο να απαξιώσετε πλήρως τα λεφτά που έβαλε το δημόσιο μέσω του Ταμείου Χρηματοπιστωτικής Σταθερότητας στις τράπεζες και να περάσετε σε μια νύχτα με «μαρουλόφυλλα» τις τράπεζες σε ιδιωτικά χέρια και συγκεκριμένα σε ξένα funds. <br />Αυτό επιχειρείτε με μια τροπολογία χθεσινή, την οποία εισάγετε παράνομα, αντισυνταγματικά και παρά τον Κανονισμό, και θέλετε να την ψηφίσετε σήμερα το μεσημέρι, εν αγνοία του Τμήματος σχεδόν και φυσικά εν αγνοία του ελληνικού λαού, πιστεύοντας ότι θα τύχετε ευεργεσίας βεβαίως λόγω έλλειψης δημοσιότητας, από το γεγονός ότι ευεργετείτε ιδιώτες τραπεζίτες, ευεργετείτε το τραπεζικό κεφάλαιο και, ευεργετώντας το τραπεζικό κεφάλαιο, ξέρετε βεβαίως ότι η διαπλοκή θα σας επιφυλάσσει τη σιωπή για την τροπολογία σας, τη σκανδαλώδη αυτή τροπολογία σας. <br />Τι κάνετε με αυτήν τη σκανδαλώδη τροπολογία, κύριε Χαρδούβελη; Χρησιμοποιείτε τον χαριστικό αναβαλλόμενο φόρο. Τι είναι ο αναβαλλόμενος φόρος; Είναι ένα μεγάλο δώρο το οποίο εδόθη στους τραπεζίτες, προκειμένου να συμψηφίσουν τις απώλειες που είχαν από το κούρεμα των ομολόγων τους. Δηλαδή, το δημόσιο με ορίζοντα τριάντα ετών χάριζε φόρους στις τράπεζες για να συμψηφίσει τις απώλειές τους από το PSI. <br />Σας ρωτώ: Δεν είναι ντροπή αυτά τα πράγματα; Δεν είναι όνειδος; Διότι λεφτά από το PSI, κύριε Χαρδούβελη, δεν έχουν απωλέσει μόνο οι τράπεζες, έχουν απωλέσει πρώτα απ’ όλα τα ασφαλιστικά ταμεία. Κόβετε τις συντάξεις του ελληνικού λαού, κόβετε τα επικουρικά, κόβετε συνταξιοδοτικές παροχές, γιατί κάνατε σκανδαλώδες κούρεμα και μάλιστα χωρίς να ρωτήσετε αυτούς που έχουν βάλει τα λεφτά στα ασφαλιστικά ταμεία. Διότι τα λεφτά στα ασφαλιστικά ταμεία δεν είναι δικά σας, είναι των ασφαλισμένων. <br />Κουρέψατε, λοιπόν, τα ομόλογά τους, που με δικές σας αποφάσεις τα είχαν καταθέσει ως εγγύηση στην Τράπεζα της Ελλάδος. Κουρεύτηκαν, λοιπόν, αυτά και καμμία αναπλήρωση δεν έγινε των απωλειών για τα ασφαλιστικά ταμεία. <br />Καμμία αναπλήρωση απωλειών για νομικά πρόσωπα ιδιωτικού δικαίου, νοσοκομεία και άλλους οργανισμούς, οι οποίοι έχασαν τα λεφτά τους με το PSI. Καμμία αναπλήρωση για τα φυσικά πρόσωπα ομολογιούχους, οι οποίοι εμπιστεύτηκαν το ελληνικό κράτος και είδαν να εξαφανίζονται οι οικονομίες τους από τη μια μέρα στην άλλη. Στις τράπεζες σπεύσατε να κάνετε το δώρο του αναβαλλόμενου φόρου.<br />Τώρα τι έρχεστε να κάνετε; Αναδρομικά τον αναβαλλόμενο φόρο που είναι σε ορίζοντα τριακονταετίας τον μετατρέπετε σε φορολογική απαίτηση και τη φορολογική αυτή απαίτηση, την καταγράφετε ως εποπτικά κεφάλαια των τραπεζών, προκειμένου να πετύχετε τι; Αυτό που είναι ο στόχος σας είναι στα επόμενα stress tests να μειωθούν ισόποσα οι κεφαλαιακές ανάγκες των τραπεζών κατά την εγγραφή του αναβαλλόμενου φόρου στα εποπτικά κεφάλαια των τραπεζών, έτσι ώστε με πενταροδεκάρες να μπουν οι ιδιώτες και να πάρουν το μετοχικό κεφάλαιο με αυξήσεις μετοχικού κεφαλαίου των τραπεζών και επομένως, μέσα σε μια νύχτα, τα ιδιωτικά κεφάλαια –τα funds βέβαια βάζουν τώρα τα λεφτά- να πάρουν τη συντριπτική πλειοψηφία του μετοχικού κεφαλαίου των τραπεζών από το ΤΧΣ, που σήμερα είναι στις τρεις από τις τέσσερις τράπεζες πλειοψηφικό και στην τέταρτη, τη Eurobank, μετά το σκάνδαλο το οποίο έκανε ο κ. Στουρνάρας, έχει πέσει στο 34%. <br />Αυτό επιχειρείτε και έχετε φέρει και νόμο ο οποίος στηρίζει αυτά που λέω. Διότι ο νόμος που έχετε ψηφίσει σκανδαλωδώς –και εδώ, κύριοι της Πλειοψηφίας, υπάρχουν τεράστιες ευθύνες και δεν μπορείτε να κρύβεστε πίσω από το δάχτυλό σας- τι λέει; Ότι στις αυξήσεις μετοχικού κεφαλαίου των τραπεζών μπορεί να αποτρέπεται η συμμετοχή του ΤΧΣ. Δεν μπαίνει το ΤΧΣ στις αυξήσεις του μετοχικού κεφαλαίου, χάνει τα λεφτά του και μπορεί η αγορά των μετοχών να γίνεται όχι μόνο κάτω από την τιμή κτήσης του ΤΧΣ των μετοχών αυτών των τραπεζών με την ανακεφαλαιοποίηση, αλλά και κάτω από τη χρηματιστηριακή τιμή.<br />Επομένως το παιχνίδι είναι στημένο, είναι δρομολογημένο και σπεύδετε εν όψει και πολιτικών εξελίξεων να παραδώσετε τις τράπεζες στα ξένα funds συνολικά και να χρησιμοποιήσετε αυτήν την τροπολογία, για να τις πάρουν τα ξένα funds και μάλιστα πάμφθηνα. Αυτό το κάνατε στη Eurobank και η Eurobank σε μια νύχτα είδε να απαξιώνεται η συμμετοχή του ΤΧΣ και να περνά στα funds και σήμερα το ΤΧΣ να έχει το 34%. Σε μια νύχτα το δημόσιο έχασε 13 δισεκατομμύρια, που έβαλε για να στηρίξει τη Eurobank! Με ποιο δικαίωμα τα κάνετε αυτά τα απερίγραπτα σκάνδαλα;<br />Τα κατήγγειλα και ήσασταν παρών, όταν ο κ. Στουρνάρας διοριζόταν. Τα κατήγγειλα στη Βουλή από αυτό εδώ το Βήμα και ο κ. Στουρνάρας ξέρετε τι μου είπε; Κοιτάξτε τα Πρακτικά, κύριε Χαρδούβελης; «Βεβαίως είχαμε απώλειες, αλλά συμψηφίσαμε έτσι τις απώλειες που είχαν οι τράπεζες με το PSI». Δηλαδή, συμψηφίζουμε τις απώλειες των τραπεζών από τη μια με τον αναβαλλόμενο φόρο και κατά τον Στουρνάρα –γραμμένα στα Πρακτικά αυτά- συμψηφίζουμε για δεύτερη φορά τις απώλειες των τραπεζών, εξυπηρετώντας τις απώλειες της συμμετοχής του ΤΧΣ! Δεν μου λέτε, σε ποια χώρα γίνονται αυτά τα πράγματα; Πού ανακαλύψατε όλες αυτές τις μεθοδεύσεις και τις προωθείτε; <br />Και τότε εδώ συζητούσαμε. Ήταν τότε που ο κ. Στουρνάρας διοριζόταν Διοικητής της Τράπεζας της Ελλάδος. Ο κ. Στουρνάρας ήταν εδώ, εσείς ήσασταν δίπλα του και ανέφερα το σκάνδαλο αυτό και τα επικείμενα σκάνδαλα για την ιδιωτικοποίηση των τραπεζών μπροστά σας. Δεν μίλησε ο κ. Στουρνάρας. Δείτε την απάντηση την οποία έχει δώσει στην επιτροπή. Δείτε την απάντηση και αν είναι απάντηση αυτή. Βεβαίως προήχθη ο κ. Στουρνάρας για τα θαυμάσια έργα του σε Διοικητή της Τράπεζας της Ελλάδος.<br />Δεν ξέρω αν πιστεύετε ότι έτσι θωρακίζεται κιόλας από οποιεσδήποτε συνέπειες των πράξεών του και των πολιτικών που εφάρμοσε. Δυστυχώς, αυτή είναι η κατάσταση. <br /><br />Εσείς τι έπρεπε να κάνετε –είναι λίγο κουραστικό, θα ανεχθείτε να με ακούσετε κιόλας- κύριε Χαρδούβελη; Γιατί εδώ μιλάμε για λεφτά του ελληνικού λαού. Μιλάμε για τράπεζες οι οποίες έχουν περιέλθει σε δεινή θέση εξαιτίας της πολιτικής των κυβερνήσεων αλλά και της πολιτικής την οποίαν άσκησαν οι διοικήσεις τους. Μιλάμε για τραπεζίτες που αυτήν τη στιγμή έχουν αμοιβές οι οποίες είναι τεράστιες, είναι μυθικές, για το κατάντημα στο οποίο έχει περιέλθει ο ελληνικός λαός. Μιλάμε για προνόμια και έσοδα τα οποία και τώρα, μέσα στην κρίση συνεχίζουν να υπάρχουν. <br />Τι έπρεπε να κάνετε, λοιπόν;</speech><speech by="#s74"><from>ΠΡΟΕΔΡΕΥΩΝ</from> Παρακαλώ, ολοκληρώνετε, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τελειώνω με την πρόταση αυτή, κύριε Πρόεδρε. <br />Το πρώτο πράγμα που έπρεπε να κάνετε είναι να διαφυλάξετε ως κόρη οφθαλμού το δημόσιο χρήμα, τα δανεικά, τα οποία χρεώθηκε ο ελληνικός λαός για την ανακεφαλαιοποίηση των τραπεζών. Έπρεπε να τα διαφυλάξετε και τουλάχιστον –αν είναι δυνατόν εντόκως- να τα πάρει πίσω. Δεν λέω τίποτε άλλο, τουλάχιστον να τα πάρει πίσω.<br />Εσείς τα σκορπίζετε και τα πετάτε αυτήν την ώρα. Δεν τα υπολογίζετε καθόλου. Τα χρησιμοποιείτε προκειμένου να εξυπηρετήσετε το ιδιωτικό κεφάλαιο, προκειμένου να εξυπηρετήσετε τα δογματικά σας σχέδια για τον οικονομικό έλεγχο της χώρας. Αυτό κάνετε.<br />Θα μου πείτε: τι θα μπορούσατε να κάνετε; Θέλετε τον αναβαλλόμενο φόρο που έχετε συμψηφίσει; Έχετε συμψηφίσει, λοιπόν, τις απώλειες των τραπεζών με μελλοντικές φορολογικές σας απαλλαγές; Αν θέλετε, λοιπόν, να βάλετε τον αναβαλλόμενο φόρο στα εποπτικά κεφάλαια των τραπεζών, δεν πρέπει να το χρησιμοποιήσετε ως άλλοθι για να αγοράσουν φθηνά οι ιδιώτες και σε μια νύχτα να πάρουν τις τράπεζες στα χέρια τους. <br />Το ελάχιστο που πρέπει να κάνετε είναι να μετατρέψετε αυτά τα χρήματα –περίπου 3 δισεκατομμύρια, δεν ξέρω πόσα είναι- του αναβαλλόμενου φόρου σε μετοχικό κεφάλαιο των τραπεζών, στο όνομα του δημοσίου. Γιατί είναι και λεφτά του δημοσίου. Είναι φόροι που χάνει το δημόσιο. Μπορεί διαρθρωτικά.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε, κύριε Λαφαζάνη. Ήταν σαφής η πρόταση.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θα έπρεπε, λοιπόν, τουλάχιστον αυτό να πράξετε, προκειμένου στοιχειωδώς το δημόσιο να διασφαλίσει τα χρήματά του στις τράπεζες.<br />Βεβαίως θα έπρεπε να καταργήσετε αυτόν τον νόμο για τη μη συμμετοχή του ΤΧΣ σε τυχόν μελλοντικές αυξήσεις του μετοχικού κεφαλαίου και να βάλετε όριο τουλάχιστον στη διαφύλαξη των χρημάτων του ΤΧΣ στις αυξήσεις μετοχικού κεφαλαίου, που δεν μπορεί να είναι κάτω από τις τιμές κτήσης. Δεν μπορεί να είναι κάτω από την τιμή κτήσης των μετοχών του ΤΧΣ, δηλαδή τζάμπα οι μετοχές στους ιδιώτες, προκειμένου να πάρουν την πλειοψηφία. <br />Γιατί δεν τα κάνετε αυτά, για να στηρίξετε και το δημόσιο χρήμα και τον ρόλο του δημοσίου στις τράπεζες;</speech><speech by="#s74"><from>ΠΡΟΕΔΡΕΥΩΝ</from> Παρακαλώ, ολοκληρώστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τέλος -θα κάνω μία ερώτηση και κατεβαίνω από το Βήμα, κύριε Πρόεδρε- θέλουμε να μας διευκρινίσετε, κύριε Χαρδούβελη, αν αυτή η τροπολογία την οποία καταθέτετε έχει την έγκριση της Ευρωπαϊκής Επιτροπής και της Ευρωπαϊκής Κεντρικής Τράπεζας. Θέλουμε να το ξέρουμε -νομίζω ότι κι εσείς θα έχετε ενδιαφερθεί γι’ αυτό- και θέλουμε την απάντησή σας. <br />Εν πάση περιπτώσει, σας καλούμε αυτήν την ώρα να αποσύρετε αυτήν τη σκανδαλώδη τροπολογία. Αν επιμένετε στο σκάνδαλο, τουλάχιστον να την εισαγάγετε κατά τον Κανονισμό και το Σύνταγμα, όχι με αυτήν τη διαδικασία. Αποσύρετέ την τώρα για να γίνει ουσιαστική συζήτηση και μέσα στη Βουλή και ανάμεσα στους φορείς και μέσα στην κοινωνία. Μην προσπαθείτε να περάσετε στα μουλωχτά αυτήν την τροπολογία σε μία μέρα, παράνομα, με την κάλυψη των μέσων μαζικής ενημέρωσης, την οποία εξασφαλίζει το τραπεζικό χρήμα.<br />Αυτά τα πράγματα είναι ασυγχώρητα, έχουν συνέπειες. Και μη νομίζετε ότι αυτές οι συνέπειες θα παραγραφούν. Δεν παραγράφεται καμμία συνέπεια.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, μην καταχράστε την ανοχή του Προεδρείου.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Οι τράπεζες με λεφτά του δημοσίου δεν μπορεί να χαρίζονται στα ιδιωτικά κεφάλαια.<br /></speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ, κύριε Χαρδούβελη, θέλετε να απαντήσετε τώρα ή να πάρει τοn λόγο ο κ. Μωραΐτης;</speech><speech by="#s309"><from>ΓΚΙΚΑΣ ΧΑΡΔΟΥΒΕΛΗΣ</from> Θα μιλήσω τώρα, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο για οχτώ λεπτά.</speech><speech by="#s309"><from>ΓΚΙΚΑΣ ΧΑΡΔΟΥΒΕΛΗΣ</from> Κυρίες και κύριοι Βουλευτές, θα ήθελα να ενημερώσω το Τμήμα για την τροπολογία του Υπουργείου Οικονομικών. Η τροπολογία έχει τρεις παραγράφους, με κυριότερη την πρώτη, στην οποία έγινε αναφορά.<br />Σε ό,τι αφορά, λοιπόν, την πρώτη παράγραφο, πριν διευκρινίσω την τροποποίηση που εισάγει, θα ήθελα να εξηγήσω τι ακριβώς είναι ο αναβαλλόμενος φόρος και πώς εφαρμόζεται σήμερα, κάνοντας μια σύντομη ιστορική αναδρομή. <br />Ο αναβαλλόμενος φόρος ισχύει σε όλες τις χώρες του κόσμου, υπάρχει σε όλες τις οικονομικές καταστάσεις των εταιρειών οι οποίες συντάσσονται βάσει των διεθνών λογιστικών προτύπων. Το 2012, λόγω της αναδιάρθρωσης του ελληνικού χρέους, το ποσό της αναβαλλόμενης φορολογίας που προέκυψε από το κούρεμα των ομολόγων αποφασίστηκε τότε, με νομοθετική ρύθμιση, να αποσβεστεί σε τριάντα έτη.<br />Σήμερα, όπως έχει διαμορφωθεί το συνολικό ποσό της αναβαλλόμενης φορολογίας, που είναι περίπου 10 δισεκατομμύρια, προσμετράται κανονικά στον δείκτη κεφαλαιακής επάρκειας των τραπεζών. <br />Αυτό, όμως, αλλάζει από την 1-1-2014 με την εφαρμογή νέου εποπτικού πλαισίου, του γνωστού ως Βασιλεία ΙΙΙ. Βάσει των νέων κανόνων προβλέπεται σταδιακή μείωση στην εποπτική αξία της αναβαλλόμενης φορολογίας κατά τα επόμενα δέκα έτη. <br />Το δεύτερο που συνέβη το 2014 είναι ότι εν όψει της ανάληψης της εποπτείας από την Ευρωπαϊκή Κεντρική Τράπεζα των εκατόν είκοσι περίπου μεγαλύτερων ευρωπαϊκών τραπεζών διενεργείται άσκηση προσομοίωσης ακραίων καταστάσεων, τα λεγόμενα stress tests, με βάση νέους και αυστηρότερους κανόνες που υιοθέτησε πρόσφατα η Ευρωπαϊκή Ένωση.<br />Η επίπτωση της Βασιλείας ΙΙΙ στην εποπτική αξία της αναβαλλόμενης φορολογίας απασχόλησε ιδιαίτερα τις χώρες του ευρωπαϊκού Νότου. Οι κυβερνήσεις των χωρών αυτών προέβησαν σε αλλαγές του νομικού τους πλαισίου, έτσι ώστε η αναβαλλόμενη φορολογική απαίτηση να απεξαρτηθεί από τη μελλοντική κερδοφορία των πιστωτικών τους ιδρυμάτων, με σκοπό να συνεχίσει να προσμετράται στα ίδια κεφάλαια. <br />Αντίστοιχα, λοιπόν, και η Ελλάδα με την παρούσα ρύθμιση θα εξασφαλίσει ότι οι ελληνικές τράπεζες θα κριθούν ως προς την κεφαλαιακή τους επάρκεια σε συνθήκες ανάλογες αυτών που ισχύουν για τις άλλες χώρες του Νότου. <br />Ο συγκεκριμένος μηχανισμός προβλέπει ότι ο αναβαλλόμενος φόρος από τις ζημιές του PSI plus, αλλά και αυτός που θα προκύψει από την ενεργητική αναδιάρθρωση των δανείων θα αναγνωρίζεται στα εποπτικά κεφάλαια των τραπεζών, υπό την προϋπόθεση ότι δεν θα εξαρτάται από τη μελλοντική κερδοφορία τους.<br />Έτσι στην ακραία περίπτωση που για τα επόμενα τριάντα χρόνια οι τράπεζες δεν εμφανίσουν κέρδη, το δημόσιο θα καταβάλλει το ποσό που αντιστοιχεί στον αναβαλλόμενο φόρο. Η δέσμευση αυτή δεν παρέχεται δωρεάν από το δημόσιο. Οι τράπεζες θα υποχρεωθούν να αποδώσουν δωρεάν μετοχές αντίστοιχης αξίας προς το δημόσιο.<br />Σε κάθε περίπτωση είναι δέσμευση καθαρά θεωρητικού περιεχομένου, δεδομένου ότι είναι πρακτικά αδύνατον να λειτουργεί το τραπεζικό σύστημα για τόσο μεγάλο χρονικό διάστημα χωρίς κέρδη.<br />Το όφελος από την εφαρμογή του συγκεκριμένου μηχανισμού είναι, πρώτον, η ισχυροποίηση των εποπτικών κεφαλαίων των ελληνικών τραπεζών στο πλαίσιο της τρέχουσας αξιολόγησης της Ευρωπαϊκής Κεντρικής Τράπεζας και, δεύτερον, η δυνατότητα να συνεχίσουν να λειτουργούν ισότιμα σε σχέση με τον ευρωπαϊκό ανταγωνισμό. <br />Η εξέλιξη αυτή βοηθάει στη διατήρηση της σταθερότητας του τραπεζικού συστήματος, με πολλαπλά οφέλη για την ελληνική οικονομία. Πρώτον, καθιστά τις ελληνικές τράπεζες πιο ελκυστικούς επενδυτικούς στόχους, προσαυξάνοντας δυνητικά και το ενδεχόμενο τίμημα πώλησης για τα ποσοστά που διατηρεί το ελληνικό δημόσιο, το οποίο, όπως είναι γνωστό, σήμερα είναι ο μεγαλύτερος μέτοχος στις τέσσερεις συστημικές τράπεζες.<br />Δεύτερον και κυριότερο, μειώνει την πιθανότητα ενεργοποίησης των περίπου 11,4 δισεκατομμυρίων ευρώ αποθεματικών του Ταμείου Χρηματοπιστωτικής Σταθερότητας. Μέσω της αναγνώρισης του αναβαλλόμενου φόρου περιορίζονται οι κεφαλαιακές ανάγκες των ελληνικών τραπεζών μετά τις ασκήσεις προσομοίωσης της Ευρωπαϊκής Κεντρικής Τράπεζας. Και, σε περίπτωση που χρειαστούν, τα αναγκαία κεφάλαια θα είναι λιγότερα και επομένως θα μπορούν πιο εύκολα να αναζητηθούν από τον ιδιωτικό τομέα. <br />Αν όμως δεν αναγνωριστεί ο αναβαλλόμενος φόρος, αυτό μπορεί να συνεπάγεται, ενδεχομένως, μερική χρήση του αποθέματος του ΤΧΣ και είναι κάτι που ασφαλώς δεν επιθυμούμε.<br />Συνοψίζοντας, η προτεινόμενη ρύθμιση εξασφαλίζει πλήρως το δημόσιο συμφέρον και τα χρήματα των Ελλήνων φορολογουμένων, ενεργοποιώντας ένα εργαλείο που έχει στο θεσμικό της οπλοστάσιο η χώρα και έχει ήδη αξιοποιηθεί αντίστοιχα από κράτη που αντιμετωπίζουν παρόμοιες προκλήσεις. Σας λέω, λοιπόν, ότι με τα stress tests θα έχουμε περισσότερες δυνατότητες επίλυσης του προβλήματος των κόκκινων δανείων και παροχής ρευστότητας στην πραγματική οικονομία.<br />Επανερχόμενος στην τροπολογία σάς αναφέρω ότι στην παράγραφο 2 προβλέπεται η χορήγηση παράτασης του χρόνου θέσης σε εκκαθάριση της «ΟΔΙΕ Α.Ε.» κατά έξι μήνες, προκειμένου να διασφαλιστεί ότι δεν θα υπάρξει κενό ανάμεσα στη διακοπή της λειτουργίας της «ΟΔΙΕ Α.Ε.» και την έναρξη της λειτουργίας του παραχωρησιούχου.<br />Τέλος, με την παράγραφο 3 της ίδιας τροπολογίας μεταφέρονται στη Διεύθυνση Οικονομικής Διαχείρισης της Γενικής Διεύθυνσης Οικονομικού του Υπουργείου Οικονομικών από 1-10-2014 η διαχείριση και η διεκπεραίωση όλων των εκκρεμών θεμάτων και υποθέσεων που αφορούν τα κρατικά λαχεία, ο μηχανογραφικός και λοιπός εξοπλισμός καθώς και οι διαθέσιμοι πόροι, ο προϋπολογισμός και το υφιστάμενο προσωπικό, με την ίδια σχέση εργασίας, της Διεύθυνσης Κρατικών Λαχείων, με σκοπό την εύρυθμη και αδιάλειπτη λειτουργία της διοίκησης.<br />Σας ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε τον κύριο Υπουργό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ο κύριος Υπουργός έχει καταθέσει και άλλη τροπολογία, την 1849/96.</speech><speech by="#s74"><from>ΠΡΟΕΔΡΕΥΩΝ</from> Ο κ. Χαρδούβελης;</speech><speech by="#s309"><from>ΓΚΙΚΑΣ ΧΑΡΔΟΥΒΕΛΗΣ</from> Όχι, μία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν τις ξέρει, έχει χάσει τον λογαριασμό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Είναι για επενδυτικά σχέδια και πολλά άλλα.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Για το παράκτιο μέτωπο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αυτά τα ξέρει και ο κ. Δένδιας;</speech><speech by="#s74"><from>ΠΡΟΕΔΡΕΥΩΝ</from> Ωραία, αν χρειαστεί, θα επανέλθουμε και αν ο Υπουργός θέλει το λόγο, θα τον πάρει. Ίσως είναι του Υπουργείου Ανάπτυξης.<br />Κύριε Υπουργέ, πόσο χρόνο θα χρειαστείτε;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Δύο λεπτά, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός για τρία λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε. <br />Το Υπουργείο Υγείας, κυρίες και κύριοι συνάδελφοι, έχει καταθέσει μία τροπολογία η οποία είναι εμπρόθεσμη. Κατ’ αρχάς, θα ήθελα να σας εξηγήσω τον λόγο για τον οποίο κατατίθεται ως τροπολογία, αν και ο λόγος είναι προφανής και μόνο από την ανάγνωση της τροπολογίας. Αφορά ουσιαστικά δύο παρατάσεις για δύο ζητήματα τα οποία λήγουν στις 30 Σεπτεμβρίου. Άρα ο λόγος είναι το κατεπείγον. Συνέχεται, λοιπόν, με το συγκεκριμένο νομοσχέδιο, λόγω του κατεπείγοντος της ρυθμίσεως που πρέπει να γίνει. <br />Τι είναι αυτό για το οποίο ζητάμε να εγκρίνετε την παράταση; Αφ’ ενός οι συμβάσεις που έχουν οι γιατροί με τον ΕΟΠΥΥ και λήγουν στις 30 Σεπτεμβρίου. Ζητάμε, λοιπόν, να δεχθείτε την παράταση μέχρι 31 Δεκεμβρίου. Γιατί αυτή η παράταση; Διότι στην πραγματικότητα υπάρχει σε εξέλιξη ένας καινούργιος τρόπος, ουσιαστικά, με τον οποίο θα συμβληθούμε με τους γιατρούς του ΕΟΠΥΥ. Πηγαίνουμε σε ένα ελεύθερο σύστημα συμβάσεων των γιατρών με τον ΕΟΠΥΥ, το οποίο θα παρουσιάσουμε στο αμέσως επόμενο χρονικό διάστημα. <br />Προκειμένου, όμως, να ετοιμαστεί αυτό, χρειαζόμαστε αυτήν την πρόσθετη παράταση. Θα είναι ένα σύστημα πιο ανοιχτό, θα εξασφαλίζει πολύ πιο ανοιχτή πρόσβαση γιατρών με τον ΕΟΠΥΥ. Ουσιαστικά, θα συνδέει τους γιατρούς με τον αριθμό των επισκέψεων και όχι με την παράταση όποιων ήδη ήταν συμβεβλημένοι. Όμως αυτό θέλουμε να το επεξεργαστούμε στις λεπτομέρειές του και χρειαζόμαστε αυτήν τη μικρή παράταση, ώστε να μην υπάρξει πρόβλημα. <br />Το δεύτερο είναι μία παράταση που αφορά μετακινήσεις προσωπικού που έχουν γίνει εντός της ιδίας υγειονομικής περιφέρειας, στο πλαίσιο της μεταρρύθμισης. Έχουν καλυφθεί ανάγκες. Συγκεκριμένα, όμως, μας ενδιαφέρει η κάλυψη προσωπικού στο Ογκολογικό Νοσοκομείο «Οι ΑΓΙΟΙ ΑΝΑΡΓΥΡΟΙ». Έχει μετακινηθεί προσωπικό εκεί και υπάρχει ανάγκη να διατηρηθούν αυτές οι τρίμηνες συμβάσεις για ένα τρίμηνο ακόμα, μέχρι να δοθεί οριστική λύση στο ζήτημα του προσωπικού στο Ογκολογικό. <br />Γι’ αυτά τα δύο θέματα στην πραγματικότητα ζητάμε από το Τμήμα να εγκρίνει τις παρατάσεις. <br />Ευχαριστώ πολύ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς, κύριε Υπουργέ. <br />Τον λόγο έχει ο Υπουργός Ανάπτυξης και Ανταγωνιστικότητας κ. Δένδιας.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Ευχαριστώ, κύριε Πρόεδρε.<br />Κύριε Πρόεδρε, καταθέτω αμέσως για τα Πρακτικά ορισμένες νομοτεχνικές βελτιώσεις, για να διανεμηθούν. <br /></speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Θα σας αναγνώσω στη συνέχεια ποιες υπουργικές και βουλευτικές τροπολογίες γίνονται αποδεκτές. <br />Κατ’ αρχάς, κύριοι συνάδελφοι, θα σας παρακαλέσω να με υποστείτε για δυο-τρία λεπτά, όσον αφορά το νομοθέτημα: «Ρύθμιση θεμάτων Εφοδιαστικής», το οποίο νομίζω ότι έχει μια σημασία. <br />Πριν, όμως, πω αυτό, θα ήθελα να σχολιάσω και να παρακαλέσω, ακριβώς λόγω και της κρισιμότητας των συνθηκών αλλά και της ανάγκης ενός νοήμονος διαλόγου, να μην υπάρχουν στη μεταξύ μας συζήτηση κορόνες του τύπου «σκάνδαλο» κ.λπ.. Είδατε μετά ότι δεν ήταν τροπολογία την οποία είχα συγγράψει εγώ. Γνωρίζετε καλά, μιας και είστε όλοι έμπειροι, ότι ο Υπουργός ο οποίος εισάγει νομοθέτημα, προσυπογράφει τις τροπολογίες των άλλων Υπουργών. Ήταν του Υπουργείου Οικονομικών. Ήρθε, όμως, εδώ ο κ. Χαρδούβελης και νομίζω ότι εξήγησε μέσα σε επτά λεπτά ακριβώς περί τίνος επρόκειτο. Προς τι, λοιπόν, όλη αυτή η προηγούμενη ένταση, η οποία εν πάση περιπτώσει δεν βοηθάει και τον ουσιαστικό διάλογο μεταξύ μας σε μια σειρά από θέματα; <br />Περαιτέρω θέλω να σας πω ότι εγώ έχω κάνει δεκτή την υπουργική τροπολογία 1821/81, των κυρίων Σταϊκούρα, Μητσοτάκη, Βορίδη και Βρούτση, όπως αυτή έχει τροποποιηθεί με τη βουλευτική τροπολογία 1848/95. <br />Επίσης, έχω κάνει δεκτή την τροπολογία 1829/82 της κ. Όλγας Κεφαλογιάννη. Δεν είναι εδώ η κ. Κεφαλογιάννη να την υποστηρίξει, γι’ αυτό θα σας πω περί τίνος πρόκειται. Αφορά μόνο την έναρξη ισχύος προηγούμενου νομοθετικού πλαισίου του ν. 4276/2014 που έχει ψηφίσει η Βουλή. <br />Επίσης δεκτή γίνεται η τροπολογία 1833/85, που μόλις ανέπτυξε ο συνάδελφος Υπουργός, κ. Βορίδης. <br />Επίσης 1834/86, την οποία ανέπτυξε προ ολίγου ο Υφυπουργός κ. Λαμπρόπουλος, και 1843/90, την οποία μόλις προηγουμένως ανέπτυξε ο Υπουργός Οικονομικών κ. Χαρδούβελης.<br />Επίσης, δεν έχω λόγο, παρ’ ότι δεν βρίσκεται εδώ, να μην κάνω αποδεκτή και την τροπολογία 1842/14 του κ. Κικίλια, που αναφέρεται στα ζητήματα που αφορούν την αντιπυρική περίοδο. Απευθύνατε σε εμένα τα ερωτήματα, αλλά δεν είμαι εγώ ο αρμόδιος Υπουργός. Φαντάζομαι ότι μέχρι το τέλος της συνεδριάσεως ο κ. Κικίλιας θα έρθει εδώ και θα απαντήσει σε αυτά τα οποία εσείς έχετε καταθέσει.<br />Επίσης, δεν έχω λόγο να μην κάνω αποδεκτή και την τροπολογία 1845/14 του κ. Κυριάκου Μητσοτάκη, που αφορά θέματα σχετικά με την πλήρωση θέσεων προϊσταμένων γενικών διευθύνσεων Υπουργείων. Μου εξήγησε το περιεχόμενό της και είμαι βέβαιος ότι θα έρθει και θα το εξηγήσει και στην Εθνική Αντιπροσωπεία.<br />Επίσης, δεν έχω λόγο να μην κάνω δεκτή –την ανέπτυξε και ενώπιόν σας- τη με γενικό αριθμό 1844 και ειδικό 91, την οποία κατέθεσε ο συνάδελφος κ. Γεωργαντάς και την ανέπτυξε προηγουμένως.<br />Νομίζω ότι αυτό κλείνει τον τυπικό κύκλο ως προς τις τροπολογίες. Θα ήθελα τώρα να σας πω τις νομοτεχνικές βελτιώσεις, ευχαριστώντας σας για την υπομονή σας. Τις έχω καταθέσει ήδη στον κύριο Πρόεδρο.<br />Κατ’ αρχάς, στο τέλος του τίτλου του σχεδίου νόμου προστίθενται οι λέξεις «και άλλες διατάξεις», που έχουν παραλειφθεί. <br />Υπάρχει αντικατάσταση του άρθρου 6, διότι υπήρχε ανάγκη επαναδιατύπωσης για λόγους σαφηνείας.<br />Σημαντική είναι η παράγραφος 1 του άρθρου 7, διότι εκ παραδρομής είχε γραφτεί «Υπουργείο Υποδομών, Μεταφορών και Δικτύων». Στην επιτροπή ανεδείχθη ότι έπρεπε να γραφτεί «Υπουργείο Ανάπτυξης και Ανταγωνιστικότητας» και ευχαριστώ τους συναδέλφους της επιτροπής για την υπόδειξη του σφάλματος.<br />Η περίπτωση δ΄ της παραγράφου 5 του άρθρου 7, επίσης, αναδιατυπώνεται.<br />Στο άρθρο 7, επίσης, γίνεται η προσθήκη «γραμματειακής υποστήριξης του Συμβουλίου Ανάπτυξης και Ανταγωνιστικότητας από το Υπουργείο Ανάπτυξης». <br />Στο άρθρο 13 παράγραφος 7, επίσης, γίνεται προσθήκη.<br />Επίσης, αυτό το οποίο είναι σημαντικό και παρακαλώ για την προσοχή σας είναι στο άρθρο 14 στην παράγραφο 1, όπου η λέξη «πεντακοσίων» αντικαθίσταται από τη λέξη «τριακοσίων». Αυτό γίνεται καθ’ υπόδειξη των τοποθετήσεων που έγιναν στην επιτροπή από τον εισηγητή της Νέας Δημοκρατίας κ. Κοντογιάννη, από τον εισηγητή του ΠΑΣΟΚ κ. Μωραΐτη και άλλους συναδέλφους. Πρέπει να πω ότι ζητήθηκε και η γνώμη της επιτροπής για την εφοδιαστική. Για τη σοβαρότητα του πράγματος, επειδή είχατε την καλοσύνη να το θίξετε, αγαπητή κυρία συνάδελφε, στην επιτροπή, ζήτησα από τον κ. Ζηλιασκόπουλο να μου κάνει και έγγραφη εισήγηση επ’ αυτού, να αποτελεί τμήμα του θεσμικού φακέλου του Υπουργείου, για να μη θεωρηθεί ότι η Εθνική Αντιπροσωπεία νομοθετεί κατά παραχώρηση συμφερόντων ιδιωτών ή οτιδήποτε άλλο. <br />Επίσης, αποδέχομαι και τις παρατηρήσεις των συναδέλφων ως προς το μέγιστο ύψος από δεκαοκτώ μέτρα στα είκοσι πέντε στην ίδια περίπτωση.<br />Υπάρχουν άλλες τέσσερις περιπτώσεις που είναι μικρές μεταβολές εκ σφαλμάτων, όπως οι λέξεις «Δεύτερου Κεφαλαίου» που έπρεπε να είναι «Τρίτου Μέρους» ή ο τίτλος του άρθρου 16. <br />Αυτό που ίσως έχει σημασία και πρέπει να το παρατηρήσετε είναι στο άρθρο 17. Αναγράφεται ότι σε «επιχειρήσεις εφοδιαστικής αλυσίδας, όπου οι δραστηριότητες αυτού του τύπου καταλαμβάνουν τουλάχιστον το 60% της συνολικής εκτάσεως, το υπόλοιπο καταλαμβάνεται από δραστηριότητες που υπάγονται στο Δεύτερο Μέρος». <br /><br />Αυτά ήθελα να πω ως προς το τυπικό μέρος. Εξάντλησα επτά λεπτά από τον χρόνο μου για τα τυπικά και με συγχωρείτε, κύριε Πρόεδρε, αλλά θα είμαι συντομότατος στα υπόλοιπα.<br />Κύριοι συνάδελφοι, αυτό το νομοθέτημα είναι ένα σημαντικό νομοθέτημα. Το μέγιστο τμήμα για την πατρότητα του νομοθετήματος δεν το έχω εγώ, το έχει ο παριστάμενος στην Αίθουσα προκάτοχός μου, ο συνάδελφος Κωστής Χατζηδάκης, όπως σας είπα και στην επιτροπή. Είναι σημαντικό γιατί; Διότι εισάγει στην ελληνική πραγματικότητα μία νέα αντίληψη, εκτός από την κάλυψη μίας προφανούς ανάγκης. <br />Κυρίες και κύριοι συνάδελφοι, όπως επανειλημμένως έχουμε συζητήσει, απαιτείται συνολικά αλλαγή οικονομικού μοντέλου. Εάν δεν μπορέσουμε να οδηγηθούμε σε ένα νέο μοντέλο οικονομικής δραστηριότητας στη χώρα, ανεξαρτήτως εξόδου από το μνημόνιο, η χώρα θα επανέλθει σε ορατό μέλλον στην κρίση. Για να γίνει αυτό, χρειάζεται να προσαρμόσουμε την Ελλάδα στη νέα ευρωπαϊκή και διεθνή πραγματικότητα. Τα κέντρα logistics είναι ένα τμήμα αυτής της νέας πραγματικότητας, μπορούν να προσφέρουν μόνα τους μία αύξηση τριών, τεσσάρων μονάδων στο ΑΕΠ -τεράστιο μέγεθος- αλλά αποτελούν και τμήμα μίας συνολικής τοποθέτησης απέναντι στη σύγχρονη πραγματικότητα.<br />Γι’ αυτό και με λύπησε, πρέπει να σας πω, σε πολλές τοποθετήσεις, μία αντίληψη φοβική απέναντι στο νέο, ότι θα χαθούν θέσεις εργασίας, ότι θα μείνουν άνθρωποι άνεργοι. Βεβαίως η οικονομία εξελίσσεται, αλλά τέτοιες παρεμβάσεις στην οικονομία είναι τεράστιο σφάλμα να τις αντιμετωπίζουμε με τη φοβικότητα του παρελθόντος. Πρέπει να τη δούμε, όπως και άλλα πράγματα, σαν ευκαιρίες για το μέλλον.<br />Σας ευχαριστώ πολύ.<br />Ευχαριστώ, κύριε Πρόεδρε, για την ανοχή σας.</speech><speech by="#s74"><from>ΠΡΟΕΔΡΕΥΩΝ</from> Και εμείς σας ευχαριστούμε, κύριε Υπουργέ. <br />Κυρίες και κύριοι συνάδελφοι, έχω την τιμή να ανακοινώσω το δελτίο επίκαιρων ερωτήσεων της Τρίτης 30 Σεπτεμβρίου 2014.<br />ΕΠΙΚΑΙΡΕΣ ΕΡΩΤΗΣΕΙΣ <br />1. Η με αριθμό 95/25-9-2014 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τoν Υπουργό Δημόσιας Τάξης και Προστασίας του Πολίτη, σχετικά με τη στελέχωση της Υπηρεσίας Φύλαξης Εγκαταστάσεων Κράτησης Αλλοδαπών Κορίνθου με μόνιμο προσωπικό.<br />2. Η με αριθμό 98/25-9-2014 επίκαιρη ερώτηση της Βουλευτού Επικρατείας του Συνασπισμού Ριζοσπαστικής Αριστεράς κ. Μάνιας Παπαδημητρίου προς τον Υπουργό Δημόσιας Τάξης και Προστασίας του Πολίτη, σχετικά με τη διενέργεια έρευνας για απόδοση ευθυνών για την επίθεση των ΜΑΤ κατά εργαζομένων του νοσοκομείου «Ευαγγελισμός» στα εγκαίνια της νέας πτέρυγας.<br />3. Η με αριθμό 100/25-9-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με την πρόταση νομοθέτησης τεκμηρίου  περί μη καταβολής των νομίμων φόρων για σημαντικά ποσά που έχουν διαρρεύσει από 1-1-2009 μέχρι 17-6-2012 στο εξωτερικό και επιβολής φόρου 30-40% ανά ύψος ποσού και μείωσής του στο ήμισυ για ποσά που «επαναπατρίζονται» για μια πενταετία, τουλάχιστον, στην Ελλάδα.  <br />4. Η με αριθμό 101/25-9-2014 επίκαιρη ερώτηση του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Οικονομικών, σχετικά με τη μεταβίβαση του Δημοτικού Κάμπινγκ Αλεξανδρούπολης στο ΤΑΙΠΕΔ.<br /> 5. Η με αριθμό 99/25-9-2014 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τους Υπουργούς Εσωτερικών και Οικονομικών, σχετικά με τα δάνεια που έχουν λάβει από τις ελληνικές τράπεζες τα πολιτικά κόμματα της ΝΔ και του ΠΑΣΟΚ.<br />6. Η με αριθμό 102/25-9-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με την αύξηση των ωρών Φυσικής Αγωγής στα σχολεία, σύμφωνα με τις ανάγκες κάθε ηλικίας.<br />7. Η με αριθμό 97/25-9-2014 επίκαιρη ερώτηση του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Δημητρίου Ανδρουλάκη προς τον Υπουργό Οικονομικών, σχετικά με τις δηλώσεις του Υπουργού στη γερμανική εφημερίδα «HANDELSBLATT» περί σχεδιαζόμενου προγράμματος της Ευρωπαϊκής Κεντρικής Τράπεζας για αγορά ενυπόθηκων τίτλων ABS.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κύριε Πρόεδρε, θέλω να ρωτήσω κάτι τον κύριο Υπουργό. Δηλαδή, τις δύο υπουργικές τροπολογίες για το παράκτιο μέτωπο του Υπουργείου Οικονομικών και του κ. Μανιάτη της Κλιματικής Αλλαγής. Δεν τις κάνει αποδεκτές ο κύριος Υπουργός; Αυτό, δηλαδή, μας είπε τώρα εδώ;</speech><speech by="#s74"><from>ΠΡΟΕΔΡΕΥΩΝ</from> Συγγνώμη, κύριε Υπουργέ, θέτει ένα ερώτημα ο κύριος συνάδελφος, μπορείτε να του απαντήσετε;</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Θα απαντήσω στον κύριο συνάδελφο, γιατί το άκουσα και προηγουμένως.<br />Εάν έχετε την καλοσύνη να αναγνώσετε αυτό το θέμα του παρακτίου μετώπου, αυτό τι αφορά; Αφορά το εξής απλό. Διάφοροι διαγωνισμοί ακινήτων είχαν ξεκινήσει από την ΕΤΑΔ. Αυτό το οποίο λέει μέσα η τροπολογία είναι ότι συνεχίζονται από το παράκτιο μέτωπο. Αυτό λέει.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Άρα κάνετε αποδεκτή αυτήν την…</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Βεβαίως την κάνω αποδεκτή, όπως…</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Άρα κάνετε αποδεκτές και τις άλλες δύο!</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Κύριε συνάδελφε, το Κομμουνιστικό Κόμμα δεν μας έχει συνηθίσει σε τέτοια εκρηκτικότητα.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κύριε Υπουργέ, δεν το αναφέρατε, γι’ αυτό το λέω.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Εάν προσέξατε, συνομιλούσα πίσω με τον συνάδελφο, ακριβώς για να δούμε εάν κάλυψα όλα τα θέματα τα οποία τέθηκαν από εσάς ή άφησα ένα κενό. Σας ευχαριστώ που μου δίνετε την ευκαιρία προφανώς να καλύψω κάποιο κενό, διότι φαίνεται ότι κάτι ξέχασα.<br />Σας ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Και εμείς σας ευχαριστούμε.<br />Ο κ. Δρίτσας έχει τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Προσπαθώ να καταλάβω τι ακριβώς κάνει αυτή η Κυβέρνηση. Δεν μπορώ να μη σκεφθώ πως πάνω στον πανικό της ότι μπορεί πολύ γρήγορα να μη βρίσκεται στη θέση της διακυβέρνησης της χώρας σπεύδει να τελειώνει με ό,τι υπάρχει. Διότι είναι γνωστό, κύριε Πρόεδρε, ότι αυτή η Βουλή στην αρχή του καλοκαιριού έκλεισε πριν την ώρα της, με το αιτιολογικό ότι δεν υπήρχε νομοθετικό έργο. Έκτοτε, ακολούθησε βομβαρδισμός νομοθετημάτων, όχι απλώς πολύ σημαντικών, αλλά και πολύ κρίσιμων και πολύ ουσιωδών, αλλά και ορυμαγδός τροπολογιών της τελευταίας στιγμής.<br />Αυτό που συνέβη σήμερα, όμως, δεν έχει ξανασυμβεί. Τροπολογία για τον αναβαλλόμενο φόρο στις 6.00΄ η ώρα το απόγευμα, αφού έχει ολοκληρωθεί και έχει ψηφισθεί επί της αρχής το νομοσχέδιο και εκκρεμεί η συζήτηση επί των άρθρων και εν συνεχεία τροπολογία στις 10.00΄ το πρωί ο κ. Μητσοτάκης και εν συνεχεία τροπολογίες στις 12.00΄ το μεσημέρι ο κ. Μανιάτης, ο κ. Χαρδούβελης και ο κ. Δένδιας. Τι βιάζονται; Τι τρέχουν να προλάβουν; Τι ακριβώς ανησυχία έχουν; Μήπως προαναγγέλλουν την πτώση της Κυβέρνησης; Αυτό είναι η απλή σκέψη που μπορεί να κάνει ο ελληνικός λαός.<br />Πανικός στα υπουργικά έδρανα! Πανικός στα υπουργικά γραφεία! Εμείς μπορούμε να κατανοήσουμε αυτόν τον πανικό, διότι τα κυβερνητικά αδιέξοδα είναι πλήρη. Βεβαίως! Τι σημαίνει, όμως, αυτό; Ότι πρέπει να εφεύρουμε μία Βουλή, η οποία θα είναι ΚΕΠ; Δηλαδή κάθε Υπουργός θα πηγαίνει εκεί, θα παίρνει μία σφραγίδα και θα εγκρίνεται το νομοσχέδιό του ή η τροπολογία του εν είδει κέντρου εξυπηρέτησης πολιτών στο κυβερνητικό επίπεδο; <br />Κοινοβούλιο είναι, κύριε Υπουργέ, που σημαίνει διαβούλευση, που σημαίνει έλεγχος, που σημαίνει αναζήτηση συνθέσεων ή και βελτιώσεων κάθε είδους, που σημαίνει συγκρότηση δικαιωμάτων της Αντιπολίτευσης, που σημαίνει όλα αυτά τα πράγματα. <br />Εάν νομίζετε ότι έχετε ιδιοκτησιακή σχέση με το Κοινοβούλιο και σας ανήκει, απατάστε! Έχετε μία τυπική πλειοψηφία εδώ μέσα. Στον λαό δεν την έχετε. Εν πάση περιπτώσει, όμως, ακόμα και αυτή λειτουργεί με κάποιους νόμους, με ένα Σύνταγμα, με έναν Κανονισμό της Βουλής, με μία αποδοχή στοιχειωδών κανόνων. Είναι αυτό κοινοβουλευτική διαδικασία; Έχει καμμία σχέση αυτό με τη δημοκρατία;<br />Το μέγα ερώτημα είναι το εξής: Γιατί επείγεστε; Δεν είστε επιμελείς, ώστε να τα ετοιμάζετε στην ώρα τους και να μπορείτε να έχετε τον χρόνο κανονικής διαδικασίας; Σας πιέζουν κάποιες δυνάμεις εκ του εξωτερικού ή και εκ του εσωτερικού; Λειτουργείτε όπως τύχει ή ακριβώς θέλετε να μην αποδέχεστε τη διαδικασία του κοινοβουλευτικού ελέγχου και της κοινοβουλευτικής λειτουργίας; Κάτι από όλα ή και όλα μαζί! Ο πανικός, όμως, είναι ολοφάνερος. <br />Ήταν αποκαλυπτικός ο κύριος Υπουργός Οικονομικών κ. Χαρδούβελης, στην παρουσίαση της τροπολογίας 1843/90 για τον αναβαλλόμενο φόρο. Ήδη οι προηγούμενοι συνάδελφοι εξήγησαν τι είναι, γιατί πρόκειται για ένα ζήτημα για το οποίο ο ελληνικός λαός και ευρύτερα η κοινωνία, προφανώς, δεν έχει προσλαμβάνουσες παραστάσεις. Θα έλεγα ότι είναι μία συζήτηση ειδικών. Όμως είναι ένα τόσο σοβαρό θέμα, το οποίο αφορά την ελληνική κοινωνία, και θα έπρεπε πραγματικά μέσα από τη συζήτηση αυτή να έχει τη δυνατότητα να ενημερωθεί ο ελληνικός λαός περί τίνος πρόκειται. <br />Ο Υπουργός ήταν πραγματικά αποκαλυπτικός. Μας εξήγησε ο κύριος Υπουργός ότι η ρύθμιση αυτή εξυπηρετεί το δημόσιο συμφέρον, όταν ο αναβαλλόμενος φόρος είναι ο φόρος που θα έπρεπε να είχαν καταβάλει οι τράπεζες στο ελληνικό δημόσιο και τους χαρίστηκε γιατί είχαν υπάρξει οι περικοπές του PSI. <br />Ωραία, όμως, την ίδια στιγμή, πέραν των περικοπών του PSI, υπήρχε και η χρηματοδότηση, η ανακεφαλαιοποίηση των τραπεζών με χρήματα του ελληνικού λαού. Να πούμε, δηλαδή, ότι από τη μία μεριά γίνεται κατανοητό ότι χρειάζεται μία ρύθμιση για να επιβιώσουν, αλλά από την άλλη μεριά βλέπουμε ότι οι ρυθμίσεις αυτές είναι μονόμπαντες, μονοδρομικές, υπέρ των τραπεζών και χωρίς αντάλλαγμα για τον ελληνικό λαό. <br />Έρχεται τώρα, για να ισχυροποιηθούν τα εποπτικά κεφάλαια των συστημικών τραπεζών, η ρύθμιση αυτή, την οποία -όπως πολύ εύστοχα εξήγησε ο κ. Υπουργός- η Βασιλεία ΙΙΙ δεν την αναγνωρίζει. Έρχεται τώρα να κατοχυρώσει η ελληνική Κυβέρνηση τη δυνατότητα ισχυροποίησης αυτών των εποπτικών κεφαλαίων εν όψει των stress tests και της διαδικασίας που επίκειται για την αξιολόγηση του δυναμισμού των τραπεζών. Αυτό, όμως, όχι για τα ασφαλιστικά ταμεία, όχι για τους ομολογιούχους, όχι για οτιδήποτε έχει να κάνει με άμεσο όφελος του ελληνικού λαού, αλλά μόνο για τις τράπεζες και ειδικά τις τράπεζες τις συστημικές, που διαρκώς και περισσότερο η ελληνική Κυβέρνηση αποποιείται των δικαιωμάτων του δημοσίου για τον έλεγχό τους και διαρκώς και περισσότερο τους δίνει τη δυνατότητα να λειτουργούν στο πλαίσιο των ιδιοτελών, τους δικών τους στοχεύσεων. <br />Πού είναι το δημόσιο συμφέρον με αυτήν την έννοια; Και πώς θα διαφύγει την προσοχή μας η επισήμανση του κυρίου Υπουργού στην παρουσίασή του –ειλικρινής κατά τα άλλα και τον τιμάει αυτό- ότι αυτή η διαδικασία αφορά και την αναδιάρθρωση των κόκκινων δανείων; Πώς θα διαφύγει την προσοχή μας η ειλικρινής επισήμανση ότι αφορά και τη δυνατότητα να είναι ελκυστικότερες εν όψει ενδεχόμενης αγοράς μετοχών από ιδιώτες; Πού βρισκόμαστε; Βρισκόμαστε σε μια πορεία περαιτέρω ιδιωτικοποίησης των τραπεζών, μείωσης του ρόλου του δημοσίου και κατοχύρωσης όλων των δυνατοτήτων, για να παίξουν αυτόν τον ρόλο οι ιδιωτικοποιημένες τράπεζες, με υποβαθμισμένο διαρκώς έλεγχο του δημοσίου; <br />Κατόπιν τούτου, πού είναι το δημόσιο συμφέρον; Πού ακριβώς εξυπηρετείται και κατοχυρώνεται το δημόσιο συμφέρον; Εκτός κι αν πούμε, ότι «τράπεζες» και «δημόσιο συμφέρον» είναι ταυτόσημες έννοιες. Εκεί να καταλάβω ότι αυτός ο άκρατος παραλογισμός γίνεται κρατούσα λογική. <br />Έχει μεγάλη σημασία να τεθούν αυτά τα ζητήματα. Πώς, όμως, να τεθούν σε μια τέτοια fast track διαδικασία, όπως ανέφερε ο συνάδελφος και σύντροφος, Βουλευτής του ΣΥΡΙΖΑ και Κοινοβουλευτικός Εκπρόσωπος Παναγιώτης Λαφαζάνης; Γιατί δεν μπορεί να αποτελέσει αυτό -έστω και αν προσχωρήσει κανείς στη λογική της αναγκαιότητας να είναι δυνατές οι τράπεζες εν όψει του stress test- ευκαιρία άμεσης ενίσχυσης του ρόλου του δημοσίου; Να είναι άμεση, τώρα, και όχι τριακονταετούς δυνατότητας που «ζήσε Μάη να φας τριφύλλι» κι αν ποτέ οι ισολογισμοί των τραπεζών αποδώσουν τέτοιου είδους δυνατότητες ώστε να επιστραφούν οι φόροι και όλα αυτά. <br />Δεν υπάρχει, λοιπόν, δημόσιο συμφέρον εδώ που να κατοχυρώνεται. Υπάρχει άκρατος νεοφιλελευθερισμός, που θεωρεί τον ρόλο και την ελευθερία των τραπεζών ύψιστο αγαθό για τη λειτουργία του πολιτεύματος, της οικονομίας, της κοινωνίας, της ανθρωπότητας. Είναι πραγματικά πολύ σοβαρή αυτή η τροπολογία και πρέπει να αποσυρθεί αμέσως. Είναι όνειδος για το ελληνικό Κοινοβούλιο να αποδεχθεί μέσα από τέτοιες διαδικασίες να δεσμεύσει τον ελληνικό λαό για τριάντα χρόνια. <br />Έχω υπερβεί τον χρόνο μου. Θα ήθελα να κάνω μερικές επισημάνσεις. Στην άλλη τροπολογία που δεν την υπερασπίστηκε ο…</speech><speech by="#s74"><from>ΠΡΟΕΔΡΕΥΩΝ</from> Κύριε Δρίτσα, ό,τι μπορείτε, αφήστε το για τη δευτερολογία σας.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Θα τα αφήσω για τη δευτερολογία μου, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ζητήσει ο Υπουργός κ. Κεγκέρογλου. <br />Κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε. <br />Θα ήθελα να πω ότι δεν πρέπει, πράγματι, να προκαλείται πανικός σε κανέναν όταν λύνονται θέματα και μάλιστα, πάρα πολύ σημαντικά, όπως ήταν το θέμα το οποίο σήμερα λύθηκε και έφερε δικαιοσύνη στον κόσμο τον αγροτικό σε σχέση με τη διαφοροποίηση που υπήρχε στον ΟΓΑ. Δεν χρειάζεται να υπάρχει πανικός. Συναίνεση χρειάζεται σε τέτοιου είδους πρωτοβουλίες και θέματα και να μην επικαλούμαστε ούτε τον Κανονισμό ούτε τα διαδικαστικά, όταν λύνονται θέματα ουσίας. Αυτό νομίζω ότι ισχύει για όλους.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Κεγκέρογλου, δεν αναφέρθηκα σε αυτά. Κατατέθηκαν κανονικά. Παίζετε. Δεν αναφέρθηκα σε αυτά.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Λέμε, λοιπόν, ότι ένα από τα θέματα για τα οποία έχει ασκηθεί κοινοβουλευτικός έλεγχος, ένα από τα θέματα για τα οποία έχει γίνει πάρα πολλή συζήτηση, είναι το πρόβλημα που υπάρχει με το Ηλιακό Χωριό, όπου για είκοσι και πλέον χρόνια δεν μπορούν να δοθούν τα παραχωρητήρια, να λειτουργήσει το ενεργειακό κέντρο και να έχουν θέρμανση τον χειμώνα οι άνθρωποι οι οποίοι κατοικούν εκεί.<br />Γι’ αυτό ζητάμε να γίνει αποδεκτή και από τον Υπουργό κ. Δένδια και από το Τμήμα η τροπολογία με γενικό αριθμό 1835 και ειδικό 87 και να μην επικαλεστεί κανένα κόμμα διαδικαστικό ή τυπικό ζήτημα. Και εμπρόθεσμη είναι η τροπολογία και πλήρη αιτιολόγηση έχει και θέμα λύνει.<br />Ευχαριστώ πολύ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Γεωργιάδης για οκτώ λεπτά.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε.<br />Κυρίες και κύριοι συνάδελφοι και κύριε Υπουργέ, νομίζω ότι ζούμε πραγματικά το θέατρο του παραλόγου. Τις τελευταίες μέρες λόγω της γνωστής δηλώσεώς μου έχει ζητήσει ο ΣΥΡΙΖΑ -ο κ. Μιχελογιαννάκης- τη σύλληψή μου, μία συνάδελφος έχει ζητήσει να με καλέσει ο εισαγγελέας και να επέμβει.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ελεύθερος, ελεύθερος!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ελεύθερος; Ευχαριστώ που με αφήνετε ελεύθερο.<br />Τώρα είδα μια ανακοίνωση προ ολίγου ότι πήγατε στον κ. Στουρνάρα χθες και ζητήσατε παρέμβαση της Τραπέζης της Ελλάδος. Μάλιστα. Γιατί υποτίθεται τα κάνατε όλα αυτά; Γιατί ανησυχείτε για την ευστάθεια του τραπεζικού συστήματος και για το αν, λόγω της δικής μου δηλώσεως, θα πάθει ζημιά η τραπεζική πίστη. Πολύ ωραία. Άρα δείχνετε ένα δικαιολογημένο ενδιαφέρον, καλώς κάνετε ως Αντιπολίτευση, να πείτε τι στον ελληνικό λαό; Πρέπει να διαφυλάξουμε την τραπεζική πίστη ως κόρην οφθαλμού, γιατί πράγματι, αν διασαλευτεί η τραπεζική πίστη, θα έχουμε τρομακτικό πρόβλημα ως χώρα, ως οικονομία, ως τα πάντα. Αυτό λέτε όλη την ημέρα στα κανάλια. Γι’ αυτό πήγατε χθες στον Στουρνάρα. Γι’ αυτό βγάλατε τις ανακοινώσεις.<br />Προσέξτε, κυρίες και κύριοι συνάδελφοι, γιατί εγώ θα τρελαθώ. Την ίδια ώρα που λένε αυτό έξω, την ίδια ώρα έρχονται μέσα και όχι απλώς καταψηφίζουν την τροπολογία για τον αναβαλλόμενο φόρο, αλλά τη χαρακτηρίζουν επαίσχυντη, απαίσια, τρομερή και δεν ξέρω τι άλλο είπατε και ζητάνε την απόσυρσή της. Δηλαδή, εάν ακολουθούσαμε ως Κυβέρνηση αυτά τα οποία εσείς προτείνετε, δεν θα υπήρχε σήμερα καθόλου τραπεζικό σύστημα. <br />Γιατί τραπεζικό σύστημα, κύριε Δρίτσα, υφίσταται -αυτό για το οποίο ανησυχείτε- γιατί εμείς οι κακοί, που μας έλεγαν κάποιοι δωσίλογους και όλα τα υπόλοιπα, ψηφίσαμε την ανακεφαλαιοποίηση των ελληνικών τραπεζών, την οποία εσείς καταψηφίσατε και αν δεν είχε γίνει ανακεφαλαιοποίηση των τραπεζών, σήμερα δεν θα υπήρχαν τράπεζες για να ανησυχείτε εσείς. Ψηφίσαμε τη δημιουργία του Ταμείου Χρηματοπιστωτικής Σταθερότητας, το οποίο, αν δεν το είχαμε ψηφίσει εμείς, δεν θα υπήρχαν τράπεζες για να ανησυχείτε εσείς. <br />Ερχόμαστε σήμερα στον αναβαλλόμενο φόρο. Ακούστε, κυρίες και κύριοι συνάδελφοι, τι δεν ψηφίζει ο ΣΥΡΙΖΑ και θέλω την κρίση σας για το αν αυτό βγάζει λογική. Ο κ. Τσίπρας στη ΔΕΘ ανακοίνωσε ότι θέλει να πάρει δύο δισεκατομμύρια από τα υπόλοιπα του Ταμείου Χρηματοπιστωτικής Σταθερότητας, ως κυβερνητικό πρόγραμμα του ΣΥΡΙΖΑ, για να τα χρησιμοποιήσει, λέει, για τα κόκκινα δάνεια. Ένα το κρατούμενο.<br />Άρα υποτίθεται ότι ο κ. Τσίπρας και το κόμμα του θέλει, έχει συμφέρον, επιδιώκει να υπάρχουν υπόλοιπα στο Ταμείο Χρηματοπιστωτικής Σταθερότητας για να μπορέσει να εφαρμόσει το πρόγραμμά του. Έρχεται ο κύριος Υπουργός των Οικονομικών και καταθέτει μία τροπολογία. Τι λέει αυτή η τροπολογία με απλά λόγια, για να το καταλάβει ο καθένας; Λέει ότι επειδή οι τράπεζές μας τώρα περνάνε τη διαδικασία των stress tests, στα ακραία σενάρια αυτών των stress tests, δηλαδή στο σενάριο του να μην έχουν κέρδος καμμία από συστημικές τράπεζες τα επόμενα τριάντα χρόνια, για κανένα χρόνο -αυτό είναι το σενάριο, γιατί τα stress tests είναι σενάρια ακραία- θα τους λείπουν τρία δισεκατομμύρια. Αν δεν ψηφιστεί η τροπολογία του κ. Χαρδούβελη, την οποία εσείς ζητάτε να αποσυρθεί, θα πρέπει να αφαιρέσουμε τρία εκατομμύρια από το ΤΧΣ, από αυτά όμως που εσείς θέλετε να πάρετε για να κάνετε το κυβερνητικό σας πρόγραμμα, για να τα δώσουμε για την ανακεφαλαιοποίηση των τραπεζών.<br />Με την τροπολογία του κ. Χαρδούβελη περνάνε οι τράπεζές μας ευκολότατα τα stress tests. Δηλαδή η ανησυχία σας και ο λόγος για τον οποίο πήγατε χθες στον κ. Στουρνάρα παύει να ισχύει. Διότι γιατί πήγατε στον κ. Στουρνάρα υποτίθεται; Γιατί ανησυχείτε για την τραπεζική πίστη. Μάλιστα. Αλλά ψηφιζόμενη αυτή η τροπολογία ενισχύεται η τραπεζική πίστη ή πέφτει η τραπεζική πίστη; Ενισχύεται η τραπεζική πίστη.<br />Γιατί ενισχύεται; Γιατί έχουν οι τράπεζες στο ακραίο σενάριο των stress tests 3 δισεκατομμύρια «μαξιλάρι», ώστε να μην ανησυχεί η Ευρωπαϊκή Κεντρική Τράπεζα και κανένας επενδυτής ότι έχουν το οποιοδήποτε πρόβλημα.<br />Αφού ενισχύεται η τραπεζική πίστη των τραπεζών, αυξάνονται οι καταθέσεις, κύριε Στρατούλη. Ευχαριστώ που ήρθατε. Θα σας περιλάβω στο δεύτερο ημίχρονο!<br />Ακούστε, λοιπόν, τώρα, γιατί έχει ενδιαφέρον αυτό. Την ίδια στιγμή, κυρίες και κύριοι συνάδελφοι, που ο ΣΥΡΙΖΑ σε όλη την κοινωνία, στα κανάλια, κατηγορεί εμένα ότι πλήττω την τραπεζική πίστη και την Κυβέρνηση και τον Πρωθυπουργό, έρχεται στη Βουλή και καταψηφίζει μία τροπολογία, έναν νόμο, του οποίου ο κεντρικός στόχος είναι η ενίσχυση αυτής της τραπεζικής πίστης για την οποία δήθεν ανησυχεί.<br />Εάν ένας από εσάς μπορέσει όλη αυτήν τη στάση να την εξηγήσει με βάση τη λογική, εγώ θα του δώσω βραβείο. Όμως, όλη αυτή η συζήτηση που κάνουμε γίνεται για έναν λόγο, για να αναδείξουμε τα ψέματα της Αξιωματικής Αντιπολιτεύσεως. Έφτασε προ ολίγου ο κ. Στρατούλης να με εγκαλέσει για τη δήλωσή μου.<br />Δεν το περίμενα από εσάς, κύριε Στρατούλη. Γιατί ειδικά εσείς δεν έπρεπε. Σας θυμίζω ότι προ δύο ετών δική σας δήλωση είχε προκαλέσει τη μαζικότερη φυγή καταθέσεων από το ελληνικό τραπεζικό σύστημα στην ελληνική ιστορία.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Μα, ελάτε τώρα!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ελάτε τώρα!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Θέλετε να την καταθέσω και στα Πρακτικά; Ήταν η δήλωση ότι θα πάρετε τις καταθέσεις των ανθρώπων για να κάνετε ανάπτυξη, και δυο-τρεις ημέρες, θυμάμαι, προσπαθούσατε να με καλέσετε. Άρα εσείς ειδικά επί προσωπικού, θα έπρεπε να είστε πολύ προσεκτικός.<br />Εγώ, όμως, θα σας πω κάτι καλύτερο από το να ανακαλέσω εγώ τη δήλωσή μου, αφού τόσο ανησυχείτε για την τραπεζική πίστη. Ψηφίστε την τροπολογία για τον αναβαλλόμενο φόρο. Δεν χρειάζεται να αντιδικούμε. Ψηφίζοντας την τροπολογία για τον αναβαλλόμενο φόρο, που σας εξήγησα προηγουμένως, η δική μου δήλωση πάει στον κάλαθο των αχρήστων, γιατί οι τράπεζες, σωστά ανακεφαλαιοποιημένες, που έχουν περάσει από stress-test, που έχουν Αξιωματική Αντιπολίτευση να τις στηρίζει, προφανώς είναι τράπεζες ασφαλείς και δεν υπάρχει κανένας λόγος να βγάλει κανείς από εκεί τα λεφτά του και άρα όλο το πρόβλημα που δήθεν σας δημιούργησα εγώ έχει πάει περίπατο. Αντί να τσακωνόμαστε, λοιπόν, για τις δηλώσεις, δεν έρχεστε με έργα τώρα και με ευθύνη να ενισχύσετε την τραπεζική πίστη; <br />Ακούσαμε εδώ, κυρίες και κύριοι συνάδελφοι, και το ακόμα καλύτερο, τον κ. Λαφαζάνη να ρωτάει τον κ. Χαρδούβελη αν η τροπολογία του έχει την έγκριση της Ευρωπαϊκής Κεντρικής Τράπεζας. Με συγχωρείτε, αλλά ομολογώ ότι αυτό Πιραντέλο ή Ιονέσκο να παρακολουθούσαμε, δεν θα το βλέπαμε. Ο κ. Λαφαζάνης –επαναλαμβάνω- της iskra.gr, του προγράμματος Λαπαβίτσα, ο οποίος ισχυρίζεται ότι πρέπει να πάμε στη δραχμή και ο οποίος ισχυρίζεται ότι πρέπει μονομερώς να κουρέψουμε το χρέος, ρωτάει τον Γκίκα Χαρδούβελη, που εκπροσωπεί μία Κυβέρνηση που έχει ψηφίσει όλα τα νομοσχέδια για να κρατηθεί η χώρα στο ευρώ και στην Ευρωζώνη, εάν εμείς έχουμε την έγκριση της Ευρωπαϊκής Κεντρικής Τράπεζας, την οποία Ευρωπαϊκή Κεντρική Τράπεζα ο ίδιος δεν αναγνωρίζει.<br />Όποιος καταλάβει το τι συμβαίνει σε αυτήν τη χώρα, εγώ θα του δώσω βραβείο. Είχε πει κάποτε ο αείμνηστος Κωνσταντίνος Καραμανλής ότι «η Ελλάς είναι ένα απέραντο φρενοκομείο». Είχε προφανώς δίκιο. Είχε εμπειρία.<br />Οι δύο κύριοι εκπρόσωποι της δραχμής στην Αίθουσα εγκαλούν εμένα. Εγώ έχω ψηφίσει, όπως και η Νέα Δημοκρατία, όλα τα νομοσχέδια για να έχουμε τράπεζες και καταθέσεις, αυτοί τα έχουν καταψηφίσει όλα. Εάν τους ακολουθούσαμε, θα είχαμε τώρα Μπολιβάρ. Καταψηφίζουν κάθε νομοσχέδιο και έρχονται και ασκούν και κριτική.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Να φύγουμε;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Να ψηφίσετε την τροπολογία. <br />Όλο αυτό γιατί συμβαίνει; Γιατί θέλετε, κύριοι συνάδελφοι, και την «πίτα ολόκληρη και τον σκύλο χορτάτο».<br />Κλείνω με το εξής για να γίνει αντιληπτό σε όλους όσους με παρακολουθούν.<br /><br />Θέλω μισό λεπτό μόνο, κύριε Πρόεδρε.<br />Έξω διαμαρτύρονται για τις καταθέσεις που μπορούν να φύγουν εξαιτίας δηλώσεών μας και λέμε σε όλους τους τόνους ότι η ευστάθεια του τραπεζικού συστήματος είναι ζήτημα εθνικής σημασίας και άρα ο Γεωργιάδης και οι υπόλοιποι παίζουν με ένα ζήτημα εθνικής σημασίας. Μέσα ο κ. Δρίτσας προηγουμένως είπε τα γνωστά του παραμύθια, ότι «χαρίζουμε στους τραπεζίτες, στις τράπεζες», ότι «κάνουμε χατίρια σε επιχειρηματίες», ότι «είμαστε αναίσχυντοι γιατί κάνουμε μπίζνες». Όλα όσα λέγατε αυτά τα τέσσερα χρόνια για να μας πάτε στη δραχμή με το ζόρι, ακόμα και τώρα, που υποτίθεται ότι θέλετε να γίνετε ένα σοβαρό και υπεύθυνο κόμμα και πάτε και διαμαρτύρεστε στον Γιάννη Στουρνάρα για μένα –άλλη σκηνή τρομερού παραλογισμού, αλλά καλά κάνατε- την ίδια στιγμή που κάνετε όλα αυτά, έρχεστε εδώ, καταγγέλλετε εμάς που ψηφίζουμε μία τροπολογία, η οποία εξασφαλίζει την τραπεζική πίστη, ενδυναμώνει τις ελληνικές τράπεζες, τις βοηθάει να περάσουν τα stress tests και άρα να έχουμε ρευστότητα για να δώσουμε στις επιχειρήσεις, για να πέσει η ανεργία.<br />Κάποια στιγμή, κυρίες και κύριοι συνάδελφοι του ΣΥΡΙΖΑ, θα πρέπει να αποφασίσετε: Ή είμαστε με τους τραπεζίτες –και άρα οι καταθέσεις δεν σας αφορούν, γιατί εμείς τις σώσαμε- ή σώσαμε τις καταθέσεις, όπως λέτε τις τρεις τελευταίες μέρες, και τότε θα πρέπει να έρθετε εδώ ως Αντιπολίτευση και να ψηφίζετε τα νομοσχέδια, όπως το σημερινό, που σώζουν εν τοις πράγμασι τις καταθέσεις. Και στις δύο βάρκες δεν μπορείτε να πατάτε για πολύ ακόμα.<br />Ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Και εμείς ευχαριστούμε. <br />Τον λόγο έχει ο κ. Κουτσούκος.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Για δέκα λεπτά μιλάτε, αλλά παραμένετε έκθετος.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, μπορώ να έχω τον λόγο επί προσωπικού;</speech><speech by="#s74"><from>ΠΡΟΕΔΡΕΥΩΝ</from> Να ακούσουμε σε τι συνίσταται το προσωπικό.</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Κύριε Πρόεδρε, κατά πρώτον είναι γνωστό ότι το κύμα καταθέσεων ύψους 75 δισεκατομμυρίων ευρώ που έφυγαν από τις τράπεζες, έφυγαν ανάμεσα στο 2010-2012 εξαιτίας ακριβώς των μνημονιακών πολιτικών τις οποίες και τότε στήριζε η Νέα Δημοκρατία, ειδικά με τη συμμετοχή της στην κυβέρνηση Παπαδήμου. <br />Κατά δεύτερον, η αντιπαράθεση, η οποία έγινε τότε δεν αφορούσε τη σχετική δήλωσή μου που είπε ο κ. Γεωργιάδης, αλλά τον τρόπο που αντιμετώπισε δηλώσεις μου ότι «μια Κυβέρνηση της Αριστεράς με δημόσιο έλεγχο των τραπεζών θα διασφαλίσει κατά πρώτο λόγο τις καταθέσεις των λαϊκών νοικοκυριών» και τον τρόπο που την αξιοποίησε η μονταζιέρα τότε της Νέας Δημοκρατίας σε προεκλογική περίοδο. <br />Από την πρώτη στιγμή και εγώ και το κόμμα μου είχαμε πει ότι ουδέποτε έκανα τέτοια δήλωση, εν αντιθέσει με τον κ. Γεωργιάδη, που εδώ και τρεις μέρες τον καλούμε στη Βουλή να πει το ίδιο, ότι δηλαδή δεν έκανε τέτοια δήλωση ή ότι ανακαλεί αυτό που είπε, ότι θα πάρει τα λεφτά του από τις τράπεζες και θα τα διώξει όταν φύγει και όταν πέσει η Κυβέρνηση Νέας Δημοκρατίας-ΠΑΣΟΚ και όχι μόνο δεν λέει ότι δεν την είπε, αλλά την υιοθετεί και η Νέα Δημοκρατία και η Κυβερνητική Εκπρόσωπος, παρ’ ότι ένα μεγάλο κομμάτι Βουλευτών και πολιτικών στελεχών της Νέας Δημοκρατίας διαφωνεί ριζικά με όσα είπε.</speech><speech by="#s74"><from>ΠΡΟΕΔΡΕΥΩΝ</from> Κύριε Στρατούλη, γνωρίζετε ότι κατά τον Κανονισμό έχετε ένα λεπτό να πείτε ποιο είναι το προσωπικό. Δεν υφίσταται προσωπικό θέμα. <br />Ολοκληρώστε το συλλογισμό σας για να προχωρήσουμε.</speech><speech by="#s201"><from> ΑΘΑΝΑΣΙΟΣ ΜΠΟΥΡΑΣ</from> Δεν είναι προσωπικό αυτό. Τοποθέτηση κάνει!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Ολοκληρώνω το συλλογισμό μου λέγοντας ότι εφόσον υπάρχει επιμονή σε αυτή τη δήλωση ότι εάν πέσει η Κυβέρνηση θα πάρουμε τα λεφτά μας, αυτό αποδεικνύει ότι σε ορισμένα στελέχη της Νέας Δημοκρατίας ενδεχομένως ο πατριωτισμός τους φτάνει μέχρι εκεί που απειλείται η τσέπη τους!</speech><speech by="#s74"><from>ΠΡΟΕΔΡΕΥΩΝ</from> Επομένως δεν υφίσταται προσωπικό θέμα.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, θα πρέπει να απαντήσω.</speech><speech by="#s74"><from>ΠΡΟΕΔΡΕΥΩΝ</from> Ζητάτε τον λόγο επί προσωπικού τώρα; Για όνομα του Θεού!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Καλά, στη δευτερολογία μου θα απαντήσω. Ας μην ξανατσακωθούμε.</speech><speech by="#s74"><from>ΠΡΟΕΔΡΕΥΩΝ</from> Στη δευτερολογία σας πείτε ό,τι θέλετε. Το Προεδρείο δίνει τη συμβουλή να μην μιλάτε για καταθέσεις, ούτε θετικά ούτε αρνητικά. Ξεχάστε αυτήν τη λέξη. Άλλωστε, έχουν μείνει και λίγες.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Να ψηφίζει η Αντιπολίτευση, για να είναι σίγουρες οι καταθέσεις!<br />ΑΣΗΜΑΚΗΣ ΠΑΠΑΓΕΩΡΓΙΟΥ : Κύριε Πρόεδρε, θα ήθελα να τοποθετηθώ για μια τροπολογία.</speech><speech by="#s74"><from>ΠΡΟΕΔΡΕΥΩΝ</from> Έχετε τον λόγο, κύριε Υπουργέ. <br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ πολύ, κύριε Πρόεδρε. <br />Θέλω να αναφερθώ στην τροπολογία που έχουμε καταθέσει με γενικό αριθμό 1846 και ειδικό αριθμό 93. Είναι πάρα πολύ σημαντική η τομή που γίνεται, εν όψει και της απελευθέρωσης της λιανικής αγοράς του φυσικού αερίου. Με αυτήν ακριβώς την τροπολογία δίνουμε τη δυνατότητα στους βιομηχανικούς πελάτες εκτός των ορίων των Εταιρειών Παροχής Αερίου Αττικής, Θεσσαλίας και Θεσσαλονίκης να συμμετάσχουν στις δημοπρασίες που κάνει η ΔΕΠΑ κάθε χρόνο για να πάρουν ποσότητες αερίου σε πολύ καλύτερες τιμές. <br />Αυτό γίνεται τώρα –και όχι μαζί με το νομοσχέδιο, το οποίο θα έρθει τον επόμενο μήνα- για τον λόγο ότι έχει οριστεί από την Επιτροπή Ανταγωνισμού οι δημοπρασίες αυτές να γίνουν στις 15 Οκτωβρίου. <br />Για να δώσουμε λοιπόν αυτήν τη δυνατότητα στις βιομηχανίες –ανεξαρτήτως μεγέθους, μικρές, μεσαίες, μεγάλες- που βρίσκονται για παράδειγμα στα Οινόφυτα, να συμμετάσχουν σε αυτές τις δημοπρασίες και να προμηθευτούν φθηνότερο καύσιμο. <br />Αυτή είναι η τροπολογία που καταθέσαμε. Νομίζω ότι αξίζει τον κόπο για να βοηθήσουμε τη βιομηχανία. <br />Επίσης, επιτρέψτε μου να καταθέσω και μία νομοτεχνική βελτίωση, διότι εκ παραδρομής εγράφη στην προτεινόμενη ρύθμιση ότι η ισχύς της αρχίζει την 1η Νοεμβρίου. Είναι την 1η Οκτωβρίου. <br />Θα ήθελα να την καταθέσω. <br />Ευχαριστώ πολύ. <br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Ο κ. Κουτσούκος έχει τον λόγο για οκτώ λεπτά.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Κρούω ανοιχτές θύρες τώρα, κύριε Πρόεδρε, εσείς που είστε εκεί πάνω. Όμως, θέλω να πω για να καταγραφεί, σχετικά με τις τροπολογίες ότι δεν συνάδει ο τρόπος του νομοθετείν όχι με την κοινοβουλευτική τάξη -η οποία και αυτή έχει τη σημασία της, γιατί πίσω από τη διαδικασία υπάρχει και ουσία πάρα πολλές φορές- αλλά με ένα γενικό κλίμα που οφείλει –και πιστεύω ότι αυτή είναι η κεντρική κυβερνητική γραμμή- να εμπεδώνει καθημερινά η Κυβέρνηση, δηλαδή ότι είμαστε σε ένα περιβάλλον όπου δίνουμε τη μάχη για να διασφαλίσουμε τη σταθερότητα, για να μην πάνε χαμένες οι θυσίες του ελληνικού λαού, ότι προσδοκούμε την έξοδο από την κρίση και το τέλος εποχής της τρόικα και ότι καλούμε τους συναδέλφους όλων των πτερύγων να αναλάβουν τη θεσμική τους ευθύνη μεθαύριο που θα έχουμε εκλογή του Προέδρου της Δημοκρατίας, για να διασφαλιστεί η συνέχεια μιας πολιτικής και να μην πάμε σε περιπέτειες, ακυβερνησίες και τα γκρεμίσουμε όλα σε μια μέρα. <br />Σε αυτό το κλίμα είναι υποχρεωμένα τα Υπουργεία και η Κυβέρνηση συνολικά να οργανώσει πολύ καλύτερα τη νομοθετική της δουλειά. Και τα επιτελεία έχει, και Υπουργούς άξιους έχει, και νομοσχέδια των αρμόδιων Υπουργών την προηγούμενη βδομάδα είχαμε, και την άλλη βδομάδα θα έχουμε. <br />Αυτή είναι η πρώτη μου παρατήρηση και για λόγους –επαναλαμβάνω- κοινοβουλευτικής τάξης και πολιτικών συμβολισμών σε σχέση με το κεντρικό μήνυμα της Κυβέρνησης. <br />Το δεύτερο που θέλω να πω είναι ότι αυτή η αντιπαράθεση –δεν θέλω να τη χαρακτηρίσω με όρους λαϊκούς και πεζοδρομίου- γύρω από τις καταθέσεις δεν προσφέρει τίποτα. <br />Προσυπογράφω, κύριε Πρόεδρε, την παρατήρησή σας. <br />Δεν προσφέρει στο κλίμα που οφείλουμε να διαμορφώνουμε στην κοινωνία, στον απλό καταθέτη που έχει μία οικονομία ακόμα από τη σύνταξή του, στον νέο άνθρωπο που ενδεχόμενα θέλει να ανοίξει μια επιχείρηση και να κάνει μια μικρή επένδυση, στον άνθρωπο της αγοράς που σκέπτεται και σχεδιάζει πώς θα αναπτύξει τη δουλειά του, εκμεταλλευόμενος όποια περιθώρια τού αφήνει η κρίση. Πολύ περισσότερο δεν προσφέρει τίποτα γιατί αποκρύβει και την πραγματικότητα, σε σχέση δηλαδή με τους όρους και τις προϋποθέσεις που εγγυώνται αυτήν την πορεία και βεβαίως αποκρύβει και τις μεγάλες αντιφάσεις που εμπεριέχει η γραμμή του ΣΥΡΙΖΑ αυτήν την περίοδο. <br />Από τη μια μεριά, ο ΣΥΡΙΖΑ θέλει να αξιοποιήσει τα θετικά της μέχρι σήμερα πορείας για να κάνει ρυθμίσεις των δανείων από τα χρήματα του ΤΧΣ, τα οποία τα έχουμε «μαξιλάρι» για να αντιμετωπίσουμε τα stress tests των τραπεζών και την έλλειψη κεφαλαίων, θέλει να αξιοποιήσει τη δημοσιονομική ισορροπία που πέτυχαμε –γιατί υπάρχουν καθαρές δηλώσεις ότι δεν θα πάμε σε περιόδους ελλειμμάτων πάλι- για να λύσει λαϊκά προβλήματα -τα οποία όντως υπάρχουν, αλλά χρειάζεται μία άλλη μεθοδολογία για να τα αντιμετωπίσουμε- και από την άλλη μεριά, αυτή η γραμμή είναι σε τεράστια αντίφαση με αυτά που λέει για τις τράπεζες. <br />Αγαπητοί συνάδελφοι της Αξιωματικής Αντιπολίτευσης, δεν θέλω να κάνω αναδρομή στο παρελθόν, στην περίοδο των παχιών αγελάδων και στον ρόλο των τραπεζών και των τραπεζιτών. Μπορούμε να αναφερθούμε άλλη φορά. Από την ώρα που οι τράπεζες βίωσαν την κρίση της ελληνικής οικονομίας, εξανεμίστηκαν οι περιουσίες των μετόχων, επτακοσίων χιλιάδων απλών ανθρώπων, κινδύνευαν, αν δεν πηγαίναμε στη διαδικασία της ανακεφαλαιοποίησης, οι καταθέσεις των απλών πολιτών.<br />Τώρα οι τέσσερις μεγάλες συστημικές τράπεζες ανήκουν κατά πλειοψηφία άνω του 50% στο ελληνικό δημόσιο. Έχουμε κάνει μία παραδοχή ότι τη διοίκηση θα την ασκήσουν κάποιοι που γνωρίζουν καλύτερα από εμάς. Εάν θέλετε να διορίσετε ένα κομματικό στέλεχος να τις διοικήσει -εάν σας αξιώσει αύριο ο λαός- κάντε το. <br />Από την ώρα, λοιπόν, που αυτές ανήκουν κατά πλειοψηφία στο δημόσιο και έχουν αυτά τα προβλήματα, δεν μπορεί να μην αξιοποιούμε αυτό που έχουν κάνει και άλλες χώρες και εν πάση περιπτώσει να κάνουμε ορισμένες λογιστικές τακτοποιήσεις για να τις βγάλουμε όσο το δυνατόν πιο ενισχυμένες στα μεθαυριανά stress tests. Εξάλλου από αυτά τα 11 δισεκατομμύρια του ΤΧΣ δεν λέει ο ΣΥΡΙΖΑ ότι θα κάνει τη ρύθμιση των κόκκινων δανείων; Τώρα κατά πόσον με 2 δισεκατομμύρια μπορείς να ρυθμίσεις δάνεια 80 δισεκατομμυρίων και να τα κουρέψεις κατά 50%, εντάξει, πρέπει να μας το εξηγήσετε. Εγώ τουλάχιστον δεν το κατανοώ. Μακάρι να γίνεται με 2 δισεκατομμύρια να ρυθμίζεις 80 δισεκατομμύρια. Σε τελική ανάλυση, αν ρυθμίζεις 80 δισεκατομμύρια κατά 50%, δημιουργείς κεφαλαιακές ανάγκες στις τράπεζες 40 δισεκατομμύρια. Δεν αντιμετωπίζεται αυτό με 2 δισεκατομμύρια. Κάτι άλλο πρέπει να κάνεις, κάτι μαγικό. Άμα το έχετε, με γεια σας, με χαρά σας!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τον κ. Χαρδούβελη δεν τον ακούσατε;</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Θέλω να ενημερώνουμε τον ελληνικό λαό με βάση την πραγματικότητα, λέω, δηλαδή, ότι εάν δεν κάνουμε αυτές τις τακτοποιήσεις, προφανώς ούτε αυτά που λέτε εσείς επισήμως –δεν αναφέρομαι στις εσωτερικές γραμμές, δεν με απασχολούν -με βάση, όμως, αυτά που ψηφίζετε, δεν μπορούν να γίνουν. <br />Υπάρχει μία αντίφαση. Λέτε ότι είσαστε καλύτεροι διαχειριστές του συστήματος διότι από τις καταγγελίες και τις μονομερείς ενέργειες πήγαμε στη διαπραγμάτευση, και αυτή η διαπραγμάτευση, εμπεριέχει και την επιμήκυνση, -δηλαδή λέτε αυτά που λέγαμε εμείς το 2012- διαρθρωτικές πολιτικές και αλλαγές στο πλαίσιο αυτής της διαχείρισης προτείνετε, γιατί η Κυβέρνηση σας στέλνει πελατεία. Διότι καθυστερούμε τις εκατό δόσεις στα ασφαλιστικά ταμεία, διότι καθυστερούμε τη ρύθμιση των ληξιπρόθεσμων, που συσσωρεύονται με μορφή 1 δισεκατομμυρίου το μήνα, διότι καθυστερούμε τα κόκκινα δάνεια. Εγώ άκουσα τον κ. Χαρδούβελη και χαίρομαι που ενέταξε αυτήν τη ρύθμιση, στη διασφάλιση αυτού του μαξιλαριού των 11 δισεκατομμυρίων, για να μας διευκολύνει μεθαύριο να αντιμετωπίσουμε τα κόκκινα δάνεια. Αυτό το κρατώ. <br />Αυτή, λοιπόν, είναι η πραγματικότητα. Αυτά τα σχόλια ήθελα να κάνω, κύριε Πρόεδρε, και να ευχαριστήσω και τον Υπουργό, τον κ. Βρούτση, ο οποίος έκανε δεκτή μία τροπολογία που την είχαμε από εχθές ανακοινώσει, διότι θεωρούμε ότι αυτή η ρύθμιση που έκανε για τους αγρότες είναι σημαντική, αλλά ήταν ατελής. Για πρώτη φορά, λοιπόν, και οι αγρότες μας γίνονται ισότιμοι με τους υπόλοιπους ασφαλισμένους, έχοντας τη δυνατότητα να βγαίνουν στη σύνταξη στα εξήντα δύο και με σαράντα χρόνια εργασίας, το οποίον είναι δύσκολο αυτήν τη στιγμή γιατί η ασφάλισή τους ξεκίνησε από το 1988. Τους δίνουμε με την τροπολογία αυτήν τη δυνατότητα να αναγνωρίσουν πλασματικά χρόνια όπως όλοι οι άλλοι ασφαλισμένοι.<br />Ευχαριστώ, κύριε Πρόεδρε.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει η κ. Ρεπούση.</speech><speech by="#s241"><from> ΜΑΡΙΑ ΡΕΠΟΥΣΗ</from> Ευχαριστώ, κύριε Πρόεδρε.<br />Ο κ. Γεωργιάδης προσπάθησε να δικαιολογήσει τη δήλωση που έχει κάνει σχετικά με τις καταθέσεις και το ενδεχόμενο φυγής κεφαλαίων στο εξωτερικό. <br />Κύριε Γεωργιάδη, όσο και να προσπαθήσετε, τη δήλωση αυτήν δεν μπορείτε να τη δικαιολογήσετε. Γι’ αυτό ή πάρτε την πίσω ή ξεχάστε την. Είναι μία πολιτικά ανεύθυνη δήλωση, η οποία, για να χτυπήσει την Αξιωματική Αντιπολίτευση, για να τις κόψει ψήφους, βάλλει ευθέως κατά της τραπεζικής σταθερότητας και λέει εμμέσως στους Έλληνες πολίτες «πάρτε τα χρήματά σας από τις ελληνικές τράπεζες». Γι’ αυτό είναι πολιτικά ανεύθυνη δήλωση και ξεχάστε την για το καλό όλων μας. <br />Σε ό,τι αφορά αυτό που είπατε για το τι έχει ψηφίσει η Νέα Δημοκρατία και τι έχει ψηφίσει η Αξιωματική Αντιπολίτευση, θέλω να σας θυμίσω πως όταν η Νέα Δημοκρατία ήταν Αξιωματική Αντιπολίτευση, φερόταν ανάλογα. Θα ήθελα να δω τι θα κάνει όταν θα είναι και πάλι Αξιωματική Αντιπολίτευση, διότι αυτό έχει πολύ μεγάλη σημασία. <br />Περνάω τώρα στο πολύ σημαντικό σχέδιο νόμου γιατί δεν θέλω να το αδικήσω. Αφορά τη ρύθμιση θεμάτων της εφοδιαστικής αλυσίδας. Θα αναφερθώ και στις τροπολογίες στο χρόνο που έχω. <br />Ως Δημοκρατική Αριστερά θεωρούμε ότι ήταν απολύτως απαραίτητο ένα νομικό πλαίσιο για την οργάνωση των logistics στη χώρα μας. Μια σειρά από πολύ σημαντικά γεγονότα, εθνικά και παγκόσμια, επαναπροσδιορίζουν τη σημασία των logistics και θέτουν επιτακτικά στα εθνικά κράτη το ζήτημα της αναβάθμισής τους. <br />Ποια είναι αυτά τα γεγονότα; Έχουν να κάνουν με αυτό που λέμε παγκοσμιοποίηση, που είναι μία παρεξηγημένη και κατασυκοφαντημένη έννοια, η οποία με τη σειρά της σχετίζεται με το θέμα που συζητάμε, καθώς επιφέρει επέκταση των παγκοσμίων ζωνών εμπορίου και των ελεύθερων αγορών. <br />Σε απλά ελληνικά, όλο και περισσότερα προϊόντα που παράγονται σε μία χώρα ταξιδεύουν ανά τον κόσμο, προκειμένου να καταναλωθούν σε μία άλλη χώρα ή μια άλλη ήπειρο. Τα προϊόντα αυτά πολλές φορές δεν ταξιδεύουν κατευθείαν, όπως γινόταν παλιότερα, αλλά χρειάζεται να περάσουν διάφορους σταθμούς. <br />Η ποσότητα των προϊόντων αυτών και η αύξηση και άλλων διαδικασιών διάθεσής τους -το λεγόμενο outsourcing, της παραγωγής δηλαδή προϊόντων και υπηρεσιών σε εταιρείες που εδρεύουν σε αναπτυσσόμενες χώρες και έχουν χαμηλότερο κόστος- επιφέρει πύκνωση και επέκταση της εφοδιαστικής αλυσίδας, με επιπτώσεις –δεν θέλω να φάω τον χρόνο μου σε αυτό- που έχουν σχέση με το περιβάλλον, καθώς το επιβαρύνουν, έχουν σχέση με την ασφάλεια, με ατυχήματα. Άρα η χώρα μας χρειαζόταν επειγόντως την αναβάθμιση του νομικού πλαισίου που αφορά την εφοδιαστική αλυσίδα. <br />Έχουμε μία θαυμάσια στρατηγική θέση στο θαλάσσιο διάδρομο που ενώνει πάρα πολλές αγορές και δίνει εξαιρετικές δυνατότητες ανάπτυξης στα λιμάνια μας. Γι’ αυτό εμείς υποδεχόμαστε πολύ θετικά αυτό το σχέδιο νόμου. Η εισηγήτριά μας κ. Ξηροτύρη έχει εντοπίσει κάποιες αδυναμίες. <br />Ψηφίζουμε «ναι», με εξαίρεση κάποια άρθρα. Στο άρθρο 3 ψηφίζουμε «παρών» και στο άρθρο 8 «όχι», κυρίως για χωροταξικούς και περιβαλλοντικούς λόγους που έχει εξηγήσει αναλυτικά η εισηγήτριά μας. Ψηφίζουμε «όχι» στο άρθρο 9, γιατί ακριβώς προβλέπει εγκατάσταση σε εκτός σχεδίου δόμησης περιοχές. Ψηφίζουμε «παρών» στο άρθρο 11. Είχαμε εκφράσει μία επιφύλαξη για την ύπαρξη αντλιών καυσίμων και τη συνύπαρξή τους στα κέντρα αποθήκευσης και διανομής. Τέλος, ψηφίζουμε «παρών» στο άρθρο 13, διότι θεωρούμε ότι η παράταση των δύο χρόνων ίσως είναι μεγάλη. Σε όλα τα άλλα άρθρα υπερψηφίζουμε. <br />Θα περάσω τώρα στις υπουργικές τροπολογίες, τις οποίες αποδεχόμαστε. Μιλάω για τις εμπρόθεσμες. Είμαστε θετικοί στην τροπολογία με αριθμό 1821/81. <br />Είμαστε όχι απλά θετικοί, αλλά υπερθεματίζουμε την τροπολογία που αφορά τη συνταξιοδότηση των αγροτών. Θέλω εδώ να υπενθυμίσω ότι ο Πρόεδρός μας κ. Κουβέλης είχε ζητήσει ήδη στην ομιλία του εδώ, στη Βουλή, από το Φεβρουάριο του 2013 τη μείωση των χρόνων συνταξιοδότησης των αγροτών. Θεωρούμε ότι είναι πολύ σημαντική και άρα την υπερψηφίζουμε.<br />Υπερψηφίζουμε επίσης την τροπολογία που αφορά τις τεχνικές και λειτουργικές προδιαγραφές των τουριστικών καταλυμάτων, καθώς και αυτή που έχει να κάνει με τη μετακίνηση προσωπικού εντός της ίδιας υγειονομικής περιφέρειας. Συμφωνούμε και με την τροπολογία που αναφέρεται στις γυναίκες επαγγελματίες οπλίτες.<br />Διαφωνούμε με την τροπολογία που ρυθμίζει θέματα σχετικά με τις αντιπυρικές περιόδους. Δεν έχουμε να κάνουμε με μία επικείμενη αντιπυρική περίοδο και έχουμε αμφιβολίες γιατί αυτή η τροπολογία έρχεται τώρα. <br />Συμφωνούμε επίσης με τις βουλευτικές τροπολογίες που έχουν κατατεθεί από Βουλευτές του ΣΥΡΙΖΑ, σε ό,τι αφορά τη μείωση του φόρου πετρελαίου θέρμανσης. Εμείς από τον Σεπτέμβριο του 2013 είχαμε ζητήσει το ίδιο ακριβώς. Συμφωνούμε λοιπόν απολύτως. <br />Νομίζουμε ότι η δεύτερη τροπολογία του ΣΥΡΙΖΑ, αυτή που αφορά τη μείωση της δαπάνης του ηλεκτρικού ρεύματος, χρειάζεται επαναδιατύπωση, αγαπητοί συνάδελφοι, καθώς η δαπάνη αυτή δεν μπορεί να αναληφθεί από τη ΔΕΗ. Συμφωνούμε στο περιεχόμενό της. Μπορεί και πρέπει να αναληφθεί από το δημόσιο ως κοινωνική παροχή. Δεν μπορεί να αναληφθεί από τη ΔΕΗ. Γι’ αυτό, λοιπόν, δεν θα την ψηφίσουμε με τον τρόπο που είναι διατυπωμένη, γιατί πιστεύουμε ότι πρέπει να επαναδιατυπωθεί. <br />Κι έρχομαι τώρα στις τροπολογίες οι οποίες έχουν προταθεί σήμερα. <br />Η Δημοκρατική Αριστερά δεν θα ψηφίσει καμμία από αυτές τις τροπολογίες. Έχουν κατατεθεί όχι μόνο εκπρόθεσμα, αλλά και κατά τη διάρκεια της σημερινής συνεδρίασης του Τμήματος της Βουλής. <br />Θεωρούμε ότι αυτό δείχνει έλλειψη σεβασμού στην κοινοβουλευτική διαδικασία, να κατατίθενται δηλαδή τροπολογίες την ώρα που οι Βουλευτές πρέπει να είναι μέσα στην Αίθουσα και να ακούν τους συναδέλφους τους ή τους Υπουργούς, σε έναν διάλογο που θέλουμε να ελπίζουμε ότι είναι εποικοδομητικός. Αν και μερικές από αυτές έχουν πολύ θετικά στοιχεία, εμείς δεν θα τις ψηφίσουμε.<br />Θέλω να κάνω και μία μνεία σε ό,τι αφορά την τροπολογία για τον αναβαλλόμενο φόρο. <br />Κατάλαβα από τη συζήτηση που έγινε εδώ, κύριε Υπουργέ, ότι η τροπολογία αυτή είναι πάρα πολύ σημαντική και υπάρχουν διαφορετικές γνώμες και διαφορετικές τοποθετήσεις, ριζικά αντίθετες μεταξύ τους, και αυτός θα ήταν ένας πολύ σοβαρός λόγος το θέμα να συζητηθεί, προκειμένου ο κάθε Βουλευτής, κι όχι μόνο τα κόμματα που έχουν τα συνεργεία τους και ετοιμάζουν τα σημειώματα, να ξέρει τι ψηφίζει και αν ψηφίζει αυτήν την τροπολογία ή όχι. <br />Ειδικά, λοιπόν, αυτή η τροπολογία θα θέλαμε να περάσει μέσα από την κανονική κοινοβουλευτική διαδικασία, αφού απ’ ό,τι κατάλαβα είναι τόσο σημαντικό ζήτημα.<br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Πρόεδρε, τον λόγο θα ήθελα για δύο λεπτά.</speech><speech by="#s74"><from>ΠΡΟΕΔΡΕΥΩΝ</from> Ο κ. Γεωργιάδης ζητά τον λόγο για ποιον σκοπό;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Για να απαντήσω στην κ. Ρεπούση, η οποία αναφέρθηκε και σε εμένα και στο κόμμα μου.</speech><speech by="#s74"><from>ΠΡΟΕΔΡΕΥΩΝ</from> Μάλιστα. Ζητάτε τον λόγο ως Κοινοβουλευτικός Εκπρόσωπος, για τη δευτερολογία σας.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ναι, ως Κοινοβουλευτικός Εκπρόσωπος.<br />Κυρία Ρεπούση, θα σας μιλήσω με μεγάλη ευθύτητα. Δεν είναι σωστό αυτό που κάνετε, ειδικά εσείς που είστε και επιστήμων. Ξέρετε γιατί; Προτάσσετε το έλασσον για να βοηθήσετε να κρύψουμε το μείζον. <br />Τι πλήττει την τραπεζική πίστη, που γι’ αυτήν σωστά ανησυχείτε περισσότερο, μία δική μου δήλωση ή αν βλέπουν οι αγορές ότι το κόμμα της Αξιωματικής Αντιπολιτεύσεως καταψηφίζει τον αναβαλλόμενο φόρο, έναν φόρο και μία ρύθμιση που επιτρέπει στο ελληνικό τραπεζικό σύστημα να περάσει τα stress test; Ποια από τα δύο νομίζετε ότι αφορά περισσότερο τις αγορές και αυτό που ονομάζουμε τραπεζική πίστη; <br />Σε αυτό όμως δεν απαντήσατε. Δεν θα ξαναπώ αυτό που είπα προχθές. Το αφήνω για λόγους ευγενείας. Προφανώς, κάτι έχετε στο μυαλό σας. <br />Θα σας πω και κάτι ακόμη. Η σύγκριση της αντιπολιτευτικής τακτικής, αγαπητή κυρία συνάδελφε της Νέας Δημοκρατίας, με αυτό που ζούμε τώρα από τον ΣΥΡΙΖΑ δεν είναι απλώς ατυχής, είναι φρικαλέα.<br />Δεν ήσασταν Βουλευτής τότε. Εγώ ήμουν με τον Λαϊκό Ορθόδοξο Συναγερμό κι έχω ζήσει τι έκανε η Νέα Δημοκρατία εδώ. Η Νέα Δημοκρατία, για να ξέρει το Τμήμα, ως αντιπολίτευση στην κυβέρνηση του Γιώργου Παπανδρέου, ψήφισε όλους τους νόμους μηδενός εξαιρουμένου, οι οποίοι αφορούσαν μεταρρυθμίσεις και όλους τους νόμους μηδενός εξαιρουμένου, οι οποίες αφορούσαν τις τράπεζες. <br />Αυτό που κάνει ο ΣΥΡΙΖΑ ως Αντιπολίτευση τώρα είναι να καταψηφίζει δηλαδή σήμερα τη δυνατότητα των ελληνικών τραπεζών να περάσουν με ευχέρεια τα stress test και να ενισχυθεί η τραπεζική πίστη, για την οποία εσείς δήθεν κόπτεστε. Και λέω δήθεν γιατί η μετέπειτα στάση σας δείχνει ότι στα αλήθεια δεν κόπτεστε. <br /><br />Άρα για να το κλείσουμε, δεν υπάρχει κίνδυνος για τις καταθέσεις και καλό είναι να σταματήσει αυτή η συζήτηση. Πράγματι, οι καταθέσεις στην Ελλάδα είναι ασφαλείς. <br />Είναι ασφαλείς γιατί εμείς εξασφαλίζουμε την ασφάλειά τους. Είναι ασφαλείς γιατί εμείς ψηφίζουμε αυτούς τους νόμους που επιτρέπουν στις τράπεζες να περνούν τα stress tests και να έχουν κεφαλαιακή επάρκεια. Εμείς εγγυόμαστε τις καταθέσεις. Άρα ο κόσμος πράγματι μπορεί να μην ανησυχεί και να είναι σίγουρος για τα λεφτά του.<br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε πολύ.</speech><speech by="#s241"><from> ΜΑΡΙΑ ΡΕΠΟΥΣΗ</from> Κύριε Πρόεδρε, θα μπορούσα να έχω τον λόγο;</speech><speech by="#s75"><from>ΠΡΟΕΔΡΕΥΩΝ</from> Θέλετε τον λόγο επί προσωπικού;</speech><speech by="#s241"><from> ΜΑΡΙΑ ΡΕΠΟΥΣΗ</from> Πώς αλλιώς, κύριε Πρόεδρε;</speech><speech by="#s75"><from>ΠΡΟΕΔΡΕΥΩΝ</from> Ναι, αλλά κάποια στιγμή αυτό πρέπει να σταματήσει. Θα έχετε τον λόγο, κυρία Ρεπούση, αλλά το θέμα είναι πολιτικό, δεν είναι προσωπικό. Κακώς, μάλιστα, πήρε τον λόγο και ο κ. Γεωργιάδης.</speech><speech by="#s241"><from> ΜΑΡΙΑ ΡΕΠΟΥΣΗ</from> Θα είμαι πάρα πολύ σύντομη, κύριε Πρόεδρε, γιατί μου τέθηκε ένα συγκεκριμένο ερώτημα.</speech><speech by="#s75"><from>ΠΡΟΕΔΡΕΥΩΝ</from> Ορίστε, κυρία Ρεπούση, έχετε τον λόγο για δύο λεπτά.</speech><speech by="#s241"><from> ΜΑΡΙΑ ΡΕΠΟΥΣΗ</from> Με την τοποθέτησή μου για την αντιπολιτευτική στάση της Νέας Δημοκρατίας ήθελα να αναδείξω ένα παθογενές, κατά την άποψή μου, φαινόμενο που επικρατεί στην ελληνική Βουλή εδώ και πάρα πολλά χρόνια. Κάθε φορά η Αντιπολίτευση είναι σε όλα κάθετη απέναντι στην Κυβέρνηση.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Στον ΣΥΡΙΖΑ να το πείτε αυτό.</speech><speech by="#s241"><from> ΜΑΡΙΑ ΡΕΠΟΥΣΗ</from> Όχι, ισχύει και για τη Νέα Δημοκρατία.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Να το πείτε και στον ΣΥΡΙΖΑ. Γιατί δεν το λέτε και στον ΣΥΡΙΖΑ;</speech><speech by="#s75"><from>ΠΡΟΕΔΡΕΥΩΝ</from> Κύριε Γεωργιάδη, σας παρακαλώ.</speech><speech by="#s241"><from> ΜΑΡΙΑ ΡΕΠΟΥΣΗ</from> Θα ήθελα να δω όταν θα είστε στην Αντιπολίτευση αν θα κρατήσετε την ίδια στάση. Όπως βλέπετε, εμείς στη Δημοκρατική Αριστερά τοποθετηθήκαμε για την εφοδιαστική αλυσίδα. Εξηγήσαμε γιατί είναι σημαντικό αυτό το σχέδιο νόμου. Είπαμε ποια άρθρα ψηφίζουμε και ποια καταψηφίζουμε και για ποιους λόγους. Με τη στάση μας δείχνουμε ότι δεν είμαστε σε αυτό το μοντέλο αντιπολιτευτικής ή κυβερνητικής πολιτικής.<br />Σε ό,τι δε αφορά τον αναβαλλόμενο φόρο, εξήγησα ότι κατά την άποψή μου, με βάση τη συζήτηση που έγινε εδώ –διότι ήρθε δώδεκα η ώρα - είναι πολύ σημαντικό θέμα για να περάσει εκπρόθεσμα και τελευταία ώρα ως τροπολογία.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο πρώην Πρόεδρος της Βουλής κ. Απόστολος Κακλαμάνης.<br />Ορίστε, κύριε Πρόεδρε, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, πρέπει να συμφωνήσουμε όλοι ότι το Σύνταγμα και ο Κανονισμός της Βουλής παραβιάζεται ασυστόλως αυτά τα χρόνια της κρίσης. Όσοι θέλουν να απαξιώνεται ο ρόλος της Εθνικής Αντιπροσωπείας, προφανώς έχουν επιχειρήματα γι’ αυτό τον σκοπό τους. <br />Πολλοί από εσάς που με ακούτε συχνά να ψέγω τον κ. Σαμαρά για τη στάση του απέναντι στο Κοινοβούλιο, δεν θα γνωρίζετε ότι έχω αγαθότατες προσωπικές σχέσεις μαζί του από τα πρώτα χρόνια της Μεταπολίτευσης. Όμως, φίλος ο Σαμαράς, φιλτάτη η αλήθεια. Δεν μπορεί ο Πρωθυπουργός να έρχεται στη Βουλή –όχι όταν οφείλει να έρθει κατά τον Κανονισμό και κατά το Σύνταγμα- να πηγαίνει στο καφενείο, να συγκεντρώνει Βουλευτές του κόμματός του και να διαρρέει αυτήν την ατυχέστατη, όπως είπα, δήλωση. Έρχεται δεύτερος, τρίτος και τέταρτος ο κ. Γεωργιάδης ή η κυρία εκπρόσωπος Τύπου της Νέας Δημοκρατίας. <br />Ο Πρωθυπουργός έκανε το σφάλμα και όφειλε να το δει. Ουδείς είναι αλάθητος. Ούτε ο Θεός είναι αλάθητος. Αν ρωτήσετε την Εκκλησία, θα σας πει ότι παραδέχεται ότι ο Θεός έκανε λάθος, καθώς νόμιζε ότι έχει έναν άγγελο δίπλα του και ήταν ο εν δυνάμει εωσφόρος που αποκαλύφθηκε όταν εξέπεσε. Αυτό λέει η Εκκλησία μας. <br />Δεν υπάρχουν, λοιπόν, άνθρωποι αλάθητοι. Αντίθετα, όσοι νομίζουν ότι είναι αλάθητοι, κάνουν το λάθος να ανέχονται κάποιους γύρω τους που κάνουν τα λάθη τα οποία χρεώνονται τελικά εκείνοι.<br />Αυτή η υπόθεση, λοιπόν, της συζήτησης για τις καταθέσεις στις τράπεζες, είτε γίνεται σκοπίμως –που δεν μπορώ να το αποδώσω σε κανέναν- είτε όμως αθελήτως, ήδη έχει κάνει κακό. <br />Το ίδιο, επίσης, συνέβη και με τη φιλολογία περί του ταξιδιού του Πρωθυπουργού στη Γερμανία. Αυτό που λέω αφορά την Αντιπολίτευση, η οποία κάνει ό,τι μπορεί για να πείσει ότι αυτό το ταξίδι ήταν κακό και δεν έβγαλε τίποτα. Ε, τα spreads των ελληνικών ομολόγων πήραν πάλι την ανηφόρα.<br />Ό,τι δηλαδή γινόταν την άνοιξη του 2009 και το καλοκαίρι το 2010 –μπορεί να γίνομαι κουραστικός, αλλά το επαναλαμβάνω, γιατί μόνο αν μάθουμε από τα λάθη μας, τότε μόνο δεν θα τα επαναλαμβάνουμε-, αυτό γίνεται και τώρα. <br />Άκουσα τον Κοινοβουλευτικό Εκπρόσωπο της Νέα Δημοκρατίας να λέει για την κυβέρνηση του ΠΑΣΟΚ, για τον τότε πρωθυπουργό Παπανδρέου, ότι «εμείς τα νομοσχέδια τα ψηφίζαμε, άμα ήταν για τις τράπεζες». Ωραία! Όμως, τα «Ζάππεια» τι ήταν; Η επιμονή και η προπαγάνδα στον ελληνικό λαό τόσο από τη Νέα Δημοκρατία όσο και από την τότε Αριστερά του 3% -ή όσο και αν ήταν-, η καταστροφολογία δεν οδήγησαν τα spreads στην ανηφόρα; Ο κόσμος δεν έπαιρνε τις μικροκαταθέσεις του, γιατί νόμιζε –έτσι είχε παραπλανηθεί- ότι οι τράπεζες καταρρέουν; <br />Τι άλλο να πω; Πόσο δυνατά να φωνάξει κανείς εδώ μέσα για να ακουστεί από αυτούς που έχουν καθήκον να εμπνέουν αισιοδοξία και όχι βαθιά κατάθλιψη στον ελληνικό λαό;<br />Κύριε Πρόεδρε, κακώς –έχει δίκιο η Αντιπολίτευση εδώ- έρχονται τροπολογίες είτε εκπρόθεσμες είτε πάρα πολύ σοβαρές. Εγώ δεν θα τη ψήφιζα την τροπολογία του αναβαλλόμενου φόρου, όπως νομίζω και οι άλλοι συνάδελφοι του ΠΑΣΟΚ. Ας λεχθεί ότι ζητήσαμε να συνδεθεί αυτή η κίνηση, με την εκκρεμή ακόμα ρύθμιση για τα κόκκινα δάνεια, διότι μπορεί αυτό να προϋποθέτει ότι οι τράπεζες θα κριθούν από τα stress tests ότι στέκονται καλά –εντάξει, το κάνουμε αυτό, προκειμένου να προχωρήσουν και οι τράπεζες στη ρύθμιση των κόκκινων δανείων, διότι επικαλούμενες το πρόβλημά τους, όπως ξέρετε, πήραν προχθές από την Ευρωπαϊκή Κεντρική Τράπεζα ακόμα 5 δισεκατομμύρια, αλλά ούτε ένα ευρώ δεν πέφτει στην αγορά-, αλλά πρέπει να είμαστε ρεαλιστές και υπεύθυνοι. Αυτό σημαίνει «ρεαλισμός», για να μην κοπανάμε το κεφάλι μας στον τοίχο, όταν μάλιστα δεν είναι το κεφάλι μας, αλλά το κεφάλι του κοσμάκη! <br />Λοιπόν, προφανέστατα, εάν κριθεί ότι η κεφαλαιακή επάρκεια των τραπεζών δεν αντέχει, ξέρουμε τι θα γίνει. Θα γίνει αυτό που γινόταν το καλοκαίρι του 2010 –επαναλαμβάνω- που έπαιρνε ο κόσμος τις καταθέσεις του. <br />Γι’ αυτό λέω ότι ήταν ατυχέστατη η δήλωση! Και λυπάμαι, έπρεπε τουλάχιστον να δηλωθεί ότι ο Πρωθυπουργός δεν είπε αυτά που κάποιοι Βουλευτές του είπαν. Όπως και όταν ο Καραμανλής είπε την έκφραση εκείνη για προαγωγούς –θα την πω, γιατί όχι, είναι λαϊκή έκφραση- για «νταβατζήδες», ή διαψεύδεις ότι το είπες ή δεν τους κάνεις ομοτράπεζούς σου. <br />Απλά πράγματα είναι αυτά, είναι η αλφαβήτα της πολιτικής, ότι πρέπει να είσαι ξεκάθαρος και να μην παίζεις παιχνίδια, τα οποία στο τέλος γίνονται μπούμερανγκ σε εσένα, διότι η Κυβέρνηση έχει αυτό το πρόβλημα τώρα. Αφελώς η Αντιπολίτευση –αφελέστατα δε, αν πραγματικά πιστεύει ότι θα γίνει κυβέρνηση- ρίχνει νερό στο μύλο αυτής της ατυχέστατης δήλωσης. <br />Βέβαια, προηγήθηκε η εξίσου ανεύθυνη –παντελώς ανεύθυνη- εξαγγελία του κ. Τσίπρα στη Θεσσαλονίκη για πράγματα που γνωρίζει άριστα ότι δεν μπορούν να γίνουν. Δεν μπορεί να λες στον Έλληνα «ξέρεις, κι αν ένα στο εκατομμυριοστό μπορεί να γίνει;». Έτσι γίνεται η πολιτική;<br />Ορθώς είπε ο Κοινοβουλευτικός μας Εκπρόσωπος κ. Κουτσούκος ότι άκουσε κάποιους εκ του ΠΑΣΟΚ –τους οποίους υποδεχθήκατε και να τους χαίρεστε!- να λένε στα κανάλια –τα κανάλια είναι για τέτοια- ότι εμείς θα κάνουμε ό,τι λέει η σεισάχθεια. Ποια σεισάχθεια, κύριοι; Πώς μπορεί να περιοριστεί έστω και κατά 1 ευρώ αν δεν έχεις πώς θα το αντικαταστήσεις; Μην κοροϊδεύουμε τον ελληνικό λαό. Αντίθετα, αν από τότε είχαμε βάλει όλοι πλάτη, αν συνειδητοποιούσαμε ότι η χώρα αντιμετωπίζει έναν οικονομικό πόλεμο, θα είχαμε βγει τάχιστα από αυτήν την κρίση. Ο λαός θα έβαζε πλάτη. Όλοι θα έβαζαν πλάτη. <br />Κύριε Πρόεδρε, όσον αφορά τις τροπολογίες και ειδικά αυτή που αφορά το ηλιακό χωριό, θέλω να παρακαλέσω και τον παριστάμενο Υπουργό να γίνει δεκτή. Ήμουν Υπουργός Εργασίας όταν ξεκινήσαμε αυτό το πρόγραμμα αξιοποίησης της ηλιακής ενέργειας. Σκεφθείτε ότι είναι τριάντα χρόνια τώρα και αυτός ο κόσμος εκεί είναι ακόμα στο περίπου! <br />Η τροπολογία, λοιπόν, που κατέθεσε ο κ. Σαλτούρος και ανέπτυξε πολύ καλά ο κ. Κεγκέρογλου πρέπει, σας παρακαλώ, να γίνει δεκτή, όπως και η τροπολογία του Υπουργού Εργασίας που αφορά αγρότες και η οποία βελτιώθηκε με την παρέμβαση του κ. Κουτσούκου. <br />Και έρχομαι τώρα στην τροπολογία για τον αναβαλλόμενο φόρο και στην αναφορά «υπό τον όρο από την πρώτη χρονιά που θα υπάρχουν κέρδη». Και εδώ πράγματι είναι θέμα –και αυτό πρέπει να βάζετε, κύριοι της Αντιπολιτεύσεως- του να υπάρξει ουσιαστικός δημόσιος έλεγχος στις τράπεζες. <br /><br />Διότι και επί Αλογοσκούφη υποτίθεται ότι υπήρξαν επόπτες του δημοσίου στις τράπεζες, αλλά ήταν μερικά κομματικά στελέχη που δεν ξέρω τι έκαναν. Προφανώς «τάτσι μίτσι». Άρα, λοιπόν, η υπευθυνότητά μας ως αντιπροσώπων του λαού νομίζω ότι θα πρέπει να είναι ξεκάθαρη. Όπως το λένε, «οφελέειν και μη βλάπτειν». Αν είναι σε κάτι να ωφελούμε, το κάνουμε, έστω και με υποχωρήσεις. Για ό,τι μπορεί να βλάψει, τουλάχιστον κλείνουμε το στόμα. <br />Σας ευχαριστώ πολύ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε τον κύριο Πρόεδρο. <br />Και τώρα, κυρίες και κύριοι συνάδελφοι, εισερχόμαστε στη συζήτηση των τροπολογιών.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Κύριε Πρόεδρε, θα ήθελα τον λόγο.</speech><speech by="#s75"><from>ΠΡΟΕΔΡΕΥΩΝ</from> Τι θέλετε, κύριε Καραθανασόπουλε;</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Θέλω να μιλήσω ως Κοινοβουλευτικός Εκπρόσωπος, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Μίλησε ο κ. Κατσώτης για εσάς για τέσσερα λεπτά.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Πότε μίλησα, κύριε Πρόεδρε;</speech><speech by="#s75"><from>ΠΡΟΕΔΡΕΥΩΝ</from> Έτσι με έχουν ενημερώσει, κύριε Κατσώτη.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Κύριε Πρόεδρε, ο κ. Κατσώτης μίλησε ως εισηγητής για τέσσερα λεπτά.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Μίλησα τέσσερα λεπτά στην αρχή ως εισηγητής, κύριε Πρόεδρε. Ο κ. Καραθανασόπουλος είναι Κοινοβουλευτικός Εκπρόσωπος!</speech><speech by="#s75"><from>ΠΡΟΕΔΡΕΥΩΝ</from> Ωραία, κύριε Κατσώτη.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κύριε Πρόεδρε, μίλησα τέσσερα λεπτά ως εισηγητής και έχω και άλλα οκτώ λεπτά για τις τροπολογίες και για τα υπόλοιπα.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Εντάξει, δεν θα σας κλέψουμε τον χρόνο!</speech><speech by="#s75"><from>ΠΡΟΕΔΡΕΥΩΝ</from> Κατ’ αρχάς, κύριε Καραθανασόπουλε, θα σας δώσω τον λόγο. Όμως, δεν θα πρέπει να απορείτε, κύριε Κατσώτη, γιατί αν θέλετε να πάμε με το γράμμα του Κανονισμού, έχω να σας πω ότι δεν έχει δηλωθεί κανένας Κοινοβουλευτικός Εκπρόσωπος.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Πώς δεν έχει δηλωθεί, κύριε Πρόεδρε; Δεν μίλησαν οι άλλοι Κοινοβουλευτικοί Εκπρόσωποι; Δεν είμαι Κοινοβουλευτικός Εκπρόσωπος;</speech><speech by="#s75"><from>ΠΡΟΕΔΡΕΥΩΝ</from> Δεν έχει δηλωθεί κανένας Κοινοβουλευτικός Εκπρόσωπος.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Μα, είμαι Κοινοβουλευτικός Εκπρόσωπος, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Κύριε Καραθανασόπουλε, ξέρω ότι είστε, αλλά εδώ δεν έχει δηλωθεί πουθενά.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Πώς δεν έχει δηλωθεί; Μα, είναι δυνατόν, κύριε Πρόεδρε;</speech><speech by="#s75"><from>ΠΡΟΕΔΡΕΥΩΝ</from> Αλλάζουν κάθε φορά και εδώ υπάρχει κενό, όπως συμβαίνει και με τους Ανεξάρτητους Δημοκρατικούς Βουλευτές. <br />Παρ’ όλα αυτά και για να μην τρώμε τον χρόνο, έχετε τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και εγώ θέλω δευτερολογία, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Κύριε Λαφαζάνη, δεν αρχίσαμε τις δευτερολογίες. Θα μιλήσετε, όταν αρχίσουμε τις δευτερολογίες. <br />Ορίστε, κύριε Καραθανασόπουλε, έχετε τον λόγο.</speech><speech by="#s101"><from> ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</from> Κύριε Πρόεδρε, μου κάνει εντύπωση η συγκεκριμένη τακτική εκ μέρους του Προεδρείου, από τη στιγμή που είμαι Κοινοβουλευτικός Εκπρόσωπος. Και χθες ως Κοινοβουλευτικός Εκπρόσωπος μίλησα στο συγκεκριμένο νομοσχέδιο. Από αυτήν την άποψη, λοιπόν, δεν μπορώ να το καταλάβω. Τέλος πάντων, δεν θα σταθώ σε αυτό το ζήτημα, γιατί είναι ήσσονος σημασίας. <br />Και σήμερα, λοιπόν, επαναλήφθηκε η χθεσινή αντιπαράθεση, αυτή η άσφαιρη αντιπαράθεση που δεν έχει καμμιά ουσία ανάμεσα στην Κυβέρνηση και την Αξιωματική Αντιπολίτευση,. Και το λέμε αυτό, γιατί ένα και μόνο περιστατικό αναδεικνύει το πόσο αποπροσανατολιστική είναι η επίσημη πρόσκληση που έλαβε ο τομεάρχης ανάπτυξης του ΣΥΡΙΖΑ να παρευρεθεί και να μιλήσει στην κοινή Σύνοδο Διεθνούς Νομισματικού Ταμείου και Παγκόσμιας Τράπεζας.<br />Καταλαβαίνετε, λοιπόν, πόσο φανερό είναι ότι εδώ πέρα υπάρχει μια συμφωνία ανάμεσα στην Κυβέρνηση και στην Αξιωματική Αντιπολίτευση στα βασικά σημεία που στηρίζουν και εξυπηρετούν τα συμφέροντα του μεγάλου κεφαλαίου, αποδέχονται τις στρατηγικές επιλογές της Ευρωπαϊκής Ένωσης και από αυτήν την άποψη η αντιπαράθεση σε δευτερεύοντα ζητήματα δεν έχει κανέναν άλλο σκοπό, παρά να ενσωματώσει και να εγκλωβίσει τη λαϊκή δυσαρέσκεια σε ανέξοδες για το σύστημα λύσεις. Αυτή είναι η ουσία του ζητήματος και γι’ αυτό ακριβώς τον λόγο γίνεται και όλος ο τσακωμός, για το πώς δηλαδή θα καπηλευτούμε τη λαϊκή δυσαρέσκεια.<br />Από αυτήν την άποψη, εμείς το λέμε πάρα πολύ καθαρά ότι μέσα στο πλαίσιο αυτού του συστήματος, μέσα στο πλαίσιο του μονόδρομου, ανεξάρτητα εάν βαδίζεις στην αριστερή ή στη δεξιά λωρίδα, δεν μπορεί να υπάρξει λύση προς όφελος του λαού, διέξοδος προς όφελος του λαού, από τη στιγμή που τα κλειδιά της οικονομίας υπάρχουν στα χέρια του κεφαλαίου, που οι μεγάλοι μονοπωλιακοί όμιλοι καθορίζουν το τι θα αναπτυχθεί και πώς θα αναπτυχθεί, καθορίζουν πού θα κάνουν επενδύσεις και για ποιον σκοπό θα κάνουν επενδύσεις και έχουν ως προϋπόθεση για να υπάρξουν αυτές οι επενδύσεις το πολύ φθηνό εργατικό δυναμικό, το οποίο το διαμορφώνει συνολικά το ίδιο το αστικό κράτος μέσα από τους μηχανισμούς προώθησης των καπιταλιστικών αναδιαρθρώσεων.<br />Από αυτήν την άποψη, βεβαίως το συγκεκριμένο νομοσχέδιο –το είπαμε και εχθές- εντάσσεται και υλοποιεί μία από τις βασικές στρατηγικές επιλογές της αστικής τάξης της χώρας μας, τη διαμόρφωση της Ελλάδας σε κόμβο ενεργειακό και μεταφορικό, διευκολύνοντας ακριβώς την ελεύθερη δράση, την ελεύθερη κίνηση των εμπορευμάτων από και προς την Ευρωπαϊκή Ένωση στον υπόλοιπο κόσμο.<br />Είναι μία ιεράρχηση, μία προτεραιότητα, η οποία δεν συμβαδίζει και δεν θα έχει τίποτα επί της ουσίας να κάνει με την ικανοποίηση των λαϊκών αναγκών, με μία ανάπτυξη που θα ικανοποιεί τις λαϊκές ανάγκες, πολύ δε περισσότερο που θα έχουμε ένα βίαιο και μαζικό εκτοπισμό των επαγγελματιών και αυτοαπασχολούμενων στον κλάδο στο όνομα της συγκέντρωσης της δραστηριότητας σε μία χούφτα επιχειρήσεων logistics. <br />Από αυτήν την άποψη η Κυβέρνηση και με τις σημερινές της τροπολογίες, οι οποίες έρχονται με μορφή χιονοστιβάδας, επιβεβαιώνει τον ρόλο της ως τον πολιτικό εκφραστή των συμφερόντων και των αγωνιών της αστικής τάξης γιατί δεν κάνει τίποτε άλλο, όπως για παράδειγμα με την τροπολογία για το χρηματοπιστωτικό σύστημα, και τον αναβαλλόμενο φόρο, από το να θωρακίσει ακόμα περισσότερο το χρηματοπιστωτικό σύστημα μεταφέροντας τις απώλειες του κρατικού προϋπολογισμού, όσον αφορά τα δημόσια έσοδα, από τη φορολογία του χρηματοπιστωτικού συστήματος στις πλάτες της λαϊκής οικογένειας. <br />Αντίστοιχη διαδικασία, αντίστοιχη λογική είναι και η πρόταση, η τροπολογία η οποία έρχεται για το φυσικό αέριο που ουσιαστικά διευκολύνει –και το είπε ο αντίστοιχος Υφυπουργός μιλώντας πριν- τους μεγάλους αγοραστές φυσικού αερίου, δηλαδή τις επιχειρήσεις, να αγοράσουν φυσικό αέριο από οποιονδήποτε προμηθευτή, διασφαλίζοντας το μικρότερο χαμηλό κόστος στο όνομα της θωράκισης της ανταγωνιστικότητας. <br />Όμως, τις απώλειες των προμηθευτών στο πλαίσιο της απελευθερωμένης αγοράς ενέργειας θα κληθούν να τις πληρώσουν τα λαϊκά νοικοκυριά, πληρώνοντας πιο ακριβό το φυσικό αέριο. Άρα δηλαδή η θωράκιση της ανταγωνιστικότητας και της κερδοφορίας, για μία ακόμα φορά, συμβαδίζει με την επιδείνωση της θέσης της ελληνικής οικογένειας, με τη δυσκολία δηλαδή στο να ικανοποιεί βασικές ανάγκες και βασικές προτεραιότητες.<br />Από αυτήν την άποψη, το ζήτημα δεν είναι εάν σήμερα θα προσπαθήσουμε να διαχειριστούμε τα ακραία φαινόμενα φτώχειας, όπως αυτό το παιχνίδι που η Κυβέρνηση από τη μία μεριά, αλλά και ο ΣΥΡΙΖΑ αντιπαρατίθεται με τις συγκεκριμένες τροπολογίες που εν τη ρύμη του λόγου επιβεβαίωσε ένας από τους ομιλητές της Αξιωματικής Αντιπολίτευσης μιλώντας για κοινωνική φιλανθρωπία. Γιατί ακριβώς είναι μία κοινωνική φιλανθρωπία και όχι ικανοποίηση των σύγχρονων αναγκών για φθηνή ηλεκτρική ενέργεια στο πλαίσιο της απελευθερωμένης αγοράς. Γιατί η υλοποίηση αυτών των τροπολογιών, τις οποίες καταθέτει ο ΣΥΡΙΖΑ, αφ’ ενός μεν θα είναι σταγόνα στον ωκεανό που δεν θα αναπληρώνουν τις μεγάλες απώλειες που δέχθηκαν τα λαϊκά στρώματα, αλλά και αφ’ ετέρου θα κληθούν να τα πληρώσουν τα ίδια τα λαϊκά νοικοκυριά μέσα από την αύξηση –για παράδειγμα- των τιμολογίων στο ηλεκτρικό ρεύμα στο όνομα της θωράκισης, της κερδοφορίας της ΔΕΗ, η οποία στο πλαίσιο της απελευθερωμένης αγοράς ηλεκτρικής ενέργειας και στην πορεία ιδιωτικοποίησής της θα πρέπει να έχει κέρδη. <br />Από αυτήν την άποψη, γίνεται φανερό γιατί η στάση και η συνολική θέση του ΚΚΕ στο συγκεκριμένο νομοσχέδιο, αλλά και στις τροπολογίες είναι συνεπής, δεν επιδέχεται καμμία αμφισβήτηση και η κριτική που κάνουμε απέναντι στην Κυβέρνηση είναι μία κριτική από ταξική πλευρά. Από την πλευρά δηλαδή της ανάγκης διαμόρφωσης ενός ισχυρού μετώπου των λαϊκών αυτών δυνάμεων της εργατικής τάξης και των υπόλοιπων λαϊκών στρωμάτων, το οποίο θα αντιπαρατεθεί επί της ουσίας απέναντι στην κυβερνητική πολιτική, απέναντι σε αυτούς που ευθύνονται για τα ζητήματα της φτώχειας και της εξαθλίωσης, μη έχοντας, όμως, αυταπάτες ότι θα υπάρξει οποιαδήποτε ανακούφιση απλά και μόνο από την εναλλαγή κάποιων κομμάτων στην αστική διαχείριση της Κυβέρνησης, αλλά η όποια ανακούφιση θα προέλθει μέσα από ισχυρούς αγώνες, από ταξικές συγκρούσεις που θα ανοίγουν το έδαφος για ριζικές αλλαγές στην κοινωνία και στον τόπο.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κύριε Καραθανασόπουλε. <br />Κύριε Κοντογιάννη, έχετε τον λόγο, για να δευτερολογήσετε.</speech><speech by="#s129"><from> ΓΕΩΡΓΙΟΣ ΚΟΝΤΟΓΙΑΝΝΗΣ</from> Ευχαριστώ, κύριε Πρόεδρε. <br />Κύριε Πρόεδρε, απ’ όσα ακούσαμε εδώ προκύπτει ένα σημαντικό συμπέρασμα. Ο ΣΥΡΙΖΑ ακολουθεί μία σταθερή τακτική η οποία στηρίζεται σε δύο σκέλη. Πρώτον, την τακτική της στείρας άρνησης σε ό,τι προτείνει η Κυβέρνηση, ακόμη και για εκείνα που συμφωνεί. Δεύτερον, την τακτική του «πάρε κόσμε, τώρα που γυρίζει!» Λέει όχι σε ό,τι και αν προτείνει η Κυβέρνηση, ακόμη και καλό να είναι, και ναι σε ό,τι ζητάει ο κάθε ψηφοφόρος, ο κάθε κοινωνικός ή συνδικαλιστικός φορέας. <br />Μέσα σε αυτά βάζουν και το ζήτημα που έθεσε προηγουμένως ο Πρόεδρος. Αναφέρθηκε στο ζήτημα της σεισάχθειας. Και βέβαια, αυτό είναι που δημιουργεί πρόβλημα στις εισπράξεις του δημοσίου, οδηγεί σε μια άτυπη στάση πληρωμών και κυρίως δημιουργεί πλήγμα στην αξιοπιστία μας ως χώρα, που σημαίνει πλήγμα στην αξιοπιστία της οικονομίας. Όλα αυτά, βέβαια, χωρίς να υπολογίζει το δημοσιονομικό κόστος, χωρίς δηλαδή να υπολογίζονται οι θυσίες που έχει κάνει ο ελληνικός λαός.<br />Όσον αφορά τις τροπολογίες, έγινε ήδη αναλυτική παρουσίαση από τους αρμοδίους Υπουργούς. Θέλω μόνο να αναφερθώ στην τροπολογία του Υπουργείου Οικονομικών, η οποία είναι μεν λογιστικού περιεχομένου, αλλά ουσιαστικά ενισχύει την τραπεζική πίστη εν όψει των stress test και ταυτόχρονα κρατά αλώβητα τα 11,5 δισεκατομμύρια ευρώ του Ταμείου Χρηματοπιστωτικής Σταθερότητας. <br />Και εδώ η Αξιωματική Αντιπολίτευση φάσκει και αντιφάσκει. Από τη μία λέει ότι τάσσεται υπέρ της σταθερότητας του τραπεζικού συστήματος, γνωρίζοντας ότι χωρίς σταθερό τραπεζικό σύστημα δεν μπορεί να λειτουργήσει η οικονομία και από την άλλη μιλάει για σκάνδαλο σχετικά με την τροπολογία, όταν ο Υπουργός Οικονομικών ενισχύει με την τροπολογία αυτήν την ευστάθεια του τραπεζικού συστήματος. <br />Κυρίες και κύριοι, η Κυβέρνηση με πράξεις και όχι με λόγια εγγυάται τη σταθερότητα του τραπεζικού συστήματος και της οικονομίας. Εκείνο που περιμένουμε, βέβαια, από τις τράπεζες είναι μετά από τα stress test να ενισχύσουν τη ρευστότητα της αγοράς και ιδιαίτερα να ενισχύσουν τις μικρομεσαίες επιχειρήσεις, που αποτελούν τη ραχοκοκαλιά της ελληνικής οικονομίας. <br />Σε ό,τι αφορά τη σημαντική τροπολογία του Υπουργείου Εργασίας για τους αγρότες, θέλω να πω πως είναι κάτι το οποίο έπρεπε να το έχουμε ήδη κάνει. Γίνεται αυτήν τη στιγμή στα όρια της αντοχής του οικονομικού μας συστήματος. Ξέρουμε ότι πρέπει να κάνουμε και άλλα για τους αγρότες, με δεδομένο ότι πρέπει να ενισχύσουμε τον πρωτογενή τομέα που μπορεί να προσφέρει πάρα πολλά στην ελληνική οικονομία. Τουλάχιστον εξισώνουμε τον ΟΓΑ με τα υπόλοιπα ταμεία. <br />Είναι προς τιμή του Υπουργού Εργασίας που έκανε αποδεκτή τη διόρθωση αυτή που φέραμε οι Βουλευτές του ΠΑΣΟΚ με τους Βουλευτές της Νέας Δημοκρατίας για την αξιοποίηση των πλασματικών ετών για τη συμπλήρωση των σαράντα ετών. Απλώς θέλω να επισημάνω ότι αυτό δημιουργεί ένα κίνητρο ασφάλισης για όλους τους αγρότες και κυρίως για τη νέα γενιά των αγροτών. <br />Κλείνοντας, κύριε Πρόεδρε, θέλω να κάνω μία αναφορά στη «βροχή» τροπολογιών –διότι πρόκειται περί «βροχής» τροπολογιών- που είναι μεν απαραίτητο να ψηφιστούν, αλλά δεν είναι κατανοητό γιατί πρέπει να έρχονται στο «παρά ένα».<br />Η πρακτική αυτή στερεί πολιτικά επιχειρήματα από την Κυβέρνηση, αφού δίνει το δικαίωμα –και το είδαμε στην πράξη, στην Αντιπολίτευση- να ισχυρίζεται ότι δεν γίνεται εξαντλητική συζήτηση επί των διατάξεων που θα ψηφίσουμε, αφού το σύνολο των τροπολογιών δεν πέρασε από την εξαντλητική συζήτηση που γίνεται στις επιτροπές. <br />Πρέπει, λοιπόν, να καταλάβουμε ότι δεν είναι μόνο ζήτημα κοινοβουλευτικής τάξης, αλλά και ζήτημα πολιτικής ουσίας που δεν πρέπει να παραγνωρίζουμε, ιδιαίτερα τώρα όταν ζητούμε όλοι να διαμορφωθεί ένα πολιτικό τοπίο τέτοιο που δεν θα μας οδηγήσει σε πολιτικές περιπέτειες.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει ο κ. Συρμαλένιος για τέσσερα λεπτά.</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Ευχαριστώ, κύριε Πρόεδρε.<br />Κατ’ αρχάς θα ήθελα να πω ότι υπάρχει όχι απλώς ένα ζήτημα μικρό, αλλά ένα τεράστιο πρόβλημα λειτουργίας του Κοινοβουλίου. Όταν έχουμε ένα νομοσχέδιο, το οποίο έχει δεκαοχτώ άρθρα και έρχονται δεκατρείς ή δεκατέσσερις τροπολογίες –δεν θυμάμαι καλά- από τις οποίες οι μισές έρχονται εκ των υστέρων, εκπρόθεσμες, για να συζητηθούν στη διαδικασία μισής μέρας, αυτό όχι απλώς είναι εκφυλισμός του Κοινοβουλίου, είναι καταπάτηση Συντάγματος, Κανονισμού και της ίδιας αυτής καθαυτής της κοινοβουλευτικής δημοκρατίας. <br />Εγώ είμαι Βουλευτής δύο χρόνια –δεν υπήρξα στο παρελθόν- και σε καμμία περίπτωση δεν περίμενα να δούμε τέτοιες διαδικασίες. Όταν ο ελληνικός λαός στρέφει την πλάτη στο Κοινοβούλιο, ένας σοβαρός λόγος εκτός από τα άλλα –σκάνδαλα κ.λπ., τα οποία έχει ζήσει στο πετσί του και έχει φθάσει στην κατάσταση που έχει φθάσει- είναι ακριβώς αυτή η υποβάθμιση του ελληνικού Κοινοβουλίου. Η υποβάθμιση γίνεται με πρώτη ευθύνη της Κυβέρνησης που παρά το γεγονός ότι τόσους μήνες μας λένε ότι δεν είναι σωστή αυτή η διαδικασία, εξακολουθεί να φέρνει τροπολογίες σε κάθε νομοσχέδιο. <br />Καταλαβαίνουμε, βέβαια –το είπε και ο Κοινοβουλευτικός μας Εκπρόσωπος πριν- πως βιάζονται, διότι έρχονται εκλογές. Εν πάση περιπτώσει πληροφορήθηκα ότι η Διάσκεψη των Προέδρων, στην οποία συμμετέχετε κι εσείς κύριε Πρόεδρε, συναντήθηκε σήμερα, συζήτησε γενικώς και αορίστως ότι «απορρίπτουμε αυτές τις τακτικές και αυτές τις μεθοδολογίες».<br />Ας αναλάβει, όμως, τις ευθύνες του και ο Πρόεδρος της Βουλής, που κατά την άποψή μου θα έπρεπε να πει «κλείνω το Κοινοβούλιο». Δεν μπορεί να λειτουργεί το Κοινοβούλιο κατ’ αυτόν τον τρόπο. Υποβαθμίζεται και το Προεδρείο της Βουλής και ο ίδιος ο Πρόεδρος της Βουλής και το δημοκρατικό κοινοβουλευτικό πολίτευμα της χώρας!<br />Δεν μπορεί να συνεχιστεί άλλο αυτή η διαδικασία. Πώς να συζητήσουμε για τράπεζες, για τον αναβαλλόμενο φόρο και για τόσο σοβαρά ζητήματα, τα οποία έχουν βάθος τριακονταετίας μέσα σε μία ώρα; Είναι δυνατόν, όταν θα έπρεπε να τα συζητήσουμε μέσα σε επιτροπές, να έλθουν φορείς, εμπειρογνώμονες και να γίνει σοβαρή συζήτηση; Πώς θα διαμορφώσει άποψη ο κάθε Βουλευτής; Αυτά είναι απίστευτα πράγματα!<br />Εν πάση περιπτώσει εγώ είπα το καταγγελτήριο μου. Δεν πιστεύω ότι θα εισακουστώ, διότι η Κυβέρνηση έχει αναλάβει αυτόν τον ρόλο της να τον διεκπεραιώσει μέχρι τέλους, μέχρι όπου την πάει και έτσι θα πάει η συνέχεια.<br />Οι συνάδελφοι εισηγητές μίλησαν σχετικά με τις τροπολογίες και θα σας τα καταθέσουμε. Βεβαίως, θα αναφερθεί και ο Κοινοβουλευτικός μας Εκπρόσωπος άλλη μία φορά στο θέμα των τραπεζών.<br />Θα ήθελα να πω γι’ αυτήν την τροπολογία του κ. Μητσοτάκη ότι καταψηφίζουμε και τα δύο σκέλη. Στο ένα σκέλος βάζει το ζήτημα της οριζόντιας δυνατότητας υπαλλήλων να μπορούν να γίνονται Γενικοί Διευθυντές. Κατά την εμπειρία και την άποψή μας είναι τελείως αντιδεοντολογικό να μπορεί κάποιος να γίνεται Γενικός Διευθυντής σε ένα Υπουργείο, όταν υπάρχει μια προϋπηρεσία με συγκεκριμένο περιεχόμενο και συγκεκριμένη ευθύνη. Δεν μπορεί ο καθένας να πάει στη θέση ενός Γενικού Διευθυντή άλλου Υπουργείου. Δεν είναι τόσο απλά τα πράγματα.<br />Το δεύτερο σκέλος, σύμφωνα με το οποίο οι αορίστου χρόνου μπορεί να γίνουν Γενικοί Διευθυντές στη θέση των μονίμων, αφ’ ενός μεν καταργεί τη μονιμότητα στο δημόσιο και αφ’ ετέρου οι άνθρωποι οι οποίοι έχουν επιλέξει να είναι ιδιωτικού δικαίου, δεν μπορούν να έχουν όλες εκείνες τις δυνατότητες που έχουν οι μόνιμοι υπάλληλοι.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε παρακαλώ.</speech><speech by="#s266"><from> ΝΙΚΟΛΑΟΣ ΣΥΡΜΑΛΕΝΙΟΣ</from> Σε ό,τι αφορά την τροπολογία για το φυσικό αέριο, εμείς ψηφίζουμε «παρών», διότι αφ’ ενός μεν συμφωνούμε να δοθεί η δυνατότητα σε κάποιες βιομηχανικές μονάδες που είναι σε συγκεκριμένες περιοχές της χώρας να μπορούν να μπουν στην αγορά του φυσικού αερίου –κεντρική Μακεδονία κ.λπ. αν δεν κάνω λάθος- αλλά δεν συμφωνούμε προφανώς στην απελευθέρωση της αγοράς φυσικού αερίου και στην κατάργηση της δημόσιας επιχείρησης αερίου.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Κύριε Μωραΐτη, έχετε ζητήσει κι εσείς να δευτερολογήσετε. Έχετε τον λόγο.<br />ΑΘΑΝΑΣΙΟΣ  ΜΩΡΑΪΤΗΣ: Ευχαριστώ, κύριε Πρόεδρε.<br />Έχω τρεις συγκεκριμένες παρατηρήσεις. Η πρώτη παρατήρηση –γιατί δεν ολοκλήρωσα στην πρώτη μου τοποθέτηση- είναι για το συγκεκριμένο νομοσχέδιο.<br />Κλείνω λέγοντας ότι έχουμε στα χέρια μας πλέον άλλο ένα εργαλείο. Πράγματι όλο αυτό το νομοθετικό πλαίσιο το οποίο αφορά τα logistics είναι εργαλείο. Αλλά αυτό το εργαλείο θα πρέπει να μπει σε έναν γενικότερο σχεδιασμό, σε ένα στρατηγικό σχέδιο για τη χώρα, σε ένα σχέδιο το οποίο θα απαντά στα μεγάλα ερωτηματικά και σε μια απαισιοδοξία, η οποία πλέον είναι διάχυτη παντού στους πολίτες αυτής της χώρας. Γιατί η κρίση έφερε μια σειρά από προβλήματα μεγάλα και τεράστια, αλλά δυστυχώς το πολιτικό σύστημα σήμερα αδυνατεί να μιλήσει καθαρά για την επόμενη μέρα. Άρα πιστεύω ότι εκεί ακριβώς είναι το μεγαλύτερο χρέος μας.<br />Η δεύτερη παρατήρηση αφορά τις τροπολογίες, κύριε Πρόεδρε. Δεν είναι η πρώτη φορά που γίνεται αυτό και το είπαμε και ο κ. Κουτσούκος, ο εισηγητής μας, ο Πρόεδρος κ. Κακλαμάνης, εγώ σε άλλα νομοσχέδια. Μιλάω για το θέατρο του παραλόγου, κύριε Υπουργέ, από πλευράς Υπουργών που τελευταία στιγμή καταθέτουν τροπολογίες.<br />Η θέση του ΠΑΣΟΚ είναι ότι όλες οι τροπολογίες που κατατέθηκαν σήμερα από Υπουργούς δεν θα γίνουν αποδεκτές από εμάς. Θέλουμε να λάβετε σοβαρά η Κυβέρνηση την παράκληση ότι αυτό δεν πρέπει να επαναληφθεί. Δεν θα πρέπει να επαναληφθεί.<br />Θέλω να κλείσω –και κλείνω με αυτό, δεν θα σας κουράσω- με την τροπολογία του κ. Βρούτση, η οποία αφορά τους αγρότες. Εγώ και χθες στην τοποθέτησή μου αλλά και άλλοι συνάδελφοι μιλήσαμε ότι η τροπολογία όπως ήταν δεν έλυνε το πρόβλημα. Πιστεύω ότι η διόρθωση η οποία έγινε είναι πράγματι μια διόρθωση με την οποία πλέον περισσότεροι αγρότες θα είναι κερδισμένοι αυτής της διάταξης.<br />Η αναγνώριση των πλασματικών χρόνων πιστεύω ότι τους λύνει τα χέρια και εκτιμώ ότι είναι ένα βασικό κίνητρο για τους αγρότες μας σήμερα να ασφαλιστούν και να μπορέσουν μέσα και από άλλες πολιτικές αλλαγές αλλά και αποφάσεις να συμβάλουν ουσιαστικά σε ένα καλύτερο μέλλον για τον πρωτογενή τομέα στη χώρα μας.<br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε τον κ. Μωραΐτη.<br />Κύριε Αβραμίδη, έχετε τον λόγο για τέσσερα λεπτά.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Ευχαριστώ, κύριε Πρόεδρε.<br />Τι χρείαν έχουμε πλέον μαρτύρων, όταν ο πρώην Αντιπρόεδρος της Βουλής με το κύρος που έχει –και είναι εξαιρετικά σεβαστός- μας έχει πει εδώ ότι ασύστολα παραβιάζεται το Σύνταγμα και ο Κανονισμός της Βουλής στα χρόνια της κρίσης. Και ο συνάδελφος από το ΠΑΣΟΚ έχει διατυπώσει τις ενστάσεις του, αλλά και όλες σχεδόν οι πτέρυγες της Βουλής για αυτό το οποίο γίνεται με τον καταιγισμό τροπολογιών που έρχονται τελευταία στιγμή, σήμερα στη διαδικασία, το πρωί, το μεσημέρι.<br />Και διερωτώμαι: δούλευαν τα επιτελεία της Κυβέρνησης, μετά τα μεσάνυχτα, ξημερώματα, για να ετοιμάσουν να φέρουν τις τροπολογίες; Γιατί αυτός ο πανικός; Γιατί αυτή η παραβίαση του Κανονισμού της Βουλής; Εν πάση περιπτώσει, να αλλάξουμε τον Κανονισμό, να είμαστε νομότυποι, να είμαστε νόμιμοι, να είμαστε κανονικοί. Εκπρόθεσμες τροπολογίες και στα όρια της υπερβολής!<br />Μάλλον, λοιπόν, υπάρχει μια βιασύνη από μεριάς της Κυβέρνησης να περάσουν τροπολογίες και να κάνουν ρυθμίσεις, να τακτοποιήσουν θέματα όσο το δυνατόν πιο γρήγορα, εν όψει της επικείμενης κατάρρευσης.<br />Όσον αφορά το θέμα των καταθέσεων, που ακούστηκε για τις τράπεζες, θεωρώ ότι κανείς δεν μπορεί να επηρεάσει ή τουλάχιστον δεν μπορεί να έχει την δύναμη αυτή, την ισχύ του λόγου και των επιχειρημάτων να προκαλέσει τον λαό, ώστε να αποσύρει τις καταθέσεις του.<br />Εν πάση περιπτώσει, αυτό δείχνει απλά έναν φόβο για την επερχόμενη ανατροπή, για την επερχόμενη ήττα. Και όσον αφορά τους πολίτες, οι περισσότεροι λένε, «μα, εγώ δεν έχω χρήματα στην τράπεζα, έχω μόνο δάνεια». <br />Όσον αφορά τις τροπολογίες, υπερψηφίζουμε την τροπολογία του Υπουργείου Εργασίας που αφορά στην τακτοποίηση και ρυθμίζει με σωστό τρόπο τους συνταξιούχους του ΟΓΑ με τα σαράντα έτη ασφάλισης, με τη δυνατότητα να πάρουν σύνταξη στο εξηκοστό δεύτερο έτος. Βεβαίως, είναι σωστό το ότι έγινε δεκτή και η τροπολογία των Βουλευτών της συγκυβέρνησης η οποία δίνει τη δυνατότητα πλασματικών χρόνων.<br />Θέλω να πω στον κύριο Υφυπουργό ότι είδα το Διοικητή του ΟΓΑ κ. Βεργίνη, ο οποίος δύο-τρεις μέρες πριν από τις ευρωεκλογές –νομίζω ότι ήταν στις 22 ή 23 Μαΐου- ήταν στον «ΑΝΤΕΝΝΑ» και είχε δηλώσει ότι από την 1η Ιουνίου θα επανέλθουν οι συντάξεις των ανασφάλιστων υπερηλίκων.<br />Γνωρίζω ότι δεν είναι επιλογή του κ. Κεγκέρογλου. Είναι προσωπική επιλογή του κ. Σαμαρά. Βεβαίως, ο κύριος Υφυπουργός ουδέποτε επιβεβαίωσε αυτήν την προεκλογική δήλωση, η οποία εξαπάτησε τους ομογενείς, με αποτέλεσμα πολλοί εξ αυτών να ψηφίσουν τότε τον αντίστοιχο υποψήφιο. Φάνηκε αυτό με τον υποψήφιο που είχαν οι Βορειοηπειρώτες από τη Νέα Δημοκρατία.<br />Θα φέρει κάποια στιγμή η Κυβέρνηση ρύθμιση γι’ αυτό το θέμα, γι’ αυτήν τη μεγάλη αδικία; Έρχεται χειμώνας και αυτοί οι άνθρωποι, οι οποίοι δεν έχουν κανέναν πόρο, δεν θα μπορέσουν να επιβιώσουν.<br />Καταψηφίζουμε τις τροπολογίες που έχουν έλθει σήμερα εκπρόθεσμα, έχουν έρθει σήμερα. Θα εκφράσουμε πάλι τη θέση μας με την ψήφιση.<br />Όσον αφορά την τροπολογία της κ. Κεφαλογιάννη από το Υπουργείο Τουρισμού, βεβαίως την υπερψηφίζουμε. Την τροπολογία για τις συμβάσεις των θεραπευτών γιατρών του ΕΟΠΥΥ, οι οποίες λήγουν και παρατείνονται, την υπερψηφίζουμε, καθώς επίσης υπερψηφίζουμε και τη σχετική τροπολογία του Υπουργείου Εθνικής Άμυνας.<br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει η κ. Ξηροτύρη-Αικατερινάρη για τέσσερα λεπτά.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Ευχαριστώ, κύριε Πρόεδρε.<br />Θα ξεκινήσω με την πολύ σημαντική τροπολογία, η οποία, όμως, κατατέθηκε χθες στις έξι η ώρα και η οποία αφορά τον λεγόμενο αναβαλλόμενο φόρο. Η πρώτη παράγραφος αυτής της τροπολογίας, η 1843, αποσκοπεί, όπως λέει η αιτιολογική έκθεση, στην αντιμετώπιση του ζητήματος της επάρκειας των εποπτικών κεφαλαίων των εποπτευόμενων από την Τράπεζα της Ελλάδος χρηματοπιστωτικών ιδρυμάτων.<br />Βέβαια, έρχεται να προσαρμόσει τα θέματα αυτά, αν και ένα μεγάλο μέρος του ζητήματος αυτού το είχε επιλύσει με προηγούμενο νόμο για τις ζημιές από το κούρεμα με το PSI. Έρχεται να προσαρμοστεί στο νέο πλαίσιο που δημιουργεί ο γνωστός ως Βασιλεία ΙΙ κανονισμός περί κεφαλαιακών απαιτήσεων.<br />Τι κάνει, λοιπόν, αυτή η τροπολογία; Ξεκαθαρίζει πλέον ότι και για τα θέματα του PSI, αλλά και για άλλες ζημιές και επισφάλειες των τραπεζών, ο φόρος που θα προερχόταν στο ελληνικό δημόσιο από κέρδη των τραπεζών, που θα είναι μέχρι τα τριάντα χρόνια, θα παραμένει ως μια κεφαλαιακή ενίσχυση, δηλαδή θα μπορεί να συμπεριληφθεί ως ένα ποσό κεφαλαιακής ενίσχυσης των τραπεζών.<br />Έτσι, θα μπορεί να δημιουργήσει μια καλύτερη κατάσταση για τα επικείμενα stress tests και από την άλλη πλευρά θα μπορέσει να διασφαλίσει το να παραμείνει αυτό το «μαξιλάρι» των έντεκα δισεκατομμυρίων ευρώ για άλλες ανάγκες που υπάρχουν και να μην προστεθούν και αυτά στην κεφαλαιακή ενίσχυση των τραπεζών.<br />Είναι, όμως, έτσι ακριβώς τα πράγματα; Θα έλεγε κανείς ότι επιβάλλεται με μια πολιτική απόφαση και μάλιστα την τελευταία στιγμή, που δεν μπορούμε να τη συζητήσουμε. Σαν τεχνική λύση θα μπορούσε να πει κανείς ότι είναι εντάξει και ότι από τη μία πλευρά δεν διαβλέπει κάποια επιβάρυνση στο δημόσιο ή στους πολίτες.<br />Όμως, δεν διαβλέπει κανείς καμμιά διασφάλιση των συμφερόντων του δημοσίου, όπως έγινε και με άλλες τροποποιήσεις πάνω σε αυτά τα θέματα της ανακεφαλαιοποίησης των τραπεζών, πολύ πιο σοβαρά, που έφτασαν οι τράπεζες πλέον στην ανακεφαλαιοποίησή τους με ιδιωτικά κεφάλαια να μπορούν να πουλάνε τις μετοχές τους πολύ φθηνότερα, άρα το δημόσιο να χάνει κ.ο.κ.. <br />Δηλαδή, υπάρχει μια σειρά ευνοϊκών ρυθμίσεων απέναντι στις τράπεζες και διευκολύνσεων, που πραγματικά από την άλλη πλευρά δεν υπάρχει καμμία ουσιαστική, στοιχειώδης εποπτεία στο πώς αυτή η στήριξη που δίνει το δημόσιο και κυρίως οι Έλληνες πολίτες –διότι είναι χρέος των Ελλήνων πολιτών αυτό προς τις τράπεζες- διαχέεται στη στήριξη της πραγματικής οικονομίας, στην επίλυση των προβλημάτων των επιχειρήσεων, των πολιτών, στα κόκκινα δάνεια κ.ο.κ.; <br />Τελικά, βλέπουμε μια φιλοσοφία και μια πολιτική της Κυβέρνησης συνεχώς, μα συνεχώς, να διευκολύνει το τραπεζικό σύστημα και να μην το εποπτεύει ως προς τη βασική υποχρέωση –αφού έχει μια κρατική, τεράστια υποστήριξη- να υποστηρίξει επιτέλους την ελληνική οικονομία. Συνεχώς έχουμε ανακοινώσεις ότι δεν υπάρχει αυτή η στήριξη. <br />Σε μια τροπολογία που έχετε φέρει σήμερα, κύριε Υπουργέ, η πρώτη η αιτιολογία που λέτε για τα θέματα των διαγωνισμών και των προσερχόμενων στις αναπτυξιακές, είναι γιατί δεν έχουν ρευστότητα οι επιχειρήσεις. Από πού να έχουν ρευστότητα; <br /><br />Κύριε Πρόεδρε, θα ήθελα ένα λεπτό ακόμα. <br />Εδώ εμείς λέμε ότι είναι πάρα πολύ σημαντικό θέμα. Η Κυβέρνηση για τα θέματα από το PSI για τα ασφαλιστικά ταμεία και για τους μικροομολογιούχους δεν τα αντιμετώπισε καθόλου. Αντιμετωπίζει συνέχεια τη διευκόλυνση των τραπεζών. Η Κυβέρνηση προχωράει χωρίς παράλληλα να διασφαλίζεται αυτό το δημόσιο συμφέρον. Σας είπε μια πρόταση ο κ. Λαφαζάνης, διαφωνώντας βέβαια με την όλη ρύθμιση. Το δημόσιο συμφέρον είναι οι μετοχές εδώ και τώρα, ούτως ώστε να μπορέσει το δημόσιο να κρατήσει αυτό το οποίο δικαιούται στις συστημικές αυτές τράπεζες.<br />Γι’ αυτόν, λοιπόν, τον λόγο, επειδή όντως η φιλοσοφία της Κυβέρνησης για το δημόσιο είναι προσανατολισμένη κατά προτεραιότητα στη στήριξη των τραπεζών, δεν ασκεί ούτε τη στοιχειώδη εποπτεία ως προς τα ποσά που αποδίδονται στο δημόσιο συμφέρον, στην πραγματική οικονομία, έναντι αυτών που δίνει το δημόσιο προς τις τράπεζες. <br />Εμείς, παρ’ όλο που τεχνικά βλέπουμε ότι η λύση θα μπορούσε να έχει κάποια άλλα θετικά στοιχεία, θα καταψηφίσουμε αυτήν την τροπολογία.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κυρία συνάδελφε. Ολοκληρώστε, σας παρακαλώ. <br />ΑΣΗΜΙΝΑ ΞHΡΟΤΥΡΗ-ΑΙΚΑΤΕΡΙΝΑΡΗ: Όσον αφορά τις άλλες τροπολογίες –ήδη αναφέρθηκε η κ. Ρεπούση- εκείνες που ήρθαν εγκαίρως και αφορούν τα θέματα της ασφάλισης των αγροτών, άλλα θέματα των ξενοδοχειακών καταλυμάτων κ.λπ., τις υπερψηφίζουμε.<br />Τονίσαμε όμως ότι έπρεπε να γίνει μια συζήτηση, στοιχειωδώς, κύριε Υπουργέ. Έρχεται μια τροπολογία για το 30% μείωση του φόρου πετρελαίου θέρμανσης. Έρχεται μια τροπολογία εδώ για να επανέλθουμε στην παλιά κατάσταση.</speech><speech by="#s75"><from>ΠΡΟΕΔΡΕΥΩΝ</from> Κυρία συνάδελφε, σας παρακαλώ, κατά την ψήφιση θα το πείτε. Τελειώσαμε.<br />ΑΣΗΜΙΝΑ ΞHΡΟΤΥΡΗ-ΑΙΚΑΤΕΡΙΝΑΡΗ: Μισό λεπτό. Κοιτάξτε, κύριε Πρόεδρε, δεν είναι δευτερολογία. Είναι τοποθέτηση. Μιλήσαμε τέσσερα λεπτά πριν. Το κόψαμε στη μέση, για να τοποθετηθούμε και σε τροπολογίες, οι οποίες ήρθαν μετά από αυτήν τη συζήτηση που κάναμε.</speech><speech by="#s75"><from>ΠΡΟΕΔΡΕΥΩΝ</from> Κυρία Ξηροτύρη, με συγχωρείτε, αλλά εγώ βλέπω εδώ οκτώ λεπτά, όσο είναι ακριβώς ο χρόνος της πρωτολογίας. Άρα δεν έχετε αδικηθεί. Αν προσθέσουμε και τα επτά λεπτά τώρα, συνολικά πάμε στα δεκαπέντε. <br />ΑΣΗΜΙΝΑ ΞHΡΟΤΥΡΗ-ΑΙΚΑΤΕΡΙΝΑΡΗ: Σημείωσα, λοιπόν, ότι για τις επόμενες τροπολογίες που ήρθαν -και έρχονται ακόμα- με αυτήν την απαράδεκτη διαδικασία, παρ’ όλο που ορισμένα θέματα είναι επείγοντα και πρέπει να τα προσεγγίσουμε, δεν μπορούμε να τεθούμε υπέρ αυτών των τροπολογιών.</speech><speech by="#s75"><from>ΠΡΟΕΔΡΕΥΩΝ</from> Σας ευχαριστούμε. <br />Ο κ. Κατσώτης έχει δικαίωμα οκτώ λεπτών, γιατί είναι ο μόνος που πράγματι μίλησε τέσσερα λεπτά πριν.<br />Ορίστε, κύριε Κατσώτη, έχετε τον λόγο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Ευχαριστώ, κύριε Πρόεδρε. <br />Το νομοσχέδιο έχει τίτλο «Ρυθμίσεις εφοδιαστικής». Ταιριάζει, λοιπόν, με το πλήθος των τροπολογιών που έφερε σήμερα η Κυβέρνηση και εφοδιάζει τμήματα του κεφαλαίου με νέα κίνητρα, διευκολύνσεις, παραχωρήσεις, προνόμια.<br />Από την άλλη, βέβαια, για τους εργαζόμενους, για τα λαϊκά στρώματα, καταργούνται ή περιορίζονται δικαιώματα κι ελευθερίες. Όλα αυτά στο όνομα της εξόδου από την καπιταλιστική κρίση. <br />Είναι βέβαιο ότι ο λαός, όσο δεν οργανώνεται, δεν αγωνίζεται και δεν συμπορεύεται με το ΚΚΕ για την ανατροπή της βαρβαρότητας, για τη δική του εξουσία, όσο δεν διεκδικεί τις σύγχρονες ανάγκες του, θα καλείται να ζει με ψίχουλα, με τον πήχη πολύ χαμηλά για να διασφαλίζεται πάνω απ’ όλα η κερδοφορία των μονοπωλιακών ομίλων και μετά αν περισσεύει, θα δίδεται και κάποιο κόκαλο να γλείψει ο λαός μας. <br />Η κεφαλαιακή επάρκεια των τραπεζών είναι στην προτεραιότητα της Κυβέρνησης και την επιδιώκει με κάθε τρόπο. Την επιδιώκει και με τη σημερινή τροπολογία, η οποία φέρει τέτοιες ρυθμίσεις ώστε να περάσουν οι τράπεζες τα stress test με τον υπολογισμό και των αναβαλλόμενων πόρων στην κεφαλαιακή τους επάρκεια. Το συμφέρον των τραπεζών ανάγεται εδώ σαν δημόσιο συμφέρον. Έτσι ειπώθηκε προηγουμένως. Διασφαλίζετε για το κεφάλαιο την πίτα ολόκληρη και για τον λαό την πείνα και μια ζωή γεμάτη αδιέξοδα.<br />Πράγματι, συμφωνούμε ότι δεν μπορείς να πατάς σε δύο βάρκες. Θα είσαι ή με το κεφάλαιο ή με το λαό. Και καμμία αυταπάτη δεν πρέπει να υπάρχει στο λαό ότι μπορεί να υπάρχει ολόκληρη η πίτα και ο σκύλος χορτάτος. Σε αυτό συμφωνούμε απόλυτα.<br />Χθες, Βουλευτής της Νέας Δημοκρατίας -όπως και σήμερα- πανηγύριζε για την απόφαση της Κυβέρνησης να φέρει την τροπολογία που προβλέπει όριο ηλικίας τα εξήντα δύο χρόνια και όχι τα εξήντα επτά, με σαράντα χρόνια ασφάλισης. Πρόβαλλε τις ευαισθησίες της Κυβέρνησης για την αγροτιά!<br />Επειδή, όμως, οι περισσότεροι από μας έχουμε καταγωγή από αγροτικές οικογένειες, γνωρίζουμε κι εμείς πολύ καλά ποια πολιτική ξεκλήρισε τη φτωχή αγροτιά, ποια πολιτική τους γέμισε βάσανα και στερήσεις, ποια πολιτική τους οδήγησε στην ανεργία και στην ανέχεια, ποια πολιτική κρατά στην ακραία ανισοτιμία την αγρότισσα. Είναι η πολιτική σας, που στηρίζει την πολιτική της Ευρωπαϊκής Ένωσης, την Κοινή Αγροτική Πολιτική με τα καταστροφικά αποτελέσματα για τη φτωχή αγροτιά που εκτός όλων αυτών υπόκειται και σε φοροληστεία αφού πληρώνει ΕΝΦΙΑ για κάθε σπιθαμή γης. <br />Τα σαράντα χρόνια ασφάλισης που απαιτεί η τροπολογία, αφορά το απώτερο μέλλον και όχι το παρόν ή τα επόμενα χρόνια. Αφορά αυτούς που θα συμπληρώσουν σαράντα χρόνια ασφάλισης το 2028. Τα πλασματικά χρόνια δεν απαντούν στα αιτήματα του αγροτικού κινήματος τα οποία διεκδικούν σύνταξη στα εξήντα για τους αγρότες και στα πενήντα πέντε για την αγρότισσα.<br />Στην ίδια τροπολογία με αριθμό 1821, όπου συμπεριλαμβάνεται αυτή η ρύθμιση, υπάρχει και το θέμα του ΟΑΕΔ όπου ο Υπουργός Εργασίας, ο οποίος είναι λάτρης του Πινοσέτ και του ασφαλιστικού συστήματος του Πινοσέτ, ήρθε εδώ να μας πει πέρα από τα άλλα και για τον ΟΑΕΔ. Προκαλεί πάλι τους ανέργους, τους συνταξιούχους, τους εργαζόμενους. Ενώ μείωσε το επίδομα ανεργίας, περιόρισε τους δικαιούχους, άφησε εκατομμύρια ανέργους χωρίς καμμία προστασία, σήμερα τους λέει: «Δεν θα σας ταλαιπωρούμε. Θα μπορείτε από το διαδίκτυο να ανανεώνετε την κάρτα ανεργίας». Ε και; «Χέστηκε η φοράδα στο αλώνι», που λέει ο λαός μας. <br />Ο άνεργος έχει άπλετο χρόνο. Μόνο που δεν μπορεί να κινηθεί γιατί δεν έχει να πληρώσει εισιτήριο στα μέσα μαζικής μεταφοράς. Και απαιτούν οι άνεργοι να κυκλοφορούν ελεύθερα με την κάρτα ανεργίας. <br />Επίσης, απαιτούν να σταματήσει η επιχορήγηση των επιχειρηματικών ομίλων από τον ΟΑΕΔ και να επιχορηγηθούν όλοι οι άνεργοι με επίδομα ανεργίας 600 ευρώ για όσο διαρκεί η ανεργία. Ακόμη, ζητούν να καταργηθεί ο περιορισμός και η ρύθμιση που αφαίρεσε την επιδότηση από τους ξενοδοχοϋπάλληλους. <br />Συμφωνούμε με την πρόταση να γίνουν έως διακόσια τριάντα, αλλά δεν την έκανε αποδεκτή ο Υπουργός Εργασίας.</speech><speech by="#s75"><from>ΠΡΟΕΔΡΕΥΩΝ</from> Έχετε δίκιο.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Αυτό πρέπει οι ξενοδοχοϋπάλληλοι να το δουν. <br />Εδώ πρέπει να προσθέσουμε ότι οι άνεργοι πρέπει να απαντήσουν σε αυτό που λέει ο λαός, «Και πού είναι οι άνεργοι;». Το ΚΚΕ στηρίζει το συλλαλητήριο στις 4 Οκτώβρη και το πανελλαδικό συλλαλητήριο την 1η του Νοέμβρη με αιχμή την ανεργία. Και θα πρέπει οι εργαζόμενοι, οι συνταξιούχοι, οι άνεργοι, η λαϊκή οικογένεια, όλοι να είναι στους δρόμους και να απαιτήσουν ουσιαστική προστασία των ανέργων. <br />Μιλάτε για τον ΟΔΙΕ, έχει όμως τετρακόσιους πενήντα συμβασιούχους με σύμβαση μιας μέρας για δέκα έως τριάντα πέντε χρόνια. Υπάλληλοι αορίστου χρόνου. Δυο χιλιάδες εργαζόμενοι κι επαγγελματίες εργάζονται γύρω από τον ιππόδρομο, όμως, για την τύχη τους κανείς λόγος.<br />Στην τροπολογία με γενικό αριθμό 1821 υπάρχουν ρυθμίσεις του Υπουργείου Υγείας. Επαναφέρετε το θεραπευτήριο της Ευρυτανίας σε νομικό πρόσωπο δημοσίου δικαίου. Γιατί άραγε; Επειδή στην περιοχή υπάρχει συγκεκριμένος περιφερειάρχης; Εμείς, δεν έχουμε αντίρρηση να είναι αυτοτελές νομικό πρόσωπο δημοσίου δικαίου. Όμως, αυτό δεν μπορεί να αντιστρέψει την πολιτική που σταδιακά μεταφέρει ένα μέρος των δαπανών με άμεσο ή έμμεσο τρόπο στις οικογένειες των περιθαλπομένων και να χρησιμοποιηθεί η περιουσία του ιδρύματος ως υποκατάστατο των κρατικών περικοπών. <br />Γενικά, πίσω από την αυτοτέλεια και την αυτοτελή λειτουργία κρύβεται η βασική πολιτική κατεύθυνση της αυτοχρηματοδότησης, η οποία οδηγεί στην ακόμα μεγαλύτερη εμπορευματοποίηση των παρεχόμενων υπηρεσιών. Εμείς, ψηφίζουμε «παρών» σε αυτήν τη συγκεκριμένη ρύθμιση, στην τροπολογία με γενικό αριθμό 1821.<br />Όσον αφορά στην τροπολογία με γενικό αριθμό 1829 του Υπουργείου Τουρισμού: Ουσιαστικά καταργεί, μέσα από αυτή τη ρύθμιση, τα προεδρικά διατάγματα που προέβλεπαν συγκεκριμένες προδιαγραφές για τα τουριστικά καταλύματα. Έρχεστε εδώ και ουσιαστικά δίνετε τα πάντα στους μεγάλους επιχειρηματικούς ομίλους στον τουρισμό. Εμείς ψηφίζουμε «κατά» σε αυτήν την τροπολογία. <br />Με την τροπολογία 1833/85 του Υπουργείου Υγείας πάλι, ουσιαστικά από το ανεπαρκέστατο αριθμητικά προσωπικό όλων των νοσοκομείων μετακινεί εργαζόμενους προκειμένου να μπαλώσει τεράστια κενά και ταυτόχρονα δημιουργεί άλλα στα νοσοκομεία από τα οποία τους μετακινεί. Μοιράζει, δηλαδή, τη φτώχεια σε αριθμό προσωπικού ανάμεσα στα νοσοκομεία, με επίπτωση στο επίπεδο και την ασφάλεια των παρεχόμενων υπηρεσιών στους ασθενείς, αλλά και με επιδείνωση των όρων και συνθηκών δουλειάς των εργαζομένων. Ψηφίζουμε «κατά» σε αυτήν τη ρύθμιση του Υπουργείου Υγείας. <br />Βεβαίως, υπάρχει και η παράταση των συμβάσεων των θεραπευτών ιατρών. Συνολικά ψηφίζουμε «παρών» σε αυτήν την τροπολογία. <br />Έρχομαι στην τροπολογία 1842/89 του Υπουργείου Δημόσιας Τάξης. Εμείς θα καταψηφίσουμε την τροπολογία για την επέκταση των συμβάσεων, συμφωνιών και αποφάσεων για τις αντιπυρικές περιόδους 2014 – 2015. Για ποιους λόγους; Η Κυβέρνηση αναθέτει σε διεθνείς ή ευρωπαϊκούς οργανισμούς τη διαδικασία εξεύρεσης εταιρείας που θα αναλάβει την παροχή υπηρεσιών τεχνικής, πτητικής και εφοδιαστικής υποστήριξης συντήρησης των εναέριων μέσων του Πυροσβεστικού Σώματος. Αυτό έχει σαν αποτέλεσμα να μην έχει κανενός είδους πρόσβαση στη διαγωνιστική διαδικασία, να μη γνωρίζει τον τρόπο επιλογής της εταιρείας, αν τηρούνται διαφανείς διαδικασίες. <br />Πιο συγκεκριμένα, η Κυβέρνηση ειδικά είναι υποχρεωμένη να δεχτεί την εταιρεία που υποδεικνύει ο νατοϊκός Οργανισμός NAMSA. Δεν έχει ληφθεί κανενός είδους μέτρο, παρά τις επανειλημμένες παρεμβάσεις μας, σχετικά με την ανάπτυξη της επισκευαστικής βάσης της Ελληνικής Αεροπορικής Βιομηχανίας με τις τεχνολογικές δυνατότητες που διαθέτει και το εξειδικευμένο προσωπικό<br />Αυτό όσον αφορά τις τροπολογίες.<br />Καταψηφίζουμε συνολικά όλα τα άρθρα και ψηφίζουμε «παρών» στις βουλευτικές τροπολογίες 1844/91…</speech><speech by="#s75"><from>ΠΡΟΕΔΡΕΥΩΝ</from> Θα τοποθετηθείτε στην ψήφιση.<br />Ευχαριστώ πολύ. <br />Έχει ζητήσει τον λόγο για να δευτερολογήσει ο κ. Λαφαζάνης. <br />Κύριε Λαφαζάνη, εσείς έχετε ξεπεράσει τη δευτερολογία και την τριτολογία με την τοποθέτησή σας. Παρ’ όλα αυτά, θα έχετε τον λόγο για δύο λεπτά. Το ξέρετε ότι έχετε μιλήσει πάρα πολύ και στην πρωτολογία σας. <br />Ορίστε, έχετε τον λόγο.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εμένα μου έκανε εντύπωση η δήλωση του Κοινοβουλευτικού Εκπροσώπου του ΠΑΣΟΚ, ότι δεν θα ψηφίσουν τις τροπολογίες που κατέθεσαν οι Υπουργοί σήμερα. Πολύ σωστό. Δεν πρέπει να τις ψηφίσουν και είναι πάρα πολύ θετικό αυτό που κάνουν. <br />Όμως, δεν καταλαβαίνω, αυτή η τροπολογία που κατατέθηκε εχθές το βράδυ είναι νόμιμη; Δεν είναι εκπρόθεσμη; Δεν είναι κατά του Κανονισμού; Δεν παραβιάζει το Σύνταγμα; Μήπως όταν έχουμε τροπολογίες, οι οποίες κάνουν ένα σκανδαλώδες δώρο στους τραπεζίτες, τότε δεν πειράζει; Και νύχτα να κατατεθούν, τις ψηφίζουμε. Δεν έχει σημασία τότε αν παραβιάζουν τον Κανονισμό και το Σύνταγμα. Άλλωστε, όπως θα ξέρετε, κύριοι συνάδελφοι, τη χώρα αυτή την κυβερνούν οι τραπεζίτες.<br />Η χώρα αυτή κυβερνάται από το τραπεζικό χρηματιστικό κεφάλαιο. Αυτή είναι η ουσιαστική υπερκυρβέρνηση της χώρας. Το τραπεζικό κεφάλαιο είναι που κατευθύνει την πορεία, το τραπεζικό κεφάλαιο είναι αυτό το οποίο τελικώς χαράζει τον δρόμο. <br />Γι’ αυτό χθες το βράδυ ήρθε αυτή η τροπολογία, μια τροπολογία αεροπλανική. Την έφερε ο κ. Χαρδούβελης, ο οποίος εξαφανίστηκε από τα έδρανα. Δεν παρακολουθεί τη συζήτηση. Δεν κάθεται ούτε καν να ακούσει αυτούς που έχουν διαφορετική γνώμη και να τοποθετηθεί. <br />Με τι ήρθε ο κ. Χαρδούβελης; Νομίζω το προσέξατε το θλιβερό θέαμα εδώ. Ήρθε με ένα προκατασκευασμένο χαρτί. Το ανέγνωσε. Δεν απάντησε καν σε αυτά τα οποία λέχθηκαν επί της ουσίας για την τροπολογία και σηκώθηκε κι έφυγε. <br />Έτσι κυβερνάτε αυτήν τη χώρα; Εξουσιοδοτούμεθα από τους τραπεζίτες, φέρνουμε μια τροπολογία κομμένη και ραμμένη στα μέτρα τους, αναγιγνώσκουμε, υποτίθεται, το σκεπτικό της και φεύγουμε. <br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κύριε Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ολοκληρώνω, κύριε Πρόεδρε. <br />Εδώ έχουμε να κάνουμε με καραμπινάτο σκάνδαλο, το οποίο δεν έχει απλώς πολιτικές επιπτώσεις, αλλά επιπτώσεις πολύ πέραν των πολιτικών ευθυνών. <br />Ερχόσαστε εδώ με τον αναβαλλόμενο φόρο και τι κάνετε; Όπως είπε και ο κ. Χαρδούβελης και το αναγνώρισε, κάνετε πιο ευνοϊκούς όρους, με λιγότερα λεφτά να περάσουν οι τράπεζες στους «γύπες» και τα «αρπακτικά» των funds, όπως έγινε στη Eurobank.</speech><speech by="#s75"><from>ΠΡΟΕΔΡΕΥΩΝ</from> Κύριε Λαφαζάνη, σας παρακαλώ κλείστε την ομιλία σας.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και, βεβαίως, τα «αρπακτικά» και οι «γύπες» των funds θα πάρουν τις τράπεζες με αυτή τη μεθοδολογία τζάμπα, μπιρ παρά. Και, βεβαίως, σε πολύ σύντομο χρονικό διάστημα, αφού «εξυγιάνουν» τις τράπεζες, θα τις πουλήσουν σε τιμές τέτοιες που θα βγάλουν τεράστια κέρδη. Και θα τις πουλήσουν πού; Στο πολυεθνικό τραπεζικό κεφάλαιο.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε πολύ τον κ. Λαφαζάνη.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Στο πολυεθνικό τραπεζικό κεφάλαιο….</speech><speech by="#s75"><from>ΠΡΟΕΔΡΕΥΩΝ</from> Κύριε Λαφαζάνη, ολοκληρώσατε. Μη με φέρνετε σε δύσκολη θέση.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μία κουβέντα μόνο.</speech><speech by="#s75"><from>ΠΡΟΕΔΡΕΥΩΝ</from> Κύριε Λαφαζάνη, σας παρακαλώ!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Με παρακαλείτε; Δεν κατάλαβα. Γιατί με παρακαλείτε;</speech><speech by="#s75"><from>ΠΡΟΕΔΡΕΥΩΝ</from> Σας παρακαλώ να ολοκληρώσετε, διότι έχετε υπερβεί τον χρόνο κατά πολύ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κοιτάξτε, την ευαισθησία σας να τη δείχνετε και στην πλευρά της…</speech><speech by="#s75"><from>ΠΡΟΕΔΡΕΥΩΝ</from> Εσείς μιλάτε για ευαισθησία;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …για όλα αυτά τα οποία διαπράττει.</speech><speech by="#s75"><from>ΠΡΟΕΔΡΕΥΩΝ</from> Δεκαπέντε λεπτά είχατε πρωτολογία. Δεκαπέντε λεπτά! Ήταν ο κ. Δραγασάκης εδώ. Σας εγκάλεσε ο κ. Δραγασάκης.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Μου έχετε φάει το ένα λεπτό με τις διακοπές και δεν αφήνετε να ολοκληρώσω.</speech><speech by="#s75"><from>ΠΡΟΕΔΡΕΥΩΝ</from> Σας φιμώνουμε και από πάνω!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Όλα αυτά, λοιπόν, γίνονται με χαριστικές πράξεις. Και τι λέει ο κ. Δένδιας; Όπως είπε και ο κ. Χαρδούβελης -το ανακοίνωσε- λέει ότι τον αναβαλλόμενο φόρο θα τον εφαρμόσει και για τις διαγραφές κόκκινων δανείων. Δηλαδή και άλλο χάρισμα και άλλες κεφαλαιακές ανάγκες κάλυψης του αναβαλλόμενου φόρου…</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε πολύ. Δεν έχετε τον λόγο, κύριε Λαφαζάνη. <br />Μιλάτε για ευαισθησία σε εμένα, ενώ ο κ. Δραγασάκης σας εγκάλεσε τρεις φορές για κατάχρηση του χρόνου.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Κύριε Πρόεδρε, αν θέλετε να συζητήσουμε για τον χρόνο, να συζητήσουμε. Να συζητήσουμε για το ότι οι τροπολογίες συζητούνται στο τέλος, μία – μία χωριστά, τα άρθρα ένα –ένα χωριστά. Διαβάστε τον Κανονισμό. Για ενάμισι λεπτό κάνετε τόση φασαρία.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει η κυρία Καφαντάρη για τέσσερα λεπτά.</speech><speech by="#s114"><from> ΧΑΡΟΥΛΑ ΚΑΦΑΝΤΑΡΗ</from> Κύριε Πρόεδρε, κύριε Υπουργέ, κυρίες και κύριοι της συγκυβέρνησης, δεν θα αναφερθώ εκτενώς σε αυτό που ελέχθη, την τακτική και προσφιλή διαδικασία που ακολουθεί η Κυβέρνηση με το θέμα των τροπολογιών. Αναλύθηκε αρκετά εδώ μέσα. Θα ήθελα να πω δυο λόγια για την εικόνα την οποία εμφανίζει το Κοινοβούλιο και κατά τη σημερινή συζήτηση, γιατί μας παρακολουθεί ο ελληνικός λαός, ο οποίος βρίσκεται, όπως γνωρίζουμε, στα πρόθυρα της ανθρωπιστικής κρίσης. Και η συγκυβέρνηση με την πολιτική της και την τακτική της και εντός του Κοινοβουλίου προσπαθεί να αποπροσανατολίσει από τα σοβαρά προβλήματα που αντιμετωπίζει ο ελληνικός λαός σήμερα. <br />Θα ήθελα να πω μια κουβέντα, αγαπητοί κύριοι της συγκυβέρνησης: Με την τακτική σας και την πολιτική σας -θα πω αυτό που είπα και χθες- θα φέρετε ακόμα πιο γρήγορα τον ΣΥΡΙΖΑ στη διακυβέρνηση της χώρας! <br />Εγώ θα ήθελα να τοποθετηθώ, να συμπληρώσω κάποια πράγματα και να επαναφέρω το θέμα σε σχέση με την τροπολογία για την εξίσωση του ειδικού φόρου κατανάλωσης του πετρελαίου θέρμανσης και κίνησης, την τροπολογία την οποία κατέθεσε ο ΣΥΡΙΖΑ σήμερα. Το θέμα είναι πάρα πολύ σοβαρό. Πρέπει να αναλογιστεί η Κυβέρνηση τις ευθύνες τις οποίες φέρει. Και η μικρή μείωση στον ειδικό φόρο κατανάλωσης δεν μπορεί να λύσει το πρόβλημα. <br />Υπάρχει σοβαρό ζήτημα με το θέμα του λαθρεμπορίου καυσίμων. Αναφέρθηκα και στην πρωτολογία μου. Θα αναφέρω, όμως, ειδικά για το ναυτιλιακό πετρέλαιο κάποια επιπλέον ζητήματα. Οργιάζει το λαθρεμπόριο ναυτιλιακού πετρελαίου -ακόμα και ο ίδιος ο ΟΟΣΑ το παραδέχεται αυτό- πέραν των επιπτώσεων, οι οποίες είναι περιβαλλοντικές καθαρά, διότι το ναυτιλιακό πετρέλαιο περιέχει και πάρα πολύ θείο.<br />Από την άλλη μεριά, όμως, τι κάνει η Κυβέρνηση, πέρα από το σύστημα εισροών-εκροών που δεν έχει ολοκληρωθεί; Τι κάνει με τις φορτηγίδες εφοδιασμού ναυτιλιακών καυσίμων; Τι κάνει με το σύστημα X-Rays στα τελωνεία; Με το εξαγωγικό πετρέλαιο τι κάνει; Διότι μέσω και αυτού γίνεται φοβερή λαθρεμπορία. <br />Επίσης, θα ήθελα να πω ότι επί δυο χρόνια η μνημονιακή συγκυβέρνηση σχεδίασε και εκτέλεσε με αποτυχία αυτά τα μέτρα. Προσπάθησε να ξεγελάσει τον ελληνικό λαό δήθεν για έσοδα ή πάταξη του λαθρεμπορίου και να ξεγελάσει –θα έλεγα- ακόμα και τους Ευρωπαίους εταίρους. Εναλλακτικές λύσεις δεν υπάρχουν, αφού και η EUROSTAT επισημαίνει ότι μόνο το δεύτερο εξάμηνο του 2014 ακρίβυνε το ηλεκτρικό ρεύμα κατά 20% στην Ελλάδα και ότι η τιμή του φυσικού αερίου είναι ιδιαίτερα υψηλή και φορτωμένη με φόρους. <br />Επί δύο χρόνια εσείς, η μνημονιακή συγκυβέρνηση, αρνείστε να εφαρμόσετε βασικές αρχές του Συντάγματος, το άρθρο 5 που κατοχυρώνει το δικαίωμα στην προστασία της υγείας και το άρθρο 21 που ορίζει ότι το κράτος μεριμνά για την υγεία των πολιτών. Αντίθετα, το μόνο που έκανε η συγκυβέρνηση τον τελευταίο καιρό είναι μια σύσκεψη για το θέμα της αιθαλομίχλης στο ΥΠΕΚΑ -τέλη Αυγούστου με αρχές Σεπτέμβρη, δεν θυμάμαι καλά- όπου συζητήθηκε γενικότερα μια σύσταση που πρέπει να γίνει για ελέγχους της ποιότητας της βιομάζας. Είναι σοβαρό ζήτημα αυτό.<br />Είναι επιτακτική ανάγκη, λοιπόν, να επανέλθει η τιμή του πετρελαίου θέρμανσης στην τιμή του επιπέδου του Μαρτίου του 2011, δηλαδή στα 90 λεπτά το λίτρο. <br />Σε δεύτερο στάδιο θα πρέπει να παρακολουθείται η διεθνής τιμή του πετρελαίου, ώστε να ρυθμίζεται ανάλογα το ύψος του φόρου του πετρελαίου θέρμανσης προς όφελος του καταναλωτή. Ομοίως, και η τιμή του φυσικού αερίου για την οικιακή κατανάλωση θα πρέπει να απαλλαγεί από μεγάλος μέρος φόρων που το βαρύνουν, ώστε να φθηνύνει ουσιαστικά. <br />Αν η Κυβέρνησή σας, κύριοι της συγκυβέρνησης δεν μπορεί να προστατέψει τα θεμελιώδη δικαιώματα και να καλύψει τις στοιχειώδεις ανάγκες του λαού μας για φθηνή θέρμανση και παροχή φθηνής ηλεκτρικής ενέργειας, τουλάχιστον το μόνο που έχετε να κάνετε είναι να φύγετε, να βρει ο τόπος αυτός τα όνειρά του και ο λαός μας την ελπίδα του!<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε και εμείς.<br />Κύριε Δρίτσα, έχετε τον λόγο για να δευτερολογήσετε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ, κύριε Πρόεδρε.<br />Πολύς λόγος έγινε, κύριε Πρόεδρε, σήμερα, κυρίως από την πλευρά της Νέας Δημοκρατίας αλλά και του ΠΑΣΟΚ και από αλλού, για την περίφημη συνέπεια του ΣΥΡΙΖΑ και για την τραπεζική πίστη, τη σταθερότητα του τραπεζικού συστήματος και όλες εκείνες τις αιτιάσεις για τις οποίες δήθεν ο ΣΥΡΙΖΑ εγκαλείται. Καταλαβαίνουμε ότι «μωραίνει Κύριος ον βούλεται απολέσαι». Είναι πράγματι δύσκολη η θέση της πλειοψηφίας πλέον. <br />Όλη η Ευρώπη, όλος ο κόσμος, όλος ο πλανήτης ξέρει ότι η κυριαρχία των τραπεζών, η ασυδοσία των τραπεζών παντού, έχει φέρει δεινά στις κοινωνίες, στις οικονομίες, στις παραγωγικές διαδικασίες. Και πραγματικά, αντί να είναι το τραπεζικό σύστημα πυλώνας της παραγωγικής διαδικασίας κάθε χώρας, είναι δυνάστης των κοινωνιών με μονοπωλιοποιημένες σε ολιγοπωλιακά συμφέροντα επιλογές εμπορίας του χρήματος χωρίς συμμετοχή στην παραγωγική διαδικασία.<br />Αυτό το λέει ο ΣΥΡΙΖΑ; Αυτό το λέει όλος ο κόσμος, δεξιοί, αριστεροί, κεντρώοι, οι πάντες. Και ο ΣΥΡΙΖΑ στην Ελλάδα λέει: «Χρειαζόμαστε ένα τραπεζικό σύστημα και στην Ελλάδα και στην Ευρώπη, που να υπηρετεί την παραγωγική βάση της οικονομίας, που να υπηρετεί την ελληνική κοινωνία και να μην την καταδυναστεύει επ’ ωφελεία των ολίγων».<br />Σε αυτήν την κατεύθυνση έχουμε πάρει θέση για όλα τα ζητήματα και έχουμε κριτικάρει τις επιλογές των Κυβερνήσεων, έχουμε πραγματικά προτείνει εναλλακτικές λύσεις και έχουμε σταθεί σταθεροί στην ενίσχυση του ρόλου του δημοσίου στον έλεγχο των τραπεζών. <br />Είναι πολύ απλά τα πράγματα. Έτσι εξασφαλίζεται και η τραπεζική πίστη και η σταθερότητα του τραπεζικού συστήματος και όλα τα άλλα. Τα υπόλοιπα είναι ψευδώνυμα, είναι παραπλανητικά και είναι προϊόν πανικού και κατασκευασμένα. <br />Ακριβώς με αυτήν τη συνεπή στάση κρίνουμε και τη σημερινή πρόταση για τη ρύθμιση της Κυβέρνησης για τους αναβαλλόμενους φόρους. Επιχειρηματολογήσαμε και είπαμε ναι, πράγματι, είναι καθεστώς οι αναβαλλόμενοι φόροι. Δεν θέσαμε το ζήτημα της κατάργησης του καθεστώτος των αναβαλλόμενων φόρων αυτή τη στιγμή, ούτε ζητήσαμε κάτι τέτοιο. <br />Είπαμε ότι αυτό εδώ που πάτε να κάνετε προωθεί ακόμα περισσότερο την ιδιωτικοποίηση των τραπεζών, προωθεί ακόμα περισσότερο την αποξένωση του δημόσιου ελέγχου και επομένως είναι καταστροφικό. Ζητήσαμε από την Κυβέρνηση να το αποσύρει για να συζητηθεί σε κανονική διαδικασία και κάναμε και προτάσεις γι’ αυτό. <br />Ο κ. Χαρδούβελης –τα είπε ο κ. Λαφαζάνης πάρα πολύ καλά- ήρθε, διάβασε ένα κείμενο και απήλθε. Αυτό είναι η υπευθυνότητα για την υποστήριξη της τραπεζικής πίστης! Αν είναι δυνατόν. <br /> <br />Κύριε Πρόεδρε, θέλω ενάμισι λεπτό μόνο και προχωρώ στα υπόλοιπα.<br />Ο ΣΥΡΙΖΑ στη Θεσσαλονίκη εξήγγειλε και δεσμεύτηκε για ένα συνολικό πακέτο άμεσης παρέμβασης σε κρίσιμα ζητήματα και για την κοινωνική στήριξη των πιο δοκιμαζόμενων τμημάτων της ελληνικής κοινωνίας, για την αποφυγή της ανθρωπιστικής κρίσης και για τα πρώτα βήματα μιας αναθέρμανσης της οικονομίας. <br />Όποιος αποσπά ένα στοιχείο για να παίξει, δήθεν, με την ασυνέπεια του ΣΥΡΙΖΑ, φτωχαίνει και τη συζήτηση και τον εαυτό του τον ίδιο. Υπάρχει μία συνολική πρόταση και αν θέλετε μπορούμε όλοι μαζί να τη συζητήσουμε. <br />Εκεί εντάσσεται και η ρύθμιση για τα 2 δισεκατομμύρια του Ταμείου Χρηματοπιστωτικής Σταθερότητας, που είναι πάρα πολύ μελετημένη και πάρα πολύ νόμιμη και πάρα πολύ έγκυρη, εκεί εντάσσονται και όλες οι άλλες ρυθμίσεις.<br />Αυτή είναι πρόταση που την αγκαλιάζει κάθε μέρα ολοένα και περισσότερο η ελληνική κοινωνία και την έχει αποδεχθεί με την πιο θερμή υποδοχή, με ρεαλισμό και ξέροντας ότι αυτή είναι μόνο η αρχή. <br />Προχωρώ στις τροπολογίες, κύριε Πρόεδρε, πολύ γρήγορα. <br />Θα ψηφίσουμε την τροπολογία με αριθμό 1821, ειδικά τη ρύθμιση για τη συνταξιοδότηση των αγροτών. Αλλά ας μην το παρουσιάζουμε ως «η μεγάλη προσφορά στους αγρότες». Προς θεού. Είναι ανοιχτό αυτό το ζήτημα. Η ελληνική πολιτεία οφείλει πάρα πολλά πράγματα στους αγρότες και όχι απλά και μόνο μετά από σαράντα χρόνια ασφάλισης να τους αναγνωρίζει το δικαίωμα να συνταξιοδοτούνται και με χαμηλότατες συντάξεις μάλιστα στα εξήντα δύο χρόνια. <br />Εν πάση περιπτώσει, προτείναμε εμείς, υπήρχε η πρόταση των Βουλευτών της Πλειοψηφίας και ρυθμίστηκε κάπως βελτιωμένα. Πάλι έχει κενά, πάλι έχει προβλήματα. Χρειάζεται να συνεχίσουμε, να το δούμε, να ρυθμιστεί, αλλά σε αυτήν τη φάση το ψηφίζουμε. <br />Όσον αφορά την τροπολογία του Υπουργείο Εθνικής Άμυνας, έδωσε κάποιες εξηγήσεις ο κ. Λαμπρόπουλος και έφυγε. Δεν ισχύουν έτσι όπως τις έθεσε εκείνη την ώρα.<br />Οι γυναίκες ΕΠΟΠ που δεν έχουν μονιμοποιηθεί αυτήν τη στιγμή βρίσκονται μετέωρες στο να τους αναγνωριστεί υπό πολύ δύσκολους όρους και προϋποθέσεις να υπηρετήσουν για δύο μόνο χρόνια και όχι για πέντε όπως είναι για τις υπόλοιπες γυναίκες μητέρες.</speech><speech by="#s75"><from>ΠΡΟΕΔΡΕΥΩΝ</from> Κύριε συνάδελφε, ολοκληρώστε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Τελείωσα, κύριε Πρόεδρε. Άλλη μία τροπολογία να πω.<br />Αυτό το μικρό βήμα θα το θεωρήσουμε θετικό, αλλά θα σταθούμε με την ψήφο «παρών» σε αυτή την τροπολογία, γιατί αυτό το ζήτημα θα πρέπει να ρυθμιστεί. Στα ζητήματα μητρότητας και ανάπτυξης της προόδου των παιδιών και της σχέσης των γονέων με τα παιδιά δεν μπορούν να υπάρχουν διακρίσεις εάν ένας είναι μόνιμος ή μη μόνιμος.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε πολύ.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Τελείωσα με την τροπολογία του Υπουργείου Δημοσίας Τάξης. Ήρθε τελικά ο κ. Κικίλιας, αλλά δεν την υπερασπίστηκε.<br />Δεν είναι έτσι. Είναι πολύ ανοιχτό το ζήτημα. Η NAMSA δεν είναι δωρεάν. Την τελευταία πενταετία έχει εισπράξει 5,3 εκατομμύρια ευρώ. Και αντί ο έλεγχος, η συντήρηση να ανατεθεί στην Ελληνική Αεροπορική Βιομηχανία, στην ΕΑΒ, δίδονται αλλού.</speech><speech by="#s75"><from>ΠΡΟΕΔΡΕΥΩΝ</from> Κύριε συνάδελφε, ολοκληρώστε. Είναι οκτώ λεπτά!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, είναι σημαντικά.</speech><speech by="#s75"><from>ΠΡΟΕΔΡΕΥΩΝ</from> Θα τοποθετηθείτε στην ψήφιση, με «ναι» ή «όχι» ή «παρών».</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Μισό δευτερόλεπτο.<br />Είναι και αυτό ένα δείγμα γραφής πώς αντί να αξιοποιούνται οι πόροι για τη χώρα μας και κάθε τι να εντάσσεται σε ένα σχέδιο που να δίνει προστιθέμενη αξία, καταναλώνουμε χρήματα για τα συμφέροντα άλλων δυνάμεων και άλλων δραστηριοτήτων.<br />Τελείωσα, κύριε Πρόεδρε.<br />Ευχαριστώ για την ανοχή σας.</speech><speech by="#s75"><from>ΠΡΟΕΔΡΕΥΩΝ</from> Κύριε Γεωργιάδη, μην κάνετε και εσείς κατάχρηση τόσο του χρόνου.<br />Ορίστε, κύριε συνάδελφε, έχετε τον λόγο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε. Θα προσπαθήσω.<br />Κυρίες και κύριοι συνάδελφοι –και θέλω πάρα πολύ να δω τι θα απαντήσει μετά η κ. Ρεπούση- εγώ έχω την τάση να βάζω τα πράγματα σε μία σειρά για να συνεννοούμαστε στον λογικό κόσμο. Περίμενα να ακούσω ποιο είναι το επιχείρημα για το οποίο καταψηφίζει τελικώς ο ΣΥΡΙΖΑ, το κόμμα της υπευθυνότητος και που νοιάζεται για την τραπεζική πίστη, τον αναβαλλόμενο φόρο.<br />Τι είπε ο κ. Λαφαζάνης; Ποιο ήταν τελικά το επιχείρημα; Για ποιο λόγο καταψηφίζουν; Το λέω κατά λέξη, κύριε Λαφαζάνη. Εάν κάνω λάθος, διορθώστε με.<br />Γιατί –λέει- με αυτόν τον φόρο θα περάσουν ευκολότερα τα stress test οι ελληνικές τράπεζες για να μπορέσουν να τα αρπάξουν οι «γύπες» των διεθνών κεφαλαίων και funds. Σωστά; Αυτό είπατε;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Το πρώτο όχι. Το δεύτερο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Γιατί καταψηφίζετε, με τα stress test.</speech><speech by="#s75"><from>ΠΡΟΕΔΡΕΥΩΝ</from> Όχι διαλογική συζήτηση!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Είπατε «για να περάσουν ευκολότερα τα stress test». Και πράγματι, αλήθεια λέτε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τα stress test δεν τα περνάς, κύριε Γεωργιάδη. Τα stress test…</speech><speech by="#s75"><from>ΠΡΟΕΔΡΕΥΩΝ</from> Είπα, κύριε Λαφαζάνη και κύριε Γεωργιάδη! Τι είναι αυτό;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …</speech><speech by="#s75"><from>ΠΡΟΕΔΡΕΥΩΝ</from> Ποιος σας έχει δώσει τον λόγο; Να μην γράφονται στα Πρακτικά. Δεν έχετε τον λόγο. Πώς παίρνετε τον λόγο; <br />Και να μην κάνετε προσωπικές αναφορές. Σας το έχω πει επανειλημμένα. Οι προσωπικές αναφορές δημιουργούν θέμα.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Να το πάρουμε πάλι από την αρχή, γιατί έχει ενδιαφέρον. Δεν πειράζει, ο διάλογος είναι καλό πράγμα.<br />Ακούστε. Έχουμε ένα κουμπαρά 11 δισεκατομμυρίων. Από αυτόν τον κουμπαρά των 11 δισεκατομμυρίων έχουν στηρίξει οι του ΣΥΡΙΖΑ ένα τμήμα του προεκλογικού τους προγράμματος, κυρία Ρεπούση. Εάν ψηφιστεί ο αναβαλλόμενος φόρος, η τροπολογία η οποία τώρα έχει έρθει, θα χρειαστούν τρία δισεκατομμύρια λιγότερα από αυτό το «μαξιλαράκι». Αυτό αλλάζει μόνο, τίποτα άλλο.<br />Δηλαδή εάν ψηφίσουμε αυτήν την τροπολογία, θα χρειαστούν από το μαξιλαράκι, το οποίο εσείς λέτε ότι θα χρησιμοποιήσετε για το κυβερνητικό σας πρόγραμμα –αυτό δεν γίνεται, αλλά δεν πειράζει, εσείς το λέτε- τρία δισεκατομμύρια περισσότερα. Ενώ αν δεν περάσει αυτή η τροπολογία, θα ξοδευτούν από αυτό το «μαξιλαράκι» τρία δισεκατομμύρια περισσότερα. Δηλαδή εσείς θα βρείτε –που λέτε ότι θα είστε η επόμενη κυβέρνηση- τρία δισεκατομμύρια λιγότερα για να κάνετε το προεκλογικό σας πρόγραμμα.<br />Αντιλαμβάνεστε ότι η θέση σας αυτή αντιβαίνει τη λογική. Διότι τι καλύτερο για όλους εμάς που νοιαζόμαστε για την τραπεζική πίστη –και χαίρομαι γιατί τα τελευταία εικοσιτετράωρα φάνηκε ότι δεν νοιαζόμαστε μόνο εμείς για την τραπεζική πίστη που ψηφίσαμε όλους αυτούς τους νόμους, αλλά λέει ότι ενδιαφέρεστε και εσείς για την τραπεζική πίστη- από το να υπερψηφίσετε αυτόν τον νόμο, ώστε να είναι αυτό το «μαξιλαράκι» περισσότερο και οι τράπεζες πιο υγιείς και πιο ισχυρές, αφού ούτως ή άλλως, είτε ψηφίσετε είτε δεν ψηφίσετε κατά τον κ. Λαφαζάνη θα πάνε στα ξένα funds και στους «γύπες»;<br />Μου κάνει εντύπωση που ο κ. Λαφαζάνης προσπέρασε την πρόκλησή μου. Θέλω να υπενθυμίσω στο Τμήμα ότι ο κ. Παναγιώτης Λαφαζάνης ερώτησε την Κυβέρνηση εάν έχουμε πάρει την άδεια της Ευρωπαϊκής Κεντρικής Τράπεζας. Είναι η πρώτη δημόσια αναγνώριση της Ευρωπαϊκής Κεντρικής Τράπεζας από τον Παναγιώτη Λαφαζάνη. Τον καλωσορίζω στην Ευρωπαϊκή Ένωση, είναι ευχάριστο. Όμως έχει μια μεγάλη σημασία όλο αυτό για να καταλάβουμε τελικώς πού στέκεται ο ΣΥΡΙΖΑ. <br />Χαίρομαι που είναι ο κ. Λαφαζάνης εδώ, άσχετα αν σήμερα δεν σηκώνει το γάντι, γιατί κάτι έχει στο μυαλό του. Θα πω, κύριε Πρόεδρε, κάτι που έχει πολύ ενδιαφέρον γιατί –εγώ το ξαναλέω, θα μας τρελάνουν. Ακούστε. Στο ένα κανάλι, σχεδόν ταυτόχρονα, ο κ. Λαφαζάνης έλεγε για το ζήτημα του χρέους «Δεχόμαστε μόνο κούρεμα» και μάλιστα με στεντόρεια φωνή, κάπως σαν τη δική μου. Σε διαφορετικό κανάλι την ίδια ώρα ο κ. Σταθάκης έλεγε «Μας κάνει και η επιμήκυνση». <br />Καθίστε, ρε παιδιά. Είστε κόμμα της Αξιωματικής Αντιπολιτεύσεως και λέτε ότι θα έρθετε και στην εξουσία.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Τουλάχιστον κάντε αξιόπιστο ρεπορτάζ!</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Δρίτσα, είναι και τα δύο αξιόπιστα.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αποκλείεται.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Είναι και τα δύο αξιόπιστα. Τα έχω ανεβάσει και τα δύο στο tweeter μου. Περιμένω να μου απαντήσει η Αξιωματική Αντιπολίτευση ποια είναι η θέση της: Μόνο κούρεμα ή και επιμήκυνση; Μόνο αυτό που λέει ο Λαφαζάνης ή αυτό που λέει ο Σταθάκης; <br />Και γιατί το λέω αυτό, κύριε Πρόεδρε;</speech><speech by="#s114"><from> ΧΑΡΟΥΛΑ ΚΑΦΑΝΤΑΡΗ</from> Εσείς τι διαπραγματεύεστε;</speech><speech by="#s75"><from>ΠΡΟΕΔΡΕΥΩΝ</from> Θέλετε και εσείς διάλογο από εκεί; Σας παρακαλώ.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Να σας το πω πιο απλά. Η επιμήκυνση είναι θέση της Κυβερνήσεως, τη διαπραγματευόμαστε όλο αυτό το διάστημα. Το να προσχωρεί ο ΣΥΡΙΖΑ στη θέση της Κυβερνήσεως είναι πρόοδος, είναι καλό. <br />Το ερώτημα είναι: Εφόσον προσχωρείτε στη δική μας θέση για το χρέος και εφόσον υποτίθεται το χρέος είναι το νούμερο ένα θέμα της χώρας και γι’ αυτό θέλετε να πάτε τον τόπο σε εκλογές, γιατί να τσακωθούμε και να μπούμε σε περιπέτεια; Ελάτε να πάμε να ζητήσουμε την επιμήκυνση, που τη ζητάμε όλοι μαζί ούτως ή άλλως.<br />Μέχρι τώρα δεν ερχόσασταν γιατί λέγατε «Όχι, δεν θέλουμε επιμήκυνση, θέλουμε μόνο κούρεμα». Τώρα το αλλάξατε.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κλείνω, κύριε Πρόεδρε. Ο κ. Δρίτσας έφτασε τα οκτώ-εννιά λεπτά.<br />Κλείνω, κύριε Πρόεδρε, απλώς με μια φράση της κυρίας συναδέλφου που είχε πολύ ενδιαφέρον. Είπε κάτι σε κάποια στιγμή η κυρία συνάδελφος σε έναν πολύ μεγάλο οίστρο. <br />Κατ’ αρχάς, είπατε ότι με αυτά που κάνουμε θα φέρουμε τον ΣΥΡΙΖΑ γρηγορότερα στην εξουσία. Εσείς τι στεναχωριέστε; Δεν θέλετε να πάρετε γρηγορότερα την εξουσία; Δεν λέτε θα μας ρίξετε και τον Φεβρουάριο με την προεδρική εκλογή; Άρα εσείς θα έπρεπε να μας χειροκροτάτε, αν κάνουμε πράγματα που θα σας φέρουν γρηγορότερα στην εξουσία. Σας διαβεβαιώ δεν θα δείτε εξουσία και θα μείνετε μόνο με την επιθυμία. <br />Ακούστε τώρα γιατί δεν θα δείτε εξουσία. Ποιος λογικός άνθρωπος, κύριε Πρόεδρε, στον πλανήτη εν έτει 2014 θα ακούσει τη φράση «Να ρυθμίζεται διά νόμου η διεθνής τιμή του πετρελαίου και του φυσικού αερίου» -φράση της κ. Καφαντάρη- και θα τους ψηφίσει; Όταν ζούμε στην εποχή που το πετρέλαιο και το φυσικό αέριο διαπραγματεύονται στις αγορές και αλλάζει η τιμή τους όχι ανά ημέρα αλλά ανά δευτερόλεπτο. Και έρχεται η κ. Καφαντάρη και προτείνει στη Βουλή εμείς, η Ελλάδα, να ψηφίσει νόμο για να ρυθμίσει τη διεθνή τιμή του πετρελαίου.</speech><speech by="#s114"><from> ΧΑΡΟΥΛΑ ΚΑΦΑΝΤΑΡΗ</from> Έχουμε το πιο ακριβό φυσικό αέριο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Κύριε Λαφαζάνη, μην εκνευρίζεστε. Είναι ο τρίτος που λέτε «Μην του απαντάτε». Σας ακούω.<br />Επειδή εσείς δεν θέλετε να μας πείτε για την ιστοσελίδα iskra.gr, πρέπει να πείτε και στους άλλους;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Θέλετε να σας διακόπτουν;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Δεν μου θυμίζετε τον παλιό Λαφαζάνη.</speech><speech by="#s75"><from>ΠΡΟΕΔΡΕΥΩΝ</from> Κύριε Γεωργιάδη, ολοκληρώστε.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Άρα και τις τραπεζικές καταθέσεις τις εγγυόμαστε εμείς με νόμους σαν το σημερινό. Γιατί τι κάνει ο σημερινός νόμος; Επιτρέπει να περάσουν οι ελληνικές τράπεζες τα stress tests ευκολότερα και άρα να ενισχυθεί η τραπεζική πίστη και άρα να μεγαλώσουν οι καταθέσεις. Αυτό το κάνουμε εμείς που μας κατηγορούν όλη την ημέρα για τα ανάποδα. Και δεν υπάρχει καμμία περίπτωση, κύριε Πρόεδρε, να αφήσουμε τη χώρα μας να την πάνε στην περιπέτεια αυτή.<br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε πολύ.<br />Τον λόγο έχει η κ. Ρεπούση για τέσσερα λεπτά.</speech><speech by="#s241"><from> ΜΑΡΙΑ ΡΕΠΟΥΣΗ</from> Ευχαριστώ, κύριε Πρόεδρε.<br />Έχω μια απορία από την τοποθέτηση του κ. Γεωργιάδη και ένα σχόλιο.<br />Αφού είναι τόσο σημαντικός ο αναβαλλόμενος φόρος για τη σταθερότητα και την τραπεζική πίστη, γιατί τον ανακαλύψατε στις δώδεκα παρά τέταρτο;<br />Αυτό είναι ένα ερώτημα που μου έχει δημιουργηθεί από τις τοποθετήσεις σας και δεν το απαντάτε.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Θα το απαντήσω μετά.</speech><speech by="#s241"><from> ΜΑΡΙΑ ΡΕΠΟΥΣΗ</from> Σε ό,τι μας αφορά -γιατί δεν θέλουμε να υπεκφύγουμε- αναφέρεται μέσα στην αιτιολογική έκθεση για τον αναβαλλόμενο φόρο ότι είναι μία ρύθμιση που έχει προκριθεί και σε άλλες χώρες του Νότου, για παράδειγμα στην Ισπανία. Θέλουμε, λοιπόν, ως υπεύθυνο πολιτικό κόμμα να έχουμε τον χρόνο να δούμε μέσα από ποιους όρους και ποιες διαδικασίες υιοθετήθηκαν ανάλογες ρυθμίσεις στην Ισπανία. <br />Γι’ αυτόν τον λόγο είπαμε ότι όχι μόνο αυτή, αλλά δεν θα δεχτούμε καμμία τροπολογία από αυτές που προτάθηκαν σήμερα, ακόμα και αν κάποιες από αυτές θεωρούμε ότι είναι στη σωστή κατεύθυνση και μέσα από μία πιο σωστή κοινοβουλευτική διαδικασία θα τις υποστηρίζαμε. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Ο Υπουργός Ανάπτυξης και Ανταγωνιστικότητας κ. Δένδιας έχει τον λόγο και ολοκληρώνουμε.</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Κύριε Πρόεδρε, θα είμαι πάρα πολύ σύντομος. <br />Όσον αφορά το επιχείρημα της κατάθεσης σήμερα, είμαι υποχρεωμένος να το σεβαστώ. Αντιλαμβάνομαι τη θέση των συναδέλφων επ’ αυτού και γι’ αυτό, καίτοι οι τροπολογίες δεν είναι δικές μου τροπολογίες, θα ήθελα να μη θέσω προς ψήφιση τις τροπολογίες 1845, 1846 και 1849. Θα τις επανακαταθέσουμε. <br />Κυρίες και κύριοι συνάδελφοι, νομίζω ότι αυτό το οποίο ελέχθη στην Αίθουσα, ότι οι τροπολογίες δεν πρέπει να έρχονται τελευταία στιγμή, είναι προφανώς ορθό. <br />Αντιθέτως, θα ήθελα να πω ότι είναι πολύ σημαντικό το ότι στην πλειοψηφία η Εθνική Αντιπροσωπεία δέχεται την ψήφιση των τροπολογιών των συναδέλφων τις οποίες δέχθηκα, τη 1848, τη 1844 και τη 1835 του συναδέλφου κ. Σαλτούρου, η οποία έχει και μία νομοτεχνική μεταβολή που καταθέτω στα Πρακτικά. <br /></speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Θα ήθελα, τελειώνοντας, να πω και δύο γενικές κουβέντες, αφού ευχαριστήσω για την αποδοχή του νομοθετήματος από ένα μεγάλο μέρος της Εθνικής Αντιπροσωπείας, που υπερβαίνει τα όρια της κυβερνητικής πλειοψηφίας. Απευθύνομαι κυρίως στους συναδέλφους του ΣΥΡΙΖΑ, σε σχέση μάλιστα με την τοποθέτηση για τον αναβαλλόμενο φόρο. <br />Κατ’ αρχάς εγώ ζήτησα, το Υπουργείο Ανάπτυξης ζήτησε, από τον κ. Χαρδούβελη να αντιμετωπιστεί το θέμα, διότι το εργαλείο αυτό είναι απαραίτητο για τη ρύθμιση των κόκκινων δανείων. Είναι παντελώς ακατανόητο και -πρέπει να πω, αγαπητέ κύριε Δρίτσα- στα όρια του στερούμενου σοβαρότητας αυτό το οποίο ελέχθη από τον ΣΥΡΙΖΑ στη Θεσσαλονίκη, ότι μπορείτε, δηλαδή, με ένα δισεκατομμύριο να αντιμετωπίσετε το τεράστιο πρόβλημα των εκατό και πλέον δισεκατομμυρίων, που είναι τα μη εξυπηρετούμενα δάνεια.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Σας συνιστώ να το διαβάσετε καλύτερα, δεν είπα αυτό!</speech><speech by="#s65"><from> ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</from> Είτε με ένα είτε με δύο είτε με τρία. Αυτά τα πράγματα, συνδυαζόμενα με τη σημερινή σας τοποθέτηση, όχι επί του χρόνου -διότι επί του χρόνου ορθώς τοποθετήθηκε η Εθνική Αντιπροσωπεία και γι’ αυτό τήρησα τη στάση την οποία τηρώ- αλλά επί της ουσίας, αυτά τα οποία λέγονται από την πλευρά του ΣΥΡΙΖΑ στερούνται σοβαρότητας. Όλα αυτά περί ταμείων, περί «κορακιών», είναι μία ομιχλώδης καταγγελία, η οποία δεν έχει αρχή, δεν έχει τέλος και συνοδεύεται από μία ατέλειωτη υποσχεσιολογία προς πάντες, δεν έχει καμμία σοβαρότητα. Μακάρι να ήμασταν μια εύπορη χώρα και να είχαμε περιθώριο να λέγονται τέτοια απίστευτα και να καθόμασταν να τα συζητάμε δίκην παραμυθίας. <br />Αυτή, όμως, η ανευθυνότητα συνιστά κοινωνικό έγκλημα. Διότι υπάρχουν άνθρωποι οι οποίοι υποφέρουν αυτή τη στιγμή έξω στην κοινωνία και απέναντι σε αυτούς τους ανθρώπους, τους οποίους συνεχώς επικαλείστε, έχετε το καθήκον της ευθύνης, έχετε το καθήκον να λέτε την αλήθεια, να λέτε τι μπορεί να γίνει και τι δεν μπορεί να γίνει, και όχι να τάζετε γενική σεισάχθεια έναντι ενός δισεκατομμυρίου ευρώ. <br />Αυτά τα πράγματα δεν είναι σοβαρά. Και σας παρακαλώ θερμά, επειδή οι στιγμές είναι κρίσιμες, να επανέλθει ο ΣΥΡΙΖΑ στη σοβαρότητα. Δεν υπάρχει προηγούμενο Αξιωματικής Αντιπολίτευσης η οποία να διαλέγεται με την Κυβέρνηση επί παραμυθίας, και όχι επί τουλάχιστον στοιχειώδους αντίληψης της πραγματικότητας. <br />Ευχαριστώ, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε. <br />Κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Ανάπτυξης και Ανταγωνιστικότητας: «Ρύθμιση θεμάτων Εφοδιαστικής και άλλες διατάξεις» και η ψήφισή τους θα γίνει χωριστά.<br />Ερωτάται το Τμήμα: Γίνεται δεκτό το άρθρο 1 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 1 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 2 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 2 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 3 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Κατά πλειοψηφία.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 3 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 4 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 4 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 5 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 5 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτό το άρθρο 8 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Κατά πλειοψηφία.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 8 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 9 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Κατά πλειοψηφία.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 9 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 10 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 10 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 11 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 11 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 12 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 12 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 13 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 13 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτό το άρθρο 14 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 14 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτό το άρθρο 15 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 15 έγινε δεκτό ως έχει κατά πλειοψηφία.<br />Ερωτάται το Τμήμα: Γίνεται δεκτό το άρθρο 16 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 16 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτό το άρθρο 17 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς το άρθρο 17 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Τμήμα: Γίνεται δεκτή η τροπολογία με γενικό αριθμό 1821 και ειδικό 81, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1821 και ειδικό 81 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1829 και ειδικό 82 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1829 και ειδικό 82 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1833 και ειδικό 85 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1833 και ειδικό 85 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1834 και ειδικό 86, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1834 και ειδικό 86 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1842 και ειδικό 89 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Παρών.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1842 και ειδικό 89 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1843 και ειδικό 90 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Κατά πλειοψηφία.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1843 και ειδικό 90 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1848 και ειδικό 95 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1848 και ειδικό 95 έγινε δεκτή ως έχει κατά πλειοψηφία και εντάσσεται σε άρθρο του νομοσχεδίου.<br />Ερωτάται το Τμήμα: Γίνεται δεκτή η τροπολογία με γενικό αριθμό 1844 και ειδικό 91 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κατά πλειοψηφία.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Παρών.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Κατά πλειοψηφία.</speech><speech by="#s113"><from> ΧΡΗΣΤΟΣ ΚΑΤΣΩΤΗΣ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1844 και ειδικό 91 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Τμήμα: Γίνεται δεκτή η τροπολογία με γενικό αριθμό 1835 και ειδικό 87, όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s213"><from> ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</from> Παρών.</speech><speech by="#s75"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1835 και ειδικό 87 έγινε δεκτή κατά πλειοψηφία, όπως τροποποιήθηκε από τον κύριο Υπουργό και εντάσσεται στο νομοσχέδιο ως ίδιο άρθρο.<br />Εισερχόμαστε στην ψήφιση του ακροτελεύτιου άρθρου.<br />Ερωτάται το Τμήμα: Γίνεται δεκτό το ακροτελεύτιο άρθρο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s75"><from>ΠΡΟΕΔΡΕΥΩΝ</from> Το ακροτελεύτιο άρθρο έγινε δεκτό κατά πλειοψηφία.<br />Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Ρύθμιση θεμάτων Εφοδιαστικής και άλλες διατάξεις» έγινε δεκτό επί των άρθρων και των τροπολογιών κατά πλειοψηφία.<br />Η ψήφισή του στο σύνολο αναβάλλεται για άλλη συνεδρίαση.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Τμήματος και ώρα 15.58΄ λύεται η συνεδρίαση για την προσεχή Τρίτη 30 Σεπτεμβρίου 2014 και ώρα 18.00΄, με αντικείμενο εργασιών του Τμήματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία σύμφωνα με την ημερήσια διάταξη που θα διανεμηθεί. <br />Ο</speech></debateBody><br />  </debate><br /></akomaNtoso>
