<akomaNtoso><br />  <debate name="Conference"><br />    <meta><br />      <references source="#">  <TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="76" href="ontology/parlmember/s76" showAs="Δρίτσας Θεόδωρος"/><TLCPerson id="116" href="ontology/parlmember/s116" showAs="Κεδίκογλου Συμεών"/><TLCPerson id="40" href="ontology/parlmember/s40" showAs="Βούτσης Νικόλαος"/><TLCPerson id="48" href="ontology/parlmember/s48" showAs="Γεροβασίλη Όλγα"/><TLCPerson id="143" href="ontology/parlmember/s143" showAs="Κουτσούκος Γιάννης"/><TLCPerson id="62" href="ontology/parlmember/s62" showAs="Γρέγος Αντώνιος"/><TLCPerson id="150" href="ontology/parlmember/s150" showAs="Κυρίτσης Γεώργιος"/><TLCPerson id="58" href="ontology/parlmember/s58" showAs="Ιωάννης Γκιόκας"/><TLCPerson id="210" href="ontology/parlmember/s210" showAs="Ντινόπουλος Αργύρης"/><TLCPerson id="68" href="ontology/parlmember/s68" showAs="Δημαράς Ιωάννης"/><TLCPerson id="290" href="ontology/parlmember/s290" showAs="Χαρακόπουλος Μάξιμος"/><TLCPerson id="114" href="ontology/parlmember/s114" showAs="Καφαντάρη Χαρούλα"/><TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="78" href="ontology/parlmember/s78" showAs="Ζαρούλια Ελένη"/><TLCPerson id="106" href="ontology/parlmember/s106" showAs="Καράογλου Θεόδωρος"/><TLCPerson id="24" href="ontology/parlmember/s24" showAs="Αυλωνίτου Ελένη"/><TLCPerson id="211" href="ontology/parlmember/s211" showAs="Ντόλιος Γεώργιος"/><TLCPerson id="222" href="ontology/parlmember/s222" showAs="Παναγούλης Ευστάθιος"/><TLCPerson id="88" href="ontology/parlmember/s88" showAs="Κακλαμάνης Νικήτας"/><TLCPerson id="235" href="ontology/parlmember/s235" showAs="Αθανάσιος Παφίλης "/><TLCPerson id="100" href="ontology/parlmember/s100" showAs="Καραγκούνης Κωνσταντίνος"/><TLCPerson id="146" href="ontology/parlmember/s146" showAs="Κρεμαστινός Δημήτριος"/><TLCPerson id="138" href="ontology/parlmember/s138" showAs="Κουντουρά Έλενα"/><TLCPerson id="19" href="ontology/parlmember/s19" showAs="Αρβανίτης Αβράμης"/><TLCPerson id="283" href="ontology/parlmember/s283" showAs="Τσούκαλης Νικόλαος"/><TLCPerson id="185" href="ontology/parlmember/s185" showAs="Μητσοτάκης Κυριάκος"/><TLCPerson id="74" href="ontology/parlmember/s74" showAs="Δραγασάκης Ιωάννης"/><TLCPerson id="97" href="ontology/parlmember/s97" showAs="Καπερνάρος Βασίλειος"/><TLCPerson id="299" href="ontology/parlmember/s299" showAs="Ψαριανός Γρηγόριος"/><TLCPerson id="263" href="ontology/parlmember/s263" showAs="Στρατούλης Δημήτριος"/><TLCPerson id="54" href="ontology/parlmember/s54" showAs="Γιαννακάκη Μαρία"/><TLCPerson id="286" href="ontology/parlmember/s286" showAs="Φούντα Νίκη"/><TLCPerson id="7" href="ontology/parlmember/s7" showAs="Αλεξόπουλος Απόστολος"/><TLCPerson id="234" href="ontology/parlmember/s234" showAs="Παυλόπουλος Προκόπιος"/><TLCPerson id="155" href="ontology/parlmember/s155" showAs="Κωνσταντοπούλου Ζωή"/></references><br />    </meta><br />    <preface> <docTitle>Συνεδρίαση της βουλης των Ελληνων :  15-10-2014</docTitle></preface><br />    <debateBody>  <speech by="#s125"><from>ΠΡΟΕΔΡΕΥΟΥΣΑ</from> Κυρίες και κύριοι συνάδελφοι, αρχίζει η συνεδρίαση.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τρεις εκπαιδευτικοί-συνοδοί τους από το 2ο Γενικό Λύκειο Μοσχάτου.<br />Η Βουλή τούς καλωσορίζει. <br /><br />Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο των επικαίρων ερωτήσεων της Πέμπτης 16 Οκτωβρίου 2014.<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 123/13-10-2014 επίκαιρη ερώτηση της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τον Υπουργό Υποδομών, Μεταφορών και Δικτύων, σχετικά με την κλιμάκωση υφισταμένων προβλημάτων ύδρευσης και άρδευσης στο Νομό Καρδίτσας.<br />2. Η με αριθμό 128/13-10-2014 επίκαιρη ερώτηση του Βουλευτή Φθιώτιδας του Συνασπισμού Ριζοσπαστικής Αριστεράς κ. Βασιλείου Κυριακάκη προς τον Υπουργό Υγείας, σχετικά με τις παρεμβάσεις της διοίκησης του ΟΚΑΝΑ εις βάρος των Κέντρων Πρόληψης και των εργαζομένων τους.<br />3. Η με αριθμό 125/13-10-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με την πρόταση νομοθέτησης τεκμηρίου  περί μη καταβολής των νομίμων φόρων για σημαντικά ποσά που έχουν διαρρεύσει από 1-1-2009 μέχρι 17-6-2012 στο εξωτερικό και επιβολής φόρου 30-40% ανά ύψος ποσού και μείωσης του στο ήμισυ για ποσά που «επαναπατρίζονται» για μια πενταετία, τουλάχιστον, στην Ελλάδα.<br />4. Η με αριθμό 131/13-10-2014 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό Οικονομικών, σχετικά με την μεταβίβαση του Δημοτικού Κάμπινγκ Αλεξανδρούπολης στο ΤΑΙΠΕΔ.<br />5. Η με αριθμό 126/13-10-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντας προς τον Υπουργό Υγείας, σχετικά με τις ελλείψεις ιατρών και τα προβλήματα λειτουργίας στο νέο Νοσοκομείο Αγρινίου.<br />6. Η με αριθμό 132/13-10-2014 επίκαιρη ερώτηση του Βουλευτή Αχαΐας του Κομμουνιστικού Κόμματος Ελλάδος κ. Νικολάου Καραθανασόπουλου προς τους Υπουργούς Εσωτερικών και Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για την ανασφάλιστη εργασία των Σχολικών Τροχονόμων.<br />7. Η με αριθμό 130/13-10-2014 επίκαιρη ερώτηση του Βουλευτή Β΄ Αθηνών των Ανεξαρτήτων Δημοκρατικών Βουλευτών κ. Δημητρίου Ανδρουλάκη προς τον Υπουργό Οικονομικών, σχετικά με τις προθέσεις της Κυβέρνησης για την ανάγκη του βέλτιστου συμβιβασμού με την επέκταση του πεδίου παρέμβασης της Ευρωπαϊκής Κεντρικής Τράπεζας στην αγορά αναπτυξιακών ομολόγων της Ευρωπαϊκής Τράπεζας Επενδύσεων.<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 124/13-10-2014 επίκαιρη ερώτηση της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Δημόσιας Τάξης και Προστασίας του Πολίτης, σχετικά με την ενίσχυση της Αστυνομικής Διεύθυνσης Σερρών με αστυνομικό προσωπικό για τις ανάγκες φρούρησης της ανασκαφής στην Αμφίπολη.<br />2. Η με αριθμό 129/13-10-2014 επίκαιρη ερώτηση του Βουλευτή Μαγνησίας του Συνασπισμού Ριζοσπαστικής Αριστεράς κ. Αλέξανδρου Μεϊκόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παρακράτηση από το Ενιαίο Ταμείο Επικουρικής Ασφάλισης των συντάξεων που λαμβάνουν σε υποκατάσταση της κύριας ασφάλισης οι μητέρες με ανήλικο παιδί της Εμπορικής Τράπεζας, οι οποίες εμπίπτουν στις διατάξεις του ν. 3863/15-7-2010.<br />3. Η με αριθμό 127/13-10-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικόλαου Τσούκαλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εύρεση ισοδύναμων μέτρων για την άρση περικοπών των οικογενειακών επιδομάτων.<br />Εισερχόμαστε στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Συνέχιση της συζήτησης του σχεδίου νόμου του Υπουργείου Εσωτερικών: «Έλεγχος των οικονομικών των πολιτικών κομμάτων και των αιρετών αντιπροσώπων της Βουλής και Ευρωπαϊκού Κοινοβουλίου».<br />Στη χθεσινή συνεδρίαση το νομοσχέδιο συζητήθηκε και ψηφίστηκε επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.<br />Πριν δώσω τον λόγο στον εισηγητή της Νέας Δημοκρατίας, θα ήθελα να σας γνωρίσω ότι ως Κοινοβουλευτικός Εκπρόσωπος των Ανεξαρτήτων Ελλήνων κατά τη Γ΄ Σύνοδο της ΙΕ΄ Κοινοβουλευτικής Περιόδου ορίζεται η Βουλευτής Μαγνησίας κ. Μαρίνα Χρυσοβελώνη.<br />Επίσης, από την Κοινοβουλευτική Ομάδα των Ανεξάρτητων Δημοκρατικών Βουλευτών ορίζεται ως ειδικός αγορητής για τη συζήτηση του σημερινού νομοσχεδίου ο Βουλευτής Β΄ Αθηνών κ. Οδυσσέας Βουδούρης.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κυρία Πρόεδρε, θα ήθελα τον λόγο επί της διαδικασίας.</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Δρίτσα, έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Το νομοσχέδιο έχει αρκετά άρθρα και με πολλές λεπτομέρειες το καθένα. Έχουν κατατεθεί υπουργικές και βουλευτικές τροπολογίες οι οποίες είναι σημαντικές. Προτείνουμε να υπάρχει διαχωρισμός, να ολοκληρωθεί η συζήτηση επί των άρθρων και να γίνει χωριστά η συζήτηση επί των τροπολογιών για να υπάρξει ο χρόνος και η δυνατότητα να τοποθετηθούν τα κόμματα και οι Βουλευτές επ’ αυτών. <br />Επίσης, επαναφέρω το αίτημα ο κύριος Υπουργός όσο γίνεται νωρίτερα –τώρα, αν είναι δυνατόν- να ανακοινώσει ποιες από τις κατατεθείσες βουλευτικές τροπολογίες κάνει δεκτές. Αυτό είναι το αίτημά μας, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστώ, κύριε Δρίτσα.<br />Η αντιπρόταση από το Προεδρείο είναι να υπάρχει μία άνεση χρόνου στην υποστήριξη και στην ανάλυση των τροπολογιών. Θα δούμε στην πορεία. Φαντάζομαι ότι δεν θα χρειαστεί…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν αρκεί ο χρόνος, κυρία Πρόεδρε. Με βάση τη χθεσινή εμπειρία, δεν θα είναι πάρα πολλοί οι Βουλευτές που θα εγγραφούν. Θα έχουμε τον χρόνο και δεν πρέπει να αδικήσουμε ούτε τα άρθρα του νομοσχεδίου, ούτε τις τροπολογίες.</speech><speech by="#s125"><from>ΠΡΟΕΔΡΕΥΟΥΣΑ</from> Επομένως νομίζω ότι η άνεση χρόνου που θα δίνεται από τον εκάστοτε Προεδρεύοντα θα ικανοποιήσει το αίτημά σας.<br />Τον λόγο έχει ο εισηγητής της Νέας Δημοκρατίας κ. Κεδίκογλου.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Ευχαριστώ, κυρία Πρόεδρε. <br />Πριν μπούμε σε ένα-ένα τα άρθρα και εξετάσουμε τι προβλέπει το νομοσχέδιο, θα ήθελα να κάνω ένα γενικό σχόλιο και για τη χθεσινή συζήτηση. <br />Πρώτα από όλα, παρ’ όλη την κριτική που υπήρξε, επί της ουσίας δεν ειπώθηκε τίποτα. Σε αυτό το νομοσχέδιο για πρώτη φορά γίνεται μια ξεκάθαρη, διάφανη παρακολούθηση του δρόμου του χρήματος. Οι Αμερικανοί λένε “follow the money”. Ξέρω ότι είπατε πολλά για τους Αμερικανούς, αλλά σε ό,τι αφορά τα θέματα ελέγχου οικονομικών νομίζω ότι είναι αρκετά μπροστά από εμάς. <br />Εδώ πέρα έχουμε ένα νομοσχέδιο το οποίο διαμορφώνει έναν μηχανισμό που παρακολουθεί και από πού έρχονται τα χρήματα και πού πηγαίνουν. Άκουσα πάρα πολλά για το πώς και εάν μπορεί ένα ποσό να μην είναι εκεί πέρα μέσα, για βαλιτσάκια, για ιστορίες. <br />Υπάρχουν οι δαπάνες των κομμάτων και σε αυτές τις δαπάνες θα πρέπει να υπάρχει καταλογισμός. Δεν θα μπορεί να δικαιολογήσει ένα κόμμα δαπάνες εάν δεν έχει και τα αντίστοιχα έσοδα τα οποία θα πρέπει να δικαιολογούνται από πού ήρθαν. Είναι ένα εξορθολογισμός των οικονομικών των κομμάτων. Είναι μια απαίτηση της εποχής. <br />Επί του μηχανισμού, έχετε τίποτα να προσθέσετε; Έχετε κάποιες ιδέες, κάποιες προτάσεις που να κάνουν αποτελεσματικότερο τον έλεγχο; Γιατί το να απορρίπτεις συλλήβδην, χωρίς να μπαίνεις σε συγκεκριμένες λεπτομέρειες και με αντιπροτάσεις, δεν είναι εποικοδομητικό. <br />Και βέβαια υπήρξαν και εξαιρετικά δυσάρεστες στιγμές χθες. Παρακολούθησα τον Κοινοβουλευτικό Εκπρόσωπο του ΠΑΣΟΚ να μαθαίνει έκπληκτος ότι εδώ και μήνες έχει κατατεθεί μήνυση εναντίον του από Βουλευτή του ΣΥΡΙΖΑ. Καλό είναι να μαθαίνει κάποιος όταν του υποβάλλεται μήνυση. Δεν νομίζω να έχετε αντίρρηση επί τούτου.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Αλίμονο!</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Όμως, αυτή η μισαλλοδοξία –σας το ξαναλέω για άλλη μια φορά- είναι κακός σύμβουλος, παραπέμπει σε άλλες εποχές. Προσωπικά δεν με εκπλήττει. <br />Σας υπενθυμίζω ότι οι συνδικαλιστές σας μου έκοψαν τη σύνταξη και την περίθαλψη για όσα έλεγα ως κυβερνητικός εκπρόσωπος. Και να υπενθυμίσω και στη γνωστή Βουλευτή του ΣΥΡΙΖΑ ότι καλό είναι να λέει αλήθειες. Τα όσα μου καταλόγισε χθες, αφορούσαν άλλον Υπουργό. Να ενημερώνεται καλύτερα. <br />Επαναλαμβάνω, όμως, η μισαλλοδοξία, η αλαζονεία είναι πολύ κακοί σύμβουλοι και θα πρέπει επιτέλους να αρχίσουμε να λειτουργούμε διαφορετικά. Αυτό το νομοσχέδιο είναι μια καλή ευκαιρία. Και δεν είναι ότι μας το επιβάλλει η τρόικα, γιατί το ακούσαμε και αυτό. Επιβάλλει η τρόικα διαφάνεια στα οικονομικά των κομμάτων! Μόνοι μας πρέπει να θέλουμε και να απαιτούμε πλήρη διαφάνεια. <br />Και επειδή ακούστηκαν πολλά για τους εκατόν ογδόντα Βουλευτές, να πω ότι ο κάθε Βουλευτής έχει την ευθύνη του, κρίνεται, θα πάρει μόνος του τις αποφάσεις του και θα συνεκτιμήσει όλους τους παράγοντες, γιατί η σταθερότητα είναι πολύ σημαντική για τη χώρα μας, ειδικά σε αυτήν τη φάση. Γιατί το Σύνταγμα προβλέπει τετραετείς κύκλους των κυβερνήσεων. Γιατί η προεδρική αφορμή δεν είναι ως αφορμή εκλογών, αλλά ως ευκαιρία συναίνεσης. Η διαδικασία που έχει επιλεγεί δεν είναι ως αφορμή εκλογών, αλλά ως ευκαιρία συναίνεσης και έτσι πρέπει να τη βλέπουμε. <br />Σε ό,τι αφορά τη σημασία της σταθερότητας, νομίζω ότι οι οικονομικές εξελίξεις των τελευταίων ημερών είναι αρκετά αποκαλυπτικές. Ας το δούμε όλοι λίγο πιο σοβαρά και να συνηγορήσω σε αυτά που είπε χθες ο Κοινοβουλευτικός Εκπρόσωπος της Δημοκρατικής Αριστεράς ότι είμαστε σε ένα διεθνές σκηνικό πολύ δύσκολο. Υπάρχει κρίση στην Ουκρανία, κρίση στη Συρία. Πρέπει να φροντίσουμε να κρατήσουμε τη χώρα μας σταθερή. <br />Όσον αφορά τα άρθρα, συνοπτικά –θα διατηρήσω τις επιφυλάξεις μου και για τη δευτερολογία μου- το άρθρο 1 έχει όλους τους ορισμούς, τις διακρίσεις, το ύψος, τους δικαιούχους της κρατικής χρηματοδότησης. Μια πολύ σημαντική αλλαγή είναι ο ορισμός της περιόδου ελέγχου. Νομίζω ότι δεν έχει κανένας αντίρρηση ότι το να είναι επί έξι μήνες ο έλεγχος και όχι επί σαράντα πέντε ημέρες, σίγουρα βελτιώνει τα πράγματα. <br />Επίσης, ορίζονται οι δικαιούχοι χρηματοδότησης και είναι δύο οι κατηγορίες: Τα κόμματα που εκπροσωπούνται στη Βουλή και στην Ευρωβουλή και τα κόμματα τα οποία παρουσίαζαν συνδυασμούς στο 70% των εκλογικών περιφερειών της χώρας και συγκέντρωσαν τουλάχιστον 1,5% του συνόλου των εγκύρων ψηφοδελτίων. <br />Τα ελεγχόμενα πρόσωπα ορίζονται. Θεωρώ πολύ σημαντικό ότι περιλαμβάνονται και οι διαφημιστικές εταιρείες, οι εταιρείες δημοσκοπήσεων και οι εταιρείες μέσων μαζικής ενημέρωσης. Επίσης, ορίζεται στο πλαίσιο των δημοσιονομικών αλλαγών που πρέπει να κάνει η χώρα, μια αντίστοιχη μείωση, περιστολή της τακτικής κρατικής χρηματοδότησης και αντίστοιχα της εκλογικής. <br />Όπως είπαμε και χθες, η τακτική κρατική χρηματοδότηση από 1,02‰ που ήταν επί των προγραμματισθέντων εσόδων γίνεται 0,5‰ επί των πραγματοποιηθέντων εσόδων του ετήσιου κρατικού προϋπολογισμού. Αντίστοιχη μείωση έχουμε και στην εκλογική κρατική χρηματοδότηση η οποία θα είναι 0,8‰ και επί των πραγματοποιηθέντων καθαρών εσόδων. <br />Απ’ ό,τι είδα και χθες στη συνεδρίαση δεν υπάρχουν αντιρρήσεις σε ό,τι αφορά στη μείωση αυτή. Είναι αντίστοιχη με όλα τα δεδομένα της χώρας μας. Το πώς κατανέμεται αυτό το ποσοστό καθορίζεται στο άρθρο 2. <br />Στο άρθρο 3 έχουμε μια σημαντική αλλαγή στη διακίνηση εσόδων και δαπανών. Είναι πάρα πολύ σημαντικό ότι όλα γίνονται μέσω συγκεκριμένων τραπεζικών λογαριασμών, μέσω μιας συγκεκριμένης διαδικασίας.<br />Επαναλαμβάνω ότι αν έχετε κάποια ιδέα να γίνει πιο σφιχτή αυτή η διαδικασία, εδώ είμαστε να την ακούσουμε. <br />Αντίστοιχοι περιορισμοί στις δαπάνες των υποψηφίων υπάρχουν και στο άρθρο 4.<br />Στο άρθρο 5 έχουμε τους τρόπους και τους περιορισμούς της ιδιωτικής χρηματοδότησης πολιτικών κομμάτων, συνασπισμών κομμάτων. Η χρηματοδότηση γίνεται με ονομαστικές καταθέσεις, όπως είπαμε. <br />Θα ήθελα να πω δυο λόγια για το θέμα των κουπονιών. Επιφυλάσσομαι για την δευτερολογία μου. Συμφωνώ, αν και με εντυπωσίασε το εύρος της διαμαρτυρίας για τα κουπόνια. Εννοώ το εύρος μέσα στη Βουλή, του πολιτικού φάσματος. Θέλω να σας πω ότι σίγουρα δεν είναι σωστό να ζητάμε αριθμό φορολογικού μητρώου για ποσά της τάξης των 10 και των 20 ευρώ. <br />Ακούστηκαν πάρα πολλά για φακελώματα. Είμαστε μια δημοκρατία, ένα κράτος δικαίου. Αυτά τα πράγματα ας τα βγάλουμε λίγο από το μυαλό μας. Ας σταματήσουμε να σκεφτόμαστε με το παραμικρό ότι πάμε για φακελώματα ότι πάμε για άλλες εποχές. Αυτές ήταν εποχές μισαλλοδοξίας και πρέπει να βάλουμε τέλος όλοι μαζί.<br />ΟΙ απαγορεύσεις χρηματοδότησης είναι σαφείς. Έχουν προστεθεί και οι ιδιοκτήτες μέσων ενημέρωσης. <br />Στο άρθρο 6 έχουμε τους τρόπους και περιορισμούς της χρηματοδότησης υποψηφίων και αιρετών αντιπροσώπων. <br />Στο άρθρο 7 έχουμε την αλλαγή των ορίων χρηματοδότησης που πάει από τις 15.000 ευρώ στις 20.000 ευρώ για τα κόμματα και αντίστοιχα από τις 3.000 στις 5.000 ευρώ για τους υποψηφίους. Είναι μια αλλαγή που θεωρώ ότι ανταποκρίνεται στις σημερινές συνθήκες. <br />Θα διατηρήσω τις επιφυλάξεις μου κυρία Πρόεδρε, στη δευτερολογία μου για τα υπόλοιπα άρθρα.<br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς.<br />Η κ. Όλγα Γεροβασίλη, εισηγήτρια του ΣΥΡΙΖΑ έχει τον λόγο.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Σας ευχαριστώ.<br />Κυρίες και κύριοι συνάδελφοι, είπε ο κ. Κεδίκογλου μόλις τώρα ότι επί της ουσίας του νομοσχεδίου δεν ειπώθηκε τίποτα. Νομίζω, κύριε Κεδίκολγου –το είπα και στην εισήγησή μου- ότι επί της ουσίας του νομοσχεδίου αντίθετα οι ομιλητές και από τη Νέα Δημοκρατία και από το ΠΑΣΟΚ οι ομιλητές περιορίστηκαν στην Αντιπολίτευση του ΣΥΡΙΖΑ για άλλη μια φορά και δεν μίλησαν επί της ουσίας.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Ποιος το άρχισε;</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Αυτό δεν θα το σχολιάσω, διότι πραγματικά νομίζω ότι ήταν πολύ έντονη η έναρξη και από πλευράς σας. Δεν το λέω για εσάς προσωπικά.<br />Για τον ΣΥΡΙΖΑ λοιπόν, κυρίες και κύριοι συνάδελφοι, όπως πιστεύω ότι αναδείξαμε και χθες στην συζήτηση επί της αρχής η χρηματοδότηση των πολιτικών κομμάτων συνδέεται με τη θεσμική ποιότητα του δημοκρατικού μας πολιτεύματος και την ελεύθερη πρόσβαση των πολιτών στην πολιτική ζωή. <br />Μόνο μια επαρκής δημόσια χρηματοδότηση με όρους αναλογικής ισότητας, καθώς και η προσωπική χρηματοδότηση από Έλληνες πολίτες διασφαλίζουν την οικονομική αυτοτέλεια των κομμάτων. Γι’ αυτόν τον λόγο διαφωνούμε με τη δυνατότητα των νομικών προσώπων ιδιωτικού δικαίου να χρηματοδοτούν πολιτικά κόμματα, έστω και με το όριο των 20.000 ευρώ ανά έτος.<br />Προχωράω στη συζήτηση επί των άρθρων. Το άρθρο 1 του υπό ψήφιση νομοσχεδίου εισάγει μια σειρά από ορισμούς που αντιστοιχούν σε πρόνοιες των επιμέρους διατάξεων. Στην παράγραφο 3 μειώνεται η ετήσια κρατική επιχορήγηση στο 0,05‰ επί των καθαρών εσόδων του κρατικού απολογισμού του προηγούμενου έτους, παράλληλα μειώνονται αναλογικά και η εκλογική και η χρηματοδότηση για ερευνητικούς και μορφωτικούς λόγους. <br />Εννοείται -το διατυπώσαμε και χθες- πως δεχόμαστε τη συνεπαγόμενη μείωση του ποσού εν μέσω οικονομικής κρίσης, σεβόμενοι όλες τις ανάγκες της ελληνικής κοινωνίας και την κατά προτεραιότητα κάλυψή τους. Θα επαναλάβω άλλη μια φορά, όμως, πως από το 2009 μέχρι σήμερα έχει μειωθεί η κρατική επιχορήγηση περίπου κατά 75% αυθαίρετα χωρίς καμμία νομοθετική μεταβολή. Υπερψηφίζουμε, λοιπόν, το άρθρο 1.<br />Επίσης, θα υπερψηφίσουμε και τα άρθρα 2, 3 και 4. Ειδικότερα με το άρθρο 2, καθορίζεται η κατανομή της επιχορήγησης στα πολιτικά κόμματα. Επαναλαμβάνω και σήμερα ότι αλληλένδετο με το ύψος της χρηματοδότησης είναι και το θέμα της απόδοσης των χρημάτων αυτών εγκαίρως προς τα κόμματα ώστε να μπορούν στοιχειωδώς να προγραμματίσουν τις υποχρεώσεις τους. Ο προγραμματισμός αποβαίνει προς όφελος της εξοικονόμησης πόρων και της ακώλυτης πολιτικής δράσης. <br />Εδώ βάλαμε και μια πρόταση -γιατί ειπώθηκε ότι δεν βάλαμε και προτάσεις, βάλαμε όμως προτάσεις- η οποία λέει να νομοθετηθεί ότι πρέπει να δίνεται στα κόμματα στην αρχή του έτους ένα ποσοστό της κρατικής χρηματοδότησης και μετά με απολογιστικά στοιχεία να κλείνει το υπόλοιπο. Βέβαια, η εισαγωγή μιας ρύθμισης δεν λύνει από μόνη της το πρόβλημα. Προϋποτίθεται και η τήρησή της.<br />Στο άρθρο 3, καθορίζονται οι όροι για την είσπραξη και διακίνηση των εσόδων και τον έλεγχο των εξόδων. Συμφωνούμε.<br />Στο άρθρο 4, επέρχεται η αντιστοίχιση των διατάξεων που ισχύουν για πολιτικά κόμματα και συνασπισμούς κομμάτων με σχετικές ρυθμίσεις που αφορούν υποψήφιους Βουλευτές και Ευρωβουλευτές και συμφωνούμε και σε αυτό.<br />Στο άρθρο 5, κυρίες και κύριοι συνάδελφοι, διαφωνούμε. Θα μπορούσαμε να συμφωνήσουμε σε κάποιες πρόνοιες των παραγράφων 1, 2, 3, 4, 5 και 6. Θεωρούμε, όμως, απαράδεκτη τη ρύθμιση της παραγράφου 4. Θεωρούμε ότι οδηγεί στη φαλκίδευση του θεμελιώδους δικαιώματος των πολιτικών κομμάτων να διατηρούν την ανωνυμία των μελών τους και το προσωπικό δικαίωμα των πολιτών στη ανώνυμη συνεισφορά με τη μορφή συνδρομής μέλους. Ξέρετε ότι ο πολίτης που προσφέρει 5, 10, 20, 50 ευρώ, δεν θέλει να γίνουν γνωστά τα πολιτικά του φρονήματα.<br />Επίσης, αυτό δεν γίνεται για να συναλλαχθεί ο πολίτης με το κόμμα. Διότι δεν προσδοκά ανταπόδοση από αυτό, στήριξη προσφέρει να συνεχίσει τον πολιτικό και ιδεολογικό του αγώνα. Και επειδή έχουμε ζήσει μαύρες εποχές πρόσφατα στην ιστορία μας, σας προτείνουμε αυτό το άρθρο να αφαιρεθεί. Δεν θέλουμε ούτε το όριο των 150.000 ευρώ, το οποίο δεν αλλάζει την ουσία του άρθρου, όχι επειδή πιστεύουμε ότι το ποσό των 150.000 είναι μικρό ή ανεφάρμοστο ή ισοπεδωτικό, που εν πάση περιπτώσει είναι όλα τα παραπάνω, αλλά επειδή διαφωνούμε με κάθε μέτρο που νομιμοποιεί την καταγραφή αριθμού μελών και πολύ περισσότερο τα προσωπικά του στοιχεία.<br />Συμφωνούμε με τους περιορισμούς που εισάγονται στη χρηματοδότηση πολιτικών προσώπων, συνεπώς υπερψηφίζουμε το άρθρο 6, που αναφέρεται στη χρηματοδότηση υποψηφίων στις εθνικές εκλογές και για το Ευρωπαϊκό Κοινοβούλιο.<br />Στο άρθρο 7 έχουμε σοβαρές διαφωνίες, θα το καταψηφίσουμε. Διαφωνούμε με τη θεσμοθέτηση της ιδιωτικής χρηματοδότησης κομμάτων από τα νομικά πρόσωπα ιδιωτικού δικαίου και ιδιωτικές εταιρείες.<br />Διότι ό,τι συνέβαινε μέχρι σήμερα κάτω από το τραπέζι, τώρα θα συμβαίνει νόμιμα πάνω από το τραπέζι και ηθικά, ενδεχομένως. <br />Αντίστοιχα φαινόμενα διαφθοράς που σχετίζονται με τη διακίνηση πολιτικού χρήματος από επιχειρηματικά συμφέροντα έχουν εκδηλωθεί και από τις δύο πλευρές του Ατλαντικού. Εμείς δεν θέλουμε να αντιμετωπίζονται τα κόμματα σαν ανώνυμες εταιρείες με πρακτικές αγοράς. Την ώρα που ισχυροί οικονομικοί παράγοντες και λόμπι θα επιδιώκουν τον έλεγχο της πολιτικής ζωής, το μέλος και ο ψηφοφόρος θα υπόκειται σε έναν ασφυκτικό οικονομικό έλεγχο για τη συνδρομή του. Και διαφωνούμε και καταψηφίζουμε. <br />Το άρθρο 8 εισάγει κάποιες νομοτεχνικές διορθώσεις. Δεν έχουμε καμμία διαφωνία. <br />Στο άρθρο 9 διατηρούμε τις επιφυλάξεις μας. Θα ψηφίσουμε «παρών», διότι δεν αρκεί η απαγόρευση της οργανωμένης μετακίνησης από τα αστικά κέντρα προς τις εκλογικές περιφέρειες, αν δεν συνοδεύεται από τη διεύρυνση του δικαιώματος των ετεροδημοτών να ψηφίζουν στον τόπο κατοικίας τους σε όλες τις εκλογικές αναμετρήσεις. Διότι δεν μπορούμε να βλέπουμε τα φαινόμενα που είδαμε στις φετινές εκλογές. Αν επιβάλλουμε μόνο το πρώτο, τότε απλά συμβάλλουμε στην αύξηση της αποχής στις εκλογές, γιατί πολλοί συμπολίτες μας προφανώς δεν μπορούν πια να ανταποκριθούν στο αυξημένο κόστος μετακίνησης. <br />Υπερψηφίζουμε τα άρθρα 10 έως και 13, που εισάγουν τεχνικές ρυθμίσεις σχετικά με τον έλεγχο βιβλίων εσόδων – εξόδων των κομμάτων και των υποψηφίων. <br />Είμαστε αντίθετοι στο άρθρο 14, γιατί θεωρούμε πως η κύρωση της στέρησης της κρατικής επιχορήγησης για απλές παραβάσεις είναι προφανώς δυσανάλογη και προσβάλλει την αρχή της αναλογικότητας.<br />Υπερψηφίζουμε τα άρθρα 15 και 16 για τις κυρώσεις υποψηφίων και τις σχετικές ποινικές κυρώσεις που θωρακίζουν το παρόν σχέδιο νόμου. <br />Υπερψηφίζουμε το άρθρο 18, όπως αυτό τροποποιήθηκε και μετά την παρέμβασή μας. Αναφέρομαι στην απόσυρση της παραγράφου 2, η οποία συνιστούσε μία ακραία μορφή λογοκρισίας και δεν έγινε δεκτή ούτε από τη Νέα Δημοκρατία ούτε από το ΠΑΣΟΚ. <br />Καταψηφίζουμε τη διάταξη του άρθρου 19 που αναθέτει τον έλεγχο της συμμόρφωσης προς τις διατάξεις του παρόντος στην επιτροπή του άρθρου 3α του ν.3213/2003. Έχουμε διαφωνήσει στη συγκρότηση της Επιτροπής Ελέγχου και θεωρούμε ότι με αυτήν τη σύνθεση, η επιτροπή δεν μπορεί να ανταποκριθεί στα καθήκοντά της. Δεν έχουμε αντίρρηση να είναι πλειοψηφία οι δικαστικοί λειτουργοί. Αρνούμαστε σε αυτήν την επιτροπή τη συμμετοχή του διορισμένου εκάστοτε υποδιοικητή της Τράπεζας της Ελλάδος. Υπάρχουν πολλοί τρόποι να συγκροτηθεί μία επιτροπή σαν αμερόληπτο και αντικειμενικό σώμα, ώστε ο ελεγχόμενος να μην είναι και ελεγκτής. Θα θέλαμε και αναλογική εκπροσώπηση των κομμάτων, επαναλαμβάνω, χωρίς αυτό να σημαίνει ότι θα έπρεπε να είναι πλειοψηφία οι Βουλευτές και τα κόμματα.<br />Τέλος, θέλω να επισημάνω και την έκθεση της Επιστημονικής Υπηρεσίας της Βουλής, που εκφράζει αμφιβολίες για την πιθανή σύγχυση που δημιουργεί η διάσπαση αρμοδιότητας μεταξύ του αρμοδίου οργάνου για την ποινική παραπομπή ελεγχομένων, διότι ο νομοθέτης δεν επιθυμεί τροποποίηση της αποκλειστικής αρμοδιότητας του Δικαστικού Συμβουλίου να παραπέμπει Υπουργούς ή Υφυπουργούς που τυγχάνουν να είναι Βουλευτές. Έτσι το Δικαστικό Συμβούλιο δεν θα μπορεί να ελέγχει Υπουργούς αν αυτοί είναι και Βουλευτές. Αυτό θεωρούμε ότι είναι ή «στο πόδι» ή από ιδιοτέλεια. <br />Επίσης, η εξουσιοδότηση του άρθρου 21 στην παράγραφο 1 είναι γενική και αόριστη και συνεπώς η κωδικοποίηση που θα γίνει με προεδρικό διάταγμα δεν μπορεί να θεσπίσει νέους κανόνες δικαίου. <br />Τελειώνοντας, θέλω να αναφερθώ και να στηλιτεύσω άλλη μία φορά τον τρόπο με τον οποίο εισάγονται οι τροπολογίες. Δεν μιλάω μόνο για το χρόνο στον οποίο εισάγονται, που και αυτός είναι σημαντικός, δηλαδή έχουμε ήδη ξεκινήσει την κατ’ άρθρον συζήτηση και δεν έχουμε ακόμα γνώση για το ποιες τροπολογίες γίνονται αποδεκτές ή για το ποιες πρέπει να συζητήσουμε. Σήμερα το πρωί ήρθε και καινούργια. <br />Όμως, δεν μπορώ να μην πω ότι φέρνει η Κυβέρνηση τροπολογίες, οι οποίες σε πολλές περιπτώσεις θα μπορούσαν να αποτελούν αυτοτελή νομοσχέδια και με το εξής τρικ: Χρησιμοποιεί για διαφορετικά θέματα άρθρα μέσα στην ίδια τροπολογία, προσπαθώντας να μας εγκλωβίσει ή να μας εκθέσει, όταν καταψηφίζοντας ένα άρθρο μίας τροπολογίας, καταψηφίζουμε υποχρεωτικά και τα άλλα. <br />Με αυτόν τον τρόπο απαξιώνεται η κοινοβουλευτική διαδικασία και βεβαίως εμείς θα θέσουμε άλλη μια φορά το θέμα εδώ, ότι τα άρθρα των τροπολογιών πρέπει να έχουμε δικαίωμα να τα ψηφίζουμε ένα-ένα, για να είμαστε σαφείς. Είναι εξαιρετικά κακό αυτό που κάνετε. <br />Εν πάση περιπτώσει, για τις τροπολογίες πιστεύω ότι θα έχουμε το χρόνο να αναφερθούμε μετά. <br />Σας ευχαριστώ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Θα παρακαλούσα να αναφέρεστε στις τροπολογίες, για όσες μπορείτε, για να μην επανερχόμαστε για τις τροπολογίες.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Δεν ξέρουμε ακόμα ποιες είναι.</speech><speech by="#s125"><from>ΠΡΟΕΔΡΕΥΟΥΣΑ</from> Εντάξει. Τότε να τοποθετηθείτε στη δευτερολογία σας.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Να μας πει ποιες τροπολογίες θα συζητηθούν. Αν το κάνει ο κύριος Υπουργός τώρα, θα συνεχίσω αμέσως.</speech><speech by="#s125"><from>ΠΡΟΕΔΡΕΥΟΥΣΑ</from> Όχι, αφού τελειώσατε. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. <br />Τον λόγο έχει ο κ. Γιάννης Κουτσούκος ειδικός αγορητής του ΠΑΣΟΚ.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Ευχαριστώ, κυρία Πρόεδρε. <br />Κυρίες και κύριοι συνάδελφοι, ενώ ξεκίνησε χτες μια συζήτηση για μια σημαντική θεσμική παρέμβαση για τα οικονομικά των κομμάτων, που κατά την άποψή μου -το είπα και στην εισήγησή μου- εμπεριέχει στοιχεία για συνεννόηση, αξιοποιήθηκε δυστυχώς για την όξυνση του κλίματος πόλωσης, ακραίας και καταστροφικής πόλωσης, που τινάζει την οικονομία στον αέρα. <br />Βλέπετε πού πάνε το χρηματιστήριο, τα spreads και τα επιτόκια. Και τι δεν ακούστηκε: «Κουμπαράδες», «αργυρώνητοι», ΑΤΜ, καταθέσεις, ό,τι θέλετε σε αυτόν τον πόλεμο των ασύμμετρων απειλών μεταξύ Νέας Δημοκρατίας και ΣΥΡΙΖΑ. <br />Θέλω να στείλω ένα μήνυμα και να γίνει σαφές: Μαζέψτε τους, κύριε Τσίπρα και κύριε Σαμαρά. Καταστρέφουν την οικονομία, δυναμιτίζουν τα πάντα, καταστρέφουν ό,τι πέτυχε ο λαός με τις θυσίες του. Αν συνεχίσουν έτσι, σας προειδοποιώ ότι οι εξελίξεις θα είναι χείριστες, όποιος και αν κυβερνήσει. Γιατί γυρίζουμε πίσω. Και το λέω ως ΠΑΣΟΚ, που πληρώσαμε το κόστος των αποφάσεων για να φτάσει η χώρα μέχρι εδώ και να είναι στα πόδια της. <br />Άρα, λοιπόν, δεν πρέπει να υποτιμάει κανένας εμάς και να θεωρεί ότι θα παρακολουθήσουμε άπραγοι τις εξελίξεις. Πορεία ακραίας πόλωσης και σύγκρουσης, που τελικά νομίζουν ότι στρέφεται κατά του ΠΑΣΟΚ, αλλά επί της ουσίας στρέφεται κατά της χώρας, εμάς δεν θα μας βρει σύμφωνους. <br />Έρχομαι τώρα στο νομοσχέδιο. Είπα, λοιπόν, ότι έχουμε ένα νομοθέτημα το οποίο επιχειρεί να λύσει προβλήματα που έχουμε εντοπίσει από το παρελθόν και να βελτιώσει τη μεγάλη, κατά την άποψή μου, θεσμική παρέμβαση του Συντάγματος, το άρθρο 29, όπως την υλοποίησε ο ν. 3023/2002, ο λεγόμενος «νόμος Σκανδαλίδη». Δηλαδή, επιχειρεί να οριοθετήσει ακόμα περισσότερο τη χρηματοδότηση με διαφάνεια, τους ελέγχους και τους απολογισμούς και όλα αυτά να τα εντάξει κάτω και από το κλίμα της εποχής, που απαιτεί και διαφάνεια και λιγότερους πόρους από τα κόμματα, και να θεσμοθετήσει εντέλει τον περιορισμό της χρηματοδότησης που, όπως είπα, έγινε πράξη με τις περικοπές τα έτη που προηγήθηκαν. Ας αναλογιστούμε ότι η κρατική χρηματοδότηση το 2010 ήταν γύρω στα 55 εκατομμύρια και έφτασε στα 10 εκατομμύρια. Αυτή η συζήτηση, δυστυχώς, δεν αξιοποιήθηκε για να βρούμε διορθωτικές παρεμβάσεις πάνω στο νομοσχέδιο, να βρούμε τα σημεία που μας ενώνουν και που μας χωρίζουν, αλλά χρησιμοποιήθηκε με έναν τέτοιο τρόπο, που τελικά στρεφόταν κατά κύριο λόγο κατά του ΠΑΣΟΚ.<br />Άκουσα ακραίες απόψεις, από το παρελθόν, από περιπλανώμενους, από ιδρυτές κομμάτων, που δεν έχουμε δει τον απολογισμό τους, που δεν ξέρουμε πού βρήκαν τα λεφτά, πού τα χάλασαν, πώς βρίσκονται σήμερα στην πολιτική. Δεν θέλω να επανέλθω σ’ αυτό το κλίμα.<br />Άκουσα, όμως και σοβαρές τοποθετήσεις, μεταξύ των οποίων ήταν του Γραμματέα της Κοινοβουλευτικής Ομάδας του ΣΥΡΙΖΑ του κ. Βούτση, που μας κάλεσε με τον πολιτικό του τρόπο να μιλήσουμε για τα δάνειά μας. Και αναφέρθηκε και ο ίδιος στις δυσκολίες που αντιμετωπίζει το κόμμα του.<br />Κυρίες και κύριοι συνάδελφοι, δεν το ξέρετε όλοι ότι τα κόμματα αντιμετωπίζουν οικονομικές δυσκολίες γιατί βρίσκονταν σε μια λογική, η οποία τα οδηγούσε συνεχώς σε παραπέρα αύξηση των δαπανών τους σε ένα προηγούμενο κλίμα, το οποίο επιχειρούμε τώρα να το αλλάξουμε με περιορισμό των δαπανών;<br />Εμείς έχουμε δηλώσει ότι από την άποψη την οικονομική είμαστε χρεοκοπημένοι ως κόμμα. Άρα, άμα δεν έχεις να δώσεις, δεν μπορείς να διαπραγματευθείς με τις τράπεζες. Ο ΣΥΡΙΖΑ μας είπε ότι διαπραγματεύθηκε. Η ΝΔ μας λέει ότι έχει διαπραγματευθεί.<br />Εμείς αυτήν τη στιγμή δεν απολαμβάνουμε της κρατικής χρηματοδότησης, διότι την παρακρατούν οι τράπεζες. Πρέπει, λοιπόν, να λύσουμε το θέμα της λειτουργίας του κόμματός μας από τη μια μεριά. Έτσι, μόνο ό,τι δίνουν οι Βουλευτές μας δημιουργεί κάποιο ταμείο στο ΠΑΣΟΚ για να αντιμετωπίζει τα έξοδά του. Αυτή είναι η πραγματικότητα. Την ομολογούμε. Την ξέρει ο ελληνικός λαός. Από κει και πέρα, μας κρίνει όλους, μας κατατάσσει και καλό είναι όσοι ασχολούνται με τα οικονομικά των άλλων, να λύνουν πρώτα και να αντιμετωπίζουν και τα του οίκου τους. Γιατί είμαστε σε μία περίοδο που μπορεί κανείς να αντλήσει επιχειρήματα για να αντιστρέψει αυτήν την αντιπαράθεση. Εγώ δεν θέλω να το κάνω.<br />Έτσι, λοιπόν, αγαπητοί συνάδελφοι, εμείς θα ψηφίσουμε το νομοσχέδιο και τα άρθρα του, που προβλέπουν την περικοπή της κρατικής χρηματοδότησης από το 1,2‰ του προϋπολογισμού στο μισό τοις χιλίοις επί του απολογισμού, όμως, όχι επί του προϋπολογισμού, που περιορίζουν την εκλογική αποζημίωση από το 0,22‰ στο 0,08‰.<br />Θα ψηφίσουμε τις διατάξεις που λένε ότι η διακίνηση εσόδων και εξόδων πρέπει να γίνεται από τραπεζικούς λογαριασμούς. Το έλεγε και η προηγούμενη διάταξη, αλλά άφηνε ένα κενό για ένα μικρό ποσό.<br />Θα ψηφίσουμε τη διάταξη που λέει ότι όποιος καταθέτει μέχρι είκοσι χιλιάδες ευρώ πρέπει να είναι ονομαστική η κατάθεσή του. Και δεν θεωρούμε ότι μέσα από αυτή νομιμοποιείται η διαπλοκή, όπως ακούστηκε, γιατί η διαπλοκή έχει να κάνει με άλλη τάξη μεγέθους και όχι με αυτά τα νούμερα. <br />Θέλω, βεβαίως, να επαναλάβω αυτό που είπα στην επιτροπή, ότι με τη διάταξη του άρθρου που επιβάλλει όλες οι εισφορές στις οικονομικές εξορμήσεις με κουπόνια να είναι ονομαστικές εμείς δεν συμφωνούμε. Γιατί πιστεύουμε στη δημοκρατική λειτουργία των κομμάτων και στη μαζική συμμετοχή των πολιτών. Άρα, όπως είπα χαρακτηριστικά στην Επιτροπή, την ώρα που του λες του άλλου «δώσε μου πέντε ευρώ», δεν μπορείς να του ζητάς το ΑΦΜ του και τα υπόλοιπα στοιχεία του.<br />Αυτό οδήγησε στην τροποποίηση που έκανε το Υπουργείο για τις εξορμήσεις μέχρι εκατόν πενήντα χιλιάδες ευρώ. Και αν, όπως άκουσα τον εισηγητή του ΚΚΕ, αυτό δημιουργεί παρανόηση σε σχέση με τη νομοτεχνική του διατύπωση, θέλω να είναι σαφές: Τα κόμματα πρέπει, πέραν από την κρατική χρηματοδότηση, τις εισφορές των επωνύμων, να έχουν και ένα ποσό, το οποίο να μπορούν να το αναζητούν τα μέλη τους, οι νεολαίοι τους, μέσα από οικονομικές εξορμήσεις.<br />Εμείς ως ΠΑΣΟΚ αυτό το έχουμε κάνει στο παρελθόν και το κάνουμε και τώρα. Κάθε μαζική διαδικασία αξιοποιείται για να εισπράξουμε ορισμένα χρήματα. Και έχουμε κάνει πολλές μαζικές διαδικασίες. Η τελευταία που ήταν για την εκλογή Προέδρου του ΠΑΣΟΚ είχε χιλιάδες ανθρώπους που ήρθαν και ψήφισαν και κατέβαλαν τον οβολόν τους.<br />Άρα, λοιπόν, αυτό θέλω να το θεραπεύσουμε. Έχω στείλει σαφέστατο μήνυμα στην Κυβέρνηση. Και επαναλαμβάνω, αν υπάρχει αμφιβολία σε σχέση με τη διατύπωση της ρύθμισης, εμείς προτείνουμε αυτή να βελτιωθεί.<br />Μ’ αυτά, κυρίες και κύριοι συνάδελφοι -για να μην καταχρώμαι τον χρόνο- θέλω να καλέσω όλους σε ένα άλλο διαφορετικό κλίμα να αναδείξουν τα θετικά του νομοσχεδίου, να κρατήσουν τις επιφυλάξεις τους για τα σημεία τα οποία κατά την άποψή τους μπορούμε να διορθώσουμε και δεν τα διορθώσαμε, αλλά να μην δηλητηριάζουν άλλο το πολιτικό κλίμα. Όπως είπα και χθες, το Κοινοβούλιο με τα νομοθετήματά του έχει οδηγήσει σε μία διάφανη και κρυστάλλινη αποτύπωση της θέσης του πολιτικού προσωπικού με το «πόθεν έσχες», με το διαχρονικό του έλεγχο -ενώ άλλες εξουσίες δεν το έχουν κάνει- και τώρα το κάνουμε και για τα κόμματα. <br />Ευχαριστώ πολύ, κυρία Πρόεδρε.<br /></speech><speech by="#s125"><from>ΠΡΟΕΔΡΕΥΟΥΣΑ</from> Και εμείς, κύριε Κουτσούκο.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου, πενήντα τρεις μαθητές και μαθήτριες και τρεις εκπαιδευτικοί από το Γενικό Λύκειο Μελισσίων.<br />Καλώς μας ήρθατε.<br /><br />Τον λόγο έχει ο ειδικός αγορητής της Χρυσής Αυγής κ. Αντώνιος Γρέγος.</speech><speech by="#s62"><from> ΑΝΤΩΝΙΟΣ ΓΡΕΓΟΣ</from> Ευχαριστώ, κυρία Πρόεδρε.<br />Το κοινοβουλευτικό έργο της Χρυσής Αυγής το οποίο σκοπίμως αποσιωπάται από τα μέσα της διαπλοκής, περιλαμβάνει εκτός από την κατάθεση χιλιάδων ερωτήσεων, επίκαιρων ερωτήσεων και αναφορών -ακόμη και από τους πολιτικούς κρατούμενους- και προτάσεις νόμου. <br />Μία τέτοια πρόταση νόμου είχαμε καταθέσει στις 16-7-2012. Στην αιτιολογική έκθεση και επί της αρχής είχαμε πει σ’ αυτήν την πρόταση νόμου: Τα κόμματα υπάρχουν, για να υπηρετούν το λαό και όχι για να υπηρετούνται από αυτόν. Συνεπώς, είναι εσφαλμένο να επιβαρύνεται υπέρμετρα ο φορολογούμενος προκειμένου να χρηματοδοτηθεί η λειτουργία γιγαντιαίων κομματικών μηχανισμών. Ο Λαϊκός Σύνδεσμος-Χρυσή Αυγή, πρεσβεύει την πλήρη κατάργηση της οικονομικής ενίσχυσης των κομμάτων από το κράτος. Όμως, η παράγραφος 2 του άρθρου 29 του Συντάγματος, όπως ισχύει σήμερα, δεν επιτρέπει κάτι τέτοιο. Θα πρέπει να γίνει μία αναθεώρηση του Συντάγματος.<br />Επί των άρθρων είχαμε επισημάνει, στο άρθρο 1: Ειδικότερα, προτείνεται η μείωση αυτής από ποσοστό έως 0,22‰ σε ποσοστό ως 0,044‰ των τακτικών εσόδων του κρατικού προϋπολογισμού του οικονομικού έτους κατά τη διάρκεια του οποίου διεξάγονται οι εκλογές. <br />Στο άρθρο 2 λέγαμε ότι προτείνεται η κατάργηση των διατάξεων του άρθρου 4 του ν. 3023/2002, που αφορούν την οικονομική ενίσχυση των κομμάτων για ερευνητικούς και επιμορφωτικούς σκοπούς. <br />Σας το καταθέτω για τα Πρακτικά.<br /><br />Μας κόψατε τη χρηματοδότηση την οποία επιστρέψαμε στο λαό, στους Έλληνες. Ναι, την επιστρέψαμε στους Έλληνες, γιατί από τους Έλληνες πήραμε τη χρηματοδότηση και στους Έλληνες θέλουμε να την αποδώσουμε. <br />Σχετικά με τα κουπόνια, έγινε ένα πάρα πολύ μεγάλο θέμα για το αν θα πρέπει να είναι ονομαστικά. Φανταστείτε να βγει κάποιος να πουλήσει κουπόνια του ΠΑΣΟΚ ή της Νέας Δημοκρατίας. Καλά, αυτό είναι κάπως απίθανο, γιατί αν τολμήσει κάποιος κάτι τέτοιο, θα βρεθούν κάποιοι να τον κυνηγάνε, μέχρι να πατήσει μαύρο χιόνι που λένε. Φανταστείτε, όμως, στην περίπτωση κάποιων κομμάτων, όπως η Χρυσή Αυγή, που στηρίζονται σ’ αυτήν την οικονομική ενίσχυση, να πάει κάποιος και να δώσει κουπόνια και να του πει ο άλλος «Πρέπει να δώσω ταυτότητα; Πρέπει να δώσω ΑΦΜ;», τη στιγμή που διωκόμαστε ακόμα και για τις ιδέες μας. <br />Εμείς, βέβαια, μπορούμε να στείλουμε το ΣΔΟΕ και στα κόμματα και στις φυλλάδες και στα κανάλια της διαπλοκής, γιατί κανείς για μας δεν πρέπει να είναι υπεράνω του νόμου. Επίσης, θέλουμε να μάθουμε πόσα χρωστάει το «MEGA», πόσα χρωστάει το «ΕΘΝΟΣ», ποια είναι η οικονομική κατάσταση των Πρετεντέρηδων και των λοιπών μεγαλοδημοσιογράφων.<br />Μιλήσατε για παθογενέσεις και λάθος διαχειρίσεις. Πολύ πλούσια η ελληνική γλώσσα. Δεν είναι ούτε το ένα, ούτε το άλλο. Κλεψιά και σκάνδαλα είναι, δαπάνες κομμάτων, «θαλασσοδάνεια», απαλλαγές τραπεζιτών, με κορυφαία τις πολιτικές διώξεις και την ποινικοποίηση των ιδεών.<br />Ακούσαμε ότι η Νέα Δημοκρατία εξυπηρετεί τα δάνειά της. Πώς; Παίρνοντας άλλα δάνεια.<br />Αυτό ισχύει και για τους πολίτες; Και αφού είστε τέτοιοι οικονομικοί εγκέφαλοι και θέλετε να φέρετε την ανάπτυξη, εδώ φαίνεται ξεκάθαρα ότι ούτε τα του οίκου σας δεν μπορείτε να τακτοποιήσετε. Αν δεν τα καταφέρνετε εκεί στο κτήριο της Συγγρού, μπορείτε να το βγάλετε στο σφυρί. <br />Χθες μιλήσαμε για εγκληματικές οργανώσεις και οικονομικό προσπορισμό. Αναφέρομαι στο ΠΑΣΟΚ και τη Νέα Δημοκρατία. Εμείς δεσμευόμαστε και από του Βήματος της Βουλής ότι θα σύρουμε την ελληνική Κυβέρνηση στα ευρωπαϊκά δικαστήρια, για να λογοδοτήσει.  <br />Σχετικά με την επιτροπή που θα αναλάβει τον έλεγχο, θα ήθελα  να πω ότι συμμετείχαν εκπρόσωποι όλων των κομμάτων, συμμετείχαν και δικαστικοί, συμμετείχαν και πανεπιστημιακοί. Τώρα, εάν υπάρχει κάποιος δικαστικός, όπως εκείνος που δεν έδωσε άδεια στους πολιτικούς κρατούμενους να έρθουν να ψηφίσουν προχθές στη ψήφο εμπιστοσύνης, τι θα γίνει με αυτήν την επιτροπή; Υπάρχει περίπτωση να συμμετέχουν τέτοιοι δικαστικοί; <br />Λέμε «ναι» στη μείωση της κρατικής χρηματοδότησης. Λέμε «ναι» στη διακοπή της χορήγησης εισιτηρίων σε ετεροδημότες. Η κάθαρση φυσικά θα έρθει, αλλά δεν μπορεί να γίνει αυτό από εσάς. <br />Ποιον κοροϊδεύετε, όταν προβλέπεται στο άρθρο 1, εδάφιο ββ, κρατική χρηματοδότηση για τα παραρτήματά σας, δηλαδή τα διάφορα ιδρύματα που ίδρυσαν οι διαπλεκόμενοι και υπεύθυνοι για τη σημερινή καταστροφή, όπως Πρωθυπουργοί και διάφοροι Υπουργοί, παλιοί και νέοι; Ποιες είναι οι έρευνες και οι μελέτες που έχουν κάνει για να αξίζουν τα χρήματα του λαού που πένεται, τα ιδρύματα όπως το Ίδρυμα Καραμανλή, το Ίδρυμα Παπανδρέου κ.λπ., εκτός από το βόλεμα των «δικών σας παιδιών» και κάποιων αποτυχημένων δημοσιογράφων που κάνουν πληρωμένη προπαγάνδα από τα μέσα ενημέρωσης που σας χρηματοδοτούν;<br />Ποιος είναι ο λόγος που διατηρούνται στη ζωή με κρατικά λεφτά αυτά τα ιδρύματα και δεν καταργούνται; Ποιος είναι ο λόγος που δεν έχουν δεχθεί ποτέ οικονομικό έλεγχο, ώστε να μάθουμε πόσα χρωστάνε, όπως ακριβώς και τα κόμματά σας; <br />Αυτό το απαράδεκτο νομικά και πολιτικά νομοσχέδιο εκτός των υπολοίπων, δίνει και συγχωροχάρτι στις μέχρι τώρα παράνομες και εγκληματικές χρηματοδοτήσεις, που είναι υπεύθυνες, όπως και εσείς, για την κατάρρευση της ελληνικής οικονομίας, επειδή δεν προβλέπει καμμία κύρωση ή κανέναν έλεγχο για απόδοση λογαριασμού στη Βουλή ή σε οποιαδήποτε επιτροπή για τα χρήματα που ελήφθησαν, που χρωστούνται και που δεν πρόκειται ποτέ να αποδοθούν στον ελληνικό λαό από τον οποίο ληστεύτηκαν.      <br />Γιατί, εφόσον θέλετε να καταργήσετε τη διαπλοκή και τη συναλλαγή, δεν βάζετε μεταβατική διάταξη που να λέει «αν μέσα σε εύλογο χρονικό διάστημα δεν παρασχεθούν πλήρη οικονομικά στοιχεία από τα ταμεία των κομμάτων στην αρμόδια επιτροπή της Βουλής, παραπέμπονται αυτεπαγγέλτως οι υποθέσεις στην εισαγγελία, με το αδίκημα της κακουργηματικής υπεξαίρεσης και απιστίας»; Ποιος σας εμποδίζει να το κάνετε αυτό, αν όχι το διεφθαρμένο πολιτικό σύστημα που αποτελείτε μέρος του; <br />Το νομοσχέδιο αποτελεί δημιούργημα του ίδιου συστήματος που υποτίθεται ότι πάει να βελτιώσει, αλλά, όπως είναι γνωστό, κανείς δεν μπορεί να καταργήσει τον εαυτό του και τις συνήθειές του, εκτός αν μετανοήσει ή αυτοκτονήσει. Είμαστε σίγουροι ότι δεν έχετε μετανοήσει και το αποδεικνύετε καθημερινά. <br />Όπως δηλώσαμε και στην επιτροπή, όλο το νομοσχέδιο είναι προσχηματικό, έχει όμως κάποιες θετικές διατάξεις. Έχουμε τοποθετηθεί, πραγματικά, σε σχέση με την πλήρη κατάργηση της κρατικής χρηματοδότησης. Αν’ αυτού, όμως, φέρνετε ένα νομοσχέδιο που το μόνο που κάνει είναι να διανέμει λιγότερα κονδύλια, με τον ίδιο παράλογο και πολιτικά άδικο τρόπο, χωρίς να εξασφαλίζει ούτε καν την ουσία της ύπαρξής του, δηλαδή ότι το χρήμα που διανέμεται δεν θα είναι πολιτικό. <br />Αυτό που λέμε αποδεικνύεται κυρίως από τις συγκεκριμένες διατάξεις. Στο άρθρο 4 προβλέπεται η ενίσχυση για ερευνητικούς και επιμορφωτικούς σκοπούς γι’ αυτά τα ιδρύματα που σας έλεγα πριν, τα οποία έχουν δημιουργήσει τα κόμματά σας. <br />Ο τρόπος διαχείρισης της χρηματοδότησης μέσω δύο τραπεζικών λογαριασμών, στο άρθρο 3, δεν εξασφαλίζει καμμία απολύτως διαφάνεια. Το μέσο, δηλαδή ο λογαριασμός, δεν καθορίζει την προέλευση του χρήματος. <br />Εν ολίγοις, όπως είπα και πριν, θεωρούμε προσχηματικό το σύνολο των διατάξεων. Περιμέναμε μετά την επιτροπή να φέρετε διατάξεις με τις οποίες θα περιορίζεται το πλαίσιο εκείνων των ρυθμίσεων που αποτελούν άλλοθι στο διεφθαρμένο σύστημα της Μεταπολίτευσης. <br />Στο άρθρο 5, στην παράγραφο 7, η αιτιολογική έκθεση -που είναι για γέλια θα λέγαμε, αν δεν είναι για κλάματα- μιλάει για την καταπολέμηση του φαινομένου του σημερινού άκρατου δανεισμού των κομμάτων. Μιλήσαμε εκτενώς και γι’ αυτό το θέμα χθες. Περιγράφετε εδώ, με ωραία λόγια, τη διαφθορά και την πολιτική  συναλλαγή σαράντα ετών, αυτή που οδήγησε στην καταστροφή τη χώρα και στην πενία ένα μεγάλο κομμάτι του ελληνικού πληθυσμού. <br />Αντί να συμπεριλάβετε τη διάταξη που ορίζει τακτική προθεσμία για την επιστροφή των θαλασσοδανείων των κομμάτων στο δημόσιο, με ποινικές ρήτρες για την καθυστέρηση και άσκηση ποινικών διώξεων σε περίπτωση άρνησης, αναφέρεστε, όπως σας βολεύει, μόνο για το μέλλον και καθόλου για το παρελθόν. <br />Κάνετε ότι δεν καταλαβαίνετε πως το μέλλον της χώρας δεν το ορίζετε πλέον  εσείς και γι’ αυτό οι όποιες ρυθμίσεις θα καταργηθούν εν μία νυκτί, από μία εθνική κυβέρνηση. Τότε θα επιστραφούν όλα τα χρήματα στον ελληνικό λαό. <br />Ίσως έχουν μια μικρή σημασία κάποια πράγματα, αλλά κάποια πράγματα πρέπει να τονιστούν και εντός της Βουλής. Και αναφερόμαστε εδώ στο ΚΚΕ το οποίο πολλές φορές μας χαρακτήρισε σαν μαντρόσκυλα του συστήματος. Μεγάλο λάθος φυσικά και λασπολογία. Κάποιοι άλλοι είναι μαντρόσκυλα του συστήματος και αυτοί που μας χαρακτηρίζουν έτσι είναι αυτοί που δεν δέχονται κανέναν έλεγχο, είναι αυτοί που είπαν ότι «αν τολμήσει κάποιος εισαγγελέας, ας έρθει στα γραφεία του ΚΚΕ».<br /><br />Τελειώνω, κυρία Πρόεδρε.<br />Με την αναλυτική τοποθέτηση τόσο στην επιτροπή όσο και εδώ καθίσταται φανερό ότι ο μοναδικός λόγος που καταψηφίζουμε το νομοσχέδιο δεν είναι επειδή δεν θέλουμε τη μείωση της χρηματοδότησης και τον έλεγχο της διαφάνειας -που είμαστε και οι μόνοι που έχουμε υποστεί- αλλά επειδή δεν τον εμπιστευόμαστε σε εσάς και δεν εμπιστευόμαστε το υποκριτικό πολιτικό σύστημα της διεφθαρμένης δημοκρατίας που ενώ τηρεί σιγή ιχθύος σε δικά του πολιτικά κακουργήματα, κάνει βούκινο τα πταίσματα των ιδεολογικών αντιπάλων. <br />Όταν αποκατασταθεί η δημοκρατία, τότε και ο έλεγχος θα είναι εξονυχιστικός και τα χρήματα του ελληνικού λαού δεν θα σπαταλώνται σε κόμματα και ιδρύματα.<br />Το πιο ενδιαφέρον άρθρο, το άρθρο 22 που ορίζει ως έναρξη ισχύος του νομοσχεδίου την 1-1-2015, είναι εκείνο το οποίο αποδεικνύει και το μέτρο της υποκρισίας σας. Φέρνετε ένα νομοσχέδιο το οποίο ξέρετε πάρα πολύ καλά ότι δεν θα μπορέσετε να το υλοποιήσετε, διότι πάρα πολύ απλά δεν θα είστε στην Κυβέρνηση.<br />Ευχαριστώ πάρα πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και δύο εκπαιδευτικοί από το 10ο Δημοτικό Σχολείο Χαϊδαρίου.<br />Η Βουλή τούς καλωσορίζει. <br /><br />Τον λόγο έχει ο ειδικός αγορητής της Δημοκρατικής Αριστεράς κ. Γεώργιος Κυρίτσης.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Ευχαριστώ, κυρία Πρόεδρε.<br />Νομίζω ότι μιλάμε για ένα νομοσχέδιο για τη διαφάνεια του πολιτικού χρήματος. Δεν θέλω να σχολιάσω τον χθεσινό λόγο του Υπουργού. Δεν θέλω καν να τον σχολιάσω!<br />Θέλω, όμως, να σταθώ σε ένα σημείο. Όταν εγώ έκανα την επίκαιρη ερώτηση για τα δάνεια των κομμάτων, το Υπουργείο σας μου απάντησε ότι είναι αναρμόδιο. Χθες ο Υπουργός έγινε αρμόδιος. Και ήρθε εδώ και μας είπε τι; Ότι εξυπηρετούνται και να πάτε να τα δείτε. <br />Να πάμε να τα δούμε; Από πού πηγάζει αυτή η αλαζονεία της εξουσίας; Να σας πάρουμε και ένα τηλέφωνο και να σας πούμε, «μας συγχωρείτε, σας ενοχλούμε, μπορούμε να δούμε τι κάνετε με τα δάνειά σας;». Θα τα φέρετε εδώ. Και την ερχόμενη Δευτέρα θα μας πείτε πάλι, είστε αρμόδιοι ή δεν είστε να απαντήσετε στην επίκαιρη που ξαναφέρνω;<br />Επειδή δεν μιλήσαμε, λοιπόν, καθόλου και δεν μίλησε χθες και ο Υπουργός, εμείς στη χθεσινή συζήτηση αναφερθήκαμε στην ανάγκη εκσυγχρονισμού του νομοθετικού πλαισίου για τη λειτουργία των πολιτικών κομμάτων. Η έλλειψη εποπτείας και ελέγχου, η απουσία διαφάνειας και λογοδοσίας οδήγησε μεταξύ άλλων στην απαξίωση των θεσμών και της πολιτικής. Τα οικονομικοπολιτικά σκάνδαλα, η μεγάλη σπατάλη, ο υπερδανεισμός των κομμάτων, η έλλειψη πλαισίου εσωτερικής διακυβέρνησης, είναι ζητήματα που πρέπει να αντιμετωπιστούν. Δεν έχουμε την πολυτέλεια να διατηρούμε προνόμια του παρελθόντος. <br />Αντίθετα, χρειάζεται να προχωρήσουμε σε ριζικές τομές για την αναδιαμόρφωση του πολιτικού συστήματος με στόχο να ξαναγίνουν τα κόμματα φορείς εκπροσώπησης των κοινωνικών συμφερόντων. Επαναλαμβάνω ότι αυτό δεν μπορεί να γίνει εάν δεν προχωρήσουμε πρώτον, στην αλλαγή της σύνθεσης της Επιτροπής Ελέγχου, ώστε τουλάχιστον να μην έχει το πολιτικό προσωπικό την πλειοψηφία. Είναι μια επιτροπή στην οποία δεν πρέπει να κυριαρχούν τα πολιτικά πρόσωπα. Ο ελεγχόμενος δεν μπορεί να κρατάει και το ρόλο του ελεγκτή. Οπότε η νομιμοποίηση της επιτροπής, αν γίνει το αντίθετο, θα έχει χαθεί αμέσως. <br />Εμείς προτείνουμε να μετέχουν στην επιτροπή χωρίς πλειοψηφία τα πολιτικά πρόσωπα και εδώ να συμφωνήσουμε. Οι εκπρόσωποι των κομμάτων θα μπορούν να μετέχουν και σαν παρατηρητές. Δηλαδή, μπορούμε να βρούμε μια λύση εκεί. <br />Να αναφερθώ, λοιπόν, στα άρθρα του νομοσχεδίου και συγκεκριμένα στο άρθρο 1. Στους δικαιούχους κρατικής επιχορήγησης προστίθενται και οι συνασπισμοί κομμάτων. Είναι μια ρύθμιση θετική. Διατηρείται, όμως, η κρατική χρηματοδότηση για τα κέντρα ερευνών και μελετών. Σε αυτά έχουμε ένα πρόβλημα. Βεβαίως, εγώ καταλαβαίνω ότι είναι μια άλλη ιστορία. Όμως, κάθε Πρωθυπουργός δεν μπορεί να φτιάχνει και ένα ίδρυμα και να το πληρώνουμε εμείς. Σε αυτό είμαστε αντίθετοι. Είναι άλλο ένα ίδρυμα, όπως λέμε, ενός φιλοσόφου κ.λπ.. Σε λίγο θα γεμίσουμε ιδρύματα. Έκανε –δεν ξέρω- ο κ. Σημίτης; Θα κάνει μετά και ο Γιωργάκης. Δεν γίνονται αυτά τα πράγματα.<br />Σύμφωνα με την έκθεση του Γενικού Λογιστηρίου, η ρύθμιση θα οδηγήσει σε μείωση της επιχορήγησης κατά 46%. Τα είπα και χθες. Ωστόσο, η διεύρυνση της βάσης υπολογισμού της κρατικής χρηματοδότησης -τακτικά έσοδα, έσοδα από πρόσωπα δημοσίου δικαίου- ενδέχεται να προκαλέσει στο μέλλον αύξηση του ποσού χρηματοδότησης ακόμα και έναντι της υφισταμένης.<br />Εμείς έχουμε προτείνει τη σύνδεση του ποσοστού της κρατικής χρηματοδότησης με το έλλειμμα. Μια άλλη λύση θα ήταν να υπολογίζεται το ποσοστό βάσει των τακτικών εσόδων του κρατικού προϋπολογισμού, όπως ίσχυε και όχι με βάση τα πραγματοποιηθέντα καθαρά έσοδα του ετήσιου κρατικού προϋπολογισμού, όπως προβλέπει η ρύθμιση. Το γιατί το εξηγήσαμε. <br />Στο άρθρο 2 προβλέπεται ο τρόπος κατανομής της κρατικής χρηματοδότησης δικαιούχοι της οποίας είναι και συνασπισμοί κομμάτων. Όμως, η διατήρηση των ποσοστών έχουν ως αποτέλεσμα να διατηρούν τα υφιστάμενα κόμματα τη μερίδα του λέοντος, αυτό είναι ξεκάθαρο. Έχουμε καταθέσει σχετική τροπολογία με την οποία ζητάμε την ανακατανομή των ποσοστών χρηματοδότησης με στόχο την ενίσχυση των νεοπαγών σχηματισμών. <br />Επίσης, προτείνουμε παρακράτηση του 25% της τακτικής χρηματοδότησης μέχρι το κόμμα να προσκομίσει παραστατικά ότι συγκέντρωσε το ποσό που αντιστοιχεί στο ποσοστό αυτό από ιδιώτες.<br />Στα άρθρα 5 και 6 εισάγονται περιορισμοί για την ιδιωτική χρηματοδότηση που θα πρέπει να γίνεται με ονομαστικές καταθέσεις. Σύμφωνα με την παράγραφο 3 του άρθρου 5 χορηγίες από 1500 ευρώ και πάνω προς τα κόμματα και 500 ευρώ και πάνω προς τους υποψηφίους πρέπει να γίνονται υποχρεωτικά μέσω τραπεζικών λογαριασμών. Όμως, και αυτά τα ποσοστά είναι υψηλά. Θα πρέπει, λοιπόν, το σύνολο των ιδιωτικών εσόδων να διακινείται μέσω τραπεζικών λογαριασμών.<br />Όσον αφορά τώρα τα κουπόνια, εκεί έχουμε το πρόβλημα. Για εμάς θα πρέπει η αρίθμηση και η θεώρησή τους να γίνεται από τις ΔΟΥ και όχι από την Επιτροπή Ελέγχου, όπως προβλέπει στην παράγραφο 4. Δεν αντιλαμβάνομαι γιατί στα κόμματα επιφυλάσσουμε μια διαφορετική τύχη απ’ ό,τι στους φορολογούμενους; <br />Ένα άλλο ζήτημα αφορά στους περιορισμούς της παραγράφου 7 για τη χρηματοδότηση των πολιτικών κομμάτων. Εισάγεται, δηλαδή, απαγόρευση για τα φυσικά πρόσωπα που δεν έχουν ελληνική ιθαγένεια και για νομικά πρόσωπα που δεν έχουν την έδρα τους στην επικράτεια. Καλά τώρα!<br />Επίσης, απαγορεύονται οι χορηγίες από νομικά πρόσωπα δημοσίου δικαίου και από νομικά πρόσωπα που ανήκουν στο στενό ή στον ευρύτερο δημόσιο τομέα, τους ΟΤΑ και τους ιδιοκτήτες μέσων μαζικής ενημέρωσης. Αναφέρθηκα στο ζήτημα αυτό χθες. Εξακολουθώ να θεωρώ ότι ο περιορισμός της απαγόρευσης μόνο στους ιδιοκτήτες μέσων μαζικής ενημέρωσης είναι ανεπαρκής. Γιατί δεν επιβάλλουμε περιορισμό και στους ιδιοκτήτες εταιρειών που αναλαμβάνουν να εκτελούν δημόσια έργα; Αυτό είναι ένα ερώτημα. Ή γιατί μόνο στο πρόσωπο του ιδιοκτήτη και όχι του υψηλόβαθμου διευθυντικού στελέχους; Την ίδια επιφύλαξη διατύπωσε και η Επιστημονική Υπηρεσία της Βουλής. Δεν είναι μόνο δική μου. <br />Στην παράγραφο 7 απαγορεύεται η χορήγηση των τραπεζικών δανείων με εγγύηση την κρατική χρηματοδότηση πέραν του τρέχοντος έτους. <br />Εμείς ζητάμε πλήρη απαγόρευση χορήγησης τραπεζικών δανείων σε πολιτικά κόμματα. Επίσης, θεωρώ επιβεβλημένο να υπάρξει πλήρης λογοδοσία και διαφάνεια από τα κόμματα για τα δάνεια που πήραν μέχρι σήμερα. Το αποφεύγετε, αλλά δεν ξέρω για πόσο καιρό θα μπορέσετε να το αποφύγετε.<br />Με το άρθρο 9 απαγορεύεται στα κόμματα η χορήγηση εισιτηρίων σε ετεροδημότες καθώς και η ναύλωση μεταφορικών μέσων. Σωστή η ρύθμιση, όμως θα πρέπει να μεριμνήσει η πολιτεία ώστε να διευκολύνει τους ετεροδημότες στη μετάβασή τους στον τόπο που έχουν τα εκλογικά τους δικαιώματα.<br />Στο άρθρο 11 προβλέπεται ότι η διαχείριση των οικονομικών των κομμάτων ανήκει στα όργανα που προβλέπονται από το καταστατικό. Σε αυτό ακριβώς το σημείο διατυπώνω τη διαφωνία μας. Θα πρέπει τα κόμματα να ορίζουν συγκεκριμένο οικονομικό υπεύθυνο που θα ευθύνεται για τη σύννομη διαχείριση των οικονομικών των κομμάτων καθώς και την τήρηση των βιβλίων και στοιχείων. <br />Στο άρθρο 14 προβλέπεται ότι θα επιβάλλεται πρόστιμο στα κόμματα 10% επί της χρηματοδότησης για τη μη εμπρόθεσμη δημοσίευση του ισολογισμού και της ειδικής έκθεσης εκλογικών εσόδων.<br />Εμείς προτείνουμε, πέραν αυτού, ένα πρόστιμο 50% για ελλιπή, για αντικανονική τήρηση των βιβλίων και φυλάκιση μέχρι δύο έτη για τον οικονομικό υπεύθυνο. Έτσι θα βρίσκαμε πώς ο Τσουκάτος πήγε ένα εκατομμύριο και ο άλλος έλεγε «δεν πήρα τίποτα», αν ήξεραν ότι αυτοί θα έπρεπε να τιμωρηθούν.<br />Στο άρθρο 19 αναφέρονται οι αρμοδιότητες της Επιτροπής Ελέγχου. Θα επαναλάβω αυτό που είπα στην αρχή, ότι αυτό που θα πρέπει να αλλάξει είναι η σύνθεση της επιτροπής και η αφαίρεση αποφασιστικής αρμοδιότητας για τα πολιτικά πρόσωπα. Έχουμε καταθέσει τροπολογία η οποία υπακούει σε αυτήν τη λογική. Επίσης, θα πρέπει να δοθεί στην επιτροπή  το δικαίωμα πρόσβασης και συλλογής κάθε πληροφορίας χωρίς να μπορεί να της αντιταχθεί οτιδήποτε, όπως χρηματιστηριακό, φορολογικό ή τραπεζικό απόρρητο.<br /><br />Τελειώνω, κυρία Πρόεδρε. <br />Επίσης, προτείνουμε να ζητά, στο πλαίσιο των ελέγχων και των ερευνών που διεξάγει, τη συνεργασία κάθε είδους και την παροχή στοιχείων από φυσικά πρόσωπα, δικαστικές, προανακριτικές, ανακριτικές αρχές, δημόσιες υπηρεσίες, νομικά πρόσωπα δημόσιου και ιδιωτικού δικαίου και οργανισμούς οποιασδήποτε μορφής. <br />Κυρίες και κύριοι συνάδελφοι, είπα χθες και το επαναλαμβάνω και σήμερα για να τελειώσουμε: Οι καλές προθέσεις δεν αρκούν. Χρειάζονται ρυθμίσεις τέτοιες που θα αντιμετωπίσουν αποφασιστικά τη διαφθορά. Χρειάζεται να πέσει φως στις υποθέσεις και τις σκιές του παρελθόντος. Δεν θα το αποφύγετε αυτό. Η αποκατάσταση της εμπιστοσύνης των πολιτών προς το πολιτικό σύστημα δεν αφορά μόνο τους πολιτικούς, εξυπηρετεί την εύρυθμη λειτουργία του δημοκρατικού πολιτεύματος και εμείς θα παλέψουμε γι’ αυτό. <br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Κυρίτση. <br />Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Γκιόκας.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ευχαριστώ, κυρία Πρόεδρε.<br />Κυρίες και κύριοι Βουλευτές, και στη συζήτηση στην επιτροπή και στη χθεσινή συζήτηση στην Ολομέλεια νομίζω ότι αποδείξαμε για ποιον λόγο το σημερινό νομοσχέδιο, επί της ουσίας, νομιμοποιεί τις συναλλαγές κομμάτων και Βουλευτών με μεγάλα επιχειρηματικά συμφέροντα από τη μία και από την άλλη οδηγεί σε ένα άνευ προηγουμένου γενικευμένο, πλήρες φακέλωμα πολιτών, οι οποίοι ακόμη και με ένα ευρώ συνδράμουν, στηρίζουν οικονομικά ένα κόμμα. Το νομοσχέδιο, με αυτόν τον τρόπο, υλοποιεί μια ολόκληρη προσπάθεια, ένα ολόκληρο νομοθετικό πλαίσιο που υπάρχει στο επίπεδο της Ευρωπαϊκής Ένωσης και του Συμβουλίου της Ευρώπης. Επαναλαμβάνω ότι γι’ αυτό το νομοθετικό πλαίσιο μόνο το ΚΚΕ κάνει λόγο σε αυτήν εδώ την Αίθουσα. Αυτές οι κατευθύνσεις και το νομοθετικό πλαίσιο δεν μένουν μόνο στο ζήτημα των οικονομικών των κομμάτων, αλλά επεκτείνονται ακόμη και σε ζητήματα λειτουργίας, οργάνωσης και καταστατικού των κομμάτων. <br />Ήδη σε μια σειρά χώρες της Ευρωπαϊκής Ένωσης υπάρχουν δίκες σε βάρος κομμάτων, εν προκειμένω κομμουνιστικών κομμάτων, επειδή έχουν στο καταστατικό τους, στις αρχές λειτουργίας τους, εκείνη ή την άλλη διάταξη. Επίσης, υπάρχουν σε χώρες, σε κράτη, προβλέψεις ότι πρέπει σε συνέδρια κομμάτων να παρευρίσκεται εκπρόσωπος της κρατικής αρχής, στο όνομα δήθεν της διαφάνειας των κομμάτων. <br />Άρα, λοιπόν, εδώ μιλάμε για μια συνολικότερη προσπάθεια χειραγώγησης, συνολικότερη προσπάθεια παρεμπόδισης της πολιτικής δράσης κομμάτων και οικονομικού στραγγαλισμού, που προωθείται μέσα από το γενικευμένο φακέλωμα όσων ανθρώπων στηρίζουν ακόμη και με ένα μικρό ποσό, ακόμη και με ένα ευρώ, ένα κόμμα. <br />Συνεπώς με το νομοσχέδιο, όχι μόνο δεν αντιμετωπίζεται η διαφθορά και η διαπλοκή -φαινόμενα κάτω απ’ το τραπέζι θα συνεχίσουν να υπάρχουν και είναι αφελής όποιος πιστεύει το αντίθετο- αλλά με το νομοσχέδιο επί της ουσίας θεσμοθετούνται με την κρατική βούλα και σφραγίδα τέτοιες συναλλαγές, με βάση τις διατάξεις εκείνες που νομιμοποιούν την ιδιωτική χρηματοδότηση των κομμάτων από νομικά πρόσωπα, δηλαδή επιχειρήσεις. Επί της ουσίας -το ξαναλέμε- οδεύουμε στο αμερικανικό σύστημα, στο αμερικανικό μοντέλο, όπου βγαίνουν τα κόμματα, βγαίνουν οι δημοκρατικοί, βγαίνουν οι ρεπουμπλικανοί, δίνουν μια λίστα από επιχειρηματίες και λένε «Ο τάδε με χρηματοδότησε με τόσα χρήματα, ο άλλος με τόσα» και πάει λέγοντας. <br />Και αυτό κάνετε προσπάθεια να το εμφανίσετε ως έντιμο και ηθικό, ως αξιόπιστο, επειδή τάχα είναι διαφανές. Εμείς λέμε ότι είναι νομιμοποίηση της συναλλαγής και κυρίως είναι προσπάθεια να νομιμοποιηθεί στη συνείδηση του λαού κάτι το οποίο ήταν καταδικασμένο, άσχετα αν γινόταν -που όλοι γνωρίζουμε ότι γινόταν. Ήταν, όμως, καταδικασμένες οι συναλλαγές κομμάτων, Βουλευτών με μεγάλα επιχειρηματικά συμφέροντα. Το πιο επικίνδυνο, όμως, σε αυτό το νομοσχέδιο, πέρα από το φακέλωμα, είναι αυτή ακριβώς η προσπάθεια να εξοικειωθεί ο λαός με τέτοιου είδους πρακτικές, στο όνομα δήθεν της διαφάνειας. <br />Και από ό,τι κατάλαβα, κυρία Γεροβασίλη, τα επίμαχα άρθρα, τα άρθρα 1 και 6, τα οποία προβλέπουν την ιδιωτική χρηματοδότηση από νομικά πρόσωπα εσείς τα ψηφίζετε.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Ορισμό κάνουν.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ναι, στο άρθρο 1 προβλέπεται η ιδιωτική χρηματοδότηση από νομικά πρόσωπα. <br />Στο άρθρο 6…</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Το άρθρο 1 αναλύει τη λέξη, τι σημαίνει.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Αυτό είναι το θέμα;</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Το άλλο άρθρο εισάγει.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Μα, επί της ουσίας το άρθρο 1 και το άρθρο 6 που αναφέρονται στους υποψηφίους, είναι τα δυο επίμαχα άρθρα τα οποία θεσμοθετούν τη χρηματοδότηση από νομικά πρόσωπα. Τι πάει να πει ορισμός; Αν δεν υπήρχαν αυτά τα άρθρα, δεν θα προβλεπόταν η χρηματοδότηση από νομικά πρόσωπα.<br />Άρα, εδώ καλοί είναι οι λόγοι ενάντια στα κόμματα-ανώνυμες εταιρείες, αλλά πρέπει να πάρετε θέση στα συγκεκριμένα άρθρα που καθιστούν τα κόμματα ανώνυμες εταιρείες. Είναι τα άρθρα 1 και 6. Έτσι είναι, κύριε Δρίτσα, ξαναδιαβάστε το και ξεκαθαρίστε και τη θέση σας.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Το άρθρο 7 είναι.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Δεύτερο ζήτημα. Το ξεκαθαρίζουμε για άλλη μια φορά. Το ΚΚΕ, όπως όλα τα κόμματα, ελέγχεται εξονυχιστικά και περισσότερο από άλλα κόμματα από ορκωτούς λογιστές και με συνέπεια δημοσιεύει ισολογισμούς για όλα τα ποσά που αφορούν και την κρατική χρηματοδότηση και την οικονομική στήριξη από μέλη και φίλους και βέβαια και τις βουλευτικές αποζημιώσεις Βουλευτών και Ευρωβουλευτών, που πάνε εξ ολοκλήρου στο κομματικό ταμείο.<br />Αυτό που δεν πρόκειται να δεχθούμε -το επαναλαμβάνουμε για άλλη μια φορά, αλλά είναι γνωστό στον ελληνικό λαό- είναι να δίνουμε λίστες με ονόματα, με στοιχεία μελών και φίλων του κόμματος και να συμβάλλουμε με αυτόν τον τρόπο στο γενικευμένο φακέλωμα που επιχειρείται με το συγκεκριμένο νομοσχέδιο.<br />Έρχομαι τώρα στα άρθρα.<br />Το άρθρο 1 εννοείται ότι το καταψηφίζουμε, γιατί επί της ουσίας θεσμοθετεί τις συναλλαγές και την ιδιωτική χρηματοδότηση.<br />Επίσης, στο άρθρο 1 υπάρχει και η παράγραφος 7 που λέει ότι ποσά τα οποία πηγαίνουν από ιδιώτες, από επιχειρηματίες για τη χρηματοδότηση κομμάτων εκπίπτουν από το φορολογητέο εισόδημα του χρηματοδότη. Άρα, λοιπόν, με το άρθρο 1, όχι μόνο θεσμοθετείται η χρηματοδότηση από νομικά πρόσωπα, από επιχειρήσεις σε κόμματα, αλλά επί της ουσίας με την παράγραφο 7 θεσπίζονται και κίνητρα για να γίνεται αυτό, μέσα από την έκπτωση στο φορολογητέο εισόδημα του χρηματοδότη για όσα ποσά δίνονται στα κόμματα.<br />Ακόμη, θέλω να πω ότι στο άρθρο 1 υπάρχει και η πρόβλεψη για την κρατική χρηματοδότηση. Εμείς δεν έχουμε κανένα θέμα να μειωθούν η κρατική χρηματοδότηση και η εκλογική επιχορήγηση προς τα κόμματα και το έχουμε πει πολλές φορές, αν και για εμάς είναι μια βοήθεια, γιατί ενώ σε προηγούμενες εποχές κάποιος σου έδινε 20 ή 30 ευρώ, σήμερα σε συνθήκες κρίσης σου δίνει 2 ή 5 ευρώ. Όμως, εν πάση περιπτώσει, ακόμη και για λόγους συμβολικούς, για την κατάσταση που βιώνει σήμερα ο λαός, δεν έχουμε κανένα ζήτημα να μειωθεί η κρατική επιχορήγηση. Αυτό, όμως, που δεν δεχόμαστε -και το είπαμε και χθες- είναι όλη αυτήν την προπαγάνδα ότι η κρίση, τα αδιέξοδα και τα δεινά που αντιμετωπίζει σήμερα ο ελληνικός λαός οφείλονται στις κρατικές επιχορηγήσεις προς τα κόμματα, όταν όλες οι χώρες, ακόμη και εκείνες που έχουν ψηφίσει αντίστοιχα μέτρα, δεν απέφυγαν την κρίση ούτε ανέστειλαν ή ματαίωσαν αντιλαϊκά μέτρα που ψήφισαν.<br />Το άρθρο 3 το καταψηφίζουμε, όπως και το άρθρο 4 και φυσικά και το άρθρο 5 που αναφέρεται στην ονομαστικοποίηση των κουπονιών. Εδώ θέλω να πω κάτι και σας παρακαλώ, κύριε Υπουργέ, να το δείτε με τους νομικούς σας. Οι 150.000 ευρώ, παρ’ όλο που εμάς δεν μας ικανοποιεί και δεν συμφωνούμε, έτσι όπως είναι διατυπωμένο δεν αναφέρεται στην ονομαστικοποίηση των κουπονιών. Γιατί; Η εξαίρεση προβλέπεται για τις παραγράφους 1, 2 και 3, όπου εκεί υπάρχουν άλλες αναφορές, στις τράπεζες, στα 1.500 ευρώ κ.λπ.. Η παράγραφος, η οποία πρέπει να εξαιρεθεί για τις 150.000 ευρώ, είναι η παράγραφος 4. Εκεί αναφέρεται η ονομαστικοποίηση των κουπονιών.<br />Άρα, έτσι όπως είναι γραμμένο σήμερα το νομοσχέδιο είναι ακριβώς το ίδιο όπως ήταν στην αρχική του εκδοχή στην επιτροπή. Δηλαδή, έχει ονομαστικοποίηση των κουπονιών από το πρώτο ευρώ, πέρα από το γεγονός ότι εμάς δεν μας ικανοποιεί και δεν συμφωνούμε ούτε και με αυτό το όριο των 150.000 ευρώ.<br /><br />Όμως, παραμένει το πρόβλημα στις σημερινές ιδιαίτερα συνθήκες της γενικευμένης φτώχειας και ανέχειας της μετακίνησης των ψηφοφόρων ετεροδημοτών. Και όταν βάζουμε ως κόμμα στη διακομματική επιτροπή που συστήνεται στο πλαίσιο του Υπουργείου Εσωτερικών, πριν από τις εκλογές, αιτήματα για απαλλαγή από διόδια, να είναι δύο μέρες πριν και μετά τις εκλογές ελεύθεροι οι δρόμοι ή να υπάρχουν εκπτώσεις σε εισιτήρια ακόμα και δωρεάν εισιτήρια για κατηγορίες ανέργων, φτωχών ανθρώπων κ.λπ., η μόνιμη απάντηση που παίρνουμε από τον εκάστοτε Υπουργό Εσωτερικών είναι «αυτά είναι ιδιωτικά, υπάρχουν συμβάσεις, δεν μπορούμε να παρέμβουμε». Άρα, εδώ το ουσιαστικό πρόβλημα για τη μετακίνηση και τη συμμετοχή των ψηφοφόρων στην εκλογική διαδικασία παραμένει. <br />Διαφωνούμε με τα επόμενα άρθρα του νομοσχεδίου και φυσικά για τη σύνθεση και τη σύσταση της Επιτροπής Ελέγχου. <br />Να τελειώσω μόνο με δύο κουβέντες για τις τροπολογίες. Είναι τροπολογίες-νομοσχέδια. Θα ήθελα να πω μία κουβέντα σε σχέση με την τροπολογία όσον αφορά τις ληξιπρόθεσμες οφειλές προς τους δήμους. Βεβαίως γίνεται μία προσπάθεια ρύθμισης, αλλά εδώ πρέπει να γίνει ένας διαχωρισμός όσων χρωστούν σε δήμους. Οι κοινωνικές υπηρεσίες των δήμων έχουν στοιχεία ποιες είναι εκείνες οι οικογένειες οι οποίες διαβιούν σε συνθήκες φτώχειας και απόλυτης φτώχειας και για ορισμένες κατηγορίες πρέπει να υπάρχει πλήρης απαλλαγή -όχι ρύθμιση- από υποχρεώσεις προς δήμους και άλλα σχετικά νομικά πρόσωπα. <br />Επίσης, όσον αφορά το άρθρο 5 που αφορά το πρόγραμμα «Βοήθεια στο Σπίτι», επί της ουσίας, αυτοί οι άνθρωποι εξακολουθούν να παραμένουν στον αέρα. Ενώ είναι αναγκαία η μονιμοποίησή τους, αυτοί οι άνθρωποι εξακολουθούν να είναι όμηροι, να είναι στον αέρα με συμβάσεις ορισμένου χρόνου. <br />Τέλος, παραμένει το πρόβλημα με τη μεταφορά των μαθητών. Είναι η πέμπτη ή η έκτη τροπολογία τα τελευταία τρία χρόνια που έρχεται με τον ίδιο ακριβώς τρόπο. Μια ολιγόμηνη παράταση όσον αφορά τις συμβάσεις μεταφοράς των μαθητών. Και το πρόβλημα παραμένει και οξύνεται με ευθύνη της Κυβέρνησης και των περιφερειών.<br /> Αυτό που λέμε εμείς είναι ότι θα πρέπει να δοθεί άμεσα λύση στο πρόβλημα και μάλιστα, εμείς έχουμε καταθέσει προτάσεις ότι το πρόβλημα της μεταφοράς των μαθητών πρέπει να λύνεται με άλλο τρόπο. Ακόμη και με κρατικό στόλο λεωφορείων και με συνοδούς που πρέπει να υπάρχουν, προκειμένου να λυθεί το οξυμένο πρόβλημα της μεταφοράς των μαθητών στα σχολεία.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Γκιόκα. <br />Ο Υπουργός Εσωτερικών έχει τον λόγο για να κάνει μία νομοτεχνική βελτίωση.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Ναι, κυρία Πρόεδρε, ευχαριστώ.<br />Θα ήθελα να κάνω μία νομοτεχνική βελτίωση στο εδάφιο ιστ΄ της παραγράφου 2 του άρθρου 19.<br />Η υπουργική τροπολογία 1902 αποσύρεται και γίνονται δεκτές οι βουλευτικές τροπολογίες 1909 και 1910.</speech><speech by="#s125"><from>ΠΡΟΕΔΡΕΥΟΥΣΑ</from> Ωραία, να κατατεθεί στα Πρακτικά και να διανεμηθεί.<br /></speech><speech by="#s125"><from>ΠΡΟΕΔΡΕΥΟΥΣΑ</from> Τον λόγο έχει ο ειδικός αγορητής των Ανεξαρτήτων Ελλήνων κ. Ιωάννης Δημαράς.</speech><speech by="#s68"><from> ΙΩΑΝΝΗΣ ΔΗΜΑΡΑΣ</from> Κυρία Πρόεδρε, κυρίες και κύριοι συνάδελφοι, κατά τη διάρκεια της συζήτησης στην επιτροπή που προηγήθηκε, ως είθισται της Ολομέλειας, διατυπώθηκαν πολλές απόψεις, σκέψεις, προτάσεις, προβληματισμοί που έχουν σχέση με το εάν και κατά πόσο, αυτό που ονομάζουμε κρατική επιχορήγηση στα κόμματα, είναι δυνατόν να αποτελέσει ένα φράγμα, μία αντιμετώπιση της διασπάθισης του δημοσίου χρήματος, σε σχέση με εκείνες τις περιπτώσεις που καταστρατηγούνται οι σκοποί για τους οποίους δόθηκαν αυτές οι κρατικές επιχορηγήσεις στα κόμματα. <br />Κοινή εκτίμηση όλων όσων πήραν τον λόγο και εκφράστηκαν εκεί, ήταν ότι, ναι, θετική είναι η προσπάθεια της Κυβέρνησης σήμερα και της όποιας κυβέρνησης να αντιμετωπιστεί με τον πιο δυνατό διαφανή τρόπο η διαχείριση των χρημάτων που δίνονται στα κόμματα.<br />Το μεγάλο πρόβλημα, όμως, και η μεγάλη απορία που είναι και αναπάντητη, είναι το γεγονός ότι εκείνο το οποίο δεν μπορεί ποτέ και με οποιονδήποτε τρόπο και εάν μπορέσει το θεσμικό πλαίσιο να οχυρώσει την πολιτεία απέναντι σε αυτήν τη διαχείριση της κρατικής επιχορήγησης, είναι το περίφημο μαύρο χρήμα. Το μαύρο χρήμα που υπάρχει παντού και γύρω μας.<br />Καλά κάνουμε και καλά κάνει και η Κυβέρνηση σήμερα και προσπαθεί να οχυρώσει τον τρόπο με τον οποίο διανέμονται αυτά τα χρήματα. Ωστόσο, η απορία παραμένει και επίσης, η εγρήγορση της πολιτείας και του πολιτειακού συστήματος θα πρέπει να είναι τέτοια ώστε φαινόμενα τα οποία δεν μπορούμε να αντιμετωπίσουμε με τα θεσμικά πλαίσια διότι υπάρχουν παράθυρα, διότι υπάρχουν επιτήδειοι, θα πρέπει να μας καθιστούν συνεχώς υπεύθυνους, εν εγρηγόρσει και με τον τρόπο που ο καθένας διαθέτει και μπορεί μέσα από τις συνταγματικές διατάξεις και τους νόμους να ελέγχει αυτό το μεγάλο θέμα που έχει να κάνει με την κρατική επιχορήγηση των κομμάτων. <br />Διατυπώσαμε και κάποιες σκέψεις και απόψεις -και ο κύριος Υπουργός το γνωρίζει- αλλά δεν είδαμε κάποια βελτίωση επ’ αυτού, για το εάν και κατά πόσο θα έπρεπε -και σύμφωνα με το Σύνταγμα- να επιχορηγούνται οι παρατάξεις οι οποίες συμμετέχουν στον Α΄ και στον Β΄ βαθμό τοπικής αυτοδιοίκησης, ώστε να μπορούν να διεκπεραιώνουν τα καθήκοντά τους με τον καλύτερο δυνατό τρόπο. Όλα μπορούν να ελεγχθούν. Επ’ αυτού δεν είχαμε κάποια απάντηση. <br />Θέλω, λοιπόν, να σας πω απλά ότι αναφερόμενος ειδικά στα άρθρα που συζητούμε, στο άρθρο 1 του νομοσχεδίου χρησιμοποιείται η λέξη «χρηματοδότηση» αντί «οικονομική ενίσχυση». Μπορεί να είναι τυπικό, αλλά και σύμφωνα με την Επιστημονική Υπηρεσία της Βουλής νομοτεχνικά πρέπει να αντικατασταθεί. Εξάλλου και με την εισαγωγή της έννοιας «ιδιωτική χρηματοδότη» άμεσα δημιουργούνται στους πολίτες οι συνειρμοί που υποδηλώνουν εξάρτηση και περιβάλλον διαπλοκής. <br />Ποιος αλήθεια από μας δεν θα ήθελε με τον πιο αποτελεσματικό τρόπο να σταματήσει έστω και ως υπόνοια αυτή η σκέψη διαπλοκής μεταξύ του πολιτικού συστήματος και των οικονομικά ισχυρών, που ενίοτε –ναι- ελέγχουν και το πολιτικό σύστημα της χώρας. <br />Έχοντας υπ’ όψιν όλα αυτά που είπα και για να μην μακρηγορώ, σας λέω ότι υπερψηφίζουμε τα άρθρα 1, 2, 3, όπως και το 4. Δεν συμφωνούμε και δεν θα ψηφίσουμε το άρθρο 5, όπως επίσης και το άρθρο 7. Επίσης, λέμε «όχι» στο άρθρο 14, άρθρο 9 και άρθρο 21. Με την κατακλείδα αυτής της μικρής παρέμβασής μου, σας λέω ότι στα υπόλοιπα άρθρα συμφωνούμε. Μακάρι κιόλας να υπάρχουν οι ελεγκτικοί μηχανισμοί τέτοιοι και αποφασισμένοι για να τα υλοποιήσουν. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Δημαρά.<br />Τέλος, ο ειδικός αγορητής της Ομάδας των Ανεξάρτητων Δημοκρατικών Βουλευτών κ. Οδυσσέας Βουδούρης έχει τον λόγο. <br />ΟΔΥΣΣΕΑΣ ΒΟΥΔΟΥΡΗΣ: Αγαπητοί συνάδελφοι, κύριοι Υπουργοί, το παρόν νομοσχέδιο νομίζω ότι έχει πέντε βασικά σημεία. Το πρώτο αφορά την ιδιωτική χρηματοδότηση των κομμάτων από ιδιωτικές επιχειρήσεις. Είναι κατά την άποψή μας -κατά την άποψη της πολιτικής κίνησης «Κοινωνία Πρώτα»- μια διάταξη, εντελώς απαράδεκτη διότι στην ουσία νομιμοποιεί τη συναλλαγή μεταξύ του επιχειρηματικού κόσμου και των κομμάτων, εφόσον εάν εφαρμοστεί αυτή η διάταξη, αυτό σημαίνει ότι θα διολισθήσουμε προς ένα αμερικάνικο σύστημα όπου τα κόμματα λίγο-πολύ είναι τα επίσημα λόμπι των διαφόρων συμφερόντων. Πιστεύω ότι το αντίστροφο πρέπει να κάνουμε. Πρέπει να καταπολεμήσουμε τη μαύρη χρηματοδότηση των κομμάτων και όχι να την επισημοποιήσουμε. <br />Το δεύτερο σημείο αφορά την απαγόρευση της δανειοδότησης με εγγύηση την κρατική χρηματοδότηση. Είναι κάτι το οποίο είναι απόλυτα σωστό -επιτέλους πρέπει να γίνει αυτό- αλλά βέβαια κι αυτή η διάταξη αφήνει ένα παράθυρο, εφόσον αποκλείει τη χρηματοδότηση, τη δανειοδότηση για τη χρηματοδότηση του τρέχοντος έτους. Αυτό αφήνει ένα τεράστιο παράθυρο, γιατί όπως ξέρουμε στο πολιτικό μας σύστημα οι πρόωρες εκλογές δεν είναι καθόλου η εξαίρεση, είναι σχεδόν ο κανόνας και προφανώς, πρόωρες εκλογές μπορούν να κηρυχθούν ανά πάσα στιγμή. Άρα, εδώ υπάρχει ένα παράθυρο το οποίο κατά την άποψή μας θα έπρεπε να το κλείσουμε και να απαγορεύσουμε οποιαδήποτε χρηματοδότηση, δανειοδότηση, βάσει κρατικών επιχορηγήσεων.<br />Τρίτο σημείο είναι το θέμα της Επιτροπής Ελέγχου. Εδώ υπάρχει ένα παράδοξο. Η Επιτροπή Ελέγχου πρέπει εξ ορισμού να ελέγχει και εξ ορισμού αυτός ο οποίος είναι ελεγχόμενος δεν πρέπει να είναι και ελεγκτής. Άρα, η παρουσία Βουλευτών, εκπροσώπων κομμάτων, δεν μπορεί και δεν θα έπρεπε να υπάρχει σε αυτές τις επιτροπές.<br />Τέταρτο σημείο είναι η κατάργηση της ανωνυμίας της πηγής χρηματοδότησης. Αυτό είναι ένα πάρα πολύ ευαίσθητο θέμα. Κατ’ αρχάς πρέπει να πω ότι είναι θετικό. Είναι καλό να μην υπάρχει ανωνυμία, τουλάχιστον για τις μεγάλες χρηματοδοτήσεις, αλλά θέτει ένα θέμα για τις μικρές χρηματοδοτήσεις, για τον κάθε πολίτη, ο οποίος θέλει να δώσει 20, 50, 100 ευρώ και δεν θέλει αυτή η χρηματοδότηση, αυτή η ενίσχυση που θα δώσει στο κόμμα του, να έχει ένα δημόσιο χαρακτήρα. <br />Εδώ υπάρχουν δύο αντιφατικά πράγματα, διότι αν πράγματι πούμε ότι η ανωνυμία διατηρείται κάτω από ένα ποσό, αυτό αφήνει ένα παράθυρο, το οποίο δεν είναι καθόλου ελεγχόμενο. Το κάθε κόμμα, όπως έχει κάνει η Νέα Δημοκρατία,  μπορεί να δηλώσει ότι έχει 3 εκατομμύρια ευρώ από μικρές χρηματοδοτήσεις, κάτι το οποίο είναι απίθανο, αλλά προφανώς δεν μπορεί να αποδειχτεί. Υπάρχει μία πρόταση για αυτό. Θα σας την πω μετά. <br />Πέμπτο σημείο είναι η μείωση της κρατικής επιχορήγησης. Εδώ θα πάρω μία θέση η οποία είναι αντίθετη στο υπάρχον ρεύμα. Και θέλω, πριν σας την πω, να υπενθυμίσω ότι δεν ανήκω σε κανένα κόμμα το οποίο παίρνει κρατική επιχορήγηση. Αυτό το λέω, διότι εγώ πιστεύω ότι το μείζον θέμα δεν είναι να μειωθεί η κρατική επιχορήγηση στα κόμματα. Όσο μειώνουμε την κρατική επιχορήγηση στα κόμματα, τόσο ευνοούμε τα κόμματα τα οποία διαπλέκονται με τα μεγάλα συμφέροντα και τα οποία έχουν τη δυνατότητα μιας μαύρης χρηματοδότησης και τόσο επιβαρύνουμε τα κόμματα που δεν θέλουν ή δεν μπορούν να έχουν μία τέτοια διαπλοκή. <br />Εγώ πιστεύω ότι η κρατική χρηματοδότηση πρέπει να υπολογίζεται βάσει των αναγκαίων λειτουργιών ενός κόμματος και προφανώς βάσει μίας λογοδοσίας σχετικά με το τι κάνουν αυτά τα κόμματα -κάτι το οποίο δεν υπάρχει αυτήν την στιγμή. Το θέμα δεν είναι τόσο πολύ τι χρήματα δίνουμε. Το θέμα είναι αυτά τα χρήματα τα οποία δίνουμε, πραγματικά, να αντιστοιχούν σε νόμιμες και σε θεμιτές λειτουργίες ενός κόμματος. Δεν είναι θεμιτό, παραδείγματος χάριν, στελέχη ενός κόμματος να ταξιδεύον σε πρώτη θέση. Πρέπει, λοιπόν, να υπάρχει ένα σύστημα επιλέξιμων δαπανών. Θα επανέλθω στις προτάσεις μας πάνω σε αυτό το θέμα.<br />Εν κατακλείδι, νομίζω ότι αυτό το νομοσχέδιο, βέβαια, είναι αναγκαίο. Είναι αναγκαίο να υπάρχει μία ρύθμιση για τη χρηματοδότηση των κομμάτων, αλλά διαπιστώνουμε ότι στην ουσία αυτό το νομοσχέδιο ποντάρει περισσότερο στη διάχυτη δυσαρέσκεια της κοινωνίας απέναντι στα κόμματα και δεν απαντά στα ουσιαστικά θέματα, ούτε δίνει απαντήσεις στα πάρα πολύ σημαντικά σκάνδαλα, τα οποία έχουμε ζήσει την προηγούμενη περίοδο. <br />Όπως έχει ειπωθεί και από προηγούμενους ομιλητές, υπάρχει το θέμα της υπόθεσης «SIEMENS». Άκουσα τον κ. Κυρίτση προηγουμένως, ο οποίος το έχει αναφέρει εκτενώς. Δεν θα ήθελα να καταχραστώ το χρόνο. <br />Υπάρχει, επίσης, το θέμα της δανειοδότησης των 300 εκατομμυρίων ευρώ στη Νέα Δημοκρατία και στο ΠΑΣΟΚ, το οποίο είναι ένα μείζον θέμα και για το οποίο δεν ακούω τοποθετήσεις εκ μέρους της Κυβέρνησης. <br />Τι είναι για εμάς προφανές ότι θα έπρεπε και πρέπει να συμπεριληφθεί σε ένα τέτοιο νομοσχέδιο; Πρώτον, πρέπει να υπάρχει μία ρητή απαγόρευση της χρηματοδότησης από μεγάλα οικονομικά συμφέροντα, δηλαδή από πρόσωπα ιδιωτικού δικαίου. Δεύτερον –και πάρα πολύ σημαντικό- όσο σημαντικό είναι να ελέγχουμε τη χρηματοδότηση, άλλο τόσο σημαντικό είναι να ελέγχουμε τις δαπάνες των κομμάτων. Διότι αν βάλουμε ένα επίσημο σύστημα ελέγχου των εσόδων, προφανώς, αυτό δεν εμποδίζει να υπάρχει μαύρη χρηματοδότηση. Και τη μαύρη χρηματοδότηση πώς μπορούμε να την πιάσουμε; Μπορούμε να την πιάσουμε από τον έλεγχο των δαπανών των κομμάτων. Διότι αν έχεις στην επίσημη χρηματοδότηση 100 ευρώ και ξοδεύεις 200, προφανώς, είναι ένα θέμα. Αυτό, λοιπόν, το θέμα δεν το θίγει το νομοσχέδιο και θεωρώ ότι είναι το πιο κρίσιμο θέμα. <br />Όσον αφορά το θέμα του ύψους της χρηματοδότης, εγώ πιστεύω ότι αυτό το οποίο θα ήταν σημαντικό είναι να γίνει ένας ουσιαστικός διάλογος και να πούμε ποια είναι η θεμιτή νόμιμη λειτουργία ενός κόμματος, ποια είναι τα έξοδα τα οποία είναι αναγκαία γι’ αυτήν τη λειτουργία, να γίνει ένας κατάλογος επιλέξιμων δαπανών και η χρηματοδότηση να μην πηγαίνει –αν θέλετε- «με το κουτάλι», δηλαδή πόσα έχω τώρα, πόσα θα βάλω, αλλά να ακολουθεί μία λογική. <br />Αυτή η λογική –επαναλαμβάνω- δεν είναι υποχρεωτικά προς τη μείωση της επιχορήγησης, αλλά είναι προς τη σωστή αξιοποίηση αυτής της χρηματοδότησης, διότι η δημοκρατία έχει ένα κόστος. Επαναλαμβάνω για να μην κατηγορηθώ ότι αυτό το λέω εγώ, ο οποίος δεν έχω καμμία σχέση με κρατικές επιχορηγήσεις. <br />Όσον αφορά το θέμα της ανωνυμίας, νομίζω ότι θα πρέπει να διαχωρίσουμε τις μικρές δωρεές -τα 50, 100 ευρώ- με τις μεγάλες δωρεές. Για τις μεγάλες δωρεές πρέπει να υπάρχει μια πλήρης διαφάνεια. Για τις μικρές δωρεές ίσως μπορεί να υπάρξει ένα σύστημα, όπου κατακρατείται το όνομα αυτού που έχει δωρίσει, αλλά δεν δημοσιοποιείται. Ίσως μπορεί να υπάρξει ένα κωδικοποιημένο σύστημα, έτσι ώστε εάν και όταν η δικαιοσύνη θελήσει να κάνει έναν έλεγχο, να έχει τη δυνατότητα να βρει ποιος έχει χρηματοδοτήσει αυτό το κόμμα -για παράδειγμα, δηλαδή, να ελέγξουμε εάν τα τρία εκατομμύρια της Νέας Δημοκρατίας έρχονται πράγματι από μικρούς δωρητές- αλλά να διασφαλίζει την ανωνυμία των μικρών δωρητών. <br />Πρέπει να υπάρχει δανειοδότηση χωρίς καμμία ιδιαιτερότητα. Θεωρώ ότι πρέπει να αποκοπεί τελείως η δανειοδότηση από την εγγύηση της κρατικής χρηματοδότησης. <br />Πρέπει επίσης κάποια στιγμή ρητά να απαγορεύσουμε την επιχειρηματική δραστηριότητα των κομμάτων. <br /> <br />Θα μου επιτρέψετε, κυρία Πρόεδρε, να μιλήσω ένα λεπτό για ένα θέμα, το οποίο κανένας δεν έχει θίξει και νομίζω ότι είναι πάρα πολύ σημαντικό.<br />Πρόκειται για το θέμα της απόσπασης των δημοσίων υπαλλήλων στα κόμματα. Θεωρώ ότι είναι ένα τελείως παράλογο σύστημα. Αυτό το σύστημα όπου κάποια κόμματα παίρνουν αποσπασμένους δημόσιους υπαλλήλους είναι στην ουσία, αν το σκεφθούμε καλά, σαν ο δημόσιος τομέας να έχει -αν θέλετε- ένα τεράστιο απόθεμα δημοσίων υπαλλήλων που δεν ξέρουμε τι να τους κάνουμε και λέμε «άντε, πάρτε τους εσείς στα κόμματα, γιατί μας περισσεύουν». Αυτή είναι λάθος αντίληψη. <br />Οι άνθρωποι, οι οποίοι δουλεύουν τα κόμματα δεν πρέπει να έχουν καμμία σχέση με την ιδιότητα του δημοσίου υπαλλήλου, διότι αυτό είναι μια πηγή διαπλοκής. <br />Αυτό, το οποίο θα έπρεπε να κάνουμε –και πρέπει να κάνουμε και είναι απλό να το κάνουμε- είναι να υπολογίσουμε αυτήν τη στιγμή πόσοι δημόσιοι υπάλληλοι βρίσκονται είτε σε βουλευτικά γραφεία είτε σε κόμματα. Αυτό σημαίνει για το κράτος ότι υπάρχει ένα κόστος. Αυτοί οι δημόσιοι υπάλληλοι αντιστοιχούν σε έναν προϋπολογισμό. Ας πούμε ότι ο προϋπολογισμός είναι εκατό ευρώ. Πρέπει σταδιακά –βέβαια- να μειωθεί ο αριθμός των δημοσίων υπαλλήλων κατά τον αντίστοιχο αυτό αριθμό και το ποσό, το οποίο αντιστοιχεί στη μισθοδοσία αυτών των ανθρώπων να διατεθεί στα κόμματα, έτσι ώστε τα κόμματα να έχουν την πλήρη ελευθερία να διαλέγουν τα στελέχη, τα οποία θα δουλέψουν για το κόμμα αυτό είτε αυτοί ανήκουν στον ιδιωτικό τομέα είτε ανήκουν στο δημόσιο τομέα. <br />Κι όταν έρχεται ένας άνθρωπος, ένας εργαζόμενος από το δημόσιο τομέα θα πρέπει να παίρνει άδεια άνευ αποδοχών από την υπηρεσία του -αν η υπηρεσία του του τη δίνει και να πληρώνεται από το κόμμα. Αυτή η πρόταση δεν αντιστοιχεί σε ένα πρόσθετο έξοδο από την πλευρά του δημοσίου. Νομίζω ότι είναι ένας απαραίτητος εξορθολογισμός, έτσι ώστε να αποκοπεί αυτός ο νοσηρός ομφάλιος λώρος μεταξύ των κομμάτων και της διαπλοκής που υπάρχει πολύ συχνά στο δημόσιο. <br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from>  Κι εμείς ευχαριστούμε. <br />Εισερχόμαστε στον κατάλογο των ομιλητών επί των άρθρων και των τροπολογιών. <br />Τον λόγο έχει ο κ. Μάξιμος Χαρακόπουλος.</speech><speech by="#s290"><from> ΜΑΞΙΜΟΣ ΧΑΡΑΚΟΠΟΥΛΟΣ</from> Ευχαριστώ, κυρία Πρόεδρε. <br />Κυρίες και κύριοι συνάδελφοι, η συζήτηση του νομοσχεδίου για τον έλεγχο των οικονομικών κομμάτων και πολιτικών διεξάγεται εν μέσω μιας αρρωστημένης ατμόσφαιρας με δηλητηριώδεις φήμες για χρηματισμό Βουλευτών, για κουμπαράδες για την εκλογή Προέδρου της Δημοκρατίας. Πρόκειται για αναπόδεικτές κατηγορίες που εκτοξεύονται με μεγάλη ευκολία μόνο και μόνο για τη δημιουργία εντυπώσεων, οι οποίες υπονομεύουν απειλητικά το πολιτικό σύστημα. <br />Ο φθηνός λαϊκισμός έχει ενεργοποιήσει σενάρια παραπολιτικής συνωμοσιολογίας που εξάπτουν τη φαντασία και δηλητηριάζουν το κοινωνικό σώμα. Περισσεύει η ανευθυνότητα και η ελαφρότητα στο δημόσιο λόγο. <br />Η συμπεριφορά της Αξιωματικής Αντιπολίτευσης ανώριμη πολιτικά, ανερμάτιστη ιδεολογικά, εθνικά επικίνδυνη -θα έλεγα- θυμίζει ταύρο σε υαλοπωλείο. <br />Όλα επιτρέπονται για την κατάκτηση της εξουσίας και η λάσπη και ο βόρβορος και οι συκοφαντίες. Λησμονείτε, βέβαια και εσείς και όσοι τροφοδοτούν αυτήν τη νοσηρή κατάσταση, όχι μόνο παλιότερες εποχές πολιτικής ανωμαλίας που προκάλεσε ο διχασμός και η ακραία πόλωση, αλλά και την οδυνηρή εμπειρία που βιώσαμε στα χρόνια της κρίσης. Λησμονείτε ότι αυτά τα χρόνια συρρικνώθηκε η αξιοπιστία του πολιτικού συστήματος στο σύνολό του και αυτό το φαινόμενο απειλεί όλους, γιατί απειλεί την ίδια τη δημοκρατία. <br />Αν θέλουμε, λοιπόν, να δούμε την ίδια τη χώρα μας να στέκεται και πάλι όρθια χωρίς κλυδωνισμούς, χωρίς δεσμευτικές συμφωνίες, απαιτείται αποκατάσταση του κύρους και της αξιοπιστίας του πολιτικού συστήματος. Κι αυτό, κυρίες και κύριοι συνάδελφοι, είναι έργο μακράς διάρκειας, έργο οικοδόμησης. Κατακτιέται όσο η χώρα βγαίνει από την οικονομική κρίση, όσο εμπεδώνεται η αίσθηση της σταθερότητας, όσο η ανάπτυξη δημιουργεί νέες θέσεις εργασίας. <br />Αυτά, δυστυχώς, δεν φαίνεται να τα αντιλαμβάνονται οι μονίμως φωνασκούντες και μηδενίζοντες συνάδελφοι της Αντιπολίτευσης, οι οποίοι προφανώς βρίσκονται εν μέσω μέγιστης ευδαιμονίας από τις δημοσκοπικές καταγραφές. Όμως, δεν αντιλαμβάνονται ότι καλός ο λαϊκισμός και η δημαγωγία για την άγρα ψήφων, αλλά οι ακρότητες και η ισοπεδωτική κριτική εν τέλει γυρνούν μπούμερανγκ εναντίον όλων. Γιατί όταν σε μία κοινωνία κυριαρχεί η απαξία απέναντι στους θεσμούς, αλλά και στα δημόσια πρόσωπα, τότε καθίσταται έρμαιο όσων πλειοδοτούν στην εξαλλοσύνη. <br />Κυρίες και κύριοι συνάδελφοι, παιχνίδια με τη φωτιά τούτη την ώρα, που μετά από τόσες οδυνηρές θυσίες του ελληνικού λαού, μπορούμε να χαράξουμε μια νέα πορεία δύσκολη αλλά ελπιδοφόρα, δεν επιτρέπονται από κανέναν. Την ώρα που φλέγεται η γειτονιά μας και η Ελλάδα μπορεί να κερδίσει σαν δύναμη σταθερότητας, τέτοια παιχνίδια είναι ιδιαίτερα επικίνδυνα.<br />Όσον αφορά το ίδιο το νομοσχέδιο, δεν υπάρχει αμφιβολία ότι αλλαγές –βαθιές, θα έλεγα- πρέπει να υπάρξουν και στο πολιτικό σύστημα και το ζήτημα της χρηματοδότησης των κομμάτων και υποψηφίων Βουλευτών, όπως και η διαχείριση των οικονομικών των κομμάτων, είναι καίριο για την αποκατάσταση της αξιοπιστίας τους. <br />Ένας πολιτικός οργανισμός σήμερα με τις πολλαπλές λειτουργίες του, για να ανταποκριθεί στα καθήκοντά του χρειάζεται οικονομικούς πόρους καθόλου ευκαταφρόνητους. Για την κάλυψή τους, αν δεν έχει κρατική ενίσχυση, ελλοχεύει ο κίνδυνος να στραφεί προς άλλες πηγές χρηματοδότησης και κυρίως προς ιδιώτες. Ισχυροί επιχειρηματικοί κύκλοι μπορούν να επιλέγουν υποψηφίους, οι οποίοι βεβαίως μέσα και από μια συνεχή υπερπροβολή από φιλικά ή και ιδιόκτητα μέσα μαζικής ενημέρωσης θα έχουν προνομιακή μεταχείριση. Και βεβαίως πρώτη στο καθήκον του ευνοηθέντος θα είναι η εξασφάλιση των οικονομικών συμφερόντων του χορηγού του. <br />Τα φαινόμενα αυτά που παρατηρούνται σε όλον τον κόσμο έχουν, δυστυχώς, χτυπήσει και τη δική μας πόρτα προ πολλού και έχουν συμβάλει στην καταρράκωση του κύρους των θεσμών και των κομμάτων. Η απειλή, όμως, ριζικής αλλοίωσης της λειτουργίας και του σκοπού του δημοκρατικού πολιτεύματος είναι έτσι ανυπολόγιστη. Αν αφήσουμε τα πράγματα ανεξέλεγκτα, θα διολισθήσουμε σε ένα είδος ολιγαρχικής πολιτείας με δημοκρατικό προκάλυμμα, πολλώ δε μάλλον που η πλειοψηφία των Βουλευτών θα προέρχεται από τα εύπορα κοινωνικά στρώματα, καθώς για τους υπολοίπους η οικονομική τους κατάσταση δεν θα τους επιτρέπει την ενασχόληση με τα κοινά.<br />Ασφαλώς το όλο ζήτημα, κυρίες και κύριοι συνάδελφοι, είναι σύνθετο και κανείς δεν φιλοδοξεί να το επιλύσει ως γόρδιο δεσμό. Το ζητούμενο, όμως, είναι να εξασφαλίζονται πρώτα απ’ όλα τα ψηφισθέντα. Θυμούμαι ως πρωτοεκλεγείς Βουλευτής το 2004 ότι ήταν κοινό μυστικό πως υπήρξαν Βουλευτές που άνοιξαν τραπεζικό λογαριασμό μετά τις εκλογές, χωρίς να υποστούν καμμία κύρωση. Είναι θετικό, λοιπόν, ότι στην Επιτροπή Ελέγχου την πλειοψηφία δεν έχουν πια οι Βουλευτές, για να μην δημιουργείται η εντύπωση «Γιάννης κερνάει, Γιάννης πίνει» και ότι οι ελεγχόμενοι είναι και ελεγκτές.<br />Κυρίες και κύριοι συνάδελφοι, οι αλλαγές που εισηγείται το παρόν νομοσχέδιο πρέπει να εντάσσονται σε μία δέσμη γενναίων και ριζοσπαστικών πρωτοβουλιών εκ μέρους της πολιτείας, που θα στοχεύουν στη διαφάνεια της λειτουργίας του πολιτικού συστήματος και την αποκατάσταση του κύρους και της αξιοπιστίας του.<br />Αναφέρω, για παράδειγμα, τις πολυαναμενόμενες αλλαγές στον νόμο περί ευθύνης Υπουργών και στην ασυλία των Βουλευτών, στην κατάτμηση των μεγάλων εκλογικών περιφερειών, που χρόνια ακούμε ότι σχεδιάζεται το σπάσιμο των μεγάλων εκλογικών περιφερειών και δεν το βλέπουμε, αλλά και τη μείωση του αριθμού των Βουλευτών και του ασυμβίβαστου Υπουργού και Βουλευτή.<br />Τέλος, αναμένουμε τα αποτελέσματα του αναδρομικού ελέγχου του «πόθεν έσχες» για όσους διετέλεσαν Υπουργοί, Υφυπουργοί, Αρχηγοί κομμάτων από το 1974 έως και σήμερα.<br />Κυρίες και κύριοι συνάδελφοι, έχουμε χρέος να φωτίσουμε τις σκιές που μολύνουν την πολιτική ζωή, να δώσουμε και πάλι τη δυνατότητα στον πολίτη να πιστέψει, να ελπίσει, να μην παρασύρεται από τις φωνές της αστάθειας και του λαϊκισμού. Ευελπιστώ ότι, έστω και αργά, θα βρούμε τον δρόμο μας. Η διαφάνεια και η δημοκρατία θα είναι οι τελικοί νικητές, παρά την προσπάθεια που γίνεται από κάποιους να μείνουμε προσκολλημένοι στο παλιό, κακό μας παρελθόν.<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Χαρακόπουλε.<br />Τον λόγο έχει η κ. Χαρά Καφαντάρη.</speech><speech by="#s114"><from> ΧΑΡΟΥΛΑ ΚΑΦΑΝΤΑΡΗ</from> Κυρία Πρόεδρε, κύριοι Υπουργοί, κυρίες και κύριοι Βουλευτές, μία αναφορά θα κάνω μόνο στον εν λόγω νομοσχέδιο που συζητάμε, γιατί μετά θα τοποθετηθώ στη σχετική τροπολογία που αφορά το φυσικό αέριο.<br />Το νομοσχέδιο αυτό έχει βασικό σκοπό τη ρύθμιση των οικονομικών των κομμάτων και των υποψηφίων Βουλευτών και των Ευρωβουλευτών. Θεωρητικά, βασικό στόχο έχει να αποκαταστήσει την προ πολλού βαριά τραυματισμένη εμπιστοσύνη των πολιτών στο πολιτικό μας σύστημα, μόνο που κάτι τέτοιο δεν πρόκειται να συμβεί με αποσπασματικά νομοθετήματα, όπως αυτό, τα οποία αφήνουν μια σειρά από σημαντικά θέματα ανοιχτά. Κυρίως, όμως, δεν πρόκειται να αποκατασταθεί όσο τα δύο κόμματα που κυβέρνησαν εναλλάξ και τελευταία κυβερνούν παρέα, εμφανίζονται απρόθυμα να δώσουν οποιαδήποτε εξήγηση για μια σειρά από χαριστικές τροπολογίες προς τα μεγάλα επιχειρηματικά συμφέροντα της χώρας.<br />Ξέρετε, κύριοι της συγκυβέρνησης, η γυναίκα του Καίσαρα δεν αρκεί να είναι τίμια, πρέπει να φαίνεται και τέτοια και η μόνιμη διάθεση της συγκυβέρνησης να μη συζητά μία σειρά από σοβαρά ζητήματα, να προσπαθεί να κρύψει τέτοιου είδους θέματα και να μη δίνει στοιχειωδώς απαντήσεις δεν βοηθάει. Η κοινωνία μας υποφέρει, δεν εντυπωσιάζεται από νομοθετήματα. Δεν σας πιστεύει, όσο επιμένετε να μη δίνετε εξηγήσεις για πολλά.<br />Όσον αφορά την εν λόγω τροπολογία του ΥΠΕΚΑ, που έχει να κάνει με το φυσικό αέριο, ακόμη μια φορά η συγκυβέρνησή σας φέρνει μία τροπολογία σε άσχετο νομοσχέδιο. Συζητάμε για τη χρηματοδότηση κομμάτων και ο Υπουργός ΥΠΕΚΑ καταθέτει τροπολογία για το φυσικό αέριο.<br />Σύμφωνα με δηλώσεις του Υπουργείου, η τροπολογία έχει σκοπό να επιδοτήσει οικιακούς καταναλωτές να συνδεθούν στο δίκτυο φυσικού αερίου. Στο πλαίσιο αυτό η ΕΠΑ Αττικής, με σχετικό δελτίο Τύπου που έχει αναρτηθεί στην ιστοσελίδα της λέει ότι πρόκειται να επιδοτηθούν συνολικά με 15 εκατομμύρια ευρώ οικιακοί καταναλωτές, για να στραφούν σε αλλαγή καυστήρα για την κατανάλωση φυσικού αερίου.<br />Σύμφωνα με τα στοιχεία που δίνει η ΕΠΑ Αττικής στην ανακοίνωσή της, η επιδότηση αφορά μηχανολογικό εξοπλισμό, λέβητες, σωληνώσεις κ.λπ., κυμαίνεται από 1.000 έως 5.500 ευρώ, ανάλογα με την εγκατεστημένη ισχύ του λέβητα.<br />Η τροπολογία αυτή σκοπό έχει να ενισχύσει τις ΕΠΑ για να προσελκύσουν νέους πελάτες από τον οικιακό τομέα.<br />Ας δούμε, όμως, τα πράγματα πως έχουν ακριβώς. Η τροπολογία αυτή εντάσσεται στο πλαίσιο προσέγγισης νέων πελατών για τις ΕΠΑ και είναι μια ακόμη παροχή στους μετόχους της ΕΠΑ, εταιρείες παροχής αερίου. Όμως, ποιες είναι αυτές οι ΕΠΑ; Αυτές, που με το αναμενόμενο νομοσχέδιο του ΥΠΕΚΑ –το έχει δηλώσει ο κύριος Υπουργός, ο αντίστοιχος- για την απελευθέρωση αγοράς φυσικού αερίου, τελικά θα καταργηθούν για να δημιουργηθούν άλλες, έτσι χωρίς μελέτη. Βέβαια, ακόμα μια φορά δεν γνωρίζουμε τη νέα μετοχική σύνθεση.<br />Είναι μια ακόμη νομοθετική παρέμβαση που γίνεται στο πόδι. Χαράξτε, επιτέλους, κύριοι της συγκυβέρνησης, μια συγκεκριμένη ενεργειακή πολιτική! <br />Αυτά τα εκατομμύρια των επιδοτήσεων τελικά θα δοθούν για προσέλκυση νέων πελατών. Τελικά όμως, όλα γίνονται προς όφελος των ιδιωτών επενδυτών, που είναι μέτοχοι στις ΕΠΑ, όπως για παράδειγμα η «SHELL», η «ΕΝΙ» κ.λπ., αφού το ελληνικό δημόσιο, που ναι μεν είναι μέτοχος κατά 51%, δεν συμμετέχει ούτε στη διοίκηση ούτε στα κέρδη,  αφού σαν μέτοχος έχει συμμετοχή μόνο στα πάγια. <br />Η αύξηση των εργασιών, λόγω των νέων πελατών που μπορεί να προσελκυθούν από αυτές τις πενιχρές επιδοτήσεις, θα έλεγα, μαζί με την πιθανή γεωγραφική τους επέκταση, τελικά μόνο σαν αντισταθμιστικά οφέλη μπορούν να χαρακτηρισθούν, λόγω και της επικείμενης κατάργησης του μονοπωλίου τους ή και της οριστικής τους κατάργησης. <br />Ποιους χρήστες, όμως, αφορά ουσιαστικά η επιδότηση; Μόνο εκείνους που βρίσκονται παραδείγματος χάριν στην Περιφέρεια Αττικής σε σημείο με δίκτυο χαμηλής πίεσης φυσικού αερίου, όπως αναφέρει χαρακτηριστικά η ΕΠΑ Αττικής. Δηλαδή, δεν μπορούν να ωφεληθούν χρήστες, που βρίσκονται έστω και ελάχιστα μακρύτερα από το υπάρχον δίκτυο. Γιατί άραγε; Πρέπει, να προστεθεί η υποχρέωση σύνδεσης του κάθε μελλοντικού χρήστη που θα κάνει αίτηση τελικά, για να μπορούμε να έχουμε τα προσδοκώμενα αποτελέσματα. <br />Τελικά, βέβαια, το συνολικό ποσό της επιδότησης θα εξαντληθεί στις πληρωμές του εξοπλισμού, δηλαδή για λέβητες, καυστήρες κ.λπ.. Το γεγονός αυτό ουσιαστικά αποτελεί μια επιδότηση θέσεων εργασίας στο εξωτερικό, εκτός Ελλάδας, στους γνωστούς οίκους της αλλοδαπής, και μόνο ένα πολύ μικρό μέρος θα κατευθυνθεί στο εργατικό κόστος εντός της πατρίδας μας. <br />Φοβάμαι πολύ ότι ο Υπουργός Περιβάλλοντος, Ενέργειας και Κλιματικής Αλλαγής υπερβάλλει για άλλη μια φορά, μιλώντας για μεγάλα περιβαλλοντικά οφέλη και για τεράστιες μειώσεις στις εκπομπές των αερίων ρύπων. Συνεχίζει να δηλώνει για τριάντα χιλιάδες νοικοκυριά στην Αττική, δέκα επτά χιλιάδες νοικοκυριά στη Θεσσαλονίκη και στη Θεσσαλία. Όμως, με τριάμισι χιλιάδες ευρώ κατά μέσο όρο επιδότηση, μιλάμε για τα 15 εκατομμύρια που ανέφερα στην αρχή, μόνο τεσσεράμισι με πέντε χιλιάδες νοικοκυριά μπορούν ουσιαστικά να ωφεληθούν. <br />Ποιο είναι τελικά το περιβαλλοντικό όφελος που αναφέρει το Υπουργείο; Μάλλον ασήμαντο, όταν γνωρίζουμε ότι στην Ελλάδα υπάρχουν πάνω από πεντέμισι εκατομμύρια νοικοκυριά. Το περιβαλλοντικό όφελος είναι ελάχιστο, αφού, όπως υποστήριξε η ΕΠΑ, από το 2000 εξοικονομήθηκαν μόνο 1.800 εκατομμύρια τόνοι διοξειδίου του άνθρακα, ενώ  η δράση της επιδότησης θα οδηγήσει σε περαιτέρω εξοικονόμηση περίπου δεκαοκτώ χιλιάδων τόνων ανά έτος, όπως εκτιμά πάλι η ΕΠΑ σε σχετική της ανακοίνωση. Δηλαδή, μιλάμε για ένα όφελος της τάξης του 0,001%! <br />Ακόμα μια φορά όμως, πρέπει να υπενθυμίσουμε ότι η μείωση της ατμοσφαιρικής ρύπανσης, η μείωση των αερίων του θερμοκηπίου δεν γίνεται με ευχολόγια, όπως μας έχουν συνηθίσει μέχρι σήμερα. Χρειάζεται μια εφαρμογή γενναίων πολιτικών αποφάσεων, η εκπόνηση εθνικού σχεδίου μείωσης των αερίων του θερμοκηπίου, η εκπόνηση ενικού σχεδίου πρόληψης συνεπειών της κλιματικής αλλαγής, κάτι το οποίο δεν υπάρχει στην πατρίδα μας.<br /><br />Επίσης, χρειάζεται κατάργηση του ειδικού φόρου κατανάλωσης στο πετρέλαιο θέρμανσης, έτσι ώστε η τιμή του να φτάσει τουλάχιστον στο επίπεδο του Μαρτίου του 2011. Επίσης, πάταξη του λαθρεμπορίου καυσίμων, ειδικά του ναυτιλιακού, μείωση φόρων που επιβάλλονται στην οικιακή κατανάλωση του φυσικού αερίου. Και φυσικά, χρειάζεται πολιτική βούληση, που εσείς της συγκυβέρνησης δεν έχετε, τυφλωμένοι ουσιαστικά από τις μνημονιακές υποχρεώσεις σας που έχετε υπογράψει.<br />Εδώ θα ήθελα να αναφερθώ σε κάτι άλλο: Έχουμε το πρόγραμμα που έχει ήδη τρέξει από χρόνια, το «Εξοικονομώ κατ’ Οίκον». Πώς ξεκίνησε αυτό το πρόγραμμα; Με τι φιλόδοξους στόχους; Ας μην λειτουργήσει, λοιπόν, έτσι αυτή η ρύθμιση-τροπολογία για το φυσικό αέριο και να μην γίνει ό,τι έγινε με το «Εξοικονομώ κατ’ Οίκον». <br />Θέλω να αναφέρω συγκεκριμένα ότι αυτή τη στιγμή στη Θεσσαλία υπάρχουν γύρω στις τρεισήμισι χιλιάδες οικογένειες που έχουν ξεκινήσει από τον περασμένο Δεκέμβριο τις διαδικασίες ένταξης σε αυτό το πρόγραμμα, έχουν υποβάλει σχετικούς φακέλους, έχουν εγκριθεί από το ΕΤΕΑΜ και ενώ βρίσκονται στη φάση εξεύρεσης διαθέσιμων υπολοίπων, αυτό δεν έχει προχωρήσει, για να μπορέσουν πέρα από τις προκαταβολές να συνεχίσουν τις εργασίες τους στο σπίτι.<br /><br />Κύριοι της συγκυβέρνησης, πολύ φοβάμαι ότι έχετε συνηθίσει να φέρνετε αποσπασματικές ρυθμίσεις μέσω τροπολογιών. Αυτές είναι πάντα πρόχειρες χωρίς ιδιαίτερη μελέτη, παρά τα παχιά λόγια που λέτε. <br />Αφήστε, επιτέλους, τη νομοθέτηση στο πόδι! Ασχοληθείτε σοβαρά, φέρνοντας ολοκληρωμένα νομοθετήματα, όχι μόνο προσωρινές ρυθμίσεις. Νομοθετήστε σοβαρά για την πλήρη επέκταση του δικτύου φυσικού αερίου για την οικιακή κατανάλωση, πρώτα από όλα για την επέκτασή του στις πλησιέστερες περιοχές προς το υπάρχον δίκτυο και μετά για την ολοκληρωμένη επέκτασή του στις περιοχές, που δεν υπάρχει καν δίκτυο φυσικού αερίου. <br />Η κριτική στάση που έχουμε όσον αφορά τη συγκεκριμένη ρύθμιση-τροπολογία που κατατέθηκε δεν έχει, βέβαια –να το διευκρινίσω- τον χαρακτήρα άρνησης αντικατάστασης στον οικιακό τομέα των συστημάτων θέρμανσης από πετρέλαιο σε φυσικό αέριο. Η κριτική μας στάση έχει να κάνει με τη διαδικασία ιδιωτικοποίησης της αγοράς φυσικού αερίου και βέβαια, τη μεγιστοποίηση οφέλους των ιδιωτών. <br />Ευχαριστώ. <br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε, κυρία Καφαντάρη. <br />Τον λόγο έχει η συνάδελφος κ. Ζαρούλια για οκτώ λεπτά.</speech><speech by="#s78"><from> ΕΛΕΝΗ ΖΑΡΟΥΛΙΑ</from> Σας ευχαριστώ πολύ, κύριε Πρόεδρε και σας ευχαριστώ, επίσης, που ήσασταν ευγενής χθες και δεν με διακόψατε. Το ίδιο επιθυμώ και σήμερα. <br />Απευθυνόμενη και σήμερα σε μια παράνομη Βουλή, δράττομαι της ευκαιρίας να υπενθυμίσω προς πάσα κατεύθυνση τι προβλέπει το άρθρο 134 παράγραφος 2. Με ισόβια ή πρόσκαιρη κάθειρξη τιμωρείται όποιος: α) επιχειρεί με σφετερισμό της ιδιότητάς του ως οργάνου του κράτους να αλλοιώσει ή να καταστήσει ανενεργό διαρκώς ή προσκαίρως το δημοκρατικό πολίτευμα, που στηρίζεται στη λαϊκή κυριαρχία, β) επιχειρεί, με τα μέσα που αναφέρονται στο προηγούμενο εδάφιο και με τρόπο πρόσφορο να διαταράξει την ομαλή λειτουργία του πολιτεύματος, να αποστερήσει ή να παρακωλύσει τη Βουλή από την ενάσκηση της εξουσίας που της παρέχει το Σύνταγμα. <br />Ακούτε, κύριε Αθανασίου και οι υπάλληλοί σας; Οι Βουλευτές της Χρυσής Αυγής, που έχουν εκλεγεί από τον ελληνικό λαό και δεν είναι σήμερα στα έδρανά τους για να εκπροσωπήσουν τη λαϊκή βούληση, δεν είναι υπάλληλοι ούτε δικοί σας ούτε του κ. Σαμαρά ούτε του κ. Βενιζέλου, για να τους απολύσετε – εκτός και αν δεν έχουμε δημοκρατία και το παραπάνω άρθρο δεν ισχύει. <br />Καλούμαι, λοιπόν, σήμερα να αναφερθώ στο σχέδιο νόμου για τον έλεγχο των οικονομικών των πολιτικών κομμάτων. Μόνο και ως τίτλος φαντάζει σαν να έχει παρθεί από θεατρική επιθεώρηση. <br />Για εμάς στη Χρυσή Αυγή το παρόν νομοσχέδιο έχει ιδιαίτερη σημασία, διότι καλούμαστε να συζητήσουμε και να ψηφίσουμε ένα νομοσχέδιο που μας αφορά από τη μία ως νόμιμο κοινοβουλευτικό πολιτικό κόμμα στα πλαίσια της κοινοβουλευτικής δημοκρατίας. Από την άλλη, όμως, αυτή η κοινοβουλευτική δημοκρατία είναι η ίδια η οποία έχει αναστείλει τη χρηματοδότηση του τρίτου πολιτικού κόμματος της χώρας. <br />Ήμασταν οι πρώτοι που έχουμε ταχθεί υπέρ της κατάργησης οποιασδήποτε μορφής κρατικής χρηματοδότησης. Η θέση μας είναι κρυστάλλινη και ξεκάθαρη. Δεν πρέπει να δίνεται καμμία χρηματοδότηση στα κόμματα από χρήματα του ελληνικού λαού. <br />Επομένως και αυτή ακόμα η μείωση που αναφέρεται στο άρθρο 1 παράγραφος 3 από 1,02% στο 0,05%, αν και είναι πρόοδος, που όμως επιβλήθηκε από τους δανειστές λόγω οικονομικής δυσπραγίας και εξορθολογισμού με όσα ισχύουν στην Ευρωπαϊκή Ένωση, απέχει πολύ από την πλήρη κατάργηση που έχουμε προτείνει. <br />Αφού, λοιπόν, δεν θέλατε να καταργήσετε τη χρηματοδότηση στα φαύλα και καταχρεωμένα κόμματά σας, εφαρμόσατε την κατάργηση στο δικό μας, που είναι το μοναδικό κόμμα που δεν διαπλέκεται και το μοναδικό που δεν χρωστάει σε κανέναν, όπως απέδειξαν εγγράφως και οι εξαντλητικοί έλεγχοι από το ΣΔΟΕ, που εσείς στείλατε να μας ελέγξει. <br />Εξίσου υποκριτική είναι και η προσπάθειά σας στο άρθρο 1 παράγραφο 5 να χρηματοδοτήσετε τα «μαγαζάκια» των κομμάτων σας, στα οποία προΐστανται εξίσου διεφθαρμένοι με το πολιτικό σύστημα κομματάρχες σας, αλλά και η μείωση της χρηματοδότησης για ερευνητικούς και επιμορφωτικούς λόγους, που γίνεται στα κάθε λογής ιδρύματα και κέντρα που έχετε ιδρύσει, ώστε να σπαταλάτε το χρήμα του ελληνικού λαού. <br />Πείτε μας μία και μοναδική καινοτομία ή αξιόλογη μελέτη που έχουν εκπονήσει αυτά τα ιδρύματα της διαφθοράς την τελευταία εικοσαετία. Όσο και να ψάξετε δεν θα βρείτε, γιατί ο μόνος τους σκοπός είναι η απασχόληση, με τα λεφτά του κόσμου, των απόμαχων και παροπλισμένων πολιτικών σας στελεχών.<br />Βεβαίως, δεν πείθει και η προσχηματική υποχρέωση στο άρθρο 5, παράγραφος 6, τα νομικά πρόσωπα που χρηματοδοτούν να έχουν την έδρα τους στην ελληνική επικράτεια, γιατί όλοι γνωρίζουν πλέον πως η διακίνηση πολιτικού χρήματος διαφθοράς στα κόμματά σας δεν γινόταν ούτε μέσω ελληνικών τραπεζικών λογαριασμών ούτε μέσω ελληνικών εταιρειών, αλλά με τραπεζικούς λογαριασμούς σε φορολογικούς παραδείσους και με δαιδαλώδεις διαδικασίες μέσω offshore εταιρειών. <br />Θυμάστε ή όχι τον Βενιζέλο που υποστήριζε, χωρίς να κοκκινίζει, ότι οι αριθμοί που είχαν ανακαλυφθεί από τις ανακριτικές αρχές στις μίζες των εξοπλιστικών ήταν δήθεν αριθμοί κινητών τηλεφώνων;<br />Στο άρθρο 5, παράγραφος 7, η αιτιολογική έκθεση μιλάει για την καταπολέμηση του φαινομένου του σημερινού άκρατου δανεισμού των κομμάτων, με εγγύηση την κρατική χρηματοδότηση. Εδώ περιγράφετε με ωραία λόγια τη διαφθορά και την πολιτική συναλλαγή σαράντα ετών, αυτή που οδήγησε στην καταστροφή τη χώρα, στις αυτοκτονίες των συμπατριωτών μας και στην ανέχεια ενός μεγάλου κομματιού του ελληνικού λαού.<br /> Αντί, όμως, να συμπεριλάβετε διάταξη που να ορίζει τακτή προθεσμία για την επιστροφή των θαλασσοδανείων των κομμάτων σας στο δημόσιο, με ποινικές ρήτρες για την καθυστέρηση και άσκηση ποινικών διώξεων σε περίπτωση άρνησης, αναφέρεστε όπως σας βολεύει: μόνο για το μέλλον και καθόλου για το παρελθόν. <br />Οι δήθεν ποινικές διατάξεις που προβλέπετε στο σχέδιο νόμου, στο άρθρο 7, στις παραγράφους 3 και 4, είναι για εμάς εντελώς άνευ σημασίας γι’ αυτό τις αφήνουμε ασχολίαστες. Έχουν ίσως μόνο μία μικρή σημασία, για να δούμε εάν πρόκειται να εφαρμοστούν στο δεκανίκι του συστήματος, το αγαπημένο σας ΚΚΕ.<br />Το ότι δημοσιεύει ισολογισμούς αυτό το κόμμα, δεν μας λέει απολύτως τίποτα. Δέχεται έλεγχο από εισαγγελέα και από το ΣΔΟΕ; Αναφερόμαστε στη διάταξη του άρθρου 5, στην παράγραφο 4, σύμφωνα με την οποία είναι απαραίτητη η αναγραφή του ΑΦΜ και του ονοματεπωνύμου στα κουπόνια ενίσχυσης και στη διάταξη του άρθρου 12, παράγραφος 4, που υποχρεώνει τα κόμματα στην τήρηση ονομαστικού αρχείου, με τους χρηματοδότες. <br />Επειδή, όμως, εκεί μιλάμε για «δημοκράτες» και όχι για «εγκληματική οργάνωση», κανένας από τους «καμπόσους» εισαγγελείς ούτε από το πολιτικό σύστημα που τους στηρίζει δεν θα κάνει ούτε το ένα χιλιοστό από αυτά που υπέστη η Χρυσή Αυγή. Εκεί θα δείτε, όπως γίνεται όλα τα χρόνια πως, ενώ το ΚΚΕ δεν θα υποβληθεί σε καμμία από τις παραπάνω διαδικασίες και διατυπώσεις, εσείς δεν θα κάνετε απολύτως τίποτα, όπως τίποτα δεν κάνατε εναντίον τους σαράντα ολόκληρα χρόνια, γιατί είναι μέρος του δικού σας συστήματος, ό,τι και να λέει. <br />Για να δούμε, λοιπόν, θα εφαρμόσετε και σε άλλους -όπως κάνατε σε εμάς παράνομα, για άλλους λόγους- τη διακοπή χρηματοδότησης που αναφέρεται στο άρθρο 14, παράγραφος 3, όταν αρνείται να υπαχθεί στον έλεγχο τήρησης των υποχρεώσεων αυτών; <br />Επίσης, πολύ ενδιαφέρον παρουσιάζει το άρθρο 18, παράγραφος 2, όπου αναφέρεται: «Απαγορεύεται η παρουσίαση διά των ραδιοφωνικών και τηλεοπτικών σταθμών του περιεχομένου των καταγγελιών που δεν αφορούν την προεκλογική δραστηριότητα κομμάτων και συνασπισμών κομμάτων κατά τη διάρκεια της προεκλογικής περιόδου, επισύροντας κυρώσεις για τους παραβάτες. Η απαγόρευση αυτή επιδιώκει να προφυλάξει το εκλογικό σώμα από κακόβουλες προθέσεις διά αποκαλύψεως πληροφοριών που νοθεύουν τον προεκλογικό ανταγωνισμό μεταξύ των υποψήφιων κομμάτων, συνασπισμών κομμάτων και προσώπων και δύναται να επηρεάσουν την πρόθεση ψήφου με τρόπο αθέμιτο».<br />Αυτό θα το εφαρμόσετε για όλα τα πολιτικά κόμματα; Ή μήπως και αυτό το άρθρο του νόμου θα το παραβλέψετε όσον αφορά τη Χρυσή Αυγή και θα συνεχίσετε να τη διαβάλετε, να τη συκοφαντείτε και να την υβρίζετε μέσω των τηλεοπτικών και ραδιοφωνικών σταθμών;<br /> Α, και επιπλέον: Αυτό που κάνετε, δηλαδή να διαρρέετε στη δημοσιότητα μέρος της δικογραφίας γνωρίζετε πολύ καλά ότι είναι παράνομο, αλλά δεν ιδρώνει κανενός αρμοδίου το αυτί, αυτόκλητου ή μη υπερασπιστή του δικαίου. Αλλά είπαμε: Το ζητούμενο είναι ποιος θα εφαρμόσει το νόμο. <br />Εν κατακλείδι, καταψηφίζουμε το εν λόγω νομοσχέδιο, διότι δεν σας θεωρούμε φερέγγυους να το διεκπεραιώσετε στο ακέραιο. <br />Θα ήθελα να κάνω και μία τελευταία παρατήρηση: Τα έδρανα είναι άδεια, ενώ για άλλα νομοσχέδια, όπως, επί παραδείγματι, όταν είναι να επιβάλετε επιπρόσθετους φόρους στον ήδη καταρρακωμένο Έλληνα ή να του αφαιρέσετε κεκτημένα δικαιώματα, τα έδρανα είναι γεμάτα. Φαίνεται πως δεν υπάρχει ούτε ενδιαφέρον, αλλά ούτε ευαισθησία όταν πρόκειται για τη μείωση των απολαβών σας.<br />Σας ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι προ ολίγου εισήλθε στην Αίθουσα της Ολομέλειας της Βουλής η Αντιπρόεδρος της Κυβέρνησης και Υπουργός Εξωτερικών και Ευρωπαϊκής Ολοκληρώσεως της Δημοκρατίας της Μολδαβίας κ. Ναταλία Τσέρμαν, συνοδευόμενη από τον Πρόεδρο της Βουλής κ. Μεϊμαράκη, στο πλαίσιο επίσκεψής της στη Βουλή.<br />Επίσης, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και τρεις εκπαιδευτικοί από το 2ο Γενικό Λύκειο Μοσχάτου, Β΄ Τμήμα.<br />Η Βουλή τούς καλωσορίζει. <br /><br />Τον λόγο έχει ο κ. Θεόδωρος Καράογλου για οκτώ λεπτά.</speech><speech by="#s106"><from> ΘΕΟΔΩΡΟΣ ΚΑΡΑΟΓΛΟΥ</from> Κύριοι Υπουργοί, κυρίες και κύριοι συνάδελφοι, βρισκόμαστε εδώ, λίγες μόνο ημέρες μετά την παροχή ψήφου εμπιστοσύνης προς την Κυβέρνηση, για να συζητήσουμε το θέμα της χρηματοδότησης των πολιτικών κομμάτων, αλλά και των αιρετών εκπροσώπων της Βουλής και της Ευρωβουλής, ένα ζήτημα το οποίο στις δύσκολες εποχές που βιώνει η πολιτική στην πατρίδα μας θίγει τον πολιτικό κόσμο, εκθέτει όσους αποτελούμε μέρος του και πολλές φορές –είναι αλήθεια αυτό- δίνει αφορμές για μειωτικά σχόλια. Ως εκ τούτου, η ανάληψη της συγκεκριμένης νομοθετικής πρωτοβουλίας από την πλευρά της Κυβέρνησης, πέρα από το ότι είναι λαϊκή απαίτηση, έρχεται να αποκαταστήσει την τάξη. <br />Κυρίες και κύριοι συνάδελφοι, το παρόν σχέδιο νόμου αποτελεί μια πραγματική τομή για την πολιτική ζωή της χώρας, καθώς ενισχύει τους κανόνες της διαφάνειας, στοιχείο απαραίτητο για να επανέλθει στην πολιτική η χαμένη αξιοπιστία. <br />Τι εννοώ με αυτό; Ότι δεν νοείται από τη μία πλευρά να καλούμε τους Έλληνες πολίτες να υπομένουν δυσβάσταχτες θυσίες και από την άλλη πλευρά να αφήνουμε να διαιωνίζεται μια κατάσταση, η οποία, τολμώ να πω, ότι σε πολλές περιπτώσεις υποκρύπτει σκοτεινά δρομολόγια μαύρου χρήματος. Άρα, είναι επιτακτική ανάγκη να αλλάξουμε το τοπίο και σε αυτό το ζήτημα, νοικοκυρεύοντας τα οικονομικά των κομμάτων και βάζοντας ρόλους και κανόνες στην αντιμετώπιση της οικονομικής και κατ’ επέκταση της πολιτικής διαφθοράς.<br />Αυτή είναι η μεγαλύτερη πρόκληση που έχουμε μπροστά μας και οφείλουμε να την κερδίσουμε, προκειμένου να μπορέσουμε και πάλι να αναζωογονήσουμε το πολιτικό μας σύστημα. Αν, λοιπόν, υπάρχει μία κατάλληλη στιγμή για να ανοίξει αυτό το θέμα, νομίζω πως αυτή η στιγμή είναι τώρα, σήμερα. Δεν απαιτούν μόνο οι πολίτες διαφάνεια σε όλα τα ζητήματα. Την ικανοποίηση αυτού του αιτήματος την ευνοούν και οι πολιτικές συνθήκες, που έχουν διαμορφωθεί μετά την παροχή ψήφου εμπιστοσύνης προς την ελληνική Κυβέρνηση.<br />Η αρχή για να κινηθούμε προς αυτή την κατεύθυνση γίνεται με τη βελτίωση του παρόντος νομοθετικού πλαισίου, το οποίο σε πολλές περιπτώσεις αποδείχθηκε διάτρητο, καθώς τροφοδοτούσε ύποπτες συναλλαγές και οικονομικές εξαρτήσεις μεταξύ υποψηφίων και εκλογικού Σώματος.<br />Αναμφισβήτητα, κυρίες και κύριοι συνάδελφοι, ο αποτελεσματικός έλεγχος που επέρχεται με το παρόν σχέδιο νόμου αποτελεί ένα σημαντικό εργαλείο αποτροπής, αλλά και καταστολής της διαφθοράς, αφενός υπηρετώντας το δημοσιονομικό συμφέρον του κράτους και αφετέρου ενισχύοντας την εμπιστοσύνη της οικονομίας στην κρατική και γενικότερα τη δημόσια διοίκηση.<br />Εξίσου σημαντικό όμως είναι και το γεγονός ότι στοχεύει στην απομείωση του συνόλου της κρατικής επιχορήγησης, απογαλακτίζοντας με τον τρόπο αυτό τα κόμματα από τον κρατικό προϋπολογισμό. Αυτή είναι μια εξέλιξη που θα επιφέρει πολύ σημαντικά αποτελέσματα και οφέλη στα δημόσια οικονομικά της πατρίδας μας, κάτι που έχει ανάγκη ο τόπος μας.<br />Επίσης, κυρίες και κύριοι, με τη σημερινή συζήτηση οριοθετούμε και τους στόχους που θα εγγυώνται την ουσιαστική λειτουργία της δημοκρατίας μας, μιας δημοκρατίας που έχει ανάγκη ο τόπος, ισχυρότερης, ποιοτικότερης, χωρίς διακρίσεις, εξαιρέσεις και χωρίς προνόμια για λίγους.<br />Η καθιέρωση πλήρους και διαρκούς ελέγχου επί των οικονομικών των δικαιούχων χρηματοδότησης, η καταπολέμηση της ανωνυμίας των πηγών χρηματοδότησης και των άγνωστων, παράνομων συναλλαγών, η καταγραφή του συνόλου των εισφορών που δίνουν και δέχονται οι δικαιούχοι χρηματοδότησης, η καταπολέμηση του φαινομένου κατάχρησης και κατασπατάλησης του δημοσίου χρήματος που προέρχεται από τον κρατικό προϋπολογισμό και η ελεύθερη πρόσβαση των πολιτών στην ενημέρωση για τα δημόσια δρώμενα είναι μερικοί μόνο από τους άξονες που θέτει το νομοθέτημα που συζητούμε σήμερα.<br />Οι ρυθμίσεις που περιλαμβάνονται σε αυτό δυναμώνουν τους δεσμούς εμπιστοσύνης μεταξύ πολίτη και κράτους, αίρουν τη βαριά σκιά που έχει απλωθεί τα τελευταία χρόνια πάνω από την πολιτική ζωή στον τόπο μας, θωρακίζουν τους έντιμους και αξιοπρεπείς λειτουργούς της δημόσιας διοίκησης και αναμφισβήτητα ενισχύουν τη θωράκιση της λειτουργίας των δημοκρατικών θεσμών.<br />Επιτρέψτε μου σε αυτό το σημείο, κυρίες και κύριοι συνάδελφοι, να σας αναφέρω ένα μικρό, αλλά χαρακτηριστικό παράδειγμα. Η δημοσιοποίηση των ονομάτων των χρηματοδοτών εφαρμόζεται σήμερα σε χώρες όπως είναι οι Ηνωμένες Πολιτείες Αμερικής, η Βρετανία, η γειτονική μας Ιταλία, ενώ σχετικό νομοθετικό πλαίσιο υπάρχει και στο Ευρωπαϊκό Κοινοβούλιο για τα έσοδα, αλλά και τις δαπάνες των ευρωπαϊκών πολιτικών κομμάτων. <br />Είναι απαράδεκτο να αποχωρεί κάποιος από την πολιτική πλουσιότερος απ’ ότι μπήκε σε αυτήν, χωρίς να μπορεί τουλάχιστον να κάνει το αυτονόητο, δηλαδή να αποδείξει τις πηγές πλουτισμού του. Όλα αυτά τα θλιβερά φαινόμενα προσπαθούμε να αντιμετωπίσουμε και να καταπολεμήσουμε σήμερα, με το παρόν νομοθέτημα.<br />Είναι ανεπίτρεπτο για ορισμένες ελάχιστες περιπτώσεις να σπιλώνονται ονόματα, υπολήψεις, συνειδήσεις, οικογένειες. Διαφάνεια, κυρίες και κύριοι, απαιτεί ο λαός μας σε όλες τις εκφράσεις και όλες τις εκφάνσεις της καθημερινότητας και οι πρώτοι που οφείλουν να δώσουν το καλό παράδειγμα είμαστε εμείς. Είναι καιρός να επιστρέψει στην κοινωνία η αξιοπιστία των πολιτικών και της πολιτικής, που δυστυχώς έχει τρωθεί τα τελευταία χρόνια.<br />Κυρίες και κύριοι, δεν είμαστε ούτε λαμόγια ούτε απατεώνες ούτε ζούμε σε βάρος του ελληνικού λαού. Χρησιμοποίησα φράσεις της καθημερινότητας, που ακούμε όλοι μας έξω στην κοινωνία. Η πλειοψηφία των συναδέλφων εδώ μέσα έχει κολλήσει χιλιάδες ένσημα στη ζωή και δεν θα επιτρέψουμε σε κανέναν να ποινικοποιήσει την προσφορά στα κοινά. <br />Διαφάνεια, άμεση πληροφόρηση του πολίτη, ενίσχυση των ελεγκτικών μηχανισμών μέσα από τη θεσμική τους θωράκιση, λογοδοσία και χρηστή διαχείριση στην πολιτική και στο δημόσιο βίο είναι τα συστατικά που θα διασφαλίσουν την αξιοπρέπεια και την αξιοπιστία της πολιτικής στην πατρίδα μας. Ο λαϊκισμός και η ισοπέδωση των πάντων στην πατρίδα της δημοκρατίας, την Ελλάδα, δεν θα περάσει. <br />Δεν είμαστε όλοι ίδιοι. Απέναντί μου, στα έδρανα του Κοινοβουλίου, βλέπω δεκάδες συναδέλφους, ανθρώπους έντιμους, τίμιους, εργατικούς, με διάθεση για προσφορά στην πατρίδα και στον πολίτη. Και το γεγονός ότι συζητούμε σήμερα αυτό το σχέδιο νόμου το οποίο βάζει τελεία και παύλα στα κακώς κείμενα, νομίζω ότι το αποδεικνύει περίτρανα.<br />Ευχαριστώ πάρα πολύ.<br /></speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε τον κ. Καράογλου.<br />Τον λόγο έχει η συνάδελφος κ. Ελένη Αυλωνίτου για οκτώ λεπτά.</speech><speech by="#s24"><from>ΑΥΛΩΝΙΤΟΥ ΕΛΕΝΗ</from> Ευχαριστώ, κύριε Πρόεδρε.<br />Κυρίες και κύριοι Βουλευτές, κατανοώ ότι με την πάροδο του χρόνου όλα αλλάζουν, όλα εκσυγχρονίζονται, κατά την προσφιλή ορολογία του ελάσσονος σήμερα κυβερνητικού εταίρου.<br />Ειλικρινά όμως, δεν παύω να εκπλήσσομαι από τον βαθμό στον οποίο οι αλλαγές αυτές και στα δύο κυβερνητικά κόμματα οδηγούν πάντοτε σε πρακτική και αξιακή υποβάθμιση. <br />Θέλω να θυμίσω, ειδικά σε εσάς, τους συναδέλφους από τη Νέα Δημοκρατία το εξής: Πριν από τριάντα χρόνια είχατε έναν Αρχηγό ευπατρίδη, τον αείμνηστο Ευάγγελο Αβέρωφ. Όταν επρόκειτο να παραιτηθεί από την αρχηγία του κόμματός σας, διαπιστώνοντας ότι είχε παραλάβει ένα κομματικό ταμείο με πλεόνασμα και το άφηνε με έλλειμμα 7.000.000 δραχμών, πούλησε ιδιωτικό του ακίνητο και κάλυψε το έλλειμμα αυτό από την τσέπη του. <br />Για να δούμε τι θα πάθαινε σήμερα ο Ευάγγελος Αβέρωφ αν έκανε το ίδιο πράγμα, σύμφωνα με τις διατάξεις του νομοσχεδίου που μας φέρατε. Υπολογίζοντας τον πληθωρισμό, τα 7.000.000 δραχμές του 1984 είναι 200.010 ευρώ σήμερα. Σύμφωνα με το άρθρο 7 του νομοσχεδίου, θα είχε υπερβεί το ποσόν που μπορεί να δώσει ένα πρόσωπο σε ένα κόμμα μέσα στο ίδιο έτος κατά 190.000 ευρώ, οπότε θα ετιμωρείτο με ποινή φυλάκισης έως ενός έτους και χρηματική ποινή. <br />Βέβαια, ο κ. Σαμαράς δεν κινδυνεύει να πάθει κάτι τέτοιο. Τότε οι αρχηγοί σας θεωρούσαν τα ελλείμματα του κομματικού ταμείου ως προσωπική προσβολή. Σήμερα τα θεωρούν μαγκιά. Όμως δεν σας αρκεί ότι απεμπολήσατε τις παλιές σας παραδόσεις. Θέλετε να θέσετε και εκτός νόμου το παραδοσιακό ήθος της Αριστεράς. <br />Εμείς πάντα μαζεύαμε τα χρήματα λίγα-λίγα με κουπόνι από το υστέρημα μελών και φίλων.<br />Κυρίες και κύριοι Βουλευτές, τι δεν θα έδινε η Ασφάλεια παλιά για να μάθει ποιος δίνει τι σε αριστερό κόμμα! Ούτε ο ξακουστός Μανιαδάκης, σούπερ στο κυνήγι των Αριστερών, δεν είχε σκεφτεί αυτό που θέλετε να θεσμοθετήσετε εσείς: ΑΦΜ ή αριθμό ταυτότητας στα κουπόνια. Στηρίζεις την Αριστερά; Δήλωσέ το. Μη μας κουράζεις να σε φακελώσουμε εμείς. Συμπλήρωσε το φάκελο μόνο σου.<br />Για να δούμε, όμως, πώς θα χρηματοδοτούνται τα πολιτικά κόμματα την εποχή του μνημονίου, αφού βεβαίως η κρατική χρηματοδότηση περιορίζεται και αυτή δραστικά, για τον περιορισμό, βέβαια, της οποίας και εμείς συμφωνούμε. Εδώ μπαίνουμε στο ψητό: Χρηματοδότηση από ιδιωτικές εταιρείες. Βέβαια, ο καθένας κρίνει εξ ιδίων τα αλλότρια. Πολιτικά κόμματα, που μόνο από εταιρείες χρηματοδοτούνται, αφού στερούνται πλέον μελών και σε λίγο δεν θα βρίσκουν ούτε ψηφοφόρους, λογικά νομίζουν ότι μόνο εταιρείες χρηματοδοτούν πολιτικά κόμματα.<br />Δείτε, όμως, την παγίδα που κρύβει αυτή η ρύθμιση. Σύμφωνα με το άρθρο 7, υπάρχει ανώτατο όριο χρηματοδότησης 20.000 ευρώ ανά έτος για κάθε πρόσωπο. Αν ένα πρόσωπο μετέχει σε πενήντα δύο εταιρείες, όπως συμβαίνει με πολλούς μεγαλοεπιχειρηματίες, σκάει νόμιμα, σε όποιο κόμμα εξυπηρετεί τα συμφέροντά του καλύτερα, ένα εκατομμύριο σπασμένο σε πενήντα δύο εικοσαχίλιαρα από κάθε εταιρεία και είναι νόμιμος. Μονάχα τα κουπόνια σάς ενοχλούν!<br />Κύριε Υπουργέ, προσδιορίσατε χθες πόσα πληρώνει ο Έλληνας φορολογούμενος με βάση την κρατική χρηματοδότηση και διαπιστώσατε από την έρευνά σας ότι ο Έλληνας φορολογούμενος δαπανούσε 9-10 ευρώ ανά ψήφο. Για να δούμε, λοιπόν, πόσο στοιχίζει η χρηματοδότηση των πολιτικών κομμάτων από ιδιωτικές εταιρείες. Στοιχίζει λιγότερα ή περισσότερα χρήματα στον Έλληνα φορολογούμενο;<br />Είναι προφανές ότι, ενώ ένα φυσικό πρόσωπο μπορεί να ξοδεύει τα λεφτά του όπως θέλει, μια ιδιωτική εταιρεία έχει υποχρέωση προς τους μετόχους της να μην κάνει έξοδα, που δεν φέρνουν έσοδα. Όταν, λοιπόν, μια ιδιωτική εταιρεία χρηματοδοτεί ένα κόμμα, προφανώς αγοράζει κάτι από το κόμμα. Τι άραγε; Τι έχει να πουλήσει ένα κόμμα που θα ενδιέφερε μια ιδιωτική εταιρεία;<br />Το μόνο, κυρίες και κύριοι συνάδελφοι, που μου έρχεται στο μυαλό είναι ότι το κόμμα μπορεί να πουλήσει κάποιες ευνοϊκές νομοθετικές ρυθμίσεις, από τις οποίες η εταιρεία θα βγάλει λεφτά. Ας υποθέσουμε ότι αν ένα-δύο συγκυβερνώντα κόμματα χαρίσουν σε επιχειρηματικό κλάδο ένα δισεκατομμύριο σε βεβαιωμένα πρόστιμα και χαρίσουν σε μια τράπεζα φοροαπαλλαγή 700 εκατομμυρίων, τότε πολύ ευχαρίστως οι ωφελούμενες επιχειρήσεις θα καλύψουν τα προεκλογικά έξοδα αυτών των τόσο χρήσιμων κομμάτων.<br />Βέβαια, κύριε Υπουργέ, η συνολική δαπάνη για τον Έλληνα ψηφοφόρο από ιδιωτική χρηματοδότηση θα ανέλθει με τον τρόπο αυτό σε 274 ευρώ ανά ψήφο, αντί 9-10 ευρώ, όπως μας είπατε χθες, σε σχέση με την κρατική χρηματοδότηση. Όμως, αυτά τα λεφτά, τα 274 ευρώ από ιδιωτική επιχείρηση, επιχειρηματία, δεν φαίνονται στον Έλληνα φορολογούμενο, οπότε προφανώς δεν είναι πρόβλημα.<br />Κύριε Υπουργέ, μας φέρνετε ένα νομοσχέδιο για το ξεπούλημα των πολιτικών κομμάτων σε επιχειρηματικά συμφέροντα. Νομίζω ότι το επόμενο βήμα θα είναι να μας πάτε στο ΤΑΙΠΕΔ. Ειλικρινά, εκπλήσσομαι που εκπλήσσεστε για το ότι δεν θα ψηφίσουμε τις επίμαχες διατάξεις, τις οποίες προανάφερε η εισηγήτριά μας κ. Όλγα Γεροβασίλη.<br />Σας ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει ο συνάδελφος κ. Αλεξόπουλος. Από ό,τι βλέπω, όμως, δεν είναι εδώ. Κύριε Υφυπουργέ, θέλετε τον λόγο;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Μάλιστα, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Ορίστε, έχετε τον λόγο για οκτώ λεπτά.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Κύριοι συνάδελφοι, θα μιλήσω για τις τροπολογίες ή μάλλον για τις διατάξεις μιας τροπολογίας, η οποία περιλαμβάνει αρκετά θέματα του Υπουργείου Εσωτερικών. <br />Επιτρέψτε μου, όμως, έναν μικρό πρόλογο, γιατί δεν θέλησα να ταλαιπωρήσω τη Βουλή και τους συναδέλφους και να πάρω τον λόγο χθες. Θέλω να κάνω μια άλλη προσέγγιση, με έναν άλλο τρόπο, για ζητήματα που αφορούν το σημερινό μας νομοσχέδιο, αλλά έχουν σχέση και με ένα κλίμα το οποίο δυναμιτίζουμε -και χρησιμοποιώ το πρώτο πληθυντικό πρόσωπο, όπως βλέπετε- με έναν τρόπο, θα έλεγα, ανεύθυνο. <br />Θα έλεγα ότι υπάρχουν δυο κατηγορίες πολιτικών. Πρώτον, αυτοί που νοιάζονται για τον εαυτό τους. Όλοι νοιάζονται για τον εαυτό τους -ας μην είμαστε του κατηχητικού όμως, υπάρχουν και αυτοί που νοιάζονται και για τη χώρα, για την πατρίδα. Έχω τη γνώμη ότι σκάβουν αβασάνιστα τον λάκκο, στον οποίο κινδυνεύουν να πέσουν οι ίδιοι μέσα. <br />Θα έρθω στο σημερινό σχέδιο νόμου, για να δείξω του λόγου το αληθές. Εγώ διεπίστωσα ότι κατά το μεγαλύτερο μέρος υπάρχει μια συναντίληψη. Και για να γίνω συγκεκριμένος, θα αναφέρω τη συγκρότηση της Επιτροπής Ελέγχου. Όλοι συμφωνήσαμε ότι είναι μια επιτροπή, η οποία είναι εντελώς διαφορετική από ό,τι στο παρελθόν, είναι μια επιτροπή η οποία είναι, κατά το μάλλον ή ήττον, αντικειμενική. Αναγνωρίστηκε ως θετική αυτή η πρωτοβουλία από την πλευρά της Κυβέρνησης. Θα έλεγα ότι αν υπάρχει μια επισήμανση για να τροποποιηθεί, θα έπρεπε να ήταν πολύ συγκεκριμένη επισήμανση. <br />Είναι το μόνο πράγμα στο οποίο συμφωνήσαμε; Συμφωνούμε όλοι ως προς το ότι τα κόμματα πρέπει να βασίζουν τη λειτουργία τους κυρίως στην κρατική χρηματοδότηση. Όλοι συμφωνούμε σε αυτό. Είναι μείζον ζήτημα, το οποίο αποτελεί ένα μέρος του κοινού τόπου. Συμφωνούμε όλοι στη μείωσή της, όχι γιατί θεωρούμε αρκετά τα χρήματα, τα οποία παίρνουν τα κόμματα, αλλά γιατί θεωρούμε ότι αυτήν την εποχή, εάν δεν γινόταν μία τόσο δραματική μείωση, πραγματικά θα ήταν μια πρόκληση. Συμφωνήσαμε, λοιπόν, και σε αυτό. <br />Συμφωνούμε όλοι στον τρόπο με τον οποίο γίνονται οι δαπάνες, μέσω συγκεκριμένων τραπεζικών λογαριασμών. <br />Συμφωνούμε όλοι ότι η ιδιωτική χρηματοδότηση θα πρέπει να εκπίπτει από το φορολογητέο εισόδημα. Κι αυτό είναι κάτι το οποίο δεν είναι ασήμαντο. Ήταν πρωτοβουλία της Κυβέρνησης και επιτρέψτε μου να πω ότι ήταν και μια μονομερής, θα έλεγα, ενέργεια.<br />Συμφωνούμε όλοι ότι δεν θα πρέπει να γίνεται αυτή η κολοσσιαία μετακίνηση των ετεροδημοτών. <br />Συμφωνούμε όλοι επίσης ότι τα κόμματα μπορούν να δανείζονται από τις τράπεζες, αλλά εκχωρώντας μόνο την κρατική χρηματοδότηση εκείνης της χρονιάς.<br />Μετά από όλα αυτά τα ζητήματα στα οποία συμφωνούμε, πείτε μου εάν τα ζητήματα της διαφωνίας είναι τα μείζονα ή τα ελάσσονα. Συγκρίνετε αυτή σας την εκτίμηση με το κλίμα που βγαίνει από αυτήν την Αίθουσα και το οποίο προσλαμβάνουν οι πολίτες. <br />Γιατί τα είπα όλα αυτά; Αυτήν την εποχή, αυτήν την περίοδο δεν προσφέρουμε υπηρεσία ούτε στην πατρίδα ούτε στην πολιτική τάξη της χώρας με το να αναδεικνύουμε δευτερεύοντα ζητήματα ως κυρίαρχα και να μην αναδεικνύουμε τα ζητήματα της μεγάλης συμφωνίας.<br />Θέλω να αναφερθώ στα ζητήματα των διαφωνιών, όπως είναι αυτό που άκουσα για φακέλωμα, για ονομαστικοποίηση κ.λπ.. Δεν πιστεύω ότι υπάρχει κάποιος Έλληνας σήμερα που να πιστεύει ότι επιχειρεί η Κυβέρνηση αυτή ή η οποιαδήποτε κυβέρνηση να επαναφέρει το θέμα του φακελώματος. Είναι αστείος ο ισχυρισμός. <br />Τι θα γίνει με αυτά τα παιδιά που μας δίνουν τα 5 ευρώ, το 1 ευρώ, τον νεολαίο του ΣΥΡΙΖΑ, τον κνίτη, το νεολαίο του ΠΑΣΟΚ και οποιουδήποτε άλλου κόμματος; Πώς θα τους ζητήσουμε το όνομά τους; Μα, υπάρχει η δυνατότητα! Ο κνίτης που παίρνει τα κουπόνια, έχει τη δυνατότητα να γράψει κουπόνια αξίας μέχρι 299 ευρώ στο όνομά του. Δεν σας το προτείνω, αλλά στην πράξη υποθέτω ότι θα γίνει σε πολύ μεγάλο βαθμό.<br />Γιατί, λοιπόν, μένουμε σε αυτά τα ζητήματα με έναν τρόπο τόσο απόλυτο, μέσω του οποίου πραγματικά επιχειρούμε να αποδώσουμε ανύπαρκτες προθέσεις; Δεν υπάρχουν τέτοια ζητήματα για να διαφωνήσουμε. Αυτά τα είπα ως πρόλογο.<br />Έρχομαι τώρα στην τροπολογία του Υπουργείου Εσωτερικών. Μέσα από ένα νέο παράδειγμα, εκείνο, που εγώ προσωπικά τουλάχιστον –και συμφωνήσαμε με τον Υπουργό και τον Αναπληρωτή Υπουργό του Υπουργείου Εσωτερικών- σκέφτηκα είναι να κάνουμε και κάποια δουλειά, η οποία θα μείνει. Αυτό που διαπιστώσαμε είναι ότι σήμερα υπάρχει μια νομοθεσία που αφορά την τοπική αυτοδιοίκηση που διέπεται από τον προηγούμενο Κώδικα της Τοπικής Αυτοδιοίκησης, από τον «ΚΑΛΛΙΚΡΑΤΗ», από μια σειρά σχεδίων νόμων που ψηφίστηκαν εδώ στη Βουλή και από εκατοντάδες διάσπαρτες διατάξεις σε διάφορα νομοσχέδια. Έχω διαπιστώσει ότι πολλές φορές είναι δύσκολη και η ερμηνεία της νομοθεσίας, γιατί υπάρχουν και διατάξεις που, εν πολλοίς, είναι αντιφατικές μεταξύ τους. <br />Θεωρώ, λοιπόν, ότι μια πολύτιμη δουλειά για τη χώρα, για το Υπουργείο Εσωτερικών και για την τοπική αυτοδιοίκηση θα ήταν η κωδικοποίηση αυτής της νομοθεσίας με ό,τι αυτό περιλαμβάνει, δηλαδή την απλούστευσή της και βεβαίως την κωδικοποίησή της. <br />Αυτή η κωδικοποίηση θέλει μια δουλειά αρκετών μηνών. Υπολογίζω πέντε, έξι μηνών. Θα πρέπει να υπάρξει μια επιτροπή, η οποία θα είναι νομοθετημένη, θα γίνεται αποδεκτή από τα κόμματα και η οποία θα συνεχίζει τη δουλειά της, ακόμα κι αν αλλάξει η σημερινή ηγεσία του Υπουργείου Εσωτερικών. <br />Έτσι, λοιπόν,  επειδή άλλαξε και ο Οργανισμός του Υπουργείου και η προηγούμενη νομοθεσία δεν ανταποκρίνεται στο σημερινό Οργανισμό, φέραμε αυτή τη διάταξη, η οποία προβλέπει τη σύνθεση της επιτροπής, με βάση τη θεσμική ιδιότητα μιας σειράς προσώπων –δεν μπορεί να διαφωνήσει κανείς σ’ αυτό- και προσθέτουμε εκπροσώπηση εμπείρων στελεχών από τα κόμματα, τα οποία στο βαθμό που μπορούν να προσφέρουν και την τεχνική τους υποστήριξη σ’ αυτή την επιτροπή, θα μπορούν να συμμετάσχουν, έτσι ώστε να ολοκληρωθεί αυτό το έργο. Θα είναι πραγματικά μεγάλη προσφορά στην τοπική αυτοδιοίκηση, γιατί ουσιαστικά ο κώδικας θα περιλαμβάνει τρεις κώδικες: τον Κώδικα της Τοπικής Αυτοδιοίκησης, τον Κώδικα Εσόδων της Τοπικής Αυτοδιοίκησης και τον Κώδικα Κατάστασης Δημοτικών και Κοινοτικών Υπαλλήλων, λέγαμε κάποτε, ενώ τώρα θα λέμε «Κώδικα Κατάστασης Υπαλλήλων της Τοπικής Αυτοδιοίκησης», εννοώντας και τους δύο βαθμούς. <br />Πραγματικά, λοιπόν, θα ήθελα να παρακαλέσω να στηριχθεί αυτή η διάταξη, ώστε να είναι ένα ζήτημα στο οποίο θα συμφωνούμε. Πάντως, πιστεύω ότι πρόκειται για διάταξη, στην οποία δύσκολα μπορεί να υπάρξει διαφωνία. <br />Τώρα, λοιπόν, θα έρθω στις άλλες διατάξεις της τροπολογίας.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Γιατί όλες μαζί; Κάντε τες χωριστά.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Έχει υποεπιτροπές.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Για τα άρθρα της τροπολογίας λέμε…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Έξι άρθρα, έξι χωριστές τροπολογίες, κύριε Υπουργέ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Πάντως, κύριε Δρίτσα, είναι κάτι που κατατέθηκε πολύ έγκαιρα και είχατε ενημερωθεί.</speech><speech by="#s75"><from>ΠΡΟΕΔΡΕΥΩΝ</from> Συνεχίστε, κύριε Υπουργέ, σας παρακαλώ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Όσον αφορά στο άρθρο 2, θα ήθελα να πω ότι υπήρχε μια διάταξη, στην παράγραφο 4 του άρθρου 178 του ν. 4261, η οποία προέβλεπε ότι μπορεί να παραταθεί η θητεία των γενικών διευθυντών των Υπουργείων του κράτους. Υπήρχε παράλειψη και δεν προέβλεπε το ίδιο για τους γενικούς διευθυντές των ΟΤΑ, κυρίως του Β΄ βαθμού. Εκτός από το Δήμο της Αθήνας, δεν έχουμε γενικούς διευθυντές στους ΟΤΑ σε άλλους δήμους της χώρας.<br /><br />Το τρίτο άρθρο αφορά τη ρύθμιση η οποία είχε ψηφιστεί σε προηγούμενο νόμο και αφορά τη δυνατότητα ρύθμισης των χρεών προς τους δήμους. Ήταν καλοκαίρι, δεν έσπευσαν οι πολίτες, δεν ενδιαφέρθηκαν και οι δήμαρχοι, λόγω της προεκλογικής περιόδου και πραγματικά πάρα πολλοί δήμαρχοι μας ζήτησαν να μπορέσουμε να παρατείνουμε αυτή τη δυνατότητα ρύθμισης. Αυτό κάνουμε, λοιπόν. Προσθέτουμε και επεκτείνουμε αυτήν τη δυνατότητα και στα νομικά πρόσωπα δημοσίου δικαίου των δήμων. Η ρύθμιση αφορά κυρίως τις ΔΕΥΑ, το άρθρο 4 δηλαδή. <br />Υπολογίζαμε να ψηφιστεί νωρίτερα όλη η τροπολογία και γι’ αυτό και είχαμε ορίσει ως ακροτελεύτια ημερομηνία για τη δυνατότητα της ρύθμισης τη 14η Νοεμβρίου. Προτείνω να το κάνουμε 30 Νοεμβρίου –είναι αίτημα όλων των δημάρχων- έτσι ώστε να υπάρξει δυνατότητα να αξιοποιήσουν αυτήν τη ρύθμιση όσο το δυνατόν περισσότεροι πολίτες.</speech><speech by="#s75"><from>ΠΡΟΕΔΡΕΥΩΝ</from> Κύριε Υπουργέ, σας παρακαλώ να συντομεύετε.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Τελειώνω, κύριε Πρόεδρε. <br />Το άρθρο 5 αφορά το εξής ζήτημα: Υπάρχουν τα ΚΗΦΗ, τα οποία φαντάζομαι ότι θα έχετε ακουστά. Στα ΚΗΦΗ, λοιπόν, δούλευαν μέσω του ΕΣΠΑ συμβασιούχοι ορισμένου χρόνου και οι συμβάσεις αυτές έληξαν, διότι σταμάτησε και η χρηματοδότηση από το ΕΣΠΑ. <br />Πάρα πολλοί δήμοι, πάνω από είκοσι οκτώ, κράτησαν τους ανθρώπους αυτούς, οι οποίοι δούλεψαν για τρεις μήνες, μέχρι να υπογράψουν νέα σύμβαση, για να μπορέσει να συνεχιστεί η λειτουργία των ΚΗΦΗ. <br />Εκείνο το οποίο ζητάμε με τη διάταξη είναι να έχουμε τη δυνατότητα αυτό το δίμηνο-τρίμηνο που παρεμβάλλεται μεταξύ των δύο χρηματοδοτήσεων, δηλαδή του παλιού και του νέου ΕΣΠΑ, να μπορεί να καλυφθεί από πόρους των ΚΑΠ. Είναι πρόταση, βεβαίως, και της ΚΕΔ.</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε Υπουργέ.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Στο άρθρο 6 υπάρχει ένα ζήτημα, το οποίο αφορά τους γιατρούς εργασίας και τους τεχνικούς ασφαλείας. Υπάρχει μια αδυναμία να καλύψουμε όλες τις ανάγκες του δήμου από περιορισμούς που υπάρχουν στα μεσοπρόθεσμα. Δεν μπορούμε να παίρνουμε όσους συμβασιούχους θέλουμε. Θα εξαντλήσουμε –έχουμε ένα υπόλοιπο από συμβασιούχους- όλες τις δυνατότητες για τους συμβασιούχους. <br />Όμως, προτείνουμε με τη διάταξη αυτή, να έχουν τη δυνατότητα οι δήμοι να παίρνουν και εξωτερικούς συνεργάτες ως γιατρούς εργασίας ή ως τεχνικούς ασφαλείας, με βάση, βέβαια, τα προσόντα τα οποία προβλέπει η νομοθεσία, έτσι ώστε να μην υπάρξουν κενά, τα οποία μάλλον θα παρουσιαστούν κυρίως στους μεγάλους δήμους και ιδιαίτερα εδώ, στο Δήμο Αθηναίων. <br />Σας ευχαριστώ. <br /></speech><speech by="#s75"><from>ΠΡΟΕΔΡΕΥΩΝ</from> Και εμείς σας ευχαριστούμε. <br />Τον λόγο έχει ο Υπουργός Εσωτερικών κ. Ντινόπουλος για οκτώ λεπτά.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Και μετά;</speech><speech by="#s75"><from>ΠΡΟΕΔΡΕΥΩΝ</from> Δεν υπάρχει «μετά». Τελειώσαμε με τους εισηγητές.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Δεν τελειώσαμε.</speech><speech by="#s222"><from> ΣΤΑΘΗΣ ΠΑΝΑΓΟΥΛΗΣ</from> Υπάρχει κατάλογος, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Με συγχωρείτε. Τελείωσαν οι αγορητές. Μιλούν οι Υπουργοί, οι Κοινοβουλευτικοί Εκπρόσωποι και μετά οι προτασσόμενοι. Δεν έχουμε άλλους. <br />Ορίστε, κύριε Υπουργέ, έχετε τον λόγο.</speech><speech by="#s222"><from> ΣΤΑΘΗΣ ΠΑΝΑΓΟΥΛΗΣ</from> Αφού έχει μοιραστεί κατάλογος, κύριε Πρόεδρε!</speech><speech by="#s75"><from>ΠΡΟΕΔΡΕΥΩΝ</from> Ο κατάλογος –αυτό σας λέω, αλλά δεν ακούσατε, κύριε Παναγούλη- έχει εξαντληθεί. Περιλαμβάνει τους προτασσόμενους, οι οποίοι εκ του Κανονισμού μιλούν μετά τους Κοινοβουλευτικούς Εκπροσώπους. Εντάξει; <br />Είδα ότι είστε εδώ και θα μιλήσετε, και η κ. Γιαννακάκη και εσείς. Ο κατάλογος λέει: «Βλαχογιάννης, Φούντα, Αναγνωστόπουλος, Κωνσταντοπούλου.»<br />Ορίστε, κύριε Υπουργέ, έχετε τον λόγο, για να μην αναλώνουμε το χρόνο σας.<br /><br />Σας παρακαλώ, κύριοι συνάδελφοι! Δεν θα μιλήσουν τώρα οι προτασσόμενοι. Θα μιλήσουν μετά τους Κοινοβουλευτικούς Εκπροσώπους.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Κυρίες και κύριοι συνάδελφοι, είναι αλήθεια ότι σε σχέση με τη χθεσινή εν πολλοίς θυελλώδη συνεδρίαση, η σημερινή μέρα φαίνεται ότι έχει καταλαγιάσει τα πάθη και, όπως επισημάνθηκε και προηγουμένως, τελικά αποδεικνύεται ότι είναι ένα νομοσχέδιο στο οποίο, σχεδόν όλες οι πτέρυγες του Κοινοβουλίου, σε πολλά μείζονα ζητήματά του είμαστε σύμφωνοι. <br />Άρα, φαίνεται ότι καμμιά φορά –και μιλάω σε πρώτο πληθυντικό- μπορεί στη συζήτηση ενός νομοσχεδίου να κυριαρχούν υψηλοί τόνοι, οι οποίοι –επιτρέψτε μου να πω- ήταν και μια συνέχεια της έντασης, η οποία δημιουργήθηκε τις τελευταίες ημέρες, ύστερα από τα γνωστά γεγονότα περί κουμπαράδων. Τελικά, ο κουμπαράς έσπασε και αποδείχθηκε ότι ήταν άδειος. <br />Σε κάθε περίπτωση, θέλω να πω πως είναι ένα νομοσχέδιο που πράγματι αποτελεί τομή για τα πολιτικά πράγματα της χώρας. Και μόνο το γεγονός ότι η κρατική χρηματοδότηση περιορίζεται στο μισό, είναι ένα ζήτημα, το οποίο η κοινωνία το βλέπει θετικά. Από την άλλη μεριά, όμως, πρέπει να έχουμε κατά νου αυτό το οποίο ειπώθηκε χθες από διάφορες πτέρυγες αυτής της Αιθούσης, ότι δηλαδή και τα κόμματα, ως οι βασικοί φορείς του δημοκρατικού μας πολιτεύματος και στη συγκεκριμένη οικονομία στην οποία ζούμε, έχουν ανάγκη χρημάτων. Άρα, τι πιο λογικό από το να καταθέσει η Κυβέρνηση το συγκεκριμένο νομοσχέδιο και να πει πως από τη στιγμή που περιορίζουμε την κρατική χρηματοδότηση, κάτι το οποίο είναι και πάνδημο αίτημα, πρέπει να θεσπίσουμε από την άλλη μεριά κανόνες διαφάνειας, έτσι ώστε αυτοί οι οποίοι θέλουν να συνεισφέρουν στα κόμματα να μπορούν να το κάνουν μέσα από κάποιες συγκεκριμένες διαδικασίες, οι οποίες –επαναλαμβάνω- εξασφαλίζουν ένα καθεστώς διαφάνειας. <br />Δεν μπορώ να καταλάβω γιατί σε ένα τέτοιο νομοσχέδιο ακούσαμε χθες διάφορες αιτιάσεις. Και τι δεν ειπώθηκε: από τη «SIEMENS» μέχρι την αποστασία. Άκουσα σήμερα κάποιους συναδέλφους που φτάσανε μέχρι τον Μανιαδάκη, δηλαδή μέχρι τη δεκαετία του 1930. <br />Εδώ τα πράγματα, αγαπητοί συνάδελφοι, είναι πάρα πολύ συγκεκριμένα. Θέλουμε να λειτουργούμε ως πολιτικό σύστημα με όρους, οι οποίοι να δίνουν προς τα έξω, στην κοινωνία, την πεποίθηση ότι όχι μόνον είμεθα έντιμοι, αλλά και φαινόμεθα ως τέτοιοι; Αυτό, λοιπόν, κάνουμε. Δεν χρειάζεται να μπω στις λεπτομέρειες. Εξετέθησαν από πάρα πολλούς συναδέλφους. Και δεν νομίζω ότι υπάρχει κανείς, ο οποίος να αμφισβητεί πως μέσα από τις συγκεκριμένες διατάξεις μπαίνει ένα τέτοιο νομικό πλαίσιο γι’ αυτόν, ο οποίος είναι ένας ιδιώτης είτε φυσικό πρόσωπο είτε νομικό πρόσωπο. Δεν μπορώ να καταλάβω γιατί ένα νομικό πρόσωπο ιδιωτικού δικαίου, εάν το επιθυμεί, δεν μπορεί να χρηματοδοτήσει ένα πολιτικό κόμμα, βεβαίως με ένα συγκεκριμένο πλαφόν, βεβαίως κάτω από όρους, οι οποίοι εξασφαλίζουν ότι θα είναι γνωστό και το όνομα και το ποσό που εδόθη στο κόμμα αυτό.<br />Ειπώθηκε, επίσης, ότι πάμε να αμερικανοποιήσουμε, λέει, τον τρόπο λειτουργίας των κομμάτων. Μα, αυτό το σύστημα της ιδιωτικής χρηματοδότησης δεν υπάρχει μόνο στην Αμερική. Υπάρχει σε όλες τις ευρωπαϊκές χώρες. Πείτε μας μια ευρωπαϊκή χώρα, πείτε μας μια χώρα τέλος πάντων, στην οποία λειτουργεί ο κοινοβουλευτισμός, στην οποία λειτουργούν τα πολιτικά κόμματα, όπου δεν υπάρχουν κανόνες και όροι, μέσα από τους οποίους οιοσδήποτε το επιθυμεί, είτε –επαναλαμβάνω- αυτός είναι φυσικό είτε νομικό πρόσωπο, μπορεί να το πράξει.<br />Θέλω να πω μια κουβέντα γι’ αυτή την Επιτροπή Ελέγχου, η οποία θεσμοθετείται. Άκουσα διάφορα να λέγονται και εδώ πέρα. Μα, είναι πολύ συγκεκριμένοι οι όροι, κάτω από τους οποίους η επιτροπή αυτή λειτουργεί. Τι είπαμε; Δεν μπορούμε πλέον εμείς, ως ελεγχόμενοι, να είμαστε εν ταυτώ και ελεγκτές των εαυτών μας. Και πώς θα μπορέσει να διασφαλιστεί κάτι τέτοιο; Όταν συγκροτηθεί μία επιτροπή, στην οποία την πλειοψηφία δεν θα την έχουν τα πολιτικά πρόσωπα. Από την άλλη μεριά, βεβαίως, δεν μπορεί στην επιτροπή αυτή να μην μετέχουν καθόλου και πολιτικά πρόσωπα. Νομίζω, λοιπόν, ότι είναι θέμα πλέον κοινής λογικής. <br />Είχε γίνει μία τοποθέτηση και κατά τη συζήτηση στις αρμόδιες επιτροπές. Στην επιτροπή αυτή, λέει, η οποία ελέγχει, τέλος πάντων, τα οικονομικά των κομμάτων, να υπάρχει αντιπροσώπευση όλων των κομμάτων. Μα, από τη στιγμή που θέλουμε την πλειοψηφία να μην την έχουμε εμείς, σε μια τέτοια περίπτωση και με δεδομένο ότι τώρα στη Βουλή υπάρχουν επτά κόμματα, θα έπρεπε η επιτροπή αυτή να έχει τουλάχιστον δεκαπέντε μέλη. Αντιλαμβάνεστε ότι κάτι τέτοιο δεν θα μπορούσε να είναι λειτουργικό.<br />Εν πάση περιπτώσει, νομίζω ότι και από τις σημερινές τοποθετήσεις των συναδέλφων δημιουργήθηκε ένα κλίμα γενικότερης συναίνεσης. Βεβαίως, θα ήταν καλύτερα αν υπήρχε από όλες τις πτέρυγες της Βουλής μια ομόφωνη τοποθέτηση και ψήφιση του συγκεκριμένου νομοσχεδίου. Αλλά και πάλι το γεγονός ότι σε πολλά από αυτά φαίνεται ότι συμφωνούμε, νομίζω ότι δίνει ένα κλίμα προς τα έξω, προς την κοινωνία, η οποία μας ακούει, ότι τουλάχιστον σε μερικά μείζονα ζητήματα μπορούμε να συμφωνούμε. <br />Θέλω να πω και κάτι τελευταίο, κύριε Πρόεδρε, γιατί ακούστηκε πάρα πολλές φορές σ’ αυτήν την Αίθουσα, εάν με αυτό το νομοσχέδιο θα μπορέσουμε να πετύχουμε την κατάργηση –χρησιμοποιώ έναν όρο ίσως όχι και τόσο δόκιμο- της διακίνησης του μαύρου χρήματος.<br />Μα, είναι αυτονόητο, αγαπητοί συνάδελφοι, ότι οποιοδήποτε νομοθέτημα, όσο δρακόντειο και αν είναι, οποιουδήποτε σοφού νομοθέτη πόνημα και αν αποτελεί, δεν μπορεί να εμποδίσει εκ των πραγμάτων αυτούς εξ ημών, οι οποίοι θα επιχειρούσαν –λέω, εάν- κάποιες άνομες συνδιαλλαγές με οιουσδήποτε. Πάνω απ’ όλα, νομίζω ότι πρέπει να επισημάνουμε πως μετά από αυτά, τα οποία όλοι έχουμε βιώσει, μετά από όλα όσα βίωσε η ελληνική κοινωνία τα τελευταία χρόνια και διαχρονικά, έχουμε γίνει όλοι σοφότεροι.  <br />Ξέρουμε ότι η τιμή, η υπόληψη –να το πω έτσι και λίγο λαϊκά- το πρόσωπο του πολιτικού κόσμου απέναντι στην κοινωνία, βεβαίως χρειάζεται και νομοθετήματα σαν το συγκεκριμένο, αλλά πάνω από όλα χρειάζεται τη δική μας πολιτική απόφαση, τη δική μας πολιτική συμπεριφορά, τις δικές μας πολιτικές ενέργειες.<br />Σας ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κύριο Υπουργό.<br />Έχω την τιμή να σας ανακοινώσω την επιστολή του Πρωθυπουργού κ. Αντώνη Σαμαρά προς τον Πρόεδρο της Βουλής, η οποία έχει ως εξής:<br />«Σας γνωρίζω ότι, σύμφωνα με το άρθρο 17 του Κανονισμού της Βουλής, Κοινοβουλευτικοί Εκπρόσωποι της Νέας Δημοκρατίας κατά αλφαβητική σειρά ορίζονται οι Βουλευτές: κ.κ. Σπυρίδων-Άδωνις Γεωργιάδης Βουλευτής Β’ Αθηνών, Κωνσταντίνος Καραγκούνης Βουλευτής Αιτωλοακαρνανίας και Αναστάσιος Νεράντζης Βουλευτής Β΄ Πειραιά.<br />Με τιμή Αντώνης Κ. Σαμάρας»<br />:<br /></speech><speech by="#s75"><from>ΠΡΟΕΔΡΕΥΩΝ</from> Έχει ζητήσει τον λόγο ο Υφυπουργός κ. Παπαγεωργίου για μια τροπολογία.<br />Θέλετε τον λόγο για τρία λεπτά, κύριε Υπουργέ;<br />ΑΣΗΜΑΚΗΣ ΠΑΠΑΓΕΩΡΓΙΟΥ : Δύο λεπτά, κύριε Πρόεδρε.</speech><speech by="#s75"><from>ΠΡΟΕΔΡΕΥΩΝ</from> Ορίστε, έχετε τον λόγο.<br />ΑΣΗΜΑΚΗΣ ΠΑΠΑΓΕΩΡΓΙΟΥ : Ευχαριστώ πολύ, κύριε Πρόεδρε.<br />Αναφέρομαι στην τροπολογία με γενικό αριθμό κατάθεσης 1894 και ειδικό 97. Αφορά τις δράσεις για αντικατάσταση οικιακών συστημάτων θέρμανσης πετρελαίου με συστήματα φυσικού αερίου.<br />Ουσιαστικά αυτή η τροπολογία είναι μια πρωτοβουλία του Υπουργείου σε σχέση με τη διευκόλυνση αρκετών συνανθρώπων μας, ειδικά σε περιοχές που υπάρχει δίκτυο φυσικού αερίου –δηλαδή Αττική, Θεσσαλία και Θεσσαλονίκη- ώστε να βοηθήσουμε επιδοτώντας την αντικατάσταση του καυστήρα πετρελαίου με καυστήρα πλέον φυσικού αερίου, διότι όπως γνωρίζετε, είναι το φθηνότερο καύσιμο αυτήν τη στιγμή και από ότι φαίνεται θα παραμείνει για πολύ καιρό ακόμη.<br />Με αυτήν την τροπολογία δίνεται η δυνατότητα στον Υπουργό Περιβάλλοντος, Ενέργειας και Κλιματικής Αλλαγής να καθορίζει αυτές τις προδιαγραφές. Η χρηματοδότηση θα γίνει μέσω του Προγράμματος Δημοσίων Επενδύσεων και κάθε φορά ανάλογα με το ποσό το οποίο θα διατίθεται. Θα διατίθεται προς τις ΕΠΑ, οι οποίες και αναλαμβάνουν να κάνουν αυτήν τη δράση, βλέποντας τις αιτήσεις, αντικαθιστώντας τους καυστήρες και υλοποιώντας όλο αυτό το πρόγραμμα. <br />Με συγκεκριμένη δε ΚΥΑ των Υπουργών Οικονομικών, Ανάπτυξης και Τροφίμων και Περιβάλλοντος, Ενέργειας και Κλιματικής Αλλαγής θα μπορεί να δίνεται και αποζημίωση στις ΕΠΑ για τις προεκτάσεις και όλες αυτές τις δράσεις τις οποίες θα κάνει η κάθε ΕΠΑ, μέχρι 2% του συνολικού προϋπολογισμού.<br />Κατ’ ουσίαν, αυτό το οποίο θέλουμε να πετύχουμε είναι να αυξηθεί η διείσδυση του φυσικού αερίου στις πόλεις που υπάρχει το δίκτυο. Υπάρχουν ήδη πάρα πολλές αιτήσεις και μόνο με την ανακοίνωση αυτού του μέτρου.<br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Δρίτσας για οκτώ λεπτά.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Επί της διαδικασίας θέλω να μιλήσω, κύριε Πρόεδρε. <br />Επειδή συνεννοηθήκαμε με την Προεδρεύουσα νωρίτερα ότι θα ολοκληρωθεί η διαδικασία στις δευτερολογίες επί των τροπολογιών και περιμένουμε τους Υπουργούς να έρθουν -αναμένεται ελπίζω και ο κ. Μητσοτάκης-εγώ τουλάχιστον επιφυλάσσομαι και θα τοποθετηθώ μετά την…</speech><speech by="#s75"><from>ΠΡΟΕΔΡΕΥΩΝ</from> Όχι, με συγχωρείτε, κύριε Δρίτσα. Απ’ ό,τι με ενημερώνουν, δεν υπάρχει καμμία δέσμευση. Ο Κανονισμός είναι σαφής. Μιλάει ο Υπουργός, μιλάνε οι Κοινοβουλευτικοί Εκπρόσωποι και οι προτασσόμενοι είναι μετά.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ποιος Υπουργός, κύριε Πρόεδρε;</speech><speech by="#s75"><from>ΠΡΟΕΔΡΕΥΩΝ</from> Σας παρακαλώ, λοιπόν, να πάρετε τον λόγο, για να τηρηθεί η διαδικασία.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, επιλέγω εγώ πότε θα πάρω τον λόγο. Είναι δικαίωμα του Κοινοβουλευτικού Εκπροσώπου.</speech><speech by="#s75"><from>ΠΡΟΕΔΡΕΥΩΝ</from> Είναι ο λέγων και ο αντιλέγων, αλλά θα πάρετε τον λόγο, κύριε Δρίτσα, εντός της διαδικασίας της ομιλίας των Κοινοβουλευτικών Εκπροσώπων.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Γιατί, κύριε Πρόεδρε;</speech><speech by="#s75"><from>ΠΡΟΕΔΡΕΥΩΝ</from> Σας είπα τον Κανονισμό. Τώρα εσείς αν δεν θέλετε να πάρετε τον λόγο, μην τον παίρνετε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ζητήσαμε από την αρχή να χωριστεί η συζήτηση επί των άρθρων και η συζήτηση επί των τροπολογιών. Δεν έγινε δεκτό, με την έννοια ότι θα διευκολυνθεί η διαδικασία ώστε να είμαστε μέσα στην ουσία των πραγμάτων. Όταν, λοιπόν, η ουσία των πραγμάτων εξελίσσεται με άλλους ρυθμούς, ανάλογα με το πότε έρχονται οι Υπουργοί, θα πρέπει να μας δίνεται η δυνατότητα να επιλέξουμε.</speech><speech by="#s75"><from>ΠΡΟΕΔΡΕΥΩΝ</from> Με συγχωρείτε. Είστε παλιός κοινοβουλευτικός και το ξέρετε. Βεβαίως και έχετε τον λόγο και έχετε και δευτερολογία. Μετά τους προτασσόμενους είτε πάρει τον λόγο ο Υπουργός είτε δεν τον πάρει, έχετε το δικαίωμα να χρησιμοποιήσετε τη δευτερολογία. Δεν καταλαβαίνω ποιο είναι το πρόβλημα.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Γιατί δεν με διευκολύνετε, κύριε Πρόεδρε; Στη διακριτική ευχέρεια τη δική σας και του Σώματος είναι να προηγηθούν οι προτασσόμενοι, να έλθουν όλοι οι Υπουργοί και μετά να μιλήσουν οι Κοινοβουλευτικοί Εκπρόσωποι, οι αγορητές και οι εισηγητές ώστε να είναι πλήρης η…</speech><speech by="#s75"><from>ΠΡΟΕΔΡΕΥΩΝ</from> Δεν είναι στη διακριτική ευχέρεια. Ο Κανονισμός είναι σαφής.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Εγώ θα παραιτηθώ και από τη δευτερολογία μου.</speech><speech by="#s75"><from>ΠΡΟΕΔΡΕΥΩΝ</from> Ο Κανονισμός είναι σαφής. Μιλάνε οι Κοινοβουλευτικοί Εκπρόσωποι και μετά είναι οι προτασσόμενες δευτερολογίες. Άμα το κλείσουμε όλο…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Είναι πολύ απλό και πολύ λογικό αυτό που ζητώ.</speech><speech by="#s75"><from>ΠΡΟΕΔΡΕΥΩΝ</from> Σας είπα ότι εσείς έχετε τη δυνατότητα να κάνετε χρήση και της δευτερολογίας σας. Σας παρακαλώ. <br />Έχετε το λόγο για οκτώ λεπτά.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Νομίζω ότι και οι άλλοι Κοινοβουλευτικοί Εκπρόσωποι θα συμφωνήσουν ότι αυτή είναι πολύ πιο λογική διαδικασία.</speech><speech by="#s75"><from>ΠΡΟΕΔΡΕΥΩΝ</from> Κύριε Δρίτσα, έχετε τον λόγο για οκτώ λεπτά. Δεν θα τον πάρετε;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Όχι τώρα.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, θέλω κι εγώ τον λόγο.</speech><speech by="#s75"><from>ΠΡΟΕΔΡΕΥΩΝ</from> Ορίστε, κύριε Πρόεδρε, έχετε το λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κυρίες και κύριοι Βουλευτές, αυτό το νομοσχέδιο είναι το τέταρτο στη σειρά από την Μεταπολίτευση και μετά. Τρία νομοσχέδια που είχαν προταθεί μόνο από τις κυβερνήσεις του ΠΑΣΟΚ έγιναν νόμοι. Τι δηλοί αυτό; Ότι οι κυβερνήσεις του ΠΑΣΟΚ τουλάχιστον είχαν την πρόθεση τα θέματα του «πολιτικού χρήματος» των δαπανών των κομμάτων και των υποψηφίων να μπουν σε κάποιο πλαίσιο νόμιμης και δημοκρατικής αντιμετώπισης. Όμως διαπιστώνουμε ότι παρά τους νόμους εκείνους δεν έχει αντιμετωπιστεί στην πράξη το θέμα, και μάλιστα το ΠΑΣΟΚ ως κόμμα κατηγορείται συλλογικά για τη διαφθορά με αφορμή κάποια ονόματα. <br />Εγώ λοιπόν είπα και το επαναλαμβάνω απευθυνόμενος σ’ όλες τις πλευρές. Για τον Τσουκάτο μιλάτε; Για το Χριστοφοράκο γιατί δεν μιλάτε; Καθαρά πράγματα. Μήπως θέλουμε κάτι για να γενικεύουμε και να σπιλώνουμε εκατομμύρια οπαδών και μελών του ΠΑΣΟΚ; Θα εξηγήσω  πως λειτουργούν δυστυχώς στην Ελλάδα τα κόμματα διότι ο λαός νομίζει ότι όλοι όσοι ανήκουν σε κόμματα συμμετέχουν σε κάποιες συμμορίες. Επιστρέφω στον Χριστοφοράκο. Για ποιο λόγο πέταξε; Δεν θέλω να πω ποιοι και γιατί τον βοήθησαν διότι δεν είμαι σε θέση να τεκμηριώσω ως νομικός ένα παραπεμπτικό βούλευμα. Ο νοών νοείτω. <br />Άρα, εάν όλοι αυτοί ήθελαν την κάθαρση, ο όποιος Τσουκάτος αλλά και ο Χριστοφοράκος θα είχαν οδηγηθεί στο σκαμνί για να πάνε στον Κορυδαλλό ή όχι, όπως και κάποιοι άλλοι. <br />Στην ίδια τακτική λένε ότι δήθεν ο Ανδρέας Παπανδρέου είχε βάλει μία «ταρίφα» πεντακόσια εκατομμύρια ως όριο διαφθοράς κάποιου  Ο άνθρωπος για τον οποίο άρχισε και αυτή η λασπολογία κατά του ΠΑΣΟΚ έχει αθωωθεί δικαστικώς και μάλιστα επί κυβερνήσεων Νέας Δημοκρατίας. Το λέω αυτό γι’ αυτούς που πιστεύουν -και εν μέρει καμμιά φορά δεν έχουν άδικο- ότι επηρεάζεται και η δικαιοσύνη. Αθωώθηκε πρωτοδίκως, σε δεύτερο βαθμό και στον Άρειο Πάγο, προεδρεύοντος αν δεν κάνω λάθος του κ. Κόκκινου. Αθωώθηκε, λοιπόν, όμως κάθε μέρα ακούμε εδώ γι’ αυτόν τον άνθρωπο <br />Πιστεύω ότι υπάρχει πολύ μεγάλη υποκρισία. Ο λαός δυστυχώς δεν μπορεί να καταλάβει, διότι εν μέσω τόσων πυρών που δέχεται από τα ΜΜΕ-με παραπληροφόρηση ή αποπληροφόρηση- πού να σταθεί; <br />Είμαι περήφανος γιατί ως Πρόεδρος της Βουλής ίδρυσα το τηλεοπτικό κανάλι της Βουλής. Και πάνω από δεκαπέντε χρόνια δεν πηγαίνω ούτε στα μεγάλα ούτε στα μικρά «τσοντοκάναλα». Όμως, από εδώ μέσα ελάχιστοι από τους τριακόσιους Βουλευτές, χωρίς αίσθηση αυτοσεβασμού και σεβασμού των άλλων συναδέλφων τους γυροφέρνουν εκεί, στο «γυαλί», στα «παράθυρα», κάτω από τα πόδια των παρουσιαστών. Γιατί; Αυτό είναι δημοκρατική συμπεριφορά; Ακούει ή μάλλον βλέπει ο απλός πολίτης τον κύριο τάδε Βουλευτή ή την κυρία δείνα και να συμπεραίνει ότι αυτοί είναι οι πολιτικοί; <br />Απευθύνομαι, λοιπόν, στους πολίτες: «Γιατί στήνεστε στους καναπέδες; Τους Βουλευτές τους στέλνετε εκεί ή εδώ στο ιερό Βήμα της δημοκρατίας; Γιατί δεν παρακολουθείτε από το κανάλι της Βουλής τις συνεδριάσεις να ξέρετε τι ψηφίζεται, τι δεν ψηφίζεται, τι απόψεις διατυπώνονται;». <br />Πολλοί λένε: «Μα, άμα δούμε το κανάλι της Βουλής, εκεί πέρα αλληλοβρίζονται.» Μπορεί κάποιοι έτσι να συμπεριφέρονται γιατί εσείς τους χειροκροτείτε. Αδιαφορούν, λοιπόν και κάποιοι από την άκρα Δεξιά είτε από άλλους χώρους και τους βλέπουμε μετά έξω από την Αίθουσα, στο Περιστύλιο και αστειεύονται. Οι πολίτες, όμως που βλέπουν αυτές τις ψεύτικες διαμάχες, μέχρι το τελευταίο χωριό κάποια στιγμή μπορεί να «σφαγούν» αναμεταξύ τους. <br />Μιλώ για υποκρισία. Γι’ αυτό θέλω να κάνω μια μεγάλη, συγκλονιστική κατά τη γνώμη μου, καταγγελία. Είχα, όπως ξέρετε, την πρωτοβουλία και άλλοι εβδομήντα πέντε Βουλευτές -ο κ. Χαρακόπουλος που ήταν πριν στο Βήμα είναι ένας εξ αυτών- να καταθέσουμε στην προηγούμενη Βουλή μια πρόταση νόμου. Και έγινε ο ν.4065/2012, που ψηφίστηκε ομοφώνως. Είπαμε αυτό που έλεγε και ο κ. Σαμαράς, πριν γίνει όμως, Πρωθυπουργός! Να ελέγξουμε αναδρομικά την περιουσιακή κατάσταση όσων έγιναν Πρωθυπουργοί, Υπουργοί, Αρχηγοί κομμάτων από το 1974 μέχρι το 2012. Να γίνει έλεγχος και στον κ. Μιχαλολιάκο και στον κ. Καμμένο και στον κ. Κουβέλη –οι τελευταίοι που έγιναν αρχηγοί μέχρι το 2012- και στους παλιότερους, το Μητσοτάκη το Σημίτη, τον Παπανδρέου, τον Κώστα Καραμανλή και όλους τους Υπουργούς. <br />Δεν έχω τίποτα προσωπικό με τον άνθρωπο, αλλά πολλοί πολίτες με ρωτούν: «Καλά για τον Καραμανλή δεν λέτε τίποτα, για τα πεντέμισι χρόνια που κυβερνούσε;» Λέω: «Δυστυχώς δεν λέει ούτε ο ίδιος λέξη». Και κάποιοι μπορεί να νομίζουν ότι θα φτάσει η χώρα σε τέτοια καταστροφή, ώστε να επανέλθει όπως ο θείος του το 1974 για να σώσει την Ελλάδα, πάλι κάποιος Καραμανλής. <br />Κυρίες και κύριοι, ποια είναι η καταγγελία μου; Έπειτα από δυόμισι χρόνια η επιτροπή που οφείλει να κάνει αυτόν τον αναδρομικό έλεγχο, όπως διάβασα χθες σε μια ηλεκτρονική εφημερίδα, θα καλέσει να δώσουν διευκρινήσεις μόνο δύο και κανέναν άλλο από όσους ελέγχονται. Νομίζετε ότι θα πιστέψει ο ελληνικός λαός ότι έπειτα από δυόμισι χρόνια μια επιτροπή της Βουλής, βγάζει αυτό το πόρισμα, όταν από δω μέσα είτε ως λάσπη είτε ως αναπόδεικτες κατηγορίες ή πραγματικές λέγονται για τους πάντες τα πάντα; <br />Και δεν είναι μόνο Βουλευτές τα μέλη της επιτροπής. Είναι και τρεις ανώτατοι δικαστές του Αρείου Πάγου, του Συμβουλίου της Επικρατείας, του Ελεγκτικού Συνεδρίου, ένας νομικός καθηγητής ο Πρύτανης του Πανεπιστημίου και ένας καθηγητής των Οικονομικών από το Οικονομικό Πανεπιστήμιο. <br /><br />Οι άνθρωποι αυτοί αμφιβάλλω αν έχουν συμμετοχή ουσιαστική στον υποτιθέμενο έλεγχο. Γιατί τα στοιχεία δόθηκαν από τον Πρόεδρο της Επιτροπής μόνο στους ορκωτούς λογιστές. Οι ορκωτοί λογιστές θα πουν για τον καθένα ελεγχόμενο, αν και τι βγαίνει και τι δεν βγαίνει από τον έλεγχο. Μα είναι γνωστό ότι ο ορκωτός λογιστής δεν ψάχνει για «δεύτερο ταμείο», ούτε για «διπλά βιβλία» σε μια επιχείρηση. Ο ορκωτός λογιστής εξετάζει ό,τι επίσημα στοιχεία του παρουσιάζονται και από εκεί βγάζει ό,τι είναι να πει. <br />Προφανώς κάποιοι παραπάνω δεν ήθελαν να γίνει ο έλεγχος, διότι αν ήθελαν στην επιτροπή ως Πρόεδρος θα ήταν κάποιος νομικός παραδείγματος χάριν ο Αντιπρόεδρος και πρώην Εισαγγελέας, ο κ. Μαρκογιαννάκης, ή κάποιος που να έχει ειδική εμπειρία παραδείγματος χάριν από οικονομικά Υπουργεία και να ξέρει απ’ αυτά. Τι φταίει και τι ξέρει ο κ. Γιώργος Καλαντζής ως φαρμακοποιός, τον οποίον τιμώ ή ο μακαρίτης ο Αθανάσιος Νάκος ως πολιτικός μηχανικός; Δεν δόθηκαν καν στα μέλη της επιτροπής ένας, δυο, τρεις φάκελοι σε καθένα. Δεν δόθηκε εντολή να ανοίξουν όλοι οι λογαριασμοί στις τράπεζες. <br />Εγώ το ζήτησα από την Εθνική Τράπεζα για λογαριασμό μου και μου είπαν «ξέρετε, πριν από το 2000 δεν έχουμε ψηφιακά στοιχεία». Χρειάστηκε να επιμείνω, να κάνω δεύτερη αίτηση, για να μου δώσουν για το 1979 και το 1980, τη διετία πριν γίνω Υπουργός, την κίνηση των λογαριασμών μου, που έπρεπε να προσκομίσω. <br />Έρχεται όμως ο κ. Αθανασίου Υπουργός Δικαιοσύνης και σε άσχετο νομοσχέδιο του κ. Γρηγοράκου περνάει τροπολογία στο νόμο 4065/12 ότι τα δυο χρόνια πριν γίνει κανείς Υπουργός δεν ελέγχεται τι είχε και τι δεν είχε. Όλα αυτά εγώ τα καταγγέλλω. Είναι σκανδαλώδη.<br />Γι’ αυτό είπα για υποκρισία. Υποκρισία είναι επίσης, να μιλάμε για κόμματα, όταν ξέρουμε ότι μετά το 1974 στα κοινά είτε την κεντρική πολιτική σκηνή είτε την τοπική αυτοδιοίκηση είτε τον συνδικαλισμό, κανένας δεν έχει κόστος όταν ανακατεύεται όπως πρώτα είτε στη δικτατορία είτε πιο πριν. Κάτι διακινδύνευε καθένας είτε από εκεί ανήκε είτε στην άλλη άκρη. Μετά το 1974 χρόνο με το χρόνο η πολιτική γίνεται καριέρα. Κάποιοι νομίζουν ότι είναι μόνο για ιδιοτέλεια. <br />Τα κόμματά μας όπως ξέρετε όλοι -και ας με διαψεύσει όποιος θέλει- δεν είναι όπως τα κόμματα όλης της Ευρώπης. Η Μέρκελ παραδείγματος χάριν με έξι εκατομμύρια μέλη του κόμματός της επανεκλέχθηκε σε συνέδριο εξακοσίων πενήντα ατόμων-στελεχών. Δεν ήταν μερικές χιλιάδες οπαδών, όπως εδώ που χειροκροτούν τον Αρχηγό και φεύγουν... <br />Δυστυχώς, στα κόμματα στην Ελλάδα ισχύει η «ενός ανδρός αρχή» από το 1974 και στη συνέχεια. Υπάρχει, ακόμη, μια «ηγετική ομάδα», όπως λένε. Κόσμος μπαίνει-βγαίνει χωρίς να ξέρει ή να ξέρουν καθένα. <br />Θα θυμάστε, έναν συνεργάτη Υπουργού που πήγε στο Ταμείο Παρακαταθηκών να κάνει διορισμούς εν αγνοία του. Εγώ το κατήγγειλα, αλλά είπα, δε θα χρεώσω όλους τους νεοδημοκράτες μ’ αυτό το όνομα. Πρώτα απ’ όλα να αποδειχθεί αν όντως έκανε κάτι. Όμως, απ’ αυτό το Βήμα, συχνά, δίνουμε στον απλό άνθρωπο την εντύπωση ότι όποιοι ανήκουν σε κόμματα κάτι ζητάνε από εκεί. Είναι, έτσι, φυσικό να θεωρεί συνενόχους, παραδείγματος χάριν, όλους τους κομμουνιστές αν κάποιος κάνει κάτι από το ΚΚΕ, όλους τους συριζαίους αν κάνει κάποιος κάτι από τον ΣΥΡΙΖΑ, όλο το ΠΑΣΟΚ αν κάνει κάτι κάποιος από το ΠΑΣΟΚ. Δεν είναι υποκρισία, λοιπόν, αν όλα αυτά τα λέμε εδώ; <br />Η οικονομική διαχείριση, λοιπόν, και ό,τι έσοδα ή έξοδα γίνονται από τα κόμματα, δεν είναι σε γνώση ούτε των Βουλευτών ούτε των μελών, ούτε των οπαδών του. Οι διαδικασίες είναι συγκεντρωτικές. Είτε του δημοκρατικού συγκεντρωτισμού είτε όχι, αυτή είναι η πραγματικότητα. Γι’ αυτό μόνο ο όποιος είναι σήμερα μέλος σε ένα κόμμα πρέπει να εισφέρει τη συνδρομή του. Πιστεύω ότι  θα έπρεπε να υπάρχει μόνο κρατική χρηματοδότηση και, καθόλου ιδιωτική εκτός από τη συνδρομή κάθε μέλους. Τίποτε άλλο. Εγώ ξέρω τους παλαιούς κομμουνιστές</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Παλιοί είμαστε κι εμείς.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κανένας δεν φοβάται να πει ότι είναι κομμουνιστής, ότι δίνει συνδρομή. Αλλά αν θέλουμε –όπως άκουσα την κ. Παπαρήγα να λέει «όποιος μας δώσει, εντάξει ας δώσει, δεν σημαίνει ότι μας ελέγχει»- να έχουμε ανοικτό αυτό το μικρό παράθυρο, για το κόμμα μας βοηθάμε να ανοίγει η «μπουκαπόρτα» όχι για το κόμμα μας αλλά παραδείγματος χάριν για τους Υπουργούς, κυρίως παραγωγικών Υπουργείων, που θα κάνουν δουλειές κι ας νομίζει ο λαός ότι οι Βουλευτές μπορούν να κάνουν κι εγώ δεν ξέρω τι…</speech><speech by="#s75"><from>ΠΡΟΕΔΡΕΥΩΝ</from> Ολοκληρώστε, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Τίποτα δεν κάνει ένας απλός Βουλευτής. Αυτός που μπορεί να κάνει κάτι, αυτός που μπορεί να συναλλαγεί, αυτός που μπορεί «να τα πάρει» ή «να τα δώσει» είναι το λεγόμενο ηγετικό στέλεχος, αυτός που πέρασε ή πρόκειται να περάσει από παραγωγικά Υπουργεία. Αυτήν τη στρέβλωση, αυτήν την υποκρισία, ας αρχίσουμε να ξεκαθαρίζουμε στους, πολίτες.<br />Εγώ, έτσι, μπορώ να γυρίζω στη Β΄ Περιφέρειά μου και να απαντώ στο λαό, να του λέω την πραγματικότητα όπως είναι. Να μην κάθονται όλη τη μέρα και ν’ ακούνε ό,τι τους σερβίρουν αυτοί που έχουν αποστολή να χειραγωγούν το λαό..<br />Όπως βλέπετε καίγεται ο τόπος στα ανατολικά μας. Καίγεται ο τόπος! Ο Ερντογάν προτιμάει, αντί να τα βάλει με τους τζιχαντιστές, να τα βάλει με τους Κούρδους, την ώρα που πήγαιναν να λύσουν το εσωτερικό τους πρόβλημα. <br />Λοιπόν, από τη μια μέρα στην άλλη μπορεί να βρεθούμε μπλεγμένοι, όπως βρεθήκαμε με τον πόλεμο του 1995 της Γιουγκοσλαβίας. Καθόμαστε πάνω σε ηφαίστειο και δεν το καταλαβαίνουμε.<br />Ξεκινάμε μια πορεία για το χρέος χωρίς να έχουμε «μαξιλάρι» δικό μας -έσοδα δικά μας- να «κάτσουμε» πάνω. Για να μην παίζει ο κάθε κατεργάρης στο Χρηματιστήριο που είχε χθες πτώση 5,7%. Ούτε να ανεβάζουν τα spread τα ομόλογα -έφτασαν 7%. Αν κάνουμε αυτά που γίνονταν το καλοκαίρι του ’10, τότε θα βουλιάξουμε την Ελλάδα και θα είναι υπεύθυνοι αυτοί που δεν βρίσκουν την ψυχική δύναμη να σταθούν όρθιοι αυτή τη στιγμή. <br />Αυτή είναι η έκκληση που μπορώ εγώ να κάνω. Σαράντα χρόνια  εδώ μέσα ο λαός της Β΄ Περιφέρειας δεν βαρέθηκε να με στέλνει. Αυτό σημαίνει ότι, τουλάχιστον, αυτά που λέω ή αυτά που κάνω -και με τα λάθη μου-  ανταποκρίνονται σε αυτό που είναι ο ρόλος ενός εκπροσώπου του Έθνους, ο οποίος πρέπει να έρχεται μόνο σε αυτό το Βήμα. Γι’ αυτό ο πολίτης όταν τον βλέπει στα διάφορα κανάλια, να τον ρωτάει: Φίλε, εγώ σε στέλνω στη Βουλή. Τι ζητάς τον κύριο τάδε, δείνα, να «γλείφεις» για να σε βγάλει στο γυαλί, για να σε ψηφίζω εγώ;<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί από το Γενικό Λύκειο Μελισσίων, Β΄ Τμήμα. <br />Η Βουλή τούς καλωσορίζει. <br /><br />Κύριε Δρίτσα, έχετε τον λόγο για οκτώ λεπτά, με μια σχετική ανοχή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ, κύριε Πρόεδρε.<br />Δεν ξέρω πότε θα έρθει ο κ. Μητσοτάκης, για να υπερασπιστεί τις τροπολογίες που έχει φέρει και αν θα έρθει. Εν πάση περιπτώσει, αυτές τις ημέρες είναι σε εξέλιξη μια διαδικασία κατάργησης γενικών διευθυντών, μετάπτωσής τους σε απλούς υπαλλήλους μετά από πολύχρονη υπηρεσία σε θέσεις διευθυντικές και επιλογής με παράκαμψη υπηρεσιακών συμβουλίων και όλα τα άλλα με απόφαση Υπουργού ορισμού γενικών διευθυντών. Ένα νέου τύπου κομματικό κράτος αρχίζει να οικοδομείται και ως μοντέλο το προτείνει ο κ. Μητσοτάκης, για να το μιμηθούν σιγά-σιγά. Ήδη, είναι σε εξέλιξη αντίστοιχα στο Υπουργείο Πολιτισμού και σε άλλα Υπουργεία. <br />Οι τροπολογίες δεν είναι ο τρόπος για να ρυθμίζονται αυτά τα πράγματα. Επιτέλους! Έχουν συμβεί τόσα και τόσα. Διαλύεται ο κρατικός μηχανισμός, διαλύονται οι υπηρεσίες, διαλύονται τα πάντα. Οι εργαζόμενοι μπαίνουν σε μια διαδικασία που δεν ξέρουν τι τους ξημερώνει την επόμενη μέρα. Τώρα έχουμε και την απόλυτη κυριαρχία του Υπουργού μέσα από διάφορες δαιδαλώδεις ρυθμίσεις και καθ’ υπέρβαση όλων των κανόνων της χρηστής διοίκησης και της απολύτου διαφάνειας.<br />Κύριε Πρόεδρε, κυρίες και κύριοι Βουλευτές, χθες μίλησα για το ίδιο θέμα που αναφέρθηκε πριν ο σεβαστός πρώην Πρόεδρος της Βουλής, ο κ. Κακλαμάνης. Η αλλαγή που συντελέστηκε από τον περασμένο Αύγουστο και η μετατροπή με αυτόν τον τρόπο του τρόπου ελέγχου και της οικονομικής ενίσχυσης των κομμάτων και του «πόθεν έσχες» δεν είναι απλώς και μόνο μια αλλαγή ως προς τη σύνθεση, συμπαρασύρει και καταργεί τη διαδικασία της ομόφωνης απόφασης του ελληνικού Κοινοβουλίου για τον έλεγχο των δηλώσεων «πόθεν έσχες» όλων των πολιτικών προσώπων που διετέλεσαν Πρωθυπουργοί και Υπουργοί από τη Μεταπολίτευση μέχρι σήμερα, μια ιστορική και ομόφωνη απόφαση του ελληνικού Κοινοβουλίου με πρόταση...</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Και οι Αρχηγοί κομμάτων.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Και οι αρχηγοί κομμάτων, σωστά με διορθώνετε. <br />Μια διαδικασία η οποία έχει ελάχιστα προχωρήσει στην πραγματικότητα, έχει να διανύσει μεγάλο δρόμο, καταργείται. Οριοθετείτε ως καταληκτική ημερομηνία αυτής της διαδικασίας την 31-12-2014. Δηλαδή μια ευκαιρία της Βουλής να στηρίξει και το πολιτικό σύστημα, αλλά και να βάλει τα πράγματα στη θέση τους σε όσους δεν ήταν συνεπείς στην υποχρέωσή τους απέναντι στον ελληνικό λαό ακυρώνεται. <br />Και αυτό το περνάμε τόσο εύκολα. Και μέσα σε αυτό το φόντο, η συζήτηση για τα οικονομικά των κομμάτων ή για κάθε άλλο παρεμφερές θέμα δεν μπορεί να είναι τόσο μεγάθυμη. Και δεν είναι μισαλλοδοξία, γιατί ακούσαμε πάρα πολλά. Η εισηγήτρια μας, η κ. Γεροβασίλη, αλλά και οι περισσότεροι από εμάς εν συνεχεία που μιλήσαμε και χθες και σήμερα σταθήκαμε με πολύ συγκεκριμένο τρόπο απέναντι στο νομοσχέδιο. Είπαμε «ναι» στη μείωση της οικονομικής ενίσχυσης των κομμάτων, είπαμε «ναι» στον αυστηρό έλεγχο και είπαμε «όχι» σε ρυθμίσεις που δημιουργούν άλλου είδους δεδομένα. <br />Μην μου πείτε ότι η ιστορία με τα κουπόνια είναι αθώα. Και δεν είναι ένας φόβος των αριστερών κομμάτων. Είναι θέμα αρχής. Η οικονομική ενίσχυση των κομμάτων από τα απλά μέλη, από τους φίλους, με δύο ευρώ, με πέντε ευρώ, με εκατό ευρώ ή με διακόσια ευρώ, είναι μία πολιτική πράξη, είναι μία πολιτική σχέση. Όταν αυτήν την εμποδίζεις με το ΑΦΜ, με την ταυτότητα, τη διεύθυνση, το με το ένα ή το άλλο, εξ ορισμού εμποδίζεις μία πολιτική σχέση. <br />Από την άλλη, ο όγκος των υποχρεώσεων που αναλαμβάνει να διεκπεραιώσει αυτή η περίφημη επιτροπή των δύο δικαστών είναι τόσο μεγάλος, που θα χρειαστεί ένας μηχανισμός με πάρα πολλούς υπαλλήλους για να διεκπεραιωθεί όλη αυτή η εργασία που αναλαμβάνει αυτή η επιτροπή. Ποιος εγγυάται…</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Έγινε, για να μην γίνει ο έλεγχος.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, έτσι είναι. Τα είπαμε και χθες, ότι όλα αυτά, τα βαρύγδουπα και τα πολύ καλά, σημαίνουν στρίβειν διά του αρραβώνος. Εχθές Βουλευτής της Πλειοψηφίας είπε: «Τα λίγα τα βρίσκεις, τα πολλά είναι το δύσκολο. Με τα πολλά τι γίνεται;». <br />Εμείς, λοιπόν, ρυθμίζουμε εδώ -και εκεί διαφωνούμε- με τέτοιο τρόπο που να εμποδίσουμε την πολιτική σχέση απλών ανθρώπων με τα κόμματα – λέμε της Αριστεράς, αλλά και για όλους και για εσάς και για όλους. Κανένα πρόβλημα.<br />Λέμε στη συνέχεια ότι δεν είναι δυνατόν να καθιερώνεται η οικονομική ενίσχυση από νομικά πρόσωπα ιδιωτικού δικαίου. Από πολίτες, ναι. Ας είναι και πλούσιοι, ας είναι και εφοπλιστές, ας είναι και βιομήχανοι. Όμως, η εταιρεία προς τι; Τι είδους πολιτική σχέση είναι η οικονομική ενίσχυση από μία εταιρεία, έστω και για το ποσό μέχρι 20.000 ευρώ. Τι είδους δικαιολόγηση έχει; Ότι θέλει μία εταιρεία; Τι είναι η εταιρεία και θα ενισχύσει πολιτικά κόμματα; Τι είναι; Είναι, λοιπόν, πραγματικά εισαγωγή του αμερικάνικου μοντέλου, έστω σε χαμηλή εκδοχή αυτήν τη στιγμή κι ανοίγει ο δρόμος για τα υπόλοιπα. <br />Προς αυτήν την κατεύθυνση, λοιπόν, οι όροι πρέπει να είναι καθαροί. Η τροπολογία που έρχεται, ώστε το ποσοστό 40% της συνολικής κρατικής χρηματοδότησης να είναι ακατάσχετο και ανεκχώρητο, θα μπορούσε να έχει τη λογική της. Γιατί πράγματι, κι εμείς είπαμε -αλλά φωνή βοώντος εν τη ερήμω- να ρυθμιστεί, εφόσον όλα αυτά εξασφαλίζονται, όπως το νομοσχέδιο αυτό προτείνει, η προκαταβολή του 60% της ετήσιας δόσης, ώστε κάθε κόμμα να κάνει τα κουμάντα του και να μην βρίσκεται στην ανάγκη να αναζητά δανεισμούς ή άλλους τρόπους. <br /> <br />Θέλω δύο λεπτά ακόμα, κύριε Πρόεδρε. <br />Αυτό είναι ένας ορθολογισμός διαφάνειας και δημοκρατίας. Αντί γι’ αυτό έρχεται η κατοχύρωση να είναι ακατάσχετη και ανεκχώρητη. Θα μπορούσαμε να το δεχθούμε, γιατί πράγματι κάθε κόμμα και τα αντίπαλα κόμματα -δεν είναι εκεί το θέμα- δεν πρέπει να είναι υποχείριο της πίεσης των όποιων οικονομικών αδυναμιών κάθε φορά. Όμως, με όρους. <br />Εμείς ζητάμε, για να ισχύσει αυτή η ρύθμιση του ακατάσχετου, να έχει προηγηθεί η ρύθμιση των χρεών και των δανείων. Ζητάμε, επίσης, να είναι απαγορευμένη η δυνατότητα -αλλά κανείς από τους αρμόδιους Υπουργούς δεν είναι εδώ- αλλαγής αριθμού φορολογικού μητρώου των κομμάτων. <br />Δεν μπορεί, όταν ένα κόμμα που έχει δημιουργήσει χρέη και όλα αυτά, να αλλάξει τίτλο ή να αλλάξει οτιδήποτε και τα χρέη να παραγραφούν, γιατί τα πρόσωπα μετά τι θα αναζητήσουν; Τον πρόεδρό του ως υπεύθυνο; Την τέως κοινοβουλευτική ομάδα; Τον γραμματέα; Ποιον; Θα πάνε υπέρ πατρίδος; <br />Η ιστορική συνέχεια, λοιπόν, αυτής της πολιτικής ευθύνης, που εκφράζεται στο επίπεδο της οικονομικής συναλλαγής, πρέπει να είναι κατοχυρωμένη. Τότε ναι, να υπάρχει ακατάσχετο. Όντως! Αυτές είναι λογικές δημοκρατικές. Δεν είναι, όμως, λογικές ψιλορυθμίσεων, ανάλογα με τη συγκυρία και το τι ο καθένας περιμένει. <br />Κύριε Πρόεδρε, θα σταματήσω εδώ και θα δευτερολογήσω, ενώ δεν σκόπευα, για ζητήματα τροπολογιών. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Θα ήθελα να ανακοινώσω στο Σώμα ότι ο Υπουργός κ. Μητσοτάκης ενημέρωσε το Προεδρείο ότι θα έρθει να στηρίξει την τροπολογία του. <br />Τον λόγο έχει ο Κοινοβουλευτικός Εκπρόσωπος της Νέας Δημοκρατίας, ο κ. Κωνσταντίνος Καραγκούνης, για οκτώ λεπτά.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Ευχαριστώ, κύριε Πρόεδρε. <br />Χθες, επανέλαβα σε όλους τους τόνους, διότι το θεωρώ πολύ σημαντικό - βεβαίως δεν θα προχωρήσω περαιτέρω, γιατί πρέπει να μιλήσουμε για το νομοσχέδιο- και θα το τονίσω για ακόμη μια φορά, ότι η χώρα αυτή τη στιγμή έχει ως ζητούμενο την πολιτική σταθερότητα, γιατί αυτό συνεπάγεται και οικονομική, αλλά και κοινωνική σταθερότητα. <br />Εμείς λέμε ότι είναι πολύ σημαντικό να υπάρχει αυτή η σταθερότητα, ειδικά αυτή τη στιγμή, γιατί η χώρα αφήνει οριστικά πίσω τα μνημόνια. Αυτή είναι η δική μας στόχευση. Αυτή είχαμε από το 2012 και αυτό θα κάνουμε πράξη. Θα το κάνουμε πράξη δυο χρόνια νωρίτερα από την καταληκτική ημερομηνία, που ήταν το 2016. <br />Θεωρούμε ότι το χειρότερο που μπορεί να κάνει η Αντιπολίτευση αυτή τη στιγμή είναι να δημιουργεί αστάθεια, με όπλο την επίθεση στην ίδια τη δημοκρατία και στον ίδιο τον κοινοβουλευτισμό. Αυτό είναι το χειρότερο που μπορεί να κάνει, να δηλητηριάζει, δηλαδή, την πολιτική ζωή. <br />Εμείς δεν πρόκειται να μείνουμε σε αυτά που λέει ο ΣΥΡΙΖΑ. Δεν πρόκειται να ακολουθήσουμε αυτή τη λογική, που δυστυχώς παρατηρήθηκε τον τελευταίο καιρό. Έγινε επίθεση στους Βουλευτές, έγινε επίθεση στον ίδιο τον Πρόεδρο της Δημοκρατίας, χθες έγινε επίθεση και στον Πρωθυπουργό της χώρας. <br />Δεν θα σας ακολουθήσουμε σε αυτόν τον δρόμο. Έχουμε μπροστά μας άλλα σοβαρότερα να κάνουμε και το είπα και πριν. Η στόχευσή μας είναι η οριστική έξοδος της χώρας από τις δεσμεύσεις. Αυτό θα δώσει τη δυνατότητα στον κόσμο να ανασάνει, στις επιχειρήσεις να ανασάνουν, αυτό που θέλει η κοινωνία, δηλαδή να σταθεροποιηθεί η οικονομία και να τελειώσουμε επιτέλους με τις δεσμεύσεις. <br />Όσον αφορά το νομοσχέδιο, το οποίο είναι πραγματικά μια πολύ σημαντική νομοθετική πρωτοβουλία, σε γενικές γραμμές, σε σχέση με τη χρηματοδότηση των κομμάτων και των υποψηφίων, η Ελλάδα έχει κάνει ουσιαστικά τις επιλογές της πάνω στη βάση ενός συστήματος κρατικής χρηματοδότησης από τη μία, χωρίς ωστόσο αποκλεισμό της ιδιωτικής χρηματοδότησης, που είναι συμβατή με τον εθελοντικό και συμμετοχικό χαρακτήρα των ίδιων των πολιτικών κομμάτων. <br />Στην Ελλάδα δεν πιστεύουμε ούτε σε μια ανεξέλεγκτη ιδιωτική χρηματοδότηση της πολιτικής, η οποία βεβαίως θα καθιστούσε τα κόμματα όμηρο πολύ συγκεκριμένων συμφερόντων, ούτε όμως από την άλλη σε μια μονοσήμαντη κρατική χρηματοδότηση, η οποία στην ουσία αφαιρεί από την πολιτική το δυναμισμό της συμμετοχής, που είναι απαραίτητος σε μια δημοκρατία, και δημιουργεί άλλου είδους εξαρτήσεις. <br />Πάνω σε αυτή τη βάση η πρόκληση για το νομοθέτη είναι να προσαρμόζει και να βελτιώνει αυτό το μικτό σύστημα, που είπα νωρίτερα, και το οποίο έχουμε επιλέξει. Κατά την άποψή μου, το ελληνικό πολιτικό σύστημα ορθώς έχει επιλέξει αυτό το δρόμο και είναι και πολιτικά και νομικά και συνταγματικά στη σωστή κατεύθυνση.<br />Δηλαδή, με απλά λόγια –επειδή ο διάβολος βρίσκεται πάντα στις λεπτομέρειες και όχι μόνο αυτό- η πολιτική ζωή είναι κάτι το δυναμικό, εξελίσσεται, μαθαίνει πάνω από τα λάθη και την εμπειρία των όσων έχουν προηγηθεί. Και ακριβώς επειδή μαθαίνουμε από αυτά τα λάθη, ερχόμαστε και διορθώνουμε ή ενισχύουμε το νομοθετικό πλαίσιο και πολύ σωστά, λοιπόν, κάνει αυτό το νομοσχέδιο. <br />Σ’ αυτήν τη λογική, βεβαίως, αντιλαμβάνομαι και το νομοσχέδιο. Προβαίνουμε σε σημαντικές βελτιώσεις σε ένα υφιστάμενο σύστημα που κινείται στη σωστή κατεύθυνση. Με τρεις λέξεις, οι άξονες αυτών των βελτιώσεων είναι: διαφάνεια παντού, κρατική χρηματοδότηση η οποία δεν πνίγει, ιδιωτική χρηματοδότηση η οποία δεν προβληματίζει. <br />Και πάνω σ’ αυτήν την κατεύθυνση, επισημαίνω αυτό που για μένα είναι το πολύ σημαντικό με βάση αυτά που σας είπα και βεβαίως, εκεί θα γίνει και γίνεται η αντιπαράθεση με το ΣΥΡΙΖΑ: Τέρμα τα ανώνυμα κουπόνια. Τέρμα τα τραπεζικά δάνεια με εγγύηση την κρατική χρηματοδότηση. Διαφάνεια ακόμα μεγαλύτερη στις χρηματορροές –που είναι πολύ σημαντικό- της χρηματοδότησης. Μείωση του ποσοστού της κρατικής χρηματοδότησης από τον προϋπολογισμό, κάτι το οποίο ζητούσε ο ελληνικός λαός τα τελευταία χρόνια. Επίσης, για πρώτη φορά επιτρέπεται η χρηματοδότηση των νομικών προσώπων ιδιωτικού δικαίου. <br />Βεβαίως, έχω ακούσει την κριτική όλων των κομμάτων αλλά και την κριτική της Αξιωματικής Αντιπολίτευσης, και θα έλεγα ότι επικεντρώνεται, όπως ανέφερε και ο αξιότιμος συνάδελφος κ. Δρίτσας, σε δύο βασικά ζητήματα. <br />Πρώτα από όλα, διαφωνείτε με την ονομαστικοποίηση των κουπονιών. Όχι βεβαίως μόνο εσείς, αλλά και άλλα πολιτικά κόμματα. Και οφείλω να πω ότι εδώ δεν μπορώ να σας καταλάβω. Δηλαδή, από τη μια μεριά λέμε ότι κοπτόμεθα για τη διαφάνεια και από την άλλη, αντιδρούμε στο πιο προφανές μέτρο διαφάνειας, το οποίο είναι η ονομαστικοποίηση των οικονομικών προσφορών, των κουπονιών, ώστε να ξέρουμε ποιος δίνει τα κουπόνια. <br />Εγώ θεωρώ, κυρίες και κύριοι συνάδελφοι, ότι η δημοκρατία είναι μια ανοικτή διαδικασία και δεν καταλαβαίνω τον όρο «φακέλωμα», στον οποίο έγινε αναφορά. Τι σημαίνει «φακέλωμα»; Εκτός αν φοβόμαστε και εννοείτε ότι ορισμένοι εξ αυτών οι οποίοι θα ονομαστικοποιηθούν με τα όποια κουπόνια του οποιουδήποτε κόμματος είναι άνθρωποι που απασχολούν τη δημόσια τάξη. Μόνο έτσι μπορώ να το καταλάβω. Ένας άνθρωπος ο οποίος δεν έχει κανένα πρόβλημα με τη δημόσια τάξη –δεν θέλω να χρησιμοποιήσω τη λέξη, αλλά γι’ αυτούς που καταλαβαίνουν, ένας νοικοκύρης- τι πρόβλημα έχει, αν θα ονομαστικοποιηθεί το κουπόνι; Δεν καταλαβαίνω. Γιατί φοβόμαστε; <br />Από την άλλη, κύριε Γκιόκα, έχουμε να κρύψουμε κάτι; Δεν νομίζω.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Να ανοίξουμε τότε το παραβάν να ψηφίζουμε φανερά!</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Εγώ να σας πω την αλήθεια, κύριε Γκιόκα, δεν το θεωρώ αυτό «φακέλωμα». Εγώ το θεωρώ ως αποκαλυπτήρια και δεν νομίζω ότι πρέπει να φοβόμαστε σ’ αυτήν τη λογική. Δεν θέλουμε να κρύψουμε πάλι γνωστούς άγνωστους.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αριστοκρατική αντίληψη...</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Σ’ αυτό θα συμφωνήσω, κύριε Δρίτσα. Αυτή είναι η δική μου άποψη.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Να καταργήσετε και το παραβάν!</speech><speech by="#s75"><from>ΠΡΟΕΔΡΕΥΩΝ</from> Κύριε Παφίλη, σας παρακαλώ, μη διακόπτετε. Θα έχετε τον λόγο μετά.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Θα τα πείτε, κύριε Παφίλη μετά.<br />Εδώ υπάρχει χρήμα στη μέση. Δεν καταλαβαίνω γιατί δεν θα πρέπει να είναι ονομαστικοποιημένα. Τέλος πάντων, είναι η δική σας άποψη. Όμως, δεν θα συμφωνήσουμε. <br />Τώρα να έρθω στο δεύτερο ζήτημα της κριτικής που επισημαίνετε και επισημάνθηκε και από όλα τα κόμματα. Το άκουσα, όμως, και από τον κ. Δρίτσα νωρίτερα. Αφορά τη διαφωνία που έχετε για τη χρηματοδότηση των κομμάτων από νομικά πρόσωπα ιδιωτικού δικαίου.<br />Και σε αυτό το ζήτημα δεν μπορώ να σας καταλάβω. Βέβαια, αντιλαμβάνομαι –ως γενική παρατήρηση θα το πω- ότι επιβεβαιώνετε για ακόμη μια φορά τη λογική που έχετε απέναντι στην επιχειρηματικότητα. Θέλετε από τη μια να αναταχθεί η οικονομία και από την άλλη, σε κάθε έκφανση ποινικοποιείτε σε όλα τα μήκη και τα πλάτη την επιχειρηματικότητα και τα κέρδη. Αυτή είναι η ουσία και νομίζω ότι….</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Μιλάμε για πολιτική σχέση. Μπορεί μια εταιρεία να έχει πολιτική σχέση με κόμμα;</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Θα σας πω κάτι, κύριε Δρίτσα.<br /><br />Σε ένα λεπτό τελειώνω, κύριε Πρόεδρε.<br />Οι εταιρείες στις οποίες αναφέρεστε, κύριε Δρίτσα –και δεν είναι ακριβώς εταιρείες, είναι νομικά πρόσωπα ιδιωτικού δικαίου, γιατί αυτός είναι ο όρος- κατά την άποψη μας αποτελούν πρωταγωνιστές και της οικονομικής και της κοινωνικής ζωής και εσείς θέλετε αυτοί οι οποίοι είναι πρωταγωνιστές να μην έχουν καμμία σχέση με την πολιτική και τη συμμετοχή στην πολιτική. Περί αυτού πρόκειται.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Αυτό θέλουμε ακριβώς.</speech><speech by="#s75"><from>ΠΡΟΕΔΡΕΥΩΝ</from> Μη διακόπτετε, σας παρακαλώ κύριε Βούτση. Αφήστε να ολοκληρώσει. Έχετε δευτερολογίες.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Δηλαδή, να ρωτήσω κάτι. Να κρύβουμε τα πράγματα κάτω από το χαλί; Δεν καταλαβαίνω.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Αυτό θέλουμε, να μην έχουν σχέση με την πολιτική ζωή.</speech><speech by="#s75"><from>ΠΡΟΕΔΡΕΥΩΝ</from> Κύριε Βούτση, Γιατί το κάνετε αυτό; Θα τα πείτε στη δευτερολογία σας.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Κύριε Βούτση, να σας πω κάτι; Είναι κακό το κέρδος, είναι κακές οι εταιρείες, είναι κακός ο καπιταλισμός. Άκουσα να λέτε για κακή Αμερική.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Είναι κακό, αλλά αλλού είναι το θέμα, δεν είναι αυτό.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Δηλαδή, τι θέλουμε; Υπάρχει -λέει- ζήτημα «αμερικανοποίησης». Τι θα κάνουμε, δηλαδή, «κουβανοποίηση» και «κορεοποίηση» της πολιτικής ζωής;</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Είναι δημοκρατία… </speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Εγώ, κύριε Βούτση και κύριε Δρίτσα, είμαι στη λογική «όλα να είναι στο φως». Και δεν έχουμε να φοβόμαστε τίποτα από τις κακές εταιρείες που λέτε εσείς. <br />Ευχαριστώ πολύ. <br /></speech><speech by="#s75"><from>ΠΡΟΕΔΡΕΥΩΝ</from> Κύριε Κρεμαστινέ, έχετε τον λόγο για οκτώ λεπτά, με την ίδια γνωστή ανοχή.</speech><speech by="#s146"><from> ΔΗΜΗΤΡΙΟΣ ΚΡΕΜΑΣΤΙΝΟΣ</from> Κύριε Πρόεδρε, κυρίες και κύριοι Βουλευτές, κάθε νομοσχέδιο –είναι το τέταρτο στη σειρά επί του θέματος της διαφάνειας, που έρχεται στη Βουλή- που προσθέτει έστω και ένα λιθάρι στη διαφάνεια θα πρέπει να το δεχόμαστε θετικά, χωρίς να πιστεύουμε, βέβαια, ότι νομοτελειακά θα είναι το τελευταίο. Διότι, αφού έχουν έρθει τέσσερα, λογικά θα πρέπει να περιμένει κανένας και το πέμπτο, κάποια στιγμή.<br />Γιατί, προφανώς, τίποτα δεν είναι τέλειο σε καμμία χώρα του κόσμου -και γιατί να είναι τέλειο στη δική μας- σε όλα τα καθεστώτα, δημοκρατικά και μη δημοκρατικά. Μαύρα πρόβατα υπάρχουν παντού και άσπρα πρόβατα υπάρχουν παντού. Το να γενικεύει, όμως, κάποιος βλέποντας ένα μαύρο πρόβατο και να αποκαλεί όλους μαύρα πρόβατα είναι λάθος, κάνει κακό σε όλους και κυρίως κάνει κακό στο δημοκρατικό πολίτευμα.<br />Επειδή ακούγονται πολλά, καλό είναι οι καταγγελίες να γίνονται, αλλά να είναι ακριβείς και επώνυμες. Διότι, όταν γίνονται καταγγελίες αόριστες, αυτό που ο κόσμος λέει «λάσπη που πετιέται διάχυτα, στον ανεμιστήρα», η λάσπη πλήττει ακόμα και αυτόν που καταγγέλλει.<br />Εάν, λοιπόν, υπάρχει καταγγελία ή οποιοδήποτε θέμα, ακόμα και για τους Βουλευτές, πρέπει να είναι συγκεκριμένη. Διότι όταν είναι συγκεκριμένη, έχει και αποτέλεσμα. Εάν δεν είναι συγκεκριμένη, το αποτέλεσμα είναι να διαπληκτίζονται οι Βουλευτές στα διάφορα κανάλια και πραγματικά, όπως είπε ο κ. Κακλαμάνης, με το σύστημα αυτό πλήττεται το δημοκρατικό πολίτευμα. Και τότε ο κόσμος λέει «να ποια είναι η ποιότητα των Βουλευτών, ανεξαρτήτως κόμματος».  <br />Όσον αφορά τα θετικά σημεία του χώρου τουλάχιστον όπου εγώ βρίσκομαι, πρέπει να αναφέρω ότι το ΑΣΕΠ δεν ήταν μικρό βήμα για την ελληνική πραγματικότητα. Διότι μέχρι τότε ξέρουν όλοι πώς γινόντουσαν οι διορισμοί. Ολόκληρα Υπουργεία καταλαμβάνοντο από την περιοχή που κατήγετο ο Υπουργός. Αν ήταν από τη Μεσσηνία ήταν της Μεσσηνίας το Υπουργείο. Αν ήταν από την Ηλεία, ήταν της Ηλείας το Υπουργείο.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Από την Αιτωλοακαρνανία.</speech><speech by="#s146"><from> ΔΗΜΗΤΡΙΟΣ ΚΡΕΜΑΣΤΙΝΟΣ</from> Από την Αιτωλοακαρνανία. Αυτή ήταν η κατάσταση.<br />Όταν, λοιπόν –και αυτό το καταθέτω, γιατί υπάρχει στα Πρακτικά της Βουλής- ο Αναστάσιος Πεπονής εισηγήθηκε τον περίφημο «νόμο Πεπονή», αν θυμόσαστε, το έκανε μόλις είχαν κερδηθεί οι εκλογές του 1993. Όλοι οι κομματικοί παράγοντες έλεγαν ότι θα έπρεπε ο νόμος να περάσει στο τέλος της τετραετίας, για να γίνουν και οι σχετικοί διορισμοί κατά τη διάρκεια της τετραετίας. <br />Ο Αναστάσης Πεπονής, σε πλήρη αντίθεση, είπε στον Ανδρέα Παπανδρέου, «ή τώρα ο νόμος ή εγώ παραιτούμαι». Και το πλήρωσε, γιατί δεν εξελέγη Βουλευτής στις εκλογές μετά τη ψήφιση του «νόμου Πεπονή» και αυτός ήταν ένας λόγος που τον οδήγησε με την πικρία, μέχρι τέλος στην κατάθλιψη, από την οποία και κατέληξε. Αυτά για την ιστορία.<br />Και ο Ανδρέας Παπανδρέου, παρουσία μου, του απήντησε –για να τον καθησυχάσει προφανώς- «γι’ αυτό σε διόρισα Υπουργό, για να περάσεις τον νόμο». Οπότε ηρέμησε ο Πεπονής. Γιατί νόμιζε ότι ο Παπανδρέου θα υποχωρούσε στις κομματικές πιέσεις και θα έκανε αθρόα διορισμούς στην τριετία, τετραετία –όσο ήταν- και μετά θα ψηφιζόταν κάποια στιγμή ο νόμος.<br />Υπάρχουν, δηλαδή, και παραδείγματα τα οποία πρέπει να τα επικαλούμαστε για να τα θυμόμαστε. Διότι διαφορετικά δεν θα μείνει τίποτα όρθιο εδώ μέσα.  <br />Μεγάλη συζήτηση γίνεται για διάφορα θέματα. Λέμε για την πλουτοκρατία. Ποια είναι η πλουτοκρατία; Από ποιο εισόδημα και πάνω είναι η πλουτοκρατία; Και πώς αυτή η πλουτοκρατία παρεμποδίζει τον κοινοβουλευτισμό ή φέρνει νομοσχέδια που την βολεύουν κατά κάποιο τρόπο; Πρέπει να λεχθούν ονοματεπώνυμα, δεν γίνεται διαφορετικά. Αλλιώς είμαστε όλοι συνυπεύθυνοι.<br />Και το πιο απλό πράγμα, τα κουπόνια -όπου γίνεται μεγάλη συζήτηση για το αν θα είναι επώνυμα, αν θα είναι ανώνυμα κ.λπ.- ας είναι τουλάχιστον αριθμημένα από την εφορία, να υπάρχει διαφάνεια μέσα στο ίδιο το κόμμα. Μπορείτε να μου πείτε όταν εκδίδονται κουπόνια πού αποδίδει λογαριασμό αυτός που τα παίρνει σε ποιους, σε ποιο κόμμα, ποιος τα ελέγχει; Αυτή είναι η διαφάνεια. Διαφάνεια δεν είναι μόνο το να συζητάμε και να λέμε αν έχει ονοματεπώνυμο το κουπόνι.<br />Όσον αφορά τώρα τις εταιρείες, οι εταιρείες ακόμα και οι ανώνυμες έχουν μετόχους. Εάν, λοιπόν, ο νόμος των εταιρειών προβλέπει να χρηματοδοτούν κόμματα, υποχρεωτικά πρέπει να ξέρουμε και ποιοι είναι οι μέτοχοι της εταιρείας. Δηλαδή, θα πρέπει να μην δέχεται χρηματοδότηση από εταιρείες ένα κόμμα, όταν δεν γνωρίζει εάν είναι offshore εταιρεία, εάν είναι εταιρεία εντός της χώρας και ποιοι ακριβώς βρίσκονται μέσα σε αυτήν.<br />Το ιδεώδες θα ήταν να υπήρχε τέτοια οικονομία η οποία να μπορεί να χρηματοδοτεί τα κόμματα και να απαγορεύεται ρητώς οτιδήποτε άλλο. Αυτό θα ήταν το ιδεώδες. Όμως, εφόσον το ιδεώδες δεν επιτυγχάνεται, ας γίνει τουλάχιστον το εφικτό. <br />Ποιο είναι το εφικτό; Το εφικτό είναι τουλάχιστον τα κουπόνια των κομμάτων να είναι καθαρά. Ακόμα και αν δεν έχουν ονόματα, που λέει ο λόγος. Δεν είναι εκεί το θέμα. Το θέμα είναι πόσα εισπράττει το κόμμα, από ποιους τα εισπράττει, ποιοι πραγματικά τα παίρνουν και πού πάνε τα λεφτά του κόμματος. Αυτό δεν πρέπει να προβλέπει ένας νόμος για διαφάνεια; <br />Βλέπουμε, λοιπόν, ότι υπάρχουν πολλά που πρέπει να γίνουν. Όμως οπωσδήποτε το νομοσχέδιο αυτό είναι ένα βήμα προς τη σωστή κατεύθυνση.<br />Ευχαριστώ.<br /></speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε τον κ. Κρεμαστινό.<br />Τον λόγο έχει η Κοινοβουλευτική Εκπρόσωπος των Ανεξαρτήτων Ελλήνων κ. Κουντουρά, για οκτώ λεπτά.</speech><speech by="#s138"><from> ΕΛΕΝΑ ΚΟΥΝΤΟΥΡΑ</from> Ευχαριστώ πολύ, κύριε Πρόεδρε.<br />Όπως τοποθετήθηκε ο εισηγητής μας ο κ. Δημαράς -και χθες και σήμερα- για το συγκεκριμένο νομοσχέδιο για τα οικονομικά των κομμάτων, είμαστε επιφυλακτικοί στα άρθρα 5 και 7 και καταψηφίζουμε τα άρθρα 14, 19 και 21. <br />Επίσης, θα αναφερθώ στις τροπολογίες οι οποίες έχουν γίνει δεκτές. Αποδεχόμαστε την τροπολογία 1874. Αφορά μια νέα επιτροπή στο Υπουργείο Εσωτερικών για τη σύνταξη κώδικα τοπικής αυτοδιοίκησης, ενώ καταργούνται οι παλαιότερες σχετικές επιτροπές που είχαν συσταθεί πρόσφατα, το 2010 και το 2011. <br />Το σημαντικό, όμως, είναι ότι με το άρθρο 3 επεκτείνεται η δυνατότητα ρύθμισης ληξιπρόθεσμων οφειλών προς τους δήμους και τα νομικά πρόσωπα και φορείς. Αν και αυτό θα προκαλέσει απώλεια εσόδων από την απαλλαγή ή μείωση των προσαυξήσεων από την εκπρόθεσμη καταβολή των ληξιπρόθεσμων οφειλών δεδομένης της οικονομικής κατάστασης που βρίσκονται οι πολίτες, την κάνουμε δεκτή αρκεί η απώλεια να μην αναπληρωθεί από μείωση μισθολογικού κόστους, μειώσεις μισθών ή απολύσεις στους εργαζόμενους στους δήμους.<br />Με την τροπολογία 1894 διευκολύνονται οι δράσεις που χρηματοδοτούνται από το Πρόγραμμα Δημοσίων Επενδύσεων και αφορούν την αντικατάσταση των συστημάτων θέρμανσης από συστήματα  θέρμανσης με φυσικό αέριο. Συγκεκριμένα ορίζονται οι Εταιρείες Παροχής Αερίου ως φορείς υποδοχής των αιτήσεων ένταξης, ως φορείς πιστοποίησης της αντικατάστασης και ως φορείς κατανομής της χρηματοδότησης. Είναι επίσης μία διάταξη που αποδεχόμαστε.<br />Την τροπολογία 1895 που καταθέσατε δεν έχουμε λόγο να μην τη δεχθούμε. Όμως εδώ έχω μία απορία, κύριε Υπουργέ. Ρυθμίζετε τα χρέη του 2013-2014, προκειμένου να γίνουν οι μεταφορές των μαθητών. Τι γίνεται με τα χρέη των προηγούμενων ετών; Χρωστάτε χρήματα σε αυτούς τους ανθρώπους γι’ αυτό είναι και δυσαρεστημένοι. Αυτή η τροπολογία ρυθμίζει μόνο συγκεκριμένο χρέος, δεν ρυθμίζει και το παλιό.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Θα σας δώσει μια απάντηση ο Αναπληρωτής Υπουργός μετά.</speech><speech by="#s138"><from> ΕΛΕΝΑ ΚΟΥΝΤΟΥΡΑ</from> Περιμένω μια απάντηση.<br />Την τροπολογία 1896 αφού αφορά μετακίνηση αρμοδιοτήτων εσωτερικών δομών του Υπουργείου Διοικητικής Μεταρρύθμισης δεν έχουμε λόγους να μην τη δεχθούμε.<br />Με τις παραγράφους 1 και 2 της τροπολογίας 1819 συμφωνούμε. <br />Αποσύρατε την τροπολογία με αριθμό 1902.<br />Θέλω να μιλήσω για την τροπολογία που έχει καταθέσει η κ. Χρυσοβελώνη, δηλαδή την με αριθμό 1904 τροπολογία. Αυτή η τροπολογία αφορά το θέμα των διοδίων. Έχει καταγγείλει η κ. Χρυσοβελώνη ότι ενώ υπάρχει ρύθμιση στη σύμβαση για αναλογική χρέωση των χρηστών, αυτό δεν τηρείται. Είναι πολύ σοβαρό γιατί έτσι μπαίνουν εξωφρενικά διόδια στο Μοσχοχώρι και ο Μαλιακός-Κλειδί έχει μεγάλο πρόβλημα. Το λέω γιατί δεν έγινε δεκτή και θέλω να ακουστεί.<br />Από εκεί και πέρα, η θέση μας είναι ότι το καταψηφίζουμε επί της αρχής. Συμφωνούμε με τα άρθρα που σας ανέφερα και καταψηφίζουμε τα συγκεκριμένα πάλι άρθρα που σας ανέφερα. <br />Ευχαριστώ πολύ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε την κ. Κουντουρά.<br />Τον λόγο έχει ο Κοινοβουλευτικός Εκπρόσωπος του Λαϊκού Συνδέσμου Χρυσή Αυγή, κ. Μιχαήλ Αρβανίτης, για οκτώ λεπτά.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ευχαριστώ, κύριε Πρόεδρε.<br />Ο χρόνος είναι ελάχιστος βέβαια.<br />Θα αναφερθώ στις τροπολογίες, αλλά πρωτίστως ήθελα να ενημερώσω το Σώμα της Βουλής των Ελλήνων γι’ αυτά τα οποία συνέβησαν χθες στη Σερβία και στην Αλβανία. Δηλαδή, κατά τη διάρκεια ποδοσφαιρικού αγώνος μεταξύ Σερβίας και Αλβανίας ο αδελφός του Αλβανού Πρωθυπουργού εξαπέλυσε ένα τηλεκατευθυνόμενο ελικοπτεράκι με μια τεράστια σημαία της μεγάλης Αλβανίας όπου συμπεριλαμβάνονταν εκτός από το Κόσοβο και η Ήπειρός μας, η ελεύθερη Ήπειρος και η Κέρκυρα. Αυτό είναι το ευχαριστώ των Αλβανών γιατί ήρθαν εδώ ψειριασμένοι, πεινασμένοι και φοβισμένοι και τους κάναμε ανθρώπους.<br />Επίσης, το ίδιο βράδυ από το Αργυρόκαστρο ξεκίνησαν χίλιοι περίπου Αλβανοί και πήγαν στο χωριό Δερβιτσάνη με αυτοκίνητα, τρομοκράτησαν τη νύκτα τους κατοίκους και έσπασαν την πινακίδα που δείχνει Δερβιτσάνη, περαιτέρω τραυμάτισαν έναν και κατέστρεψαν αυτοκίνητα. Αυτοί είναι οι φίλοι μας οι Αλβανοί που βοηθάμε τώρα τα τελευταία χρόνια! Να το έχει υπ’ όψιν η Βουλή των Ελλήνων. <br />Καταθέτω και τα δύο στα Πρακτικά.<br /><br />Θα αναφερθώ εν τάχει, όσο μου επιτραπεί από το χρόνο, στις σημειώσεις που έχω κρατήσει για τις τροπολογίες. <br />Άκουσα και τον κ. Κρεμαστινό και εξεπλάγην προηγουμένως γιατί επέμενε στο θέμα των κουπονιών. Χθες όταν έκανα γενικές επισημάνσεις επί του νομοσχεδίου αναφέρθηκα σε γενικά θέματα, αλλά τέλος πάντων στην ουσία. Δεν φαντάζομαι η Κυβέρνηση να δεχθεί την πρότασή μου για το άρθρο 5 που είναι λογικότατη. Λέτε εδώ ότι «κατ’ εξαίρεση των διατάξεων των παραγράφων 1,2 και 3 του παρόντος άρθρου τα πολιτικά κόμματα και οι συνασπισμοί κομμάτων δύνανται να διοργανώνουν εξορμήσεις με σκοπό την οικονομική τους ενίσχυση» κ.λπ.. «Το σύνολο των εσόδων κάθε πολιτικού κόμματος και συνασπισμού κομμάτων από τη διοργάνωση των εξορμήσεων με σκοπό την οικονομική τους ενίσχυση δεν μπορεί να υπερβαίνει κατ’ έτος το ποσόν των 150.000 ευρώ».<br />Αν θέλετε, ακούστε με, κύριε Υπουργέ.<br />Δεν το συζητώ αυτό, το είπα και χθες. Αυτό εδώ, όμως, είναι ένα φακέλωμα. Γιατί δεν καταργείτε και τη δεύτερη περίοδο της παραγράφου 4, που λέει «σε αυτά είναι υποχρεωτική η αναγραφή του ονοματεπωνύμου και του αριθμού φορολογικού μητρώου» -μόνο το ποινικό μητρώο δεν ζητάτε, το είπα και χθες- «ή του δελτίου αστυνομικής ταυτότητας του αγοραστή-χρηματοδότη»; <br />Δηλαδή, τι γίνεται εδώ; Οι υπάλληλοι του ευρυτέρου δημοσίου τομέως θέλουν να ενισχύσουν τη Χρυσή Αυγή, τον ΣΥΡΙΖΑ, το ΚΚΕ, τη Νέα Δημοκρατία, τον οποιονδήποτε. Θα πρέπει να φακελωθούν αυτοί; Γιατί θα περάσουν από την Επιτροπή Ελέγχου τα ονόματα και θα δουν ότι υπάλληλοι του ευρυτέρου δημοσίου τομέως έχουν χρηματοδοτήσει με 20, 40, 100 ευρώ τη Χρυσή Αυγή. Α, αυτοί είναι χρυσαυγίτες, κάτσε να δούμε πού θα πάνε και τι τύχη θα έχουν! <br />Όχι, δεν λέω απλώς ότι είναι αντιδημοκρατικό, είναι ανήθικο και στρέφεται ευθέως κατά της Χρυσής Αυγής, η οποία ξέρετε ότι δεν έχει πόρους άλλους παρ’ εκτός εκείνων των αποζημιώσεων των Βουλευτών της. Πώς είναι δυνατόν ποτέ εγώ να ζητήσω από κάποιον που θα έρθει 10 ευρώ και να του πω «δώσε μου τον αριθμό ταυτότητός σου»; Ο άνθρωπος, δημόσιος υπάλληλος κ.λπ., θα κουμπωθεί και με το δίκιο του. Γιατί αυτό είναι πογκρόμ και πρόθεση φακελώματος! Στοιχειώδεις κανόνες αξιοπρεπείας και ηθικής τάξεως επιβάλλουν να εξαλειφθεί αυτή η δευτέρα περίοδος της παραγράφου 4 και να συμπεριληφθεί εδώ το εξής: «κατ’ εξαίρεση των διατάξεων των παραγράφων 1, 2, 3 και 4 του παρόντος». Δεν πιστεύω ότι θα το κάνετε, δεν το πιστεύω. <br />Στη Μαριούπολη, χθες, οι φίλοι του κ. Βενιζέλου σκότωσαν επτά Έλληνες. Επτά Έλληνες! Εμάς ειδικά μάς πονάει όταν χάνεται, χύνεται ελληνικό αίμα, μάς πονάει. Τους σκότωσαν οι φίλοι του κ. Βενιζέλου, ο οποίος είναι και αντιναζί -λέει- και χαρακτηρίζει εμάς ναζί, τους Έλληνες πατριώτες! Τι να πω! Πού έχουμε φτάσει!<br />Έχω τέσσερα ακόμα λεπτά, θα προσπαθήσω εν τάχει να αναφερθώ στις τροπολογίες που έχω σημειώσει.</speech><speech by="#s75"><from>ΠΡΟΕΔΡΕΥΩΝ</from> Για το νομοσχέδιο να πείτε, κύριε συνάδελφε.</speech><speech by="#s19"><from> ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</from> Ναι, κύριε Πρόεδρε, και πιστεύω να μου δώσετε και κανένα λεπτό παραπάνω. <br />Αρχικά θα αναφερθώ στην τροπολογία 1895, η οποία αφορά τις σχετικές δαπάνες για τη μεταφορά μαθητών των δημοσίων σχολείων. Το ζήτημα της μεταφοράς μαθητών δημοσίων σχολείων είναι κάτι που έχει απασχολήσει στο παρελθόν. Δυστυχώς δεν θα μπορούσε να φανταστεί κανείς ότι εν έτει 2014 στα ελληνικά σχολεία υπάρχει πρόβλημα μεταφοράς μαθητών. Διαλύονται στην κυριολεξία οι μαθητές και οι οικογένειές τους, όχι μόνο στην επαρχία, αλλά ακόμη και σε περιοχές της Αττικής. Παιδιά αναγκάζονται να περπατούν χιλιόμετρα για να μπορέσουν να φτάσουν στο σχολείο τους και αυτό γιατί, δυστυχώς, η ανάλγητη ελληνική πολιτεία δεν είναι σε θέση να παρέχει ούτε αυτή τη βασική υποστήριξη στους μαθητές. <br />Η διακηρυγμένη θέση μας είναι υπέρ του δημοσίου χαρακτήρα όλων των βασικών και κρισίμων κρατικών υποδομών, των μέσων μαζικής μετακίνησης των μαθητών εν προκειμένω και υπέρ του δημοσίου χαρακτήρος της παιδείας. Ως εκ τούτου, αντικρούουμε σθεναρά το μνημονιακό πνεύμα και γράμμα της αντίληψης το οποίο εκφράστηκε με κάποιες απαράδεκτες υπουργικές αποφάσεις και επιδιώκει τη βίαιη περικοπή των προσφερομένων μαθητικών δρομολογίων, μειώνοντας τον αριθμό των μεταφερομένων μαθητών. <br />Αυτή η  κατάσταση θα έχει ως συνέπεια την επιβάρυνση του ελληνικού οικογενειακού βαλαντίου και τη μειωμένη προσέλευση μαθητών στα, ήδη, υποβαθμισμένα, υπερπληθυσμένα και ανεπαρκή εξαιτίας της λαθρομετανάστευσης δημόσια σχολεία, γεγονός που θα επιτρέψει την πλήρη ανάδυση και επικράτηση της ιδιωτικής παιδείας. <br />Τώρα έρχεστε να δώσετε μία λύση, υποτίθεται, στο πρόβλημα της δωρεάν μεταφοράς μαθητών με μία τροπολογία με την οποία ουσιαστικά μετακινείτε το θέμα στους περιφερειάρχες. Το ζήτημα είναι να καλυφθούν οι δαπάνες για τις μεταφορές όλων των μαθητών και όχι να μείνουν απ’ έξω μαθητές, όπως έχει γίνει στο παρελθόν. <br />Ο Λαϊκός Σύνδεσμος Χρυσή Αυγή, με ερωτήσεις του στη Βουλή, με παρεμβάσεις του στα περιφερειακά και δημοτικά συμβούλια, έδωσε μάχες για το σοβαρότατο αυτό ζήτημα. Με αυτό το σκεπτικό και μόνο θα ψηφίσουμε «ναι» στην τροπολογία, με γνώμονα το καλό των Ελλήνων μαθητών και της ελληνικής οικογένειας. <br />Σε σχέση, τώρα, με την τροπολογία 1896/99, που αφορά το ζήτημα της συγκρότησης και λειτουργίας του Δευτεροβάθμιου Πειθαρχικού Συμβουλίου, με μια πρώτη ανάγνωση, δείχνει ότι είναι κάτι με το οποίο δεν πρέπει να υπάρχει κανείς που να διαφωνεί στην ουσία. Όμως σε καθετί που φέρνετε με πλάγιο τρόπο, στην ουσία περνάτε απαιτήσεις της τρόικας για απολύσεις και απομακρύνσεις υπαλλήλων. <br />Έχουμε γενικά κρίνει το ζήτημα της αξιολόγησης ως αντιπαραγωγικό, με τιμωρητικό χαρακτήρα για τους δημοσίους υπαλλήλους, χωρίς ταυτόχρονα να τους δίνει κάποιο κίνητρο για να αυξήσουν την παραγωγικότητά τους και την εν γένει απόδοσή τους. Καταψηφίζουμε την ως άνω τροπολογία. <br />Επίσης, καταψηφίζουμε την τροπολογία 1898/100.<br />Όσον αφορά την τροπολογία 1874/96 που αφορά διάφορα ζητήματα αρμοδιότητας του Υπουργείου Εσωτερικών, θέλω να πω ότι οι ρυθμίσεις είναι άσχετες μεταξύ τους και δεν μπορούμε να ψηφίσουμε ξεχωριστά καθεμία.<br />Επίσης, η τροπολογία 1894/97 αφορά τη χρηματοδότηση από το Πρόγραμμα Δημοσίων Επενδύσεων για αντικατάσταση συστημάτων θέρμανσης πετρελαίου κ.λπ.. Το όλο κακό έχει ξεκινήσει από το γεγονός ότι είμαστε ίσως μεταξύ των τριών ή τεσσάρων χωρών που πληρώνουμε πιο ακριβά το φυσικό αέριο από όλες τις άλλες. Και όλα αυτά τα κακά έχουν προέλθει από πού; Από τις κακές ρυθμίσεις, τις οποίες έκαναν εξαναγκαζόμενοι κάποιοι πρωθυπουργοί. Έχει παγώσει πλέον το ζήτημα για τον αγωγό Πύργος-Αλεξανδρούπολη, ενώ επίσης έχουμε υπαχθεί στους Αζέρους, οι οποίοι είναι σύμμαχοι των Τούρκων. Αυτά τα ευκόλως εννοούμενα παραλείπονται, δεν υπάρχει ζήτημα. Τι άλλο να πω, για τη ΔΕΣΦΑ, για όρους κ.λπ.; Καταψηφίζουμε και αυτήν την τροπολογία.<br />Τέλος, είναι η τροπολογία 1902/101 για τους ΟΤΑ. Συμπροσθέτως, η χώρα μας είναι σε αυτόν τον τομέα είκοσι με είκοσι πέντε χρόνια πίσω από τις υπόλοιπες ευρωπαϊκές χώρες. Χιλιάδες είναι οι παράνομες χωματερές ανά την επικράτεια, ενώ ακόμη και οι λεγόμενες νόμιμες είναι στις περισσότερες των περιπτώσεων ΧΥΤΑ και όχι ΧΥΤΥ, όπως επιβάλλεται. Αυτά ήθελα να πω σε γενικές γραμμές. Καταψηφίζουμε την τροπολογία, γιατί αποτελεί έναν εμπαιγμό και τίποτε άλλο πέραν αυτού. <br />Τη γενική θεώρηση την έκανα χθες εις ώτα βεβαίως μη ακουόντων, αλλά σήμερα ζητώ τουλάχιστον να είναι ανεωγμένα τα ώτα όσον αφορά την παράγραφο που σας είπα για τα κουπόνια. Μην φακελώνετε, μην τρομοκρατείτε τον κόσμο. Αρκετά τον τρομοκρατήσατε με δύο δολοφονίες των δύο παιδιών μας στο Νέο Ηράκλειο. Όχι άλλες πιστολιές στον κόσμο, όχι φακελώματα, όχι πογκρόμ!</speech><speech by="#s75"><from>ΠΡΟΕΔΡΕΥΩΝ</from> Τον λόγο έχει ο συνάδελφος και Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης για οκτώ λεπτά.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ πολύ, κύριε Πρόεδρε.<br />Τοποθετηθήκαμε θετικά επί της αρχής του νομοσχεδίου και θα ήθελα να αιτιολογήσω, κυρίες και κύριοι συνάδελφοι, τη συγκεκριμένη τοποθέτηση και την αντιδιαστείλω με την τοποθέτηση όσων κομμάτων ψήφισαν κατά.<br />Στις 8 Ιουλίου 2010, κύριε Υπουργέ, κυρίες και κύριοι συνάδελφοι, οι τέσσερις τότε Βουλευτές της Δημοκρατικής Αριστεράς καταθέσαμε μία ερώτηση, την οποία θα καταθέσω και στα Πρακτικά. Τίτλος: «Αναθεώρηση του ν.3202/2003 για τη χρηματοδότηση των πολιτικών κομμάτων». Τον Ιούλιο του 2010 αναφέραμε στην ερώτηση: «Σύμφωνα με την πρόσφατη έκθεση της Επιτροπής GRECO του Συμβουλίου της Ευρώπης σχετικά με τη διαφάνεια στην Ελλάδα, η χρηματοδότηση των πολιτικών κομμάτων και ιδιαίτερα ο ν.3202 για τις δημοτικές και τοπικές εκλογές απέχει πολύ από τις κατευθυντήριες γραμμές του Συμβουλίου της Ευρώπης». Συνεχίζει πιο κάτω, περιγράφοντας το περιεχόμενο της συγκεκριμένης έκθεσης: «Συγκεκριμένα, περιλαμβάνει δεκαέξι προτάσεις, μεταξύ των οποίων την επιμήκυνση» κ.λπ.. Και καταλήγει η ερώτηση: «Ερωτώνται οι κύριοι Υπουργοί Εσωτερικών και Δικαιοσύνης: Προτίθεστε να προβείτε σε άμεση υποβολή νομοθετικής πρότασης για την αναθεώρηση του ν.3202/2003, ώστε να ενσωματωθούν οι προτάσεις της Επιτροπής GRECO στην εθνική μας νομοθεσία; Και αν ναι, πότε; Πότε θα ολοκληρωθεί η μετάφραση των εκθέσεων;» κ.ο.κ.. <br />Η απάντηση που λάβαμε τότε μόνο από το Υπουργείο Δικαιοσύνης, του κ. Καστανίδη, έλεγε: «Τέλος, όσον αφορά την ολοκλήρωση της μετάφρασης των εκθέσεων της Επιτροπής GRECO, σας γνωρίζουμε ότι αυτή μόλις ολοκληρώθηκε από τη μεταφραστική υπηρεσία και προτιθέμεθα να προβούμε στην ανάλογη νομοθετική ρύθμιση.».<br />Η συγκεκριμένη πρόταση περιελήφθη και στη συμφωνία της τρικομματικής προς την κατεύθυνση της αλλαγής του θεσμικού πλαισίου.<br />Κύριε Υπουργέ, κυρίες και κύριοι συνάδελφοι, η συγκεκριμένη υποχρέωση της χώρας έχει εισαχθεί ως προαπαιτούμενο για την εκταμίευση των δόσεων. Το έχω πει και άλλες φορές από αυτό το Βήμα, είναι ντροπή για το πολιτικό σύστημα, ντροπή για τη χώρα, η αυτονόητη υποχρέωση να έρχεται ως προαπαιτούμενο. <br />Έχω την υποχρέωση, όμως, να επισημάνω κάποια πράγματα. Ακούστηκε, κατά κόρον από την πλευρά της Αξιωματικής Αντιπολίτευσης, ότι ουσιαστικά εισάγεται αμερικανοποίηση του πολιτικού συστήματος όσον αφορά τη χρηματοδότησή του. Ουδέν αναληθέστερο αυτού, κυρίες και κύριοι συνάδελφοι. Ίσως δεν γνωρίζετε το πλαίσιο του αμερικανικού συστήματος, γι’ αυτό ακριβώς το λέτε. Εδώ αναφερόμαστε στην εισαγωγή ενός πλαισίου το οποίο ισχύει σε όλες τις χώρες της Ευρώπης και μάλιστα έχει…</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Σε είκοσι από τις είκοσι επτά.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Μπράβο, σχεδόν σε όλες.<br />Και μάλιστα αναφερόμαστε σε απόφαση του Συμβουλίου της Ευρώπης, τη σύσταση 4. Το ίδιο σύστημα ισχύει σε όλες τις σκανδιναβικές χώρες, στη Γερμανία, στη Γαλλία, στη Μεγάλη Βρετανία και επειδή θα πρέπει κάποια στιγμή να συζητούμε με ευρωπαϊκούς όρους, καλό θα είναι να συζητούμε επί της ουσίας. <br />Καταθέτω την ερώτηση στα Πρακτικά.<br /><br />Κυρίες και κύριοι συνάδελφοι, το πλαίσιο που ρυθμίζει το πολιτικό χρήμα, κυρίως στη χώρα μας, είναι το πλαίσιο αυτό που έχει υποστεί την πιο βάναυση, την πιο απροκάλυπτη παραβίαση. Για ποιο λόγο συμβαίνει αυτό; Είναι απολύτως κατανοητό. Σε μία χώρα όπου είχε επικρατήσει από άκρο εις άκρο το πελατειακό σύστημα, σύστημα το οποίο ήταν πολύ ακριβό, απαιτούσε χρηματοδότηση προκειμένου να επιβιώσει, γι’ αυτό ακριβώς παραβιαζόταν. Όταν εισήλθαμε στην περίοδο της κρίσης και στέρευσε το χρήμα, το σύστημα αυτό άρχισε να κλονίζεται και αρχίζει να καταρρέει, ακριβώς λόγω έλλειψης λιπαντικών ή, αν θέλετε, καυσίμου, που είναι το χρήμα. Ας συζητήσουμε, λοιπόν, αυτή την κρίσιμη στιγμή το τι πρέπει να γίνει στη χώρα.<br />Επίσης, είναι λάθος να αξιολογούμε ένα νομοθετικό πλαίσιο, μόνο και μόνο επειδή προβλέπουμε ότι δεν θα τηρηθεί ή επειδή στο παρελθόν είχε κατακρεουργηθεί. Η δουλειά της Αίθουσας αυτής και των Βουλευτών είναι να οριοθετεί με τη μεγαλύτερη σαφήνεια το πλαίσιο ως στοιχείο άμυνας, αν θέλετε, αξιολόγησης και περιορισμού των αυθαιρεσιών της εκτελεστικής εξουσίας. <br />Με αυτήν, λοιπόν, την έννοια η Δημοκρατική Αριστερά ψηφίζει το συγκεκριμένο νομοσχέδιο, εντοπίζοντας τις αδυναμίες, ζητώντας βελτιώσεις από τον κύριο Υπουργό και ευελπιστούμε ότι μέχρι την τελευταία στιγμή θα κάνετε αυτές τις βελτιώσεις, ούτως ώστε να μπορούμε και στη συνέχεια να αξιολογούμε και τη συμπεριφορά της εκτελεστικής εξουσίας ή των αρμόδιων επιτροπών στην  υλοποίηση του συγκεκριμένου πλαισίου.<br />Κατόπιν τούτου, πραγματικά παραξενεύομαι για το «όχι» της Αξιωματικής Αντιπολίτευσης στον συγκεκριμένο νόμο, τη στιγμή μάλιστα που το βασικό αίτημα ήταν η ενσωμάτωση δεκαέξι συστάσεων της Επιτροπής GRECO. Αυτό συμβαίνει. Δεν είναι πλήρες. <br />Είπε χθες ο εισηγητής μας, ο κ. Κυρίτσης, ότι η πρόταση νόμου την οποία έχουμε καταθέσει, η οποία αποτελείται από σαράντα δύο άρθρα, είναι πληρέστερη του συγκεκριμένου πλαισίου. <br />Όμως, επειδή εμείς έχουμε καταθέσει εκείνη την πρόταση δεν σημαίνει ότι θα καταψηφίσουμε αυτή. Θα προσπαθήσουμε να τη βελτιώσουμε και στη συνέχεια να την τροποποιήσουμε. Αυτή είναι η σωστή αντιμετώπιση του συγκεκριμένου πλαισίου.<br />Να σταθώ σε επιμέρους ρυθμίσεις. Το άρθρο 7 δέχθηκε κριτική, γιατί προβλέπεται η χρηματοδότηση εκ μέρους των νομικών προσώπων ιδιωτικού δικαίου, επειδή –λέει- υπάρχουν συναλλαγές και πάνω από το τραπέζι και κάτω  από το τραπέζι.<br />Κυρίες και κύριοι συνάδελφοι, τι πρέπει να κάνουμε; Αν είναι δυνατόν αυτές που γίνονται κάτω από το τραπέζι να τις βάλουμε πάνω στο τραπέζι.  Θα φέρω ένα παράδειγμα: απαγορεύεται η χρηματοδότηση ενός κόμματος από τη «SIEMENS» αλλά επιτρέπεται η χρηματοδότηση από τον κ. Χριστοφοράκο, από τα μέλη ή από τους μετόχους της συγκεκριμένης εταιρείας. Σε τελευταία ανάλυση, δεν θα ήταν καλό να ξέρουμε ποια κόμματα εξυπηρετούν ή συναλλάσσονται με συγκεκριμένα νομικά πρόσωπα ιδιωτικού δικαίου; <br />Εμείς σαν Δημοκρατική Αριστερά στα τέσσερα χρόνια λειτουργίας μας δεν έχουμε πάρει ούτε ένα ευρώ από καμμία εταιρεία, από κανένα νομικό πρόσωπο ιδιωτικού δικαίου. Είμαι βέβαιος ότι και ο ΣΥΡΙΖΑ δεν έχει πάρει. Έχουν πάρει πιθανόν τα άλλα κόμματα. Δεν μας ενδιαφέρει να γνωρίζουμε ποια νομικά πρόσωπα ιδιωτικού δικαίου χρηματοδοτούν συγκεκριμένα κόμματα; Εμάς μας ενδιαφέρει το αν η Νέα Δημοκρατία χρηματοδοτείται.<br />Είναι άκρως υποκριτική η συγκεκριμένη αιτίαση απέναντι στη συγκεκριμένη διάταξη. Και σημειωτέον, σε καμμία χώρα εκ των είκοσι χωρών που αναφέρθηκε προηγουμένως, κύριε Παφίλη, δεν υπάρχει περιορισμός στη χρηματοδότηση εκ μέρους των νομικών προσώπων ιδιωτικού δικαίου.<br />Θέλω να τελειώσω με το εξής. Η διαφθορά στη διαχείριση του πολιτικού χρήματος είναι γενικευμένη. Αφορά όλες τις χώρες του κόσμου, ακόμα και τις ευρωπαϊκές χώρες. Η διαφορά μας ξέρετε ποια είναι; Η διαφορά μας είναι ότι -παραδείγματος χάριν- στη Γερμανία ένας Πρόεδρος Δημοκρατίας αναγκάζεται σε παραίτηση λόγω τέτοιων συναλλαγών ή σε άλλες χώρες έχουμε αυτοκτονίες από τέτοιες αποκαλύψεις ή δε διστάζει κανένας ακόμα και τους Πρωθυπουργούς των χωρών να τους στέλνει στα δικαστήρια για συγκεκριμένες παραβάσεις. Που σημαίνει τι; Ότι υπάρχει κατά κανόνα –δεν θέλω να είμαι απόλυτος- ελεγκτική διαδικασία και υπάρχει και εφαρμογή του νόμου. Στη χώρα μας ποιο είναι το ζητούμενο; Η εφαρμογή του νόμου.<br />Τελειώνω με το εξής, προκειμένου να τελειώσει μια και καλή ο λαϊκισμός σε σχέση με το κόστος της δημοκρατίας σε αυτήν εδώ την χώρα. Κυρίες και κύριοι συνάδελφοι, ο προϋπολογισμός της Βουλής για το 2013 ήταν 149 εκατομμύρια ευρώ, ήτοι το 0,23 του κρατικού προϋπολογισμού. Δηλαδή, το κόστος λειτουργίας του κορυφαίου πολιτειακού θεσμού που είναι το Κοινοβούλιο, αντιστοιχεί στο 0,23 του προϋπολογισμού. <br />Κυρίες και κύριοι συνάδελφοι, όποιος εξακολουθεί να λαϊκίζει σε σχέση με το κόστος της δημοκρατίας στη χώρα δεν προσφέρει υπηρεσίες στη χώρα, δεν προσφέρει υπηρεσίες στον τόπο.<br />Ευχαριστώ πολύ.<br /></speech><speech by="#s75"><from>ΠΡΟΕΔΡΕΥΩΝ</from> Ευχαριστούμε τον κ. Τσούκαλη.<br />Τον λόγο για τρία λεπτά ο Υπουργός κ. Μητσοτάκης.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Ευχαριστώ, κύριε Πρόεδρε.<br />Θα ήθελα να κάνω μία σύντομη αναφορά στις δύο τροπολογίες τις οποίες προτείνει το Υπουργείο Διοικητικής Μεταρρύθμισης να ενσωματωθούν στο σχετικό νομοσχέδιο. Και οι δύο είναι διαδικαστικού χαρακτήρα.<br /><br />Η τροπολογία 1896 δίνει μια λύση στο πρόβλημα της γραμματειακής υποστήριξης του δευτεροβάθμιου πειθαρχικού, ένα πρόβλημα το οποίο προέκυψε από το γεγονός ότι το Υπουργείο Διοικητικής Μεταρρύθμισης ήταν το πρώτο το οποίο εφάρμοσε στην πράξη τον νέο οργανισμό του Υπουργείου και κατά συνέπεια κατήργησε στην πράξη την γραμματεία ως αυτοτελές τμήμα. <br />Λύνεται, λοιπόν, ένα πρακτικό ζήτημα που αφορούσε την ίδια τη λειτουργία του δευτεροβάθμιου πειθαρχικού και γι’ αυτό και την εισηγούμαστε ως υπουργική τροπολογία και δεν την ενσωματώνουμε στο σχέδιο νόμου το οποίο θα συζητηθεί την επόμενη εβδομάδα.<br />Η δε τροπολογία 1898 έρχεται και κάνει μια ρύθμιση πάλι μεταβατικού χαρακτήρα στη διάταξη του ν. 4111/2013, η οποία προέβλεπε την παράταση της θητείας προϊσταμένων μέχρι και το εξηκοστό έβδομο έτος της ηλικίας. Αποσαφηνίζεται με την τροπολογία αυτή ότι είναι στη δυνατότητα του Υπουργού πια μόνο στο πλαίσιο των μεταβατικών διατάξεων να κάνει χρήση αυτής της σχετικής διάταξης και μόνο στην περίπτωση στην οποία προκύπτει συρρίκνωση των δομών, η οποία είναι και η περίπτωση σε όλα τα Υπουργεία ως αποτέλεσμα εφαρμογής των νέων οργανισμών.<br />Θα ήθελα να πω με την ευκαιρία αυτή, κύριε Πρόεδρε, ότι ενδεχομένως και στις αρχές της επόμενης εβδομάδας θα προκηρυχθούν και επίσημα οι πρώτες οριζόντιες θέσεις γενικών διευθυντών με βάση τις πάγιες διατάξεις του ν. 4275 που ψηφίσαμε πριν από λίγους μήνες στη Βουλή. <br />Αυτό έρχεται ως απάντηση στην κριτική η οποία μας ασκήθηκε, ότι τελικά σκοπός του Υπουργείου ήταν να παραμείνουμε μόνο στις μεταβατικές διατάξεις και να μην εφαρμόσουμε τις πάγιες διατάξεις του νόμου. Αυτό μπορεί να ίσχυε για τον προηγούμενο νόμο αλλά σίγουρα δεν ισχύει για αυτόν. <br />Γι’ αυτό και επαναλαμβάνω τη δέσμευση του Υπουργείου, ότι θα κινηθούμε με τη μέγιστη δυνατή ταχύτητα, κύριε Πρόεδρε, κυρίες και κύριοι συνάδελφοι,  στην εφαρμογή των πάγιων διατάξεων για την επιλογή των προϊσταμένων, γενικών διευθυντών, διευθυντών και τμηματαρχών. <br />Και πάλι ευχαριστώ, κύριε Παφίλη, για την κατανόηση.</speech><speech by="#s74"><from>ΠΡΟΕΔΡΕΥΩΝ</from> Ο κ. Παφίλης έχει τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Μπορώ να κάνω μία ερώτηση, κύριε Πρόεδρε;</speech><speech by="#s74"><from>ΠΡΟΕΔΡΕΥΩΝ</from> Μισό λεπτό, κύριε Παφίλη, αν έχετε την καλοσύνη.<br />Κύριε Υπουργέ, δέχεστε να σας κάνει μία ερώτηση ο κ. Δρίτσας;</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Παρακαλώ.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Υπουργέ, καταλάβαμε τα επιχειρήματα σας για τις δύο τροπολογίες. Πριν έρθετε, εγώ στο Βήμα κατήγγειλα ότι ήδη έχετε πάρει αποφάσεις, καθαιρώντας από θέση γενικών διευθυντών, προϊσταμένων διευθύνσεων, υπαλλήλους με πολυετή θητεία και με υψηλά προσόντα, υποβιβάζοντάς τους σε απλούς υπαλλήλους και ορίζοντας άλλους στη θέση τους καθ’ υπέρβασιν και μέσα από τη νομοθεσία που έχετε δημιουργήσει, καλύπτοντας τις θέσεις των γενικών διευθυντών με υπουργικές αποφάσεις -δικές σας αποφάσεις. <br />Θα μιλήσετε για αυτό αναφορικά και με τις τροπολογίες; Διότι αυτό είναι μοντέλο και για τα άλλα Υπουργεία.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Υπουργέ, έχετε τον λόγο.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Για το ζήτημα αυτό, κύριε συνάδελφε, είχα μιλήσει εκτεταμένα και στο πλαίσιο της συζήτησης η οποία έγινε όταν εισαγάγαμε στο Σώμα τις ρυθμίσεις σχετικά με την επιλογή των προϊσταμένων. <br />Είχα πει με σαφήνεια ότι πράγματι υπάρχει ένα ζήτημα στις μεταβατικές διατάξεις και η ίδια η φύση της οριζόντιας εφαρμογής προεδρικών διαταγμάτων για όλα τα Υπουργεία καθιστά αναγκαία τη λήψη υπουργικής απόφασης για την τοποθέτηση των νέων προϊσταμένων, μόνο –τονίζω- ως προς το μεταβατικό στάδιο. Μπορεί να υπάρχει απόκλιση σε υπαλλήλους οι οποίοι έχουν κριθεί με τις μεταβατικές διατάξεις του νόμου Ραγκούση μόνο με αιτιολογημένη γνώμη. Και αυτό συνέβη και στο δικό μας το Υπουργείο. <br />Τονίζω ότι οι διατάξεις αυτές είναι μεταβατικού χαρακτήρα κι ότι και οι υπάλληλοι, γενικοί διευθυντές, οι οποίοι δεν τοποθετήθηκαν ή δεν θα τοποθετηθούν με τις κρίσεις των Υπουργών στο πλαίσιο των μεταβατικών διατάξεων, θα έχουν τη δυνατότητα μέσα σε λίγους μήνες από τώρα να διεκδικήσουν με το πάγιο σύστημα να κριθούν, με βάση όμως μία διαφορετική λογική. <br />Διότι επαναλαμβάνω και πάλι ότι η βασική κριτική την οποία ασκήσαμε, κύριε συνάδελφε, στις προηγούμενες νομοθετικές ρυθμίσεις, ειδικά στις μεταβατικές διατάξεις του νόμου Ραγκούση, ήταν ότι χρησιμοποιούσε ως αποκλειστικό κριτήριο επιλογής το άθροισμα μορίων. Και αυτό ακριβώς σκοπεύει να αλλάξει το νομικό πλαίσιο το οποίο εμείς έχουμε εισάγει. <br />Ο νόμος Ραγκούση προέβλεπε, ως προς τις πάγιες διατάξεις του, χρήση και εξετάσεων και συνέντευξης. Δεν εφαρμόστηκε όμως, ποτέ στην πράξη. Και αναρωτιέμαι, όλοι αυτοί που ασκούν σήμερα κριτική στο Υπουργείο εκ του ασφαλούς, γιατί δεν εφάρμοσαν ποτέ το νόμο ως προς τις πάγιες διατάξεις; <br />Εμείς το ζήτημα της στείρας μοριοδότησης θέλουμε να το διορθώσουμε. Και  αυτός ακριβώς είναι ο σκοπός που αλλάξαμε τον ίδιο τον τρόπο επιλογής των προϊσταμένων και βελτιώσαμε τις πάγιες διατάξεις του νόμου Ραγκούση -και αυτό θα κάνουμε. Όμως, η δέσμευση του Υπουργείου παραμένει -και για αυτό και μίλησα για την επιτάχυνση της διαδικασίας- ότι εδώ πέρα μιλάμε μόνο για μεταβατικές διατάξεις και καμμία πρόθεση δεν έχει το Υπουργείο να παγιοποιήσει μία κατάσταση, η οποία πραγματικά θα ρυθμίζεται με μία υπουργική απόφαση. <br />Σας διαβεβαιώνω, όμως, ότι άλλος τρόπος εφαρμογής των νέων οργανισμών στην πράξη δεν υπήρχε. Άρα το θέμα αυτό δεν είναι καινούριο. Δεν εγείρεται για πρώτη φορά. Είχαμε κάνει εκτεταμένη συζήτηση στην Εθνική Αντιπροσωπεία, όταν συζητήσαμε το ζήτημα αυτό. Απλά τώρα έρχεται να εφαρμοστεί στην πράξη. <br />Και θεωρώ κατάκτηση για τη δημόσια διοίκηση το γεγονός ότι καλούμαστε, ακριβώς, να αντιμετωπίσουμε αυτό το πρόβλημα. Και ποιο είναι το πρόβλημα; Ότι για πρώτη φορά εφαρμόζουμε οριζόντια καινούργια προεδρικά διατάγματα για όλα τα Υπουργεία, τα οποία συρρικνώνουν ουσιαστικά τις δομές και δημιουργείται, πράγματι, ένα πρακτικό πρόβλημα, ότι πρέπει να γίνει επιλογή από ένα μεγαλύτερο αριθμό προϊσταμένων οι οποίοι κατελάμβαναν αυτήν τη θέση, ενός μικρότερου αριθμού. Και αυτή η επιλογή δεν είναι πάντα η ευκολότερη.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ναι, αλλά να επισημάνω μόνο αυτό, κύριε Πρόεδρε…</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Όχι, δεν το δέχομαι τώρα, κύριε Πρόεδρε. Μία φορά το δέχτηκα.</speech><speech by="#s74"><from>ΠΡΟΕΔΡΕΥΩΝ</from> Αν έχετε την καλοσύνη, να επιστρέψουμε στην κανονική ροή, διότι έχω δώσει τον λόγο στον κ. Παφίλη.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Καταγγέλλεστε δημοσίως και με έγγραφες ανακοινώσεις από τις ενώσεις εργαζομένων ότι επιλέγετε υμετέρους…</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν επιλέγω ημετέρους.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> …κι ότι τους βάζετε στις θέσεις αυτές…</speech><speech by="#s74"><from>ΠΡΟΕΔΡΕΥΩΝ</from>  Μισό λεπτό. Δεν μπορούμε να συνεχίσουμε έτσι.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> … και τους υπαλλήλους καριέρας, τους κάνετε απλούς υπαλλήλους.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Δεν έχω δυστοκία να απαντήσω σε αυτό.</speech><speech by="#s74"><from>ΠΡΟΕΔΡΕΥΩΝ</from>  Στις δευτερολογίες μπορεί να τεθεί ξανά το θέμα.</speech><speech by="#s185"><from> ΚΥΡΙΑΚΟΣ ΜΗΤΣΟΤΑΚΗΣ</from> Κύριε Πρόεδρε, θα ήθελα να πω μία μόνο φράση: Δεν επιλέγω ημετέρους. Εφαρμόζω ψηφισμένο νόμο.</speech><speech by="#s74"><from>ΠΡΟΕΔΡΕΥΩΝ</from>  Τον λόγο έχει ο κ. Παφίλης.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Δεν το σχολιάζω για να μη φάω χρόνο. Αυτό το βιολί, όμως, δεν μπορεί να συνεχίζεται. Έχουμε έναν ειρμό. Μιλούν οι Κοινοβουλευτικοί Εκπρόσωποι κι έρχεται οποιοσδήποτε Υπουργός, μπαίνει μέσα στην Αίθουσα και σε πέντε λεπτά διακόπτει κι αρχίζει ο διάλογος ανάμεσα στους δύο και συνεχίζουμε. <br />Θα συνεχίζω εγώ το νήμα που κόπηκε από αυτή τη συζήτηση, εκεί που σταμάτησε ο κ. Τσούκαλης, για το τι γίνεται στις ευρωπαϊκές και πολιτισμένες χώρες.<br />Εδώ –λέει- πρόεδροι παύονται επειδή συνδέονται με τη διαφθορά ή άλλοι αυτοκτονούν. Για ξεκάρφωμα είναι αυτά όλα. Είναι για να συνεχιστεί ακριβώς αυτό που γίνεται και που είναι νομιμοποιημένο. Η διαπλοκή και η διαφθορά είναι στοιχείο του ίδιου του συστήματος. <br />Θα ήθελα να πω –και να συνεχίσω κιόλας- δύο παραδείγματα: Ο κ. Σρέντερ όταν τελείωσε τη θητεία του στη Γερμανία, έγινε πρόεδρος μιας γιγάντιας θυγατρικής εταιρείας της «GAZPROM».</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Σύμβουλος.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Ναι, σύμβουλος. Φαντάζομαι δωρεάν.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Δεν γνωρίζω.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Παραδείγματος χάριν, με τον κ. Μπλερ, τον περιβόητο, έναν από τους σφαγείς των Βαλκανίων, έγινε το ίδιο. Έτσι δεν είναι ή κάνουμε λάθος; <br />Ο κ. Χριστοφοράκος, ο κ. Κουτσενρόιτερ και ο κ. Σίκατσεκ, οι τρεις υπεύθυνοι των μαύρων ταμείων της «SIEMENS», κυρίες και κύριοι της Ευρωπαϊκής Ένωσης και όλων των αναπτυγμένων χωρών της Ευρώπης που χτυπούν τη διαφθορά, πήγαν στη Γερμανία, έκαναν μήνυση στον εαυτό τους κι έφαγαν δύο χρόνια με αναστολή, για ποιον λόγο; Για το ότι εξαπάτησαν την εταιρεία και ζουν πάμφτωχα σε κάτι βίλες των είκοσι, τριάντα και σαράντα στρεμμάτων και με κάτι μισθούς πείνας των 50.000 ευρώ και 100.000 ευρώ το μήνα. Αυτή είναι κάθαρση. Αυτά είναι που συμβαίνουν σε ό,τι αφορά τη διαφθορά στο σύστημα και στην Ευρωπαϊκή Ένωση. <br />Να συνεχίσω και για την Ευρωπαϊκή Ένωση: Όταν έρχεται η οδηγία Reach στο Ευρωκοινοβούλιο –είναι αυτή η οποία αλλάζει τις προδιαγραφές για τα χημικά και που γίνεται σφαγή αντιτιθέμενων συμφερόντων- ο καθένας μέσα σε αυτό, αν έχει λίγο μυαλό και δεν είναι αγκυλωμένος, μπορεί να αντιληφθεί ποιος τα παίρνει από ποιον. <br />Στο Ευρωκοινοβούλιο έχουν θεσμοθετηθεί τα λόμπι, που σημαίνει ομάδα οικονομικών ή άλλων συμφερόντων. Διότι λόμπι είναι και οι κυνηγοί –λέω ένα παράδειγμα- όμως, λόμπι είναι και κάτι άλλοι. Αυτά ακριβώς συμβαίνουν. <br />Στην Αμερική συμβαίνουν αυτά τα οποία είπατε. Το κριτήριο για το ποιος Πρόεδρος θα βγει είναι πόσες εταιρείες τον υποστηρίζουν. Μάλλον, είναι τυχαίο το ότι ο Ρήγκαν –ας πούμε- ήταν διαφημιστής της «GENERAL ELACTRIC» τη δεκαετία του ’50. Αυτές είναι οι αλλαγές που θέλει το ίδιο το σύστημα -δεν είναι τίποτα παράξενα-  ώστε οι εταιρείες να είναι άμεσα μέσα στην Κυβέρνηση κι όχι έμμεσα. Αυτά είναι ορισμένα σχόλια. <br />Δεύτερον, σε ό,τι αφορά την αξιοπιστία του πολιτικού συστήματος που όλοι έχουν βγει και λένε, εξαρτάται από την πολιτική η οποία ακολουθεί. Εδώ, υπάρχει ένας πλήρης αποπροσανατολισμός, στον οποίο συμβάλλουν σχεδόν όλα –για να μην πω «όλα τα υπόλοιπα»- τα κόμματα σε αυτήν την Αίθουσα. <br />Η Ελλάδα δεν έφτασε εδώ επειδή είναι η πιο διεφθαρμένη χώρα της Ευρώπης. Μην τρελαθούμε, τώρα. Πόσες ήταν οι μίζες όλο αυτό το διάστημα; Ήταν εκατό, διακόσια, τριακόσια; Από εκεί ήρθε η οικονομική καπιταλιστική κρίση και φτάσαμε ως εδώ; <br />Για να αθωώσετε, λοιπόν, το σύστημα «φταίει ο γάιδαρος, βαράτε το σαμάρι». Προβάλλετε αυτό. Το χειρότερο από όλα είναι ότι έρχεστε εδώ και λέτε «κάνουμε μια τομή». Μα, συμφωνούμε ότι είναι τομή ο νόμος. Πράγματι, ο νόμος είναι τομή. Είναι όμως, αντιδραστική τομή. Είναι κατ’ επιταγή της Ευρωπαϊκής Ένωσης και του Συμβουλίου της Ευρώπης που ορισμένοι το επικαλούνται. <br />Ποιους επικαλούνται αλήθεια; Επικαλούνται αυτούς που φτάνουν την ανθρωπότητα στη βαρβαρότητα; Αυτή δεν είναι η Ευρωπαϊκή Ένωση; Το Συμβούλιο της Ευρώπης τι είναι; Μήπως είναι κανένας προοδευτικός δημοκρατικός, μηχανισμός; Ποιος είναι ο συσχετισμός των δυνάμεων; Ποιες είναι οι πλειοψηφίες εκεί μέσα; <br />Αυτοί, λοιπόν, έρχονται τώρα -κι εμείς θα το ξαναπούμε έστω κι αν ορισμένοι δεν ακούνε σήμερα- και προσπαθούν να αλλοιώσουν το χαρακτήρα των κομμάτων, προσπαθούν να κατασκευάσουν ή να υποχρεώσουν όλα τα κόμματα -εμείς δεν σκύβουμε κεφάλι, το λέμε προκαταβολικά- να γίνουν κόμματα του συστήματος, κόμματα που θα υποστηρίζουν αυτό το σύστημα και που δεν θα τολμούν να βγουν έξω από αυτό. Και με αυτά τα μέτρα τα οποία παίρνουν χτυπούν ακριβώς τα κόμματα και τα κινήματα και τις λαϊκές οργανώσεις, γιατί πάει μακριά, δεν είναι ότι σταματάει σήμερα αυτό, έχει και συνέχεια και η συνέχεια είναι η λειτουργία των ίδιων των κομμάτων. <br />Θα καθορίσει ο νόμος πώς θα λειτουργεί το δικό μου το κόμμα, σε αυτό που εντάσσομαι; Για οποιοδήποτε κόμμα λέω. Κάθε κόμμα έχει αρχές, έχει αξίες, ιδεολογία και έχει και τρόπους λειτουργίας. Ποιος θα το καθορίσει αυτό; Το αστικό δικαστήριο, όπως έγινε στην Ουγγαρία; Διαγράψατε, λέει, τον τάδε και υποχρεώνεστε να τον ξαναβάλετε στην κεντρική επιτροπή; Σοβαρολογούμε; Θέλετε να καταργήσετε αυτό που λέγεται «κόμμα». <br />Αυτό θέλουν να καταργήσουν είτε το καταλαβαίνει κανένας είτε όχι, είτε έχει προθέσεις είτε δεν έχει. Αυτή είναι η ιστορία. Πρώτα-πρώτα, χτυπώντας το οικονομικά, δεύτερον, βάζοντας πολιτικά εμπόδια, γιατί πολιτικό χτύπημα σημαίνει ότι και πολιτικά σε εμποδίζω να έχεις δράση, γιατί άμα δεν έχεις λεφτά είναι πολύ δύσκολο και -αν θέλετε- και το οικονομικό θέμα είναι πολιτικός δεσμός με τον κόσμο. Δεν είναι ένα δούναι και λαβείν αυστηρά οικονομικά, τουλάχιστον για εμάς. <br />Και έρχεστε, λοιπόν, και από πάνω και λέτε «θέλουμε να ξέρουμε πού πάνε τα χρήματα του κόσμου». Το πού πάνε τα χρήματα του κόσμου, δηλαδή η κρατική επιχορήγηση, φαίνεται. Υπάρχει αυστηρός έλεγχος από ορκωτούς λογιστές, από τους πάντες. Εμάς μας ήλεγχαν τουλάχιστον για μια βδομάδα και δέκα μέρες όλα τα προηγούμενα χρόνια. <br />Όμως, εσείς τι θέλετε τώρα να ελέγξετε; Ποιος δίνει σε ποιον. Τι σχέση έχει αυτό με τη διαφάνεια; Από κι ως πού έχετε δικαίωμα και πού το βρίσκετε το δικαίωμα αυτό να ψάχνετε και να βρείτε τι πιστεύει ο καθένας και τι ενισχύει; Από πού; Καλά σας είπε ο Γκιόκας πριν. Καταργήστε και τις κάλπες για να ψηφίζει ανοιχτά ο κόσμος. Τι το θέλετε το παραβάν, άμα είναι έτσι; Αυτή είναι η προέκταση. Με ποιο δικαίωμα εσείς έναν άνθρωπο που θέλει να ενισχύσει το Κομμουνιστικό Κόμμα, δηλαδή ένα άλλο κόμμα, θα πρέπει να τον καταγράψετε ότι είναι ο τάδε που δουλεύει εκεί, που έχει αυτό το ΑΦΜ, τα πάντα; Πού το βρήκατε αυτό το δικαίωμα; Ποιο είναι νόμιμο, λοιπόν; Το δικό σας ή το δικαίωμα του καθενός να επιλέγει όποιο κόμμα θέλει και να το ενισχύει; <br />Σε τελευταία ανάλυση τι θα είστε εσείς; Ελεγκτές στην τσέπη του καθενός και στην ιδεολογία του; Γιατί αυτό κάνετε τώρα. Και μας λέτε και για διαφάνεια από πάνω. «Μα, λέει, θέλουμε να βρούμε τα μαύρα». Σε ποιον τα λέτε αυτά; Εδώ ζούμε όλοι, ένας λαός. Όσοι μας βλέπουν καταλαβαίνουν. Έχετε δει να δίνονται μαύρα πουθενά με διαδικασίες διαφάνειας; Ακόμα και στην Αμερική μαζεύει τόσα και θα παίρνει οκταπλάσια κάτω από το τραπέζι ο οποιοσδήποτε υποψήφιος, γιατί δεν είναι ντε και καλά ότι εξαγοράζεται, αλλά υπηρετεί τα συμφέροντα του κεφαλαίου και συμφέρουν τις εταιρείες να βγαίνουν κάποια κόμματα. Δεν είναι ντε και καλά ότι πληρώνονται ορισμένοι Βουλευτές.<br />Άρα, λοιπόν, έχει πολύ επικίνδυνη λογική αυτό το νομοσχέδιο. Εμείς λέμε ότι νόμιμο είναι ο καθένας ό,τι πιστεύει να μπορεί να το εκφράσει και με οικονομικό τρόπο και να μην δίνει λογαριασμό και στην ίδια την Κυβέρνηση.<br /><br />Κύριε Πρόεδρε, δώστε μου ενάμισι λεπτό για να ολοκληρώσω. <br />Η τρίτη πλευρά η οποία ειπώθηκε είναι ότι πλέον εισάγοντας μέσα στο νομοσχέδιο το ότι μπορεί νομικά πρόσωπα να ενισχύουν κόμματα, αυτό είναι μια τακτική που την έχουμε ζήσει σε όλους τους τομείς. Προσπαθείτε να εξοικειώσετε τον κόσμο ότι αυτό είναι καλό, είναι θετικό, θα έρθει κι αργότερα που θα αρθούν τα όρια, θα έρθουν αργότερα κι άλλα πράγματα, όπως έχουν γίνει στις περισσότερες χώρες. <br />Και μάλιστα στο θέμα των κουπονιών, δεν θυμάμαι ποιος το είπε, μάλλον ο κ. Κακλαμάνης είπε ότι έπρεπε το ΚΚΕ να βοηθήσει. Ακούστε γιατί είμαστε σε άλλους κόσμους μερικές φορές. Εσείς δεν μπορείτε να διανοηθείτε ότι βγαίνουν νέοι άνθρωποι δεκαοκτώ, είκοσι, είκοσι ενός χρόνων και ζητάνε ένα ευρώ. Βγαίνουν στο δρόμο και ζητάνε από τον κόσμο θαρραλέα. Δεν έχετε συνηθίσει να ακούτε τέτοια πράγματα, ούτε έχετε καμμία σχέση με τέτοια πράγματα. Εμείς, όμως, έτσι λειτουργούμε όλα μας τα χρόνια, με ένα, δύο και πέντε ευρώ.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Αφήστε τώρα!</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Κύριε Ντινόπουλε, μην με «γαργαλάτε».<br />Λέω, λοιπόν, ότι δεν μπορείτε να αντιληφθείτε ότι ένας εργαζόμενος, ο οποίος σήμερα δεν έχει να φάει, μερικές φορές θα δώσει 2 ευρώ στο ΚΚΕ, γιατί του ζητάει 2, δεν του ζητάει παραπάνω. Η μεγάλη χρηματοδότηση που γίνεται στο ΚΚΕ είναι από τον ίδιο τον λαό και όχι από τους φίλους και τα μέλη μόνο, ακόμα και από αντιπάλους, οι οποίοι εκτιμούν τον ρόλο του –αντιπάλους δεν εννοώ σε κορυφαίο επίπεδο- καθώς πάρα πολλοί άνθρωποι εκτιμούν τον ρόλο του, τη στάση του, τη σοβαρότητά του απέναντι στα προβλήματα και το ενισχύουν γιατί θέλουν να είναι δυνατό. Άλλοι εργαζόμενοι βλέπουν ότι παλεύει για τα συμφέροντά τους. <br />Τι θα κάνουμε, λοιπόν, σε αυτόν τον κόσμο; Θα τον βγάλουμε στα μανταλάκια; Θα τον κρεμάσουμε στα περίπτερα; Ένας άνθρωπος μπορεί να μη θέλει να δημοσιευθεί το όνομά του -δεν είναι δικαίωμά του;- όταν ενισχύει ένα κόμμα. Δεν συζητάμε τώρα για ποσά εκατομμυρίων. <br />Επομένως, λοιπόν, λέμε ότι πρακτικά αυτό θα είναι γελοίο θέμα. Δηλαδή, θα σταματάς τον άλλον και θα του λες: «δώσε μου 2 ευρώ οικονομική ενίσχυση για το ΚΚΕ». Θα σου πει: «Βεβαίως, θα σου δώσω πέντε». «Περίμενε, δώσε μου αριθμό ταυτότητας, ΑΦΜ». Ας υποθέσουμε ότι λέει ψέματα σε όλα και τα δίνει όλα ψεύτικα. Θα τον ελέγξω; Τι είμαστε; Αστυνομία;</speech><speech by="#s222"><from> ΣΤΑΘΗΣ ΠΑΝΑΓΟΥΛΗΣ</from> Και μία φωτογραφία με γραβάτα!</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Ας υποθέσουμε ότι λέει ψέματα. Τι θα του πούμε; «Φέρε μας να διασταυρώσουμε τα στοιχεία»; Δώστε μας τα μηχανήματα που έχει η Τροχαία για να  δούμε αν ισχύουν κιόλας, αυτά που έχει για τις πινακίδες και τις ταυτότητες. Σοβαρολογούμε τώρα; Αυτά είναι γελοία πράγματα πέρα από τα σοβαρά. Αν δεν ήταν τόσο σοβαρά, θα ήταν γελοία.<br />Άρα πρακτικά -γιατί τα λέω αυτά, όχι για χιούμορ- θέλετε να το εμποδίσετε. Αυτό θέλετε να κάνετε. Θέλετε να εμποδίσετε έναν κόσμο και να δημιουργήσετε και τεράστια προβλήματα. Έρχεται μετά ο έλεγχος. Τι θα γίνει, δηλαδή; Θα βάλουμε διακόσιες-τριακόσιες χιλιάδες ονόματα και θα κάνετε επιτροπή και θα ψάχνετε αν τα έδωσαν; Καλά, σοβαρολογείτε;<br />Τι θα κάνει, δηλαδή, η επιτροπή; Ας πούμε ότι εμείς δηλώνουμε ότι μας τα έδωσαν μισό εκατομμύριο κόσμος με ονόματα, διευθύνσεις κ.λπ.. Θα τα εξακριβώσετε; Θα τους πάρετε τηλέφωνο και θα τους ρωτήσετε αν τα έδωσαν ή αν λέει ψέματα το ΚΚΕ ή το τάδε κόμμα; Δεν λέω μόνο για εμάς. Αυτά είναι γελοιότητες -κατά τη γνώμη μας- κι αποσκοπούν εκεί που αποσκοπούν.</speech><speech by="#s74"><from>ΠΡΟΕΔΡΕΥΩΝ</from> Παρακαλώ ολοκληρώνετε, κύριε Παφίλη.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Τελείωσα, κύριε Πρόεδρε.<br />Τελειώνω, λοιπόν και λέω το εξής: Εμείς δεν έχουμε τη δυνατότητα να κάνουμε ονομαστική ψηφοφορία. Όμως, απευθύνομαι σε αυτούς που διαφωνούν –ΣΥΡΙΖΑ, δεν ξέρω αν υπάρχουν και άλλοι- να καταθέσουν αίτημα ονομαστικής ψηφοφορίας για το θέμα των κουπονιών για να πάρει ο καθένας και τις πολιτικές του ευθύνες απέναντι στον κόσμο και αύριο να μπορέσει να απολογηθεί. Εμείς δεν μπορούμε. Περιμένουμε να το κάνουν.<br />Τέλος, θέλω να πω για τη Χρυσή Αυγή. Εμείς καταλαβαίνουμε το αντικομμουνιστικό μένος. Ξέρετε ότι η εικόνα στην οποία μπήγεται η σημαία η κόκκινη με το σφυροδρέπανο στην καρδιά του Χίτλερ τους κυνηγάει τους ανθρώπους. Τι να κάνουμε; Δεν πρόκειται να ξεφύγουν ποτέ γιατί εκεί την έπαθαν τη συντριβή.<br />Το αντιλαμβανόμαστε πάρα πολύ καλά, αλλά πάει πολύ να μας λένε ότι εμείς δεν δεχόμαστε έλεγχο.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Και στην Ελλάδα πάντα.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Ναι, και στην Ελλάδα πάντα. Πλαγιές και κάμποι αντιλαλούν «Ελλάς, Ελλάς, Ελλάς». Εντάξει, αν θέλετε και για την Ελλάδα, θα την πω.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Και όχι μόνο, πολέμησαν κι άλλοι!</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Εντάξει, τώρα δεν θα κάνουμε διαγωνισμό. Εδώ γνωριζόμαστε. Στον τόπο γνωριζόμαστε ποιοι ήταν οι ταγματασφαλίτες και ποιοι πολέμησαν τους Γερμανούς και ποιοι λένε «δόξα και τιμή στους χίτες και τους ταγματασφαλίτες». Αυτοί τα λένε.</speech><speech by="#s299"><from> ΓΡΗΓΟΡΙΟΣ ΨΑΡΙΑΝΟΣ</from> Μην πεις ονόματα!</speech><speech by="#s74"><from>ΠΡΟΕΔΡΕΥΩΝ</from> Κύριε Παφίλη, παρακαλώ.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Μα, με διακόπτουν.</speech><speech by="#s74"><from>ΠΡΟΕΔΡΕΥΩΝ</from> Εντάξει. Όμως, έχετε υπερβεί τον χρόνο σας.</speech><speech by="#s235"><from> ΑΘΑΝΑΣΙΟΣ ΠΑΦΙΛΗΣ</from> Τελείωσα, κύριε Πρόεδρε.<br />Για θέματα ελέγχου δεν έχουμε καμμιά διάθεση να απολογηθούμε για το ποιος είναι με ποιον και ποιος υπηρετεί το σύστημα. Αυτά είναι γνωστά πια. <br />Όμως, φαίνεται ότι εκείνοι δεν έχουν πρόβλημα με τον έλεγχο, γιατί υπάρχουν πολλές πηγές χρηματοδότησης. Έχουν βρει πολλά το φως της δημοσιότητας, όπως «μπραβιλίκια», νύχτες και πολλά άλλα πράγματα και ο κόσμος πια τους γνωρίζει.</speech><speech by="#s74"><from>ΠΡΟΕΔΡΕΥΩΝ</from> Ο κ. Καπερνάρος έχει τον λόγο, Κοινοβουλευτικός Εκπρόσωπος των Δημοκρατικών Ανεξάρτητων Ελλήνων.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Ευχαριστώ, κύριε Πρόεδρε.<br />Επιχαίρω διότι, κύριε Υπουργέ, πήρατε πίσω αυτό το αντισυνταγματικότατο άρθρο και την περίπτωση αυτήν του δικαστικού συμβουλίου και το αντικαταστήσατε με το γνωμοδοτικό. Όμως, ήθελα να σας παρακαλέσω να μου πείτε ποιος την έβαλε αυτήν την παράγραφο.<br />Αυτός ο άνθρωπος που έβαλε μέσα αυτή την παράγραφο δεν ελέγχθηκε; Δεν τον είδε κάποιος; Εν πάση περιπτώσει, ευτυχώς που το είπε ο κ. Παυλόπουλος εχθές, συμφωνήσαμε και εμείς, και το αντικαταστήσατε. Καλό είναι αυτό. <br />Επίσης, ο κ. Παυλόπουλος σας είχε πει ότι και ο ΕΝΦΙΑ είναι αντισυνταγματικός φόρος, αλλά σε εκείνο δεν εισακούσθηκε. Ίσως διότι άλλοι είχανε άλλη γνώμη και όχι εσείς. Ξέρω ότι συμφωνούσατε και εσείς, αλλά άλλοι δυστυχώς σε αυτήν την πατρίδα, στους καιρούς που περνάμε, έχουν ισχυρότερη άποψη από εσάς!<br />Ένα άλλο που θέλω, κυρίες και κύριοι συνάδελφοι, να σας καταστήσω γνωστό -μια και μιλάμε για αντισυνταγματικότητα- είναι ότι μπήκε μια καινούργια τροπολογία - την οποία υπογράφουν δύο καλοί Βουλευτές, ο κ. Καραγκούνης και ο κ. Κουτσούκος - που προτείνει την εξής διάταξη: «Ποσοστό 40% της συνολικής κρατικής χρηματοδότησης που λαμβάνει κάθε κόμμα και συνασπισμός κομμάτων είναι ακατάσχετο και ανεκχώρητο». <br />Έχετε κάποιο άλλο ιστορικό προηγούμενο για να το συγκρίνουμε -γιατί καλύτερη κρίση είναι η σύγκριση- ότι εφαρμόζεται δηλαδή και σε κάποιον άλλο τομέα, ότι έγινε μια τέτοια παραχώρηση σε κάποιες κοινωνικές ομάδες που το έχουν ανάγκη πραγματικά; Για παράδειγμα, κάποιες πολύτεκνες οικογένειες λένε «κοιτάξτε να δείτε, εάν δεν πρόκειται να μας κουρέψετε αυτό που οφείλουμε, το δάνειο για αγορά πρώτης κατοικίας το οποίο πήραμε τότε, σας παρακαλούμε ας έχουμε ένα ποσοστό ακατάσχετου»!<br />Καταργείτε -και με «αι» και με «ε»- το άρθρο 4 του Συντάγματος, ναι ή όχι; Υπό ευρεία έννοια, εάν θέλετε. Ερευνήστε το! <br />Θα ήθελα τώρα να προχωρήσω σε ένα άλλο σημείο. Και επειδή, κύριε Πρόεδρε, εχθές και λόγω χρόνου και για λόγους υγείας δεν μπόρεσα να μιλήσω ως Κοινοβουλευτικός Εκπρόσωπος, σας παρακαλώ πολύ να δείξετε μια ανοχή λίγων λεπτών επιπλέον.</speech><speech by="#s74"><from>ΠΡΟΕΔΡΕΥΩΝ</from> Θα την έχετε.</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Σας ευχαριστώ πολύ!<br />Κύριε Υπουργέ, δεν αμφισβητώ την ατομική σας εντιμότητα. Όμως, θέλω να σας ρωτήσω, είναι δυνατόν ποτέ να δεχόμαστε ότι αυτά τα κόμματα, το ΠΑΣΟΚ και η Νέα Δημοκρατία, που στάζουν διαφθορά, θα διαφοροποιηθούν τώρα με αυτό το νομοσχέδιο; Εγώ θα σας κάνω μία πρόταση και θα αποδεχθώ και παραδεχθώ τη γενναιότητά σας, εάν την κάνετε δεκτή!<br />Θέλετε να πείτε ότι ψηφίζουμε ένα νομοσχέδιο που εξασφαλίζει την καθαρότητα σε επίπεδο ατομικό, βουλευτικό, υπουργικό και κομματικό; Να κάνουμε μια υπεύθυνη δήλωση όλοι μας, με αναδρομικότητα σε βάθος εικοσαετίας, όσον αφορά την αποσβεστική προθεσμία της κατηγορίας, έτσι ώστε να δηλώσουμε όλοι μας ότι δεν έχουμε καμμία συμμετοχή σε οποιαδήποτε offshore, καμμία συμμετοχή σε οποιαδήποτε άλλη εμπορική εταιρεία, καμμία συμμετοχή σε ΜΚΟ και κυρίως ούτε ένα ευρώ κατάθεση σε οποιαδήποτε τράπεζα του εξωτερικού!<br />Μπορείτε να φέρετε τώρα αυτήν την τροπολογία; Να σας πω ναι, ψηφίζουμε έναν νόμο ο οποίος είναι καθρέφτης, ο οποίος θα ελέγχει πραγματικά τα πολιτικά πρόσωπα, θα διασφαλίζει την καθαρότητα, τη διαύγεια, την αξιοπρέπεια σε ατομικό και πολιτικό επίπεδο και την υπερηφάνεια του Έλληνα Βουλευτή! Να αποκαταστήσουμε έτσι τη διαλυμένη του υπερηφάνεια, να πούμε «ξέρετε, η Ελλάδα δεν είναι μια διεφθαρμένη χώρα, όπως έλεγε ο Γιωργάκης Παπανδρέου. Δεν είμαστε όλοι το ίδιο, δεν είναι όλοι οι Βουλευτές και όλοι οι Υπουργοί το ίδιο!». Γιατί δεν δέχεστε και δεν εισάγετε μια τέτοια τροπολογία; Εάν την φέρουμε εμείς θα χάσουμε χρόνο διότι βεβαίως δεν θα τη δεχθείτε! <br /><br />Κύριε Στρατούλη, τώρα βρήκατε την ώρα να απασχολήσετε τον κ. Υπουργό;</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Συγγνώμη!</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Τι θα πει «συγγνώμη», ο χρόνος για μας κυλάει! Αποσπάτε την προσοχή του κ. Υπουργού!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Θα σας δώσει και άλλο χρόνο ο κύριος Πρόεδρος.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Σας ακούω μετ’ επιτάσεως!</speech><speech by="#s97"><from> ΒΑΣΙΛΕΙΟΣ ΚΑΠΕΡΝΑΡΟΣ</from> Πείτε μου σας παρακαλώ, υπάρχει τέτοια σκέψη στην Κυβέρνησή σας; Σε ατομικό επίπεδο, χωρίς υποκρισία, χωρίς φαρισαϊσμούς και χωρίς δήθεν. Εδώ θα δούμε ποιος θέλει πραγματικά την καθαρότητα!<br />Να κάνουμε τις υπεύθυνες δηλώσεις μας και όποιος εκ των υστέρων, σε βάθος χρόνου είκοσι ετών, διακριβωθεί ότι δήλωσε ψευδώς, τότε αυτό θα διώκεται σε βαθμό κακουργήματος. Κάντε το αυτό, σας προκαλούμε!<br />Επίσης, λέτε στο άρθρο 8 «και ιδιωτική χρηματοδότηση υποψηφίου ή και αιρετού αντιπροσώπου της Βουλής των Ελλήνων και του Ευρωπαϊκού Κοινοβουλίου». Είναι ποτέ δυνατό να γίνει αυτό στην Ελλάδα; Είναι ποτέ δυνατό να προχωράτε στον δρόμο και κάποιος επιχειρηματίας να σας δείχνει και να λέει στην παρέα του «εγώ αυτόν τον Υπουργό τον έχω χρηματοδοτήσει»; Είναι δυνατόν κάποιος να δεχθεί να χρηματοδοτήσει ως επιχειρηματίας φανερά έναν Βουλευτή που θα γίνει Υπουργός; Γιατί έχουμε και αυτό!<br />Ποιος θα χρηματοδοτηθεί πρώτος περισσότερο, γρηγορότερα και πρωταρχικά; Ο οιοσδήποτε άγνωστος Βουλευτής της επαρχίας ή ο γνωστός γόνος ο οποίος θα είναι Βουλευτής «υπουργήσιμος»; Είναι ή δεν είναι αυτή ελληνική αλήθεια; Είναι ή δεν είναι αυτό πολιτική πραγματικότητα; Οπωσδήποτε θα χρηματοδοτήσει τον γόνο που πρόκειται να υπουργοποιηθεί. Γιατί να το δώσει σε κάποιον άγνωστο Βουλευτή της επαρχίας -όσο ικανός και αν είναι- ο οποίος δεν θα υπουργοποιηθεί; <br />Λέμε, λοιπόν, ότι θα είναι προσβλητικό αυτό και μόνο στο άκουσμα, δηλαδή το «ξέρετε, εγώ είμαι χρηματοδότης αυτού», τον οποίο θα δείχνει και με το δάχτυλο. Θα κυκλοφορεί κάποιος στον δρόμο και θα πρέπει να απολογείται για το εάν χρηματοδοτήθηκε ή όχι, αν είναι ψέμα ή όχι, από κάποιον που του δίνει 5.000 ευρώ. <br /><br />Ο χρόνος είναι αμείλικτος. <br />Λέτε στο άρθρο 4 «η ιδιωτική χρηματοδότηση που υπερβαίνει ανά έτος τα όρια χρηματοδότησης της παραγράφου 1 και 2 του παρόντος άρθρου πρέπει να επιστραφεί στο χρηματοδότη το συντομότερο δυνατόν». Πώς είναι δυνατόν να υπερβεί τις 5.000 ευρώ; Είναι 5.000. Θα πάει να βάλει 6.000 ευρώ στην τράπεζα; Θα δώσει παραπάνω ή παρακάτω κάτω από το τραπέζι; Πώς διακριβώνεται ότι αυτές οι 5.000 δεν θα είναι κάτω από το τραπέζι; <br />Αυτά, κύριε Πρόεδρε, δι’ υμών για τον κύριο Υπουργό. <br />Έχουμε τη χρηματοδότηση των κομμάτων. Όσον αφορά τη χρηματοδότηση των κομμάτων, δεν μπορούν να μιλήσουν αυτά τα δύο κόμματα διότι είναι άμεσα υπεύθυνα. Βεβαίως, με την αρχή της αναλογικότητας δεν συγκρίνω τη Νέα Δημοκρατία με το ΠΑΣΟΚ. Το ΠΑΣΟΚ διέλυσε τα πάντα. Είναι γνωστό το τι έκανε, έκανε πλιάτσικο στον κρατικό πλούτο, έκανε πλιάτσικο στα δημόσια ταμεία. <br />Άμεσα εσείς είστε περισσότερο συμπληρωματικοί, συμπληρώσατε ή ολοκληρώσατε –αν θέλετε- όχι, βεβαίως, στην κλίμακα του ΠΑΣΟΚ. <br />Το θέμα είναι το έξης. Πώς μπορούμε να πείσουμε τους ξένους ότι εδώ στην Ελλάδα θα είναι αδιάβλητα αυτά τα πράγματα, όταν οι Γερμανοί έχουν payroll του Χριστοφοράκου με ονόματα Υπουργών; Αυτό πώς θα διαγραφεί και από το payroll του Χριστοφοράκου το οποίο κρατάει η Μέρκελ και από τη συνείδηση των Ελλήνων που θα την κρατούμε εσαεί; Είναι γνωστά, δημοσιεύτηκαν τα ονόματα αυτών των Υπουργών. <br />Αν ήθελε ο κ. Χριστοφοράκος, έκανε χρήση. Δεν έκανε χρήση, γι’ αυτό και τον οδηγήσαμε στο αεροδρόμιο και του είπαμε «άντε στην ευχή της Παναγίας και πήγαινε να δικαστείς, να πάρεις ένα έτος με αναστολή στο γερμανικό δικαστήριο του Μονάχου, διότι εδώ έχουμε 1608 και έχεις ισόβια». Και σιγά να μην τον εξέδιδε στην Ελλάδα η Γερμανία! Όμως, ο κ. Χριστοφοράκος αποκάλυψε και είπε «για κάθε σύμβαση με τη «SIEMENS» 2% έπαιρνε το ΠΑΣΟΚ και το εισέπραττε ο κ. Κώστας Γείτονας». <br />Και ερωτάμε: Αυτό το δείγμα διαφθοράς πώς θα βγει από τη συνείδηση του Έλληνα; <br />Βεβαίως, δεν μπήκε στη δικογραφία. Και ξέρετε γιατί δεν μπήκε στη δικογραφία; Είχα κάνει και επίκαιρη ερώτηση. Διότι –λέει- είναι η περίπτωση Τσουκάτου. Ο  Τσουκάτος είπε «το 1999 πήρα 1 εκατομμύριο μάρκα». Ο άλλος, όμως, έλεγε ποσοστό σε ευρώ. Και ξέρετε ότι δεν ασκήθηκε ποινική δίωξη ποτέ, γιατί η δωροδοκία κόμματος στην Ελλάδα είναι σε βαθμό πλημμελήματος. Έβαλαν ένα αόριστο χρόνο «2004 και μετά». Ήδη έχει παραγραφεί ως πλημμέλημα. <br />Εάν δεν βγουν αυτά από την ελληνική πραγματικότητα και αν φέρνετε τέτοια νομοσχεδιάκια της πλάκας, για να νομίζουν οι Έλληνες ότι εμείς ψηφίζουμε εδώ καθαρότητα, διαύγεια και ειλικρίνεια, νομίζω ότι είστε στην επήρεια της ηθελημένης κοινοβουλευτικής αυταπάτης. <br />Τελειώνοντας, κύριε Πρόεδρε, θα ήθελα να καταθέσω και στα Πρακτικά, κατ’ αρχήν, πώς είναι δυνατόν να μην έχουμε έλεγχο μέχρι σήμερα στις offshore.<br />Γιατί δεν περνάτε ένα νομοσχέδιο όχι για το μέλλον, αλλά για τις υπάρχουσες offshore; Πρέπει να δούμε αν υπάρχουν μέσα σε offshore συμμετέχοντες πρώην Υπουργοί, πρώην Υφυπουργοί, πρώην Βουλευτές. Γιατί δεν το φέρνετε, εάν θέλετε να πούμε ότι πράγματι ψηφίζουμε καθαρούς νόμους;<br />Θα καταθέσω για τα Πρακτικά ένα δημοσίευμα, το οποίο λέει «αιχμές Ντόρας κατά Σαμαρά για τα δάνεια της Πολιτικής Άνοιξης» και το υπογράφουν η κ. Μπακογιάννη, ο κ. Αυγενάκης, ο κ. Μαρκογιαννάκης, ο κ. Κοντογιάννης. Μιλάει για λεφτά κόμματος το οποίο δεν υπάρχει και χρωστάει. <br /> <br />Εσείς, η Νέα Δημοκρατία, δεν είναι μόνο ότι κεφαλαιοποιήσατε με το ΠΑΣΟΚ τα θαλασσοδάνεια –ήρθε και ο κ. Κουτσούκος- αλλά έγινε και αμνήστευση, για να μη φθάσουν ούτε στα δικαστήρια οι διευθυντές των τραπεζών. Έγινε και αυτό. Και αυτό έγινε, βεβαίως, διότι αφού αμνηστεύθηκαν οι διευθυντές των τραπεζών και τα στελέχη των τραπεζών για τα θαλασσοδάνεια, φυσικά, αθορύβως αμνηστεύθηκαν και οι διευθυντές των κομμάτων ΠΑΣΟΚ, Νέας Δημοκρατίας και οι τότε πρόεδροι που πήραν τα θαλασσοδάνεια. <br />Και λέμε τώρα ότι, αφού αυτοί οι άνθρωποι πήραν όλη αυτήν τη χρηματοδότηση από το κράτος, πήραν και δάνεια και αυτά τα δάνεια ποιος ξέρει τι τα έκαναν που δεν μπόρεσαν να τα επιστρέψουν, έχοντας υποθήκη μέχρι το 2020 αυτά που θα έπαιρναν εάν ήταν πρώτα κόμματα; <br />Το πιο σπουδαίο ποιο είναι; Υπάρχει μηνυτήρια αναφορά που είναι στα χέρια εισαγγελέως. Την είχαμε καταθέσει στην κ. Νταγιάντα. Χρειάστηκε να γίνει Αντιεισαγγελέας Εφετών για να το δώσει επιτέλους στην προκαταρκτική εξέταση, διότι αυτήν τη μηνυτήρια αναφορά την είχαμε καταθέσει το Νοέμβριο του 2013.<br />Στη μηνυτήρια αυτή αναφορά μάς λέγαμε για το κόμμα σας, κύριε Υπουργέ, ότι είχε δώσει και ενεγράφη υποθήκη  από την Αγροτική Τράπεζα και πήρατε δάνειο –όχι εσείς, τα είπαμε, να μην λέμε τα ίδια, η Νέα Δημοκρατία, πήρε δάνειο- μέχρι το 2020, δεσμεύοντας ως εγγύηση τις κρατικές επιχορηγήσεις. Και ενώ δεσμεύεται ότι έβαλε όλα τα περιουσιακά στοιχεία αυτά, μελλοντικά και ενδεχόμενα, στην Αγροτική Τράπεζα, δεσμεύτηκε και ότι δεν θα ξαναβάλει τα ίδια σε άλλη τράπεζα και κάνει και βάζει τα ίδια ενυπόθηκα, τις ίδιες υποθήκες γι’ αυτές τις μελλοντικές και ενδεχόμενες προσόδους που θα έπαιρνε έως το 2020 στην Εθνική Τράπεζα. Και ξαναπαίρνει δάνεια με ψεύτικα στοιχεία. Δηλαδή, απάτη! Θα τα δούμε αυτά.<br />Κύριε Πρόεδρε, τελειώνοντας –και σας ευχαριστώ εκ των προτέρων για την ανοχή σας- να πω το εξής προς τον κύριο Υπουργό. Εάν θέλετε να μείνετε -γιατί είστε έντιμος- ως Υπουργός που θα αφήσει εποχή σε αυτό το κράτος, που το έχει ανάγκη τόσο πολύ ο λαός, να αποκτήσετε τη γενναιότητα, να βρείτε τη γενναιοψυχία και να φέρετε τροπολογία με αυτά που σας είπα. <br />Να δεσμευτούν τα πολιτικά πρόσωπα, οι Βουλευτές, οι μελλοντικοί Υπουργοί, οι μελλοντικοί Υφυπουργοί, διότι ο χρηματοδοτούμενος Βουλευτής θα είναι πολλαπλά χρηματοδοτούμενος αν εξακολουθήσει να γίνεται ο Βουλευτής Υπουργός. Φέρτε αυτές τις τροπολογίες. Διαφοροποιηθείτε από το μέχρι σήμερα ιταμό παρελθόν και παρόν. <br />Βάλτε μέσα δεσμεύσεις και πραγματικούς ελέγχους, έτσι ώστε πραγματικά να ελέγχονται οι Βουλευτές και όχι να δηλώνει τυπικά στο «πόθεν έσχες» «έχω αυτά» και να μην τον ρωτάει κανείς «πού τα βρήκες αυτά;». <br />Κάθε χρόνο στο «πόθεν έσχες» κουβαλάμε κάθε φορά τα ίδια χαρτιά. Κανείς δεν ρωτάει: Έλα εδώ, κύριε, ήσουν πολιτικός, ήσουν Υπουργός, ήσουν το ένα, ήσουν το άλλο, πού τα βρήκες αυτά, διότι βρίσκουμε μία διαφορά; Έλα να μας πεις στην επιτροπή η οποία ασχολείται με το «πόθεν έσχες»: Έχεις offshore; Έχεις λεφτά σε ξένη τράπεζα; Είσαι σε ΜΚΟ, η οποία έχει χρηματοδοτηθεί; Τι τα κάνατε τα λεφτά;<br />Κατ’ αυτόν τον τρόπο νομίζω ότι θα διορθώσετε πολλά. Φυσικά και δεν υπερψηφίζουμε το νομοσχέδιο -ο εισηγητής μας θα το επαναλάβει στο τέλος- εκτός από μία δύο τροπολογίες για τις οποίες επιφυλασσόμαστε για την ώρα εκείνη.<br />Σας ευχαριστώ πολύ, κύριε Πρόεδρε, για την ανοχή σας.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε τον κ. Καπερνάρο.<br />Υπήρξε μία ανοχή, γιατί δεν είχε μιλήσει επί της αρχής, απ’ ό,τι πληροφορήθηκα. <br />Προχωρούμε στις προτασσόμενες δευτερολογίες. <br />Τον λόγο έχει η κ. Γιαννακάκη, για τέσσερα λεπτά.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ πολύ, κύριε Πρόεδρε.<br />Κυρίες και κύριοι Βουλευτές, το θέμα του ελέγχου του πολιτικού χρήματος και της κρατικής επιχορήγησης –και όχι «κρατικής χρηματοδότησης», είναι εντελώς αδόκιμος ο όρος- είναι στην καρδιά της πολιτικής σκέψης της Δημοκρατικής Αριστεράς. Αμέσως μόλις δημιουργήθηκε το θέμα με την ερώτηση την οποία κατέθεσαν οι τέσσερις τότε Βουλευτές μας, την οποία ανέπτυξε ο Κοινοβουλευτικός Εκπρόσωπός μας, ο κ. Τσούκαλης, θέσαμε και το θέμα της ανάγκης άμεσης εφαρμογής των δεκαέξι προτάσεων της Επιτροπής GRECO, της επιτροπής των κρατών κατά της διαφθοράς του Συμβουλίου της Ευρώπης.<br />Σε επίκαιρη ερώτηση που είχα κάνει εγώ τον Ιούλιο του 2013 και σε μία πολύ καλή συζήτηση που είχαμε με τον τότε Υπουργό Εσωτερικών, τον κ. Μιχελάκη, είχαμε συμφωνήσει ότι το ισχύον νομοθετικό πλαίσιο χρειάζεται πολύ δραστικές αλλαγές. <br />Μάλιστα τότε ο κ. Μιχελάκης είχε παρουσιάσει ένα πολύ φιλόδοξο σχέδιο, μία σειρά από τροποποιήσεις οι οποίες θα πήγαιναν και πέρα από τις δεκαέξι συστάσεις στην έκθεση συμμόρφωσης της Ελλάδας, τις οποίες είχε παρουσιάσει η Επιτροπή GRECO και οι οποίες δεν απαιτούσαν αναθεώρηση του Συντάγματος. Γιατί όταν θα έλθει εκείνη η ώρα θα καταθέσουμε και άλλες προτάσεις. Είχε πει μάλιστα ότι το «πόθεν έσχες» των Βουλευτών είναι απαράδεκτο να ελέγχεται από Επιτροπή της Βουλής και πρέπει να δημιουργηθεί ανεξάρτητη αρχή. <br />Πού βρισκόμαστε σήμερα, λοιπόν, και ποιοι είναι οι δικοί μας προβληματισμοί παρ’ όλο που, όπως έχουμε δηλώσει επί της αρχής, είμαστε σύμφωνοι με το νομοσχέδιο; <br />Το δικό μας πρόβλημα δεν είναι, όπως ειπώθηκε, το γεγονός ότι όλα αυτά γίνονται γιατί υπάρχει ο έλεγχος 3 με 6 Νοέμβρη. Θα μπορούσαμε να πούμε «κάλλιο αργά παρά ποτέ». Το θέμα είναι ότι αυτό το νομοσχέδιο έρχεται με τα ελάχιστα.<br />Θα αναφέρω εδώ ότι η Δημοκρατική Αριστερά έχει καταθέσει μία πολύ πιο ολοκληρωμένη πρόταση νόμου, η οποία κατατέθηκε πριν από ένα χρόνο και παρ’ όλο που ο Κανονισμός της Βουλής είναι πολύ σαφής και λέει ότι οι προτάσεις νόμων των κομμάτων συζητούνται την τελευταία Πέμπτη εκάστου μηνός, δεν έγινε εφικτό να συζητηθεί ακόμα, όπως βέβαια και άλλες προτάσεις νόμου της Δημοκρατικής Αριστεράς. <br />Αυτή η πρόταση νόμου περιέχει και ρύθμιση των βουλευτικών αποζημιώσεων, οι οποίες θα πρέπει να είναι σύμφωνες με την οικονομική κατάσταση που επικρατεί σε κάθε χώρα. Γιατί; Σε όλες τις χώρες της Ευρωπαϊκής Ένωσης, ακόμα και στην Τουρκία, οι βουλευτικές αποζημιώσεις είναι πολλαπλάσιες του κατώτατου μισθού. Μπορεί να είναι είκοσι, τριάντα, πενήντα ή εξήντα φορές πολλαπλάσιες, για να το πω στην υπερβολή. Συνδέονται όμως άμεσα με τον κατώτατο μισθό.<br /><br />Θα χρειαστώ λίγο την ανοχή σας, κύριε Πρόεδρε.<br />Τώρα θα αναφερθώ σε άλλα πολύ συγκεκριμένα σημεία. Στο άρθρο 9 για τους ετεροδημότες συμφωνούμε ότι πρέπει να καταργηθεί η παροχή διευκολύνσεων. Πρέπει όμως να υπάρξει μια γενικότερη νομοθετική ρύθμιση για τους ετεροδημότες, γιατί δεν πρέπει να φτάσουμε στο σημείο να αδυνατούν ουσιαστικά οι άνθρωποι αυτοί να ασκήσουν το δημοκρατικό και συνταγματικό τους δικαίωμα.<br />Η αρίθμηση και η θεώρηση των κουπονιών πρέπει να γίνεται από την αρμόδια ΔΟΥ και όχι από την Επιτροπή Ελέγχου, αλλά πρέπει σαφώς να γνωρίζουμε, με πολύ μεγάλη λεπτομέρεια, πόσα κουπόνια βρίσκονται στα χέρια των κομμάτων.<br />Πρέπει επίσης να συμφωνήσουμε και να βάλουμε ένα φρένο στον λαϊκισμό της φράσης ότι η δημοκρατία κοστίζει, αν μου επιτρέπετε την έκφραση. Δεν είναι τυχαίο ότι μόνο μία πτέρυγα της Βουλής μιλάει για κατάργηση της κρατικής επιχορήγησης στα κόμματα.<br /><br />Όσον αφορά την τροπολογία του Υπουργείου Διοικητικής Μεταρρύθμισης που αφορά τις επιλογές προϊσταμένων, θέλω να πω ότι πρόκειται ουσιαστικά για μια τροπολογία που έχει να κάνει με ένα νόμο και μια πολύ συγκεκριμένη διάταξη, την οποία ο Υπουργός Διοικητικής Μεταρρύθμισης πριν από δύο μόλις μήνες υποστήριζε θερμά από αυτό εδώ το Βήμα.<br />Εγώ να δεχθώ ότι στην εφαρμογή της είδε προβλήματα και θέλει να την αλλάξει. Η συγκεκριμένη όμως τροπολογία είναι πραγματικά φωτογραφική. Δεν θα σταθώ σε διάφορα που ακούγονται ότι αφορά συγκεκριμένη γενική διευθύντρια πολύ συγκεκριμένου Υπουργείου. Θα πω όμως πως το γεγονός ότι είναι φωτογραφική φαίνεται από το ότι η αιτιολογική έκθεση ουσιαστικά δεν μπορεί να υποστηρίξει το σώμα του κειμένου. Ενώ δηλαδή μέσα στην τροπολογία γράφει «εν γένει αναδιάρθρωση», βλέπουμε ότι η αιτιολογική έκθεση δεν μπορεί αυτό να το υποστηρίξει και μιλάει για τις περιπτώσεις κατά τις οποίες γενικές διευθύνσεις συγχωνεύονται ή καταργούνται.<br />Πρέπει εδώ να τονίσουμε το εξής. Αν παύσουν τους γενικούς διευθυντές πριν τοποθετηθούν οι νέοι, μπορεί να ξεπεραστεί και αυτό που προνοεί ο ν.4275, δηλαδή την ανάγκη να υπάρξει ειδική αιτιολόγηση. Και φυσικά δεν μπορούμε να δεχθούμε ότι ένας γενικός διευθυντής, που έχει κριθεί από τον ΕΙΣΕΠ και μπορεί να πάρει παράταση, βάσει του ν.4111, μπορεί να καταργηθεί από έναν Υπουργό χωρίς να υπάρξει προηγούμενη αιτιολόγηση.<br />Όσον αφορά τη μεταφορά μαθητών, δεν θα κουραστώ να λέω ότι η υποχρεωτική εκπαίδευση δεν είναι μόνο υποχρέωση των γονέων, είναι πρωτίστως υποχρέωση του κράτους. Στη μικρή εμπειρία που έχω από την Περιφέρεια Αττικής, το θέμα αυτό δεν αφορά μόνο –όπως ειπώθηκε εδώ- μαθητές της υπόλοιπης περιφέρειας, αλλά αφορά και μαθητές της Περιφέρειας Αττικής.<br />Η θέση μας είναι η ίδια με αυτή που είχε εκφραστεί κι όταν η Εισαγγελέας Πλημμελειοδικών Αθηνών διέταξε προκαταρκτική εξέταση αναφορικά με τις συνθήκες που έγινε η ανάθεση στην ανατολική Αττική. <br />Οι μαθητές δεν μπορούν να εξακολουθούν να γίνονται μπαλάκι μεταξύ συναρμόδιων Υπουργείων, περιφέρειας και δήμων. Πρέπει να βρεθεί μία οριστική και βιώσιμη λύση, ειδικά σε ό,τι έχει να κάνει με τους μαθητές της ειδικής αγωγής, που γνωρίζουμε πάρα πολύ καλά ότι περισσότερο από τους άλλους έχουν ανάγκη και ενός σταθερού περιβάλλοντος, αλλά και σταθερών ανθρώπων οι οποίοι ασχολούνται μαζί τους. Διότι για τους μαθητές της ειδικής εκπαίδευσης, δεν είναι μόνο ζήτημα φοίτησης, αλλά είναι θέμα που έχει να κάνει με τη σταθερότητα του περιβάλλοντος και την ανάγκη ανάπτυξης πολύ συγκεκριμένων δεξιοτήτων.<br />Σας ευχαριστώ πολύ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Τον λόγο έχει ο κ. Παναγούλης.</speech><speech by="#s222"><from> ΣΤΑΘΗΣ ΠΑΝΑΓΟΥΛΗΣ</from> Κύριε Πρόεδρε, δεν θα έπαιρνα τον λόγο, γιατί μίλησα εχθές. Ο κ. Ντινόπουλος, όμως, είπε ότι «έβαλα τον ανεμιστήρα με τη λάσπη» και γι’ αυτό κάθισα να του απαντήσω σήμερα.<br />Εγώ δεν έκανα τίποτε άλλο εχθές, κύριε Υφυπουργέ, από το να αναφερθώ στα πρακτικά της Εξεταστικής Επιτροπής για τη «SIEMENS», η οποία έγινε κατά την περασμένη Σύνοδο της Βουλής. Εκπροσώπησε τότε τον ΣΥΡΙΖΑ ο κ. Παπαδημούλης, ο οποίος δεν είναι σήμερα εδώ Βουλευτής, αλλά Ευρωβουλευτής. Και από το ΚΚΕ ήταν ο κ. Παφίλης. <br />Ξέρετε πόσες ώρες συνεδρίασε αυτή η επιτροπή; Εννιακόσιες και πλέον ώρες! Και μέσα στα πρακτικά αυτά που υπάρχουν –απόσπασμα των πρακτικών έχω- αναφέρεται ότι ο κ. Χριστοφοράκος είχε κάνει εξακόσιες είκοσι συναντήσεις και επαφές, κύριε Πρόεδρε, με το κόμμα της Νέας Δημοκρατίας και του ΠΑΣΟΚ. Δεν υπάρχει ούτε μία επαφή με εκπροσώπους του ΣΥΡΙΖΑ ή του ΚΚΕ. Και τι είπα εγώ; <br />Γιατί έρχεται ο κ. Ντινόπουλος και μας λέει ότι δεν μπορούμε να ελέγξουμε το μαύρο χρήμα. Μπορείτε όμως να ελέγξετε τα έξοδα που κάνουν οι Βουλευτές, όταν το 1980 σημερινός Υπουργός, που απολύει καθαρίστριες, επειδή έπιασαν ανάποδα τη σκούπα, δίνει 160.000 ευρώ για το τηλεφωνικό του κέντρο. Τον ρώτησε ποτέ κανένας, κύριε Πρόεδρε, «πού βρήκες αυτά τα λεφτά; Φέρε μας το «πόθεν έσχες» σου»; Τον ρώτησε κανένας; <br />Μας κοροϊδεύουν; Οι προηγμένες χώρες και θα αναφερθώ σε ένα παράδειγμα της Γαλλίας. Πριν τέσσερα χρόνια τρεις Βουλευτές του γαλλικού Κοινοβουλίου έχασαν την έδρα τους, γιατί χάλασαν –ακούστε το, κύριοι συνάδελφοι- από 1.000 έως 3.000 ευρώ παραπάνω. Τρεις Βουλευτές έχασαν την έδρα τους! Εδώ γίνεται πάρτι στις εκλογές από τους υποψηφίους Βουλευτές! Δεν μπορούν να υπάρξουν ασφαλιστικές δικλίδες για το πόσο χαλάει ο καθένας; Μπορούν, κύριε Πρόεδρε. <br />Ένα εκατομμύριο γράμματα στέλνουν οι περισσότεροι υποψήφιοι των κομμάτων της συγκυβέρνησης οι οποίοι πολιτεύονται εδώ στο Λεκανοπέδιο. Ένα εκατομμύριο ο καθένας τους -οι περισσότεροι από δαύτους. Αν λάβουμε υπ’ όψιν ότι το γραμματόσημο, ο φάκελος και το έντυπο που υπάρχει μέσα έχουν 1 ευρώ, μιλάμε για εκατομμύρια ευρώ που χαλάνε. <br />Το μαύρο χρήμα, πράγματι, θα συμφωνήσω, θα υπάρχει. Στα έξοδα, όμως, των κομμάτων και των Βουλευτών μπορεί να ελεγχθεί. Ελέγχθηκε ποτέ κανένας Βουλευτής για το τι χάλασε; Εδώ σπαταλήθηκαν εκατομμύρια. <br />Και δεν μας απάντησε ο κ. Ντινόπουλος. Είπε ο Γραμματέας της Κοινοβουλευτικής Ομάδας του ΣΥΡΙΖΑ, ο Νίκος Βούτσης, ότι εμείς χρωστάμε 8.500.000 ευρώ κι ότι τα πληρώνουμε. Πόσα χρωστάει η Νέα Δημοκρατία; Χρωστάει 160.000.000 ευρώ; Πώς τα πληρώνετε και πώς θα συνεχίσετε να τα πληρώνετε; Πόσα χρωστάει το ΠΑΣΟΚ; Το ΠΑΣΟΚ έχει δηλώσει πτώχευση. Από πού θα παρθούν αυτά τα χρήματα, κύριε Πρόεδρε;<br />Θα ήθελα να τελειώσω και να πω στον κ. Ντινόπουλο –ο οποίος δεν είναι εδώ και καλά κάνει και δεν είναι εδώ- ότι, όταν μιλάω προσωπικά, έχω πάντοτε στοιχεία. Ας πάρει να διαβάσει τα Πρακτικά της Εξεταστικής Επιτροπής για τη «SIEMENS» πριν τέσσερα χρόνια.<br />Ευχαριστώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει η κ. Φούντα για τέσσερα λεπτά.</speech><speech by="#s286"><from> ΝΙΚΗ ΦΟΥΝΤΑ</from> Στους καιρούς που ζούμε, κατανοώ ότι η επισήμανση πως η δημοκρατία κινδυνεύει από την απαξίωση των θεσμών καθημερινά δεν πουλάει. Αλήθεια, όμως, τι είναι αυτό ακριβώς αυτό που πουλάει και τι πείθει τους πολλούς; Ότι ο Βουλευτής πρέπει να είναι κομματικός σωλήνας είτε προδότης και πουλημένος; Ότι ο Βουλευτής πρέπει να φοβάται; Ότι ο φόβος φυλά τα έρμα, κατά τον κ. Σκουρλέτη; Η ποιμενική αυτή ρήση-παροιμία αναφέρεται σε ποίμνιο και ο Βουλευτής δεν μπορεί, δεν πρέπει να νοείται έτσι.<br />Από την άλλη, η σταθερότητα του κ. Σαμαρά. Ποια σταθερότητα; Υπάρχει σταθερότητα έξω στην κοινωνία;<br />Είμαι αναγκασμένη στον λιγοστό χρόνο που έχω να αναφερθώ στο νομοσχέδιο με έναν άλλο τρόπο, λέγοντας ότι η μεταρρύθμιση του ισχύοντος νομικού πλαισίου που αφορά τη χρηματοδότηση και τον έλεγχο ουσιαστικά των πολιτικών κομμάτων, έχει μια διπλή ανάγνωση. Πρώτον, είναι απαραίτητη και υποδεικνύεται αφ’ ενός από το εξαιρετικά περιορισμένο πλέον δημοσιονομικό πλαίσιο της περιόδου -έχουμε ένα πολύ ακριβό κομματικό σύστημα- και αφ’ ετέρου από την ανάγκη αποκατάστασης της αξιοπιστίας του πολιτικού συστήματος.<br />Βλέπετε τον τελευταίο καιρό κάποια προσπάθεια γι’ αυτήν την αποκατάσταση; Αυτή, λοιπόν, η αξιοπιστία είναι ορθώς κλονισμένη και εξαιτίας των συνεχών σκανδάλων και υπονοιών σκανδάλων, χρηματισμού πολιτικών, αλλά και κομματικών στελεχών.<br />Στο πλαίσιο αυτής της αναγκαιότητας, το Νοέμβριο του 2013 η ΔΗΜΑΡ είχε καταθέσει πρόταση νόμου για τη χρηματοδότηση, διαφάνεια και ισότητα ευκαιριών στην πολιτική δράση. Η κυβερνητική πλειοψηφία δεν φαίνεται, βέβαια, να ιεραρχεί ψηλά την αναγκαιότητα αυτή. Το πόρισμα, αντιθέτως, της ομάδας κρατών κατά της διαφθοράς, που είχε πραγματοποιήσει έρευνα στα οικονομικά των πολιτικών κομμάτων, προϊόν του οποίου είναι και το νομοσχέδιο που σήμερα συζητάται, έγινε μετά από πενταετή καθυστέρηση -η έρευνα είχε γίνει το 2009- και αυτό, επειδή το σημερινό νομοσχέδιο είναι προαπαιτούμενο της τρόικας για την εκταμίευση της επόμενης δόσης. Είναι ενδεικτικό και αυτό μιας κατάστασης.<br />Τι έχετε να πείτε για όλα αυτά; Ποια είναι η θέληση που θέλει να δείξει αυτή η Κυβέρνηση ουσιαστικά για να αναδείξει αυτό το μείζον πρόβλημα, πρόβλημα που αφορά την κοινωνική δικαιοσύνη και που τόσο απρόθυμοι τελικά αποδεικνύεστε εσείς και όλοι οι άλλοι, κατά περιπτώσεις, καλοθελητές να θεσπίσετε ένα ελάχιστα πιο αυστηρό πλαίσιο ελέγχου για ζητήματα που αφορούν τα κόμματα.<br />Από τη μία πλευρά, λοιπόν, στη χώρα του σκανδάλου «SIEMENS» μια επανεξέταση του πλαισίου για την κομματική χρηματοδότηση είναι αναγκαία. Υπάρχει πάντα αυτή η αίσθηση, όμως, ότι δεν μπορεί να είναι συνολικά λειτουργική, εάν περιορίζεται στο σκέλος του περιορισμού της κρατικής ενίσχυσης.<br />Καλό πράγμα, λοιπόν, η μείωση στη χρηματοδότηση των κομμάτων, αρκεί να μη διαμορφώνει τις προϋποθέσεις για μια τέτοια ιδιωτική χρηματοδότησή τους, που να εμπεδώνει ουσιαστικά τις σχέσεις εξάρτησης των κομμάτων από ποικίλες ομάδες συμφερόντων. Κάτι τέτοιο δεν εξασφαλίζεται ούτε με αυτό το νομοσχέδιο. Δεν είναι τυχαίο ότι στις αμερικανικές εκλογές, παραδείγματος χάριν, Πρόεδρος κατά κανόνα αναδεικνύεται όποιος έχει μαζέψει τους περισσότερους πόρους από δωρεές.<br />Πρόκειται, λοιπόν, για μία εφ’ όλης της ύλης επανεξέταση του πλαισίου; Όχι. Το νομοσχέδιο της Κυβέρνησης ασχολείται κυρίως με τη χρηματοδότηση και τις αρμοδιότητες της Επιτροπής Ελέγχου, η οποία κακώς διατηρείται ως τέτοια και δεν αναβαθμίζεται ο ρόλος της, ενώ οι διατάξεις περιορίζονται στην τροποποίηση των σχετικών άρθρων του προηγούμενου νόμου για την κομματική χρηματοδότηση, εκείνων του 2002, δώδεκα χρόνια μετά.<br />Δεν πρόκειται, δηλαδή, ουσιαστικά για καινούργιο νόμο, με εμβέλεια και αξιώσεις. Δεν προβλέπεται καν η αποτελεσματικότερη σύνθεση της Επιτροπής Ελέγχου ούτε διεύρυνση των δυνατοτήτων ελέγχου και πρόσβασης.<br />Η πλειονότητα δε των μελών της επιτροπής είναι πολιτικά πρόσωπα και συνεχίζει να είναι έτσι. Η ταύτιση ελεγκτή και ελεγχόμενου συνιστά μία εκκωφαντική αυτοπροστασία των κομμάτων από μια αποτελεσματικότερη και ουσιαστικότερη διεύρυνση των οικονομικών τους και ακυρώνει κάθε πρόθεση στην πράξη, ακόμη και εάν αυτή η πρόθεση είναι σωστή.<br />Η σύνθεση της επιτροπής πρέπει σαφώς να αλλάξει -καταθέσαμε τροπολογία, την οποία δεν άκουσα να την κάνετε αποδεκτή- σε μία προσπάθεια αποκατάστασης της αξιοπιστίας του πολιτικού συστήματος.<br />Θα χρειαστώ μισό λεπτό ακόμη, κύριε Πρόεδρε.<br />Να ολοκληρώσω, λέγοντας ότι υπάρχει μια τροπολογία από το ΥΠΕΚΑ η οποία μιλάει για το φυσικό αέριο. Το φυσικό αέριο πρέπει όντως να μπει σε όσα περισσότερα ελληνικά σπίτια γίνεται ως οικολογικά και οικονομικά συμφέρον. <br />Θα ήθελα, όμως, να μιλήσω και να αναφερθώ μόνο στην ομιλία του Υφυπουργού που ήρθε να παρουσιάσει την τροπολογία, λέγοντας. «τουλάχιστον σε όσα σπίτια υπάρχουν και μπορούν να έχουν αυτήν τη δυνατότητα», αναφερόμενος στην Αττική, τη Θεσσαλία και τη Θεσσαλονίκη. <br />Να επισημάνω ότι αυτή η τροπολογία, όπως και κάθε άλλη τροπολογία, δεν έχει κανένα νόημα, αν δεν μιλήσουμε ταυτόχρονα για υποδομές στην Ελλάδα και για το δυτικό κόμβο του αγωγού φυσικού αερίου TAP, ο οποίος θα διοχετεύσει με φυσικό αέριο ολόκληρο το δυτικό άξονα της Ελλάδας, αλλά και την Πελοπόννησο. <br />Όχι άλλες αποσπασματικές ρυθμίσεις και όχι άλλες τροπολογίες οι οποίες δεν βλέπουν το μεγάλο πρόβλημα και απλά δημιουργούν μπαλώματα στην ελληνική πραγματικότητα.<br />Ευχαριστώ.<br /></speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς. <br />Τον λόγο έχει ο κ. Αλεξόπουλος.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Κύριε Πρόεδρε, θα ασχοληθώ μόνο με την υπ’ αριθμόν 1894 τροπολογία, η οποία είναι μία από τις πολλές τροπολογίες που έχουν κατατεθεί σε άσχετο νομοσχέδιο, όπως συμβαίνει συστηματικά τον τελευταίο καιρό εδώ στη Βουλή.<br />Η αντικατάσταση συστημάτων θέρμανσης που καίνε πετρέλαιο από συστήματα θέρμανσης που καίνε φυσικό αέριο, δεν υπάρχει καμμία αμφιβολία ότι συμβάλλει σημαντικά στον περιορισμό των εκπομπών αερίων ρύπων. Με δεδομένο, δε, ότι η τιμή του φυσικού αερίου είναι μικρότερη της τιμής του πετρελαίου θέρμανσης, υπάρχει, πέραν του θετικού περιβαλλοντολογικού αποτελέσματος και οικονομικό όφελος για τους καταναλωτές, το οποίο θα είναι τόσο μεγαλύτερο όσο μεγαλύτερη θα είναι και η επιδότηση της αλλαγής των συστημάτων θέρμανσης.<br />Βεβαίως, επιτυγχάνεται και η μείωση της ενεργειακής κατανάλωσης και ιδιαίτερα της κατανάλωσης του πετρελαίου. Αυτά τα τρία, δηλαδή ο περιορισμός της εκπομπής αερίων ρύπων που σίγουρα συμβάλλει στον περιορισμό της έξαρσης του φαινομένου του θερμοκηπίου, το οικονομικό όφελος των καταναλωτών και τρίτον, η μείωση της ενεργειακής κατανάλωσης, θα μπορούσαν να ήταν στοιχεία που θα προέτρεπαν κάθε καλόπιστο Βουλευτή να υπερψηφίσει αυτήν την τροπολογία. <br />Εάν παραβλέψουμε την καταστρατήγηση μίας τυπικής, αλλά ουσιαστικής για εμάς διαδικασίας, η οποία έχει να κάνει με την συστηματική κατάθεση άσχετων τροπολογιών σε άσχετα νομοσχέδια, που η επίκλησή της οποίας από μόνη της θα ήταν αρκετή για να μας κάνει να καταψηφίσουμε την προαναφερθείσα τροπολογία, με όσα θα αναφέρω στη συνέχεια θα γίνει κατανοητό γιατί εμείς δεν είμαστε υπέρ αυτής της τροπολογίας.<br />Τον τελευταίο καιρό βλέπουμε να κατατίθενται συστηματικά από το ΥΠΕΚΑ και να υπερψηφίζονται τροπολογίες οι οποίες αφορούν περιβαλλοντολογικά και ενεργειακά θέματα διά της μεθόδου της «σαλαμοποίησης». Βλέπουμε να κατατίθενται και να υπερψηφίζονται διατάξεις οι οποίες αφορούν το φυσικό αέριο. Εάν δει κανείς τις διατάξεις αυτές στο σύνολό τους, τότε θα διαπιστώσει ότι όλες αυτές οι φαινομενικά αθώες ή φιλολαϊκές διατάξεις -για τις οποίες μάλιστα δεχθήκαμε κριτική ότι δεν τις υπερψηφίζουμε- ουσιαστικά αποδυναμώνουν τον ρόλο και το έργο της Δημόσιας Επιχείρησης Παροχής Αερίου, της γνωστής μας ΔΕΠΑ, την απαξιώνουν και λειαίνουν το έδαφος της ιδιωτικοποιήσεώς της. <br />Εάν, λοιπόν, δούμε τη συγκεκριμένη τροπολογία κάτω από αυτό το πρίσμα, είναι προφανές ότι δεν πρέπει να υπερψηφίσουμε αυτήν την τροπολογία. Όμως, αν το παραβλέψουμε και αυτό, εάν δεχθούμε ότι η συγκεκριμένη τροπολογία δεν διακυβεύει τα συμφέροντα της ΔΕΠΑ και κατά συνέπεια τα συμφέροντα του δημοσίου και αν εστιάσουμε την προσοχή μας στο περιεχόμενο της συγκεκριμένης τροπολογίας, ποιος και πότε θα μας απαντήσει στα όσα θα αναφέρω παρακάτω, που είναι καθοριστικά στο να κρατήσει κανείς θετική ή αρνητική στάση απέναντι σε αυτήν την τροπολογία;<br />Ο προλαλήσας Υφυπουργός Ενέργειας κ. Παπαγεωργίου, βλέπω ότι δεν είναι πλέον στην Αίθουσα. <br />Στην πρώτη παράγραφο του άρθρου 1 διαβάζουμε: «Ο Υπουργός Περιβάλλοντος, Ενέργειας και Κλιματικής Αλλαγής, δύναται με απόφασή του να προκηρύσσει δράσεις χρηματοδοτούμενες από το Πρόγραμμα Δημοσίων Επενδύσεων, που αφορούν στην αντικατάσταση συστημάτων θέρμανσης.». Επιπλέον, το άρθρο 1 λέει: «Στην απόφαση αυτή καθορίζεται το αντικείμενο δράσεων, οι ωφελούμενοι, οι διαδικασίες υλοποίησης και πιστοποίησης, καθώς και άλλο ειδικότερο τεχνικό ή λεπτομερειακό ζήτημα σχετικό με την εφαρμογή».<br />Ζητά, δηλαδή, ο κύριος Υπουργός από εμάς να τον εξουσιοδοτήσουμε εν λευκώ να βγάλει σημαντικές αποφάσεις, χωρίς να μας γνωρίζει κατ’ ελάχιστο το πλαίσιο στο οποίο σκοπεύει να κινηθεί για την υλοποίηση μιας τόσο πολύτιμης για το περιβάλλον δράσης αλλά και για τους καταναλωτές. <br />Εμείς, λοιπόν, εδώ στο Κοινοβούλιο δεν γνωρίζουμε τίποτα σχετικά με τους ωφελούμενους, τους δικαιούχους, τις διαδικασίες υλοποίησης και πιστοποίησης, το ύψος της επιδότησης και το τι αφορούν αυτές οι διαδικασίες. Τα ξέρουν, όμως, πολύ καλά οι εταιρείες παροχής φυσικού αερίου, οι ΕΠΑ, οι οποίες στις ιστοσελίδες τους, για να προσελκύσουν πελάτες διαφημίζουν ήδη μία ρύθμιση που δεν έχει ακόμα ψηφιστεί και που, σύμφωνα με την τροπολογία, δεν είναι σίγουρο ότι θα αναλάβουν αυτές την υλοποίηση της συγκεκριμένης δράσης. <br />Στις ιστοσελίδες των ΕΠΑ, βλέπουμε όλα αυτά τα οποία θα έπρεπε να αναγράφονται με σαφήνεια στην παρούσα τροπολογία. Είναι σωστό αυτά να τα γνωρίζουν οι ΕΠΑ, να έχει ανακοινώσει ο Υπουργός στις ΕΠΑ τι θα κάνει και να μη γνωρίζουν οι Βουλευτές τι θα κάνουν; <br /><br />Κύριε Πρόεδρε, ζητώ την ανοχή σας, διότι ήμουν από τους κανονικούς ομιλητές αλλά έπρεπε την ίδια στιγμή να είμαι και στην Επιτροπή Μορφωτικών Υποθέσεων, με αποτέλεσμα να χάσω τη σειρά μου.</speech><speech by="#s74"><from>ΠΡΟΕΔΡΕΥΩΝ</from> Εντάξει, κύριε Αλεξόπουλε, συνεχίστε.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Σας ευχαριστώ, κύριε Πρόεδρε. <br />Διαβάζουμε στην έκθεση του Γενικού Λογιστηρίου του Κράτους ότι η συνολική δαπάνη ανέρχεται, σύμφωνα με τα στοιχεία του ΥΠΕΚΑ, σε 15 εκατομμύρια ευρώ. Δεν κρίνω αν είναι μικρό ή μεγάλο αυτό το ποσό. Όμως, ερωτώ να μας πείτε ποια είναι αυτά τα στοιχεία. Δεν θα έπρεπε να τα είχε θέσει στη διάθεσή μας το Υπουργείο; Και με βάση αυτά τα στοιχεία, πόσοι καταναλωτές θα επωφεληθούν; <br />Εάν είναι σωστό αυτό που βλέπω στον ιστότοπο της ΕΠΑ Αττικής, δηλαδή ότι το ύψος της επιδότησης για κάθε νέα σύνδεση κυμαίνεται μεταξύ 2.000 και 5.500 ευρώ, πόσοι τελικά θα επωφεληθούν; Βάσει μιας δικής μας πρώτης εκτίμησης, η ρύθμιση αφορά κάτι λιγότερο από τεσσερισήμισι χιλιάδες συνδέσεις. Δεν είναι, βέβαια, ασήμαντος αριθμός. Όμως, τα τριάντα χιλιάδες νοικοκυριά στην Αθήνα, τα οκτώ χιλιάδες νοικοκυριά στη Θεσσαλονίκη και τα εννέα χιλιάδες νοικοκυριά στη Θεσσαλία κάνουν πάλι πολύ μεγαλόστομες τις εξαγγελίες του Υπουργού. <br />Θα ήθελα, όμως, να ρωτήσω και το εξής: Μήπως αυτή η δράση με τη χρησιμοποίηση χρημάτων που προέρχονται από το ΕΣΠΑ 2007-2013 θεωρηθεί ότι είναι έμμεση κρατική ενίσχυση που απαιτεί την κοινοποίηση στην Ευρωπαϊκή Ένωση; Εάν συμβαίνει αυτό, ποιος θα προφυλάξει όσους θα σπεύσουν να αξιοποιήσουν την ευκαιρία που τους προσφέρετε; Πολύ φοβούμαι ότι θα προστεθούν και αυτοί στα θύματα μιας άλλης ενέργειας του ΥΠΕΚΑ, της «Εξοικονόμησης κατ’ οίκον», που ενώ είναι μια σωστή δράση, έχει οδηγήσει σε απόγνωση πολλούς ιδιοκτήτες κατοικιών αλλά και κατασκευαστές που πίστεψαν και έδωσαν βάση στις εξαγγελίες της Κυβέρνησης. <br />Στην παράγραφο 2 της συγκεκριμένης ρύθμισης, βλέπω ότι χρησιμοποιείται η λέξη «δύνανται». Η συγκεκριμένη παράγραφος λέει τα εξής: «Δύνανται για την εφαρμογή των άνω δράσεων να ορίζονται ως φορείς πιστοποίησης και αντικατάστασης του συστήματος θέρμανσης οι εταιρείες παροχής αερίου. Και στην περίπτωση αυτή, στην ίδια απόφαση προβλέπεται και ο φορέας ελέγχου». Γιατί λέει «δύνανται»; <br />Προηγουμένως, με ξάφνιασε ο Υπουργός ο οποίος απάλειψε τη λέξη «δύνανται» και μας διαβεβαίωσε ότι αυτήν τη δράση θα την κάνουν οι ΕΠΑ. Νομίζω ότι τα πράγματα είναι απλά. Σίγουρα την υλοποίηση αυτής της δράσης θα την αναλάβουν οι νυν και ίσως και οι μελλοντικές ΕΠΑ. Εξάλλου, γι’ αυτό πολυδιαφημίζουν στις ιστοσελίδες τους αυτήν τη δράση. <br />Μήπως, λοιπόν, πρόκειται για μια στημένη υπόθεση; Μήπως η λέξη «δύνανται» μπήκε για να ρίξει ενδεχομένως στάχτη στα μάτια εκείνων που θα εγείρουν αντιρρήσεις, επικαλούμενοι αθέμιτο ανταγωνισμό και καταγγέλλοντας ταυτόχρονα την προνομιακή αντιμετώπιση των ΕΠΑ; Και τι είναι αυτός ο φορέας ελέγχου που προβλέπεται ότι θα συμπεριλάβει στην απόφασή του το ΥΠΕΚΑ; <br />Εάν την υλοποίηση της δράσης την αναλάβουν τελικά οι ΕΠΑ, ποιος μας διαβεβαιώνει ότι οι ΕΠΑ έχουν τη δυνατότητα, την τεχνική επάρκεια και την τεχνογνωσία να προβαίνουν σε πιστοποίηση της αντικατάστασης αυτού του μηχανισμού θέρμανσης; Ποιο θα είναι το κόστος αυτής της πιστοποίησης; Ποιος θα το επιβαρύνεται; <br />Στην παράγραφο 3 -πάω λίγο πιο κάτω-…</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε συνάδελφε, εάν μπορείτε ολοκληρώστε.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Είναι κάποια θέματα, κύριε Πρόεδρε, τα οποία εάν δεν τα θίξουμε…</speech><speech by="#s74"><from>ΠΡΟΕΔΡΕΥΩΝ</from> Δεν έχω επ’ αυτού αμφιβολία, απλώς υπάρχει ένα θέμα.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> Συμφωνώ. Όμως με αυτόν τον τρόπο ήθελα να αναλύσω το γεγονός ότι έρχονται να ψηφισθούν εδώ τροπολογίες που περιέχουν διατάξεις τις οποίες δεν συζητούμε καθόλου,</speech><speech by="#s74"><from>ΠΡΟΕΔΡΕΥΩΝ</from> Είναι γνωστό το πρόβλημα.</speech><speech by="#s7"><from> ΑΠΟΣΤΟΛΟΣ ΑΛΕΞΟΠΟΥΛΟΣ</from> …στην αντίστοιχη επιτροπή, δεν υπάρχει η δυνατότητα να συζητήσουμε αυτά τα πράγματα και εδώ θα κληθούμε μετά να πούμε εάν ψηφίζουμε υπέρ ή κατά αυτής της τροπολογίας. Και τελικά φαίνεται ότι εκείνο το οποίο καθορίζει την κοινοβουλευτική διαδικασία είναι η θετική ή αρνητική απόφαση του Υπουργού, εάν αποδέχεται ή όχι την τροπολογία, αγνοώντας το περιεχόμενο της τροπολογίας. <br />Παρά ταύτα δεν θα προχωρήσω σε άλλα σημεία της τροπολογίας, τα οποία για εμένα ήταν τα στοιχεία εκείνα τα οποία καταδεικνύουν με σαφήνεια ότι εμείς κάτω απ’ αυτές τις συνθήκες, δεν είναι δυνατόν να δεχθούμε τη συγκεκριμένη τροπολογία. <br />Δεν υπάρχει, λοιπόν, καμμία αμφιβολία ότι η επιδότηση αλλαγής αυτών των συστημάτων θέρμανσης είναι θετική. Είναι θετική! Θα ήθελα, όμως, να επιστήσω την προσοχή στον Υπουργό και σε κάθε Υπουργό της Κυβέρνησης, όταν εξαγγέλλουν τέτοιες ευνοϊκές –υποτίθεται- ρυθμίσεις υπέρ των καταναλωτών, ταυτόχρονα, να τους υπενθυμίζουν και κάτι άλλο. Τι θα έπρεπε να τους υπενθυμίσουν για τη συγκεκριμένη περίπτωση; Ότι με πρόσφατα ψηφισθέντα νόμο, προκειμένου να εξασφαλιστεί ο εφοδιασμός φυσικού αερίου σε περιόδους κρίσης, οι καταναλωτές καλούνται να καταβάλλουν από φέτος ένα ειδικό τέλος. Είναι το λεγόμενο μοναδιαίο τέλος ασφάλειας και στόχος είναι να συγκεντρωθεί ένα ποσό 9,8 εκατομμυρίων ευρώ. Επιδοτεί με 15 εκατομμύρια και τους τα παίρνει με άλλο τρόπο μέσα από την καθιέρωση του μοναδιαίου τέλους ασφαλείας. <br />Ύστερα απ’ όλα αυτά, κύριε Πρόεδρε, είναι προφανές ότι είχαμε στη διάθεσή μας όλα εκείνα τα στοιχεία με τα οποία θα έπρεπε να καταψηφίσουμε τη συγκεκριμένη διάταξη. Παρά ταύτα, αναγνωρίζοντας ότι έστω κατ’ ελάχιστον αυτή η τροπολογία συμβάλλει στην προστασία του περιβάλλοντος κι έχουν οικονομικά οφέλη οι καταναλωτές, είμαστε αναγκασμένοι να πούμε «παρών». Βεβαίως, αυτό δεν σημαίνει ότι αποδεχόμαστε την αρχή ότι «ο σκοπός αγιάζει τα μέσα».<br />Σας ευχαριστώ για την ανοχή σας.</speech><speech by="#s74"><from>ΠΡΟΕΔΡΕΥΩΝ</from> Σας ευχαριστώ κι εγώ.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία πενήντα τέσσερις μαθητές και μαθήτριες και πέντε εκπαιδευτικοί από το 14ο και το 20ο Δημοτικό Σχολείο Λαμίας. <br />Η Βουλή τούς καλωσορίζει. <br /><br />Κύριε Παυλόπουλε, θέλετε να μιλήσετε τώρα;</speech><speech by="#s234"><from> ΠΡΟΚΟΠΙΟΣ ΠΑΥΛΟΠΟΥΛΟΣ</from> Μάλιστα, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ορίστε, έχετε τον λόγο.</speech><speech by="#s234"><from> ΠΡΟΚΟΠΙΟΣ ΠΑΥΛΟΠΟΥΛΟΣ</from> Κύριοι συνάδελφοι, πρώτα πρέπει να πω ότι η αλλαγή που έγινε στο άρθρο 19 είναι απολύτως ικανοποιητική και είναι σωστότερη. Γιατί παραπέμπει σε διάταξη που ήδη υπάρχει στον Κανονισμό της Βουλής, δηλαδή στη σύσταση του Γνωμοδοτικού Συμβουλίου, το οποίο ούτως ή άλλως προβλέπεται από τον Κανονισμό, για να παρεμβαίνει. Και να παρεμβαίνει πού; Στις περιπτώσεις που μιλάμε για μέλη της κυβέρνησης και όχι για Βουλευτές βεβαίως. Γι’ αυτό και ξεκαθαρίζει η ρύθμιση αυτή ότι μιλάμε μόνο για πρόσωπα που υπάγονται στο πλαίσιο του άρθρου 86 του Συντάγματος. <br />Απλώς και μόνο θεωρώ ότι είναι αυτονόητη αυτή η μικρή αλλαγή στο ακροτελεύτιο άρθρο που έρχεται και λέει, για την εξουσιοδότηση εκεί, ότι δεν μιλάμε για ειδικά θέματα, αλλά για ειδικότερα θέματα ή θέματα τεχνικού ή λεπτομερειακού χαρακτήρα. Κι αυτό φαντάζομαι  ότι στην τελική διατύπωση θα φανεί. Δεν χρειάζεται καν να θεωρήσει κανείς ότι είναι κάποια τροποποίηση, είναι καθαρά βελτίωση φραστική. <br />Θα μου επιτρέψετε, λοιπόν, ύστερα από τις ευχαριστίες για τις αλλαγές που έγιναν χθες και που βαίνουν προς την κατεύθυνση του σεβασμού του Συντάγματος, να αναφερθώ σε δύο ζητήματα που αφορούν μια τροπολογία και μια διατύπωση, η οποία θα μπορούσε να γίνει. Έστω όμως και τώρα μπορεί να έρθει με τη μορφή της τροπολογίας και με τη συναίνεση των συναδέλφων. <br />Αφορούν τα εξής θέματα: Πρώτον, μία τροπολογία την οποία έχουν καταθέσει οι συνάδελφοι κ.κ. Σενετάκης και Σαλτούρος. Τι έχει συμβεί; Και το λέω και σε ανθρώπους που γνωρίζουν- και οι τρεις σας- πολύ καλά την τοπική αυτοδιοίκηση. Στο παρελθόν ιδίως έχουν υπάρξει φαινόμενα, με συμπαιγνία υπαλλήλων των Οργανισμών Τοπικής Αυτοδιοίκησης, μη βεβαίωσης φόρων και τελών. Δεν τα βεβαίωναν. Ήρθαν στη δικαιοσύνη οι υποθέσεις αυτές και εκτός από τους κατηγορούμενους, πάνε και τους δημάρχους για έλλειψη εποπτείας. Διότι βεβαίως αφού έχει περάσει ο χρόνος, η βεβαίωση δεν μπορεί να γίνει.<br />Το θέμα είναι ανεξάρτητο από την τύχη των αιρετών. Εύχομαι και ελπίζω η ποινική δικαιοσύνη να καταλάβει τι προκαλεί η έλλειψη εποπτείας. Σκεφθείτε, κύριοι συνάδελφοι της Αριστεράς -ιδίως όσοι έχετε διατελέσει στην τοπική αυτοδιοίκηση- να είναι υπεύθυνος ο δήμαρχος και να πηγαίνει κατηγορούμενος -ιδίως στους μεγάλους δήμους- διότι ένας υπάλληλος από κάτω συναλλάσσεται και δίνει ψευδή στοιχεία. Όμως, αυτό είναι το λιγότερο αν και είναι πολύ ανθρώπινο. Το θέμα είναι ότι μέχρι σήμερα αυτά τα πράγματα δεν μπορούν να βεβαιωθούν αναδρομικά. Και έτσι οι Οργανισμοί Τοπικής Αυτοδιοίκησης χάνουν πόρους.<br />Η ρύθμιση αυτή την οποία φέρνουν οι συνάδελφοι είναι πολύ σωστή. Μάλιστα, τονίζω ότι εφόσον γίνει αποδεκτή η ερμηνεία, πρέπει να αφορά και βεβαιωμένες ή μη βεβαιωμένες οφειλές που ήδη υπάρχουν. Ζητούν δηλαδή οι συνάδελφοι να λέει ότι μπορεί πάντοτε να γίνεται η βεβαίωση αναδρομικά στο πλαίσιο της εικοσαετίας που υπάρχει η σχετική παραγραφή για τις λοιπές απαιτήσεις του δημοσίου. Άρα, να ισχύει για τους Οργανισμούς Τοπικής Αυτοδιοίκησης. Δεν είναι δηλαδή δυνατόν να μην ισχύει. Γιατί αυτοί είναι ένα είδος φοροφυγάδων, που δεν πληρώνουν φόρους, τέλη κ.λπ.. Όταν μιλάμε για φόρους που τους εισπράττει η τοπική αυτοδιοίκηση, πρέπει αυτή η διάταξη να περάσει και να γίνει δεκτή. Όχι μόνο δεν δημιουργεί έξοδα αλλά αντίθετα είναι αυτονόητο ότι φέρνει έσοδα. <br />Δεύτερον, κάτι που θυμίζω είναι πως πρέπει πάντοτε οι Υπουργοί, την ώρα που ψηφίζουμε κάτι εδώ, όταν την τελευταία στιγμή κάνουν μια διατύπωση, να προσέχουν πως διατυπώνεται από τις υπηρεσίες.<br />Τι είχε συμβεί δηλαδή, κύριοι συνάδελφοι, και φαντάζομαι πως θα το θυμάστε. Όταν ψηφίζαμε εδώ την άνοιξη του τρέχοντος έτους το ν. 4257/2014, υπήρχε στο νόμο αυτό και η διάταξη του άρθρου 51, η οποία ρύθμιζε –καλή ώρα όπως τώρα που πάμε να κάνουμε περισσότερες δόσεις και μακάρι να γίνουν- τις δόσεις των οφειλών προς την τοπική αυτοδιοίκηση. Αύξανε αυτές τις δόσεις, για να μπορούν να πληρώσουν αυτοί οι άνθρωποι και να εισπράξουν οι υπηρεσίες, από είκοσι πέντε που ήταν στις εβδομήντα δύο. <br />Υπήρχε εκεί μια διάταξη –δεν ξέρω ποιος την είχε φτιάξει- που έλεγε ειδικά για ορισμένες οφειλές οι οποίες ανήκαν στο ν. 3801/2009, δηλαδή ήταν με το παλαιότερο καθεστώς. Συζητήσαμε εδώ και είπαμε ότι αυτό δεν γίνεται, αφού με βάση την αρχή της ισότητας είναι αντισυνταγματικό. Γιατί αυτή η οφειλή; Τι ρόλο παίζει; Συμφωνήσαμε, λοιπόν, όλες οι πτέρυγες, πως τέτοιες εξαιρέσεις συγχωρούνται –το λέει μέσα ο νόμος, όταν δηλαδή δεν ισχύουν οι τρέχουσες ρυθμίσεις του νόμου αυτού με τις εβδομήντα δόσεις- μόνο εάν το προηγούμενο καθεστώς είναι ευνοϊκότερο. Είναι λογικό πως εάν είναι ευνοϊκότερο, γιατί να ισχύουν οι νέες ρυθμίσεις; Όχι, όμως, να είναι δυσμενέστερο, γιατί έχουμε παραβίαση της αρχής της ισότητας. <br />Μπαίνει, λοιπόν, η διάταξη. Συμφωνούμε όλοι εδώ να μπει η διάταξη. Όμως, η διάταξη παρεισφρέει σε άλλη παράγραφο και η ερμηνεία που δίνουν –όχι η πολιτική ηγεσία, οφείλω να το πω- οι υπάλληλοι του Υπουργείου, είναι πως αφού είναι στην παράγραφο 3, αυτό ισχύει μόνο για εκείνη την παράγραφο. Άλλα ψηφίσαμε, άλλα είδαμε!<br />Παρατηρείται μάλιστα σήμερα αυτό το φαινόμενο, ενώ θα μπορούσε, κύριοι Υπουργοί -σας το λέω μετά λόγου γνώσεως και αυτό το περιμένει η τοπική αυτοδιοίκηση- να υπάρχει σύμφωνη με το Σύνταγμα ερμηνεία των διατάξεων και με απλή εγκύκλιο να λέγατε: <br />Ξέρετε, αυτό είναι έτσι, δηλαδή η ερμηνεία, επειδή μπήκε σε άλλη διάταξη, οφείλει να είναι σύμφωνη με το Σύνταγμα. Και άρα όλοι έχουν τις εβδομήντα δόσεις. Το προηγούμενο καθεστώς, όπου ισχύει, ισχύει μόνο εάν είναι ευνοϊκότερο. Εφόσον, όμως, δεν μπορεί να βγει αυτή η εγκύκλιος, σας προτείνω μια απλή διατύπωση στην πρώτη παράγραφο. Ότι δηλαδή ισχύουν βέβαια οι διατάξεις του ν. 3801/2009, τηρουμένων πάντοτε των διατάξεων της περίπτωσης β΄ της παραγράφου 2 του παρόντος άρθρου. Να παραπέμπει, εφόσον το θέλουν έτσι. <br />Όμως, πραγματικά, δεν είναι δυνατόν στη σύγχρονη εποχή, όταν η Βουλή νομοθετεί κάτι, όταν γίνεται τέτοια συζήτηση, είναι γόνιμος ο διάλογος, τα αποδέχεστε εσείς σαν αποτέλεσμα του διαλόγου –γιατί είναι απόλυτα λογικό- και έρχεται η ώρα της τελικής διατύπωσης –γιατί η τελική διατύπωση γίνεται πάντοτε και πάει στο νομοθετικό της Βουλής- αυτή η διατύπωση να αναιρεί το περιεχόμενο των ρυθμίσεων που η Βουλή ψήφισε. <br />Αυτές τις δύο ρυθμίσεις ήθελα να προτείνω προς όλους να τις αποδεχθούμε. Να αποδεχθούμε δηλαδή τη διάταξη για την αναδρομική και μελλοντική είσπραξη βεβαιωμένων οφειλών προς τους Οργανισμούς Τοπικής Αυτοδιοίκησης, στο πλαίσιο της εικοσαετίας που είναι η παραγραφή και, βεβαίως, την ενοποίηση των διατάξεων, που αφορούν τις οφειλές προς τους Οργανισμούς Τοπικής Αυτοδιοίκησης. Ότι δηλαδή το καθεστώς του 2014 ισχύει για όλους και δεν ισχύουν ειδικότερες ρυθμίσεις, παρά μόνο εάν αυτές είναι ευνοϊκότερες. Δηλαδή οι εβδομήντα δόσεις ισχύουν για όλους, γιατί δεν μπορεί να υπάρχουν πολίτες πρώτης και δεύτερης κατηγορίας. <br />Και τονίζω όχι μόνο δεν έχει την παραμικρή αιχμή προς την πολιτική ηγεσία, αλλά ευχαριστώ πολύ, γιατί ακόμα και τα στελέχη της πολιτικής ηγεσίας συνέδραμαν, ώστε να μπορέσει να γίνει καλύτερη δουλειά προς την κατεύθυνση αυτή.<br />Ευχαριστώ πάρα πολύ, κύριοι συνάδελφοι.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Με την άδεια του Σώματος, είναι η κ. Κωνσταντοπούλου να πάρει τον λόγο μετά, γιατί ήταν σε άλλη απασχόληση.<br />Περνάμε στον κύκλο των δευτερολογιών.<br />Τον λόγο έχει ο κ. Κεδίκογλου, για δευτερολογία.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Για ελάχιστο χρόνο, κύριε Πρόεδρε. Απλώς θέλω να θέσω ορισμένα εύλογα ερωτήματα που γεννιούνται μετά τη συζήτηση. <br />Θα αναφερθώ σε αντιδράσεις, αντιρρήσεις, ενστάσεις της Αντιπολίτευσης, ξεκινώντας από την ένσταση της Αντιπολίτευσης, σε ό,τι αφορά τη δυνατότητα χρηματοδότησης από νομικά πρόσωπα ιδιωτικού δικαίου. Πέρα από το γεγονός ότι αυτό ήδη ισχύει σε τουλάχιστον είκοσι χώρες της Ευρωπαϊκής Ένωσης, είναι και το πνεύμα του νόμου ότι τα νομικά πρόσωπα ιδιωτικού δικαίου, όπως και τα φυσικά, αντιμετωπίζονται ενιαία ως ιδιώτες στο πλαίσιο αυτού του νόμου. <br />Είναι, λοιπόν, ένα ξεκάθαρο ερώτημα, εάν προτιμάτε την πλήρη απαγόρευση ή την πλήρη διαφάνεια. Προσωπικά δεν πιστεύω πολύ στις απαγορεύσεις. Ίσα-ίσα, πιστεύω στη διαφάνεια. Είναι καλύτερα να υπάρχει ένα συγκεκριμένο, ξεκάθαρο πλαίσιο, με μια διάφανη διαδρομή του χρήματος, για να διαπιστώνονται όλα ευκολότερα. Αν εσείς πιστεύετε ότι το παρελθόν καθεστώς ήταν καλύτερο, θα ήθελα να μου το αιτιολογήσετε.<br />Και να το συνδυάσω με το άλλο ζήτημα που θέσατε -και από ό,τι μαθαίνω ζητάτε και ονομαστική ψηφοφορία- για τα κουπόνια. Εγώ ήμουν ο πρώτος που είπα στην επιτροπή ότι φυσικά να υπάρχουν κουπόνια των 5, των 10, των 20 ευρώ. Θα πρέπει να υπάρχει μια διαφορετική αντιμετώπιση. Είναι τουλάχιστον κωμική η σκηνή να ζητάς ΑΦΜ και άλλα στοιχεία ταυτότητας, για μια δωρεά των 10, των 20 ή και των 50 ευρώ.<br />Όμως, κάπου δεν πρέπει να τεθεί ένα όριο; Γιατί αν αφήσουμε τελείως ελεύθερα τα ανώνυμα κουπόνια, τότε -άκουσα πάρα πολλές αναφορές στον αλήστου μνήμης κ. Χριστοφοράκο- τι εμποδίζει ένα κόμμα να δώσει 2 εκατομμύρια σε ανώνυμα κουπόνια; Δεν πρέπει να τεθεί κάποιο πλαίσιο; Να τα αφήσουμε όλα «χύμα στο κύμα»; Δεν πιστεύετε, συνάδελφοι της Αντιπολίτευσης, ότι πρέπει και εκεί να μπουν κάποιοι κανόνες, λογικοί, με απολογισμό; Ιδέες και προτάσεις αναφέρθηκαν αρκετές. Αλλά τελείως ασύδοτα όλα; Νομίζω ότι καταργούμε αυτό που προσπαθούμε να πετύχουμε, έναν έλεγχο και μια διαφάνεια στο πολιτικό χρήμα.<br />Επίσης, διατυπώσατε ενστάσεις για την περικοπή της χρηματοδότησης σε κόμματα που παραβιάζουν τη νομοθεσία. Τι κυρώσεις προτείνετε; Δεν θα πρέπει να υπάρχουν κυρώσεις για το κόμμα που θα παραβιάζει τη νομοθεσία; Δεν πρέπει να συμφωνήσουμε σε αυτό;<br />Και τέλος, ακούστηκαν και αρκετά για την Επιτροπή Ελέγχου, ότι είναι πολιτικά ελεγχόμενη. Σας καλώ να συγκρίνετε τι υπήρχε πριν. Ήταν οκτώ Βουλευτές και δύο δικαστικοί η πλειοψηφία, η πλειονότητα των Βουλευτών από το κυβερνών κόμμα…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Τρεις δικαστικοί και δύο καθηγητές πανεπιστημίου.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Ωραία. Η πλειονότητα και πάλι από το κυβερνών κόμμα. <br />Και σήμερα σας καλούμε, να συνηγορήσετε και εσείς για μία άλλη επιτροπή όπου θα είναι δύο Βουλευτές, ένας από την Κυβέρνηση και ένας από την Αξιωματική Αντιπολίτευση, δύο ανώτατοι δικαστικοί με μόνιμη απασχόληση εκεί και ο Αντιπρόεδρος της Τράπεζας της Ελλάδας. Και άκουσα να λέτε ότι είναι πολιτικά ελεγχόμενο. Δηλαδή, αν πάρουμε την παρούσα σύνθεση της Βουλής, θα είναι ένας Βουλευτής από τη Νέα Δημοκρατία και ένας Βουλευτής από τον ΣΥΡΙΖΑ. Μου λέτε ότι θα συνεννοηθούν η Νέα Δημοκρατία και ο ΣΥΡΙΖΑ εις βάρος του ελληνικού λαού. Δεν νομίζω ότι ούτε εσείς θέλετε να περάσετε κάποιο τέτοιο μήνυμα ούτε εμείς πιστεύουμε σε κάτι τέτοιο.<br />Είναι μία θετική αλλαγή, όπως είναι θετικές οι αλλαγές στο σύνολο των διατάξεων του νομοσχεδίου. Αυτά είναι πολύ θετικά βήματα στην κατεύθυνση της διαφάνειας στη ροή του πολιτικού χρήματος. Θα ήθελα να αναθεωρήσετε κάποιες απ’ αυτές τις απόψεις.<br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Η κ. Γεροβασίλη έχει τον λόγο.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κυρίες και κύριοι Βουλευτές, θα πω για άλλη μία φορά ότι στα δύο ουσιώδη θέματα που εισάγει αυτό το νομοσχέδιο, η βασική μας διαφωνία έχει να κάνει με την εισαγωγή της ιδιωτικής χρηματοδότησης από νομικά πρόσωπα ιδιωτικού δικαίου και με το θέμα των κουπονιών. Η διαφωνία μας δεν είναι τεχνική. Η διαφωνία μας είναι αξιακή, είναι θέμα αρχών. Επιμένουμε ότι πρωταγωνιστές στην πολιτική ζωή δεν θα είναι οι πρωταγωνιστές της οικονομικής ζωής. Δεν θα συμφωνήσω με τον κ. Καραγκούνη. Πρωταγωνιστές στην πολιτική ζωή είναι ο λαός, γι’ αυτό κι εμείς θέλουμε κόμματα των μελών και όχι κόμματα-ανώνυμες εταιρείες. <br />Για το θέμα των κουπονιών, βεβαίως αντιλαμβάνομαι ότι ενδεχομένως να μη θεωρείται αρκετός ο έλεγχος της εφορίας -ο οποίος σαφώς και θα είναι επιβεβλημένος, γιατί μιλάμε για σφραγισμένα κουπόνια και επιστροφή των στελεχών τους- αλλά σαφώς δεν μπορεί στο όνομα τού τι οικονομικό μέγεθος θα προκύψει για το κόμμα, να βάλουμε την απαγόρευση. Ας δούμε ποιος θα βάλει 3 εκατομμύρια ευρώ από κουπόνια. Για να δούμε.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Υπάρχουν κόμματα που παίρνουν 4  εκατομμύρια ευρώ.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Εν πάση περιπτώσει, όσο και να είναι το όριο αυτό, δεν μπορεί κάποιος νόμος να μας απαγορεύσει, να μας επιβάλει πόσους φίλους και πόσα μέλη θα έχουμε και πόσοι θα συνεισφέρουν σ’ αυτό. Δεν γίνεται. Το θέμα είναι ιδεολογικό.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Σας έθεσα, όμως, ένα ερώτημα. Αν ο χ΄ ή ο ψ΄ Χριστοφοράκος…</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Δεν μπορούμε στο όνομα όλων όσων ισχυριστήκατε να κάνουμε καταγραφή μελών. Δεν γίνεται. Αυτή είναι η δική μας άποψη. Για ποιον λόγο; Διότι εμείς θέλουμε κόμματα των μελών. Δεν ξέρω αν τα ξέρετε εσείς αυτά τα κόμματα αλλά εμείς αυτά θέλουμε.<br />Επίσης, ήθελα να πω κάτι προς τον κ. Τσούκαλη. Όσον αφορά στις οδηγίες της Ευρωπαϊκής Ένωσης που έρχονται για να ενσωματωθούν στην ελληνική νομοθεσία, εμείς δεν συμφωνούμε με όλες επειδή ήλθαν από την Ευρωπαϊκή Ένωση. Εμείς δίνουμε μάχη για αλλαγή συσχετισμών και για αλλαγή κατευθύνσεων μέσα στην Ευρωπαϊκή Ένωση. Η διαφορά μας είναι ότι έχουμε αποφασίσει να παλεύουμε μέσα στην Ευρωπαϊκή Ένωση και όχι έξω απ’ αυτήν, αλλά σαφώς δεν τα θεωρούμε ως ιερά όλα όσα λέγονται από την Ευρωπαϊκή Ένωση. Πολλά εξ αυτών είναι και επικίνδυνα και ύποπτα. <br />Στην αρχική μου εισήγηση, δεν αναφέρθηκα στις τροπολογίες γιατί δεν έφτανε ο χρόνος. Τροπολογία 1874. Είναι η τροπολογία του Υπουργείου Εσωτερικών για το θέμα της σύστασης Επιτροπής Κωδικοποίησης του Δικαίου Τοπικής Αυτοδιοίκησης. Η επιτροπή προβλέπεται στον «ΚΑΛΛΙΚΡΑΤΗ», πλην όμως δεν έχει τη συμμετοχή κομμάτων. Θεωρούμε θετικό ότι εισάγεται το θέμα με συμμετοχή κομμάτων.<br />Θα ήθελα, όμως, να σας πω ότι παρ’ όλο που θεωρούμε ότι μέχρι να φτάσει στη Βουλή πρέπει να έχει γίνει μία μεγάλη επεξεργασία -εξαιτίας του ότι πρόκειται για ένα πολύ μεγάλο κείμενο με πάρα πολλά θέματα- ωστόσο η δική μας άποψη είναι ότι στη Βουλή τελικά θα έπρεπε να είναι με τη διαδικασία νομοσχεδίου και όχι κώδικα, για να μπορεί να αλλάξει κάποιο άρθρο. Αυτή είναι η άποψή μας. Παρ’ όλα αυτά, θεωρούμε ότι η επιτροπή διευρύνεται και αυτό το θεωρούμε θετικό.<br />Επίσης, στην ίδια τροπολογία συμφωνούμε με τα άρθρα που προβλέπουν ρυθμίσεις των χρεών. Συμφωνούμε βεβαίως και με το θέμα της ρύθμισης για το «Βοήθεια στο Σπίτι». Εδώ θα πω για άλλη μία φορά ότι επιτέλους πρέπει να βρείτε μία μόνιμη λύση γι’ αυτό. Είναι εξαιρετικά σοβαρό το θέμα. Συμφωνούμε και με την τελευταία διάταξη.<br />Κύριοι Υπουργοί, δεν συμφωνούμε με το άρθρο 2 της τροπολογίας, γι’ αυτό και σχολίασα στην εισήγησή μου ότι δεν μπορεί κάθε φορά να μας φέρνετε μία τροπολογία με άρθρα, χωρίς να μπορούμε να ψηφίσουμε επί των άρθρων. Αυτό είναι εκβιαστικό προς εμάς.<br />Στο άρθρο 2, εμείς θέλουμε να πούμε «παρών», γιατί το συσχετίζουμε με μερικά ζητήματα του Υπουργείου Μεταρρύθμισης, με τα οποία δεν συμφωνούμε. Πώς θα το κάνουμε εμείς τώρα να ψηφίσουμε το ένα, να ψηφίσουμε το τρία, το τέσσερα, το πέντε; Δεν είναι δυνατόν να μας συμβαίνει αυτό το πράγμα κάθε φορά! Ζητάμε να ψηφίσουμε επί των άρθρων.</speech><speech by="#s74"><from>ΠΡΟΕΔΡΕΥΩΝ</from> Παρακαλώ συντομεύετε.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κύριε Πρόεδρε, είχαμε πει στην αρχή ότι θα έχω λίγο παραπάνω χρόνο για τις τροπολογίες, διότι δεν ξέραμε ποιες τροπολογίες θα γίνουν δεκτές και έτσι δεν τοποθετήθηκα στην αρχή. Ζητώ την ανοχή σας.</speech><speech by="#s74"><from>ΠΡΟΕΔΡΕΥΩΝ</from> Έχετε δύο λεπτά ακόμα.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Ευχαριστώ, κύριε Πρόεδρε. <br />Για την τροπολογία 1894 έχουν τοποθετηθεί οι συνάδελφοι, ο κ. Αλεξόπουλος και η κ. Καφαντάρη, διεξοδικά. Ψηφίζουμε «παρών». <br />Η τροπολογία 1895, για τη μεταφορά μαθητών, επισπεύδει και καλύπτει ένα μέρος των προβλημάτων που έχουν δημιουργηθεί από την ισχύουσα νομοθεσία για τις μεταφορές μαθητών. Θα συμφωνήσουμε. Όμως, επαναλαμβάνουμε ότι δεν είναι δυνατόν με επανειλημμένες τροπολογίες να λυθεί αυτό το ζήτημα. Δώστε οριστική λύση. <br />Και θέλω επί τη ευκαιρία εδώ, να αναφερθώ στην ερμηνευτική εγκύκλιο που έστειλε το Υπουργείο στις 13-10-14. Είναι ένα απαράδεκτο έγγραφο, διότι με αυτόν τον τρόπο, το μόνο που θα συμβεί είναι πέντε χιλιάδες μαθητές της Αθήνας να μην μπορέσουν να μετακινηθούν. Αφήστε το πλαίσιο όπως ήταν για να μπορέσουν μέσα σε δεκαπέντε μέρες να μετακινηθούν όλοι οι μαθητές. Η εγκύκλιος βάζει εμπόδια και πραγματικά θα δούμε πάλι τον κόσμο στο δρόμο. Δεν νομίζω ότι το θέλει κανένας αυτό. <br />Για την τροπολογία 1896 -μίλησε πριν και ο συνάδελφος ο κ. Δρίτσας επ’ αυτού- διαφωνούμε, διότι έχουμε διαφωνήσει συνολικά στην πειθαρχική διαδικασία, όπου θεωρούμε όλο το πλαίσιο αυστηρό και αυθαίρετο. Επομένως, η τροπολογία αυτή είναι μέρος αυτού του σχεδίου και έτσι την καταψηφίζουμε. <br />Στην τροπολογία 1898, υπήρχε η δυνατότητα στον Υπουργό να παρατείνει τη θητεία προϊσταμένων στα εξήντα επτά τους χρόνια. Όταν έγινε αυτό, εμείς διαφωνήσαμε. Σήμερα, καταργείται αυτή η διάταξη. Εδώ θα πούμε «παρών», με την έννοια ότι υπάρχει ένα πλαίσιο –αναπτύχθηκε προηγουμένως και από τον κ. Δρίτσα. Εδώ πάμε για ένα κομματικό κράτος, με το οποίο είμαστε κάθετα αντίθετοι. Κάποιοι που ήταν διευθυντές και ήταν διορισμένοι παραμένουν, κάποιοι που θα είναι από κρίσεις φεύγουν. Είδαμε πολλά παραδείγματα. Αυτήν την τροπολογία δεν θα τη στηρίξουμε. Θα πούμε «παρών». <br />Η τροπολογία 1910 που ήρθε σήμερα το πρωί, ζητάει το 40% της κρατικής χρηματοδότησης να είναι ακατάσχετο και ανεκχώρητο. Εδώ θέλουμε να πούμε το εξής: Θα μπορούσαμε και να συζητήσουμε. Όλοι αντιλαμβανόμαστε μερικά προβλήματα. Όμως, υπάρχουν μερικά προαπαιτούμενα για να συζητήσουμε για αυτό. Το ένα είναι η πολιτική δέσμευση ότι τα διάδοχα σχήματα υπαρχόντων κομμάτων θα έχουν το ίδιο ΑΦΜ κ.λπ.. Δεν υπάρχει αυτό. Ζητήσαμε να υπάρχει σαφής διάταξη αλλά δεν υπάρχει. Θα πρέπει να υπάρξει για να συζητήσουμε. Θα πρέπει να μας δοθούν στοιχεία ρυθμίσεων δανείων για να μπορέσουμε να συζητήσουμε.<br />Επίσης θα πρέπει να ρυθμιστεί και το ζήτημα που είπα σε όλες μου τις τοποθετήσεις, δηλαδή η έγκαιρη απόδοση χρημάτων ετησίως στα κόμματα με ένα ποσοστό στην αρχή του κάθε έτους -50%, 60%, ό,τι θέλετε βάλτε. <br />Εάν αυτά υπάρξουν σαν προϋποθέσεις, μπορούμε, πραγματικά, να συζητήσουμε για τα θέματα που βάζει η τροπολογία. Αλλά μέχρι τότε δεν μπορούμε.<br />Συμφωνούμε με τη βουλευτική τροπολογία 1909. <br />Βεβαίως, είναι ευχάριστο ότι απεσύρθη η τροπολογία 1902, η οποία φαντάζομαι ότι αντιληφθήκατε και εσείς ότι ήταν καταστροφική για τους ΟΤΑ, τιμωρώντας για ευθύνες που πιθανώς δεν ήταν όλες δικές τους. Εγώ έχω ολόκληρο σκεπτικό για αυτό. Απεσύρθη η τροπολογία, οπότε δεν θα το αναπτύξω. Ελπίζω να αποσυρθεί για πάντα. <br />Σας ευχαριστώ. <br /></speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Κύριε Πρόεδρε, θα μπορούσα να έχω τον λόγο για να κάνω κάποιες νομοτεχνικές βελτιώσεις;</speech><speech by="#s74"><from>ΠΡΟΕΔΡΕΥΩΝ</from> Έχετε τον λόγο, κύριε Υπουργέ.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Στην τροπολογία 1874 «Έλεγχος των οικονομικών των πολιτικών κομμάτων και των αιρετών αντιπροσώπων Βουλής και Ευρωπαϊκού Κοινοβουλίου», προσθέτουμε στον τίτλο τη φράση «και άλλες διατάξεις». <br />Στην ίδια τροπολογία, στο άρθρο 3 παράγραφος 2, όπου η φράση «μέχρι τη δημοσίευση του παρόντος νόμου», αντικαθίσταται με τη φράση «έως 30-9-2014», τώρα γίνεται «έως 30-10-2014» για να προλάβουν κάποιοι δήμοι.<br />Αυτές ήταν οι νομοτεχνικές βελτιώσεις. <br />Επίσης, γίνεται δεκτή η τροπολογία 1911 την οποία κατέθεσε κι επί της οποίας επιχειρηματολόγησε ο κ. Παυλόπουλος. <br />Εκκρεμεί, κύριε Πρόεδρε, ακόμα μία νομοτεχνική βελτίωση, σε σχέση με το θέμα το οποίο προέκυψε με τα κουπόνια.<br /></speech><speech by="#s74"><from>ΠΡΟΕΔΡΕΥΩΝ</from> Οι δύο νομοτεχνικές βελτιώσεις που διαβάσατε μπορούν να κατατεθούν στα Πρακτικά και να διανεμηθούν.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη <br />συνεδρίασή μας παρακολουθούν από τα άνω δυτικά θεωρεία, σαράντα μαθητές και μαθήτριες και τέσσερις εκπαιδευτικοί συνοδοί τους από το Δημοτικό Σχολείο Ροϊτικών Αχαΐας. <br />Η Βουλή τούς καλωσορίζει. <br /></speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Μπορώ να έχω τον λόγο, κύριε Πρόεδρε;</speech><speech by="#s74"><from>ΠΡΟΕΔΡΕΥΩΝ</from> Για να μιλήσετε;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Για να κάνω μια συμπλήρωση. Είναι κάτι διευκρινιστικό.</speech><speech by="#s74"><from>ΠΡΟΕΔΡΕΥΩΝ</from> Ορίστε, έχετε τον λόγο.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Κύριοι συνάδελφοι -αν το δέχεται το Σώμα βεβαίως- επειδή η τροπολογία την οποία έφερε το Υπουργείο Εσωτερικών είναι μεγάλη, έχει έξι διατάξεις κι επειδή υπάρχει μια ένσταση από την πλευρά του ΣΥΡΙΖΑ για το άρθρο 2, εγώ θέλω να ζητήσω να κατατεθεί σαν χωριστή τροπολογία το άρθρο 2, έτσι ώστε τα υπόλοιπα άρθρα να είναι ομόφωνα.</speech><speech by="#s74"><from>ΠΡΟΕΔΡΕΥΩΝ</from> Να δούμε πρακτικά άμα γίνεται.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Πρακτικά, ναι.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Σωστότερο είναι να γίνεται έτσι.</speech><speech by="#s74"><from>ΠΡΟΕΔΡΕΥΩΝ</from> Λοιπόν, προχωρούμε τη διαδικασία και θα επανέλθουμε σε αυτό.<br />Κύριε Κουτσούκο, έχετε τον λόγο.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Ευχαριστώ, κύριε Πρόεδρε.<br />Νομίζω ότι σήμερα, τουλάχιστον, έγινε μια προσπάθεια να αποδείξουμε ότι ανταποκρινόμαστε στο αίτημα της κοινωνίας που ζητάει περισσότερη διαφάνεια, έλεγχο στο πολιτικό χρήμα και συστολή σε ό,τι αφορά τους πόρους που διαθέτουν τα κόμματα για την κάθε είδους δραστηριότητά τους, δεδομένου ότι είμαστε σε μια περίοδο όπου ο λαός βιώνει, με τη μείωση του βιοτικού του επιπέδου, σοβαρές επιπτώσεις από την κρίση.<br />Άρα, όλα τα κόμματα δεν έχουν κανένα περιθώριο να επιδεικνύουν μια συμπεριφορά που προκαλεί σε ό,τι αφορά τις δραστηριότητές τους. Αυτό το καταλαβαίνουν τα κόμματα. Εμείς τι κάνουμε εδώ; Εμείς ερχόμαστε να αυστηροποιήσουμε διατάξεις που είχαν θεσπιστεί τη δεκαετία του 2000 και περιόριζαν τις δαπάνες των Βουλευτών και των κομμάτων. Να τις βάλουμε κάτω από δρακόντειες ελεγκτικές διαδικασίες. Και αυτό, αναμφίβολα είναι ένα θετικό βήμα, όποιες επιφυλάξεις και να έχει ο καθένας. Δεν είναι ένα βήμα οπισθοχώρησης. Κι ενδεχόμενα όταν θα συζητηθούν άλλες αλλαγές στο πολιτικό σύστημα που πρέπει να συζητηθούν, να αλλάξουμε και τους όρους της λειτουργίας του πολιτικού συστήματος, για να μη χρειάζονται οι ελεγκτικοί μηχανισμοί, ώστε να αποτρέπουμε την είσοδο του μαύρου χρήματος στην πολιτική ζωή αλλά αυτό να γίνεται με τον έλεγχο των πολιτών. Αυτό είναι ένα μεγάλο στοίχημα.<br />Τώρα, εκείνο που έχει σημασία για τις διατάξεις του νομοσχεδίου -και θέλω να με ακούσει προσεκτικά ο κύριος Υπουργός γιατί θα επιμείνω σε αυτό- είναι το εξής: Εμείς ως ΠΑΣΟΚ, από την επιτροπή αλλά και σήμερα και χθες, είχαμε κάνει καθαρό πως δεν μπορούμε να αποδεχτούμε τη λογική της απαγόρευσης της είσπραξης μικρών ποσών από τα μέλη των κομμάτων μέσω των κουπονιών. Το έχω αναλύσει και πολιτικά. Θεωρώ ότι είναι αντικοινοβουλευτικό, διότι τα κόμματα πρέπει να έχουν ανθρώπους που τα στηρίζουν μέσα από αυτήν τη διαδικασία. <br />Ο κύριος Υπουργός έκανε μια νομοτεχνική βελτίωση, η οποία και κατά τη δική μου άποψη -άκουσα και άλλους συναδέλφους- δεν αντιμετωπίζει το θέμα, διότι με τον τρόπο που προστέθηκε στην παράγραφο 4 του άρθρου 5, ουσιαστικά δεν αντιμετωπίζει το ζήτημα όπως το θέσαμε εμείς, καθώς το προηγούμενο εδάφιο είναι εκείνο που επιβάλλει να είναι ονομαστικά τα κουπόνια. Άρα, λοιπόν, θέλει άλλη ονομαστική διατύπωση.<br />Η δική μου πρόταση είναι ότι πρέπει να προστεθεί στο δεύτερο εδάφιο -όχι των παραγράφων 1, 2 και 3, σε άλλα θέματα αναφέρονται αυτά- και να λέει: «κατ’ εξαίρεση της διάταξης αυτής επιτρέπεται στα κόμματα να κάνουν οικονομικές εξορμήσεις», για να είναι καθαρό ότι δεν αφορά τα επώνυμα κουπόνια, αυτό που είπα ότι δεν μπορείς να μαζεύεις δεκάρικα, τάλιρα ή δίφραγκα και να του λες: «δώσε μου το ΑΦΜ σου».<br />Κύριε Υπουργέ, θέλω να γίνει σαφές αυτό. Την περιμένουμε με ευκρίνεια. Προσέξτε. Δεν είμαστε κατά του ελέγχου των κομμάτων που πρέπει να έχουν αριθμημένα κουπόνια και να αποδίδεται λογαριασμός, διότι αυτό έχει να κάνει και με την εσωτερική τους διαφάνεια. Δεν μπορεί να είναι ανεξέλεγκτη αυτή η διαδικασία, γιατί δεν ζούμε σε κοινωνία αγγέλων. Και μέσα στα κόμματα και έξω από τα κόμματα υπάρχουν αυτοί που μπορεί να θελήσουν να κάνουν κάποια λαθροχειρία. Περιμένω, λοιπόν, τη διατύπωση και θα κρίνει την ψήφο μας.<br />Έρχομαι στις τροπολογίες. Εγώ θεωρώ ότι είναι πολύ θετική η πρωτοβουλία του Υπουργείου Περιβάλλοντος να αντιμετωπίσει ένα ζήτημα, το οποίο ταλανίζει την ελληνική οικογένεια. Βλέπουμε εκατοντάδες γνωστούς μας που ζουν σε πολυκατοικίες στην Αθήνα να μην μπορούν να βάλουν πετρέλαιο και ταυτόχρονα να μην μπορούν να αντικαταστήσουν τους καυστήρες για να τους κάνουν με φυσικό αέριο. Αυτό έπρεπε να το λύσουμε με ένα θέμα. Έρχεται, λοιπόν, εδώ το Υπουργείο και φέρνει μια ρύθμιση, η οποία -κατά την άποψή μου- με την απλοποίηση των οικοδομικών αδειών, με την ένταξη αυτής της διαδικασίας στις εταιρείες που προωθούν το φυσικό αέριο, νομίζω ότι λύνει ένα πολύ σημαντικό θέμα.<br />Επίσης, για τις άλλες τροπολογίες δεν έχουμε αντίρρηση, γιατί λύνουν θέματα. Θέλω να κάνω μια παρατήρηση για τον κ. Μητσοτάκη και να τελειώσω με αυτό. Σε κάθε νομοσχέδιο έχουμε μια τροποποίηση του Κώδικα Κατάστασης των Δημοσίων Υπαλλήλων. Και ποιος την κάνει; Την κάνει το Υπουργείο που έχει την ευθύνη να κωδικοποιήσει τη νομοθεσία, για να μπορεί να τα διαβάζει ο απλός πολίτης και ο δημόσιος υπάλληλος. Αν μη τι άλλο, τουλάχιστον δεν συμβάλλει με αυτόν τον τρόπο της νομοθέτησης ανεξάρτητα από τις σκοπιμότητες που υπηρετούνται.<br />Με αυτές τις παρατηρήσεις, κύριε Πρόεδρε, θέλω να κλείσω τη δευτερολογία μου καλώντας, εφόσον ο κύριος Υπουργός αποδεχτεί την νομοθετική διατύπωση που έχω προτείνει, να μην εμμείνουμε άλλο σε αυτό, γιατί πιστεύω ότι λύνουμε το ζήτημα που τέθηκε και είναι ιδεολογικό και πολιτικό για την αξιοποίηση των κουπονιών στις οικονομικές εξορμήσεις των κομμάτων.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Γρέγος για τέσσερα λεπτά.</speech><speech by="#s62"><from> ΑΝΤΩΝΙΟΣ ΓΡΕΓΟΣ</from> Ευχαριστώ.<br />Αναφερθήκαμε εκτενώς και στο νομοσχέδιο και στις τροπολογίες. <br />Για την τροπολογία 1895/98, είπαμε ότι ψηφίζουμε «ναι». Θα αφήσω για το τέλος μια συγκεκριμένη τροπολογία. <br />Για την τροπολογία 1896 που αφορά στο ζήτημα της συγκρότησης λειτουργίας δευτεροβάθμιου πειθαρχικού συμβουλίου ψηφίζουμε «όχι».<br />Επίσης, «όχι» ψηφίζουμε για την τροπολογία 1898/100 που αφορά τυπικά ζητήματα με την πρόσθεση εδαφίου στο ν. 411/2013 για τον Υπαλληλικό Κώδικα.<br />Ψηφίζουμε «όχι» και στην τροπολογία 1874/96 που αφορά και αυτή διάφορα ζητήματα της αρμοδιότητας του Υπουργείου Εσωτερικών.<br />Φυσικά ψηφίζουμε «όχι» στην τροπολογία 1902/101 που αφορά τους ΟΤΑ.<br />Την ώρα που μιλάμε για σκάνδαλα και διαφάνεια, την ίδια στιγμή εδώ μέσα στη Βουλή φέρνετε αυτήν την αισχρή τροπολογία με αριθμό 1910, εκπρόθεσμη φυσικά, η οποία λέει ότι ποσοστό 40% της συνολικής κρατικής χρηματοδότησης που λαμβάνει κάθε κόμμα και συνασπισμός κομμάτων είναι ακατάσχετο και ανεκχώρητο. Μιλάμε φυσικά για μια τροπολογία-σκάνδαλο, τη στιγμή που κάτι τέτοιο δεν ισχύει για κανέναν Έλληνα πολίτη. Και εδώ απορώ. Καλά από το ΠΑΣΟΚ και τη Νέα Δημοκρατία δεν το περίμενα αλλά και ο ΣΥΡΙΖΑ εδώ δεν τοποθετήθηκε όπως θα έπρεπε. Έτσι σκοπεύετε να κυβερνήσετε και εσείς;<br />Είναι μία τροπολογία-σκάνδαλο. Δηλαδή την ώρα που οι τράπεζες έχουν το δικαίωμα να πάρουν τα σπίτια των Ελλήνων πολιτών, δεν μπορούν να βάλουν χέρι και να πάρουν τα δάνεια και τα χρήματα που δικαιούνται από τα κόμματα. <br />Ζητάμε και απαιτούμε την άμεση απόσυρση αυτής της τροπολογίας, γιατί, όπως ξέρουν όλοι και τα δύο κόμματα ΠΑΣΟΚ και Νέα Δημοκρατία, Νέα Δημοκρατία και ΠΑΣΟΚ, είναι ένα και το αυτό. Χρωστάνε γύρω στα 250 εκατομμύρια ευρώ σε τράπεζες και πραγματικά μας κάνει τρομερή εντύπωση και σε εμάς και σε όσους μας παρακολουθούν, πως σήμερα φέρνετε μία τέτοια τροπολογία. Ελπίζουμε μέχρι τη λήξη της συνεδρίασης να έχει αποσυρθεί. <br />Μιλάμε για ένα αίσχος, ένα αίσχος που, πραγματικά, δεν έχει τελειωμό και περιμένουμε να γίνουν επιτέλους εκλογές -άσχετα με το αν θα μαζευτούν ή δεν θα μαζευτούν εκατόν ογδόντα Βουλευτές, που αποκλείεται φυσικά να μαζευτούν- προκειμένου επιτέλους να μιλήσει ο ελληνικός λαός. <br />Χρωστάτε και αφού χρωστάτε, σημαίνει ότι δεν μπορείτε να κάνετε και κανέναν οικονομικό έλεγχο και φυσικά όχι μόνο στα κόμματα σας αλλά ότι δεν μπορείτε να φέρετε και οικονομική ανάπτυξη στην πατρίδα. Εφόσον, λοιπόν, χρωστάτε, κλείστε τα κόμματά σας, κλείστε και τα γραφεία σας στη Συγγρού. Δεν θα φτωχύνει η δημοκρατία χωρίς το ΠΑΣΟΚ και τη Νέα Δημοκρατία. Η δημοκρατία φτωχαίνει πιο πολύ με την παρουσία αυτών των κομμάτων.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κ. Γεώργιος Κυρίτσης από τη Δημοκρατική Αριστερά.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Εμείς σε κάποια πράγματα, κύριε Πρόεδρε, ήμασταν πάρα πολύ καθαροί από την πρώτη στιγμή και σε όλες τις συναντήσεις που κάναμε. <br />Κατ’ αρχάς, δεν θεωρούμε ότι μπορούμε να κάνουμε ένα νομοσχέδιο για τη διαφάνεια του πολιτικού χρήματος και να έχουμε πίσω μας σκιές και μάλιστα σκιές, τις οποίες ενώ παρακαλούμε να έρθει εδώ να ξεκαθαρίσουν τα δύο κόμματα, αυτά αδιαφορούν. <br />Δεν μπορείς να γίνει ποτέ πιστευτός στον ελληνικό λαό, αν δεν έχεις ξεκαθαρίσει το εξής: «Αποφάσισα πλέον εγώ, σαν πολιτικό προσωπικό, να έχω ξεκάθαρη σχέση με το κράτος και τους Έλληνες πολίτες». <br />Τώρα εδώ υπάρχουν κάποιες τροπολογίες. Θα τις δούμε όλες. Αυτό που θέλω πάντως να τονίσω, είναι ότι υπάρχει ένα πρόβλημα. Εμείς δεν είπαμε ποτέ τα κόμματα να μην έχουν ανθρώπους να τα στηρίζουν, έστω και με το μικρό τους οβολό του 1 ευρώ ή των 2 ευρώ ή των 5 ευρώ. Αυτό είναι –αν θέλετε- και η πεμπτουσία σε ένα κόμμα. Το κόμμα πρέπει να έχει ανθρώπους που είναι εκεί, που τρέχουν. Βέβαια, είναι σαφές από την άλλη πλευρά ότι ζητάμε από 1 ευρώ και 2 ευρώ ΑΦΜ και όλα και αφήνουμε τα τεράστια ποσά να περνάνε έτσι. <br />Δεν έχω να πω πάρα πολλά πράγματα. Ξέρετε, είμαστε σε άλλη Δημοκρατική Αριστερά κι εγώ προσωπικά. Είμαι μπερδεμένος με τα αυτονόητα. <br />Εμένα με πείραξε πάρα πολύ ότι εχθές έπρεπε να μιλήσουμε και ξαφνικά υπήρξε ένα υβρεολόγιο, ως προς το γιατί είμαστε εδώ, ποιοι είμαστε, τι λέμε, ποιοι μιλάνε κ.λπ.. Έχει πια αρχίσει η Βουλή να μην κουβεντιάζει το αντικείμενό της. Λυπάμαι γι’ αυτά που είπε ο Υπουργός χθες το βράδυ. Εγώ έχω μείνει κατάπληκτος. Εχθές ήρθαμε εδώ να μιλήσουμε για κάποια πράγματα. Δηλαδή, εμείς φταίμε; Ψέγεις εμάς, οι οποίοι δεν συμμετείχαμε σε αυτό το πανηγύρι που έγινε και που τα δύο κόμματα ευθύνονται για το ότι η χώρα έφτασε ως εδώ; Και φταίμε εμείς για αυτό το πράγμα; <br />Λοιπόν, έχουμε καταλήξει σε κάποια πράγματα που θέλουμε να ψηφίσουμε. Θα μελετήσουμε ξανά και τις δύο ονομαστικές που θέλουν να βάλουν και στα δύο άρθρα. Στο ένα έτσι κι αλλιώς ήμασταν αντίθετοι. Θα επανέλθουμε. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς. <br />Ο κ. Ιωάννης Γκιόκας, από το Κομμουνιστικό Κόμμα Ελλάδας, έχει τον λόγο.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ευχαριστώ, κύριε Πρόεδρε. <br />Μπορεί το συγκεκριμένο νομοσχέδιο με τη σημερινή ψηφοφορία και την αυριανή να καταστεί νόμος του κράτους αλλά εμείς λέμε ότι σε καμμία περίπτωση το συγκεκριμένο νομοσχέδιο και οι διατάξεις του, δεν πρέπει και δεν μπορούν να νομιμοποιηθούν στη συνείδηση του ελληνικού λαού. Τουλάχιστον από τη δική μας μεριά, ως ΚΚΕ, αυτό θα επιδιώξουμε να γίνει, να μη νομιμοποιηθεί αυτό το νομοσχέδιο και οι διατάξεις του στη συνείδηση του ελληνικού λαού. <br />Γιατί; Διότι εμπεριέχει διατάξεις που είναι πάρα πολύ επικίνδυνες, και αυτές που αφορούν τη νομιμοποίηση των σχέσεων και των συναλλαγών νομικών προσώπων, δηλαδή επιχειρήσεων, με κόμματα και Βουλευτές αλλά και αυτές που αφορούν το γενικευμένο «φακέλωμα» πολιτών με την ονομαστικοποίηση των κουπονιών. Επίσης κάνουμε την πρόβλεψη, επειδή εδώ μιλάμε για ένα συνολικότερο νομοθετικό πλαίσιο της Ευρωπαϊκής Ένωσης, ότι αυτή η ιστορία δεν θα μείνει εδώ αλλά θα συνεχιστεί. <br />Σε σχέση με τις τροπολογίες -αναφέρθηκα και στην πρωτολογία μου- θα πω μόνο ότι στην τροπολογία 1874, βεβαίως υπάρχει η απαράδεκτη διάταξη του άρθρου 2, που δίνει το δικαίωμα στον Υπουργό να ορίζει τα πρόσωπα των γενικών διευθυντών. Επειδή ανέφερε ότι αυτό αφορά μεταβατικό στάδιο, εδώ μπορούμε να κάνουμε μια παράφραση αυτού που λέει ο λαός, ότι «ουδέν μονιμότερον του προσωρινού», και να πούμε ότι εδώ ισχύει το «ουδέν μονιμότερον του μεταβατικού». <br />Ακόμη, όμως, κι αν φύγει η συγκεκριμένη διάταξη από την τροπολογία, όπως προτάθηκε, υπάρχει και το άρθρο 5, που -κατά τη γνώμη μας- συνεχίζει να κρατάει σε ομηρία, όσο κι αν δίνει μια προσωρινή λύση, αυτούς τους εργαζόμενους. <br />Το δεύτερο ζήτημα, είναι ότι υπάρχουν σε διάφορες τροπολογίες και στην τροπολογία 1874 και στην τροπολογία 1896, τα ζητήματα που αφορούν τις ληξιπρόθεσμες οφειλές σε δήμους. Δίνεται μια λύση μέσω μιας ρύθμισης. Εδώ, πρέπει να υπάρχει μέριμνα, μέσα και από την καταγραφή που έχουν οι κοινωνικές υπηρεσίες των δήμων, για οικογένειες οι οποίες δεν έχουν ούτε τα στοιχειώδη, να απαλλαγούν τελείως από μια σειρά τέτοιες οφειλές, που αφορούν οφειλές σε δήμους ή σχετικά νομικά πρόσωπα. <br />Σε σχέση με τη μεταφορά των μαθητών ψηφίζουμε «παρών» και αναφέραμε τους λόγους. Είναι η πέμπτη ή η έκτη τροπολογία με αυτήν την ίδια πανομοιότυπη διατύπωση, που έρχεται τα τελευταία δύο-τρία χρόνια. Αντί να δοθεί, δηλαδή, μια μόνιμη λύση και να μην είναι στην αρχή κάθε σχολικής χρονιάς οι μαθητές και οι οικογένειές τους στο έλεος και με την αγωνία αν θα πάνε ή όχι στο σχολείο, αυτήν τη στιγμή δίνεται μια λύση που είναι προσωρινή και δεν λύνει το πρόβλημα. <br />Σε σχέση με την τροπολογία για το ανεκχώρητο και το ακατάσχετο της κρατικής επιχορήγησης, εμείς ψηφίζουμε κατηγορηματικά «κατά». <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Κι εμείς ευχαριστούμε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, θα ήθελα τον λόγο.</speech><speech by="#s74"><from>ΠΡΟΕΔΡΕΥΩΝ</from> Θα σας τον δώσω σε λίγο.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Κύριε Πρόεδρε, θα ήθελα να καταθέσω μια νομοτεχνική βελτίωση.</speech><speech by="#s74"><from>ΠΡΟΕΔΡΕΥΩΝ</from> Ορίστε, κύριε Υπουργέ.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Σε σχέση με αυτά που είπε ο Κοινοβουλευτικός Εκπρόσωπος του ΠΑΣΟΚ, καταθέτω μια νομοτεχνική βελτίωση, έτσι ώστε να μπορεί να συλλέγεται ποσό μέχρι 150.000 ευρώ ετησίως με τη μορφή των ανώνυμων κουπονιών. <br /></speech><speech by="#s74"><from>ΠΡΟΕΔΡΕΥΩΝ</from> Τον λόγο έχει η κ. Κωνσταντοπούλου και στη συνέχεια ο κύριος Πρόεδρος. <br />Κυρία Κωνσταντοπούλου, έχετε τον λόγο για τέσσερα λεπτά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ, κύριε Πρόεδρε. <br />Ειλικρινά, καταπλήσσομαι με τον αμετανόητο τρόπο με τον οποίο επιχειρείτε οι κυβερνητικοί Βουλευτές και οι Υπουργοί, να συγκαλύψετε για άλλη μια φορά μια επιχείρηση κάλυψης και εξοικονόμησης της διαπλοκής σας. <br />Είναι εξόφθαλμη η διαπλοκή των κομμάτων σας με εκπροσώπους του τραπεζικού συστήματος. Είναι εξόφθαλμη η διακριτική μεταχείριση των κομμάτων σας από το τραπεζικό σύστημα. Είναι εξόφθαλμο ότι την ίδια ώρα που χειμάζεται ο απλός πολίτης και καταδιώκεται και οχλείται και κατατρύχεται από τράπεζες και εισπρακτικές εταιρείες, εσείς απολαμβάνετε ουσιαστικά αναστολή των επισπεύσεων και αναστολή των κατασχέσεων, τις οποίες δίνετε και στους εαυτούς σας. <br />Κύριε Καραγκούνη, φέρατε μια τροπολογία εκπρόθεσμη σήμερα –και έσπευσε ο κ. Ντινόπουλος να την κάνει δεκτή- με την οποία ουσιαστικά επιφυλάσσετε στα δικά σας κόμματα άλλη μια ασυλία, άλλη μια προστασία και αυτοπροστασία σε σχέση με τις οφειλές σας. <br />Διότι ξέρετε ότι είναι φωτογραφική και ξέρετε ότι η ιδέα σάς ήρθε, όταν σας υπενθύμισα χθες το βράδυ ότι το ίδιο είχατε κάνει τον Απρίλιο του 2012, σε σχέση με τις εκλογικές δόσεις του 2011 και 2012, που ανέμεναν τα κόμματά σας. <br />Χθες στην ομιλία σας, δεν αναφέρατε τίποτε σχετικά με αυτήν την ανάγκη τροποποίησης του νομοθετήματος, τίποτε σχετικά με αυτό που θα κάνατε, άλλη μία εκπρόθεσμη τροπολογία-«ντροπολογία» σαν αυτές των οποίων έχουμε χάσει το μέτρημα και για τις οποίες βγάλαμε βιβλίο το Μάιο του 2014 και εντεύθεν πρέπει να βγάλουμε δεύτερο τόμο. <br />Και καταθέτω στα Πρακτικά και γι’ αυτήν τη συζήτηση -γιατί είναι απολύτως σχετική- τη «Μαύρη Βίβλο της Ντροπής», που δείχνει πως έχετε μετατρέψει εσείς, τα κόμματά σας -Νέα Δημοκρατία και ΠΑΣΟΚ- το Κοινοβούλιο σε μηχανισμό ξεπλύματος των δικών σας σκανδάλων, τα οποία δημιουργείτε σε συνεργασία, εμπλοκή και διαπλοκή με άλλες εξωθεσμικές εξουσίες.<br /><br />Στη χθεσινή σας ομιλία είπατε ότι είναι προσβολή το γεγονός ότι αυτονοήτως είπα ότι πρέπει ο Πρωθυπουργός να κληθεί στην έρευνα αυτή που γίνεται για απόπειρα δωροδοκίας ή δωροδοκία Βουλευτών και να προσδιορίσει ποιοι ήταν εκείνοι οι Βουλευτές -πέραν του αριθμού ο οποίος συμποσούται στους εκατόν  πενήντα τέσσερις έως εκατόν πενήντα πέντε των κομμάτων σας-, οι οποίοι στο μυαλό του ήταν διαθέσιμοι ήδη από τον Ιούνιο του 2014, να ψηφίσουν αντίθετα με όλα όσα έχουν ψηφίσει σε αυτήν εδώ την κοινοβουλευτική περίοδο σε όλα τα νομοσχέδια, τις ονομαστικές ψηφοφορίες και τα λοιπά ζητήματα και να τοποθετηθούν, επίσης, αντίθετα με όλα όσα έχουν δηλώσει κατά περιεχόμενο και ουσία σε όλη αυτήν την κοινοβουλευτική περίοδο. Διότι, αν σε πείσμα της πολιτικής, κοινοβουλευτικής και δημόσιας στάσης τους υπάρχει μία προσδοκία αλλαγής, αυτή η προσδοκία, την οποία ο Πρωθυπουργός μάλιστα διαφήμισε από τον Ιούνιο του 2014, πρέπει να εξηγηθεί, διότι δεν παραπέμπει πουθενά αλλού παρά σε υπόγειες διεργασίες, όπως αυτές για τις οποίες έχουμε μιλήσει κατ’ επανάληψη.<br />Κλείνοντας, θα ήθελα να κάνω μία αναφορά στον κ. Κεδίκογλου, διότι ενημερώθηκα ότι εν απουσία μου, θέλησε να αποποιηθεί των ευθυνών του εν σχέσει με το διορισμό του κ. Γκίκα Μάναλη.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Κυρία Κωνσταντοπούλου, είπατε για απευθείας αναθέσεις.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Κεδίκογλου, έχω τα Πρακτικά αυτών που είπατε και –δόξα τω Θεώ- γνωρίζω τι είπα εγώ.<br />Είστε ο Υπουργός που διόρισε τον κ. Γκίκα Μάναλη και για να το θυμηθείτε, σας καταθέτω από τη «ΔΙΑΥΓΕΙΑ», μια και είστε υπέρ της διαφάνειας, την πράξη διορισμού. <br /></speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Άλλο αυτό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Επίσης, είστε ο Υπουργός και Βουλευτής ο οποίος στο νόμο για τον ΕΝΦΙΑ –για τον οποίο τώρα λέτε ότι κάποιοι κακοί τεχνικοί μας τον έφεραν- ψήφισε να αρθεί η ποινική, αστική και διοικητική ευθύνη του κ. Γκίκα Μάναλη για τη διαχείριση, την οποία εσείς του είχατε αναθέσει.</speech><speech by="#s74"><from>ΠΡΟΕΔΡΕΥΩΝ</from> Ολοκληρώστε παρακαλώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αν αυτά εσείς θεωρείτε ότι δεν σας αφορούν και αφορούν άλλους, επειδή συμβαίνει βεβαίως να αφορούν και άλλους –δηλαδή, συγκεκριμένα, επειδή εγώ δεν μιλάω αορίστως, αφορούν εσάς, τον κ. Καψή, τον κ. Στουρνάρα και φυσικά τον κ. Αθανασίου, ο οποίος επιτρέπει τέτοιου είδους ρυθμίσεις, που είναι ευθεία παρέμβαση στη δικαιοσύνη– αυτό είναι τελικά ενδεικτικό της αντίληψής σας για την ευθύνη σας και της αντίληψής σας για τη δημοκρατία.<br />Και είναι ακριβώς αυτή η αντίληψη, που έχει απαξιώσει το ουσιαστικό πολιτικό περιεχόμενο της λειτουργίας των κομμάτων σας αλλά που δεν πρέπει να διαχυθεί και να σπιλώσει τη λειτουργία των κομμάτων ως θεσμών και θεμελίων της δημοκρατίας.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Κύριε Πρόεδρε, θα ήθελα τον λόγο επί προσωπικού.</speech><speech by="#s74"><from>ΠΡΟΕΔΡΕΥΩΝ</from> Έχετε τον λόγο, κύριε Κεδίκογλου.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Η κ. Κωνσταντοπούλου, αναφέρθηκε χθες ότι έβαλα τον κ. Μάναλη να κάνει απευθείας αναθέσεις. Επί των ημερών μου δεν έγιναν απευθείας αναθέσεις. <br />Από εκεί και πέρα, η κ. Κωνσταντοπούλου διακρίνεται για τις προσωπικές της επιθέσεις και για τη μισαλλοδοξία της. Δεν εκπλήσσετε, κυρία Κωνσταντοπούλου. Άλλωστε εσείς πρωτοστατήσατε, έτσι ώστε οι συνδικαλιστές σας στο σωματείο, όπου υπήρξατε και προστατευόμενο τέκνο για πάρα πολλά χρόνια, να μου κόψουν τη σύνταξη και την περίθαλψη. <br />Με προσωπικές επιθέσεις, στοχοποιώντας τους αντιπάλους σας και με ψεύδη, κυρία Κωνσταντοπούλου, δεν προχωράει η πολιτική, γυρνάει πίσω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θα ήθελα να απαντήσω.</speech><speech by="#s74"><from>ΠΡΟΕΔΡΕΥΩΝ</from> Μισό λεπτό, γιατί πρέπει να κάνουμε οργανωμένη τη συζήτηση.<br />Κύριε Κεδίκογλου, θεωρώ ότι ακούστηκε το σχόλιό σας. Η απάντησή σας δεν συνιστά προσωπικό θέμα και δεν μπορούμε να προχωρήσουμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Υπήρξε σαφής προσωπική επίθεση.</speech><speech by="#s74"><from>ΠΡΟΕΔΡΕΥΩΝ</from> Ωραία. Έχετε ένα λεπτό να εξηγήσετε σε τι συνίσταται το προσωπικό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>  Κύριε Κεδίκογλου, η αήθης αναφορά σας σε γεγονός το οποίο γνωρίζετε ότι οι πρωτοστατήσαντες της συκοφαντίας έχουν άρον-άρον ανασκευάσει, δείχνει απλώς ότι είστε αμετανόητος συκοφάντης. <br />Εν σχέσει τώρα με προσωπικές σας υποθέσεις, που αφορούν την ένταξή σας στην ΕΣΗΕΑ και στα ταμεία των δημοσιογράφων, θέλω μόνο να σας πω το εξής: Από ένα δημοσιογράφο θα ανέμενα, τουλάχιστον, να γνωρίζει ότι η λέξη «μισαλλοδοξία» αναφέρεται στις θρησκευτικές πεποιθήσεις. Είναι εντελώς αδόκιμη. Μην τη χρησιμοποιείτε ξανά και ξανά. Απλώς δείχνετε την άγνοιά σας και εκτίθεστε εν σχέσει και με την ιδιότητα και με την πορεία σας.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from>  Θα ήθελα τον λόγο, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Μισό λεπτό. Είμαστε σε μια φάση δευτερολογιών. Υπήρξαν οι αμοιβαίες τοποθετήσεις. Εγώ πρέπει να προχωρήσω και να δώσω τον λόγο στους Κοινοβουλευτικούς Εκπροσώπους. Δεν μπορούμε να συνεχίσουμε.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Συγγνώμη, κύριε Πρόεδρε, αλλά δεν μπορεί να πετάει λάσπη.</speech><speech by="#s74"><from>ΠΡΟΕΔΡΕΥΩΝ</from> Δείτε τα Πρακτικά μετά. Είναι τοποθετήσεις. Γράφτηκαν στα Πρακτικά και τα δικά σας και της κ. Κωνσταντοπούλου. <br />Δεν μπορεί η Βουλή να γίνει…</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from>  Δεν μπορεί να πετάει λάσπη όποτε θέλει η κ. Κωνσταντοπούλου.</speech><speech by="#s74"><from>ΠΡΟΕΔΡΕΥΩΝ</from> Καθένας έχει την ευθύνη των λόγων του, κύριε Κεδίκογλου. Γι’ αυτό μη το συνεχίζουμε. Δεν θα τελειώσει ποτέ έτσι. Να σεβαστούμε και τη διαδικασία. <br />Βλέπω ότι η ώρα είναι 16:00΄. Είναι οι Κοινοβουλευτικοί Εκπρόσωποι που πρέπει να μιλήσουν, ο Πρόεδρος ο κ. Κακλαμάνης και ο κ. Δρίτσας θέλει να κάνει μία ανακοίνωση.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Σε ό,τι αφορά τις προσωπικές επιθέσεις σε αυτήν την Αίθουσα, δεν τις ξεκίνησα εγώ.  Τις ξεκίνησε η κ. Κωνσταντοπούλου από χθες.</speech><speech by="#s74"><from>ΠΡΟΕΔΡΕΥΩΝ</from> Δόθηκε η δυνατότητα να γίνουν τοποθετήσεις και αυτό μπορούσε να κάνει το Προεδρείο.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from>  Κύριε Πρόεδρε, επειδή είναι μια πάγια τακτική ή θα προστατεύετε τους Βουλευτές ή θα πρέπει να μας αφήνετε να απαντάμε.</speech><speech by="#s74"><from>ΠΡΟΕΔΡΕΥΩΝ</from> Εγώ θα ευχόμουν οι συζητήσεις στη Βουλή να έχουν άλλο χαρακτήρα.</speech><speech by="#s116"><from> ΣΊΜΟΣ ΚΕΔΙΚΟΓΛΟΥ</from> Σε όλες τις τοποθετήσεις έτσι ήμουν, κύριε Δραγασάκη. Η κ. Κωνσταντοπούλου ρίχνει το επίπεδο εκεί κάτω.</speech><speech by="#s74"><from>ΠΡΟΕΔΡΕΥΩΝ</from> Να βάλουμε εδώ μία τελεία σε αυτό το θέμα.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Έχω ζητήσει κι εγώ τον λόγο, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ, θέλουν να μιλήσουν ο κ. Καραγκούνης, ο κ. Δρίτσας και ο κ. Κακλαμάνης. <br />Κύριε Δρίτσα, θέλετε να μιλήσετε ή να κάνετε κάποια ανακοίνωση;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Θα ήθελα να πω δυο πράγματα.</speech><speech by="#s74"><from>ΠΡΟΕΔΡΕΥΩΝ</from> Τότε να πάμε με τη σειρά. <br />Κύριε Υπουργέ, να ακούσετε πρώτα του Κοινοβουλευτικούς Εκπροσώπους και μετά να απαντήσετε. <br />Αρχίζουμε με τον κύριο Πρόεδρο.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Κύριε Πρόεδρε, πρέπει να απαντήσω στην κ. Κωνσταντοπούλου.</speech><speech by="#s74"><from>ΠΡΟΕΔΡΕΥΩΝ</from> Θα έχετε τον λόγο έτσι κι αλλιώς. Είστε Κοινοβουλευτικός Εκπρόσωπος. <br />Κύριε Κακλαμάνη, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Έχω τη γνώμη ότι δεν είναι δυνατόν κάθε μέρα η Αίθουσα αυτή να μην δίδει θέματα πολιτικών αντιπαραθέσεων, αλλά προσωπικών συγκρούσεων. Ο κόσμος, κύριε Πρόεδρε, παρακολουθεί και εξανίσταται. Και θεωρεί ότι όλοι εδώ μέσα μαλώνουμε, υβρίζουμε, συκοφαντούμε, μια και τέτοιου είδους αλληλοκατηγορίες αναπτύσσονται από μερικούς. Πρέπει να μιλάμε για γεγονότα και να αποφεύγουμε τους χαρακτηρισμούς. <br />Υπάρχει ένα πολύ σοβαρό θέμα για το οποίο μίλησε χθες το βράδυ και ο κ. Δρίτσας. Το έθεσα σήμερα κι εγώ. Το θεωρώ μείζον πρόβλημα. Διότι, και σήμερα ειπώθηκαν πολλά και από την Κυβέρνηση για τη πενταμελή αυτή επιτροπή που αποτελείται από δύο Αντιπροέδρους της Βουλής, δύο ανώτατους δικαστές και ένα υποδιοικητή της Τράπεζας της Ελλάδος, στους οποίους θα επαφεθούμε για τον έλεγχο των οικονομικών των κομμάτων, όπως επίσης και τον έλεγχο εξήντα χιλιάδων δηλώσεων πόθεν έσχες.<br />Αυτές, κύριε Πρόεδρε, με τον τρόπο που νομοθετεί συνήθως ο Υπουργός Δικαιοσύνης τις πέρασε –αφαιρώντας τες από την αρχή για το ξέπλυμα βρώμικου χρήματος- σε αυτή την πενταμελή επιτροπή, που έρχεται να διαδεχθεί τη μεγάλη επιτροπή από τρεις -όχι δύο- ανώτατους δικαστές, δύο καθηγητές πανεπιστημίων, εκ των οποίων ο ένας είναι πρύτανης του Πανεπιστημίου Αθηνών και δεκατέσσερις τακτικούς και αναπληρωματικούς εκπροσώπους των κομμάτων.<br />Όσα και αν λένε όσοι θέλουν να παρουσιάσουν ότι εδώ μέσα είμαστε μία «παρέα», πιστεύω ότι κανένα κόμμα, αν βρίσκει υπαρκτά –εδώ ανύπαρκτα και εμφανίζονται ως υπερυπαρκτά- στοιχεία εις βάρος κάποιου, θα του χαριστεί. Δεν θα χαριστεί παραδείγματος χάριν ο εκπρόσωπος του Κομμουνιστικού Κόμματος στον εκπρόσωπο της Χρυσής Αυγής ή ο εκπρόσωπος της Νέας Δημοκρατίας στον εκπρόσωπο του ΣΥΡΙΖΑ, αν υπάρχει κάτι.<br />Και το πρόβλημα εδώ –σκεφθείτε το σας παρακαλώ είναι ότι όλοι θα νομίσουν ότι οι δεκατέσσερις αυτοί εκπρόσωποι των κομμάτων, οι τρεις ανώτατοι δικαστές, οι δύο καθηγητές πανεπιστημίου, δεν έκαναν τον έλεγχο που έχουμε με το ν.4065/12 ομοφώνως αποφασίσει στη Βουλή να γίνει σε όσους διετέλεσαν Πρωθυπουργοί, Υπουργοί και Αρχηγοί κομμάτων από το ’74 μέχρι το ’12.<br />Διότι αυτό που διέρρευσε, κύριε Πρόεδρε, είναι ότι οι ορκωτοί λογιστές δεν βρήκαν –λέει- τίποτα εκτός από κάποια προβλήματα σε δύο μόνο πρόσωπα. Δεν μπορούμε, λοιπόν, ούτε η Κυβέρνηση ούτε τα κόμματα, να το αφήσουμε έτσι αυτό το θέμα. Θα πρέπει να γίνει έλεγχος σε βάθος, να ανοίξουν λογαριασμοί. Οι ορκωτοί λογιστές δίνουν τη γνώμη τους για στοιχεία που προσκομίζει όποιος θέλει να ελεγχθεί. Τίποτα άλλο δεν κάνουν. Κύριε Πρόεδρε, είναι μείζον θέμα αυτό. <br />Κλείνω εδώ, γιατί ζήτησα ελάχιστο χρόνο. Δεν είναι εδώ ο Υπουργός Διοικητικής Μεταρρύθμισης, ο οποίος «επανιδρύει το κράτος» όπως το «επανίδρυε» για πέντε-πεντέμισι χρόνια ο τότε Πρωθυπουργός, κ. Καραμανλής, αλλά τώρα «ούτε μιλάει, ούτε λαλάει», ούτε κανείς άλλος ρωτάει για το τι έγινε για πεντέμισι χρόνια. Άλλωστε και ως Αξιωματική Αντιπολίτευση ο ΣΥΡΙΖΑ για το μόνο που δεν μιλάει είναι ο κ. Καραμανλής και η τότε κυβέρνηση της Νέας Δημοκρατίας.<br />Είναι, λοιπόν, πραγματικά απαράδεκτη η τροπολογία του με την οποία αποκεφαλίζονται στελέχη της δημόσιας διοίκησης. Εάν, ο κάθε Υπουργός το αποφασίσει. Εάν, κύριε Υπουργέ, από τους γενικούς διευθυντές που έχει το Υπουργείο σας, αποφασίσετε ότι κάποιος δεν σας αρέσει, φεύγει. Αυτό δεν είναι διαβλητό;<br />Δεν θα μπορεί ο καθένας να πει ότι διώξατε κάποιον που δεν είναι δικός σας; Έτσι θα «επανιδρύσετε το κράτος»; Όπως κάνατε και τα πεντέμισι χρόνια και έγινε χειρότερο απ’ ότι το παραλάβατε; <br />Αυτά ήθελα να πω, κύριε Πρόεδρε.<br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Η διαδικασία μας θα συνεχιστεί. Είναι ο κ. Καραγκούνης, είναι ο κ. Δρίτσας και ο Υπουργός και τελειώσαμε για σήμερα.<br />Τον λόγο έχει ο κ. Καραγκούνης.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Κύριε Πρόεδρε, επιτρέψτε μου να πω το εξής: Ο πολιτικός κατήφορος, αυτή πραγματικά η πολιτική αθλιότητα της κ. Κωνσταντοπούλου, δεν έχει τέλος. Τα ίδια ακριβώς που είπε χθες, ήρθε να επαναλάβει και σήμερα. <br />Θα μου πείτε, δεν προσωποποιείται στην κ. Κωνσταντοπούλου. Ο ΣΥΡΙΖΑ συνολικά αυτές τις εβδομάδες τι μας λέει; Ότι οι Βουλευτές είναι αργυρώνητοι και κάνανε προσωπική επίθεση, πέρα από κάθε λογική, στον Πρόεδρο της Δημοκρατίας. Και τι ήρθε να μας πει χθες η κ. Κωνσταντοπούλου; Να καλέσει η εισαγγελέας του Αρείου Πάγου τον Πρωθυπουργό της χώρας, να δώσει εξηγήσεις γιατί έκανε την πολιτική εκτίμηση ότι θα βγουν οι εκατόν ογδόντα ψήφοι. <br />Και σας ρωτάω, κυρία Κωνσταντοπούλου. Στην πρόταση εμπιστοσύνης ο κ. Τσίπρας, δεν επανέλαβε επτά συνολικά φορές ότι δεν θα βρείτε τους εκατόν ογδόντα ψήφους; Να τον καλέσει, λοιπόν, η εισαγγελέας του Αρείου Πάγου να εξηγήσει γιατί το λέει αυτό;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν έχει πρόβλημα.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Αυτή είναι η πολιτική; Αυτό πιστεύετε για την πολιτική; Έτσι θεωρείτε ότι μπορείτε να δηλητηριάζετε την πολιτική; Αυτή είναι η λογική σας; Συγχαρητήρια.</speech><speech by="#s74"><from>ΠΡΟΕΔΡΕΥΩΝ</from> Παρακαλώ, κύριε Καραγκούνη, αν θέλετε μόνο, μην απευθύνεστε προσωπικά.</speech><speech by="#s100"><from> ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</from> Εδώ έχετε κάνει συγκεκριμένα πράγματα. Έχετε πει ότι υπάρχει κουμπαράς, έχετε πει ότι υπάρχει εκβιασμός Βουλευτών. Αυτό είναι ζήτημα της δικαιοσύνης. Και εκεί –το είπα και πριν- θα κληθείτε να δώσετε ονόματα, πράγματα, αποδείξεις συγκεκριμένες. Διαφορετικά θα είστε ένας κοινός συκοφάντης, όχι βεβαίως εσείς προσωπικά, αλλά αυτοί που τα έχουν αναφέρει.<br />Όσον αφορά το άλλο ζήτημα της τροπολογίας που αναφέρατε και ο Κοινοβουλευτικός Εκπρόσωπος, ο κ. Δρίτσας, αλλά και η κ. Γεροβασίλη, στην ουσία αντιλαμβάνονται τη λογική. Διότι πρέπει να υπάρχει ένα δίχτυ προστασίας ακατασχέτου για τα κόμματα. Γιατί; Για να μην εκβιάζονται τα κόμματα. Αυτή είναι η λογική της τροπολογίας. Βεβαίως, θα συμφωνήσω ότι μπορεί να υπάρχουν και μπορούν να γίνουν βελτιώσεις αλλά αυτό είναι ένα άλλο ζήτημα.<br />Ευχαριστώ πολύ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Ευχαριστώ και εγώ.<br />Τον λόγο έχει ο κ. Δρίτσας.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ, κύριε Πρόεδρε.<br />Μια φράση. Ο ΣΥΡΙΖΑ και όλοι οι Βουλευτές του, όταν επικαλούμαστε και χαρακτηρίζουμε προβληματικές συμπεριφορές, λέμε και αναφερόμαστε σε συγκεκριμένα πράγματα. Αν θέλουμε να πετάμε τη μπάλα στην εξέδρα, να αποφεύγουμε τις ευθύνες, αυτό είναι μια ακόμα καλή ευκαιρία, για να κρίνει ο ελληνικός λαός πως φέρεται το κάθε κόμμα και ο καθένας. <br />Και σε αυτήν τη συζήτηση σε αυτό το νομοσχέδιο, συμφωνώ απολύτως –το είπε ο Πρόεδρος, ο κ. Κακλαμάνης, στην πρώτη του ομιλία- δεν υπάρχουν συλλογικές ευθύνες. Συλλογικές, όμως, και ατομικές πολιτικές ευθύνες υπάρχουν, για να αποσαφηνίζονται οι γκρίζες ζώνες σε κάθε κατεύθυνση.<br /> Όταν, λοιπόν, έχουμε τέτοια πράγματα σε εκκρεμότητα, δεν μπορεί ένα τέτοιο νομοσχέδιο που έρχεται και εισάγεται, να μη συνοδεύεται όχι από αυτοκριτική αλλά από περιγραφή των πραγματικοτήτων που γέννησαν την ανάγκη αυτού του νομοσχεδίου και των τρόπων, του πως βιώθηκαν, πως αναλύθηκαν οι αιτίες που τα γέννησαν και οι μηχανισμοί που τα έκρυψαν. Χωρίς αυτό δεν υπάρχει ειλικρίνεια.<br />Εμείς, καταθέτουμε αίτημα διενέργειας ονομαστικής ψηφοφορίας για τα άρθρα 5 και 7 του σχεδίου νόμου. Δηλαδή, για τη θεσμοθέτηση, την απαγόρευση και την παρεμπόδιση ενίσχυσης των κομμάτων από τους απλούς πολίτες με τη διαδικασία των κουπονιών, των θεωρημένων από την εφορία και όλα αυτά τα όσα προβλέπει το άρθρο 5 και για τα νομικά πρόσωπα ιδιωτικού δικαίου, που επιτρέπεται από τούδε να χρηματοδοτούν κόμματα, κάτι το οποίο εμείς το θεωρούμε απαράδεκτο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Συγγνώμη, χωριστά το ένα από το άλλο τα βάζετε;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Χωριστά. Κάνουμε πρόταση ονομαστικής ψηφοφορίας για το άρθρο 5 και για το άρθρο 7. Όποιος θέλει ψηφίζει το ένα ή το άλλο.<br />Δεν κάνουμε πρόταση ονομαστικής ψηφοφορίας για το άρθρο 1, όπου εμπεριέχεται ο ορισμός της ιδιωτικής χρηματοδότησης, κυρίως διότι το άρθρο 1, περιέχει και τη μείωση του ποσού και του ποσοστού της οικονομικής ενίσχυσης των κομμάτων, κάτι το οποίο εμείς θέλουμε, πραγματικά, να το στηρίξουμε και είμαστε από αυτούς που έχουν τοποθετηθεί πολύ καθαρά απέναντι σε αυτό.<br />Καταθέτω στο Προεδρείο το αίτημα ονομαστικής ψηφοφορίας. <br />Θα κάνω δύο ακόμα σχόλια, κύριε Πρόεδρε. Η συζήτηση τον Ιούλιο του 2009 στην Επιτροπή Θεσμών και Διαφάνειας, ήταν διαφορετική από αυτή που έγινε τώρα. Μπορεί να φανταστεί κανείς τι κλίμα υπήρχε το 2009. Υπήρχαν τοποθετήσεις από τον τότε Υπουργό κ. Παυλόπουλο και στο πλαίσιο της συζήτησης που έγινε από τον κ. Βενιζέλο, που επέμεναν τότε ότι μία λύση υπάρχει, μόνο χρηματοδότηση από το κράτος και από πουθενά αλλού. Αυτό το λέω, για να έχουμε και ένα μέτρο πως τίθενται αυτά τα ζητήματα. Και τώρα έρχεται η Κυβέρνηση και με νομικά πρόσωπα ιδιωτικού δικαίου. <br />Τελειώνω με την τροπολογία με γενικό αριθμό 1894 και ειδικό 97 του ΥΠΕΚΑ. Τα είπε η εισηγήτριά μας. Έχω να καταγγείλω ότι είχε αναγγελθεί πως το σχέδιο της τροπολογίας θα συζητιόταν μέχρι τις 30 Σεπτεμβρίου. Και η ημερομηνία αυτή αναφερόταν ως καταληκτική ημερομηνία διαβούλευσης. Και αναρτήθηκε μόλις προχθές. <br />Λοιπόν, αυτά είναι λεπτομέρειες, είναι βιασύνη, είναι κακή οργάνωση, είναι σκοπιμότητα; Δεν είναι δυνατόν να λειτουργεί η νομοθετική διαδικασία με αυτούς τους όρους και με αυτούς τους κανόνες. Διότι έχει αποδειχθεί ότι η ανάρτηση και η διαβούλευση έχει συντελέσει σημαντικά και στην ποιότητα της νομοθέτησης και στον έλεγχο τον κοινωνικό και σε πολλά άλλα. Ε, λοιπόν, εδώ είναι ένα γεγονός και πρέπει να καταγγελθεί. <br />Τέλος, ο σύντομος διάλογος που έγινε με τον κ. Μητσοτάκη, είναι η απαρχή ενός διαλόγου που εμείς θα τον προκαλέσουμε και θα τον ανοίξουμε. Συγκροτείτε το νέο κομματικό κράτος, με κανόνες και όρους εξαιρετικά ασφυκτικούς και εξαιρετικά, θα έλεγα, σκόπιμους, εν όψει μάλιστα και της κυβερνητικής αλλαγής. <br />Αυτό, ότι εφαρμόζει το νόμο ο κ. Μητσοτάκης, όταν διευθυντές με πολυετή θητεία, με διδακτορικά, τους κάνει υπαλλήλους απλούς και στη θέση τους βάζει πρόσωπα, πολύ γνωστά στο υπηρεσιακό περιβάλλον ότι ανήκουν εμφανώς στο ΠΑΣΟΚ και στη Νέα Δημοκρατία, ε, κατόπιν τούτου να τα πει αλλού ο κ. Μητσοτάκης.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε κι εμείς.<br />Ο Υπουργός έχει τον λόγο και ολοκληρώνουμε.</speech><speech by="#s210"><from> ΑΡΓΥΡΗΣ ΝΤΙΝΟΠΟΥΛΟΣ</from> Είναι πράγματι λυπηρό, κύριε Πρόεδρε, ότι όλη αυτή η θεωρία του «κουμπαρά», η οποία δυστυχώς ξεκίνησε κατά τη διάρκεια της συζητήσεως στη Βουλή για την παροχή ψήφου εμπιστοσύνης στην Κυβέρνηση, συνεχίστηκε μέχρι αυτήν την προκεχωρημένη μεταμεσημβρινή ώρα από Βουλευτές της Αξιωματικής Αντιπολίτευσης.  Θα το πω με μία λέξη μόνο -το είπα και προηγουμένως: Ο κουμπαράς έσπασε, λεφτά δεν υπήρχαν μέσα, υπήρχε όμως ένας χείμαρρος λάσπης. <br />Τώρα, από εκεί και πέρα, για τα άλλα τα παράλογα τα οποία ηκούσθησαν στις τελευταίες αγορεύσεις, από όσα αντελήφθην εγώ, η πρόταση από μεριά Βουλευτών του ΣΥΡΙΖΑ είναι και ο Αρχηγός της Αξιωματικής Αντιπολίτευσης και ο Πρωθυπουργός να πάνε στα δικαστήρια, διότι προεξόφλησαν ο μεν τους εκατόν ογδόντα, ο δε τους εκατόν είκοσι.   <br />Η ζωή δεν είναι δικαστήριο και εν πάση περιπτώσει, η απάντηση θα δοθεί από τους ίδιους τους εκλεγμένους αντιπροσώπους της ελληνικής κοινωνίας. <br />Θέλω να πω μια τελευταία κουβέντα μόνο. Δυστυχώς, απήλθε ο Πρόεδρος της Βουλής, ο κ. Κακλαμάνης. Επειδή αναφέρθηκε στον πρώην Πρωθυπουργό, στον Κώστα Καραμανλή, εγώ απλώς θέλω να του θυμίσω ότι πολύ έγκαιρα η Νέα Δημοκρατία και ο Κώστας Καραμανλής, είχαν καλέσει τότε και τον τότε αρχηγό της αξιωματικής αντιπολίτευσης σε ένα διάλογο και σε μια κοινή πολιτική για να αντιμετωπιστεί η κρίση και αντιμετώπισαν αυτά τα οποία αντιμετώπισαν και στη συνέχεια, ήρθε το γνωστό «λεφτά υπάρχουν». <br />Σε κάθε περίπτωση, θέλω να πω ότι η Κυβέρνηση κατέθεσε ένα νομοσχέδιο, το οποίο, πράγματι, αποτελεί μια σημαντική τομή στα πολιτικά πράγματα της χώρας. Θέλω να συμπληρώσω ότι παρά την ένταση η οποία υπήρξε, παρά τα διάφορα τα οποία ακούστηκαν, που ξεκινήσαμε από το 1965 και φθάσαμε μέχρι το Μανιαδάκη, είναι θετικό ότι από τη μεριά της Αξιωματικής Αντιπολίτευσης, υπάρχει ένα είδος μιας μίνιμουμ συναίνεσης σε κάποιες διατάξεις του νομοσχεδίου. Ας ελπίσουμε ότι αυτό θα αποτελέσει ένα μικρό πρόκριμα, έτσι ώστε νομοθετήματα τα οποία στοχεύουν στο να έχει συνολικά το πολιτικό προσωπικό, όλοι εμείς οι οποίοι είμαστε σε αυτήν την Αίθουσα, μια διαφορετική αντιμετώπιση και μια διαφορετική εικόνα να δώσουμε προς την κοινωνία, αυτή η μίνιμουμ συναίνεση, η οποία υπήρξε, να μπορέσει να συνεχιστεί και στο μέλλον. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Σας ευχαριστούμε και εμείς. <br />Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν.3126/2003: «Ποινική ευθύνη των Υπουργών», όπως ισχύει, δικογραφία που αφορά στον πρώην Πρωθυπουργό κ. Γεώργιο Παπανδρέου και στους πρώην Υπουργούς Οικονομικών κ.κ. Γεώργιο Παπακωνσταντίνου και Ευάγγελο Βενιζέλο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα μας δοθεί, κύριε Πρόεδρε, αυτή η δικογραφία;</speech><speech by="#s74"><from>ΠΡΟΕΔΡΕΥΩΝ</from> Συγγνώμη;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτή η δικογραφία θα μας δοθεί, εν αντιθέσει με όλες τις άλλες που δεν δίνονται;</speech><speech by="#s74"><from>ΠΡΟΕΔΡΕΥΩΝ</from> Νομίζω ότι ακολουθείται η διαδικασία, η οποία ισχύει για όλες.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Η διαδικασία, δυστυχώς, είναι ότι μπαίνουν στο συρτάρι του Προέδρου της Βουλής.</speech><speech by="#s74"><from>ΠΡΟΕΔΡΕΥΩΝ</from> Δεν μπορούμε να το συζητήσουμε τώρα. Δεν είμαι έτοιμος να μπω σε αυτήν τη διαδικασία, επιφυλάσσομαι όμως ως Προεδρείο να ενημερωθεί το Σώμα, εφόσον υπάρχει ανάγκη, για τη διαδικασία όπως ισχύει. <br />Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του νομοσχεδίου του Υπουργείου Εσωτερικών: «Έλεγχος των οικονομικών των πολιτικών κομμάτων και των αιρετών αντιπροσώπων Βουλής και Ευρωπαϊκού Κοινοβουλίου και άλλες διατάξεις» και θα γίνει η ψήφισή τους χωριστά.<br />Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κατά πλειοψηφία.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Σώμα: Γίνεται δεκτό το άρθρο 2 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 2 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 3 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 3 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 4 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 4 έγινε δεκτό ως έχει κατά πλειοψηφία. <br />Για το άρθρο 5 έχει κατατεθεί αίτηση ονομαστικής ψηφοφορίας από Βουλευτές του ΣΥΡΙΖΑ.<br />Ερωτάται το Σώμα: Γίνεται δεκτό το άρθρο 6 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 6 έγινε δεκτό ως έχει κατά πλειοψηφία. <br />Για το άρθρο 7 έχει κατατεθεί αίτημα ονομαστικής ψηφοφορίας από Βουλευτές του ΣΥΡΙΖΑ. <br />Ερωτάται το Σώμα: Γίνεται δεκτό το άρθρο 8 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 8 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 9 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Παρών.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 9 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 10 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 10 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 11 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 11 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 12 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 12 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 13 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 13 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 14 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 14 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 15 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 15 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 16 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 16 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 17 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 17 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 18 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 18 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 19 όπως τροποποιήθηκε από τον κύριο Υπουργό;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 19 έγινε δεκτό όπως τροποποιήθηκε από τον κύριο Υπουργό κατά πλειοψηφία.<br />Ερωτάται το Σώμα: Γίνεται δεκτό το άρθρο 20 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 20 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτό το άρθρο 21 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς το άρθρο 21 έγινε δεκτό ως έχει κατά πλειοψηφία. <br />Ερωτάται το Σώμα: Γίνεται δεκτή η τροπολογία με γενικό αριθμό 1874 και ειδικό αριθμό 96 όπως τροποποιήθηκε από τον κύριο Υπουργό;</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Έσπασε στα δύο, κύριε Πρόεδρε; Είχε πει ο κύριος Υπουργός ότι θα σπάσει την τροπολογία και θα αφαιρέσει ένα άρθρο.</speech><speech by="#s74"><from>ΠΡΟΕΔΡΕΥΩΝ</from> Δεν είναι εφικτό.  Είναι ως έχει η  τροπολογία. Δεν υπάρχει τεχνική δυνατότητα αυτήν τη στιγμή, άρα καταγράφονται οι απόψεις.<br />Ερωτάται, λοιπόν, το Σώμα: Γίνεται δεκτή η τροπολογία;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Παρών.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1874 και ειδικό αριθμό 96 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδια άρθρα. <br />Ερωτάται το Σώμα: Γίνεται δεκτή η τροπολογία με γενικό αριθμό 1894 και ειδικό αριθμό 97 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Παρών.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1894 και ειδικό αριθμό 97 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1895 και ειδικό αριθμό 98 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1895 και ειδικό αριθμό 98 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1896 και ειδικό αριθμό 99 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κατά πλειοψηφία.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία  με γενικό αριθμό 1896 και ειδικό αριθμό 99 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1898 και ειδικό αριθμό 100 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Παρών.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία  με γενικό αριθμό 1898 και ειδικό αριθμό 100 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1909 και ειδικό αριθμό 106 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία  με γενικό αριθμό 1909 και ειδικό αριθμό 106 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.<br />Ερωτάται το Σώμα: Γίνεται δεκτή η τροπολογία με γενικό αριθμό 1910 και ειδικό αριθμό 107 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s48"><from> ΟΛΓΑ ΓΕΡΟΒΑΣΙΛΗ</from> Κατά πλειοψηφία.</speech><speech by="#s150"><from> ΓΕΩΡΓΙΟΣ ΚΥΡΙΤΣΗΣ</from> Κατά πλειοψηφία.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κατά πλειοψηφία.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία με γενικό αριθμό 1910 και ειδικό αριθμό 107 έγινε δεκτή ως έχει κατά πλειοψηφία και εντάσσεται σε άρθρο του νομοσχεδίου.<br />Ερωτάται το Σώμα: Γίνεται δεκτή η τροπολογία με γενικό αριθμό 1911 και ειδικό αριθμό 108 ως έχει;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτή, δεκτή.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Παρών.</speech><speech by="#s74"><from>ΠΡΟΕΔΡΕΥΩΝ</from> Συνεπώς η τροπολογία  με γενικό αριθμό 1911 και ειδικό αριθμό 108 έγινε δεκτή ως έχει και εντάσσεται στην με αριθμό 1874 τροπολογία του νομοσχεδίου. <br />Κυρίες και κύριοι συνάδελφοι, η ονομαστική ψηφοφορία για τα δύο άρθρα που αναφέρθηκαν θα διεξαχθεί αύριο Πέμπτη στις 12.00΄.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 16.47΄ λύεται η συνεδρίαση για αύριο ημέρα Πέμπτη 16 Οκτωβρίου και ώρα 09.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και αναφορά στη μνήμη του Ελευθερίου Βενιζέλου με αφορμή τη συμπλήρωση των εκατόν πενήντα χρόνων από τη γέννησή του και β) νομοθετική εργασία, συνέχιση της συζήτησης επί του σχεδίου νόμου του Υπουργείου Εσωτερικών: «Έλεγχος των οικονομικών των πολιτικών κομμάτων και των αιρετών αντιπροσώπων Βουλής και Ευρωπαϊκού Κοινοβουλίου και άλλες διατάξεις» και μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Πράξης Νομοθετικού Περιεχομένου «Επείγουσα ρύθμιση για την αναπλήρωση του Γενικού Γραμματέα Δημοσίων Εσόδων λόγω πρόωρης λήξης της θητείας του»  και άλλες διατάξεις». <br />                  Ο</speech></debateBody><br />  </debate><br /></akomaNtoso>
