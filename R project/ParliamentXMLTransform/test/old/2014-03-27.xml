<akomaNtoso><br />  <debate name="Conference"><br />    <meta><br />      <references source="#">  <TLCPerson id="90" href="ontology/parlmember/s90" showAs="Καλαντζής Γεώργιος"/><TLCPerson id="176" href="ontology/parlmember/s176" showAs="Μαρκόπουλος Κωνσταντίνος"/><TLCPerson id="197" href="ontology/parlmember/s197" showAs="Μπέζας Αντώνιος"/><TLCPerson id="9" href="ontology/parlmember/s9" showAs="Αμανατίδης Ιωάννης"/><TLCPerson id="258" href="ontology/parlmember/s258" showAs="Σταθάς Ιωάννης"/><TLCPerson id="115" href="ontology/parlmember/s115" showAs="Κεγκέρογλου Βασίλειος"/><TLCPerson id="88" href="ontology/parlmember/s88" showAs="Κακλαμάνης Νικήτας"/><TLCPerson id="1" href="ontology/parlmember/s1" showAs="Γαβριήλ Αβραμίδης"/><TLCPerson id="68" href="ontology/parlmember/s68" showAs="Δημαράς Ιωάννης"/><TLCPerson id="117" href="ontology/parlmember/s117" showAs="Κεδίκογλου Συμεών"/><TLCPerson id="18" href="ontology/parlmember/s18" showAs="Αραμπατζή Φωτεινή"/></references><br />    </meta><br />    <preface> <docTitle>Συνεδρίαση της βουλης των Ελληνων :  27-3-2014</docTitle></preface><br />    <debateBody>  <speech by="#s90"><from>Καλαντζής Γεώργιος</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 26 Μαρτίου 2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΙΓ΄ συνεδριάσεώς του, της Τετάρτης 26 Μαρτίου 2014, σε ό,τι αφορά την ψήφιση στο σύνολο των σχεδίων νόμου: α) «Κώδικας Μετανάστευσης και Κοινωνικής Ένταξης και λοιπές διατάξεις», β) «Κύρωση του Απολογισμού του Κράτους οικονομικού έτους 2012» και γ) «Κύρωση του Ισολογισμού του Κράτους οικονομικού έτους 2012», καθώς και τα Πρακτικά της Πέμπτης 20 Φεβρουαρίου 2014, της Παρασκευής 21 Φεβρουαρίου 2014, της Δευτέρας 24 Φεβρουαρίου 2014 και της Τρίτης 25 Φεβρουαρίου 2014.)<br />Πριν εισέλθουμε στην ημερήσια διάταξη, έχω την τιμή να ανακοινώσω στο Σώμα την από 26 Μαρτίου 2014 επιστολή της Βουλευτού Β΄ Αθηνών κ. Ειρήνης Δούρου προς τον Πρόεδρο της Βουλής με την οποία γνωστοποιεί τη δήλωση παραίτησής της από το βουλευτικό αξίωμα. <br />Στην επιστολή της η κ. Δούρου αναφέρει τα εξής:<br />«Κύριε Πρόεδρε, σας γνωστοποιώ την παραίτησή μου από το βουλευτικό αξίωμα λόγω της υποψηφιότητάς μου στην Περιφέρεια Αττικής. <br />Αποδεχόμενη την τιμητική πρόταση να ηγηθώ του πολιτικού αγώνα για την ανάληψη της διοίκησης της μεγαλύτερης περιφέρειας της πατρίδας μας, της Αττικής, διαβεβαίωσα από την πρώτη στιγμή πως θα τιμήσω την ψήφο των πολιτών της Αττικής από όποια θέση και αν μου εμπιστευτούν. Σήμερα, λοιπόν, που έχουμε αρχίσει τον αγώνα μας για την Περιφέρεια Αττικής αποφάσισα να παραιτηθώ από τη βουλευτική μου ιδιότητα. Και πήρα αυτή την απόφαση γιατί θεωρώ ότι με αυτόν τον τρόπο θα υπηρετήσω αποτελεσματικότερα την υπόθεση του προεκλογικού αγώνα για την Περιφέρεια Αττικής, την πρώτη περιφέρεια της χώρας. Πρόκειται για μια απόφαση προσωπική με συλλογικό πρόσημο, που εγγράφεται στο συλλογικό μας αγώνα για την κοινωνική και οικονομική ανασυγκρότηση του τόπου.<br />Ρένα Δούρου»<br /></speech><speech by="#s90"><from>Καλαντζής Γεώργιος</from> Καλείται η συνάδελφος η κ. Αυλωνίτου να δώσει το νενομισμένο από το Σύνταγμα και τον Κανονισμό της Βουλής όρκο ενώπιον του εκπροσώπου της Εκκλησίας. <br /></speech><speech by="#s90"><from>Καλαντζής Γεώργιος</from> Άξια και καλότυχη.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Άξια, άξια!</speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, στο σημείο αυτό εισερχόμεθα στη συζήτηση των <br />ΕΠΙΚΑΙΡΩΝ ΕΡΩΤΗΣΕΩΝ<br />Θα ξεκινήσουμε με την πρώτη με αριθμό 711/24-3-2014 επίκαιρη ερώτηση πρώτου κύκλου του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Υγείας, σχετικά με την εξασφάλιση των απαιτούμενων οικονομικών πόρων για την ολοκλήρωση του νέου Νοσοκομείου Χαλκίδας. <br />Τον λόγο έχει ο συνάδελφος κ. Μαρκόπουλος για να αναπτύξει την επίκαιρη ερώτηση.</speech><speech by="#s176"><from> ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</from> Ευχαριστώ, κύριε Πρόεδρε. <br />Κύριε Υπουργέ, εκλέγομαι σε ένα νομό επί μια δεκαετία όπου έχει σταματήσει η εξέλιξη πάνω στα ζητήματα υγείας για τουλάχιστον μια πενταετία. <br />Πριν από πέντε χρόνια -το 2009- επιτέλους και για την Εύβοια ανακοινώθηκε ένα καινούργιο νοσοκομείο στο πλαίσιο του ΕΣΠΑ. Μόνο που το νοσοκομείο αυτό -περίπου διακοσίων κλινών και συνολικού κόστους μαζί με τον εξοπλισμό 71 εκατομμυρίων ευρώ- στο ΕΣΠΑ είχε μόνο 22 εκατομμύρια. <br />Αυτό ήταν γνωστό εξαρχής και υπήρχε η αλλεπάλληλη δέσμευση όλων των Υπουργών Υγείας και όλων των Υπουργών Ανάπτυξης. Θα σας αναφέρω με ονόματα δηλώσεις Υπουργών μέσα στη Βουλή σε ερωτήσεις όλων των συναδέλφων του νομού, όπου υποστήριζαν ότι τα υπόλοιπα 45 περίπου εκατομμύρια ευρώ θα βρισκόντουσαν από το Πρόγραμμα Δημοσίων Επενδύσεων ή από το τομεακό του Υπουργείου Υγείας 2014-2020.<br />Το νοσοκομείο επρόκειτο να παραδοθεί το Μάρτιο του 2013. Σήμερα βρισκόμαστε στο Μάρτιο του 2014 και τα 22 εκατομμύρια προφανώς έχουν εξαντληθεί. Το νοσοκομείο έχει μείνει γιαπί. Έχουν τελειώσει μόνο οι τοιχοποιίες και οι ηλεκτρολογικές εγκαταστάσεις. Δεν υπάρχει καμμία δέσμευση κανενός Υπουργού, κανενός μέλους της Κυβέρνησης για τη συνέχιση των εργασιών και για τα υπόλοιπα χρήματα. Αυτό πλέον αποτελεί σημαντική πρόκληση για τους κατοίκους του νομού, διότι τα στατιστικά δεδομένα καθώς και τα ιατρικά και τα υγειονομικά του νομού είναι τα εξής: Πρώτον, το 47,5% των ασθενών από την Εύβοια μεταναστεύουν στην Αθήνα για να λύσουν τα προβλήματα υγείας. Αυτό είναι επίσημη στατιστική. <br />Δεύτερον, το νοσοκομείο είναι κατώτερο των περιστάσεων. Είναι κάτω του μετρίου από πλευράς κτηριακών εγκαταστάσεων και δυνατοτήτων με ένα άρτιο επιστημονικό, διοικητικό και νοσηλευτικό προσωπικό. Τα δύο άλλα μικρά νοσοκομεία της Καρύστου και της Κύμης υπολειτουργούν σε βαθμό που θα έλεγα ότι είναι πολύ οριακά. <br />Το Κέντρο Υγείας Ιστιαίας, το οποίο φτιάχτηκε με χρήματα του ελληνικού δημοσίου για να έχει τη δυνατότητα μικρής ημερήσιας νοσηλείας με δεκατρείς κλίνες, είναι υποστελεχωμένο. Επίσης, το Κέντρο Υγείας Μαντουδίου είναι άδειο.  <br />Βρισκόμαστε δηλαδή σε μία δύσκολη κατάσταση. Και το κυριότερο από όλα είναι ότι το ΕΚΑΒ στην Εύβοια, εν μέσω 2014, καλύπτει μόνο το μισό νομό. <br />	Ζητούμε, κύριε Υπουργέ, τη δέσμευση της Κυβέρνησης για τα υπόλοιπα 45 εκατομμύρια ευρώ -μας ακούει αυτήν την ώρα όλος ο νομός και το επιστημονικό προσωπικό του χώρου της υγείας- διότι η κατάσταση είναι -θα έλεγα- μη ανεκτή πλέον από το μέσο επίπεδο του πολίτη. <br />Εγώ καταθέτω στη Βουλή απάντηση του κ. Βορίδη από το Δεκέμβριο του 2011 για 7 εκατομμύρια ευρώ από το Υπουργείο Ανάπτυξης συμπληρωματικά με τα 22 εκατομμύρια ευρώ του ΕΣΠΑ. Δεν δόθηκαν ποτέ. <br />Καταθέτω απάντηση από τον Νοέμβριο του 2011 του κ. Μωραΐτη, ως Υφυπουργού Ανάπτυξης για τη δέσμευσή του και για τη ΣΑΕ, η οποία αναφέρεται ως 91/5, για τα υπόλοιπα χρήματα πέραν των 22 εκατομμυρίων ευρώ. Δεν υπάρχουν. <br />Καταθέτω δελτίο Τύπου του συναδέλφου μου και Υφυπουργού της Κυβέρνησης κ. Σίμου Κεδίκογλου για δέσμευσή του για το τομεακό πρόγραμμα 14.20. Δεν υπάρχει. <br /><br />Θα καταθέσω, επίσης, την απάντηση του κ. Λυκουρέντζου, ότι δηλαδή τα υπόλοιπα χρήματα θα είναι στο Πρόγραμμα των Δημοσίων Επενδύσεων, σε παλαιότερη ερώτησή μου πριν από ένα χρόνο. Δεν υπάρχουν. <br />Κύριε Υπουργέ, πρέπει να σας πω, ως Βουλευτής του νομού αλλά και ως γιατρός, ότι εδώ πλέον υπάρχει ένα ζήτημα αξιοπιστίας συνολικά του πολιτικού συστήματος. Και σας μεταφέρω με όλη την υπευθυνότητά μου την αγωνία και την αρνητική έκπληξη την πολιτών και των εργαζόμενων στο χώρο της υγείας για την κατάσταση αυτή. <br />Και σε τελική ανάλυση, ξοδεύτηκαν 22 εκατομμύρια ευρώ από το ΕΣΠΑ με συμμετοχή του ελληνικού κράτους. Αυτά τα χρήματα θα πάνε χαμένα, αν δεν υπάρχει μία στοιχειώδης δέσμευση για να τελειώσει αυτό το νοσοκομείο, το οποίο θα κρατήσει τον κόσμο στην περιοχή, σε μία Χαλκίδα που έχει ξεπεράσει τους εκατό χιλιάδες κατοίκους, δίπλα στην Αθήνα, και ο κόσμος της οποίας ταλαιπωρείται.<br />Ζητώ λοιπόν, από εσάς μία απάντηση. Γνωρίζω πάρα πολύ καλά ότι ξέρετε την κατάσταση. Αντιλαμβάνομαι κι εγώ από τη δική μου πλευρά τη δύσκολη δημοσιονομική κατάσταση της χώρας. Όμως, έργα που έχουμε ξεκινήσει, δεν μπορούμε να τα αφήσουμε, όπως αφήσαμε -λάθος μας- τις αθλητικές εγκαταστάσεις του 2004. Πολύ δε περισσότερο, όταν αυτά τα έργα αφορούν ένα νοσοκομείο. <br />Περιμένω, λοιπόν, την απάντησή σας, κατ’ αρχάς για το αν υπάρχει τομεακό πρόγραμμα για την υγεία και αν μπορούμε να ελπίζουμε ότι θα υπάρχουν κάπου χρήματα. Κι έπειτα, αν υπάρχει κάποια πρόνοια από το Υπουργείο Υγείας ή κάποια άλλη μεθόδευση, που εμένα μου διαφεύγει. <br />Σε κάθε περίπτωση, θα ήθελα να ακούσω τη θετική σας άποψη γι’ αυτήν την προοπτική, γνωρίζοντας την ευαισθησία σας, την εμπειρία σας και τη συνεχή ενασχόλησή σας με τα ζητήματα της υγείας σε όλη την Ελλάδα.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, για εμάς, ως Υπουργείο Υγείας, η ολοκλήρωση του Γενικού Νοσοκομείου Χαλκίδας είναι, όντως, ένα έργο προτεραιότητας. Διότι μόνο έτσι πιστεύουμε ότι θα μπορέσουμε να παρέχουμε καλύτερες υπηρεσίες υγείας στον πληθυσμό της Εύβοιας. <br />Όμως, αυτή η δέσμευση που ζητάτε, είναι μία δέσμευση την οποία δεν μπορεί να δώσει το Υπουργείο Υγείας. Και δεν μπορεί να δώσει αυτήν τη δέσμευση το Υπουργείο Υγείας, διότι σύμφωνα με το σχεδιασμό της νέας προγραμματικής περιόδου το Υπουργείο Υγείας ούτε τομεακό πρόγραμμα έχει -δεν είχε ούτε στο προηγούμενο ΕΣΠΑ- αλλά ούτε και εκχώρηση για υλοποίηση δράσεων του ΕΤΠΑ, του Ευρωπαϊκού Ταμείου Περιφερειακής Ανάπτυξης, στον τομέα της Υγείας έχει. Αυτές οι δράσεις υλοποιούνται μέσα από τα περιφερειακά προγράμματα πλέον στο νέο ΕΣΠΑ. <br />Αντικείμενο του έργου, πράγματι, είναι η μελέτη και η κατασκευή νέου Γενικού Νοσοκομείου Χαλκίδας, συνολικής επιφάνειας τριάντα τριών χιλιάδων τετραγωνικών μέτρων περίπου και δυναμικότητας διακοσίων εβδομήντα οκτώ κλινών, με τον απαραίτητο ξενοδοχειακό και ιατρικό εξοπλισμό. <br />Όντως, ο συνολικός προϋπολογισμός του έργου ξεπερνάει τα 70 εκατομμύρια ευρώ, εκ των οποίων επιλέξιμα είναι μόνο τα 22 εκατομμύρια ευρώ. Από την πληροφόρηση, την οποίαν έχουμε μέσω του Υπουργείου Ανάπτυξης, δεν έχει απορροφηθεί το σύνολο της πίστωσης των 22 εκατομμυρίων ευρώ. Η απορρόφηση είναι περίπου στα 17,5 εκατομμύρια ευρώ και αναμένεται να ολοκληρωθούν και οι υπόλοιποι συγκριτικοί, προκειμένου να υπάρξει πλήρης απορρόφηση του ποσού των 22 εκατομμυρίων ευρώ. <br />Το έργο αυτό αποτελεί ένα μεγάλο έργο, διότι ο προϋπολογισμός του ξεπερνά τα 50 εκατομμύρια ευρώ και έχει υποβληθεί αίτηση επιβεβαίωσης συνδρομής προς την Ευρωπαϊκή Επιτροπή. Αυτή η αίτηση, έχει υποβληθεί από το Υπουργείο Ανάπτυξης σε συνεργασία με την Ενδιάμεση Διαχειριστική Αρχή της Περιφέρειας Στερεάς Ελλάδος, βάσει του σχετικού Κανονισμού της Ευρωπαϊκής Ένωσης. <br />Σύμφωνα με αυτήν την αίτηση επιβεβαίωσης συνδρομής, το έργο θα πρέπει να υλοποιηθεί σε δύο φάσεις, οι οποίες κατανέμονται στις δύο προγραμματικές περιόδους, την προγραμματική περίοδο του προηγούμενου ΕΣΠΑ 2007-2013 και την προγραμματική περίοδο του νέου ΕΣΠΑ 2014-2020.<br />Στην πρώτη φάση περιλαμβάνεται -σύμφωνα πάντα με την αίτηση επιβεβαίωσης συνδρομής- η μελέτη εφαρμογής, τα έργα πολιτικού μηχανικού κτηριακής εγκατάστασης, ηλεκτρομηχανολογικές εγκαταστάσεις και μέρος του ιατρικού και του ξενοδοχειακού εξοπλισμού, ενώ στη δεύτερη φάση περιλαμβάνονται όλες οι συμπληρωματικές εργασίες για τα έργα πολιτικού μηχανικού, συμπληρωματικές εργασίες για την ολοκλήρωση των ειδικών εγκαταστάσεων και η ολοκλήρωση του ιατρικού και του ξενοδοχειακού εξοπλισμού όπως επίσης και η ολοκλήρωση του περιβάλλοντα χώρου και της αποχέτευσης των όμβριων.  <br />Η αίτηση επιβεβαίωσης συνδρομής υποβλήθηκε στην Ευρωπαϊκή Επιτροπή στις 27 Ιουνίου 2013, στη συνέχεια στις 9 Σεπτεμβρίου 2013, στη συνέχεια στις 18 Οκτωβρίου 2013. Η τελευταία επανυποβολή της αίτησης είναι στις 5 Φεβρουαρίου 2014. Το μεγάλο έργο, όμως, δεν έχει εγκριθεί ακόμη από την Ευρωπαϊκή Επιτροπή ώστε να μπορέσει να περάσει ως έργο γέφυρα στη νέα προγραμματική περίοδο. <br />Επαναλαμβάνω ότι αυτές οι αιτήσεις έχουν κατατεθεί με ευθύνη του Υπουργείου Ανάπτυξης και της ενδιάμεσης διαχειριστικής αρχής της Περιφέρειας Στερεάς Ελλάδος.</speech><speech by="#s90"><from>Καλαντζής Γεώργιος</from> Κύριε συνάδελφε, έχετε τον λόγο.</speech><speech by="#s176"><from> ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</from> Ευχαριστώ, κύριε Πρόεδρε.<br />Κύριε Υπουργέ, με εκπλήσσετε, διότι μέχρι χθες γνώριζα ότι υπάρχει τομεακό στο Υπουργείο Υγείας. Εκτιμώ την ειλικρίνεια σας. Εδώ, έχουμε μια γνώση, έχουμε ένα δεδομένο, το οποίο δεν το ξέραμε. Θα ήθελα να σας παρακαλέσω να ενημερώσετε και τα άλλα μέλη της Κυβέρνησης που εκλέγονται στο Νομό της Εύβοιας - είναι δύο- τα οποία λένε διαφορετικά πράγματα. Αυτό δεν είναι δυνατόν να είναι αποδεκτό, δηλαδή, μέλη της Κυβέρνησης να λένε διαφορετικά πράγματα. Αυτό είναι το πρώτο που έχω να σας πω. <br />Το δεύτερο που έχω να σας πω είναι ότι εγώ πολλές φορές ρώτησα την Περιφέρεια. Η Περιφέρεια δεν με έχει ποτέ ενημερώσει ότι υπάρχει αυτή η αίτηση της ενδιάμεσης αρχής της περιφέρειας στην Ευρωπαϊκή Ένωση για αρωγή. Εκτιμώ πάρα πολύ την προσπάθεια του Υπουργείου κι εύχομαι αυτό να τελεσιδικήσει. <br />Αυτό, όμως, το οποίο αντιλαμβάνομαι είναι ότι στην καλύτερη των περιπτώσεων, τα πέντε χρόνια έχουν γίνει δέκα χρόνια. Αυτό σημαίνει, κύριε Υπουργέ, ότι αν για την επόμενη πενταετία ο Νομός Εύβοιας δεν έχει ένα καινούριο νοσοκομείο –πρέπει να σας δηλώσω ότι το παλιό κτηριακά καταρρέει- τότε οφείλει η ηγεσία του Υπουργείου Υγείας να πιέσει τη διοίκηση του Νοσοκομείου της Χαλκίδας και ιδιαίτερα το νέο διοικητή να κάνει καλύτερα τη δουλειά του και να μην εμφανίζεται δύο φορές την εβδομάδα στο νοσοκομείο, να μην κάνει παράτυπες πράξεις στη διοίκηση –αυτά δεν περιέχονται στην ερώτησή μου και δεν θέλω απάντηση, γιατί καταλαβαίνω ότι δεν είστε προετοιμασμένος και το σέβομαι αυτό- να φροντίζει ως διοικητής του νοσοκομείου και τα άλλα μικρά νοσοκομεία και τα κέντρα υγείας, τα οποία είναι απολύτως εγκαταλελειμμένα και κυρίως να σέβεται την ιεραρχία του νοσοκομείου. <br />Επίσης, θέλω να σας ζητήσω, εάν τελειώσει ποτέ ο διαγωνισμός για τα αυτοκίνητα, τις κινούμενες μονάδες του ΕΚΑΒ να αποκτήσουμε κι εμείς στο νομό -αφού δεν έχουμε νοσοκομείο- τουλάχιστον ένα ΕΚΑΒ. Διότι η κατάσταση στο Νομό Εύβοιας στο χώρο της υγείας νομίζω ότι αγγίζει τα όρια πλέον μιας κατάστασης, θα έλεγα, απαράδεκτης για τη σύγχρονη πολιτική ζωή για την οποία δεν έχετε εσείς ευθύνη. Υπάρχει διαχρονική ευθύνη όλων μας σε αυτήν την ιστορία. Αυτό, όμως, πρέπει να το λύσουμε. <br />Επίσης, θέλω να ζητήσω –αφού δεν θα έχουμε πλέον νοσοκομείο και σας το λέω επισήμως- από την ηγεσία του Υπουργείου Υγείας –κι από εσάς το ζητώ και από τον κ. Γεωργιάδη- να μαζευτούν όλοι οι Βουλευτές της Εύβοιας και να έχουμε μια ουσιαστική ενημέρωση για τα θέματα υγείας. Διότι αντιλαμβάνομαι ότι το Υπουργείο Υγείας δεν έχει πλέον στα χέρια του –αφού δεν έχει τομεακό- τον προγραμματισμό ανά την Ελλάδα. Κι αυτό δεν αφορά μόνο την Εύβοια. Η κατάσταση δηλαδή μέσα στη δύσκολη δημοσιονομική κατάσταση αρχίζει και γίνεται, θα έλεγα, εξαιρετικά οριακή. <br />Σας στεναχωρώ. Το καταλαβαίνω. Πρέπει, όμως, να σας πω ότι εκλέγομαι σε έναν νομό και είμαι υποχρεωμένος να μεταφέρω με πολύ μεγάλη ανησυχία την πολύ δύσκολη κατάσταση, η οποία επικρατεί. <br />Ευχαριστώ πολύ.</speech><speech by="#s90"><from>Καλαντζής Γεώργιος</from> Κι εμείς, κύριε συνάδελφε. <br />Κύριε Υπουργέ, έχετε τον λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, αντιλαμβάνομαι την αγωνία σας για την ολοκλήρωση αυτού του μεγάλου έργου για την περιοχή σας, που είναι και δική μας αγωνία ως Υπουργείο Υγείας. Είναι αγωνία μας να ολοκληρώνονται όλες εκείνες οι κτηριακές υποδομές, οι οποίες έχουν ξεκινήσει στις προηγούμενες προγραμματικές περιόδους και να προσφέρονται στους πολίτες. <br />Πρέπει, επίσης, να σας πω ότι με βάση τη μεταρρύθμιση η οποία προωθείται και είναι σε διαδικασία υλοποίησης στην πρωτοβάθμια φροντίδα υγείας, τα κέντρα υγείας πλέον υπάγονται στις διοικήσεις των Υγειονομικών Περιφερειών και όχι στα αντίστοιχα νοσοκομεία. <br />Δεν γνωρίζω τα ζητήματα τα οποία θέσατε για το Διοικητή του νοσοκομείου, τα οποία οφείλω να τα διερευνήσω. Επίσης, πρέπει να σας πω ότι δεν έχει ολοκληρωθεί ακόμη ο διαγωνισμός για την προμήθεια νέων ασθενοφόρων του ΕΚΑΒ, διότι ακόμη βρισκόμαστε σε δικαστικές διενέξεις μεταξύ των εταιρειών.<br />Τώρα, για το άλλο ζήτημα του νοσοκομείου, επανέρχομαι και θέλω να σας απαντήσω με ειλικρίνεια. Το έργο αυτό έχει ενταχθεί και υλοποιείται από την Ενδιάμεση Διαχειριστική Αρχή της Περιφέρειας Στερεάς Ελλάδας, η οποία είναι υπεύθυνη και αρμόδια για όλες τις ενέργειες ολοκλήρωσης του έργου και η οποία εποπτεύεται από το Υπουργείο Ανάπτυξης. Όλα τα έργα κτηριακών υποδομών έχουν ενταχθεί σε αντίστοιχα περιφερειακά προγράμματα. Δεν εποπτεύονται και δεν παρακολουθούνται από το Υπουργείο Υγείας. <br />Η ειδική υπηρεσία, την οποία έχει το Υπουργείο Υγείας, δεν έχει λάβει ούτε κατά την τρέχουσα προγραμματική περίοδο, για το νέο ΕΣΠΑ, εκχώρηση για την υλοποίηση δράσεων του ΕΤΠΑ, του Ευρωπαϊκού Ταμείου Περιφερειακής Ανάπτυξης, στον τομέα της υγείας. Οι αντίστοιχες αρμοδιότητες και εκχωρήσεις έχουν μεταφερθεί στα Περιφερειακά Επιχειρησιακά Προγράμματα. Θα υπάρχουν πλέον, με βάση το σχεδιασμό της νέας προγραμματικής περιόδου, δεκατρία περιφερειακά προγράμματα. Ίσως οι προηγούμενοι Υπουργοί ή ο κ. Λυκουρέντζος, όταν σας απάντησε για τομεακό πρόγραμμα, να μην είχε ολοκληρωθεί τότε ο σχεδιασμός. Και υπήρχε πάντα το αίτημα και από εμάς ως νεότερη πολιτική ηγεσία του Υπουργείου Υγείας να έχει δικό του, χωριστό τομεακό πρόγραμμα το Υπουργείο Υγείας, αλλά δεν έχει.</speech><speech by="#s176"><from> ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</from> Το Υπουργείο Ανάπτυξης, όμως, ξέρει τις προτεραιότητες του Υπουργείου Υγείας; Αυτό είναι το θέμα.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Επομένως, υπάρχουν οι εξής επιλογές: Η πρώτη είναι να υλοποιηθεί μέσα από το Περιφερειακό Πρόγραμμα Στερεάς Ελλάδος. Πρέπει, όμως, να σας πω ότι οι διαθέσιμες πιστώσεις, ο διαθέσιμος προϋπολογισμός από το ΕΤΠΑ του ΠΕΠ Στερεάς Ελλάδος δεν θα επιτρέψει την ένταξη του έργου ως έργο-«γέφυρα» στη νέα προγραμματική περίοδο, γιατί είναι πάρα πολύ μικρός, φτάνει περίπου τα 25 εκατομμύρια, άρα δεν μπορεί ένα τέτοιο έργο να ενταχθεί εκεί. Υπάρχει και σχετική εγκύκλιος ότι είναι λιγότερο από 25 εκατομμύρια το ποσό το οποίο διατίθεται στο Περιφερειακό Πρόγραμμα Στερεάς Ελλάδας για τα έργα στον τομέα της υγείας. <br />Η δεύτερη επιλογή είναι το έργο να χρηματοδοτηθεί ομαλά και σταδιακά από το εθνικό σκέλος του Προγράμματος Δημοσίων Επενδύσεων, όπως αρχικά είχε προγραμματιστεί κατά την ένταξή του. Και εδώ, βέβαια, πρέπει να αναγνωρίσω ότι υπάρχει μία δυσκολία, διότι ο προϋπολογισμός του Προγράμματος Δημοσίων Επενδύσεων στο εθνικό του σκέλος είναι μία μνημονιακή υποχρέωση και είναι περιορισμένος για τα επόμενα τέσσερα χρόνια. <br />Η Τρίτη επιλογή είναι ότι θα πρέπει να ολοκληρωθεί η διαδικασία την οποία ανέφερα προηγουμένως, έγκρισης της αίτησης επιβεβαίωσης συνδρομής προς την Ευρωπαϊκή Επιτροπή για να ενταχθεί ως μεγάλο έργο το υπόλοιπο μη επιλέξιμο ποσό, τα υπόλοιπα χρήματα, ως έργο-«γέφυρα» στη νέα προγραμματική περίοδο. Την ευθύνη για την παρακολούθηση αυτής της αίτησης συνδρομής την έχει το Υπουργείο Ανάπτυξης. <br />Εμείς, επιβεβαιώνω και με αφορμή την ερώτησή σας, ως Υπουργείο Υγείας θεωρούμε ότι το έργο αυτό είναι έργο πρώτης προτεραιότητας και ότι θα πρέπει να ολοκληρωθεί.<br />Ευχαριστώ.</speech><speech by="#s90"><from>Καλαντζής Γεώργιος</from> Κι εμείς ευχαριστούμε.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας του Λαϊκού Συνδέσμου-Χρυσή Αυγή κ. Νικόλαος Μιχαλολιάκος με επιστολή του προς τον Πρόεδρο της Βουλής μάς ενημερώνει πως ο Βουλευτής Κορινθίας κ. Ευστάθιος Μπούκουρας τίθεται εκτός της Κοινοβουλευτικής Ομάδας.<br />Η επιστολή θα καταχωριστεί στα Πρακτικά της σημερινής συνεδρίασης.<br /></speech><speech by="#s90"><from>Καλαντζής Γεώργιος</from> Έχω επίσης την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα πέντε μαθητές και μαθήτριες και πέντε εκπαιδευτικοί από το Γυμνάσιο Νεάπολης Λασιθίου Κρήτης.<br />Η Βουλή τούς καλωσορίζει.<br /><br />Συνεχίζουμε με τη δεύτερη με αριθμό 717/24-3-32014 επίκαιρη ερώτηση πρώτου κύκλου του Βουλευτή Α’ Θεσσαλονίκης του Συνασπισμού Ριζοσπαστικής Αριστεράς κ. Ιωάννη Αμανατίδη προς τον Υπουργό Υγείας, σχετικά με τη λήψη μέτρων επαναλειτουργίας του Νοσοκομείου «Παναγιά» του Γενικού Νοσοκομείου Θεσσαλονίκης «Άγιος Παύλος».<br />Τον λόγο έχει ο συνάδελφος κ. Αμανατίδης.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Ευχαριστώ, κύριε Πρόεδρε.<br />Κύριε Υπουργέ, στην περιοχή της Ανατολικής Θεσσαλονίκης πριν από το 2012 λειτουργούσαν δύο Νοσοκομεία, το «Άγιος Παύλος» και το «ΙΚΑ-Παναγία», συνολικής δυναμικότητας εξακοσίων κλινών. Με Υπουργό τότε τον κ. Λοβέρδο έγινε ενοποίηση των δύο νοσοκομείων σε ένα Γενικό Νοσοκομείο, το «Άγιος Παύλος», δυναμικότητας τετρακοσίων κλινών: διακοσίων πενήντα στο κτήριο «Άγιος Παύλος» και εκατόν πενήντα στο «Παναγία». Η ιδιομορφία του ήταν πως ήταν σε δύο ξεχωριστά κτήρια.<br />Επειδή η ιδιότυπη σύμβαση την οποία είχε το ελληνικό δημόσιο με την ιδιωτική εταιρεία που παρείχε υπηρεσίες υγείας με περίπου εξήντα επτά εργαζόμενους, υπηρεσίες σίτισης, συντήρησης του κτηρίου, μηχανολογικού εξοπλισμού κ.λπ. έληξε στις 30-4-2012 και για να μην υποβαθμιστούν περαιτέρω οι παροχές υγείας στο συγκεκριμένο νοσοκομείο, η ίδια η διοίκηση του «Άγιος Παύλος» ζήτησε τη συνέχιση της σύμβασης, λέγοντας τα εξής αυτολεξεί: «Δεδομένου ότι αφενός το Παράρτημα «Παναγία» αποφέρει σημαντικά κέρδη, καθώς το κόστος ανά ασθενή ανέρχεται κατά μέσο όρο μόλις στα 700 ευρώ» -για να μην τα διαβάζω όλα- «όταν αντίστοιχα το πανελλαδικό είναι 1.000 ευρώ και ότι αφετέρου το κοινωνικό κόστος θα είναι τεράστιο, σε περίπτωση απομάκρυνσης των νοσηλευτικών υπηρεσιών που αυτό παρέχει προς άλλες νοσηλευτικές μονάδες εκτός της Ανατολικής Θεσσαλονίκης, κρίνουμε απαραίτητη τη συνέχισή του». <br />Αυτό το έλυσε τροπολογία η οποία ενσωματώθηκε ως άρθρο 7 στο ν. 4118 με τη συμφωνία όλων των κομμάτων, πλην του ΠΑΣΟΚ. Βέβαια, εδώ πρέπει να τονίσω ότι η Τοπική του ΠΑΣΟΚ Θεσσαλονίκης είχε διαφωνήσει. <br />Κύριε Υπουργέ, πρώτη φορά, νόμος, ο οποίος βοηθάει στην αναβάθμιση των υπηρεσιών υγείας σε μία περιοχή, δεν εφαρμόζεται. Και δεν εφαρμόστηκε με συγκεκριμένες πολιτικές του Διοικητή της 4ης ΥΠΕ κ. Βεντούρη, όπως επίσης και με την απόφαση που έχει πάρει το Διοικητικό Συμβούλιο του Νοσοκομείου «Άγιος Παύλος» στις 5 Μαρτίου και αυτό παρά το ότι στις 20 Φεβρουαρίου παρουσιάστηκε το σχέδιο σύμβασης στην Επιτροπή Κοινωνικών Υποθέσεων, επιφυλάχθηκαν δύο κόμματα τα οποία, όμως, συμφώνησαν στο τέλος όλα στη σύσκεψη που έγινε στο Υπουργείο Υγείας στις 25 Φεβρουαρίου, πλην του ΠΑΣΟΚ. <br />Ως εκ τούτου, η πολιτική απόφαση ανήκει στο Υπουργείο Υγείας, ανήκει στην ίδια τη Βουλή. Και έρχεται μία ανεκδιήγητη απόφαση του «Άγιος Παύλος», η οποία, λίγο ή πολύ, αποκαλεί τους διακόσιους και πλέον Βουλευτές της Ελληνικής Βουλής λαϊκιστές ψηφοθήρες, όπως και όλους τους μαζικούς φορείς. <br />Σας ρωτάμε, λοιπόν, ευθέως –θα επανέλθω και στη δευτερολογία μου- πρώτον, ποια άμεσα μέτρα θα πάρετε έτσι ώστε να επαναλειτουργήσει το νοσοκομείο, γιατί η κατάσταση στη Θεσσαλονίκη γενικά είναι απαράδεκτη και είναι επικίνδυνη για την υγεία, όχι για την ποιότητα της ζωής των κατοίκων, Δεύτερον, τι μέτρα θα πάρετε έτσι ώστε να λυθεί το ιδιοκτησιακό καθεστώς στο «Άγιος Παύλος» και να χτιστεί η νέα πτέρυγα. Και τρίτον, εάν σκοπεύετε να προχωρήσετε σε αντικατάσταση του Διοικητή της 4ης ΥΠΕ και του Διοικητικού Συμβουλίου του Νοσοκομείου «Άγιος Παύλος», το οποίο –σημειωτέον- έμεινε στις 15-5-2013 χωρίς να λάβει υπ’ όψιν του κανένα από τα νέα στοιχεία τα οποία προέκυψαν όλο το επόμενο διάστημα και τα οποία ήταν σε γνώση και του Γενικού Γραμματέα του Υπουργείου κ. Καλλίρη και του υπεάρχη της 4ης ΥΠΕ, αλλά και του παλιού Διευθυντή του Νοσοκομείου «Άγιος Παύλος» κ. Γούναρη.</speech><speech by="#s90"><from>Καλαντζής Γεώργιος</from> Ορίστε, κύριε Υπουργέ, έχετε το λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, όπως γνωρίζετε, το Υπουργείο Υγείας προχωρεί στην υλοποίηση μιας σειράς μεταρρυθμίσεων σε διάφορους τομείς της υγείας, όπως είναι η πρωτοβάθμια φροντίδα υγείας, η δευτεροβάθμια περίθαλψη, το φάρμακο, διότι οι μεταρρυθμίσεις είναι ο μόνος δρόμος για να αντιμετωπίσουμε τις σοβαρές επιπτώσεις, που έχουν υπάρξει στο χώρο της υγείας, λόγω της οικονομικής κρίσης. <br />Στο πλαίσιο, λοιπόν, υλοποίησης της μεταρρύθμισης στη δευτεροβάθμια φροντίδα υγείας το Παράρτημα «Παναγία» του Γενικού Νοσοκομείου Θεσσαλονίκης «Άγιος Παύλος» -το πρώην 2ο Νοσοκομείο Θεσσαλονίκης του ΙΚΑ-ΕΤΑΜ, όπως αναφέρατε και εσείς στην πρωτολογία σας- αξιολογήθηκε και αποφασίστηκε πέρυσι να συμμετέχει ως φορέας συνεισφοράς και να ενσωματωθεί στον ευρύτερο υγειονομικό χάρτη, έτσι ώστε, και σε εξοικονόμηση πόρων να οδηγηθούμε, αλλά και να υπάρξει μία προστιθέμενη αξία για τον πολίτη. <br />Σύμφωνα, λοιπόν, με τις διατάξεις περί διαθεσιμότητας-κινητικότητας εκδόθηκαν οι απαιτούμενες διοικητικές πράξεις, μεταστεγάστηκαν αρχικά τμήματά του -μονάδα τεχνητού νεφρού, νευρολογικό, ενδοκρινολογικό και ουρολογικό- και μεταφέρθηκε το προσωπικό που υπηρετούσε σε αυτά τα τμήματα στο Γενικό Νοσοκομείο «Άγιος Παύλος». Για τα υπόλοιπα τμήματα, τα οποία λειτουργούσαν στο παράρτημα, αποφασίστηκε η συνέχιση των δραστηριοτήτων τους να γίνεται σταδιακά στο πλαίσιο λειτουργίας των αντίστοιχων τμημάτων και μονάδων του Γενικού Νοσοκομείου Θεσσαλονίκης «Άγιος Παύλος», στο οποίο έχει ενταχθεί το παράρτημα. <br />Πράγματι, μετά από συζητήσεις που έγιναν στην Επιτροπή Κοινωνικών Υποθέσεων, με αφορμή και την κατάταξη που ψηφίστηκε στον σχετικό νόμο τον οποίο αναφέρατε, αλλά και συναντήσεις που έγιναν στο Υπουργείο Υγείας, ετέθη το ζήτημα της επαναλειτουργίας του παραρτήματος.<br />Υπάρχει, όμως, η απόφαση του Διοικητικού Συμβουλίου του Γενικού Νοσοκομείου Θεσσαλονίκης «Άγιος Παύλος» -πολύ πρόσφατη, ελήφθη στις 5 Μαρτίου του τρέχοντος έτους-, η οποία είναι αρνητική. Στην απόφαση αυτή το διοικητικό συμβούλιο λέει ότι δεν χρειάζεται να υπάρξει επαναλειτουργία του παραρτήματος. <br />Υπάρχει, επίσης, η αρνητική εισήγηση και άποψη της 4ης Υγειονομικής Περιφέρειας, όπως επίσης υπάρχουν διαφορετικές απόψεις και από άλλους φορείς, για παράδειγμα, από την Ιατρική Σχολή του Αριστοτελείου Πανεπιστημίου.<br />Όπως αντιλαμβάνεστε, βεβαίως, τα θέματα πολιτικής της υγείας είναι θέματα τα οποία χαράσσονται από το Υπουργείο Υγείας, αλλά πρέπει στη χάραξη αυτών των πολιτικών να λαμβάνονται υπ’ όψιν και οι απόψεις των περιφερειακών υπηρεσιών, των αποκεντρωμένων υπηρεσιών, διότι οι περιφερειακές και αποκεντρωμένες υπηρεσίες και δομές έχουν γνώση των πραγματικών αναγκών υγείας του πληθυσμού. <br />Δεν είναι δυνατόν, επομένως, μετά από αυτήν την εξέλιξη, να μη λάβουμε υπ’ όψιν μας τις απόψεις οι οποίες έχουν διατυπωθεί τόσο από το Διοικητικό Συμβούλιο του Νοσοκομείου «Άγιος Παύλος» όσο και από τη διοίκηση της 4ης Υγειονομικής Περιφέρειας. <br />Εμείς αναλαμβάνουμε τη δέσμευση με δική μας πρωτοβουλία να  επαναφέρουμε το ζήτημα για συζήτηση στην αρμόδια Επιτροπή Κοινωνικών Υποθέσεων, προκειμένου να τεθούν όλα τα δεδομένα στο τραπέζι και να υπάρξουν οι αντίστοιχες και οι ανάλογες αποφάσεις.<br />Ευχαριστώ.</speech><speech by="#s90"><from>Καλαντζής Γεώργιος</from> Κύριε Αμανατίδη, έχετε τον λόγο.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Κατ’ αρχάς θεωρώ υπεκφυγή από τον ίδιο τον Υπουργό Υγείας, το γεγονός ότι δεν παρίσταται ο ίδιος, ενώ ο ίδιος χειριζόταν το ζήτημα, όπως και ο Γενικός Γραμματέας του Υπουργείου Υγείας.<br />Εάν κατάλαβα καλά, μας λέτε ότι θα ξαναέρθει το ζήτημα του Νοσοκομείου «Παναγία» στην Επιτροπή Κοινωνικών Υποθέσεων. Παρακαλώ να το διευκρινίσετε αυτό στη δευτερολογία σας. Θα με ενδιέφερε αυτό να το ακούσω.<br />Κύριε Υπουργέ, ο μόνος στη Θεσσαλονίκη ο οποίος υποστηρίζει ότι παρέχονται υπηρεσίες υγείας είναι ο κ. Βεντούρης, ο υπεάρχης, για συγκεκριμένους πολιτικούς και προσωπικούς σχεδιασμούς.<br />Όλη η Θεσσαλονίκη βοά. Βοά ότι δεν μπορούν να δουλέψουν τα Νοσοκομεία «Παπαγεωργίου» και «Ιπποκράτειο», τα οποία δεν έχουν βοηθητικό νοσοκομείο για τις εφημερίες. Θα σας καταθέσω –για να μη φάω τον χρόνο μου- τα σχετικά δημοσιεύματα και τις δηλώσεις που έχουν κάνει οι νοσοκομειακές επιτροπές τόσο στο «Παπαγεωργίου» όσο και στο «Ιπποκράτειο». Το αποτέλεσμα είναι να καλούν έξι γιατρούς στο «Λοιμωδών», για να το ανοίγουν όπως-όπως, για να εξυπηρετηθούν ογδόντα άνθρωποι από τους χίλιους τετρακόσιους. <br />Η κατάσταση στη Θεσσαλονίκη –σας κρούουμε το καμπανάκι του κινδύνου- έχει περάσει την έκρηξη. Η έκρηξη έχει γίνει και εάν θρηνήσουμε θύματα θα είναι υπεύθυνη η πολιτική ηγεσία του Υπουργείου Υγείας. <br />Κύριε Υπουργέ, ποιος κυβερνάει; Είναι ο μόνος νόμος που ήταν θετικός και με σύμφωνη γνώμη Νέας Δημοκρατίας, ΣΥΡΙΖΑ, Δημοκρατικής Αριστεράς, ΑΝΕΛ, ΚΚΕ –το οποίο συμφώνησε με τη δική του τη λογική- και δεν υλοποιήθηκε. Κυβερνάει ο κ. Βεντούρης; Δηλαδή οι νόμοι είναι κάτω από τον υπεάρχη; Είναι δυνατόν να λέει –θα σας το διαβάσω όπως το λέει, είναι μνημείο ύβρεων- η διοίκηση του «Άγιος Παύλος» ότι συνεδριάζουν «λαμβάνοντας υπ’ όψιν τις έρπουσες φήμες από πρόσωπα με αμφιλεγόμενα κίνητρα, οι οποίες όμως δημιουργούν αδικαιολόγητα κλίμα αμφιβολιών και αβεβαιότητας» και, παρακάτω, «κάθε σκέψη επαναλειτουργίας δεν μπορεί να έχει άλλα κίνητρα από αυτά του λαϊκισμού και της ψηφοθηρίας»; Ποιοι είναι αυτοί και με τίνος πλάτες τολμούν να λένε αυτά;<br />Εμείς ως ΣΥΡΙΖΑ υποστηρίζουμε ότι το νοσοκομείο πρέπει να επαναλειτουργήσει. Θα βοηθήσει τις υπηρεσίες υγείας στη Θεσσαλονίκη. Απ’ ό,τι καταλαβαίνω, δεν παίρνετε θέση για τον Διοικητή και για το Διοικητικό Συμβούλιο του Νοσοκομείου «Άγιος Παύλος». Κρατάω τη δέσμευσή σας ότι θα το ξαναφέρετε το ζήτημα.<br />Κύριε Υπουργέ, ήταν τετρακόσιες κλίνες και τώρα είναι διακόσιες. Το προσωπικό που πήγε στο Νοσοκομείο «Άγιος Παύλος» καταβάλλει ηρωικές προσπάθειες, αλλά οι χώροι είναι ακατάλληλοι. Στριμωχτήκανε. Πάνω από οκτώ ώρες είναι ο χρόνος αναμονής. Οι ίδιοι οι εργαζόμενοι στο «Άγιος Παύλος» λένε ότι οι υπηρεσίες έχουν πέσει. <br />Δεν είναι ζήτημα κόστους. Έχω τα σχετικά έγγραφα και θα τα καταθέσω στη Βουλή. Θεωρώ ότι πρέπει να λειτουργήσει. Να πάρετε την πολιτική απόφαση. Μου κάνει μεγάλη εντύπωση ότι, ενώ έχετε τη στήριξη όλων των κομμάτων της Βουλής –πλην του ΠΑΣΟΚ, για ευνόητους λόγους, να μην τους εξηγήσω- δεν προχωράτε στην υλοποίηση μέτρων που θα ανακούφιζαν τους πολίτες, ειδικά σε περίοδο κρίσης.<br />Είναι ένας νόμος που θα διευκόλυνε και θα βοηθούσε, με κοινή συμφωνία, και δεν υλοποιείται. Ποιος κυβερνάει, λοιπόν, το Υπουργείο; Ή είναι υπηρεσιακοί παράγοντες ή κάνουν ό,τι θέλουν αυτοί. Γιατί σκόπιμα κάνουν όλες αυτές τις κινήσεις όλο αυτό το διάστημα, έτσι ώστε να φέρουν την πολιτεία μπροστά σε τετελεσμένα γεγονότα.<br />Είναι ανάγκη να αποσυμφορηθεί και το Νοσοκομείο «Άγιος Παύλος». Οι εργαζόμενοι θα βάλουν πλάτη να ξαναλειτουργήσει το νοσοκομείο. Είναι ένα από τα στολίδια και με προσωπικές επιλογές που «κούμπωσαν» στην κινητικότητα. Οι υπηρεσιακοί παράγοντες χρησιμοποίησαν την κινητικότητα. <br />Χαρακτηριστικό παράδειγμα, κύριε Μπέζα –και εάν θέλετε, απαντήστε μου-, είναι λιθοτρίπτης που λειτουργούσε στο Νοσοκομείο «Παναγία». Τον Μάιο του 2013 σταμάτησε να λειτουργεί ο μοναδικός στην κεντρική Μακεδονία και δεν ξανάγινε ποτέ. <br />Ο μοναδικός λιθοτρίπτης στην κεντρική Μακεδονία λειτουργεί από τον Ιανουάριο του 2014 στο «Ιπποκράτειο». Ένας λιθοτρίπτης στην κεντρική Μακεδονία! Εγώ σας λέω. Δεν χρειάζεται δεύτερος; Και γιατί δεν έγινε επί οκτώ μήνες λιθοτρίπτης, με αποτέλεσμα να δίνονται πεντακοσάρια στις ιδιωτικές κλινικές; Ποιος στέλνει τον κόσμο και με ποια σκοπιμότητα στις ιδιωτικές κλινικές; <br />Αν θέλετε, στο κλείσιμό σας διευκρινίστε ότι θα ξαναέρθει το θέμα στην Επιτροπή Κοινωνικών Υποθέσεων, πράγμα το οποίο θεωρώ θετικό. <br />Καταθέτω τα έγγραφα που προανέφερα.<br />Ευχαριστώ πολύ. <br /></speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, επαναλαμβάνω αυτό που είπα και στην πρωτολογία μου, ότι εμείς, ως Υπουργείο Υγείας, θα επαναφέρουμε το θέμα προς συζήτηση στην Επιτροπή Κοινωνικών Υποθέσεων της Βουλής στο επόμενο χρονικό διάστημα. <br />Δεύτερον, αν θέλετε και πιστεύετε ότι πρέπει να υπάρχει ένα αποκεντρωμένο σύστημα υγείας, μία περιφερειακή διάρθρωση των δομών της υγείας και ένας περιφερειακός σχεδιασμός των δομών της υγείας, τότε δεν μπορεί να μη δέχεστε ότι πρέπει να λαμβάνουμε υπ’ όψιν τις απόψεις και τις γνώμες των αποκεντρωμένων υπηρεσιών και δομών του Υπουργείου, διότι αυτές γνωρίζουν τις πραγματικές ανάγκες.<br />Δεν νομίζω ότι εσείς, σαν κόμμα, δεν είστε υπέρ του αποκεντρωμένου σχεδιασμού του Εθνικού Συστήματος Υγείας. Αν, λοιπόν, είστε –που πιστεύω ότι είστε-, τότε οφείλετε και εσείς, όπως κάνουμε εμείς, να σέβεστε τις απόψεις των αποκεντρωμένων υπηρεσιών και δομών. Οι υγειονομικές περιφέρειες είναι ένας θεσμός που πρέπει να στηρίξουμε. Δεν τον στηρίζουμε, όμως, όταν λέμε ότι τα πάντα τα αποφασίζουμε εμείς από την Αθήνα και αυτοί δεν παίρνουν μέρος σε τίποτα κι είναι μόνο για να δίνουν τις άδειες και τις μεταθέσεις του προσωπικού.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Στηρίζονται στα δεδομένα του Μαΐου. Τώρα έχουν αλλάξει τα δεδομένα, κύριε Υπουργέ.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Μην με διακόπτετε, παρακαλώ.</speech><speech by="#s90"><from>Καλαντζής Γεώργιος</from> Σας παρακαλώ, κύριε συνάδελφε.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Τρίτον, δεν πρέπει να κινδυνολογείτε και να δημιουργείτε πανικό για τα θέματα προσφοράς υπηρεσιών υγείας και για τα πιθανά προβλήματα που υπάρχουν στην περιοχή της Θεσσαλονίκης. Προφανώς και υπάρχουν προβλήματα στο Εθνικό Σύστημα Υγείας και στις δομές που έχουμε στη Θεσσαλονίκη.<br />Επειδή, όμως, μιλήσατε για πολλά στοιχεία, εγώ θα σας αναφέρω ένα και μόνο στοιχείο. Η πληρότητα του Γενικού Νοσοκομείου Θεσσαλονίκης «Άγιος Παύλος», μετά το κλείσιμο του Νοσοκομείου «Παναγία», φθάνει στο 67%.</speech><speech by="#s9"><from> ΙΩΑΝΝΗΣ ΑΜΑΝΑΤΙΔΗΣ</from> Στη γενική περιοχή…</speech><speech by="#s90"><from>Καλαντζής Γεώργιος</from> Σας παρακαλώ, κύριε Αμανατίδη.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Πριν από το κλείσιμο του Νοσοκομείου «Παναγία» ήταν στο 40%. Και τώρα, δηλαδή όταν έχει κλείσει το Νοσοκομείο «Παναγία», βρισκόμαστε στο 67%, πολύ πιο κάτω από την πληρότητα που θα θέλαμε να είχε το Νοσοκομείο «Άγιος Παύλος» και όλα τα νοσοκομεία της χώρας. <br />Τέταρτον, δεν τίθεται θέμα ούτε για τον Διοικητικό Συμβούλιο του Νοσοκομείου «Άγιος Παύλος» ούτε για το Διοικητή της 4ης Υγειονομικής Περιφέρειας. <br />Ευχαριστώ πολύ.</speech><speech by="#s90"><from>Καλαντζής Γεώργιος</from> Συνεχίζουμε με τη δεύτερη με αριθμό 718/24-3-2014 επίκαιρη ερώτηση δεύτερου κύκλου του Βουλευτή Βοιωτίας του Συνασπισμού Ριζοσπαστικής Αριστεράς κ. Ιωάννη Σταθά προς τον Υπουργό Υγείας, σχετικά με την επαναλειτουργία των μονάδων «ειδικού σκοπού» του ΕΟΠΥΥ στα Οινόφυτα και την Παραλία Διστόμου.<br />Τον λόγο έχει ο κ. Σταθάς για δύο λεπτά.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Κύριε Υπουργέ, μετά την ψήφιση του νομοσχεδίου με την αναβάθμιση –όπως θέλετε να τη λέτε- της πρωτοβάθμιας βαθμίδας υγείας, έχουμε δύο μονάδες του ΙΚΑ, των Οινοφύτων και της Παραλίας Διστόμου, οι οποίες είναι πραγματικά «ειδικού σκοπού». Η μονάδα των Οινοφύτων εξυπηρετεί τη μεγαλύτερη βιομηχανική ζώνη της χώρας, με πάνω από εξήντα χιλιάδες εργαζόμενους και με τριάντα χιλιάδες μόνιμους κατοίκους στην περιοχή της Τανάγρας. Ενώ είναι ιδιόκτητο το κτήριο, δεν μπορεί να εξυπηρετήσει τους εργαζόμενους και τους κατοίκους. <br />Επίσης, στην περιοχή, στον Δήμο Τανάγρας, στα Οινόφυτα, δεν υπάρχουν συμβεβλημένοι γιατροί του ΕΟΠΥΥ. Οι εργαζόμενοι και οι κάτοικοι δεν μπορούν να μετακινούνται στις γύρω περιοχές, γιατί έτσι ανεβαίνει το κόστος. <br />Ένα επιπλέον στοιχείο είναι ότι και το Κέντρο Υγείας Σχηματαρίου, που βρίσκεται στην ίδια περιοχή, υπολειτουργεί το τελευταίο χρονικό διάστημα, γιατί δεν έχει τη δυνατότητα να πληρώσει τους γιατρούς και τις εφημερίες. Έχω κάνει και επίκαιρη ερώτηση για το Κέντρο Υγείας Σχηματαρίου. <br />Το ίδιο συμβαίνει και με το ΙΚΑ Παραλίας Διστόμου, που βλέπουμε ότι μετά το άνοιγμά του υπολειτουργεί. Είναι υποστελεχωμένο, με αποτέλεσμα να μην μπορεί να εξυπηρετήσει τους χιλιάδες εργαζόμενους που δουλεύουν στην περιοχή, κυρίως στο «Αλουμίνιον της Ελλάδος» και στις άλλες βιομηχανικές μονάδες.<br />Το κέντρο υγείας που βρίσκεται εκεί για πρώτη φορά από τη λειτουργία του αναγκάστηκε να κάνει μια εφημερία. Και έχει έλλειψη γιατρών. Υπάρχει έλλειψη γιατρών και στα δύο μεγάλα Νοσοκομεία Θηβών και Λειβαδιάς, με αποτέλεσμα να απορροφούμε τους γιατρούς στα δύο μεγάλα νοσοκομεία και αυτά να μην μπορούν να λειτουργήσουν. <br />Βλέπουμε ότι αυτήν τη στιγμή το μείγμα που υπάρχει στην πρωτοβάθμια και τη δευτεροβάθμια περίθαλψη στον νομό είναι λειψό, με αποτέλεσμα να μην μπορούν να εξυπηρετηθούν όλοι οι κάτοικοι. Και βλέπω ότι μετά το άνοιγμα των υποκαταστημάτων Οινοφύτων και Παραλίας Διστόμου υπάρχει πιο μεγάλο πρόβλημα. <br />Γι’ αυτό θέλουμε άμεσα τη στελέχωση των δύο υποκαταστημάτων. Επίσης, θα πρέπει να δούμε τι θα γίνει και με τη στελέχωση από γιατρούς στη δευτεροβάθμια, στα δύο μεγάλα νοσοκομεία μας.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Κύριε συνάδελφε, επιτρέψτε μου να κάνω μία πολύ σύντομη και περιληπτική αναφορά σε αυτό που επιχειρείται στην πρωτοβάθμια φροντίδα υγείας, γιατί, με αφορμή την επίκαιρη ερώτηση και τα συγκεκριμένα θέματα που θέτετε για τις δύο μονάδες στο Δίστομο και τα Οινόφυτα, υπάρχει περίπτωση να δημιουργείται σύγχυση στους πολίτες. <br />Οι αλλαγές στον χώρο της πρωτοβάθμιας φροντίδας υγείας αποτυπώνονται στον ν. 4238/2014, ο οποίος ψηφίστηκε μόλις πριν από λίγες εβδομάδες στη Βουλή. <br />Σύμφωνα με αυτόν το νόμο, οι μονάδες παροχής υπηρεσιών πρωτοβάθμιας φροντίδας υγείας του ΕΟΠΥΥ, οι πρώην μονάδες του ΕΟΠΥΥ, έχουν μεταφερθεί και έχουν ενταχθεί ήδη στην οργανωτική δομή των ΔΥΠΕ, των διοικήσεων υγειονομικών περιφερειών, ως αποκεντρωμένες μονάδες τους και η πλειοψηφία του προσωπικού -ιατρικό, διοικητικό, νοσηλευτικό- τέθηκε σε καθεστώς διαθεσιμότητας τριάντα ημερών και δεκαπέντε ημερών, οι ειδικές κατηγορίες προσωπικού. <br />Σύμφωνα με τη 16339/18-2-2014 υπουργική απόφαση κατανεμήθηκαν χωροταξικά ανά υγειονομική περιφέρεια οι πρώην μονάδες υγείας του ΕΟΠΥΥ, οι οποίες, όπως προείπα, μεταφέρθηκαν και εντάχθηκαν στην οργανωτική δομή των ΔΥΠΕ.<br />Με τη 18936/26-2-2014 κοινή υπουργική απόφαση συστάθηκαν εννέα χιλιάδες εννιακόσιες τριάντα οργανικές θέσεις μόνιμου και ιδιωτικού δικαίου αορίστου χρόνου προσωπικού στις διοικήσεις των υγειονομικών περιφερειών για να μεταταγεί και να τοποθετηθεί μετά τη διαθεσιμότητα το σύνολο του προσωπικού, ιατρικού, νοσηλευτικού και διοικητικού. <br />Η δεκαπενθήμερη διαθεσιμότητα έχει ήδη λήξει από τις 4 Μαρτίου, ενώ η τρικονταήμερη διαθεσιμότητα από τις 19 Μαρτίου. Όλες οι πρώην τοπικές μονάδες υγείας και νομαρχιακές μονάδες υγείας του ΕΟΠΥΥ έχουν ήδη ξεκινήσει τη λειτουργία τους ως μονάδες υγείας του ΠΕΔΥ, του Πρωτοβάθμιου Εθνικού Δικτύου Υγείας. <br />Σε ό,τι αφορά το Δίστομο, υπήρχε τοπική μονάδα υγείας του ΕΟΠΥΥ και πλέον λειτουργεί, από τις 20 Μαρτίου 2014, μονάδα υγείας του ΠΕΔΥ. Στην πρώην τοπική μονάδα υγείας του ΕΟΠΥΥ υπηρετούσαν δέκα ιατροί και σήμερα υπάρχουν τέσσερις ιατροί, οι οποίοι ζήτησαν να συνεχίσουν την εργασία τους στη νέα δομή, όπως επίσης ζήτησε και συνεχίζει να υπηρετεί στη μονάδα -η νέα ονομασία είναι μονάδα υγείας του ΠΕΔΥ- το σύνολο του λοιπού προσωπικού. Έτσι, έχουμε έναν χειρουργό, έναν ουρολόγο, δύο οδοντιάτρους και οκτώ άτομα διοικητικό, νοσηλευτικό και ακτινοδιαγνωστικό προσωπικό. <br />Σε ό,τι αφορά τη Μονάδα Υγείας του ΠΕΔΥ Οινοφύτων. Ήταν τοπική μονάδα υγείας του ΕΟΠΥΥ. Μετετράπη σε Μονάδα Υγείας του ΠΕΔΥ Οινοφύτων και έχει ξεκινήσει τη λειτουργία της από τις 20 Μαρτίου. Εκεί υπηρετούσαν δεκαεννέα ιατροί, ενώ σήμερα υπηρετούν τέσσερις που αιτήθηκαν να συνεχίσουν την εργασία τους, ένας ακτινοδιαγνώστης, δύο οδοντίατροι, ένας ιατρός χωρίς ειδικότητα κι έξι άτομα από το λοιπό προσωπικό, το σύνολο, δηλαδή, του λοιπού προσωπικού. <br />Επομένως, με τη λήξη της διαθεσιμότητας και την έναρξη λειτουργίας αυτών των μονάδων, οι συγκεκριμένες μονάδες -να το ξεκαθαρίσω- λειτουργούν και παρέχουν τις βασικές υπηρεσίες. Με την πάροδο του χρόνου, όμως, και καθώς προχωρούμε στη λειτουργική ενοποίηση των δύο δημόσιων συστημάτων που υπήρχαν, ΕΟΠΥΥ και ΕΣΥ -αναφέρομαι στο σύνολο της χώρας- μονάδες αυτές θα είναι σε θέση να παρέχουν πλήρη λειτουργία. <br />Σίγουρα υπάρχουν ελλείψεις ιατρών, διότι είπα και προηγουμένως ότι δεν αιτήθηκε να περάσει στο νέο σύστημα το σύνολο των ιατρών. Όμως,  εδώ πρέπει να έχουμε στο νου μας ότι οι ιατροί, οι οποίοι έχουν περάσει στο σύστημα, πλέον, είναι πλήρους και αποκλειστικής απασχόλησης, εργάζονται δηλαδή οκτάωρο. Άρα, στην ουσία μπορεί να έχουμε τους μισούς ιατρούς, αλλά αυτοί δουλεύουν διπλάσιο χρόνο. <br />Επίσης, ήδη γίνεται επεξεργασία και έχει ολοκληρωθεί μια καταγραφή. Τα κενά συγκεκριμένων και κρίσιμων ειδικοτήτων θα καλυφθούν με προκήρυξη θέσεων επικουρικών ιατρών που θα γίνει τις επόμενες ημέρες.<br />Ευχαριστώ.</speech><speech by="#s90"><from>Καλαντζής Γεώργιος</from> Κύριε συνάδελφε, έχετε το λόγο.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Αυτό που θέλουμε να δεσμευτείτε είναι αν θα υπάρξει απρόσκοπτη λειτουργία των καταστημάτων και μετά το εξάμηνο, το οποίο προβλέπεται μέσα στο νομοσχέδιο το οποίο ψηφίστηκε. Ένα είναι αυτό. <br />Το δεύτερο. Μόνος σας είπατε ότι από τους δέκα ιατρούς οι τέσσερις είναι στην παραλία Διστόμου και από τους δεκαεννιά ιατρούς οι τέσσερις είναι στα Οινόφυτα. Θέλουμε να δεσμευτείτε τώρα πόσοι γιατροί και πώς θα στελεχώσουν το υποκατάστημα στα Οινόφυτα.<br />Σε συνδυασμό λοιπόν με την υπόλοιπη πρωτοβάθμια περίθαλψη στην περιοχή, η οποία είναι το Κέντρο Υγείας Σχηματαρίου και το Κέντρο Υγείας Διστόμου, βλέπουμε -το είπα και στην πρωτολογία μου- ότι τα πράγματα αυτήν τη στιγμή είναι πάρα πολύ δύσκολα για τους εργαζόμενους της περιοχής, για τους άνεργους, για όλους αυτούς οι οποίοι δεν μπορούν να αντεπεξέλθουν. Διότι χάνονται και εργατοώρες όταν κάποιος να πάει, αλλά δεν είναι δυνατόν να του παρασχεθεί η πρωτοβάθμια περίθαλψη. Επίσης, κάποιος ίσως να μην μπορεί να περιμένει στην ουρά, γιατί μιλάμε για ειδικού σκοπού. Και μιλάμε για εργαζόμενους που μπορεί να παίρνουν μία ώρα άδεια από τη δουλειά τους, οι οποίοι δεν μπορούν να περιμένουν στην ουρά και να χάνονται εργατοώρες.<br />Επιπλέον, και τα δύο αυτά κτίρια είναι ιδιόκτητα. Και εκτός του ότι είναι ιδιόκτητα και δεν υπάρχει κανένα κόστος, όπως γίνεται σε άλλες μονάδες που υπάρχουν ανά τη χώρα, και τα δύο υποκαταστήματα είναι πλήρως εξοπλισμένα και με ακτινολογικό τμήμα και με μικροβιολογικό τμήμα. Άρα, πρέπει να στελεχωθούν. <br />Θέλουμε λοιπόν από εσάς σήμερα να δεσμευτείτε για το τί θα γίνει με το μέλλον αυτών των δύο υποκαταστημάτων. Αυτή είναι η δέσμευση που θέλουμε, γιατί ο κόσμος εκεί πέρα ανησυχεί, αφού βλέπει ότι δεν μπορεί να έχει πια την περίθαλψη που είχε στο παρελθόν, βλέπει ότι δεν μπορεί να έχει την πρόσβαση την οποία είχε στο παρελθόν. Κι εμείς θέλουμε μία δέσμευση από το Υπουργείο για το τι θα κάνει με αυτά τα δύο υποκαταστήματα.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε το λόγο.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Ευχαριστώ.<br />Δεν είναι υποκαταστήματα, γιατί αυτό μου θυμίζει υποκαταστήματα τραπεζών. Είναι μονάδες υγείας του ΠΕΔΥ.</speech><speech by="#s258"><from> ΙΩΑΝΝΗΣ ΣΤΑΘΑΣ</from> Εμείς τα λέμε έτσι.</speech><speech by="#s197"><from> ΑΝΤΩΝΙΟΣ ΜΠΕΖΑΣ</from> Και οι δύο αυτές μονάδες υγείας του ΠΕΔΥ στα Οινόφυτα και στο Δίστομο, ήδη λειτουργούν και θα συνεχίσουν να λειτουργούν.<br />Είπα και στην πρωτολογία μου ότι δεν έχει περάσει μεγάλο μέρος του ιατρικού προσωπικού στο νέο σύστημα. Στην Αθήνα έχει περάσει το μεγαλύτερο μέρος του ιατρικού προσωπικού ενώ στην περιφέρεια, γενικά, παρατηρούμε ότι μικρό μέρος του ιατρικού προσωπικού έχει περάσει στο καινούργιο σύστημα.<br />Όμως, οι ιατροί μέχρι την κρίση, που θα ακολουθήσει το επόμενο διάστημα και την ένταξή τους στο ΕΣΥ, θα λειτουργούν με διευρυμένο ωράριο. Το ωράριο τους είναι οκτάωρο. Μετά την ένταξή τους στο ΕΣΥ θα λειτουργούν το επτάωρο ωράριο που έχουν και οι ιατροί του ΕΣΥ.<br />Επιπλέον, έχουμε πάρει έγκριση ως Υπουργείο Υγείας από το Υπουργείο Διοικητικής Μεταρρύθμισης και το Υπουργείο Οικονομικών για την πρόσληψη με ταχύτατες διαδικασίες εννιακοσίων επικουρικών ιατρών. Το επόμενο διάστημα προκηρύσσονται θέσεις σε συγκεκριμένες μονάδες, επικουρικών ιατρών και με συγκεκριμένες ειδικότητες για να καλύψουμε τα κενά. <br />Είναι προφανές, βλέποντας και από τον αριθμό των ιατρών που πέρασαν στο σύστημα, ότι θα υπάρξουν κάποιες θέσεις επικουρικών ιατρών και στις δύο μονάδες του Διστόμου και των Οινοφύτων. <br />Επίσης πρέπει να σας πληροφορήσω ότι στις μονάδες αυτές του ΠΕΔΥ η πρόσβαση πλέον είναι καθολική. Μπορούν δηλαδή να εξυπηρετούνται και να παρέχονται υπηρεσίες και στους ασφαλισμένους αλλά και στους ανασφάλιστους συμπολίτες μας, και στους συμπολίτες μας οι οποίοι έχουν απολέσει, λόγω της κρίσης, την ασφαλιστική τους ικανότητα και δεν υπάρχει κανένα απολύτως εξέταστρο και καμμία αμοιβή για τις παρεχόμενες υπηρεσίες υγείας, όπως εξέταση ιατρική, συνταγογράφηση, πιθανές διαγνωστικές εξετάσεις κ.λπ..<br />Επίσης με αφορμή την ερώτησή σας θέλω να ενημερώσω για το εξής διότι υπάρχει και μία ανησυχία στο πρώην προσωπικό του ΕΟΠΥΥ, το οποίο έχει περάσει στις καινούργιες μονάδες υγείας του ΠΕΔΥ. Για το προσωπικό που τέθηκε σε δεκαπενθήμερη διαθεσιμότητα, όλες οι αποφάσεις μετάταξης, όλων των υγειονομικών περιφερειών της χώρας, έχουν δημοσιευθεί στο Φύλλο Εφημερίδας της Κυβερνήσεως και το προσωπικό αυτό έχει ήδη αναλάβει καθήκοντα. <br />Για το προσωπικό το οποίο ετέθη σε διαθεσιμότητα τριάντα ημερών, έχουν δημοσιευθεί στο Φύλλο Εφημερίδας της Κυβερνήσεως οι αποφάσεις μετάταξης του προσωπικού της 1ης και της 2ης υγειονομικής περιφέρειας. <br />Σήμερα αναλαμβάνουν επίσημα τα καθήκοντά τους οι ιατροί και το λοιπό προσωπικό των μονάδων του ΠΕΔΥ της 1ης υγειονομικής περιφέρειας και από αύριο σταδιακά θα αναλαμβάνουν τα καθήκοντά τους και επίσημα όλοι οι ιατροί και το λοιπό προσωπικό, διοικητικό, νοσηλευτικό κ.λπ., των υπόλοιπων υγειονομικών περιφερειών της χώρας. <br />Ευχαριστώ πολύ, κύριε Πρόεδρε.</speech><speech by="#s90"><from>Καλαντζής Γεώργιος</from> Κι εμείς ευχαριστούμε.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Κύριε Πρόεδρε, να ζητήσω να συζητηθεί η επίκαιρη ερώτησή μου, με τη συναίνεση του Σώματος, επειδή έχω μία επείγουσα υποχρέωση;</speech><speech by="#s90"><from>Καλαντζής Γεώργιος</from> Βεβαίως, δεν νομίζω να υπάρχει πρόβλημα. Και για να το ζητάτε, κύριε Υπουργέ, είναι σίγουρο ότι δεν το κάνετε χωρίς λόγο. Η Τρίτη με αριθμό 719/24-3-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τους Υπουργούς Παιδείας και Θρησκευμάτων και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη δέσμευση της Κυβέρνησης για τη μεταφορά των σε διαθεσιμότητα εντασσόμενων εκπαιδευτικών σε άλλες δομές του Υπουργείου Παιδείας και Θρησκευμάτων και του Υπουργείου Υγείας δεν θα συζητηθεί και διαγράφεται.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, επειδή η επίκαιρη ερώτησή μου δεν θα συζητηθεί θα ήθελα να κάνω μόνο μία δήλωση.</speech><speech by="#s90"><from>Καλαντζής Γεώργιος</from> Ορίστε, κύριε Πρόεδρε, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, η ερώτησή μου δεν θα συζητηθεί, διότι, δυστυχώς, ούτε ο Υπουργός Παιδείας και Θρησκευμάτων, ο κ. Αρβανιτόπουλος, αλλά ούτε και ο συναρμόδιος Υπουργός Διοικητικής Μεταρρύθμισης και Ηλεκτρονικής Διακυβέρνησης, ο κ. Μητσοτάκης, βρίσκονται εδώ προκειμένου να απαντήσουν ως αποκλειστικώς αρμόδιοι -ο καθένας στον τομέα του- και συναρμόδιοι.<br />Επανεκατέθεσα αυτήν την ερώτηση, διότι μου το είχε ζητήσει ο Υπουργός Παιδείας και Θρησκευμάτων, γιατί όταν προ εβδομάδος επρόκειτο αυτή να συζητηθεί είχε κάποιο προσωπικό κώλυμα. Δυστυχώς, δεν προσήλθε τότε ούτε ο κ. Μητσοτάκης. <br />Μετά την επανακατάθεση της ερώτησης κι ενώ έγινε γνωστή στο γραφείο του Υπουργού Παιδείας η εκ νέου κατάθεσή της όπως μου είχε ζητηθεί, ειδοποιήθηκε το γραφείο μου ότι έχει και πάλι κώλυμα. Βεβαίως, πράγματι έχει κώλυμα, διότι ο κ. Αρβανιτόπουλος βρίσκεται στο εξωτερικό. Σημειώνω, όμως, ότι δεν υπήρξε συνεπής, διότι θα μπορούσε να με ενημερώσει πριν την καταθέσω και όχι αφού εστάλη στο γραφείο η ερώτησή μου. <br />Όμως, το θέμα είναι ότι ούτε ο Υπουργός Διοικητικής Μεταρρύθμισης εδέησε να εμφανιστεί. Δεν πρόκειται μόνο για το θέμα της ερώτησής μου, αλλά για το πώς αντιλαμβάνονται οι Υπουργοί ιδιαίτερα κρίσιμων Υπουργείων, όπως είναι το Υπουργείο Διοικητικής Μεταρρύθμισης και το Υπουργείο Παιδείας, τη διαδικασία ελέγχου τους, στην οποία υποχρεούνται, από τη Βουλή. <br />Αυτή η τακτική είναι απαράδεκτη και χαρακτηρίζει πλείστα από τα μέλη της Κυβερνήσεως. Αναφέρομαι στα μέλη του Υπουργικού Συμβουλίου, τα οποία είτε δεν έρχονται ή στέλνουν, συνήθως, αναρμόδιους ως προς τα συγκεκριμένα ζητήματα Υφυπουργούς για να απαντήσουν. <br />Στην περίπτωση αυτή, εγώ τιμώ τον Υφυπουργό Παιδείας. Όμως, είναι αναρμόδιος όσον αφορά την απόφαση να καταργηθούν οι τομείς υγείας και εφαρμοσμένων τεχνών από τα επαγγελματικά λύκεια και όλες οι ειδικότητες των επαγγελματικών σχολών. Την απόφαση αυτή την χαρακτήρισα από την πρώτη στιγμή ως έγκλημα κατά της τεχνικής και επαγγελματικής εκπαίδευσης. Είχα αφιερώσει τέσσερα χρόνια από τη ζωή μου ως Υπουργός Παιδείας για να ανοίξει ο δρόμος, των νέων προς την τεχνική και επαγγελματική εκπαίδευση. Άλλωστε, βλέπουμε πόσο έχει βλάψει την οικονομία και την ελληνική κοινωνία ο μονόδρομος για θεωρητικές σπουδές, για δικηγόρους, γιατρούς κ.λπ.. <br />Το θέμα, δεν είναι μόνο αυτοί οι εκπαιδευτικοί στους οποίους υποσχέθηκαν ότι θα συνεχίσουν να απασχολούνται με τις ειδικότητες που έχουν, στην εκπαίδευση. Εμένα με ενδιαφέρει να αποκατασταθεί και η βλάβη που επήλθε στη δημόσια επαγγελματική και τεχνική εκπαίδευση. <br />Γι’ αυτό, κύριε Πρόεδρε, αφού καταγγείλω για άλλη μια φορά αυτήν τη γενικότερη τακτική, θα επανέλθω με άλλον τρόπο, όπως δήλωσα και την προηγούμενη φορά. Άλλωστε, υπάρχει και η διαδικασία των επερωτήσεων, αλλά και άλλες μορφές ελέγχου. <br />Δεν δέχομαι ως παλαιός κοινοβουλευτικός αυτήν τη συμπεριφορά Υπουργού αυτής της Κυβερνήσεως απέναντι και στα κόμματα της Αντιπολιτεύσεως και σε εμάς που την στηρίζουμε λόγω του κινδύνου και μόνον που δεν παρήλθε ακόμη για τη χώρα, να περιφρονούν, ουσιαστικά, τη Βουλή. <br />Αναγνωρίζω τη δυσκολία όταν υπάρχει προσωπικό κώλυμα. Όμως, δεν το δέχομαι όταν υπάρχει συναρμοδιότητα. Και όφειλε να είναι σήμερα εδώ τουλάχιστον ο κ. Μητσοτάκης. <br />Ευχαριστώ.</speech><speech by="#s90"><from>Καλαντζής Γεώργιος</from> Κανένας δεν μπορεί να διαφωνήσει μαζί σας, κύριε Πρόεδρε. Είναι υποχρέωση των Υπουργών να βρίσκονται στη Βουλή και να απαντούν σε ερωτήσεις των συναδέλφων. Βέβαια, όπως πολύ σωστά είπατε, ο κ. Αρβανιτόπουλος βρίσκεται στο εξωτερικό, συνοδεύοντας τον Πρόεδρο της Δημοκρατίας.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Έπρεπε να με είχε ειδοποιήσει πιο πριν. Με ειδοποίησε, αφού κατέθεσα την επίκαιρη ερώτηση.</speech><speech by="#s90"><from>Καλαντζής Γεώργιος</from> Είναι ευγενής. Πιστεύω ότι έπρεπε να το είχε κάνει. <br />Κυρία και κύριοι συνάδελφοι, αφού ο κύριος Πρόεδρος θα επανέλθει, θα συνεχίσουμε με την τρίτη με αριθμό 716/24-3-2014 επίκαιρη ερώτηση δεύτερου κύκλου του Βουλευτή Α΄ Θεσσαλονίκης των Ανεξάρτητων Ελλήνων κ. Γαβριήλ Αβραμίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ολική περικοπή  των συντάξεων των ανασφάλιστων ομογενών υπερηλίκων Ποντίων και Βορειοηπειρωτών. <br />Ο αγαπητός κύριος συνάδελφος έχει τον λόγο.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Ευχαριστώ, κύριε Πρόεδρε. <br />Κύριε Υπουργέ, επιτέλους,  θα μπορέσουν να ακούσουν οι συμπατριώτες μας ομογενείς Πόντιοι, Κωνσταντινουπολίτες, Βορειοηπειρώτες, Ίμβριοι, Τενέδιοι αλλά και οι Ελλαδίτες συμπολίτες μας, τι θα γίνει με αυτό εδώ το ζήτημα, δηλαδή αν, επιτέλους, οι αναγγελίες που έγιναν ότι θα επανέλθει αυτό εδώ το βοήθημα έχουν κάποια βάση. <br />Επανακαταθέσαμε την επίκαιρη ερώτηση με τίτλο: «Υποχρέωση της Κυβέρνησης να βάλει τέλος στον «γολγοθά» των ομογενών υπερηλίκων Ποντίων, Κωνσταντινουπολιτών και Βορειοηπειρωτών». Έρχεται Ανάσταση. Έρχεται Πάσχα. Ήδη έχουν πεθάνει –σας το έχω πει και άλλη φορά- εκατοντάδες. Πριν από λίγες μέρες -το Σάββατο νομίζω- ήταν το ετήσιο μνημόσυνο του αείμνηστου Προέδρου του Συλλόγου των Συνταξιούχων από την πρώην Σοβιετική Ένωση, ο οποίος μετά ακριβώς από το σοκ της διακοπής, έπαθε εγκεφαλικό, είχε περιπέτειες και έχασε τη ζωή του. <br />Το καθεστώς της διάκρισης σε βάρος χιλιάδων ομογενών Ποντίων από την πρώην ΕΣΣΔ, τη Βόρειο Ήπειρο, την Κωνσταντινούπολη, τους συμπατριώτες μας που ζουν εδώ, με την ολική περικοπή των συντάξεων ανασφάλιστων υπερηλίκων με βάση το μνημονιακό πολυνομοσχέδιο 4093/2012, έχει οδηγήσει κυριολεκτικά σε τραγωδία μεγάλο κομμάτι του πληθυσμού.  <br />Για το θέμα αυτό εδώ ο Συνήγορος του Πολίτη σε έκθεσή του επισημαίνει ότι με τη συγκεκριμένη νομοθετική ρύθμιση τίθεται το ζήτημα της παραβίασης του άρθρου 2, παράγραφος 1 του Συντάγματος, που απαγορεύει την εξευτελιστική μεταχείριση και επιτάσσει το σεβασμό της αξίας του ανθρώπου και των πλέον θεμελιωδών διατάξεων, που προστατεύουν με τρόπο απόλυτο το δικαίωμα στη ζωή. <br />Η διάκριση αυτή της συγκυβέρνησής σας γίνεται σε συνέχεια  της πλήρους στέρησης στους Έλληνες του Πόντου από τις χώρες τις πρώην Σοβιετικής Ένωσης της δυνατότητας αναγνώρισης της εργασιακής τους προϋπηρεσίας που πραγματοποίησαν στις χώρες όπου ζούσαν και της λήψης της αντίστοιχης σύνταξης εδώ, κάτι που είχε συμβεί για τους πολιτικούς πρόσφυγες. <br />Επισημαίνουμε, δε, ότι δεν έχει αξιοποιηθεί μέχρι σήμερα και η εφαρμόσιμη, κατ’ εμάς, πρόταση της αξιοποίησης των πόρων της ανταλλάξιμης περιουσίας των Ελλήνων προσφύγων γι’ αυτόν  το σκοπό, ένα ζήτημα που το γνωρίζετε πάρα πολύ καλά προσωπικά και έχετε ασχοληθεί και ο ίδιος. <br />Έχει περάσει ένας και πλέον χρόνος από την εφαρμογή αυτής της πολιτικής. Σε πρόσφατα δημοσιεύματα υπήρξαν οι διαβεβαιώσεις ότι θα επαναφέρετε με κάποιο τρόπο αυτό εδώ το βοήθημα και αναθάρρησαν. Υπήρχαν, βεβαίως, από πέρυσι. Περιμέναμε τον Φεβρουάριο. Περιμένουμε τον Μάρτιο. Φεύγει και ο Μάρτιος. <br />Σας ζητούμε, λοιπόν, κύριε Υπουργέ, να δώσετε μία καθαρή απάντηση, ώστε να ανθήσει επιτέλους η ελπίδα στα πρόσωπα των ανθρώπων αυτών που έχουν πληγεί ανεπανόρθωτα.<br />Ερωτάστε εάν θα θέσετε τέλος σε αυτές τις διατάξεις του ανθρωποκτόνου νόμου, εάν θα επαναφέρετε τη δυνατότητα του να παίρνουν και πάλι αυτήν την ελάχιστη σύνταξη και εάν θα πάρετε προσεχώς νομοθετική πρωτοβουλία. <br />Ευχαριστώ πολύ.</speech><speech by="#s90"><from>Καλαντζής Γεώργιος</from> Κύριε Υπουργέ, έχετε τον λόγο, παρακαλώ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε. <br />Κύριε συνάδελφε, έχω απαντήσει σε ερώτηση δική σας και, βεβαίως, πρόσφατα σε ερώτηση δύο Αντιπροέδρων της Βουλής, του κ. Δριβελέγκα, του κ. Μαρκογιαννάκη και του κ. Στρατούλη, αν θυμάμαι καλά, από τον ΣΥΡΙΖΑ. <br />Μαζί με τη δικιά σας τέσσερα κόμματα έχουν ασκήσει κοινοβουλευτικό έλεγχο για το συγκεκριμένο θέμα. Φαίνεται ότι υπάρχει συναίνεση και θα πρέπει αυτό να μεταφραστεί και σε πνεύμα συνεννόησης και στην πράξη, διότι η Βουλή ψηφίζει. Δεν ψηφίζει η Κυβέρνηση. Η Κυβέρνηση εισηγείται. <br />Τι έχουμε κάνει λοιπόν με βάση και αυτά που έχουμε πει. Έχουμε κάνει μία αξιολόγηση της εφαρμογής και των αρνητικών αποτελεσμάτων -που είχε για πολύ κόσμο που έπαιρνε την προνοιακή σύνταξη του ΟΓΑ- η οριζόντια εφαρμογή των μέτρων του ν. 4093. Και έχουμε οδηγηθεί στην απόφαση για την επανεξέταση του χρόνου διαμονής, ο οποίος ήταν ως προϋπόθεση. Ήταν πολύ υψηλός, ήταν είκοσι έτη. Και εξ αυτού μόνο του λόγου είχαμε τη διακοπή πολύ μεγάλου αριθμού συντάξεων. Και βεβαίως εξαιτίας και των άλλων κριτηρίων, γιατί δεν υπήρχε δίκαιη αντιμετώπιση με την έννοια ότι στο χαρακτηρισμό «οποιαδήποτε σύνταξη» ήταν μέσα και οι συντάξεις των 50, 60, 70 ευρώ, οι οποίες είχαν ως αποτέλεσμα τη διακοπή.<br />Αυτό, λοιπόν, ισχύει. Από εκεί και πέρα, υπάρχει το θέμα του χρόνου, στον οποίο θα γίνει, και των ανάλογων πόρων, γιατί αυτό θα αφορά όχι μόνο μία χρονιά αλλά και τα επόμενα χρόνια και βεβαίως το θέμα της ασφάλισης όλων αυτών των ανθρώπων, μέχρι αυτό να γίνει και γι’ αυτούς που θα πάρουν ξανά σύνταξη -διότι δεν θα πάρουν προφανώς όλοι, κάποιος αριθμός θα πάρει- και γι’ αυτούς που δεν θα πάρουν οριστικά. Άρα πρέπει να υπάρξει πρόνοια γι’ αυτό. <br />Είμαστε έτοιμοι. Είπα και την προηγούμενη φορά και το λέω και τώρα ότι θα υπάρξει ιατροφαρμακευτική κάλυψη κανονικά μέχρι να λυθεί το θέμα. Και γι’ αυτούς που θα τους διακοπεί οριστικά η σύνταξη θα υπάρχει διάστημα στο οποίο θα καλύπτονται ιατροφαρμακευτικά. Δεν μπορώ, όμως, να σας πω τον χρόνο, διότι δεν είναι θέμα μόνο του Υπουργείου Εργασίας, είναι και του Υπουργείου Οικονομικών. Δεν μπορώ να σας πω τον χρόνο, στον οποίο θα έρθει η νομοθετική ρύθμιση στη Βουλή σε σχέση με την επανεξέταση βασικά αυτών των δύο θεμάτων, που είναι η κύρια αιτία που έχουν κοπεί οι περισσότεροι από τους συμπολίτες μας, ανεξάρτητα από την κατηγορία. Διότι όπως είπατε και εσείς, δεν πρόκειται για μία κατηγορία. Είναι Έλληνες πολίτες αυτοί οι οποίοι δικαιούνται με βάση τον νόμο και είναι από διάφορες κατηγορίες. Δεν είναι μόνο μία η κατηγορία. Δεν είναι, δηλαδή, θέμα που αφορά μόνο μία συγκεκριμένη ομάδα.<br />Ευχαριστώ.</speech><speech by="#s90"><from>Καλαντζής Γεώργιος</from> Έχετε τον λόγο, κύριε συνάδελφε.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Ευχαριστώ, κύριε Πρόεδρε. <br />Κατ’ αρχάς, χαιρόμαστε που υπάρχει η πρόθεση να λυθεί το ζήτημα. Δεν ξέρω εάν περιλαμβάνετε και τις τρεις προϋποθέσεις και τα εισοδηματικά κριτήρια, πέρα από την εικοσαετία να γίνει δεκαετία, κάτι που διευκολύνει και δίνει τη δυνατότητα σε μεγαλύτερη ομάδα να πάρει αυτήν την προνοιακή σύνταξη και πέρα από αυτό που υπήρχε στον νόμο, ότι ανεξαρτήτως ποσού -είπατε για 50, 80 ευρώ- στην Αμπχαζία, για παράδειγμα, είναι 12 ευρώ. Είναι καλό το ότι αυτό προτίθεστε να το απαλείψετε. Αλλά υπάρχει επίσης και η προϋπόθεση του εισοδήματος τού με οποιονδήποτε τρόπο φορολογούμενου, που είναι το τεκμαρτό εισόδημα. Δηλαδή, αν κάποιος έχει ένα σπιτάκι που το αγόρασε με δάνειο και δεν του ανήκει, ανήκει στην τράπεζα, με βάση το τεκμαρτό εισόδημα, εάν δεν αφαιρέσετε, εάν δεν διορθώσετε, δεν θα μπορεί να πάρει. <br />Χθες δέχθηκα μία επίσκεψη από την Οικουμενική Ομοσπονδία Κωνσταντινουπολιτών. Έχω εδώ και την εφημερίδα «ΑΝΑΤΟΛΗ», την οποία εκδίδει το μέλος της Ομοσπονδίας κ. Κεσίσογλου. Είναι και πεντακόσιοι Κωνσταντινουπολίτες μεταξύ αυτών, οι οποίοι έχουν χάσει αυτό το επίδομα και από ό,τι μου είπαν έχει εκδηλώσει ενδιαφέρον και ο Οικουμενικός Πατριάρχης για τους συμπατριώτες του.<br />Θέλω να έρθω στο εξής, κύριε Υπουργέ. Σας έχουμε καταθέσει ερώτηση και αίτηση κατάθεσης εγγράφων από τον Ιανουάριο. Την επανακαταθέσαμε και ζητούμε να μας πείτε ποιο είναι το δημοσιονομικό όφελος από τη διακοπή αυτής της σύνταξης για το έτος που πέρασε, σε ποιον βαθμό και αν τελικά εξυπηρετείται ο σκοπός για τον οποίο έγινε και ζητήσαμε να πάρουμε αναλυτικά στοιχεία πόσοι είναι αυτοί οι ομογενείς, οι οποίοι παίρνουν το επίδομα ανά διοικητική περιφέρεια. Είναι Βορειοηπειρώτες, Πόντιοι, Κωνσταντινουπολίτες, Ίμβριοι, Τενέδιοι και σε πόσους διακόπηκε ανά διοικητική περιφέρεια. Περιμένουμε αν θα πάρουν αυτό εδώ. <br />Σε δημοσίευμα από βορειοηπειρωτικό site διαβάζουμε ότι στον ΟΓΑ υπάρχουν ήδη 230 εκατομμύρια πλεόνασμα το 2013. Εάν αυτό ισχύει, να μας το επιβεβαιώσετε, διότι ο κ. Βεργίνης θεωρεί –και έχετε μιλήσει προφανώς μαζί του- ότι υπάρχουν οι πόροι να ασκηθεί αυτή η πολιτική. Περιμένουμε, λοιπόν, κάποια στιγμή να μας δώσετε και την ημερομηνία πότε θα γίνει. <br />Και σας λέω και πάλι, έρχεται Ανάσταση. Δεν ξέρω ενδεχομένως με αυτά τα οποία θα δώσει, τα ψίχουλα έστω, από το δημοσιονομικό πλεόνασμα, αν θα περιλάβει τους ανασφάλιστους και τους ανασφάλιστους υπερήλικες, εάν θα υπάρξει κάποιο ποσό των 500 ή 1.000 ευρώ, ώστε οι άνθρωποι να κάνουν Ανάσταση στην περίπτωση που δεν θα γίνεται.<br />Μας ξεκαθαρίσατε ότι θα υπάρξει η περίθαλψη. Αυτό το οποίο θέλουμε να πούμε είναι να το κάνετε μια ώρα αρχύτερα, διότι η Κυβέρνηση τελικά θα αποδειχθεί ότι θα είναι κυβέρνηση βραχέος χρονικού ορίζοντος. <br />Ευχαριστώ.</speech><speech by="#s90"><from>Καλαντζής Γεώργιος</from> Κύριε Υφυπουργέ, παρακαλώ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Αυτό για τον βραχύ ή τον μακρύ ορίζοντα δεν το ξέρουμε. Εγώ εύχομαι να είναι βραχύς ο χρόνος που θα βρισκόμαστε ακόμα στη δίνη της κρίσης και για να είναι βραχύς θα πρέπει να υπάρξει συνεργασία και συνεννόηση όλων των πολιτικών δυνάμεων. Όσο υπάρχουν δυνάμεις που αντιστρατεύονται την προσπάθεια, γιατί έτσι νομίζουν ότι είναι καλύτερα, της εξόδου από την κρίση, τόσο θα μακραίνει ο πόνος και τα βάσανα για την κοινωνία και ιδιαίτερα για τους αδύναμους. Αυτό να γίνει κατανοητό.<br />Προχθές που ήταν η αποτίμηση της 25ης Μαρτίου και ημέρα της εθνικής επετείου ειπώθηκαν πολλά για όλα τα καλά των Ελλήνων. Αυτό που βγήκε ως συμπέρασμα από όλα όσα είπαν όλοι, αλλά και όποιοι διαβάζουν ιστορία ασφαλώς το διαπιστώνουν, είναι ότι μόνο όταν συνεννοήθηκαν οι Έλληνες και μόνο όταν αξιοποίησαν όλες τις δυνατότητες, ακόμα και αυτές της στήριξης έξω από τη χώρα, μόνο τότε κατάφεραν να απαλλαγούν από τον ζυγό. Όλο το διάστημα που υπήρχε διχόνοια, δολοπλοκίες, κατηγόριες –μέχρι και τον Κολοκοτρώνη τον πήγαν κατηγορούμενο και σιδηροδέσμιο- ο αγώνας είχε τις περιπέτειές του. Το αποτέλεσμα, λοιπόν, θα είναι σίγουρο για την Ελλάδα και τους Έλληνες και όλους τους πολίτες που ζουν σε αυτήν τη χώρα μόνο όταν καταφέρουμε να συνεννοηθούμε.<br />Λέω το εξής: Για το συγκεκριμένο θέμα είναι ακριβώς έτσι που το είπατε σε σχέση με την αδικία που υπέστησαν πολλοί άνθρωποι. Δεν είναι όμως όλοι. Δηλαδή κάποιοι που έχουν εισόδημα το οποίο μπορεί να υπερβαίνει ένα όριο των 15.000 –ή δεν ξέρω πόσο- είναι σίγουρο ότι δεν θα ενταχθούν ό,τι και να κάνουν.<br />Όμως, στα αυστηρά όρια, εάν πούμε ότι αλλάζουν οι όροι, οι προϋποθέσεις για τα χρόνια, αλλάζει το σύστημα της διακοπής σύνταξης λόγω του ότι παίρνει μια άλλη σύνταξη, θα πρέπει να δούμε κι αν παίρνει σύνταξη ο ή η σύζυγος, η οποία είναι όχι 4.320 αλλά 4.360 –μεγάλη διαφορά υποτίθεται- και να μην υπάρχει αυτή η περικοπή. Δηλαδή να δούμε μια ρύθμιση του θέματος τέτοια, η οποία να δικαιώνει τους αδύναμους, γιατί αυτή η προνοιακή σύνταξη είναι για τους αδύναμους, δεν είναι σύνταξη βάσει της ανταποδοτικότητας ή των άλλων αρχών που είναι το ασφαλιστικό σύστημα. Είναι προνοιακή.</speech><speech by="#s1"><from> ΓΑΒΡΙΗΛ ΑΒΡΑΜΙΔΗΣ</from> Αυτοί οι άνθρωποι δεν έχουν κανέναν άλλο πόρο, κύριε Υπουργέ.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ναι, είναι για ανθρώπους που έχουν οικονομική αδυναμία. Άρα σε αυτό συμφωνούμε. Σας λέω καθαρά ότι δεν έχω τη νομοθετική πρωτοβουλία, αλλά και ο Υπουργός Εργασίας που την έχει δεν μπορεί μόνος του, πρέπει να είναι με τον Υπουργό Οικονομικών μαζί.<br />Για το θέμα του εφάπαξ βοηθήματος που θα δοθεί, η πρόταση του Υπουργείου Εργασίας είναι να ενταχθούν μέσα. Θα το πάρουν βεβαίως -δεν ξέρω βέβαια και την τελική διατύπωση της διάταξης- εφόσον πληρούν τα οικονομικά κριτήρια που θα τεθούν. Θα έχουν αυτήν την ευχέρεια οι υπηρεσίες να δώσουν το επίδομα, το εφάπαξ βοήθημα να το πούμε καλύτερα –ούτε επίδομα είναι ούτε τίποτε άλλο- το οποίο θα βοηθήσει αυτούς τους οικονομικά αδύνατους πολίτες. <br />Αυτό που θα σας πω συγκεκριμένα είναι ότι αύριο σε κάθε περίπτωση θα υπάρχει στο νομοσχέδιο διάταξη για την ιατροφαρμακευτική περίθαλψη, την ασφαλιστική κάλυψη δηλαδή, όλων αυτών των οποίων επανεξετάζεται το συνταξιοδοτικό τους καθεστώς με βάση το ν. 4093 μέχρι 28 Φεβρουαρίου του 2015.<br />Αυτή η ρύθμιση θα τους δώσει ασφάλεια, τουλάχιστον σε αυτό το βασικό κομμάτι που έχει να κάνει με την ιατροφαρμακευτική περίθαλψη, το οποίο και θεωρώ σημαντικό. <br />Ωστόσο, όπως σας είπα, θα πρέπει να υπάρξει και μια διακομματική συνεννόηση για να δούμε πώς προωθείται το άλλο θέμα όσο το δυνατόν συντομότερα.<br />	Ευχαριστώ, κύριε Πρόεδρε, και εσάς και τον συνάδελφο κ. Κεδίκογλου για την παραχώρηση της σειράς του.</speech><speech by="#s90"><from>Καλαντζής Γεώργιος</from> Και εκείνους που το δέχτηκαν επίσης.<br />	Θα ολοκληρώσουμε με την τέταρτη με αριθμό 715/24-3-2014 επίκαιρη ερώτηση πρώτου κύκλου του Βουλευτή Β΄ Αθηνών των Ανεξάρτητων Ελλήνων κ. Ιωάννη Δημαρά προς τον Υπουργό Παιδείας και Θρησκευμάτων, σχετικά με τα νέα βιβλία Γλώσσας του δημοτικού σχολείου και του γυμνασίου.<br />	Κύριε συνάδελφε, έχετε τον λόγο.</speech><speech by="#s68"><from> ΙΩΑΝΝΗΣ ΔΗΜΑΡΑΣ</from> Ευχαριστώ πολύ, κύριε Πρόεδρε.<br />	Θα παρακαλούσα, αν συμφωνεί και ο κύριος Υφυπουργός, να διατυπώσω το ερώτημα, τη σκέψη και τις παρατηρήσεις που έχω να κάνω, στα λεπτά που δικαιούμαι, χωρίς να επανέλθω σε μία δεύτερη αντιπαράθεση, έτσι ώστε να είναι ολοκληρωμένη η τοποθέτησή μου.<br />	Πρώτα απ’ όλα, θέλω να ευχηθώ ό,τι το καλύτερο στον κύριο Υφυπουργό και στην οικογένειά του για το ευτυχές γεγονός της απόκτησης ενός παιδιού. Είναι η πιο μεγάλη και ευτυχισμένη στιγμή όλων. <br />Αλλά μου έδωσε ταυτόχρονα και την ευκαιρία να σκεφτώ το εξής. Αλήθεια, εσείς που έχετε πορευτεί στη ζωή, πόσο ικανοποιημένος θα είστε όταν αύριο το παιδί σας πάει στο σχολείο; Τι θα μάθει; Από ποια βιβλία και από ποιους; Υποθέτω ότι έτσι κι αλλιώς την πρώτη πληροφόρηση θα την έχει από τους γονείς του και επομένως θα έχει άμυνες για να αντιμετωπίσει ό,τι τραγικό συμβαίνει στα βιβλία που διδάσκονται τα νέα μας παιδιά. <br />Κύριε Πρόεδρε και κύριε Υφυπουργέ, η μητρική γλώσσα είναι το σπουδαιότερο κομμάτι του πολιτισμού ενός λαού. Είναι η άμυνά του και η υπογραφή του στην ιστορία. Η μητρική γλώσσα, λοιπόν, χωρίς αμφιβολία είναι το πιο σημαντικό και το πιο αποτελεσματικό όργανο επικοινωνίας που έχει στη διάθεσή του ο άνθρωπος. Με τη γλώσσα ως εργαλείο οι άνθρωποι, άλλοτε ως δέκτες και άλλοτε ως πομποί, προσλαμβάνουμε, μεταδίδουμε και ανταλλάσουμε πληροφορίες και γνώσεις, εμπειρίες και αντιλήψεις, συναισθήματα και σκέψεις. Τουτέστιν, γράφουμε την ιστορία. <br />Ειδικότερα η μητρική γλώσσα είναι η γλώσσα που ένα ανθρώπινο ον μαθαίνει από τη γέννησή του και αποτελεί την κυριότερη βάση για την κοινωνιογλωσσική ταυτότητα ενός ατόμου. Η μητρική γλώσσα, ωστόσο, για έναν λαό δεν είναι απλώς ένα σύνεργο επικοινωνίας, ένα όχημα μεταφοράς πληροφοριών και γνώσεων, είναι κάτι πολύ πιο σημαντικό. Είναι μίας ουσιαστικής σημασίας συνιστώσα της εθνικής ταυτότητας του ανθρώπου και βασική παράμετρος του πολιτισμού του. <br />Καταφεύγω σε μία παρατήρηση ενός μεγάλου μας ποιητή, νομπελίστα, του Γιώργου Σεφέρη. Το 1946 γράφει: «Στα χρόνια μας πρέπει να μην το ξεχνάμε, το ζήτημα δεν είναι πια αν θα γράφουμε καθαρεύουσα ή δημοτική. Το τραγικό ζήτημα είναι αν θα γράφουμε ή όχι ελληνικά, αν θα γράφουμε ελληνικά ή ένα οποιοδήποτε ελληνόμορφο εσπεράντο. Δυστυχώς όλα γίνονται σαν να προτιμούμε το εσπεράντο, σαν να θέλουμε να ξεκάνουμε με όλα τα μέσα τη γλώσσα μας». Το εκπληκτικό είναι ότι από τότε μέχρι σήμερα δεν έχει αλλάξει τίποτα, παρά τις παρατηρήσεις του μεγάλου Γιώργου Σεφέρη. <br />Αλλά και όταν μιλάμε για εθνική παιδεία, εμείς οι Έλληνες εννοούμε τα προσανάμματα που φώτισαν την οικουμένη: «Παιδεία εστί ου την υδρίαν πληρώσαι, αλλά ανάψαι ψυχήν». «Η παιδεία δεν είναι γέμισμα δοχείου», λέει ο Πλάτωνας, «ο εγκέφαλος του παιδιού». «Τα παιδιά δεν είναι άδεια κανάτια, αλλά άναμμα ψυχής, είναι φως, είναι μετάληψη αγιότητας», παρατηρεί και ο Κόντογλου. «Πρέπει να στερεώνετε σχολεία ελληνικά, να φωτίζονται οι άνθρωποι», παρατηρεί και ο Πατροκοσμάς. <br />Επειδή η γλώσσα είναι μιας ουσιαστικής σημασίας συνιστώσα της εθνικής ταυτότητας του ανθρώπου και παράμετρος βασική του πολιτισμού του, θέλω να σημειώσω τα εξής, καθώς ήμουν μάρτυς και τα έζησα κατά τη διάρκεια της παρέλασης για την εθνική επέτειο της 25ης Μαρτίου. <br />Με λύπη μου, κύριε Πρόεδρε, παρατήρησα ότι για πρώτη φορά μετά από τόσα χρόνια δεν είδα στην εξέδρα των επισήμων Αρχηγό πολιτικού κόμματος για το κορυφαίο γεγονός του Ελληνισμού. Πέρναγαν τα παλικάρια και οι κοπέλες που αποτελούσαν τα τμήματα με τη λεβεντιά, με την καθαρότητα, με τη αγιότητα του προσώπου τους, έτοιμα να δώσουν τα πάντα κάθε στιγμή και εμείς απουσιάζαμε, ως πολιτική ηγεσία εννοώ.<br />Ήταν βέβαια παρών ο Πρόεδρος της Δημοκρατίας, αλλά δεν ξέρω εάν και κατά πόσο μπορεί να υποκαθιστά και των υπολοίπων την ευθύνη, το καθήκον και την υποχρέωση που έχουν να παρίστανται.<br />Η επέτειος του 1821, λοιπόν, φαίνεται να έρχεται σε αντίθεση με ό,τι διδάσκονται σήμερα τα παιδιά μας στο σχολείο που προσπαθεί να μετατρέψει τους μαθητές σε ανιστόρητους πολίτες -δυστυχώς, συμπεραίνει κανείς- χωρίς εθνική συνείδηση, προτιμώντας να εμμένουν σε συνταγές μαγειρικής. Θα σας πω γι’ αυτό λίγο αργότερα, πιο διεξοδικά. <br />Δεν θα αναφερθώ σε ασάφειες, αλλοιώσεις και παραποιήσεις γεγονότων, κάτι που ζείτε και εσείς και σας έχω ακούσει με τον δημόσιο λόγο σας να παρατηρείτε τα γεγονότα και να τα καυτηριάζετε, το γιατί και πώς και με ποιον τρόπο και με ποιο δικαίωμα κάποιοι αλλοιώνουν την ιστορία μας. Είναι ένα πρόβλημα συνολικότερο. <br />Ξέρετε, στις παρελάσεις που γίνονται στα σχολεία, στις γειτονιές της Αθήνας τουλάχιστον που εγώ βιώνω, είναι μία συγκλονιστική στιγμή. Χιλιάδες άνθρωποι συμμετέχουν. Δεν είναι μόνο γιορτή, είναι και εθνική υπερηφάνεια. Είναι και κάτι άλλο, που μόνο όποιος ζει εκεί και το έχει ζήσει μπορεί να το καταλάβει. Και, όμως, όλα αυτά παραπέμπονται, παρακάμπτονται. Και για πρώτη φορά επίσης, στα πρωτοσέλιδα των εφημερίδων της επόμενης μέρας της 25ης Μαρτίου δεν υπήρχε αναφορά στην παρέλαση και στη γιορτή. Και είναι συγκλονιστικό για εμένα που έχω ζήσει γεγονότα και τα έχω καταγράψει στο βαθμό που ήταν δυνατόν και μπορούσα και το έκανα. <br /><br />Για να μη σας κουράσω άλλο και για να έρθω πιο συγκεκριμένα στο θέμα που μας αφορά, κύριε Υφυπουργέ, θέλω να σας πω ότι μου είναι αδιανόητο πως το ποίημα που έγραψε το 1957 ο Δωδεκανήσιος Φώτης Βαρέλης για εκείνον τον Κύπριο μαθητή της Ε΄ τάξης του γυμνασίου. Και αν δεν θυμάστε ή αν δεν μπορείτε να καταλάβετε, να δείτε, είναι ο Ευαγόρας Παλληκαρίδης, το παλικάρι της Κύπρου που συμμετείχε στον Εθνικοαπελευθερωτικό Αγώνα και τον απαγχόνισαν οι Εγγλέζοι για τη συμμετοχή στην ΕΟΚΑ. Και τι γίνεται με αυτό; Δεν το λέω τυχαία. Υπήρχε στο βιβλίο γλώσσας της ΣΤ΄ δημοτικού η αναφορά στον Ευαγόρα Παλληκαρίδη –και όχι μόνο σε αυτόν, αλλά και στα άλλα παλικάρια της Κύπρου που πολέμησαν για την ανεξαρτησία της Κύπρου- και η παράγραφος λογοκρίθηκε και αντ’ αυτής, ακούστε τι συνέβη: προτιμήθηκαν συνταγές μαγειρικής. Προφανώς οι συγγραφείς μεριμνούν για το μέλλον των παιδιών μας και τους προορίζουν για μάγειρες και σερβιτόρους. Και τι είδαμε σήμερα στις μέρες μας; Στα τηλεοπτικά κανάλια, δημόσια ή ιδιωτικά, να έχει γεμίσει ο τηλεοπτικός χρόνος με συνταγές μαγειρικής και αναφορά στην ιστορία των ανθρώπων και των παλικαριών που θυσιάστηκαν δεν υπάρχει. <br /><br />Τελειώνω, για να μη σας κουράζω και σας ευχαριστώ για την ανοχή σας. Στο βιβλίο «Η Γλώσσα μου» των έξι τάξεων του δημοτικού και στα «Ανθολόγια Νεοελληνικών Κειμένων» του δημοτικού και του γυμνασίου περιλαμβάνονται κείμενα τα οποία γκρεμίζουν το πρότυπο της μητέρας. Παρουσιάζουν τη γιαγιά να καπνίζει μαύρο πούρο. Διαφημίζουν τον ερωτισμό στην ηλικία των δώδεκα ετών. Αντικαθιστούν τους καταξιωμένους λογοτέχνες με συνταγές μαγειρικής και με νανούρισμα για χταπόδια, ενώ έχει χαθεί η λαϊκή παράδοση, η γνησιότητα και η αυθεντικότητα. Και το φοβερό: στα νέα σχολικά βιβλία του δημοτικού, αλλά και του γυμνασίου, το Πάσχα παρουσιάζεται σαν μια ευκαιρία γαστριμαργίας. Η περιφορά του Επιταφίου στο «Ανθολόγιο» Γ΄ και Δ΄ δημοτικού, κείμενο σελίδα 79: «Τότε που πήγαμε βόλτα στον Επιτάφιο» και δεν αναφέρεται τίποτε απ’ όλα αυτά τα ουσιώδη και εκπληκτικά που φωτίζουν και τον Ελληνισμό και το νεοέλληνα και αποκαλύπτουν και την ιστορία και την καταγωγή μας και τον πολιτισμό μας. <br /></speech><speech by="#s90"><from>Καλαντζής Γεώργιος</from> Ολοκληρώστε, παρακαλώ.</speech><speech by="#s68"><from> ΙΩΑΝΝΗΣ ΔΗΜΑΡΑΣ</from> Ευχαριστώ πάρα πολύ για την κατανόηση.<br />Αυτά που συμβαίνουν είναι συνταρακτικά. Ζούμε σε μια περίοδο δραματική θα έλεγα. Δεν ξέρουμε αύριο το πρωί τι γίνεται και αντί να βοηθήσουμε τα παιδιά μας –με συγχωρείτε που θα το πω έτσι- βγάζουμε τα μάτια μας.</speech><speech by="#s90"><from>ΠΡΟΕΔΡΕΥΩΝ</from> Ποιος μπορεί να διαφωνήσει; Όπως καταλαβαίνετε, όμως, αυτά δεν μπορούν να κλείσουν σε τόσο λίγο χρόνο. Είναι πολύ μεγάλα γι’ αυτόν το χρόνο.<br />Ευχαριστούμε, κύριε Δημαρά.<br />Κύριε Υπουργέ, έχετε το λόγο.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Ευχαριστώ, κύριε Πρόεδρε.<br />Αγαπητέ συνάδελφε, κατ’ αρχάς θα ήθελα να σας ευχαριστήσω για τις ωραίες σας ευχές στην αρχή της ομιλίας σας. <br />Πρέπει να πω ότι σ’ αυτήν τη σύντομη ομιλία σας θέσατε πάρα πολλά θέματα τα οποία αφορούν στο σύνολο του ελληνικού κοινωνικού βίου και προφανώς δεν είναι εύκολο να τα απαντήσω. <br />Συνεπώς, θα έλθω στην επίκαιρη ερώτησή σας που θα προσπαθήσω να την απαντήσω με όσο το δυνατόν μεγαλύτερη ειλικρίνεια. Ομολογώ ότι όταν τη διάβασα, τρόμαξα από τις περιγραφές και τις διατυπώσεις ότι τα συγκεκριμένα βιβλία, όπως λέτε, βάλλουν κατά της πατρίδας, αποσκοπούν να απογυμνώσουν τους μαθητές από αρετή και ήθος, εθίζουν στον παρασιτικό καταναλωτισμό, έχουν σκοπό να αμαυρώσουν την εθνική μας ταυτότητα.<br />Έτσι, λοιπόν, εγώ προσπάθησα να δω ένα προς ένα τα σημεία, ώστε να δω τι είναι αλήθεια και τι είναι υπερβολή. Όχι ότι ο εκάστοτε Υφυπουργός Παιδείας είναι ο πλέον κατάλληλος να διαμορφώσει ή να αξιολογήσει τα σχολικά εγχειρίδια. Δεν έχουμε αυτήν την αρμοδιότητα εμείς ως Υπουργοί. Αλίμονο αν την είχαμε. Αρμόδιο και κατάλληλο γι’ αυτήν τη δουλειά είναι το Ινστιτούτο Εκπαιδευτικής Πολιτικής, το ΙΕΠ, που είναι ο σύμβουλος του Υπουργείου το οποίο γνωμοδοτεί και εισηγείται. Το Υπουργείο, δεν μπορεί παρά να έχει έναν επιτελικό ρόλο. Το ΙΕΠ είναι αυτό που διαθέτει την επιστημονική επάρκεια, τη γνώση, την εμπειρία και παρακολουθεί τις εξελίξεις.<br />Σύμφωνα με το ΙΕΠ, λοιπόν, τα εγχειρίδια σχολικής διδασκαλίας στο δημοτικό και στο γυμνάσιο, δεν πρέπει να περιορίζονται μόνο σε λογοτεχνικά ή δοκιμιακά κείμενα υψηλής ποιότητας. Ορθώς επεκτείνονται, όπως γίνεται σε όλα τα βιβλία του εξωτερικού και σε άλλα κειμενικά είδη όπως είναι τα ενημερωτικά κείμενα εφημερίδων, περιοδικών, κείμενα ταξιδιωτικών οδηγιών, γιατί όχι ακόμα και κείμενα μαγειρικής, αγγελιών, οδηγίες χρήσης μιας συσκευής και ούτω καθεξής. Κάθε μορφή κειμένου υπηρετεί και την αντίστοιχη ανάγκη των ανθρώπων ως μέλη ενός κοινωνικού περιβάλλοντος. <br />Εδώ κάνουμε το λάθος, να ταυτίζουμε πολλές φορές τους στόχους του μαθήματος της Λογοτεχνίας με τους στόχους του μαθήματος της Νεοελληνικής Γλώσσας. Με το μάθημα της Νεοελληνικής Γλώσσας οφείλουμε απλά να αναπτύξουμε τις γλωσσικές δεξιότητες και ικανότητες των μαθητών, ώστε να μπορούν να ανταποκρίνονται στις καθημερινές γλωσσικές και επικοινωνιακές ανάγκες της ζωής, να μπορούν να συντάξουν μία αγγελία, να γράψουν ένα γράμμα, να εκφραστούν σύμφωνα με το ύφος και το λόγο που έχει η συγκεκριμένη ανάγκη και δεν είναι πάντοτε στη ζωή τους να απολαύσουν ή να συγγράψουν ένα λογοτεχνικό κείμενο. Η αξία των λογοτεχνικών κειμένων είναι δεδομένη, γι’ αυτό και στο πλαίσιο της διδασκαλίας του μαθήματος της Νεοελληνικής Λογοτεχνίας, τόσο στην πρωτοβάθμια όσο και στη δευτεροβάθμια εκπαίδευση, οι μαθητές έχουν την ευκαιρία να έλθουν σε επαφή με λογοτεχνικά κείμενα μεγάλων δημιουργών όπως είναι ο Σολωμός, ο Κάλβος, ο Παλαμάς, ο Ρίτσος, ο Σεφέρης, ο Ελύτης, ο Παπαδιαμάντης και άλλοι.<br />Ο λόγος που το μάθημα της Νεοελληνικής Γλώσσας περιλαμβάνει και άλλα κειμενικά είδη, είναι γιατί έτσι ο μαθητής επικοινωνεί πληρέστερα με τους άλλους και κατανοεί καλύτερα τον κόσμο που τον περιβάλλει και τις πρακτικές ανάγκες της ζωής. Θα ξαναπώ ότι η ίδια η κοινωνική πραγματικότητα επιβάλλει όχι μόνο ο μαθητής να μπορεί να διαβάζει, να κατανοεί και να διακρίνει προθέσεις και επιδιώξεις αλλά να είναι σε θέση να συντάσσει ένα τέτοιο κείμενο, μία αγγελία, μία διαφήμιση, μία επιστολή, με βάση τους όρους και τους κανόνες σύνταξης. <br />Θα αναφέρω ένα παράδειγμα. Είδα την αναφορά σας στο Χάρι Πότερ. Το βιβλίο αναφέρεται σ’ ένα παγκόσμιο εκδοτικό φαινόμενο. Είναι εκατό εκατομμύρια όσοι το έχουν διαβάσει και σαράντα επτά οι γλώσσες στις οποίες έχει μεταφραστεί. Είναι από ένα απόσπασμα στο ένθετο της «ΚΑΘΗΜΕΡΙΝΗΣ». <br />Λέτε επίσης για το κείμενο «Παράσταση» που αναφέρεται στην ερώτηση στη νεοελληνική γλώσσα στην πρώτη γυμνασίου ότι χλευάζει μία μαθητική παράσταση για την 25η  Μαρτίου. Αν το βλέπαμε σε βάθος, θα βλέπαμε ότι ουσιαστικά ο αφηγηματικός χρόνος του παραπάνω κειμένου τοποθετείται στα χρόνια της δικτατορίας του Μεταξά. Είναι, λοιπόν, περισσότερο από προφανές ότι ο συγγραφέας δεν έχει ως πρόθεση και στόχο να διακωμωδήσει την εθνική επέτειο και τους ήρωες του ’21, αλλά να αφηγηθεί με το δικό του τρόπο το πώς το δικτατορικό καθεστώς δεν δίστασε να εκμεταλλευθεί εθνικές σχολικές εκδηλώσεις προκειμένου στο όνομα του ’21 και των αγωνιστών να νομιμοποιήσει την ιδεολογία του.<br />Αξίζει ακόμα να προσέξουμε ότι η εορτή, σύμφωνα με την αφήγηση, δεν κλείνει με τον εθνικό ύμνο, ως είθισται, αλλά με τον ύμνο της 4ης  Αυγούστου. Το ότι ο συγγραφέας δεν έχει ως στόχο να διακωμωδήσει την εθνική επέτειο φαίνεται και από το ότι παρουσιάζει τους γονείς που παρακολουθούν την εκδήλωση να χειροκροτούν συγκινημένοι με δάκρυα στα μάτια αλλά και από το ότι παρουσιάζει όλους, μικρούς και μεγάλους, όταν ψάλλεται ο εθνικός ύμνος, να στέκονται σε στάση προσοχής.<br />Τα λέω αυτά σαν παραδείγματα για να μην πέφτουμε πολλές φορές θύματα εύκολων εντυπώσεων και προχειρότητας.<br />Ευχαριστώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε, κύριε Υπουργέ, αλλά νομίζω, κύριοι συνάδελφοι, ότι δεν πάμε μια βόλτα σ’ ένα ξωκκλήσι στα Άγραφα για τον επιτάφιο για να αποφύγουμε το συνωστισμό στη Μητρόπολη Αθηνών. Πάμε γιατί το θέλουμε.<br />Η πρώτη με αριθμό 713/24-3-2014 επίκαιρη ερώτηση πρώτου κύκλου του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Πολιτισμού και Αθλητισμού, σχετικά με το «Κέντρο Μελέτης και Έρευνας του Ελληνικού Θεάτρου» , δεν θα συζητηθεί λόγω κωλύματος του κυρίου Υπουργού και διαγράφεται <br />Η έκτη με αριθμό 720/24-3-2014 επίκαιρη ερώτηση πρώτου κύκλου του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Πολιτισμού και Αθλητισμού, σχετικά με τη χρηματοδότηση των αθλητικών ομοσπονδιών δεν θα συζητηθεί λόγω κωλύματος του κυρίου Υπουργού και διαγράφεται.<br />Η τέταρτη με αριθμό 714/24-3-2014 επίκαιρη ερώτηση δεύτερου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Ναυτιλίας και Αιγαίου και Περιβάλλοντος, Ενέργειας και Κλιματικής Αλλαγής, σχετικά με τις περιβαλλοντικές συνέπειες της επέκτασης της εταιρείας «Νέα Ελληνικά Ναυπηγεία Α.Ε.» στην περιοχή της Σαλαμίνας δεν θα συζητηθεί λόγω κωλύματος του κυρίου Υπουργού και διαγράφεται.<br />Η πέμπτη με αριθμό 721/24-3-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Πολιτισμού και Αθλητισμού και Οικονομικών, σχετικά με το αθλητικό κέντρο του Αγίου Κοσμά δεν θα συζητηθεί λόγω κωλύματος του κυρίου Υπουργού και διαγράφεται.<br />Η πρώτη με αριθμό 712/24-3-2014 επίκαιρη ερώτηση δεύτερου κύκλου της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Αγροτικής Ανάπτυξης και Τροφίμων, σχετικά με τη μείωση των βοσκήσιμων εκτάσεων στο Νομό Σερρών δεν θα συζητηθεί λόγω κωλύματος του κυρίου Υπουργού και διαγράφεται.</speech><speech by="#s18"><from> ΦΩΤΕΙΝΗ ΑΡΑΜΠΑΤΖΗ</from> Κύριε Πρόεδρε, θα ήθελα τον λόγο.</speech><speech by="#s90"><from>ΠΡΟΕΔΡΕΥΩΝ</from> Ορίστε, κυρία συνάδελφε, έχετε τον λόγο.</speech><speech by="#s18"><from> ΦΩΤΕΙΝΗ ΑΡΑΜΠΑΤΖΗ</from> Ευχαριστώ, κύριε Πρόεδρε. <br />Ζήτησα το λόγο, προκειμένου να διαμαρτυρηθώ για τη στάση που κρατάει ο Υπουργός Αγροτικής Ανάπτυξης ο κ. Τσαυτάρης, καθότι είναι η δεύτερη συνεχής φορά που αναβάλει την επίκαιρη ερώτηση στην οποία έχω υποβάλει. <br />Είναι μια επίκαιρη ερώτηση που «καίει» και το γνωρίζει καλά ο κύριος Υπουργός, γιατί αφορά τον κτηνοτροφικό κόσμο ενός ολόκληρου νομού, του μοναδικού –νομίζω- που παραμένει να αντιμετωπίζει πρόβλημα από το θέμα του αποχαρακτηρισμού των βοσκοτόπων, ενός ολόκληρου νομού που αυτήν τη στιγμή μετρά πληγές τουλάχιστον 3 εκατομμυρίων ευρώ στις τσέπες του από χρήματα που δικαιούται και μιας σειράς παραγωγών, που ξεπερνούν τους οκτακόσιους πενήντα, οι οποίοι παραμένουν απλήρωτοι, παραμένουν στο κενό για χρήματα τα οποία –επαναλαμβάνω- δικαιούνται. <br />Δεν θα ζητούσα το λόγο, εάν η αναβολή της επίκαιρης ερώτησης δεν ήταν για δεύτερη συνεχή φορά και εάν δεν είχα εξαντλήσει στο μεταξύ όλα τα μέσα του κοινοβουλευτικού ελέγχου –ερωτήσεις, αναφορές, παρεμβάσεις στην Επιτροπή Παραγωγής και Εμπορίου, ειδικές επιτροπές για την κτηνοτροφία, παρεμβάσεις στο μοναδικό νομοσχέδιο του Υπουργείου Αγροτικής Ανάπτυξης το οποίο ήρθε στη Βουλή. Δεν θα ζητούσα, λοιπόν, το λόγο. <br />Βεβαίως, καταλαβαίνω ότι ο κ. Τσαυτάρης θα έχει να αντιμετωπίσει το αγκάθι του ΟΠΕΚΕΠΕ, μιας ελλειμματικής κρατικής μηχανικής, του οποίου η ηγεσία είναι υπεύθυνη για το συγκεκριμένο θέμα και περί άλλων τυρβάζει. <br />Θέλω να πω το εξής. Είναι τουλάχιστον απαράδεκτο, τη στιγμή που το Υπουργείο Ανάπτυξης πηγαίνει να ρυθμίσει –πολύ φοβάμαι μονομερώς, μονοσήμαντα και μάλλον αντιαναπτυξιακά- το θέμα του γάλακτος, ρισκάροντας τελικά τους κτηνοτρόφους –τους τελευταίους, δηλαδή, των Μοϊκανών- και μάλλον αδιαφορώντας για αυτούς που τόσα χρόνια κερδοσκοπούν τόσο στην πλάτη του παραγωγού του κτηνοτρόφου όσο και στην πλάτη του τελικού καταναλωτή δημιουργώντας όλες τις στρεβλώσεις στην αγορά γάλακτος, ο Υπουργός Αγροτικής Ανάπτυξης, να αφήνει ξεκρέμαστο τον κτηνοτροφικό κόσμο ενός ολόκληρου νομού με τις προσχηματικές –θα έλεγα- αναβολές για χρήματα τα οποία, επαναλαμβάνω, δικαιούνται και δεν τους περισσεύσουν. <br />Σας ευχαριστώ και λυπάμαι πολύ.</speech><speech by="#s90"><from>ΠΡΟΕΔΡΕΥΩΝ</from> Ευχαριστούμε πολύ. <br />Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.<br />Ο Βουλευτής κ. Ανδρέας Ξανθός ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>ΠΡΟΕΔΡΕΥΩΝ</from> Η Βουλή ενέκρινε τη ζητηθείσα άδεια. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι μαθητές και μαθήτριες και τρεις εκπαιδευτικοί -συνοδοί τους από το 1ο Δημοτικό Σχολείο Κω.<br />Η Βουλή τούς καλωσορίζει.<br /><br />Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίασή μας, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθήτριες και μαθητές και μια εκπαιδευτικός από το 16ο Δημοτικό Σχολείο Κορυδαλλού.<br />Η Βουλή τούς καλωσορίζει.<br /><br />Κυρίες και κύριοι συνάδελφοι, έχω την τιμή να σας ανακοινώσω το Δελτίο επικαίρων ερωτήσεων της Παρασκευής 28ης Μαρτίου 2014. <br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 723/26-3-2014 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Ανάπτυξης και Ανταγωνιστικότητας, σχετικά με την προώθηση της ανταγωνιστικότητας του ελληνικού ελαιόλαδου και την προστασία του από την πρόταση του ΟΟΣΑ για την πρόσμειξή του με άλλα φυτικά έλαια.<br />2. Η με αριθμό 731/26-3-2014 επίκαιρη ερώτηση του Βουλευτή Β΄ Πειραιώς του Συνασπισμού Ριζοσπαστικής Αριστεράς κ. Παναγιώτη Λαφαζάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ιατροφαρμακευτική και νοσοκομειακή κάλυψη των ανέργων από την ναυπηγοεπισκευαστική ζώνη Περάματος.<br />3. Η με αριθμό 730/26-3-2014 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την «αποκάλυψη ονομάτων δημάρχων και περιφερειαρχών που κατηγορούνται για φοροδιαφυγή και ξέπλυμα μαύρου χρήματος».<br />4. Η με αριθμό 727/26-3-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με το σχέδιο νόμου του ΥΠΕΚΑ για το new deal σε ανανεώσιμες πηγές ενέργειας  και συμπαραγωγή ηλεκτρισμού θερμότητας υψηλής απόδοσης .<br />5. Η με αριθμό 736/26-3-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διασφάλιση του δικαιώματος στη συνδικαλιστική δράση των εργαζομένων στην πολυεθνική «COCA COLA».<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 724/26-3-2014 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιτάχυνση των διαδικασιών για την καταβολή των αποζημιώσεων στα νοικοκυριά που επλήγησαν από τις καταστροφικές πλημμύρες στη Ρόδο. <br />2. Η με αριθμό 732/26-3-2014 επίκαιρη ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τους Υπουργούς Περιβάλλοντος, Ενέργειας και Κλιματικής Αλλαγής και Οικονομικών, σχετικά με την ανάγκη για μείωση του κόστους ηλεκτρικής ενέργειας χωρίς επιβάρυνση της ΔΕΗ.<br />3. Η με αριθμό 739/26-3-2014 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Οικονομικών, σχετικά με την «Ελληνική Βιομηχανία Ζάχαρης».<br />4. Η με αριθμό 728/26-3-2014 επίκαιρη ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με το ενδεχόμενο επιβολής νέου φόρου σε ακίνητα της Αττικής.<br />Κυρίες και κύριοι συνάδελφοι, η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. <br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με την συναίνεση του Σώματος και ώρα 11:15’ λύεται η συνεδρίαση για αύριο ημέρα Παρασκευή 28 Μαρτίου 2014 και ώρα 10:00’ με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων. <br />Ο</speech></debateBody><br />  </debate><br /></akomaNtoso>
