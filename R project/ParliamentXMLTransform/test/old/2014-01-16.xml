<akomaNtoso><br />  <debate name="Conference"><br />    <meta><br />      <references source="#">  <TLCPerson id="74" href="ontology/parlmember/s74" showAs="Δραγασάκης Ιωάννης"/><TLCPerson id="51" href="ontology/parlmember/s51" showAs="Γεωργιάδης Σπυρίδων"/><TLCPerson id="108" href="ontology/parlmember/s108" showAs="Κασαπίδης Γεώργιος"/><TLCPerson id="58" href="ontology/parlmember/s58" showAs="Ιωάννης Γκιόκας"/><TLCPerson id="117" href="ontology/parlmember/s117" showAs="Κεδίκογλου Συμεών"/><TLCPerson id="115" href="ontology/parlmember/s115" showAs="Κεγκέρογλου Βασίλειος"/><TLCPerson id="159" href="ontology/parlmember/s159" showAs="Λαμπρούλης Γεώργιος"/><TLCPerson id="73" href="ontology/parlmember/s73" showAs="Διώτη Ηρώ"/></references><br />    </meta><br />    <preface> <docTitle>Συνεδρίαση της βουλης των Ελληνων :  16-01-2014</docTitle></preface><br />    <debateBody>  <speech by="#s74"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />(</speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 15 Ιανουαρίου 2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά  της ΞΣΤ΄ συνεδριάσεώς του, της Τετάρτης 15 Ιανουαρίου 2014 σε ό,τι αφορά την ψήφιση στο σύνολο του σχεδίου νόμου: «Εθνική Αρχή Συντονισμού Πτήσεων και άλλες διατάξεις»)<br />Εισερχόμαστε στη συζήτηση των<br />ΕΠΙΚΑΙΡΩΝ ΕΡΩΤΗΣΕΩΝ<br />Θα συζητηθεί η δεύτερη με αριθμό 410/13-1-2014 επίκαιρη ερώτηση πρώτου κύκλου του Βουλευτή Επικρατείας του Συνασπισμού Ριζοσπαστικής Αριστεράς κ. Μανώλη Γλέζου προς τους Υπουργούς Υγείας και Οικονομικών, σχετικά με τη λήψη μέτρων προστασίας της υγείας των πολιτών από το κράτος. <br />Στην επίκαιρη ερώτηση του κ. Γλέζου θα απαντήσει ο Υπουργός Υγείας κ. Γεωργιάδης.<br />Τον λόγο έχει ο κ. Γλέζος για δύο λεπτά.<br />ΜΑΝΩΛΗΣ ΓΛΕΖΟΣ: Καλημέρα σας.<br />Πριν αρχίσουμε, είμαι υποχρεωμένος να υπενθυμίσω στο ελληνικό Κοινοβούλιο και στον ελληνικό λαό ότι σήμερα κηδεύεται ένας μεγάλος αγωνιστής, ο Μιχάλης Βαρδάνης, ο οποίος βασανίστηκε απάνθρωπα στη διάρκεια της χούντας. Δεν υπέστη το καίριο χτύπημα που είχε υποστεί ο Μουστακλής -μαζί του βασανίστηκε- και επέζησε σώος, αλλά δυστυχώς έκλεισε ο βιολογικός του κύκλος. Ελπίζω ότι ανοίγει ο κύκλος στις άγραφες σελίδες της ιστορίας. Ζητώ συγγνώμη, αυτά ως προκαταρκτικά.</speech><speech by="#s74"><from>ΠΡΟΕΔΡΕΥΩΝ</from> Είναι επιβεβλημένο, νομίζω.<br />ΜΑΝΩΛΗΣ ΓΛΕΖΟΣ: Η επίκαιρη ερώτησή μου αφορά το τεράστιο θέμα της υγείας εξ αφορμής των τελευταίων αποφάσεων του Υπουργείου Υγείας μαζί με το Υπουργείο Οικονομικών. Το κράτος, σύμφωνα με το άρθρο 21 του Συντάγματος, είναι υποχρεωμένο να μεριμνά για την υγεία των πολιτών και ειδικά των αναπήρων και όλων όσοι έχουν υποστεί ζημίες στην υγεία τους.<br />Ποιο είναι το πρόβλημα; Το πρόβλημα είναι ότι έχουμε δύο ασθενείς, θέλουμε δεν θέλουμε. Ο ένας ασθενής είναι το τραπεζικό σύστημα. Ληστεύθηκε ο ελληνικός λαός, για να βοηθήσει αυτόν τον ασθενή. Ο άλλος ασθενής είναι αυτός ο οποίος υπέστη τα δεινά, για να σωθεί το τραπεζικό σύστημα και πρέπει ο ίδιος να πληρώνει τα της υγείας του. <br />Το ερώτημα είναι το εξής: Γιατί δύο μέτρα και δύο σταθμά; Γιατί στη μια περίπτωση του ασθενούς πρέπει να ληστευθεί ο ελληνικός λαός, για να σωθεί ο ασθενής και στην άλλη περίπτωση πρέπει ο ίδιος ο ασθενής να πληρώσει τα σπασμένα; Η ερώτησή μου είναι σαφέστατη και περιμένω από τον Υπουργό Υγείας συγκεκριμένη απάντηση.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο Υπουργός Υγείας κ. Γεωργιάδης.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ πολύ, κύριε Πρόεδρε. <br />Κύριε Πρόεδρε, θέλω να ευχηθώ καλή χρονιά και σ’ εσάς και στον κ. Γλέζο, γιατί δεν έχουμε ξαναβρεθεί με το νέο έτος στο Κοινοβούλιο. <br />Κύριε συνάδελφε, ευχαριστώ πολύ για την ερώτηση, η οποία είναι βαθύτατα πολιτική και θα μας δώσει την ευκαιρία να κάνουμε μια γόνιμη συζήτηση. <br />Πάμε στο συγκεκριμένο που είπατε. Δεν έχει γίνει αντιληπτό από τους πολλούς Έλληνες ακόμα ότι τα χρήματα που έχουμε δώσει στις τράπεζες, η λεγόμενη ανακεφαλαιοποίηση, τα 50 δισεκατομμύρια, δεν προέρχονται από τα δικά μας λεφτά, αλλά προέρχονται από τα χρήματα που μας δάνεισαν οι Ευρωπαίοι φορολογούμενοι.</speech><speech by="#s74"><from>ΠΡΟΕΔΡΕΥΩΝ</from> Συγγνώμη, κύριε Υπουργέ, αλλά επιτρέψτε μου να πω ότι έχουν εγγραφεί στο δημόσιο χρέος.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Δεν ολοκλήρωσα τη σκέψη μου, κύριε Πρόεδρε. Αφήστε με να ολοκληρώσω.</speech><speech by="#s74"><from>ΠΡΟΕΔΡΕΥΩΝ</from> Είπα μήπως δεν το είχατε προσέξει.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Το γνωρίζω. Αφήστε να πω μία ολόκληρη φράση.</speech><speech by="#s74"><from>ΠΡΟΕΔΡΕΥΩΝ</from> Συγγνώμη για την παρέμβαση.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Από τα χρήματα, λοιπόν, που έχουμε δώσει μέχρι αυτήν τη στιγμή, αγαπητέ κύριε Γλέζο, ούτε ένα ευρώ δεν είναι δικό μας, δεν είναι του ελληνικού λαού, ούτε τα 25 ευρώ για να πω για το εικοσιπεντάευρο. Είναι όλα χρήματα που μας έχουν δανείσει και μάλιστα με εξαιρετικά χαμηλά επιτόκια, με κάποια από τα χαμηλότερα επιτόκια στον πλανήτη γη, οι Ευρωπαίοι φορολογούμενοι. <br />Όπως σωστά είπε ο κύριος Πρόεδρος, έχουν εγγραφεί στο δημόσιο χρέος της χώρας. Όμως, αυτή η συζήτηση εντάσσεται στη μεγάλη συζήτηση που κάνουν τώρα η Ευρώπη και η ελληνική Κυβέρνηση για το ζήτημα της βιωσιμότητας του ελληνικού χρέους. <br />Άρα, στην πρώτη περίπτωση, αυτήν που αφορά στις τράπεζες, προσώρας εμείς δεν έχουμε πληρώσει. Άλλοι πρέπει να κλαίνε τα λεφτά τους, στη Γερμανία, στην Ιταλία, στην Πορτογαλία, στην Ιρλανδία, χώρες που ορισμένες έχουν μεγάλα οικονομικά προβλήματα, που μάλιστα – προσέξτε, γιατί και αυτό δεν έχει γίνει αντιληπτό- οι περισσότερες εξ αυτών, αγαπητέ κύριε Γλέζο, δανείζονται με υψηλότερα επιτόκια, για να δανείζουν εμάς με χαμηλότερα επιτόκια. Άρα, το πρώτο παράδειγμα ως προς τις τράπεζες είναι ατυχές και λανθασμένο. <br />Πάμε στο δεύτερο παράδειγμα που αφορά το Εθνικό Σύστημα Υγείας. Γράφετε στην ερώτησή σας και είπατε προηγουμένως ότι εγώ αποφάσισα και ο κύριος Υπουργός των Οικονομικών για το εικοσιπεντάευρο και για το ένα ευρώ ανά συνταγή. Θα αναλύσω τη θέση μου για το εικοσιπεντάευρο στη δευτερολογία μου, γιατί δεν θέλω να χάσω χρόνο. <br />Πρέπει μόνο να σας πω, ότι αυτά είναι μέτρα τα οποία έχουν ψηφιστεί πολύ πριν αναλάβω εγώ τη θέση του Υπουργού Υγείας. Είχαν ψηφιστεί από τον Νοέμβριο του 2012. Εγώ τα είχα υποστηρίξει ως εισηγητής τότε του κόμματος της Νέας Δημοκρατίας στο σχετικό πρόγραμμα. <br />Θέλω, όμως, να αναφέρω πως παρά το ότι δεν τα έχω θεσπίσει εγώ ως Υπουργός Υγείας, σφόδρα τα υπερασπίζομαι. Και ξέρετε γιατί, κύριε συνάδελφε; Διότι στις πιο προοδευτικές χώρες της Ευρώπης -και μάλιστα σε αυτά τα κοινωνικά κράτη που θαυμάζουμε και πολλές φορές λέμε, «Μακάρι να μοιάσουμε σε αυτούς ως προς τις παροχές προς τον λαό τους»- τέτοιου τύπου μέτρα υπάρχουν. Και δεν υπάρχουν μόνο για να μαζεύουν χρήματα. Διότι σε έναν συνολικό προϋπολογισμό εθνικού συστήματος υγείας, ας πούμε, για τα δημόσια νοσοκομεία, όπου πέρυσι είχαν προϋπολογισμό -όχι για τον μισθό, αλλά μόνο για τις λειτουργικές τους δαπάνες- 1.861.000.000 ευρώ, τα 40.000.000, παραδείγματος χάριν, που ήταν η πρόβλεψη για την είσπραξη από το εικοσιπεντάευρω, δεν παίζουν σχεδόν κανένα ρόλο. <br />Δεν είναι, όμως, ο στόχος του μέτρου η είσπραξη των 40.000.000. <br />Θα σας εξηγήσω, λοιπόν, στη δευτερολογία μου και ποιος ήταν ο στόχος του και ποιος είναι ο στόχος του 1 ευρώ στη συνταγή και, βεβαίως, γιατί η Κυβέρνηση κατέληξε στην απόφαση που κατέληξε, να αποσύρει το μέτρο των 25 ευρώ. <br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ο κ. Γλέζος έχει τον λόγο για τη δευτερολογία του.<br />ΜΑΝΩΛΗΣ ΓΛΕΖΟΣ: Λυπούμαι ιδιαίτερα, αλλά σαφή απάντηση δεν πήρα, διότι το ελληνικό δημόσιο -οι διάφορες κυβερνήσεις- έχει δώσει τεράστια ποσά στις τράπεζες, τα οποία έκλεψε, λήστεψε από τον ελληνικό λαό. Δεν θα αναφερθώ συγκεκριμένα στις εγγυήσεις κ.λπ., αλλά στο ρευστό. <br />Καθ’ ομολογία του Υφυπουργού Οικονομικών, που ήρθε εδώ δίπλα μου και μου το έγραψε, πρόκειται για 5 δισεκατομμύρια. Αυτά τα 5 δισεκατομμύρια δεν είναι από αλλού αλλά από τη ληστεία του ελληνικού λαού και είναι στον προϋπολογισμό. Γιατί, λοιπόν, από αυτά τα 5 δισεκατομμύρια να μην πάρετε τα 110 εκατομμύρια που χρειάζονται και να τα δώσετε; <br />Πέρα από αυτό, εφέτος ομολογήσατε ότι το 2013 είχατε ένα πλεόνασμα που πλησιάζει το 1 δισεκατομμύριο. Από αυτό -το οποίο λανθασμένα ονομάζετε πρωτογενές, είναι απλώς δημοσιονομικό πλεόνασμα- το δημοσιονομικό πλεόνασμα του 1 δισεκατομμυρίου γιατί να μην πάρετε τα 110 εκατομμύρια που χρειάζονται; <br />Παραθέτω και τα διαπιστευτήριά μου για να γίνω πιο κατανοητός: Έχω υποστεί επτά εγχειρήσεις και γνωρίζω τα θέματα πάρα πολύ καλά. Επίσης, αν δεν το γνωρίζετε, για να καταφέρω να επιζήσω και να σπουδάσω ήμουν τέσσερα χρόνια στο εργαστήριο, στο laboratoire του φαρμακείου του Μπακάκου. Γνωρίζω, δηλαδή, τα θέματα απέξω και ανακατωτά. Και γνωρίζω τι χρειάζεται ο κάθε ασθενής και πώς πρέπει να αντιμετωπιστεί. Το πρόβλημα είναι για ποιον λόγο να πληρώνει ο ίδιος ο ασθενής στη μία περίπτωση και στην άλλη περίπτωση αντί του ασθενή, που πρέπει το κράτος να του διασφαλίσει τη διάσωσή του, να διασώζεται το χρηματοπιστωτικό κεφάλαιο.<br />Λυπούμαι, αλλά η πολιτική της Κυβέρνησης είναι πώς θα διασωθούν οι τράπεζες. Δεν την ενδιαφέρει πώς θα διασωθεί ο ελληνικός λαός και ιδιαίτερα ο άρρωστος ελληνικός λαός. Δεν την ενδιαφέρουν οι ασθενείς που πεθαίνουν, δεν την ενδιαφέρει ο φτωχός λαός που οδηγείται σε αυτοκτονίες για να αντιμετωπίσει τα θέματα.<br />Απευθύνομαι ειδικά τώρα, πέρα από όλα τα άλλα θέματα, στον κάθε Υπουργό -όχι μονάχα προσωπικά εδώ- και λέω, ως πότε θα συνεχίζουν να υπηρετούν το κεφάλαιο; Ως πότε θα συνεχίζουν να υπηρετούν τις τράπεζες; Ως πότε θα συνεχίζουν να λειτουργούν σε βάρος του ελληνικού λαού και ιδιαίτερα τώρα σε βάρος της υγείας του;</speech><speech by="#s74"><from>ΠΡΟΕΔΡΕΥΩΝ</from> Ο κύριος Υπουργός έχει τον λόγο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Αγαπητέ και σεβαστέ συνάδελφε, η ιστορία σας είναι γνωστή –αλίμονο- και για αυτά τα προσωπικά που αναφέρατε, προφανώς όλοι τα ξέρουμε και τα σεβόμαστε. <br />Πάμε τώρα στα συγκεκριμένα. Πράγματι η Κυβέρνηση ενδιαφέρεται για να μην καταστραφεί το τραπεζικό σύστημα και καλώς ενδιαφέρεται. Εκτός εάν εννοείτε ότι οι καταθέτες οι οποίοι θα έχαναν τα χρήματά τους εάν κατέρρεε το τραπεζικό σύστημα, δεν είναι κομμάτι του ελληνικού λαού. Θα σας έλεγα να πάτε μετά την ερώτησή μας, εάν δεν έχετε πειστεί, σε ένα αεροδρόμιο και να πάτε στην Κύπρο και να ρωτήσετε τους αδελφούς μας Κυπρίους, όταν έκλεισαν για λίγες μέρες εκεί οι τράπεζες εάν ο λαός τους πέρναγε καλύτερα ή χειρότερα. Γιατί σας υπενθυμίζω ότι μετά  το ηρωικό «όχι» της Τρίτης και με τις τράπεζες κλειστές πέντε μέρες πήγαν στο «ναι» της Κυριακής και έχουν γίνει και καλύτεροι εφαρμοστές του μνημονίου και θα βγουν και γρηγορότερα από εμάς στις αγορές, γιατί κατάλαβαν «τι εστί βερίκοκο». <br />Έρχομαι να σας πω την ουσία. Χαίρομαι δε που από τα πολλά δισεκατομμύρια που είπατε στην αρχή πήγαμε στα 5 δισεκατομμύρια. Πράγματι, είναι τα μόνα λεφτά, το μόνο ρευστό που έχει δοθεί εμμέσως από εμάς. Και λέω εμμέσως, αγαπητέ κύριε συνάδελφε, διότι πάλι έχει διαλάθει της προσοχής σας ότι η Ελλάδα όλα τα τελευταία χρόνια είχε πρωτογενή ελλείμματα. Αυτό σημαίνει ότι ό,τι παραπάνω πληρώναμε προερχόταν πάλι από εξωτερικό δανεισμό. Και αυτά τα 5 δισεκατομμύρια πάλι από τους ξένους ήταν, αλλά στην προκειμένη περίπτωση εκείνης της εποχής με υψηλότερα επιτόκια από ό,τι τα επιτόκια του μνημονίου που είναι πάρα πολύ χαμηλά.<br />Ακούστε, όμως, τη διαφορά. Αυτά τα 5 δισεκατομμύρια που δόθηκαν την εποχή του Κώστα Καραμανλή με το πακέτο Αλογοσκούφη, το γνωστό των 28 δισεκατομμυρίων, έχουν ήδη αρχίσει να αποπληρώνονται από τις τράπεζες. Πρόσφατα εισπράξαμε 500 εκατομμύρια. Γιατί στην πραγματικότητα αυτά τα 5 δισεκατομμύρια έχουν δοθεί στις τράπεζες υπό όρους που φέρουν και κέρδος στο ελληνικό δημόσιο. <br />Επίσης, έχει διαλάθει της προσοχής σας ότι στο πλαίσιο αυτής της κρίσεως οι τράπεζες που λέτε ότι τις σώσαμε και τα υπόλοιπα, έχουν περιέλθει στην ιδιοκτησία του ελληνικού δημοσίου μέσω του Ταμείου Χρηματοπιστωτικής Σταθερότητας, διότι οι μετοχές των τραπεζών ανήκουν στο Ταμείο και το Ταμείο ελέγχεται από την ελληνική Κυβέρνηση.<br /> Άρα, δεν είναι τα πράγματα όπως νομίζετε. Αντιλαμβάνομαι τη διαφορά την ιδεολογική που έχουμε. Εσείς θέλετε να καταστραφεί το παγκόσμιο καπιταλιστικό κεφάλαιο, εμείς πιστεύουμε στην ελεύθερη οικονομία και αντιλαμβανόμαστε ότι η οικονομική ανάπτυξη σε καθεστώς ελευθέρας οικονομίας, χωρίς υγιές τραπεζικό σύστημα δεν μπορεί να υπάρξει. Άρα εμείς προασπιζόμαστε τα συμφέροντα του λαού. Γιατί ο λαός για να προκόψει, κύριε Γλέζο, πρέπει να έχει υγιή οικονομία και για να έχει υγιή οικονομία, πρέπει να έχει και τράπεζες που να λειτουργούν. Γιατί αλλιώς θα πεινάσουμε όλοι. Άρα, δεν ενδιαφέρεστε εσείς για το λαό περισσότερο από εμάς.<br />Πάμε στο δεύτερο, γιατί πάλι δεν έγινα αντιληπτός. Ποιος σας είπε ότι στόχος των μέτρων αυτών ήταν η είσπραξη; Σας είπα προηγουμένως ότι χώρες, όπως η Σουηδία, η Γερμανία, η Ολλανδία, η Γερμανία, η Γαλλία, χώρες δηλαδή με ανθηρότατες οικονομίες που έχουν μεγάλα πρωτογενή πλεονάσματα κατ’ αναλογίαν του ενός δισεκατομμυρίου του δικού μας το 2013, έχουν παρόμοια μέτρα. Έχουν και συμμετοχή του ασθενούς στην ημερήσια νοσηλεία, όπως ήταν το εικοσιπεντάευρω, έχουν και συμμετοχή του ασθενούς στα φάρμακα στη συνταγή.<br /> Αυτά τα μέτρα μπαίνουν για δυο λόγους. Ο πρώτος είναι ως έλεγχος παραδείγματός χάριν των συνταγών. Αν πληρώνεις 1 ευρώ ανά συνταγή, δεν θα πηγαίνεις να γράφεις φάρμακα για ψύλλου πήδημα, άρα θα μειωθούν οι συνταγές. <br />Ο δεύτερος λόγος είναι η ιδεολογική μας διαφορά, όπου προφανώς θα διαφωνήσουμε. Αυτή ήταν η διαφωνία μας με το ΠΑΣΟΚ και έτσι φτάσαμε στην απόσυρση του μέτρου των εικοσιπέντε ευρώ και στη θέσπιση των πέντε λεπτών, δηλαδή ενός φόρου ως δημοσιονομικού ισοδυνάμου.<br />Η ιδέα που επικράτησε στην Ελλάδα τα τελευταία τριάντα χρόνια ότι δημόσιο σημαίνει τζάμπα, είναι καταστροφική. Πρέπει να την αλλάξουμε όσο μπορούμε γρηγορότερα. Αυτό οδήγησε στην απαξίωση του δημοσίου, η αίσθηση ότι αφού είναι δημόσιο, πρέπει να είναι και τζάμπα. Δεν είναι έτσι και δεν είναι πουθενά στον κόσμο έτσι. <br />Σας δίνω ένα παράδειγμα έξω από την υγεία για να το καταλάβετε. Είμαστε η μόνη χώρα στην Ευρώπη που δίνει τσάμπα τα βιβλία στους μαθητές στα σχολεία, για να τα βλέπουμε στο τέλος κάθε έτους να τα καίνε, επειδή δεν καταλαβαίνουν ότι αυτά κοστίζουν λεφτά και ότι γι’ αυτά τα λεφτά κάποιοι έχουν δανειστεί και από κάποιους έχουν κοπεί συντάξεις.<br />Άρα, τα μέτρα αυτά –για να το κλείσω- δεν έχουν ως στόχο την είσπραξη των 110 εκατομμυρίων. Δεν λείπουν από το σύστημα 110 εκατομμύρια. Λείπουν απείρως περισσότερα. Αυτά που λείπουν από το σύστημα -που είναι δισεκατομμύρια- τα πληρώνει ο ελληνικός λαός, τιμώντας και το άρθρο του Συντάγματος που αναφέρατε. Πέρυσι, για παράδειγμα, επειδή ο ΕΟΠΥΥ δεν μπορούσε να πληρώσει περίπου 900 εκατομμύρια στα δημόσια νοσοκομεία και άρα θα έπρεπε τα δημόσια νοσοκομεία να κλείσουν, ήρθε δια του προϋπολογισμού το ελληνικό δημόσιο και έδωσε 900 εκατομμύρια παραπάνω. <br />Αυτό τι σας λέει; Δεν σέβεται η Κυβέρνηση, λοιπόν, την ανάγκη να λειτουργεί το Εθνικό Σύστημα Υγείας; Την σέβεται. Όμως, μην μπερδεύουμε τα μήλα με τα πορτοκάλια. Οι πιο προηγμένες και οι πιο πλούσιες χώρες του κόσμου και αυτές που έχουν το πιο ισχυρό κοινωνικό κράτος έχουν θεσπίσει τέτοιου είδους μέτρα, κύριε Γλέζο. Και για να τα έχουν θεσπίσει αυτοί, τα κράτη των οποίων εμείς θαυμάζουμε, κάτι πάει να πει ότι έχουν δει.<br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />ΜΑΝΩΛΗΣ ΓΛΕΖΟΣ: Μα, υπάρχει πρόβλημα, αγαπητέ Πρόεδρε. Εγώ είμαι ακριβής στην ώρα μου.</speech><speech by="#s74"><from>ΠΡΟΕΔΡΕΥΩΝ</from> Το Προεδρείο έδειξε ανοχή στον Υπουργό και σε εσάς.<br />ΜΑΝΩΛΗΣ ΓΛΕΖΟΣ: Μόνο στον Υπουργό;</speech><speech by="#s74"><from>ΠΡΟΕΔΡΕΥΩΝ</from> Και σε εσάς.<br />ΜΑΝΩΛΗΣ ΓΛΕΖΟΣ: Να μην πω μια κουβέντα;</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Εγώ δέχομαι.</speech><speech by="#s74"><from>ΠΡΟΕΔΡΕΥΩΝ</from> Τώρα όχι. Κατά τον Κανονισμό δεν προβλέπεται, αλλά το θέμα είναι τόσο μεγάλο που είμαι σίγουρος ότι θα βρεθεί η ευκαιρία, κύριε Γλέζο, να επανέλθετε ή εσείς ή άλλος Βουλευτής του κόμματός σας.<br />Εισερχόμαστε στην έβδομη με αριθμό 408/13-1-2013 επίκαιρη ερώτηση πρώτου κύκλου του Βουλευτή Κοζάνης των Ανεξάρτητων Δημοκρατικών Βουλευτών, κ. Γεωργίου Κασαπίδη προς τον Υπουργό Υγείας, σχετικά με τη λειτουργία παθολογικής κλινικής και διαβητολογικού ιατρείου στο Μαμάτσειο Νοσοκομείο Κοζάνης.<br />Θα απαντήσει ο Υπουργός Υγείας, κ. Γεωργιάδης.<br />Κύριε συνάδελφε, έχετε τον λόγο για δύο λεπτά.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κύριε Πρόεδρε.<br />Θα ήθελα να ευχηθώ και εγώ καλή χρονιά στο Σώμα και στον Υπουργό, καθώς είναι η πρώτη φορά στο νέο χρόνο που συναντιόμαστε. <br />Κύριε Υπουργέ, εύχομαι καλή δύναμη στο έργο που έχετε αναλάβει να επιτελέσετε. Τη νέα χρονιά κατάθεσα αυτή την επίκαιρη ερώτηση για να επαναφέρω ένα θέμα, που πριν από ενάμιση χρόνο περίπου το είχα θέσει σε προκάτοχό σας, ο οποίος ναι μεν κατέβαλε προσπάθεια για να το αντιμετωπίσει, αλλά δεν τελεσφόρησε.<br />Ποιο είναι το πρόβλημα που αντιμετωπίζουμε στο Νομό Κοζάνης και μάλιστα είναι διττής φύσεως; Το πρώτο πρόβλημα είναι ότι το Μαμάτσειο Νοσοκομείο Κοζάνης, το μεγαλύτερο στη Δυτική Μακεδονία ως προς τον όγκο των επισκεπτών και των ατόμων που περιθάλπει, αλλά και ως προς το μέγεθος των προβλημάτων που αντιμετωπίζει, έχει συγκεκριμένα –δεν είναι το μοναδικό πρόβλημα, αλλά επικεντρώνομαι σε αυτό- ως προς την παθολογική κλινική υποστελέχωση. Ενώ προβλέπονται επτά οργανικές θέσεις, υπηρετούν σήμερα που μιλάμε μόλις τρεις, διότι πρόσφατα έληξε και η θητεία ενός επικουρικού που είχε προκηρυχθεί μετά και την προηγούμενη επερώτηση που σας είπα, και δεν έχουμε καμμία εξέλιξη επί του θέματος.<br />Το τυπικό της διαδικασίας είναι γνωστό και σε εσάς και σε εμένα και σε όλους, κύριε Υπουργέ. Δεν ζητάω επίλυση του θέματος για την στελέχωση της κλινικής με τη συμβατική διαδικασία, διότι αυτή δεν τελεσφορεί. Για ποιο λόγο; Γιατί ο όγκος της εργασίας είναι τεράστιος και όσοι, έστω και ως επικουρικοί, συμμετέχουν, στο τέλος φεύγουν και δεν επανέρχονται.<br />Το δεύτερο πρόβλημα είναι ότι στη συγκεκριμένη Παθολογική Κλινική, εξαιτίας της ευτυχούς συγκυρίας ότι δύο εξαιρετικοί γιατροί, ο κ. Συμελίδης και ο κ. Δολιανίτης -ο οποίος τελευταία έφυγε λόγω του όγκου εργασίας- εξειδικευμένοι στο διαβήτη, είχαν αναπτύξει μια μοναδική στα παγκόσμια δεδομένα ερευνητική εργασία για την πρόληψη του διαβήτη και πρόσφεραν τις υπηρεσίες στο διαβητολογικό ιατρείο μέσα στην Παθολογική Κλινική του Μαμάτσειου Νοσοκομείου Κοζάνης, με εκπληκτικά αποτελέσματα σε παγκόσμιο επίπεδο. <br /><br />Φεύγοντας ο ένας εκ των δυο γιατρών –και ολοκληρώνω, κύριε Πρόεδρε- και μένοντας η παθολογική υποστελεχωμένη μόλις με τρεις γιατρούς πλέον, έκλεισε το διαβητολογικό.  <br />Η παθολογική υπολειτουργεί με τα προβλήματα που αντιλαμβάνεστε και για τους ασθενείς ως προς την παθολογική και ως προς το διαβητολογικό. <br />Θα ήθελα να μας πείτε, κύριε Υπουργέ, εάν προτίθεστε έξω από το συμβατικό τρόπο να βρείτε έναν τρόπο να λυθεί το θέμα αυτό και αν σκέφτεστε τέτοιου είδους ερευνητικές εργασίες που γίνονται σε κρατικά νοσοκομεία να τις στηρίξετε, διότι όχι μόνο λύνονται προβλήματα, αλλά προλαμβάνονται στη συγκεκριμένη περίπτωση. Επιπρόσθετα, διαφημίζεται και η χώρα διεθνώς.</speech><speech by="#s74"><from>ΠΡΟΕΔΡΕΥΩΝ</from> Τον λόγο έχει ο κύριος Υπουργός.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ, κύριε Πρόεδρε.<br /> Ευχαριστώ, κύριε συνάδελφε, για τις ευχές. Θα ευχηθώ και εγώ να ξανασυναντηθούν οι δρόμοι μας στη μεγάλη παράταξη. Σας χρειαζόμαστε οπωσδήποτε. Πρέπει να επιστρέψετε. <br />Έρχομαι στην ερώτηση. Κατ’ αρχάς, είναι πολύ σωστή η ερώτηση και έχετε δίκιο. Εμείς έχουμε προκηρύξει, όπως ξέρετε, θέσεις δύο επικουρικών γιατρών εκεί και τις επαναπροκηρύσσουμε διαρκώς. Δεν τις προκηρύξαμε άπαξ. Είναι ανοιχτή προκήρυξη, απλά δεν μπορούμε να βρούμε κάποιους να πάνε. <br />Η κατάσταση στο Νοσοκομείο στην παθολογία είναι η εξής:  Προβλέπονται δύο θέσεις διευθυντού, μια επιμελητού Α’, τρεις θέσεις επιμελητού Β’, μια θέση επιμελητού Β’ επισκέπτη κέντρων υγείας και δέκα θέσεις ειδικευομένων. Αυτό είναι το προβλεπόμενο. <br />Σήμερα υπηρετούν εκεί δύο παθολόγοι με βαθμό διευθυντή, μια με βαθμό επιμελητή Β’ και έξι ειδικευόμενοι. Άρα, έχουμε σαφώς μια πολύ μικρότερη στελέχωση από αυτήν που προβλέπει ο οργανισμός. Μας λείπουν δηλαδή δύο θέσεις επιμελητών Β’ κ.λπ..<br />Θα μιλήσω πρώτα για τις θέσεις και μετά θα πάω στο κομμάτι της κλινικής έρευνας και των κλινικών μελετών. Λέτε να βρούμε έναν τρόπο έξω από τις διαδικασίες. Αυτό είναι δύσκολο. Δεν υπάρχει τρόπος να λειτουργήσουμε έξω από τις διαδικασίες. <br />Αυτό που μπορούμε να κάνουμε στ’ αλήθεια –και θα ήθελα τη δική σας συνεργασία σε αυτό- είναι πλέον στις προσλήψεις των μονίμων γιατρών, γιατί ίσως ένα από τα προβλήματα είναι ότι οι θέσεις των επικουρικών δεν είναι τόσο πολύ ζηλευτές, γιατί κάποιος σκέφτεται ότι θα πάει και θα μπει σε μια θέση που έχει πάρα πολλή δουλειά και πολύ μεγάλο φόρτο εργασίας και μετά από ένα διάστημα θα είναι πάλι έξω από το νοσοκομείο και άρα, η θέση γίνεται λιγότερο ελκυστική. Θα είναι πιο εύκολο να πάρουμε θέσεις μονίμων γιατρών, έτσι ώστε να καλύψουμε οριστικά το πρόβλημα των θέσεων της παθολογίας, που είναι υπαρκτό. <br />Έχουμε προγραμματίσει και έχουμε ήδη ξεκινήσει διαδικασίες προσλήψεως τετρακοσίων γιατρών από το 2013, δηλαδή έχει ξεκινήσει αυτή η διαδικασία. Έχουμε λάβει περίπου την άδεια από τον κ. Μητσοτάκη, από το Υπουργείο Διοικητικής Μεταρρύθμισης, για να προσλάβουμε μέχρι τον Ιούνιο περίπου άλλους χίλιους. Νομίζω ότι μέσα εκεί μπορούμε και με τους άλλους Βουλευτές του Νομού να βρούμε τον τρόπο να βάλουμε και κάποιες θέσεις μονίμων γιατρών στην παθολογική, ώστε να λύσουμε οριστικά το πρόβλημα. <br />Τώρα, ως προς το δεύτερο αίτημα των κλινικών μελετών που θέτετε θα σας πω στη δευτερολογία μου για να μην καταχραστώ το χρόνο. <br />Ευχαριστώ πολύ.</speech><speech by="#s74"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Αντιλαμβάνομαι, κύριε Πρόεδρε, το ενδιαφέρον του κυρίου Υπουργού. <br />Θα ήθελα να καταθέσω, δοθείσης της ευκαιρίας, ότι γνωρίζω εξ ιδίων το πρακτικό πνεύμα που σας διακρίνει και από τη θητεία σας, κύριε Υπουργέ, στο Υπουργείο Ναυτιλίας, όπου είχατε επιλύσει τότε ζητήματα της αλιείας που ως τομεάρχης τότε τα αντιμετώπιζα και τα οποία χρόνιζαν. Αυτό είναι προς τιμή σας και το αναγνωρίζουν όλοι οι αλιείς τουλάχιστον. <br />Θα ήθελα να σας ευχαριστήσω και δημοσίως, εκπροσωπώντας τους συμπατριώτες μου, για το ενδιαφέρον που δείξατε, χωρίς να είστε αρμόδιος, για την περίπτωση της οικογένειας του κ. Λαζαρίδη, του ειδικού φρουρού που είναι εδώ και έξι χρόνια σε κώμα και ένα θέμα που προέκυψε το λύσατε εν τη γενέσει του. Θα σας έρθει κι ερώτηση για το θέμα αυτό, αλλά προλάβατε εσείς να αντιμετωπίσετε το θέμα. Και πάλι οι ευχαριστίες των συμπατριωτών μου στο πρόσωπό σας είναι από εμένα γνωστές σε εσάς.<br />Στο θέμα της παθολογικής, εύχομαι, κύριε Υπουργέ, πραγματικά να βρούμε τον τρόπο να αντιμετωπιστεί, διότι είναι η μεγαλύτερη παθολογική στη Δυτική Μακεδονία και όντως, όπως το αναφέρατε, θα επιλύσει οριστικά αυτό το πρόβλημα. <br />Θα ήθελα να ξέρετε επίσης ότι, εφόσον γίνει αυτό και αντιμετωπιστεί με μόνιμο τρόπο αυτό το έλλειμμα σε προσωπικό, τότε θα δοθεί η δυνατότητα να επαναλειτουργήσει και το διαβητολογικό ιατρείο στην παθολογική, για το οποίο θα ήθελα να κάνω μία μεγαλύτερη αναφορά για το πόσο σημαντικό είναι. <br />Ο συγκεκριμένος γιατρός κ. Δολιανίτης, λόγω του φόρτου εργασίας κάθε μέρα έβλεπε τριάντα διαβητικούς όντας στην παθολογική κλινική, λειτουργώντας σχεδόν αποκλειστικά μόνος του το διαβητολογικό ιατρείο. Καταλαβαίνετε ότι με την αντιμετώπιση και την αγωγή που ο ίδιος εφάρμοζε έπρεπε να είναι συνεπής και αποτελεσματικός στο έργο του. <br />Αυτή η προσπάθεια που κατέβαλε για αρκετά χρόνια στην Παθολογική Κλινική Κοζάνης καταξίωσε και το ιατρείο και την παθολογική και το νοσοκομείο και τον ίδιο τον επιστήμονα, σαφώς, και τους συνεργάτες του διεθνώς, με αποτέλεσμα να είναι ίσως και το μοναδικό κρατικό νοσοκομείο που είχε ανακοίνωση σε παγκόσμιο συνέδριο για το διαβήτη στο Ντουμπάι και ίσως, κύριε Υπουργέ, κάτι που προέκυψε τελευταία- το θέτω εις γνώση σας- να δέχθηκε πρόταση από τον Παγκόσμιο Κέντρο Διαβήτη που είναι στην Αμερική, στη Μινεσότα, αν δεν κάνω λάθος, να θέσει υπό την αιγίδα του Παγκοσμίου Κέντρου την έρευνα αυτή για την προληπτική αντιμετώπιση του διαβήτη, η οποία συνίσταται στην εξής απλή σκέψη: Ερευνούσαν το γενεαλογικό δέντρο των διαβητικών και στα παιδιά τους εφάρμοζαν μια ειδική αγωγή, ώστε να μην εμφανίσουν την ασθένεια του διαβήτη ή να τη μεταθέσουν πολύ αργότερα στο μέλλον. Αυτό είχε σαν αποτέλεσμα, λόγω της πρόληψης να εξοικονομεί κατ’ αρχήν το σύστημα έξοδα, όπως αντιλαμβάνεστε, αλλά και να εξασφαλίζεται μια καλύτερη ποιότητα ζωής μέσω της καλύτερης υγείας στους πολίτες μας. <br />Φανταστείτε, λοιπόν, στο συγκεκριμένο πρόβλημα, στο διαβήτη, που η Ελλάδα είναι δεύτερη στην Ευρώπη σε ποσοστά διαβήτη στον πληθυσμό, αν το καθιερώσουμε σε ένα κρατικό νοσοκομείο, πόσο μεγάλο θα είναι το όφελος για την ποιότητα ζωής των πολιτών και σαφώς για την προβολή της χώρας. Και αν αυτό γίνει και σε άλλα θέματα φύσεως υγείας, όπου υπάρχουν τέτοιοι γιατροί πράγματι που προσφέρονται ανιδιοτελώς κάνοντας τέτοια έρευνα, φανταστείτε πόσο πιο ωφέλιμη θα είναι η χώρα μας.<br />Ευχαριστώ, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Και εμείς ευχαριστούμε.<br />Ο κύριος Υπουργός έχει τον λόγο.</speech><speech by="#s51"><from> ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</from> Ευχαριστώ, κύριε συνάδελφε.<br />Κατ’ αρχάς, ως προς το θέμα του κ. Λαζαρίδη να πω ότι πράγματι υπήρξε δική μου παρέμβαση και του κ. Δένδια. Από κοινού αποφασίσαμε. Υπήρξε και  προσωπικό ενδιαφέρον του Πρωθυπουργού. Υπενθυμίζω ότι ο κ. Λαζαρίδης είχε τραυματιστεί εν ώρα καθήκοντος και η ελληνική πολιτεία δεν μπορεί να μην  αναγνωρίζει τους ανθρώπους αυτούς, οι οποίοι διακινδυνεύουν και ορισμένες φορές χάνουν τη ζωή τους ή βρίσκονται σε τόσο δύσκολη θέση, όπως ο κ. Λαζαρίδης ως προς την υγεία του και να δείχνει αδιαφορία. Αυτό δεν θα μπορούσε να συμβεί. Άρα, δεν κάναμε τίποτα περισσότερο, παρά το καθήκον μας. <br />Τώρα έρχομαι στο συγκεκριμένο. Εγώ, πριν έρθω να σας απαντήσω, ρώτησα την υγειονομική περιφέρεια αν είχαν συλλέξει στοιχεία γι’ αυτή τη συγκεκριμένη μέθοδο. Δεν ήξεραν, ίσως δεν είχε γίνει επισήμως προς την υγειονομική περιφέρεια. Είμαι πάρα πολύ πρόθυμος, αν έχετε να μου τα καταθέσετε ή η ίδια η ερευνητική ομάδα, να δούμε πώς μπορούμε να τα εντάξουμε σε ένα πρόγραμμα και ευρύτερο, εννοώ πέραν της Κοζάνης, γιατί το θέμα του διαβήτη είναι πάρα πολύ σημαντικό για τη χώρα. Πραγματικά είμαστε μία από τις χώρες που πληττόμεθα πολύ από αυτή την ασθένεια. Άρα, είμαι ανοιχτός να δούμε πώς μπορούμε να το κάνουμε στην πράξη. <br />Ασφαλώς αυτό που σας είπα στην πρωτολογία μου για την κάλυψη των θέσεων της παθολογικής κλινικής, αν και εφόσον καταφέρουμε μέσα στο πρώτο εξάμηνο του 2014 να λύσουμε τα βασικά θέματα της παθολογικής, θα βοηθήσει και στην εφαρμογή της ερευνητικής αυτής μεθόδου. <br />Αλλά και πέρα –επαναλαμβάνω- από το τοπικό και το συγκεκριμένο, το Υπουργείο Υγείας ενθέρμως υποστηρίζει την προσπάθεια δημοσίων νοσοκομείων να πρωταγωνιστήσουν σε πρωτοποριακές κλινικές μελέτες. Πρέπει να σας πω ότι το πεδίο των κλινικών μελετών, το οποίο τώρα χειριζόμεθα και στα πλαίσια της ευρωπαϊκής προεδρίας σε ευρωπαϊκό επίπεδο, γιατί είναι ένα από τα θέματα που πρέπει να κλείσουμε κατά τη διάρκεια της Προεδρίας μας σε νομοθετικό επίπεδο στην Ευρωπαϊκή Ένωση, είναι κολοσσιαίας σημασίας και μπορεί να φέρει και όφελος πάρα πολύ μεγάλο στους ασθενείς, που πρωτίστως μας ενδιαφέρει, αλλά μπορεί να αποτελέσει και πόλο έλξης πολλών χρημάτων για τη χώρα, δηλαδή να αποτελέσει και μοχλό ανάπτυξης και να συμβάλει και αυτό με τη σειρά του στη γενική προσπάθεια της χώρας για να βγούμε από την κρίση. <br />Άρα, είμαι έτοιμος, αν μπορείτε να μας φέρετε σε επαφή, επειδή δεν έχουμε ακολουθήσει την επίσημη οδό, ας το πούμε έτσι, για να μάθουμε περισσότερα στοιχεία -ως Υπουργείο εννοώ- και να δούμε πώς μπορούμε πρακτικά να είμαστε αρωγοί σε αυτή την προσπάθεια. Είμαι εξαιρετικά ευμενής στο να κάνω κάτι τέτοιο γενικά, αλλά και για το συγκεκριμένο, αφού το θέσατε.<br />Σας ευχαριστώ πάρα πολύ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Προχωρούμε στην έκτη με αριθμό 412/13-1-2014 επίκαιρη ερώτηση πρώτου κύκλου του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με το πρόγραμμα «teachers4europe» στα σχολεία της χώρας μας. <br />�<br />Στην ερώτηση θα απαντήσει ο Υφυπουργός κ. Κεδίκογλου.<br />Κύριε Γκιόκα, έχετε τον λόγο για να αναπτύξετε την επίκαιρη ερώτησή σας.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ευχαριστώ, κύριε Πρόεδρε. <br />Κύριε Υπουργέ, η ερώτηση του ΚΚΕ αφορά ένα ακόμη πρόγραμμα -δεν είναι το πρώτο και είμαστε σίγουροι ότι δεν θα είναι ούτε και το τελευταίο- απροκάλυπτης προπαγάνδας και εξωραϊσμού της Ευρωπαϊκής Ένωσης, που εγκαινιάζεται στο πλαίσιο της επιμόρφωσης των εκπαιδευτικών και στοχεύει, κατά τη γνώμη μας, στις συνειδήσεις, τα μυαλά μικρών παιδιών και μάλιστα από την πιο τρυφερή ηλικία των επτά, οκτώ, εννιά και δέκα ετών. <br />Με βάση την επίσημη ανακοίνωση του συγκεκριμένου προγράμματος, αυτό το πρόγραμμα, αυτή η δράση, οργανώνεται από την αντιπροσωπεία της Κομισιόν στην Ελλάδα με την υποστήριξη του Γραφείου του Ευρωπαϊκού Κοινοβουλίου στην Ελλάδα και σε συνεργασία -αναφέρεται ρητά αυτό στην επίσημη ανακοίνωση της συγκεκριμένης δράσης- με το Υπουργείο Παιδείας. <br />Στην επίσημη ανακοίνωση αναφέρονται επίσης οι στόχοι του συγκεκριμένου προγράμματος. Αναφέρω επιγραμματικά: Να γίνουν οι εκπαιδευτικοί γνώστες των ευκαιριών του ευρωπαϊκού οικοδομήματος. Να γίνουν κοινωνοί της ευρωπαϊκής ιδέας και να μεταδώσουν αυτές τις γνώσεις στα παιδιά, στους μαθητές της Δ΄, της Ε΄ και της ΣΤ΄ Δημοτικού. Τώρα, ποια είναι η ευρωπαϊκή ιδέα, πώς κατέληξε, σε τι εφιάλτη κατέληξε και για τον ελληνικό λαό και για τους υπόλοιπους λαούς της Ευρώπης το ξέρουμε, το ζούμε καθημερινά και σε συνθήκες κρίσης με τα μέτρα που λαμβάνονται και τα μνημόνια διαρκείας. Αυτή είναι η Ευρωπαϊκή Ένωση. <br />Επί της ουσίας, μέσα από τέτοια προγράμματα και μέσα από τέτοιου είδους δραστηριότητες συνεχίζετε την προπαγάνδα, τον εξωραϊσμό, την πλύση εγκεφάλου, τους μύθους που κατέρρευσαν όλα αυτά τα χρόνια και τους οποίους καλλιεργούσατε όλα τα υπόλοιπα κόμματα που υποστηρίζουν την Ευρωπαϊκή Ένωση και εσείς που είστε στην Κυβέρνηση, η Νέα Δημοκρατία και το ΠΑΣΟΚ, αλλά και τα κόμματα τα οποία κλαίνε σήμερα ότι δήθεν η Ευρωπαϊκή Ένωση πήρε λάθος δρόμο, για την «ευρωπαϊκή οικογένεια», που σήμερα καταλήγει εφιάλτης για τον ελληνικό λαό. <br />Για αυτόν τον λόγο, σε μια εποχή που φθείρονται, που καταρρέουν αυτοί οι μύθοι, επιλέγετε τη διοργάνωση τέτοιων δραστηριοτήτων στο πλαίσιο της εκπαιδευτικής διαδικασίας και –επαναλαμβάνω- στις πιο τρυφερές και μικρές ηλικίες των μαθητών της Δ΄, Ε΄ και ΣΤ΄ Δημοτικού. <br />Το ερώτημα επομένως που απευθύνουμε στο Υπουργείο είναι το εξής: Τι μέτρα θα πάρει το Υπουργείο προκειμένου να σταματήσει το εν λόγω πρόγραμμα; Και μάλιστα ρωτάμε ποιο είναι το κόστος τέτοιων προγραμμάτων και γιατί αυτό το κόστος, τα χρήματα που θα δαπανηθούν για τέτοιου είδους δραστηριότητες δεν πάνε για να καλύψουν τις οξυμμένες και πραγματικές ανάγκες των σχολείων.</speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Ευχαριστώ, κύριε Πρόεδρε. <br />Αγαπητέ συνάδελφε, με την ερώτησή σας αυτή φοβάμαι ότι ουσιαστικά μεταφέρετε μία πολιτική τοποθέτηση στον χώρο της παιδείας και μου δίνετε την εντύπωση ότι αρνείστε την πραγματικότητα σαν μικρά παιδιά. Είστε νέος συνάδελφος και σας έχω πραγματικά εκτίμηση, αλλά πρέπει να πω ότι, όταν διάβασα την επίκαιρη ερώτηση, εξεπλάγην. Πραγματικά δεν μπορώ να καταλάβω ποιο ήταν το νόημα της ερώτησης και νομίζω ότι είναι εκτός πραγματικότητας. <br />Η Ευρωπαϊκή Ένωση υπάρχει και η Ελλάδα, όπως ξέρουμε, είναι κράτος-μέλος της. Αυτή είναι η πραγματικότητα, ακόμα και αν αυτό το πρόγραμμα δεν υπήρχε στα σχολεία. Καταλαβαίνω ότι κάποιοι εξ υμών -και εσείς συγκεκριμένα το έχετε εκφράσει πολύ φανερά- είστε εναντίον της Ευρωπαϊκής Ένωσης και της ευρωπαϊκής ιδέας, όμως η τεράστια πλειοψηφία του ελληνικού λαού έχει αποφασίσει ότι θέλει να είμαστε στην Ευρωπαϊκή Ένωση. <br />Ποιο είναι, λοιπόν, αυτό το τόσο κακό πρόγραμμα; Θα ήθελα να πω δυο λόγια, για να ενημερωθούν όλοι όσοι μάς ακούνε. Είναι ένα πρόγραμμα που διαχειρίζεται η αντιπροσωπεία της Επιτροπής στην Ελλάδα, είναι, δηλαδή, της Ευρωπαϊκής Επιτροπής, η οποία και το χρηματοδοτεί κατά 100%. Δηλαδή, δεν δίνουμε ούτε ένα ευρώ από το Πρόγραμμα Δημοσίων Επενδύσεων του Υπουργείου. <br />Στην επιτελική παρακολούθηση των έργων της δράσης συμμετέχουν βεβαίως και η ελληνική Κυβέρνηση με το Υπουργείο Εξωτερικών, με την υποστήριξη του Εθνικού Κέντρου Ευρωπαϊκών Μελετών και το Γραφείο Ενημέρωσης του Ευρωπαϊκού Κοινοβουλίου στην Ελλάδα. Όπως ξέρουμε, η χώρα μας είναι κράτος-μέλος της Ευρωπαϊκής Ένωσης εδώ και τριάντα χρόνια και συνεπώς συμμετέχει σε όλα τα προγράμματα που λαμβάνουν χώρα στην Ευρώπη. <br />Είναι ένα έργο στο πλαίσιο ενός προγράμματος που αφορά στην επικοινωνία των πολιτικών της Ένωσης σε όλα τα κράτη-μέλη και λέγεται «σύμπραξη διαχείρισης». Αυτό που κάνει, δηλαδή, αυτό το πρόγραμμα είναι να ενημερώνει και να επιμορφώνει τους εκπαιδευτικούς σχετικά με το τι είναι η Ένωση, ποια είναι τα όργανα της Ένωσης, ποιοι ευρωπαϊκοί θεσμοί υπάρχουν και ούτω καθεξής. <br />Εισήχθη το 2009 για πέντε χρόνια. Συνεπώς ολοκληρώθηκε το 2013 και δεν έχει υπάρξει απόφαση για συνέχισή του.<br />Η φιλοσοφία του προγράμματος είναι η ενημέρωση των εκπαιδευτικών σε θέματα Ευρωπαϊκής Ένωσης, καθώς παρατηρήθηκε έλλειμμα στην πληροφόρηση σ’ αυτά τα θέματα. Νομίζω ότι θα συμφωνήσετε ότι ο Ευρωπαίος πολίτης πρέπει να είναι και ενημερωμένος πολίτης και το λέμε αυτό και εν όψει των ευρωπαϊκών εκλογών, που σε λίγους μήνες θα γίνουν και στη χώρα μας.<br />Λόγω της φύσης του το πρόγραμμα της διαχειριστικής σύμπραξης είναι προφανές ότι δεν θα μπορούσε να χρηματοδοτήσει άμεσες ανάγκες των σχολείων. Δηλαδή, δεν θα μπορούσαμε να πάρουμε λεφτά από εκεί για να τα «ρίξουμε» στα σχολεία, έστω, ενδεχομένως, κι αν αυτό το επιθυμούσαμε. Άρα δεν υπάρχει τέτοιου είδους πρακτική εφαρμογή.<br />Το ύψος του τρέχοντος έργου «Teachers4Europe» για το 2013 –επειδή ρωτήσατε για τα λεφτά- είναι της τάξης των 85 χιλιάδων ευρώ και στοχεύει στην επιμόρφωση περίπου διακοσίων εκπαιδευτικών απ’ όλη τη χώρα.<br />Τέλος, θα πρέπει να τονίσω ότι είναι σημαντικό να γνωρίζουμε ότι το πρόγραμμα υλοποιείται σε εθελοντική βάση. Αφορά όποιους εκπαιδευτικούς επιθυμούν να παρακολουθήσουν αυτό το πρόγραμμα. Όσον αφορά, επίσης, τους εκπαιδευτικούς που δηλώνουν συμμετοχή να το παρακολουθήσουν στον ελεύθερο χρόνο τους, είναι φυσικά δωρεάν η συμμετοχή τους.<br />Τι θέλετε, δηλαδή, να κάνουμε τώρα; Να επιβάλουμε λογοκρισία και να πούμε στους εκπαιδευτικούς, που από μόνοι τους, εθελοντικά, θέλουν να παρακολουθήσουν αυτό το πρόγραμμα, ότι «απαγορεύεται να πάτε και να επιμορφωθείτε»; <br />Τονίζω ξανά ότι τη διαχείριση του προγράμματος έχει η Αντιπροσωπεία της Επιτροπής και όχι το Υπουργείο Παιδείας. Αντίστοιχα προγράμματα υλοποιούνταν και σε άλλες χώρες, όπως στη Γαλλία και στη Σουηδία, για παράδειγμα, οι οποίες και το ξεκίνησαν πριν από εμάς.<br />Μπορώ να καταλάβω την αντίθεση ως προς την Ένωση και την απόφαση ένταξης της χώρας μας. Μπορώ να καταλάβω ακόμα και τις διαφωνίες που μπορεί να έχετε με το Σύνταγμα ή το να επιθυμείτε ακόμα και την ανατροπή αυτής της αστικής Κοινοβουλευτικής Δημοκρατίας, όπως την ξέρουμε. Όμως, αυτά δεν έχουν καμμία δουλειά να υπεισέρχονται στην εκπαιδευτική διαδικασία, στο λειτούργημα των εκπαιδευτικών, δημιουργώντας πρόβλημα σε εκπαιδευτικούς που ενδιαφέρονται ουσιαστικά να εμπλουτίσουν τις γνώσεις και να διαμορφώσουν ενεργούς πολίτες.<br />Θα επανέλθω στη δευτερολογία μου.</speech><speech by="#s74"><from>ΠΡΟΕΔΡΕΥΩΝ</from> Κύριε συνάδελφε, έχετε τον λόγο για τη δευτερολογία σας.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κύριε Υπουργέ, είπατε ότι η τοποθέτηση είναι πολιτική. Προφανώς είναι πολιτική τοποθέτηση. Δεν κατάλαβα. Υπάρχει κάποια τοποθέτηση κάποιου Βουλευτή της Αντιπολίτευσης ή κάποιου μέλους της Κυβέρνησης, που αφορά και ζητήματα εκπαίδευσης και εκπαιδευτικής διαδικασίας, που δεν είναι πολιτική τοποθέτηση; Προφανώς είναι πολιτική τοποθέτηση. Και η δική σας επιλογή να προπαγανδίζετε και να εξωραΐζετε ένα αντιδραστικό οικοδόμημα μέσα στα σχολεία και μάλιστα –επαναλαμβάνω- από τις πιο μικρές ηλικίες της Δ΄, της Ε΄ και της ΣΤ΄ Δημοτικού, για να προετοιμάσετε και το μέλλον, και αυτό πολιτική επιλογή είναι. Φυσικά είναι και πολιτική επιλογή και πολιτική τοποθέτηση συγκεκριμένη.<br />Επομένως δεν έχει σχέση αυτό που λέτε, ότι υπεισέρχονται πολιτικές αξιολογήσεις στην εκπαιδευτική διαδικασία. Η υλοποίηση του συγκεκριμένου προγράμματος υπαγορεύεται από καμμιά συγκεκριμένη εκπαιδευτική αναγκαιότητα; Από πού; Είναι μια συγκεκριμένη πολιτική επιλογή της Ευρωπαϊκής Ένωσης σε συνεργασία με το Υπουργείο Παιδείας.<br />Λέτε ότι είναι εθελοντική. Δεν παίζει ρόλο στην επιμόρφωση των εκπαιδευτικών, των δασκάλων και στην αξιολόγησή τους η συμμετοχή τους σε τέτοια προγράμματα;<br />Να, λοιπόν, πώς ο θεσμός της αξιολόγησης γίνεται μοχλός, γίνεται εργαλείο για την ιδεολογική και πολιτική χειραγώγηση εκπαιδευτικών δασκάλων και, στη συνέχεια, μαθητών και νεανικών συνειδήσεων και πώς αξιοποιείται ο συγκεκριμένος θεσμός της αξιολόγησης.<br />Το πιο σημαντικό, όμως, κύριε Υπουργέ, είναι άλλο. Το πιο σημαντικό, που προκύπτει και από αυτό το πρόγραμμα, αλλά και από άλλα τέτοια προγράμματα, είναι το εξής: Πλέον στο πλαίσιο του νέου σχολείου που εφαρμόζεται, που υλοποιείται -το νέο σχολείο της αγοράς, όπως λέμε εμείς- όλο και μεγαλύτερο μέρος της επιμόρφωσης των εκπαιδευτικών, του εκπαιδευτικού έργου και της εκπαιδευτικής διαδικασίας προσαρμόζεται και αφιερώνεται και ποιοτικά και ποσοτικά στην προπαγάνδιση της Ευρωπαϊκής Ένωσης, των αναγκών του κεφαλαίου, δηλαδή αξιών αντιδραστικών, που έχουν αποκαλυφθεί στην ίδια τη ζωή.<br />Μιλάει η ανακοίνωση της Ευρωπαϊκής Επιτροπής για ευκαιρίες που υπάρχουν σε ευρωπαϊκό επίπεδο. Θα πείτε σ’ αυτά τα παιδιά ότι σήμερα η Ευρωπαϊκή Ένωση ήταν αυτή που επέβαλε την κατάργηση της μόνιμης σταθερής δουλειάς και του οκτάωρου ως κατάκτηση; Θα πείτε σ’ αυτά τα παιδιά τι σημαίνει κινητικότητα, ότι, δηλαδή, σήμερα θεωρεί η Ευρωπαϊκή Ένωση ξεπερασμένο να έχεις μόνιμη σταθερή δουλειά, αλλά θεωρεί προοδευτικό να αλλάζεις δέκα και δώδεκα φορές επάγγελμα κατά τη διάρκεια του εργασιακού σου βίου και να μετακινείσαι από την εργασιακή περιπλάνηση σε μια δουλειά χωρίς δικαιώματα; Θα πείτε σ’ αυτά τα παιδιά ότι η ελευθερία κίνησης προσώπων σημαίνει σήμερα ότι ένα πολύ μεγάλο μέρος των νέων στην Ελλάδα, που δεν μπορούν  να βρουν δουλειά, μεταναστεύουν από εδώ και από εκεί για μια δουλειά 500 και 600 ευρώ; Όχι ότι σε άλλες χώρες είναι καλύτερα.<br />Αυτές είναι οι ευκαιρίες που δίνει η Ευρωπαϊκή Ένωση και βέβαια όλα αυτά δεν έχουν καμμία σχέση με τις πραγματικές ανάγκες και τα δικαιώματα που θα πρέπει να έχει η νεολαία. <br />Καταλήγω, λοιπόν, πάλι σε αυτό που είπα προηγούμενα, ότι όλο και περισσότερο το εκπαιδευτικό έργο προσαρμόζεται σε έναν ρόλο ιδεολογικής και πολιτικής χειραγώγησης. Και αυτό δεν αφορά μόνο το συγκεκριμένο πρόγραμμα, αφορά και άλλα προγράμματα, που είναι μάλιστα και στην επικαιρότητα, όπως το πρόγραμμα για τη «λευκή εβδομάδα στα σχολεία», το οποίο δεν ξέρω αν θα υλοποιηθεί τελικά και τι απόφαση θα πάρει το Υπουργείο. Αυτό γίνεται δήθεν για την τόνωση του τουρισμού, όταν σήμερα γνωρίζουμε ότι υπάρχουν παιδιά στα σχολεία που δεν μπορούν να πληρώσουν ούτε το αντίτιμο των σχολικών περιπάτων. Για να μη σας αναφέρω –είμαι σίγουρος ότι τα ξέρετε- τα ειρωνικά σχόλια που έχουν γραφτεί από δω και από κει στο διαδίκτυο σε σχέση με τη «λευκή εβδομάδα στα σχολεία».</speech><speech by="#s74"><from>ΠΡΟΕΔΡΕΥΩΝ</from> Ολοκληρώνετε, παρακαλώ.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Λες και οι λαϊκές οικογένειες έχουν άπλετο χρήμα και χρόνο για τουρισμό και το πρόβλημα είναι τα μαθήματα των παιδιών!<br />Λοιπόν, αυτό είναι το σχολείο που ετοιμάζετε, που υλοποιείτε και ο λαός και η νεολαία πρέπει και από τέτοιου είδους δραστηριότητες να βγάζει συμπεράσματα και για το τι πολιτική υπηρετείτε αλλά και για τον χαρακτήρα της Ευρωπαϊκής Ένωσης. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ, έχετε τον λόγο για τη δευτερολογία σας.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> <br />Ευχαριστώ, κύριε Πρόεδρε.<br />Μιλήσατε για προπαγάνδα και δεν ξέρω σε τι συνίσταται αυτή η προπαγάνδα.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Προπαγάνδα είναι!</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> <br />Το να πούμε για τους θεσμούς της Ευρωπαϊκής Ένωσης, να ενημερώσουμε και τους εκπαιδευτικούς και τα παιδιά για το τι είναι αυτοί οι θεσμοί, οι οποίοι αποφασίζουν σε πάρα πολύ μεγάλο βαθμό και για τις τύχες τις δικές μας, γιατί είμαστε μέσα στο ευρωπαϊκό οικοδόμημα, εγώ δεν το βλέπω κακό.<br />Θεωρώ ότι υπάρχουν ευκαιρίες στην Ευρώπη, γιατί μιλήσατε για τις ευκαιρίες στην Ευρώπη. Ουσιαστικά το όλο ζήτημα που θα μπορούσε να απαντήσει στην ερώτηση αυτή είναι αν πιστεύουμε στο ευρωπαϊκό οικοδόμημα ή δεν πιστεύουμε. Εμείς πιστεύουμε, θεωρούμε ότι η Ευρώπη είναι το σπίτι μας και γι’ αυτόν τον λόγο πάρα πολλές χώρες εκτός Ευρώπης κάνουν ουρά ουσιαστικά, θέλοντας να μπούνε και αυτές μέσα στην ευρωπαϊκή ολοκλήρωση και πολλές από αυτές είναι χώρες του πρώην υπαρκτού σοσιαλισμού.<br />Από εκεί και πέρα, θεωρούμε ότι είναι από τις περιοχές στον πλανήτη με το υψηλότερο βιοτικό επίπεδο, άρα θεωρούμε ότι είναι κάτι καλό. Εσείς διαφωνείτε. Είναι σεβαστή η διαφωνία σας και καταγράφεται για μία ακόμη φορά. <br />Θέλω όμως να πω λίγα λόγια γι’ αυτό το πρόγραμμα, το προπαγανδιστικό, όπως είπατε. Η εκπαιδευτική αυτή δράση στην πρώτη πιλοτική της εφαρμογή, κατά το έτος 2011-2012, επιμόρφωσε ενενήντα επτά εκπαιδευτικούς πρωτοβάθμιας εκπαίδευσης και στη δεύτερη, για το έτος 2012-2013, άλλους εβδομήντα εννέα. Το σημαντικότερο ίσως στοιχείο είναι ότι περίπου δυόμισι χιλιάδες μαθητές τη μια χρονιά και δύο χιλιάδες την άλλη συμμετείχαν ενεργά, με βιωματικό τρόπο, στις εργασίες που πραγματοποιήθηκαν στις τάξεις τους. Τα έργα τα οποία η σύμπραξη χρηματοδοτούσε έφταναν ετησίως τις 300.000 με 350.000 ευρώ, ενώ το ύψος του προϋπολογισμού του τρέχοντος έργου, όπως σας είπα, ήταν της τάξης των 85.000 χιλιάδων ευρώ. <br />Η ενημέρωση είναι όπλο στα χέρια των μαθητών, θεωρούμε, και των εκπαιδευτικών για να δράσουν και –εάν θέλετε- να αντιδράσουν, ακόμα και να επηρεάσουν σε μια άλλη, διαφορετική κατεύθυνση, για να πάμε την Ευρώπη εκεί όπου τη θέλουμε. Γιατί είναι γεγονός ότι σήμερα η Ευρώπη αντιμετωπίζει πολλά προβλήματα και πρέπει οι λαοί της να αγωνιστούν για μια καλύτερη Ευρώπη. <br />Είναι άλλο, όμως, καλύτερη Ευρώπη και άλλο έξω από την Ευρώπη.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Δεν λέμε «έξω από την Ευρώπη». Η Ευρώπη είναι γεωγραφικός προσδιορισμός.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Εντάξει, καταλαβαίνετε τι εννοώ! Έξω από την Ευρώπη σαν γεωγραφικό προσδιορισμό δεν μπορεί κανένας να μας διώξει. Αυτό δεν το συζητάμε, είναι φανερό.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Εγώ μίλησα για ένα συγκεκριμένο πράγμα.</speech><speech by="#s74"><from>ΠΡΟΕΔΡΕΥΩΝ</from> Κύριε συνάδελφε, αφήστε να ολοκληρώσει ο Υπουργός!</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Η επιλογή του σκοταδισμού σε ένα περιβάλλον δεδομένο και υπαρκτό καταδικάζει την άγνοια. Αλλά, βλέπω μία φυσική ροπή σε αυτές τις πρακτικές και είδατε ότι, έστω και καθυστερημένα, αυτές οι πρακτικές δεν έσωσαν κανέναν. Και μιλάω για τις χώρες του πρώην υπαρκτού σοσιαλισμού. <br />Η δράση αυτή προσφέρει έδαφος και για προβληματισμό, εάν θέλετε, για την Ευρώπη του σήμερα και την ανάπτυξη των επιχειρημάτων και υπέρ και κατά. Δεν μπορώ να συμφωνήσω μαζί σας ότι οι πολίτες του αύριο δεν θα πρέπει να ξέρουν τι είναι Ευρωπαϊκό Κοινοβούλιο, τι σημαίνει Ελληνική Προεδρία που σήμερα έχουμε, τι κάνει η Ευρωπαϊκή Επιτροπή και τι κάνει η κοινοτική νομοθεσία, επειδή ακριβώς το Κομμουνιστικό Κόμμα Ελλάδας είναι εναντίον της Ευρωπαϊκής Ένωσης επί της αρχής.<br />Όπως και να έχει, όμως, είτε σας αρέσει είτε όχι, είτε αρέσει σε εμάς είτε όχι, το σχολείο οφείλει να προετοιμάζει τους πολίτες του αύριο, οι οποίοι θα το διαμορφώσουν, αφού τους εφοδιάσουμε με τις απαραίτητες γνώσεις. <br />Θέλουμε να συμμετέχουμε σε μία Ευρώπη ισότιμα, γιατί η Ευρώπη είναι το σπίτι μας. Θα ήθελα με την ευκαιρία να σας πω και κάτι άλλο και να σας παρακαλέσω, αν θέλετε. Αυτόν τον καιρό κάνουμε μία πολύ μεγάλη προσπάθεια με το παρατηρητήριο που έχουμε ιδρύσει για την ενδοσχολική βία και τον εκφοβισμό. Πιστεύουμε ότι πρέπει να σπάσουμε τη σιωπή και να φτάσουμε στα σχολεία, στους μαθητές αυτούς που πράγματι έχουν πρόβλημα. <br />Έχουμε κάνει συντονιστές για όλες τις περιφέρειες της Ελλάδας. Έχουμε ουσιαστικά πλέον σε κάθε σχολείο έναν υπεύθυνο εκπαιδευτικό γι’ αυτά τα θέματα της ενδοσχολικής βίας και γίνονται πάρα πολλές εκδηλώσεις για το θέμα αυτό. <br />Έχουμε παρατηρήσει ότι στελέχη που πρόσκεινται στο ΚΚΕ, πιστεύοντας ότι η βία είναι δομική, όπως λένε, ότι είναι θέμα του καπιταλισμού ή της Ευρωπαϊκής Ένωσης και δεν λύνεται με αυτές τις εκδηλώσεις, αν θέλετε, πάνε στις διάφορες εκδηλώσεις και κατά κάποιον τρόπο τις χαλάνε, να το πω έτσι. Πιστεύω ότι συμφωνείτε ότι αυτές οι δράσεις…</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Πού γίνονται αυτά;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Έρχονται καταγγελίες από διάφορους συντονιστές, ότι επειδή έχουν μία αντίθετη άποψη πάνε και ουσιαστικά τις δυναμιτίζουν.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Αυτό είναι στοιχείο της επίκαιρης ερώτησης; Γιατί το λέτε αυτό;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Όχι, κύριε συνάδελφε, δεν είναι στοιχείο της επίκαιρης ερώτησης. Εγώ απλώς το μεταφέρω.</speech><speech by="#s74"><from>ΠΡΟΕΔΡΕΥΩΝ</from> Κύριε Υπουργέ και κύριε συνάδελφε, δυστυχώς η διαδικασία της ερώτησης δεν προσφέρεται…</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Μα, θέτει ένα θέμα στο οποίο δεν μπορώ να απαντήσω.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Δεν το λέω για να απαντήσετε. Το μεταφέρω -επειδή ξέρω ότι τα στελέχη σας, σας ακούνε με ευλάβεια- για να μεταφέρετε και εσείς το μήνυμα ότι αυτή η δράση του Υπουργείου Παιδείας για τα σχολεία είναι κάτι θετικό που όλοι μαζί νομίζω ότι πρέπει να το αγκαλιάσουμε. Τίποτα άλλο.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Εάν μου επιτρέπετε, θα ήθελα να κάνω μία επισήμανση, κύριε Υπουργέ, επειδή είστε Υπουργός Παιδείας. Υπάρχει ένα θέμα πολιτικό με την ορολογία. Άλλο «Ευρωπαϊκή Ένωση» και άλλο «Ευρώπη». Υπάρχουν χώρες που είναι ευρωπαϊκές χωρίς να είναι στην Ευρωπαϊκή Ένωση, αλλά αυτό είναι γενικότερο θέμα. Απλώς το επισημαίνω επειδή ετέθη το θέμα και βρισκόμαστε στο Κοινοβούλιο. Και η Ουκρανία είναι Ευρώπη και η Ρωσία είναι Ευρώπη και άλλες χώρες, αλλά δεν είναι μέλη της Ευρωπαϊκής Ένωσης. Αλλά αυτό είναι άλλο θέμα.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Σαφώς, κύριε Πρόεδρε, υπάρχει διαχωρισμός γεωγραφικός και πολιτικός.</speech><speech by="#s74"><from>ΠΡΟΕΔΡΕΥΩΝ</from> Καμμιά φορά ο όρος «Ευρώπη» χρησιμοποιείται ως ταύτιση με την Ευρωπαϊκή Ένωση.<br />Πριν προχωρήσουμε στις επόμενες ερωτήσεις, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα τέσσερις μαθητές και μαθήτριες και δύο εκπαιδευτικοί - συνοδοί τους από το 6ο Γυμνάσιο Αγίου Δημητρίου. <br />Η Βουλή τούς καλωσορίζει. <br /><br />Έχουμε μία ακόμη ερώτηση που αφορά τον Υπουργό κ. Κεδίκογλου και προτείνω να την προτάξουμε, εάν δεν έχει αντίρρηση ο κ. Κεγκέρογλου.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Βεβαίως, κύριε Πρόεδρε.</speech><speech by="#s74"><from>ΠΡΟΕΔΡΕΥΩΝ</from> Επόμενη είναι η με αριθμό 413/13-1-2014 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την άμεση υλοποίηση των αποσπάσεων των εκπαιδευτικών.<br />Στην επίκαιρη ερώτηση του κυρίου συναδέλφου θα απαντήσει ο Υπουργός κ. Κεδίκογλου.<br />Κύριε Λαμπρούλη, έχετε το λόγο για δύο λεπτά.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Ευχαριστώ, κύριε Πρόεδρε.<br />Η ερώτηση του Κομμουνιστικού Κόμματος αφορά το σοβαρό και τεράστιο πρόβλημα που έχει δημιουργηθεί με τη μη πραγματοποίηση των αποσπάσεων των εκπαιδευτικών που σημειωτέον έχουν εγκριθεί και από το Υπουργείο Παιδείας. Τα οξυμένα προβλήματα υγείας, τα οικονομικά, τα οικογενειακά, αλλά και άλλα, έχουν αναγκάσει εκατοντάδες εκπαιδευτικούς να ζητήσουν απόσπαση από την αρχή της χρονιάς, από το Σεπτέμβρη του 2013.<br />Ωστόσο, ακόμα και αυτό το αίτημά τους βρίσκεται στον αέρα, παρ’ όλο που και το Κεντρικό Υπηρεσιακό Συμβούλιο, το ΚΥΣΠΕ, αποφάσισε μία σειρά αποσπάσεων και αυτές δεν έχουν υλοποιηθεί. Άλλοι εκπαιδευτικοί δεν είδαν τις αιτήσεις τους να ικανοποιούνται και βρίσκονται φυσικά σε ιδιαίτερα δύσκολη θέση, αφού σε πολλές περιπτώσεις πρόκειται για εκπαιδευτικούς που η οργανική θέση τους βρίσκεται μακριά από την οικογένειά τους και είναι αδύνατο στις σημερινές συνθήκες να ανταποκριθούν οικονομικά, πέρα από τα άλλα προβλήματα, όπως προείπα, που προκαλούνται και από την πολιτική που εφαρμόζεται στο σύνολο απέναντι στα δικαιώματα των εργαζομένων, του λαού μας.<br />Αίτημα των εκπαιδευτικών αλλά και των συνδικαλιστικών τους οργάνων είναι να υλοποιηθούν και οι αποφάσεις του ΚΥΣΠΕ, να ικανοποιηθούν οι αιτήσεις των αποσπάσεων που είναι σε εκκρεμότητα και να αντικατασταθούν άμεσα όσοι αποσπώνται.<br />Συνεπώς τα ερωτήματα προς τον Υπουργό αφορούν στο τι μέτρα θα πάρει το Υπουργείο, ώστε να υλοποιηθούν άμεσα οι αποφασισμένες αποσπάσεις αλλά και στο τι προτίθεται να κάνει για την ικανοποίηση των χιλιάδων ακόμα αιτήσεων που είναι σε εκκρεμότητα.</speech><speech by="#s74"><from>ΠΡΟΕΔΡΕΥΩΝ</from> Ο κύριος Υπουργός έχει το λόγο.<br />Ορίστε, κύριε Υπουργέ, έχετε το λόγο για τρία λεπτά.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from>  Ευχαριστώ, κύριε Πρόεδρε.<br />Κύριε συνάδελφε, ευχαριστώ για την ερώτηση. Όπως και εσείς γνωρίζετε πάρα πολύ καλά, γιατί παρακολουθείτε τα θέματα της παιδείας, το σύστημα λειτουργούσε με στρεβλώσεις σε μεγάλο βαθμό και κάθε χρόνο επαναλαμβάναμε την ίδια ιστορία. Χάναμε πάρα πολλές εργατοώρες, εκατοντάδες εργατοώρες στο Υπουργείο για να γίνει το έργο των αποσπάσεων που –προσέξτε- έφτανε ακόμα και το 8% της δύναμης της πρωτοβάθμιας και δευτεροβάθμιας εκπαίδευσης.<br />Όταν μιλάμε για ένα σύστημα που έχεις έναν μικρό βαθμό διόρθωσης 0,5%, 1%, αν θέλετε, είναι σε πλαίσιο αποδεκτό. Όταν σχεδόν 10%, δηλαδή μία στις δέκα τοποθετήσεις γίνεται πια με αποσπάσεις, σημαίνει, αν μη τι άλλο, ότι κάτι δεν λειτουργεί καλά στο σύστημα. Αυτό ήταν ένα πρωταρχικό πρόβλημα που έπρεπε να το επιλύσουμε. <br />Σε αυτό οφείλαμε λοιπόν να απαντήσουμε ως Υπουργείο Παιδείας.<br />Είχαμε την κακή κατανομή του εκπαιδευτικού προσωπικού, κυρίως στη δευτεροβάθμια εκπαίδευση. Εκεί τι παρατηρούσαμε; Παρατηρούσαμε πράγματι παράλογα φαινόμενα. Στον ένα νομό η μία ειδικότητα να πλεονάζει και στον διπλανό νομό να έχουμε έλλειμμα.<br />Θα σας δώσω ένα τυχαίο παράδειγμα: Στην Ηλεία είχαμε εκατόν σαράντα γυμναστές κι εβδομήντα καθηγητές γαλλικών που πλεόναζαν, ενώ στον διπλανό νομό οι ίδιες ειδικότητες κατέγραφαν κενά. <br />Είχαμε εκπαιδευτικούς να αποσπώνται από ελλειμματικές περιοχές, την περιφέρεια και τα νησιά μας. Αυτό γινόταν. Έφευγαν οι εκπαιδευτικοί από τους ορεινούς όγκους, τα νησιά, τις περιφέρειες και πήγαιναν όλοι είτε σε πιο προνομιούχες περιοχές είτε κυρίως προς τα αστικά κέντρα την Αθήνα και τη Θεσσαλονίκη. <br />Αυτό νομίζω ότι σας αφορά πάρα πολύ στο βαθμό που, όπως ξέρω, ενδιαφέρεστε για τα παιδιά των λαϊκών οικογενειών, γιατί τα παιδιά αυτά επλήττοντο όταν δεν είχαν καθηγητές στις τάξεις τους.<br />Είχε επιπλέον παγιωθεί, αν θέλετε, και σαν νοοτροπία ότι «προκειμένου να διοριστώ πάω οπουδήποτε και πολύ σύντομα θα μεταφερθώ κάπου αλλού, δηλαδή πάω και από τον πρώτο χρόνο ζητάω κατευθείαν μετάθεση ή απόσπαση».<br />Αν θέλετε να μία ωραία ιδέα που δεν ξέρω αν θα την προτείνατε και αν θα είχε απήχηση στους εκπαιδευτικούς. Θα μπορούσαμε να πούμε ότι για κάποια χρόνια υπάρχει ένα αμετάθετο, όπως το κάναμε για τους νοσηλευτές. Για πέντε χρόνια θα πας στο μέρος το οποίο έχεις διαλέξει, ώστε και ο εκπαιδευτικός να μπορέσει να κάνει τον προγραμματισμό του, να κάνει τον σχεδιασμό του. Αλλά όταν από την πρώτη χρονιά κοιτάμε πώς θα αποσπαστούμε και πώς θα πάμε σε άλλα μέρη δημιουργούμε τεράστιο πρόβλημα συνολικά στο σύστημα. <br />Όλα για εμάς, αν θέλετε, είναι θέμα προτεραιοτήτων. Κατανοώ τις προσωπικές και οικογενειακές ανάγκες που μπορεί να έχει ο κάθε εκπαιδευτικός και τις δυσκολίες που υπάρχουν. Υπάρχουν όμως και οι ανάγκες της δημόσιας εκπαίδευσης και της εύρυθμης λειτουργίας της σχολικής μονάδας κι αυτό οφείλουμε να προτάξουμε. Για εμάς -και το έχουμε πει πάρα πολλές φορές- πρώτα είναι ο μαθητής.<br />Κι ακόμα και τότε που είχαμε περισσότερους αναπληρωτές -σας θυμίζω ότι είχαμε δώδεκα χιλιάδες αναπληρωτές από τον τακτικό προϋπολογισμό και απροσδιόριστο αριθμό από τα προγράμματα ΕΣΠΑ- αυτοί οι άνθρωποι κάλυπταν τα κενά που άφηναν οι αποσπάσεις και μέχρι να φτάσουν οι αναπληρωτές να κάνουν τις αναπληρώσεις πέρναγαν οι μήνες με το «πάω, δεν πάω εδώ, εκεί» κ.λπ. και φτάναμε στον μήνα Νοέμβρη και Δεκέμβρη. <br />Άρα είχαμε ένα σύστημα που προσέξτε τι γινόταν. Κάναμε πρώτα τις αποσπάσεις χωρίς να δούμε τις ανάγκες, χωρίς να δούμε αν εκεί που πάμε υπάρχουν κενά κι αν από εκεί που φεύγω υπάρχει κάποιος άλλος να με αναπληρώσει. Κάναμε τις αποσπάσεις κατά το δοκούν και κυρίως σε μεγάλο βαθμό, για να μη γελιόμαστε, και ρουσφετολογικά από διάφορες πιέσεις που κι εδώ πέρα συνάδελφοι είχαν όλα αυτά τα χρόνια προς το Υπουργείο Παιδείας και μετά παίρναμε τους αναπληρωτές, που είχαμε άπλετο αριθμό και δεν μας ένοιαζε και τους τοποθετούσαμε στις θέσεις τους. Και τι γινόταν; Και αργά πήγαιναν στα σχολεία να διδάξουν και είχαμε αυτήν την άνιση κατανομή, όπως σας είπα, μεταξύ περιφέρειας και κέντρου και τελικά είχαμε ένα σύστημα πολυδάπανο.<br />Όλα αυτά λοιπόν έπρεπε να αλλάξουν. Έπρεπε να εξορθολογήσουμε το σύστημα, διαφορετικά θα υπήρχαν συνέπειες. Υπήρχαν όπως ξέρετε τεσσεράμισι χιλιάδες εκπαιδευτικοί στη δευτεροβάθμια εκπαίδευση που πλεόναζαν, που ήταν εκτός σχολείου και αντικειμένου -δεν είχαν αντικείμενο- και στους οποίους θα έπρεπε να βρούμε εργασία γιατί κινδύνευαν, όπως καταλαβαίνετε, να απολυθούν.<br />Έτσι για πρώτη φορά φέτος προχωρήσαμε, αφού φέραμε τη σχετική νομοθετική ρύθμιση με δύο υπουργικές αποφάσεις στις 30-08-2013 και στις 11-10-2013, στις υποχρεωτικές μετατάξεις από τη δευτεροβάθμια στην πρωτοβάθμια εκπαίδευση, οι οποίες και άλλαξαν το τοπίο της λειτουργικής εκπαίδευσης, αποτυπώνοντας τις δυνάμεις μας σε εκπαιδευτικό προσωπικό. <br />Θα επανέλθω όμως επειδή έχω ξεπεράσει το χρόνο στη δευτερολογία.</speech><speech by="#s74"><from>ΠΡΟΕΔΡΕΥΩΝ</from> Ο κ. Λαμπρούλης έχει το λόγο.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Ευχαριστώ, κύριε Πρόεδρε.<br />Κύριε Υπουργέ, θα θέλαμε να υπογραμμίσουμε ότι οι φετινές μεταθέσεις, παρ’ όλα αυτά που ειπώθηκαν προηγουμένως από εσάς, ήταν ελάχιστες, αλλά και οι αποσπάσεις που εγκρίθηκαν και πραγματοποιήθηκαν σε διάφορες φάσεις ήταν πολύ περιορισμένες. Όλοι οι εκπαιδευτικοί που έκαναν αίτηση, ζήτησαν απόσπαση έγκαιρα και σε αυτά τα ερωτήματα θέλουμε συγκεκριμένη απάντηση. <br />Η γενικότερη τοποθέτηση που κάνατε έχει να κάνει με την πολιτική που ακολουθείτε στο χώρο της εκπαίδευσης και βεβαίως αυτήν την πολιτική εμείς την αντιπαλεύουμε. Και φυσικά έχει να κάνει με την προσαρμογή του σχολείου στους κανόνες της αγοράς. Έχει να κάνει με τις συγχωνεύσεις σχολικών μονάδων -και από εκεί προήλθε και το πλεόνασμα προσωπικού που αναφέρατε- δηλαδή των εκπαιδευτικών σε τμήματα που δημιουργήθηκαν στη λογική των ελλείψεων εκπαιδευτικών σε σχολικές μονάδες των τριάντα και εικοσιοκτώ παιδιών. Νομίζουμε ότι την έχετε αυτήν την εικόνα αν είναι εφικτό στις σημερινές συνθήκες, που υπάρχουν οι δυνατότητες, να διδάσκονται παιδιά σε τριαντάρια τμήματα και όχι μόνο. <br />Έτσι, λοιπόν, πολλοί εκπαιδευτικοί έκαναν αίτηση και ζήτησαν απόσπαση έγκαιρα πριν την έναρξη της σχολικής χρονιάς σε περιοχές και σχολεία που υπάρχουν κενά και βρίσκονται κοντά στις οικογένειές τους.<br />Επιπλέον, πολλοί εκπαιδευτικοί αντιμετωπίζουν, όπως προείπα, σοβαρά προβλήματα υγείας, οικογενειακά και οικονομικά. Στη βάση αυτών των προβλημάτων, κυρίως, καταθέσαμε και τις αιτήσεις των αποσπάσεων που ζητούσαν. Βεβαίως, υπάρχουν και άλλα προβλήματα τα οποία οξύνονται συνεχώς με βάση την πολιτική που εφαρμόζετε και εσείς ως Κυβέρνηση τώρα της Νέας Δημοκρατίας και του ΠΑΣΟΚ, αλλά και οι προηγούμενες κυβερνήσεις.<br />Τελικά, δυστυχώς, μέχρι σήμερα πολύ λίγοι από τους εκπαιδευτικούς έχουν πάρει απόσπαση, ώστε να βρίσκονται κοντά στα σπίτια τους και κοντά στις περιοχές που διαμένουν με τις οικογένειές τους. Έτσι λοιπόν σοβαρό ζήτημα έχει προκύψει και με αρκετούς εκπαιδευτικούς, των οποίων οι αποσπάσεις έχουν μεν εγκριθεί από τον Νοέμβριο κιόλας, αλλά ακόμη παραμένουν στο σχολείο που τοποθετήθηκαν στην αρχή της χρονιάς.<br />Το Υπουργείο Παιδείας δεν έχει προβεί στην αποδέσμευσή τους, επικαλούμενο το νομοθετικό πλαίσιο, σύμφωνα με το οποίο πρέπει πρώτα να καλυφθούν οι λειτουργικές ανάγκες της σχολικής μονάδας, από την οποία αποσπάται ο εκπαιδευτικός. Οι αποσπάσεις ωστόσο έχουν εγκριθεί για τα σχολεία όπου υπάρχουν κενά. <br />Έτσι τελικά και οι αποσπάσεις μετατρέπονται σε μηχανισμό ομηρίας, κύριε  Υπουργέ και των εκπαιδευτικών, οδηγώντας τους σε περαιτέρω οικονομική αιμορραγία, σε απόγνωση ακόμα και σε παραιτήσεις. Νομίζουμε ότι έχετε αυτήν την εικόνα. <br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Τον λόγο έχει ο Υπουργός για να ολοκληρώσει την ερώτηση αυτή.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Πράγματι, κύριε συνάδελφε, όπως είπατε, μειώσαμε τις αποσπάσεις. Αυτό είναι αλήθεια. Στο πλαίσιο του εξορθολογισμού του συστήματος, δεν ξεπέρασαν, ενώ σας μίλησα ότι αρχικά ήταν στο 8% του προσωπικού, το 3,5%. Η κριτική -αν θέλετε- θα έπρεπε να είναι στο γιατί δεν είναι ακόμη πιο χαμηλά. Όμως, δεν ήταν εύκολα να πας κατευθείαν από το 8% στο 1%. Ενδεχομένως, τα επόμενα χρόνια θα πρέπει να φτάσουμε και εκεί.<br />Μειώσαμε ακόμα περισσότερο –και σε αυτό πιστεύω θα συμφωνήσετε όλοι- κατά 60% τις αποσπάσεις σε εφορίες και στην κεντρική διοίκηση. <br />Εξασφαλίσαμε τις θέσεις τριών χιλιάδων εξακοσίων εκπαιδευτικών που πλεόναζαν με την εθελοντική μετάταξή τους από τη δευτεροβάθμια εκπαίδευση στην πρωτοβάθμια εκπαίδευση, χωρίς να υπολογίζουμε τις μετατάξεις στις διοικητικές θέσεις. Και πάλι έχουμε ικανοποιήσει όλες τις ειδικές κατηγορίες, αν θέλετε, όλες τις αποσπάσεις που οφείλονται σε σοβαρές κοινωνικές ανάγκες, σε προβλήματα υγείας κ.ο.κ. Αυτοί όλοι οι εκπαιδευτικοί έχουν ικανοποιηθεί. Και αυτό βεβαίως, έχει κάποιο κόστος στο σύστημα.<br />Για παράδειγμα, θα σας αναφέρω στη Φλώρινα όπου έχουμε δεκατέσσερις δασκάλους που πλεονάζουν. Αυτό συμβαίνει διότι αποφασίσαμε οι σύζυγοι των αξιωματικών που υπηρετούν πρέπει να πάνε κοντά στις οικογένειές τους. Αυτό είναι κάτι που το αντιλαμβανόμαστε, αλλά επειδή έχουμε μία κοινωνική ευαισθησία, είπαμε ότι δεν θα χωρίσουμε οικογένειες. <br />Όμως, από εκεί και πέρα, όπως και εσείς σωστά είπατε, για να φύγει κάποιος –εγκρίνεται μια απόσπαση, βεβαίως με κάποια κριτήρια λέμε ότι εγκρίνεται- έχουμε ως προϋπόθεση να βρεθεί αυτός που θα τον αναπληρώσει. Δεν μπορεί, δηλαδή, εγώ να φύγω από το σχολείο μου χωρίς να έχει βρεθεί ο αντικαταστάτης μου. Αν, λοιπόν, δεν έχει βρεθεί ο αντικαταστάτης μου, δεν μπορούμε να προχωρήσουμε στην απόσπαση και αυτός είναι ένας βασικός λόγος που δεν έχει γίνει μέχρι τώρα. <br />Τώρα, στη μέση της σχολικής χρονιάς, σταθμίζοντας την επιθυμία του εκπαιδευτικού να πάει σε ένα άλλο σχολείο και την ανάγκη το σχολείο αυτό στο οποίο υπηρετεί να μην παρουσιάζει κενά στην εκπαιδευτική διαδικασία, κρίνουμε πιο σημαντικό να καλύψουμε το δεύτερο. Αυτό ορίζει η εύρυθμη λειτουργία του σχολείου, όπως ορίζεται εξάλλου και από το ν. 3848/2010. <br />Θέλω να συμφωνήσουμε, λοιπόν, ότι εφόσον έχει ξεκινήσει το σχολικό έτος, πρέπει πρώτα να καλύψουν τις σχολικές ανάγκες της σχολικής μονάδας, από τις οποίες αποσπώνται οι εκπαιδευτικοί. <br />Μην ξεχνάτε ότι λειτουργήσαμε το σύστημα με μόλις δύο χιλιάδες αναπληρωτές από τον τακτικό προϋπολογισμό –έναντι των δώδεκα χιλιάδων, όπως σας είπα- εξοικονομώντας 550 εκατομμύρια ευρώ προς όφελος του Έλληνα φορολογούμενου.<br />Όπως καταλαβαίνετε, το θέμα των αποσπάσεων δεν είναι κάτι στατικό. Η εκπαίδευση είναι ένας ζωντανός οργανισμός. Και μπορεί να εγκρίθηκαν κάποια στιγμή και να μη δημιουργούσε κενό, προϊόντος όμως του χρόνου, είτε γιατί είχαμε περισσότερες αποχωρήσεις λόγω συνταξιοδοτήσεων είτε γιατί έχουμε το θέμα των επαπειλούμενων κυήσεων –δηλαδή από τις επαπειλούμενες εγκυμοσύνες προκαλούνται κενά που δεν μπορούμε να τα αψηφήσουμε- μπορεί ο σχεδιασμός να ήταν ο άλφα στην αρχή, αλλά στην πορεία αλλάζει.<br />Για τις επαπειλούμενες κυήσεις –μιας και μου δίνεται η ευκαιρία- να πω ότι πρέπει και αυτό το θέμα να το εξετάσουμε. Βεβαίως, δεν μπορεί στην Ελλάδα να έχουμε τέσσερις φορές παραπάνω ποσοστό επαπειλούμενων κυήσεων από ό,τι είναι σε όλη την Ευρώπη. Για κάποιους, υπάρχει σοβαρό πρόβλημα. Για κάποιους, όμως, έχει βρεθεί ένα μηχανισμός ουσιαστικά για να παίρνουν την απόσπαση όπως την επιθυμούν. Και σε αυτό το…</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Αφήνετε αιχμές για τις γυναίκες εκπαιδευτικούς;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Είναι προφανές…</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Αυτό είναι αίσχος και ντροπή του Υπουργείου! Με συγχωρείτε πάρα πολύ!</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Συγγνώμη! Τι είπα; Δεν κατάλαβα γιατί εξανίσταστε. Τι το περίεργο ακούσατε;</speech><speech by="#s74"><from>ΠΡΟΕΔΡΕΥΩΝ</from> Κύριε συνάδελφε, …</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Λέω ότι στην Ελλάδα κατά έναν περίεργο τρόπο…</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Κατηγορείτε έμμεσα την έγκυο εκπαιδευτικό ότι χρησιμοποιεί την όποια επαπειλούμενη διαδικασία της εγκυμοσύνης της, ενώ μιλάμε για κάτι που είναι τεκμηριωμένο επιστημονικά.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from>  Αυτό θέλω να πω. Αν, λοιπόν, είναι …</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Με συγχωρείτε, κύριε Πρόεδρε, αλλά αυτό θα πρέπει να το πάρει πίσω ο κύριος Υπουργός.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Ακούστε, κύριε συνάδελφε, να σας εξηγήσω τι εννοώ.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Αυτό είναι όνειδος!</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Κύριε Πρόεδρε, μπορώ να ολοκληρώσω;</speech><speech by="#s74"><from>ΠΡΟΕΔΡΕΥΩΝ</from> Κύριε Λαμπρούλη, αφήστε τον κύριο Υπουργό να ολοκληρώσει.</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from>  Λέω, λοιπόν, το εξής. Προφανώς και όταν υπάρχει τεκμηριωμένη επαπειλούμενη κύηση, δεν το συζητάμε και γι’ αυτό σε όλες τις περιπτώσεις ικανοποιούμε …</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Άρα, από πού βγάζετε εσείς το συμπέρασμα ότι στη χώρα μας έχουμε τέσσερις φορές μεγαλύτερο ποσοστό σε επαπειλούμενες κυήσεις;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from>  Κύριε Λαμπρούλη, μιλήσατε. Επιτρέψτε μου να ολοκληρώσω για να καταλάβετε τι εννοώ και είμαι σίγουρος ότι θα συμφωνήσετε και εσείς. <br />Υπάρχουν, λοιπόν, οι πραγματικές επαπειλούμενες κυήσεις, αλλά υπάρχουν προφανώς και κάποιες που δεν είναι και αυτό φαίνεται από τα τεράστια ποσοστά...</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Έχετε στοιχεία, κύριε Υπουργέ;</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Όσον αφορά τα στοιχεία, το ψάχνουμε αυτήν τη στιγμή μαζί με το Υπουργείο Διοικητικής Μεταρρύθμισης. Όταν τα ποσοστά στην Ελλάδα είναι πολύ μεγαλύτερα απ’ ό,τι είναι παγκοσμίως, σημαίνει ότι εδώ κάτι συμβαίνει.</speech><speech by="#s159"><from> ΓΕΩΡΓΙΟΣ ΛΑΜΠΡΟΥΛΗΣ</from> Και αυτό είναι το πρόβλημα, λοιπόν, των εκπαιδευτικών! Είναι πρόβλημα για τα κενά που υπάρχουν!</speech><speech by="#s117"><from> ΣΥΜΕΩΝ ΚΕΔΙΚΟΓΛΟΥ</from> Δεν είναι πρόβλημα των εκπαιδευτικών. Είναι και των γιατρών που δίνουν δικαιολογητικά εκεί που δεν θα έπρεπε να τα δίνουν. <br />Όταν, δηλαδή, είχαμε πολύ μεγαλύτερα ποσοστά τυφλών και κωφών και δίναμε τις συντάξεις, τότε είχαμε στοιχεία; Όμως, κάποια στιγμή φτάσαμε να καταλάβουμε ότι πράγματι υπήρχε πρόβλημα. Μπορεί να υπάρχει αντίστοιχο πρόβλημα και στην εκπαίδευση. Γιατί, λοιπόν, να μην το διερευνήσουμε; Είστε αντίθετος στο να διερευνήσουμε κάτι που βλέπουμε οφθαλμοφανώς ότι κάτι γίνεται και δεν είναι λογικό να υπάρχει; Αυτό είπα. <br />Σήμερα, λοιπόν, στη μέση της σχολικής χρονιάς προτάσσουμε τις λειτουργικές ανάγκες των σχολείων. Αν δεν βρεθούν οι εκπαιδευτικοί, οι οποίοι θα αναπληρώσουν αυτούς που θα φύγουν, δεν μπορούμε να αφήσουμε εμείς τα παιδιά χωρίς εκπαιδευτικούς και χωρίς δασκάλους. Αυτό είναι η προτεραιότητά μας. <br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Σας ευχαριστούμε, κύριε Υπουργέ. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθεί από τα νότια θεωρεία αντιπροσωπεία αποτελούμενη από δεκαοκτώ υπαλλήλους της Κυβέρνησης της Λαϊκής Δημοκρατίας του Κονγκό στο πλαίσιο της επίσκεψης στη χώρα μας. <br />Η Βουλή τούς καλωσορίζει. <br /><br />Επίσης, κυρίες και κύριοι συνάδελφοι, θα ήθελα να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης των Ηνωμένων Αραβικών Εμιράτων για την αποφυγή της διπλής φορολογίας και την αποτροπή της φοροδιαφυγής αναφορικά με τους φόρους επί του εισοδήματος και επί του κεφαλαίου, η οποία υπογράφηκε στο Άμπου Ντάμπι στις 18 Ιανουαρίου 2010, καθώς και του Πρωτοκόλλου που τροποποιεί τη Συμφωνία αυτή, το οποίο υπογράφηκε στην Αθήνα στις 27 Ιουνίου 2013».<br />Εισερχόμαστε τώρα στην πρώτη με αριθμό 416/13-1-2014 επίκαιρη ερώτηση δευτέρου κύκλου της Βουλευτού Λαρίσης του Συνασπισμού της Ριζοσπαστικής Αριστεράς κ. Ηρούς Διώτη προς τους Υπουργούς Εργασίας, Κοινωνικής Ασφάλισης και Πρόνοιας και Υποδομών, Μεταφορών και Δικτύων, σχετικά με τις απολύσεις οδηγών του Υπεραστικού ΚΤΕΛ του Νομού Λάρισας. <br />Θα απαντήσει ο Υπουργός Εργασίας, Κοινωνικής Ασφάλισης και Πρόνοιας κ. Κεγκέρογλου.<br />Κυρία Διώτη, έχετε δύο λεπτά για να αναπτύξετε την επίκαιρη ερώτηση σας.</speech><speech by="#s73"><from> ΗΡΩ ΔΙΩΤΗ</from> Ευχαριστώ, κύριε Πρόεδρε.<br />Κύριε Υπουργέ, μέσα σ’ αυτό το ρευστό τοπίο της απελευθέρωσης των απολύσεων και της γενικευμένης εργασιακής ανασφάλειας, εννέα οδηγοί του Υπεραστικού ΚΤΕΛ Λάρισας, μεταξύ των οποίων και μία υπάλληλος που είχε γεννήσει πρόσφατα, είδαν την πόρτα τής εξόδου και άλλοι δύο υπέστησαν βλαπτική μεταβολή των συμβάσεών τους εντός του 2013, όταν αρνήθηκαν να υπογράψουν τις νέες ατομικές συμβάσεις εργασίας, οι οποίες περιέκοπταν στο μισό τις απολαβές τους. <br />Όπως έχει καταγγείλει και η Ομοσπονδία Συνδικάτων Μεταφορών Ελλάδας, είναι πολλά τα αντίστοιχα παραδείγματα από διάφορες διοικήσεις υπεραστικών ΚΤΕΛ που προχωρούν σε εκδικητικές απολύσεις και μονομερείς μεταβολές των συμβάσεων εργασίας. Όμως, νομίζουμε ότι αυτή η κατάσταση της Διοίκησης του Υπεραστικού ΚΤΕΛ Λάρισας έχει υπερβεί όλα τα εσκαμμένα.<br />Όλες οι εκδικητικές συμπεριφορές τεκμηριώνονται και από το εξής: Στο Ειρηνοδικείο Λάρισας από τον Απρίλιο έχουν βεβαιώσει ενόρκως πέντε οδηγοί ότι πιέζονταν από τη Διοίκηση να παραβιάζουν τα όρια ταχύτητας του Κώδικα Οδικής Κυκλοφορίας για τα διώροφα λεωφορεία, όπως αυτά αποτυπώνονται στο άρθρο 20 του Κώδικα, προκειμένου να πιάσουν το χρόνο των τριών ωρών και τριάντα πέντε λεπτών από Λάρισα για Αθήνα, που διαφημίζει το Υπεραστικό ΚΤΕΛ για τα δρομολόγια express. <br />Ο καθένας, λοιπόν, μπορεί να καταλάβει εδώ ότι με αυτές τις ταχύτητες αν δεν παραβιαστούν τα όρια, δεν μπορεί ο οδηγός να πιάσει αυτήν την ώρα. Αυτό, φυσικά, τεκμηριώνεται και από ένα ντοκουμέντο που προκύπτει από την απολογία ενός από τους οδηγούς που κλήθηκε σε απολογία έναν μήνα μετά, επειδή άργησε να μεταβεί στην Αθήνα. Αυτός ο οδηγός στην ένορκη απολογία του κατέθεσε και το αποδεικτικό του ταχογράφου. <br />Πάμε, λοιπόν, στο προκείμενο. Μαντέψτε τι συνέβη με αυτούς τους οδηγούς. Οι τρεις απολύθηκαν με αστείες δικαιολογίες και χωρίς καθόλου, αν θέλετε, αιτιολογία και οι άλλοι δύο υπέστησαν βλαπτική μεταβολή. Μάλιστα, αυτοί οι δύο τελευταίοι υπέστησαν βλαπτική μεταβολή και είχαν αυτήν τη μεταχείριση, επειδή ήταν μέλη του Διοικητικού Συμβουλίου της Ένωσης Προσωπικού και προστατεύονταν από το ν. 1264/1982, τον οποίο φυσικά η Διοίκηση έχει προσπαθήσει συστηματικά να παραβιάσει.<br />Η Ομοσπονδία Συνδικάτων Μεταφορών Ελλάδας, κύριε Υπουργέ, έχει καταγγείλει όλα τα παραπάνω, μηνυτήρια αναφορά προς την Εισαγγελία Πλημμελειοδικών Λάρισας, καθώς έχει καταγγείλει επίσης ότι απώτερος στόχος της Διοίκησης του ΚΤΕΛ είναι η περικοπή των μισθών των εργαζομένων από 20% έως και 40% και αυτό, ενώ την ίδια περίοδο η Διοίκηση του ΚΤΕΛ δηλώνει ότι είχε αύξηση του τζίρου από 2,5 εκατομμύρια το 2011 σε 4,4 εκατομμύρια την επόμενη χρονιά.<br /><br />Κλείνω, κύριε Πρόεδρε.<br />Αυτό αποτυπώνεται και από τις νέες, σχεδόν διπλάσιες -και αυτό είναι σημαντικό- προσλήψεις οδηγών στη θέση των απολυθέντων, αλλά με τον κατώτατο μισθό και, βεβαίως, κατατρομαγμένους και χωρίς εργασιακά δικαιώματα.<br />Συνεπώς, κύριε Υπουργέ, σας ρωτούμε πώς κρίνετε εσείς αυτές τις πρακτικές της Διοίκησης του Υπεραστικού ΚΤΕΛ Λάρισας, οι οποίες, εκτός από επιζήμιες για τους εργαζόμενους, τείνουν να γίνουν και επικίνδυνες για την ασφάλεια των μεταφορών και αν θα παρέμβετε για την ανάκληση των καταχρηστικών και εκδικητικών απολύσεων των οδηγών.<br />Ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε και εμείς.<br />Ο κύριος Υπουργός έχει το λόγο για τρία λεπτά.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Κυρία συνάδελφε, το θέμα των επιβατικών μεταφορών, όπως και γενικότερα των μεταφορών που έχουν σχέση με τη μετακίνηση προσώπων, ανθρώπων, έχει ιδιαίτερη σημασία, γιατί αφορά και εξαρτάται η ζωή πολλών ανθρώπων από την κατάσταση και ουσιαστικά τις ενέργειες ενός ανθρώπου. Αυτό είναι κατανοητό. Γι’ αυτό θα πρέπει σε όλα τα πλαίσια που έχουν να κάνουν με τη μεταφορά προσώπων να έχουμε την καλύτερη δυνατή κατάσταση ανάμεσα στους εργαζόμενους, στους επιβάτες και, βεβαίως, στις διοικήσεις των εταιρειών ή των φορέων που έχουν να κάνουν με τις μεταφορές.<br />Αυτό απλά σημαίνει ότι η εργασιακή ειρήνη στους φορείς επιβατικών μεταφορών παίζει μεγάλη σημασία ακόμα και για τη ζωή των ανθρώπων. Αυτό σημαίνει ότι διοικήσεις και εργαζόμενοι θα πρέπει να βρίσκουν τους καλύτερους τρόπους να συνεννοούνται μέσα από το θεσμικό πλαίσιο που υπάρχει για οποιοδήποτε θέμα αφορά τα εργασιακά δικαιώματα και, βεβαίως, τη δραστηριότητα του κάθε φορέα, είτε αυτή είναι προγράμματα, όπως αυτό που είπατε, είτε είναι ζητήματα που καθημερινά απασχολούν τους εργαζόμενους και τους επιβάτες.<br />Τα λέω αυτά, γιατί η αρχή τήρησης της νομοθεσίας νομίζω ότι είναι αποδεκτή απ’ όλους. Δεν υπάρχει καμμία περίπτωση κάποιος να μας πει ότι δεν πρέπει να τηρείται η νομοθεσία, άλλο αν για κάποιο θέμα έχει την άποψη ότι πρέπει να αλλάξει κάτι στη νομοθεσία. Αυτό είναι άλλο θέμα. Όμως, η τήρηση της νομοθεσίας είναι υποχρέωση όλων. Δεν είναι κάτι για το οποίο θα παρακαλέσουμε. Αυτό το οποίο, όμως, δίνουμε ως κατεύθυνση είναι να υπάρχει συνεννόηση για οποιαδήποτε πρωτοβουλία στο πλαίσιο του νόμου.<br />Το π.δ 250 λέει ότι για οποιαδήποτε μεταβολή στην εργασιακή κατάσταση, στα θέματα που αφορούν τους εργαζόμενους θα πρέπει να προηγείται ενημέρωση τουλάχιστον και διαβούλευση με συγκεκριμένο τρόπο και πλαίσιο.<br />Το δεύτερο σε σχέση με την εφαρμογή της νομοθεσίας είναι το εξής. Το Σώμα Επιθεώρησης Εργασίας επιλαμβάνεται για όλες τις περιπτώσεις όπου υπάρχουν διαφορές. Βεβαίως, όπου υπάρχει ευθεία παράβαση του νόμου μπαίνουν τα πρόστιμα, όπως έχει γίνει και για το ΚΤΕΛ Λάρισας σε συγκεκριμένες περιπτώσεις, τις οποίες σας αναφέρω και ήταν αποτέλεσμα ελέγχων που έγιναν το 2012 και το 2013: Δύο έλεγχοι δύο πρόστιμα. Υπήρξε ευθεία παράβαση του νόμου.<br /><br />Θα ήθελα λίγο χρόνο, κύριε Πρόεδρε.<br />Βεβαίως υπήρξε και ευθεία παραπομπή στη δικαιοσύνη για τις περιπτώσεις όπου είναι η δικαιοσύνη αρμόδια να κρίνει, όπως είναι οι περιπτώσεις κρίσης εάν είναι καταχρηστική ή μη μια απόφαση. Αυτό είναι ένα θέμα που το αποφασίζουν τα δικαστήρια.<br />Βεβαίως, υπήρξαν περιπτώσεις, όπως η συγκεκριμένη στην οποία αναφέρεστε, της απόλυσης των πέντε εργαζομένων, για τις οποίες διενεργήθηκε επιτόπιος έλεγχος από το τμήμα στη Λάρισα στις 14 Οκτωβρίου. Οι απολυμένοι εργαζόμενοι, σύμφωνα με την πληροφόρηση των εκπροσώπων του συνδικαλιστικού φορέα και του πληρεξούσιου δικηγόρου που συμμετείχε στη διαδικασία, προσέφυγαν μέσω ασφαλιστικών μέτρων στα πολιτικά δικαστήρια της Λάρισας για να ακυρωθεί η απόλυσή τους.<br />Δεν γνωρίζω το ακριβές αποτέλεσμα για το σύνολο. Για δυο περιπτώσεις μόνο με ενημερώνουν ότι έχουν ήδη εκδοθεί αποφάσεις.<br />Τώρα, υπάρχει σε εκκρεμότητα διενέργεια διαδικασίας εργατικής διαφοράς σύμφωνα με τα καταγγελθέντα, προκειμένου να έχουμε την απόφαση και τις ενέργειες της υπηρεσίας για τα συγκεκριμένα θέματα που θα συζητηθούν. Το αίτημα ήταν στις 7-1-2014 και θα διεξαχθεί την Τρίτη 21-1-2014. <br />Κλείνοντας επαναλαμβάνω ότι αυτό που πρέπει να γίνει στον ευαίσθητο αυτόν τομέα είναι να μην υπάρχουν προβλήματα, ιδιαίτερα για αυτούς που έχουν στα χέρια τους τιμόνι, κάτι που αφορά ανθρώπους. Και αυτό είναι ευθύνη, βεβαίως, και πρωτίστως της πολιτείας αλλά και των διοικήσεων και βεβαίως με τη συνδρομή, τη συνεργασία και τη συνεννόηση με τους εργαζόμενους.<br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Το λόγο έχει η κ. Διώτη για τη δευτερολογία της.<br />Ορίστε, κυρία Διώτη, έχετε το λόγο.</speech><speech by="#s73"><from> ΗΡΩ ΔΙΩΤΗ</from> Σας ευχαριστώ, κύριε Πρόεδρε.<br />Κύριε Υπουργέ,  χαίρομαι που άκουσα την αναφορά σας και χάρηκα πάρα πολύ για αυτά που είπατε. Απλά θέλω να ακούσω και την παρέμβαση που θα κάνετε. <br />Εγώ θα σας καταθέσω στο τέλος ένα φάκελο με παραπάνω στοιχεία –και για τα Πρακτικά και για εσάς- για να δείτε τι ακριβώς συμβαίνει, μεταξύ της διοίκησης του υπεραστικού ΚΤΕΛ και των εργαζομένων. Υπάρχουν αναφορές, δόθηκε και μια συνέντευξη Τύπου προχθές του διοικητή της Διοίκησης του ΚΤΕΛ σε τοπική εφημερίδα και ουσιαστικά είπε ότι διάφορες πειθαρχικές ποινές επιβάλλονται για λόγους συνετισμού, όχι μόνο του ίδιου του τιμωρούμενου αλλά και των υπόλοιπων εργαζομένων για να επέλθει εργασιακή ειρήνη. <br />Ακούγοντάς το αυτό στα αυτιά μου είναι άνω ποταμών. Δηλαδή, εγώ δεν δέχομαι να δουλέψω ως εργαζόμενη, ως κάτι άλλο από αυτό για το οποίο έχω υπογράψει και η διοίκηση με τιμωρεί με αργία για να συνετίσει τους συναδέλφους μου που μελλοντικά δεν θα δεχθούν παρόμοιες, καταχρηστικές και μονομερείς μεταβολές των συμβάσεων; Αυτό είναι άνω ποταμών και ειδικά όπως είπατε σε φορείς που έχουν να κάνουν και με τη δημόσια ασφάλεια των μεταφορών, γιατί έχουν να κάνουν και με επιβάτες.<br />Και φυσικά εγώ θέλω να σας αναφέρω και μια άλλη σειρά πρακτικών και συμπεριφορών της διοίκησης του υπεραστικού ΚΤΕΛ Λάρισας. Αυθαίρετη διακοπή του επιδόματος γάμου τον Ιούλιο του 2011. Απόδοση μόλις έξι ρεπό ανά μήνα αντί των νόμιμων έντεκα που δικαιούνται οι οδηγοί. Καταστρατήγηση των όρων ανάπαυσης των οδηγών καθώς και του χρόνου διαλείμματος των σαράντα πέντε λεπτών κατόπιν οδήγησης τεσσερισήμισι ωρών. Ποινές για τη μη επίτευξη του χρόνου των τριών ωρών και τριάντα πέντε λεπτών στη διαδρομή Λάρισα-Αθήνα και αντίστροφα, χρόνου μη επιτευκτέου, όπως είπαμε και στην αρχή χωρίς την παραβίαση των νόμιμων ορίων ταχύτητας. Άρνηση της καταβολής της νόμιμης προσαύξησης 75% στο ημερομίσθιο της Κυριακής των οδηγών –αίτημα, κύριε Υπουργέ, που εκδικάστηκε στο μονομελές πρωτοδικείο στις 17 Οκτωβρίου και περιμένουμε την απόφαση. Συστηματική παρακώλυση της συνδικαλιστικής δράσης κατά παράβαση του ν. 1264/82 και μάλιστα η διοίκηση έχει απευθύνει συστάσεις προς τους εργαζόμενους να μην οργανώνονται στο σωματείο. <br /><br />Η διοίκηση έχει στείλει και εξώδικο και προς το ίδιο το σωματείο καλώντας το προεδρείο να της κοινοποιήσει διάφορα στοιχεία σχετικά με αυτό, προκειμένου –όπως καταγγέλλουν οι εργαζόμενοι- να ξέρει ποιους μπορεί να απολύσει και σε ποιους να περιορίσει τις βλαπτικές μεταβολές των συμβάσεών τους.<br />Υπάρχει όμως και κάτι άλλο που ήρθε σαν κερασάκι στην τούρτα, κύριε Υπουργέ, εάν μου επιτρέπετε, ότι όσοι δεν δέχονταν να παίξουν το παιχνίδι με τους όρους της τους έχει απειλήσει ευθέως – παραπέμπω στην ένορκη βεβαίωση που θα καταθέσω στα Πρακτικά- με απόλυση. <br />Με την επίδοση, λοιπόν, της απόλυσης, υπήρχε η ρητή διαβεβαίωση των διοικούντων ότι το ποσό της αποζημίωσης θα το πάρουν όλο πίσω. Με ποιον τρόπο, κύριε Υπουργέ; Καθημερινά οι απολυθέντες λαμβάνουν εξώδικα ραβασάκια επ’ απειλή επιστροφής δεδουλευμένων, με τα οποία καλούνται σε απολογία για πειθαρχικά παραπτώματα, τα οποία δήθεν είχαν συμβεί όσο βρίσκονταν σε υπηρεσία και δήθεν τώρα τα ανακάλυψε η διοίκηση. Στόχος φυσικά, είναι η επιστροφή κομμάτι-κομμάτι του συνόλου της καταβληθείσας προς αυτούς αποζημίωσης. Προφανώς και αυτό γίνεται για συνετισμό των υπολοίπων εργαζομένων για να επέλθει εργασιακή ειρήνη. <br /><br />Κλείνω, κύριε Πρόεδρε.<br />Κύριε Υπουργέ, εγώ θα σας καταθέσω το φάκελο, μελετήστε τον πολύ προσεκτικά και εσείς ως Υπουργός Εργασίας αλλά και ο Υπουργός Προστασίας του Πολίτη, που έχει την ευθύνη για την ασφάλεια των μεταφορών, έχει πάρα πολύ «ζουμί». Από τη δική σας πλευρά, ζητούμε όλες αυτές τις ενέργειες για να σταματήσουν αυτές οι καταχρηστικές και εκδικητικές απολύσεις αλλά και για να επέλθει εργασιακή ειρήνη, να σταματήσουν αυτές οι πρακτικές από την πλευρά των διοικήσεων του ΚΤΕΛ. <br /><br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Και εμείς σας ευχαριστούμε.<br />Το λόγο έχει ο κύριος Υπουργός για τη δευτερολογία του.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from> Ευχαριστώ, κύριε Πρόεδρε.<br />Υπάρχει κανονισμός. Είναι ένα θεσμικό πλαίσιο που μαζί με τους νόμους και το υπόλοιπο κανονιστικό πλαίσιο προσδιορίζει όλα όσα έχουν να κάνουν με τα ΚΤΕΛ. <br />Και βεβαίως για ζητήματα στα οποία προκύπτουν διαφορές προβλέπεται συγκεκριμένη παραπομπή σε όργανα είτε του ν.1264, όταν αφορά ζητήματα προστασίας συνδικαλιστών είτε στην τοπική επιτροπή που λειτουργεί σε κάθε νομό, όταν πρόκειται για πειθαρχικά αδικήματα, για ζητήματα που έχουν να κάνουν με την παραβίαση του κανονισμού.<br />Νομίζω ότι είναι καλό το θεσμικό πλαίσιο. Πάντα βέβαια υπάρχουν ζητήματα που χρειάζονται ρύθμιση βελτίωσης. Η τήρηση αυτού του θεσμικού πλαισίου ή η επίλυση θεμάτων μέσω του θεσμικού πλαισίου δίνει τις λύσεις. Διότι προβλήματα θα συνεχίσουν να υπάρχουν, μεγαλύτερα ή μικρότερα.<br />Το Σώμα Επιθεώρησης Εργασίας από πλευράς Υπουργείου Εργασίας είναι αρμόδιο και, όπως σας είπα, ήδη έχει κινηθεί. Βεβαίως έχουμε και τη διαδικασία η οποία επίκειται να γίνει στις 21 του μήνα.<br />Πέρα από αυτά, έχουμε τα δικαστήρια τα οποία θα κρίνουν και το ζήτημα της παραπομπής των υποθέσεων για απόλυση, το εάν δηλαδή είναι καταχρηστική, παράνομη η απόφαση, καθώς και το ζήτημα που σωστά αναφέρατε, της προσαύξησης του 75% για τις Κυριακές, για το οποίο έχουμε την εκτίμηση πως θα υπάρξει απόφαση ότι αυτό είναι υποχρέωση και δεν συζητείται. Αυτή αναμένω να είναι η απόφαση του δικαστηρίου, γιατί δεν υπάρχει νομική αμφισβήτηση ή οτιδήποτε άλλο μέχρι τώρα για το συγκεκριμένο θέμα. <br />Επίσης, για όλα τα θέματα όπου προκύπτουν διαφορές και θέλει ερμηνεία ο νόμος, πέρα από την άποψη της υπηρεσίας ή τη δική μας πολιτική άποψη, υπάρχει η απόφαση του δικαστηρίου, την οποία σεβόμαστε. Και «σέβομαι» σημαίνει πρέπει να τηρώ.<br />Έτσι, λοιπόν, για όλα τα θέματα που αναφέρατε και τα οποία άπτονται της εφαρμογής του νόμου, θα κάνουμε κάθε ενέργεια που έχει να κάνει με το Σώμα Επιθεώρησης Εργασίας κι όχι μόνο. Εφόσον οι δικαστικές αποφάσεις επιτάσσουν κάτι προς την πλευρά μας και αυτό θα τηρηθεί.<br />Καταλήγω λέγοντας ξανά ότι τα ΚΤΕΛ, συγκεκριμένα, δεν είναι οποιοιδήποτε επιχειρηματικοί φορείς. Έχουν συμβάσεις με το δημόσιο. Το δημόσιο τους αναθέτει έργο. Το δημόσιο, τους έχει αναθέσει την εκτέλεση δημόσιας υπηρεσίας μεταφορών σε συγκεκριμένες γραμμές που δεν υπάρχει ανταγωνισμός. Γι’ αυτό υπάρχει και η προστασία σε σχέση και με το κόμιστρο –ένα θέμα που αφορά το οικονομικό σκέλος- αλλά και σε σχέση με τους εργαζόμενους. <br />Σε σχέση με τους εργαζόμενους, ιδιαίτερα θα πρέπει να πούμε ότι έχει ιδιαίτερη σημασία το πλαίσιο και η κοινωνική ειρήνη. Δεν μπορεί αυτός ο οποίος έχει στα χέρια του την τύχη ανθρώπων να ασχολείται με άλλα πράγματα ή να τον απασχολούν άλλα πράγματα. Άρα θα πρέπει να διαμορφώνεται το καλύτερο πλαίσιο, οι καλύτερες συνθήκες για την εργασία του. Βεβαίως δεν γίνεται να μην υπάρχουν διαφορές, οι οποίες πρέπει να λύνονται όμως μέσα από τις θεσμοθετημένες διαδικασίες και βάσει του νόμου.<br />Είμαι ξεκάθαρος ότι, εφόσον υπάρξουν θέματα τα οποία έχουν να κάνουν με το ΣΕΠΕ, άμεσα θα επιλαμβανόμαστε. Δεν υπάρχει καμμία περίπτωση να δεχτούμε παραβίαση του νόμου σε σχέση με αυτά τα οποία έχουν να κάνουν είτε με δρομολόγια είτε με την ανάπαυλα, που είναι ένα θεσμικό μέτρο προκειμένου να υπάρχει η διαύγεια πνεύματος και η καλή φυσική κατάσταση που χρειάζεται να έχει ο οδηγός για να μεταφέρει κάποιους ανθρώπους. Αυτά είναι ζητήματα για τα οποία έχει γίνει πάρα πολλή συζήτηση πριν θεσμοθετηθούν και θεσμοθετήθηκαν για συγκεκριμένους λόγους. <br />Βεβαίως όταν υπάρχει πειθαρχικό παράπτωμα, κανένας νόμος δεν καλύπτει κανέναν ο οποίος έχει διαπράξει το παράπτωμα και δεν πρέπει να τον καλύπτει και κανένα συνδικαλιστικό όργανο. <br />Θα πάει στο πειθαρχικό συμβούλιο και εφόσον αποδεικνύεται από το πειθαρχικό συμβούλιο ότι έτσι είναι τα πράγματα -δεν είναι ανεξέλεγκτη η διοίκηση, νομίζω ότι παραπέμπεται στο αρμόδιο όργανο- η κρίση είναι συλλογική. Εφόσον υπάρχει παράβαση, κανείς ο οποίος δεν κάνει σωστά τη δουλειά του δεν θα κρύβεται πίσω από άλλους που κάνουν καλά τη δουλειά τους, όπως και οι διοικήσεις, δεν πρέπει σε καμμία περίπτωση καταχρηστικά να χρησιμοποιούν ακόμα και αυτήν τη διαδικασία «για ψύλλου πήδημα», δηλαδή για μικροπαραπτώματα, προκειμένου να υπάρχει είτε συνετισμός, όπως είπατε, είτε οτιδήποτε άλλο. Η τήρηση του νόμου και του θεσμικού πλαισίου είναι υποχρέωσή τους και αυτό πρέπει να κάνουν.<br />Σας ευχαριστώ.</speech><speech by="#s74"><from>ΠΡΟΕΔΡΕΥΩΝ</from> Ευχαριστούμε τον κύριο Υπουργό.<br />Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία δεκαεννέα μαθήτριες και μαθητές και δύο εκπαιδευτικοί από το 6ο Γυμνάσιο Αγίου Δημητρίου .<br />Η Βουλή τούς καλωσορίζει.<br /><br />Η πρώτη με αριθμό 418/13-1-2014 επίκαιρη ερώτηση πρώτου κύκλου της Βουλευτού Καστοριάς της Νέας Δημοκρατίας κ. Μαρίας Αντωνίου προς τον Υπουργό Παιδείας και Θρησκευμάτων, σχετικά με τη δημιουργία τμήματος του Πανεπιστημίου Δυτικής Μακεδονίας στην Καστοριά, δεν συζητείται λόγω κωλύματος του κυρίου Υπουργού και διαγράφεται.<br />Η τρίτη με αριθμό 409/13-1-2014 επίκαιρη ερώτηση πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Εσωτερικών, σχετικά με την έλλειψη υποδομών σε τουριστικές περιοχές της Ρόδου, δεν συζητείται λόγω κωλύματος  του κυρίου Υπουργού και διαγράφεται.<br />Η τέταρτη με αριθμό 417/13-1-2014 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με τα «κόκκινα» δάνεια και την εκχώρησή τους σε αλλοδαπούς οίκους, δεν συζητείται λόγω κωλύματος του κυρίου Υπουργού και διαγράφεται.<br />Η πέμπτη με αριθμό 414/13-1-2014 επίκαιρη ερώτηση πρώτου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στήριξης της ελληνικής αλιείας και της προστασίας του θαλασσίου περιβάλλοντος, δεν συζητείται λόγω κωλύματος του κυρίου Υπουργού και διαγράφεται.<br />Η τέταρτη με αριθμό 411/13-1-2014 επίκαιρη ερώτηση δευτέρου κύκλου του Βουλευτή Κιλκίς των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα «Βιομηχανικά Σφαγεία Κιλκίς Α.Ε.», δεν συζητείται λόγω κωλύματος του κυρίου Υπουργού και διαγράφεται.<br />Τέλος, η δεύτερη με αριθμό 415/13-1-2014 επίκαιρη ερώτηση δευτέρου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ανάγκη επίλυσης του προβλήματος της χρηματοδότησης των μικρομεσαίων επιχειρήσεων, δεν συζητείται μετά από συνεννόηση του κυρίου Υπουργού και  της κυρίας Βουλευτού και διαγράφεται.<br />Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 17 Ιανουαρίου 2014.<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου  <br />1. Η με αριθμό 419/9/14-1-2014 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τα τραπεζικά σκάνδαλα.<br />2. Η με αριθμό 420/14-1-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υφυπουργό στον Πρωθυπουργό , σχετικά με τον Περιφερειακό Σταθμό Δημόσιας Ραδιοφωνίας στα Ιωάννινα.<br />3. Η με αριθμό 421/14-1-2014 επίκαιρη ερώτηση του Βουλευτή Ηρακλείου των Ανεξαρτήτων Ελλήνων κ. Επαμεινώνδα  Μαριά προς τον Υπουργό Εξωτερικών, σχετικά με τις γερμανικές πολεμικές επανορθώσεις και το Κατοχικό Δάνειο.<br />4. Η με αριθμό 429/14-1-2014 επίκαιρη ερώτηση του Βουλευτή Νομού Αττικής του Λαϊκού Συνδέσμου –Χρυσή Αυγή  κ. Ηλία Κασιδιάρη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα κριτήρια επιλογής της ανακρίτριας στη δικαστική υπόθεση της Χρυσής Αυγής.<br />5. Η με αριθμό 422/14-1-2014 επίκαιρη ερώτηση του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την απόφαση του Συμβουλίου της Επικρατείας που «παγώνει» ξανά την εκτροπή του Αχελώου. <br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 426/14-1-2014 επίκαιρη ερώτηση του Βουλευτή Βοιωτίας του Συνασπισμού Ριζοσπαστικής Αριστεράς κ. Ιωάννη Σταθά προς τον Υπουργό Υγείας, σχετικά με τα προβλήματα στο Κέντρο Υγείας  Σχηματαρίου.<br />2. Η με αριθμό 430/14-1-2014 επίκαιρη ερώτηση της Βουλευτού  Β΄ Αθηνών του Λαϊκού Συνδέσμου –Χρυσή Αυγή κ. Ελένης Ζαρούλια προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με το «προβληματικό καθεστώς των αδειών των κρατουμένων».<br />3. Η με αριθμό 423/14-1-2014 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Υγείας και Δικαιοσύνης, Διαφάνειας και Ανθρωπίνων Δικαιωμάτων, σχετικά με την εγκατάλειψη του Εθνικού Σχεδίου Δράσης για τα Δικαιώματα του Παιδιού.<br />Ολοκληρώθηκε η συζήτηση των επίκαιρων ερωτήσεων.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 10.54΄ λύεται η συνεδρίαση για αύριο, ημέρα Παρασκευή 17 Ιανουαρίου 2014 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο α) συζήτηση επίκαιρων ερωτήσεων και β) συζήτηση επίκαιρης επερώτησης, σύμφωνα με την ημερήσια διάταξη που έχει διανεμηθεί.<br />Ο</speech></debateBody><br />  </debate><br /></akomaNtoso>
