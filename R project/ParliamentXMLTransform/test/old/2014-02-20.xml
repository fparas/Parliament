<akomaNtoso><br />  <debate name="Conference"><br />    <meta><br />      <references source="#">  <TLCPerson id="90" href="ontology/parlmember/s90" showAs="Καλαντζής Γεώργιος"/><TLCPerson id="166" href="ontology/parlmember/s166" showAs="Μακρή Ραχήλ"/><TLCPerson id="84" href="ontology/parlmember/s84" showAs="Θεοπεφτάτου Αφροδίτη"/><TLCPerson id="226" href="ontology/parlmember/s226" showAs="Παπαδόπουλος Μιχάλης"/><TLCPerson id="22" href="ontology/parlmember/s22" showAs="Αυγενάκης Ελευθέριος"/><TLCPerson id="257" href="ontology/parlmember/s257" showAs="Σταθάκης Γεώργιος"/><TLCPerson id="225" href="ontology/parlmember/s225" showAs="Δημήτριος Παπαδημούλης"/><TLCPerson id="110" href="ontology/parlmember/s110" showAs="Κασσής Μιχαήλ"/><TLCPerson id="219" href="ontology/parlmember/s219" showAs="Παναγιώταρος Ηλίας"/><TLCPerson id="125" href="ontology/parlmember/s125" showAs="Μαρία Κόλλια-Τσαρουχά"/><TLCPerson id="300" href="ontology/parlmember/s300" showAs="Ψύρρας Θωμάς"/><TLCPerson id="183" href="ontology/parlmember/s183" showAs="Μηταράκης Παναγιώτης"/><TLCPerson id="108" href="ontology/parlmember/s108" showAs="Κασαπίδης Γεώργιος"/><TLCPerson id="37" href="ontology/parlmember/s37" showAs="Βορίδης Μαυρουδής"/><TLCPerson id="227" href="ontology/parlmember/s227" showAs="Παπακώστα Σιδηροπούλου"/><TLCPerson id="33" href="ontology/parlmember/s33" showAs="Βλαχογιάννης Ηλίας"/><TLCPerson id="145" href="ontology/parlmember/s145" showAs="Κοψαχείλης Τιμολέων"/><TLCPerson id="136" href="ontology/parlmember/s136" showAs="Κουκουλόπουλος Παρασκευάς"/><TLCPerson id="129" href="ontology/parlmember/s129" showAs="Κοντογιάννης Γεώργιος"/><TLCPerson id="250" href="ontology/parlmember/s250" showAs="Σενετάκης Μάξιμος"/><TLCPerson id="52" href="ontology/parlmember/s52" showAs="Γεωργοπούλου-Σαλτάρη Ευσταθία("/><TLCPerson id="188" href="ontology/parlmember/s188" showAs="Μιχελάκης Ιωάννης"/><TLCPerson id="175" href="ontology/parlmember/s175" showAs="Μαρκογιαννάκης Χρήστος"/><TLCPerson id="179" href="ontology/parlmember/s179" showAs="Ματθαιόπουλος Αρτέμιος"/><TLCPerson id="190" href="ontology/parlmember/s190" showAs="Μίχος Νικόλαος"/><TLCPerson id="11" href="ontology/parlmember/s11" showAs="Αναγνωστάκης Δημήτριος"/><TLCPerson id="254" href="ontology/parlmember/s254" showAs="Σκρέκας Κωνσταντίνος"/><TLCPerson id="88" href="ontology/parlmember/s88" showAs="Κακλαμάνης Νικήτας"/><TLCPerson id="16" href="ontology/parlmember/s16" showAs="Αντωνίου Μαρία"/><TLCPerson id="75" href="ontology/parlmember/s75" showAs="Δριβελέγκας Ιωάννης"/><TLCPerson id="115" href="ontology/parlmember/s115" showAs="Κεγκέρογλου Βασίλειος"/></references><br />    </meta><br />    <preface> <docTitle>Συνεδρίαση της βουλης των Ελληνων :  20-02-2014</docTitle></preface><br />    <debateBody>  <speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 21 Φεβρουαρίου 2014.<br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 577/18-2-2014 επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Εξωτερικών, σχετικά με την καταστροφή μέρους του χημικού οπλοστασίου της Συρίας στην λεκάνη της Μεσογείου.<br />2. Η με αριθμό 589/18-2-2014 επίκαιρη ερώτηση του Βουλευτή Ηρακλείου του Συνασπισμού Ριζοσπαστικής Αριστεράς. κ. Μιχαήλ Κριτσωτάκη προς τους Υπουργούς Εξωτερικών και Περιβάλλοντος και Κλιματικής Αλλαγής, σχετικά με τις καταγγελίες για ναυάγια με τοξικά-πυρηνικά στη Μεσόγειο.<br />3. Η με αριθμό 599/18-2-2014 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη, προς τον Υπουργό Εθνικής Άμυνας, σχετικά με την διερεύνηση των υποθέσεων περί προμήθειας εξοπλισμού των Ενόπλων Δυνάμεών μας.<br />4. Η με αριθμό 588/18-2-2014 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Αγροτικής Ανάπτυξης και Τροφίμων, σχετικά με την πρόταση του ΟΟΣΑ για ανάμιξη του ελαιολάδου με σπορέλαια και τη λήψη μέτρων για την προστασία του εισοδήματος των ελαιοπαραγωγών της Κρήτης. <br />5. Η με αριθμό 583/18-2-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Οικονομικών, σχετικά με την ανάγκη για άρση άδικων φορολογικών διατάξεων και την προώθηση ενός ενιαίου, σταθερού και δίκαιου φορολογικού συστήματος.<br />6. Η με αριθμό 593/18-2-2014 επίκαιρη ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις των εργαζομένων στην πολυεθνική επιχείρηση «Coca Cola 3E» και το κλείσιμο του εργοστασίου στην Πάτρα. <br />7. Η με αριθμό 581/18-2-2014 επίκαιρη ερώτηση του Προέδρου των Ανεξάρτητων Δημοκρατικών Βουλευτών και Βουλευτή Κιλκίς κ. Θεόδωρου Παραστατίδη, προς τον Υπουργό Αγροτικής Ανάπτυξης και Τροφίμων, σχετικά με τα «Βιομηχανικά Σφαγεία Κιλκίς Α.Ε.».<br />Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 578/18-2-2014 επίκαιρη ερώτηση του Βουλευτή Δράμας της Νέας Δημοκρατίας κ. Δημητρίου Κυριαζίδη προς τον Υπουργό Αγροτικής Ανάπτυξης και Τροφίμων, σχετικά με τις αποζημιώσεις των πατατοκαλλιεργητών του λεκανοπεδίου του Κάτω Νευροκοπίου Δράμας.<br />2. Η με αριθμό 590/18-2-2014 επίκαιρη ερώτηση της Βουλευτού Ηλείας του Συνασπισμού Ριζοσπαστικής Αριστεράς κ. Έφης Γεωργοπούλου-Σαλτάρη προς τον Υπουργό Πολιτισμού και Αθλητισμού, σχετικά με την πρόθεση της Διεθνούς Ολυμπιακής Επιτροπής για αλλαγή του χώρου αφής της ολυμπιακής φλόγας των δεύτερων θερινών ολυμπιακών αγώνων νέων.<br />3. Η με αριθμό 576/18-2-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Ανάπτυξης και Ανταγωνιστικότητας και Αγροτικής Ανάπτυξης και Τροφίμων, σχετικά με την κατάργηση του καθορισμένου μέγιστου χρόνου ζωής για το φρέσκο παστεριωμένο γάλα.<br />4. Η με αριθμό 587/18-2-2014 επίκαιρη ερώτηση του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Αγροτικής Ανάπτυξης και Τροφίμων, σχετικά με τις καθυστερήσεις στις πληρωμές αποζημιώσεων για την ευλογιά των αιγοπροβάτων.<br />5. Η με αριθμό 584/18-2-2014 επίκαιρη ερώτηση του Βουλευτή Λαρίσης της Δημοκρατικής Αριστεράς κ. Θωμά Ψύρρα προς τον Υπουργό Αγροτικής Ανάπτυξης και Τροφίμων, σχετικά με τα προβλήματα στην Αβερώφειο Γεωργική Σχολή.<br />6. Η με αριθμό 594/18-2-2014 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Υγείας, σχετικά με το κλείσιμο του φαρμακείου του ΕΟΠΥΥ στο Αγρίνιο.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα δύο μαθήτριες και μαθητές και τρεις εκπαιδευτικοί από το 3ο Δημοτικό Σχολείο Ζωγράφου. <br />Η Βουλή τούς καλωσορίζει.<br /><br />Κυρίες και κύριοι συνάδελφοι, εισερχόμαστε στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας περί διεθνών οδικών μεταφορών».<br />Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή, λαμβάνουν το λόγο μόνο όσοι έχουν αντίρρηση επί της κυρώσεως αυτής της Συμφωνίας. <br />Προτού δώσω τον λόγο στους έχοντες αντίρρηση, θα ήθελα να σας ενημερώσω ότι ο Γραμματέας της Κοινοβουλευτικής Ομάδας των Ανεξαρτήτων Ελλήνων κ. Κωνσταντίνος Γιοβανόπουλος ορίζει ως ειδική αγορήτρια τη Βουλευτή κ. Ραχήλ Μακρή κι ως Κοινοβουλευτικό Εκπρόσωπο τον κ. Επαμεινώνδα Μαριά. <br />Επίσης, ο Πρόεδρος της Δημοκρατικής Αριστεράς κ. Κουβέλης ορίζει ως ειδικό αγορητή το Βουλευτή Λάρισας κ. Θωμά Ψύρρα και ως Κοινοβουλευτικό Εκπρόσωπο το Βουλευτή Εύβοιας κ. Δημήτριο Αναγνωστάκη. <br />Ποιος εκ των συναδέλφων θα ήθελε να λάβει τον λόγο;<br />ΕΠΑΜΕΙΝΩΝΔΑΣ  ΜΑΡΙΑΣ: Εγώ, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Ορίστε, κύριε Μαριά, έχετε το λόγο. <br />ΕΠΑΜΕΙΝΩΝΔΑΣ  ΜΑΡΙΑΣ: Ευχαριστώ, κύριε Πρόεδρε.<br />Είχαμε εκφράσει επιφυλάξεις κατά τη συζήτηση της κύρωσης της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας για τις διεθνείς μεταφορές. Θεωρούμε ότι η σύμβαση αυτή, η οποία αφορά μεταφορές αγαθών και υπηρεσιών -δηλαδή, είναι μια σύμβαση που σαφέστατα θα επηρεάσει το εξαγωγικό εμπόριο και τον τουρισμό- πρέπει να ιδωθεί στο πλαίσιο της πολυδιάστατης εξωτερικής πολιτικής, που πρέπει να ασκεί η χώρα μας και των πολυδιάστατων οικονομικών σχέσεων με βάση το αμοιβαίο όφελος.<br />Νομίζω ότι όσον αφορά τη Ρωσία θα πρέπει να επισημανθεί πως είναι πλέον μια σημαντική αγορά εκατόν εβδομήντα εκατομμυρίων κατοίκων, παρουσιάζει μια συνεχή οικονομική ανάπτυξη -σύμφωνα και με εκθέσεις διεθνών οργανισμών θα έχει μια σταθερή αύξηση του ΑΕΠ τουλάχιστον κατά 2%- κι αποτελεί ένα σημαντικό χώρο όπου παραδοσιακά η Ελλάδα προωθεί κι έχει σημαντικές εξαγωγικές δραστηριότητες, ιδίως αγροτικών προϊόντων. <br />Έχουμε μια αύξηση το τελευταίο διάστημα 31,5% σε εξαγωγές αγροτικών προϊόντων. Βεβαίως, σε απόλυτους αριθμούς είναι περί τα είκοσι πέντε εκατομμύρια ευρώ. <br />Εν όψει μάλιστα και της κρίσης που υπάρχει στην ελληνική αγροτική οικονομία, τις κινητοποιήσεις που έκαναν και χθες οι αγρότες μας, ζητώντας όχι μόνο να σταματήσει η φορομπηχτική πολιτική της Κυβέρνησης εναντίον τους, αλλά κυρίως να τους δοθούν ευκαιρίες και κίνητρα για την παραγωγική ανασυγκρότηση της αγροτικής οικονομίας, θεωρούμε πάρα πολύ σημαντική αυτή τη συγκεκριμένη διεθνή σύμβαση, διότι θα διευκολύνει ακόμη περισσότερο τις εξαγωγές αγροτικών προϊόντων και ψαριών στη Ρωσία. <br />Το δεύτερο κομμάτι αφορά τη διακίνηση επιβατών, η οποία νομίζω ότι μπορεί να συμβάλει στην αύξηση του τουρισμού. Βεβαίως, ο τουρισμός από τη Ρωσία είναι σε καλά επίπεδα κι αυξάνεται συνεχώς, κυρίως όμως με τη μορφή των τσάρτερς, των αεροπορικών δηλαδή μεταφορών. Θεωρούμε όμως –κι έχει αναπτυχθεί σημαντικά και στην Κρήτη έχουμε αυξημένο τουριστικό ρεύμα από Ρώσους- ότι και στο κομμάτι των επιβατικών μεταφορών μπορεί να υπάρξει συμβολή μέσα από αυτήν τη διαδικασία στην αύξηση του τουρισμού. <br />Πρέπει όμως, κύριε Υπουργέ, να αντιμετωπιστούν τα θέματα βίζας, τα οποία δεν έχουν λυθεί οριστικά, ούτως ώστε να έχουμε ακόμη μεγαλύτερη έλευση τουριστών. <br />Να πούμε, όμως, ότι στο βαθμό που επιθυμούμε κι εμείς και η ρωσική πλευρά την ανάπτυξη οικονομικών σχέσεων, πρέπει ορισμένα γκρίζα σημεία, θα έλεγα, που δημιουργούν προβλήματα, να αντιμετωπιστούν. Κι αυτό οφείλουμε να το πούμε στην Αίθουσα αυτή. Φυσικά, είμαι βέβαιος ότι και η Κυβέρνηση θα πρέπει να μεταφέρει αυτές τις ανησυχίες στη ρωσική πλευρά. <br />Πρώτα απ’ όλα, υπάρχει ένας περιορισμός εξαγωγών γαλακτοκομικών προϊόντων και κρεατοκατασκευασμάτων και αυτά συζητήθηκαν πρόσφατα και πρέπει να αντιμετωπιστούν. Πρέπει να σταματήσουν αυτοί οι περιορισμοί. Και το δεύτερο, φυσικά, σημαντικό θέμα σε σχέση με τις οικονομικές επαφές και σχέσεις της Ελλάδας με τη Ρωσία είναι η ανάγκη μείωσης των τιμών του φυσικού αερίου, διότι είναι κατά 25% υψηλότερες σε σχέση με τις τιμές που υπάρχουν στην Ευρωπαϊκή Ένωση. Δηλαδή, είναι 467 δολάρια ανά χίλια κυβικά, τη στιγμή που το μέσο επίπεδο τιμών στην Ευρωπαϊκή Ένωση είναι 370 με 380 δολάρια.<br />Η σύμβαση, λοιπόν, αυτή πιστεύουμε ότι ανοίγει δρόμους και γι’ αυτό θα είμαστε θετικοί, κύριε Υπουργέ, και θα την ψηφίσουμε, διότι θέλουμε να δώσουμε ένα δείγμα γραφής σε σχέση με την πολυδιάστατη οικονομική πολιτική της χώρας. Αντικαθιστά μία παλαιά σύμβαση του 1985 που ήταν σε ισχύ, αλλά ήταν μια σύμβαση μεταξύ Ελλάδας και ΕΣΣΔ, την παλαιά εποχή, που βοήθησε στην ανάπτυξη οικονομικών σχέσεων. <br />Έχουμε μια νέα σύμβαση που υπογράφηκε στις 15-12-2011 και θα ήθελα να ρωτήσω για ποιο λόγο αφήσαμε να περάσουν είκοσι έξι μήνες μέχρι να έρθει η σύμβαση αυτή να κυρωθεί, η οποία δεν έχει πάρα πολλά προβλήματα. Και το λέω ως μία παρατήρηση, κύριε Πρόεδρε, γιατί και πριν εκλεγώ Βουλευτής, ασχολιόμουν με τα θέματα διεθνών σχέσεων και διεθνούς δικαίου. Μου κάνει εντύπωση όταν υπογράφεται πανηγυρικά μία σύμβαση μεταξύ δύο χωρών, που σημαίνει ότι έχουν γίνει όλες οι προεργασίες και οι διαδικασίες, μετά περνάει πάρα πολύ μεγάλο χρονικό διάστημα για να έρθει στη Βουλή να κυρωθεί και εν συνεχεία, αφού κυρωθεί, πρέπει να μπει και στην πράξη η σύμβαση με ενέργειες, οι οποίες πρέπει να γίνουν. <br />Άρα, αυτό είναι ένα σημείο στο οποίο θα θέλαμε να σταθούμε. Κατά τα άλλα, η σύμβαση είναι μία κλασική σύμβαση η οποία δεν παρουσιάζει ιδιαίτερα προβλήματα. Η κ. Μακρή θα αναλύσει ειδικότερα τις διατάξεις της συμβάσεως εν προκειμένω. <br />Και θα θέλαμε να πούμε για την τροπολογία η οποία υπάρχει, κύριε Πρόεδρε, για την παράταση ισχύος οικοδομικών αδειών στο Νομό Κεφαλονιάς που κατέθεσε ο ΣΥΡΙΖΑ. Έχουμε πει, βεβαίως, ότι σε κυρώσεις διεθνών συμβάσεων δεν πρέπει να έχουμε τροπολογίες. Εδώ θα έλεγα ότι είναι η κλασική περίπτωση της εξαίρεσης, αφού σε συναφές νομοσχέδιο του Υπουργείου Υποδομών εισάγεται αυτή η τροπολογία για την αντιμετώπιση των σημαντικότατων προβλημάτων που έχουν δημιουργηθεί μετά τον καταστροφικό σεισμό της Κεφαλονιάς. <br />Και κατά την έννοια αυτή, πιστεύουμε κι εμείς ότι πρέπει για τρία έτη οι εκδοθείσες οικοδομικές άδειες να ανανεωθούν. Θα πρέπει να παραταθούν οι προθεσμίες κατά ένα έτος για την έγκριση της δόμησης, να παραταθούν οι προθεσμίες κατά ένα έτος για την έγκριση και τις άδειες δόμησης για κατεδαφίσεις, εκσκαφές, επιχωματώσεις κ.λπ. και να παραταθούν κατά τρία έτη οι άδειες δόμησης. <br />Αν αυτό μπορεί να γίνει δεκτό, εμείς θα το υποστηρίξουμε. Διαφορετικά ας μπει στο επόμενο νομοσχέδιο, δηλαδή την επόμενη βδομάδα που υπάρχει ένα άλλο νομοσχέδιο, γιατί πρέπει, κύριε Πρόεδρε, -και κλείνω με αυτό- να γίνει αποδεκτή η συγκεκριμένη τροπολογία, όπως και άλλες ρυθμίσεις, προκειμένου ο χειμαζόμενος πληθυσμός συμπατριωτών μας στην Κεφαλονιά να μπορέσει να αντιμετωπίσει τα προβλήματα τα οποία επήλθαν λόγω του καταστροφικού σεισμού.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Θέλει κάποιος άλλο συνάδελφος τον λόγο;</speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, εγώ θα ήθελα τον λόγο.</speech><speech by="#s90"><from>ΠΡΟΕΔΡΕΥΩΝ</from> Κυρία Μακρή, εφόσον δεν σας έχει καλύψει ο κύριος συνάδελφος, βεβαίως.<br />Έχετε πέντε λεπτά από τη θέση σας. Ξέρετε να διαχειριστείτε τον χρόνο, διότι είναι μία σύμβαση…</speech><speech by="#s166"><from> ΡΑΧΗΛ ΜΑΚΡΗ</from> Είμαι εισηγήτρια, κύριε Καλαντζή. Θα προσπαθήσω να μην επεκταθώ.</speech><speech by="#s90"><from>ΠΡΟΕΔΡΕΥΩΝ</from> Ορίστε, κυρία Μακρή, έχετε τον λόγο.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Τα κόμματα της συγκυβέρνησης χρειάστηκαν, κύριε Πρόεδρε, τρία ολόκληρα χρόνια για να κυρώσουν μία τόσο σημαντική για την πατρίδα μας διμερή συμφωνία ρύθμισης θεμάτων οδικών μεταφορών μεταξύ των χωρών της Ελλάδος και της Ρωσίας. Ο κύριος Υφυπουργός ακόμα διερευνά τους λόγους, παρ’ όλο που η ένδεια ικανοτήτων μερικών εκ των κυβερνητικών στελεχών της Συγκυβέρνησης είναι βέβαια προφανής.<br />Επί της κυρούμενης συμφωνίας στη συνεδρίαση της σχετικής επιτροπής στις 29 Ιανουαρίου 2014 διαπιστώσαμε την αδυναμία άμεσης απάντησης στα ερωτήματα που τέθηκαν, προφανώς από έλλειψη επαρκούς προετοιμασίας.<br />Χαιρόμαστε, ωστόσο, για τις διευκρινίσεις, τις οποίες λάβαμε αργότερα σε έγγραφο, το οποίο φαίνεται ότι επεξεργάστηκαν οι αρμόδιες υπηρεσίες του Υπουργείου. Εμείς θα καταθέσουμε στα Πρακτικά το έγγραφό σας.<br />Προκαλεί, βέβαια, εντύπωση το γεγονός ότι ενώ δεν μπορούσατε να απαντήσετε άμεσα στα ερωτήματα, τα οποία σας τέθηκαν, σχολιάσατε ότι η κυρία Μακρή ως συνήθως βάζει τα ερωτήματά της και φεύγει. Για ποιο λόγο ακριβώς να περιμένω; Για να λάβω σε υπόμνημα τις απαντήσεις;<br />Βέβαια, δεν διαθέτετε τη σοφία να σταματήσετε εκεί, αλλά προσθέσατε ότι απ’ ό,τι έχετε διαπιστώσει, εγώ δεν διαβάζω τα Πρακτικά. Προφανώς, πλανάσθε, διακατεχόμενος από φαντασιακή διαπίστωση, καθώς αν ρωτήσετε εμπειρότερους, αλλά και μακροβιότερους Υπουργούς, θα διαπιστώσετε ακριβώς το αντίθετο.<br />Καθώς, λοιπόν, μελετήσαμε την έγγραφη απάντησή σας, διαπιστώσαμε ότι στην ερώτηση για τα προβλήματα των Ελλήνων μεταφορέων κατά την εξαγωγή από πρόσθετους κανόνες της Ρωσίας δηλώνετε κατά λέξη: «Παρά τις φήμες που επικράτησαν για το θέμα αυτό, οι εξαγωγές μας συνεχίζονται ομαλά και οι μεταφορείς δεν αντιμετωπίζουν κανένα απολύτως πρόβλημα». Οι μεταφορείς, όμως, μέσω υπομνήματος της Ομοσπονδίας Φορτηγών Αυτοκινητιστών Ελλάδος σάς διαψεύδουν. Θα καταθέσουμε στα Πρακτικά και το έγγραφο αυτό.<br />Στο συγκεκριμένο υπόμνημα γίνεται λόγος για την απόφαση της Ρωσικής Ομοσπονδιακής Τελωνειακής Υπηρεσίας για λήψη μέτρων πρόσθετης εξασφάλισης των δασμών και φόρων. Κατά τους μεταφορείς, η πρωτοφανής αυτή στην ιστορία της χερσαίας εμπορευματικής μεταφοράς απαίτηση, αντίκειται ευθέως στο Διεθνές Δίκαιο και τη διεθνή σύμβαση TIR, η οποία έχει συναφθεί, ακριβώς για να εξασφαλίζει την καταβολή των δασμών και φόρων της χώρας εισαγωγής και επιτελεί με επιτυχία τον προορισμό της επί σαράντα σχεδόν χρόνια. Αυξάνει κατ’ ανάγκη αναιτιολόγητα το κόστος μεταφοράς εισαγομένων στη Ρωσία εμπορευμάτων και ανοίγει τον δρόμο σε όλες τις άλλες χώρες να κάνουν το ίδιο. Υπονομεύει το μέλλον των εμπορικών συναλλαγών και την όλη ανάπτυξη των διμερών σχέσεων Ελλάδος-Ρωσίας. <br />Επίσης, θεωρούμε αδιανόητη την επιβολή πρόσθετης τελωνειακής εγγύησης, που τις περισσότερες φορές υπερβαίνει τα 150 ευρώ για τα φορτηγά δημοσίας χρήσης που εισέρχονται στη Ρωσία μέσω Ουκρανίας, καθώς και την επιβολή συνοδείας, που ανέρχεται στο κόστος των 500 ευρώ περίπου αναλόγως τη διανυόμενη απόσταση.<br />Προφανώς, οι μεταφορείς αντιμετωπίζουν πολλά προβλήματα και αντί να διαβεβαιώνετε για το αντίθετο, καλά θα κάνετε να τους ακούσετε.<br />Επιπρόσθετα, στο έγγραφό σας δεν απαντάτε στο μείζον πρόβλημα χορήγησης βίζας προς τους Έλληνες οδηγούς, ούτε στην ενδεχόμενη, βέβαια, απώλεια δασμών και φόρων από την εφαρμογή της παρούσας συμφωνίας. Παραπέμπετε, βέβαια στο Υπουργείο Εξωτερικών, αλλά και στο Υπουργείο Οικονομικών αντίστοιχα. Ωστόσο, εμείς θα θέλαμε να μας δώσετε μία απάντηση.<br />Θέλουμε να σας ενημερώσουμε ότι η Κυβέρνηση είναι ενιαία και, επίσης, οφείλετε να συνεννοείστε, κύριε Υπουργέ, με τους αρμόδιους Υπουργούς, πριν στείλετε την έγγραφη απάντησή σας. Οι Έλληνες μεταφορείς και η ευρύτερη κοινωνία απαιτούν άμεση απάντηση. Φροντίστε να τη δώσετε σε χρόνο μικρότερο απ’ αυτόν που χρειαστήκατε για να κυρώσετε αυτήν τη συμφωνία.<br />Τέλος, στο έγγραφό σας επικαλείστε το πρωτόκολλο, το οποίο έχετε υπογράψει στη Μόσχα στον Απρίλιο του 2013, σύμφωνα με το οποίο έχουν ανταλλαγεί εκατό άδειες τριγωνικών μεταφορών για κάθε χώρα. Μάλιστα, δηλώνετε ότι ο αριθμός αυτός είναι πολύ μικρός και γίνεται χρήση και από τα δύο συμβαλλόμενα μέρη. Η αγορά, βέβαια, φαίνεται ότι σας διαψεύδει για ακόμη μία φορά, καθώς η αρμόδια Ομοσπονδία, αναφερόμενη στο θέμα αυτό, ανεβάζει τον αριθμό των ανταλλασσόμενων αδειών σε εκατόν πενήντα. Υφίσταται ακόμη διαβεβαίωσή τους ότι από αυτές τις άδειες καμμία δεν είναι δυνατόν να χρησιμοποιήσουν οι Έλληνες μεταφορείς, καθώς, βέβαια, δεν τους παρέχεται φορτίο από τη Ρωσία προς τρίτες χώρες.<br />Τελικά, θα θέλαμε να μας πείτε τι ακριβώς ισχύει. Εκατό άδειες σε κάθε χώρα εκ των οποίων κάνουν χρήση και οι Έλληνες αυτοκινητιστές ή εκατόν πενήντα, εκ των οποίων οι Έλληνες δεν χρησιμοποιούν ακόμη; Αν δεν είστε έτοιμος να απαντήσετε σήμερα, φροντίσετε να στείλετε έγγραφο με στοιχεία και αντίγραφο του αναφερόμενου πρωτοκόλλου τις επόμενες μέρες.<br />Συνοψίζοντας και παραβλέποντας τα ατυχή σχόλια σας, θα θέλαμε να κατανοήσετε ότι οι Ανεξάρτητοι Έλληνες θα υπερψηφίσουν, όπως είπε και ο Κοινοβουλευτικός μας Εκπρόσωπος, ο κ. Μαριάς, τη συγκεκριμένη συμφωνία. Βέβαια, αυτό το πράττουμε, όχι για να επιβραβεύσουμε την καθυστέρηση κατάθεσής της, αλλά και την ελλιπή προετοιμασία των κυβερνητικών στελεχών. Θα την υπερψηφίσουμε, για να αποτελέσει τη βάση επίλυσης των πραγματικών, ουσιαστικών, αλλά και δίκαιων προβλημάτων, που αντιμετωπίζουν οι Έλληνες αυτοκινητιστές πάντα, βέβαια, με γνώμονα τη διασφάλιση του δημοσίου συμφέροντος, αλλά και της κοινωνικής δικαιοσύνης. Δεν επιβραβεύουμε την ανικανότητα του πολιτικού προσωπικού της συγκυβέρνησης, αλλά δεν θα διακινδυνεύσουμε τις εμπορικές σχέσεις της χώρας μας, ιδίως με μία χώρα, όπως είναι η Ρωσία, ειδικά σήμερα που η χώρα μας στενάζει κάτω από τον μνημονιακό βραχνά.<br />Σας ευχαριστώ.<br /></speech><speech by="#s90"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Θα δώσω τον λόγο και στην κ. Θεοπεφτάτου για να πει τη θέση της για την τροπολογία η οποία έχει κατατεθεί και μετά στον κύριο Υπουργό, για να ολοκληρώσουμε με την ψήφιση της κύρωσης.<br />Παρακαλώ, κυρία Θεοπεφτάτου, έχετε τον λόγο.</speech><speech by="#s84"><from> ΑΦΡΟΔΙΤΗ ΘΕΟΠΕΦΤΑΤΟΥ</from> Ευχαριστώ, κύριε Πρόεδρε.<br />Θα ήθελα, με την ευκαιρία της τροπολογίας που καταθέσαμε για την παράταση των οικοδομικών αδειών στο Νομό Κεφαλληνίας και Ιθάκης, να αναφερθώ και να ενημερώσω το Σώμα, γιατί τις τρεις προηγούμενες εβδομάδες ήμουν απούσα από τις εργασίες της Βουλής. <br />Ο Νομός μας, η Κεφαλονιά και η Ιθάκη, τα δύο νησιά και η θαλάσσια περιοχή είναι από τις πλέον σεισμογενείς περιοχές της Ευρώπης. Για άλλη μια φορά δοκιμάζουμε τις αντοχές μας και κυρίως η περιοχή του Ληξουρίου, που επλήγη δύο φορές μέσα σε μια εβδομάδα από έναν ιδιαίτερα μεγάλου μεγέθους σεισμό, σε συνδυασμό με υψηλές επιταχύνσεις, πολύ μικρό εστιακό βάθος και όλα αυτά στο χερσαίο χώρο. <br />Όλα αυτά συνέβησαν χωρίς να έχουμε καμμία κατάρρευση, κανένα ανθρώπινο θύμα, κανέναν σοβαρό τραυματισμό και μας οδηγούν στο συμπέρασμα ότι οι οικοδομές μας ανταποκρίθηκαν πάρα πολύ θετικά σε αυτό το καταστροφικό φαινόμενο. Εδώ πρέπει να δώσουμε συγχαρητήρια, για το ότι έχει γίνει συνείδηση όλου του τεχνικού κόσμου, των μηχανικών, των κατασκευαστών, των μαστόρων και των ιδιοκτητών, ότι θα πρέπει να θωρακίζονται αντισεισμικά οι οικοδομές. <br />Παραθέτω μερικά στοιχεία που εν πολλοίς έχουν αρκετά παραποιηθεί: Ζητήθηκε έλεγχος περίπου από το 10% των οικοδομών του νησιού. Οι ιδιοκτήτες τους δηλαδή ζητήσανε να ελεγχθεί το 10% από τους αρμόδιους μηχανικούς. Από αυτές τις οικοδομές, περίπου οι μισές κρίθηκαν ακατάλληλες και από αυτές μόνο οι πενήντα με εξήντα είναι κατεδαφιστέες, που σημαίνει περίπου η μιάμιση οικοδομή στις χίλιες. <br />Με αφορμή αυτό το φυσικό φαινόμενο, που για εμάς στο νομό είναι αναμενόμενο, ήρθαμε αντιμέτωποι με ελλείψεις χρόνιες και παραλείψεις, ελλείψεις που έχουν να κάνουν και με το μηχανισμό αντιμετώπισης των κρίσεων και των καταστροφών, αλλά και με τη συντήρηση και την επάρκεια των έργων υποδομής και των δημόσιων κτηρίων και κυρίως την εγκατάλειψη της πολιτιστικής μας κληρονομιάς. <br />Τα περισσότερα δημόσια κτήρια σε εμάς έχουν κατασκευαστεί μετά τους καταστρεπτικούς σεισμούς του 1953 και βέβαια, για να είναι λειτουργικά μετά από εξήντα χρόνια έχουν γίνει ορισμένες παρεμβάσεις. Εάν δε, συνυπολογίσουμε και το παραθαλάσσιο περιβάλλον και τις επιπτώσεις του στον οπλισμό τους, θα έπρεπε να είναι αυτονόητο ότι θα πρέπει θεσμικά να προβλέπουμε την επισκευή και τη συντήρησή τους, τουλάχιστον ανά πενταετία. Ήδη υπήρχαν ελλείψεις σε σχολεία, ήδη υπήρχε πρόβλημα επάρκειας στις άλλες δημόσιες υπηρεσίες και νομίζω είναι απαραίτητο ένα συγκεκριμένο θεσμικό πλαίσιο παρακολούθησης και εξασφάλισης αυτής της πολύτιμης δημόσιας περιουσίας. <br />Θέλω να τονίσω δύο σημεία. Έχουν εξαγγελθεί από την Κυβέρνηση συγκεκριμένα μέτρα και περιμένουμε να εφαρμοστούν, γιατί οι κάτοικοι βρίσκονται σε δεινή οικονομική θέση. Οι επαγγελματίες βλέπουν με αβεβαιότητα τη δυνατότητά τους να μπορέσουν να λειτουργήσουν τη θερινή περίοδο. Επίσης, τα παιδιά του λυκείου έχουν θέμα, γιατί δεν ξέρουν πώς θα συναγωνιστούν τους συμμαθητές τους και ήδη αυτή την εβδομάδα έχουν εξασφαλιστεί τα μαθήματα, χωρίς να έχουν ολοκληρωθεί οι κινητές μεταλλικές αίθουσες διδασκαλίας. Και φυσικά, μέσα σε αυτή την ανασφάλεια υπάρχει και το έλλειμμα ρευστότητας.<br />Μία πρότασή μας είναι, από αυτά που έχουν δηλωθεί να υπάρξουν προκαταβολές, ούτως ώστε να μπορέσει να λειτουργήσει η οικονομία μας το καλοκαίρι με τον τουρισμό, που είναι βασικός μοχλός της ανάπτυξής μας. <br />Θα ήθελα επίσης να τονίσω δύο θέματα που θα πρέπει να δούμε θεσμικά, δηλαδή πριν την καταστροφή να υπάρχει ένα σχέδιο πολιτικής προστασίας και όχι σχέδιο άμυνας και μετά από αυτήν ένα στρατηγικό σχέδιο ανασυγκρότησης, οικονομικής παραγωγικής υποδομής και διαχείρισης των διαθέσιμων πόρων.<br /><br />Κλείνοντας, θα ήθελα να επαναλάβω την πρότασή μου για σύσταση και λειτουργία στο νομό μας –νομίζω ότι έχουμε αυτό το δικαίωμα- ενός κέντρου έρευνας και μελέτης αυτού του φαινομένου και των εδαφικών παραμορφώσεων που προξενεί. Είναι γνωστό ότι όταν η επιστήμη γνωρίζει ένα πρόβλημα, τότε είναι σε θέση να βρει τις απαραίτητες λύσεις. <br />Όσον αφορά την τροπολογία –η οποία δεν γνωρίζω αν θα συζητηθεί σήμερα, φυσικά την καταθέσαμε και την υποστηρίζουμε- νομίζω ότι είναι το ελάχιστο που μπορούμε να κάνουμε για τις άδειες ιδιοκτητών που έχουν λήξει ή θα λήξουν άμεσα σε αυτό το χρονικό διάστημα. Λόγω μεγάλης ανάγκης στέγασης θα πρέπει να μπορέσουν να παραταθούν για κάποιο χρονικό διάστημα, όπως αναφέρουμε στην τροπολογία, για να είναι πιο εύκολη η αποκατάσταση των σεισμοπλήκτων. <br />Σας ευχαριστώ και πάλι.</speech><speech by="#s90"><from>ΠΡΟΕΔΡΕΥΩΝ</from> Κύριε Υπουργέ, θέλετε τον λόγο;</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Μάλιστα, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Ο κύριος Υπουργός έχει το λόγο.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κύριε Πρόεδρε. <br />Θα ήθελα να ξεκινήσω από την τροπολογία, γιατί πραγματικά η κατάσταση που επεκράτησε στην Κεφαλονιά ήταν μία κρίσιμη, μία σοβαρή κατάσταση. Θεωρώ ότι ο Θεός απέτρεψε το να έχουμε θύματα και αυτό είναι πάρα πολύ σημαντικό. <br />Αναδείχθηκαν, όμως, για άλλη μία φορά αδυναμίες του κράτους, το οποίο, βέβαια, πρέπει να πούμε και να τονίσουμε ότι από την πρώτη μέρα ήταν παρόν στο σύνολό του. Γνωρίζετε όλοι ότι ο Υπουργός Υποδομών, Μεταφορών και Δικτύων κ. Χρυσοχοΐδης έχει σχεδόν εγκατασταθεί εκεί και συντονίζει όλη την προσπάθεια. Νομίζω ότι έτσι όπως εξελίσσεται η διαδικασία, σε σύντομο χρονικό διάστημα θα έχουμε απτά αποτελέσματα όλων των προσπαθειών που γίνονται.<br />Πρέπει να πω ότι τα περισσότερα κόμματα με πολλή σοβαρότητα αντιμετώπισαν αυτό το θέμα. Πρέπει να πω, επίσης, ότι η κ. Θεοπεφτάτου, η συγκεκριμένη Βουλευτής του Νομού, με πολλή αξιοπρέπεια και σοβαρότητα βοήθησε όλη αυτήν την προσπάθεια. <br />Θεωρούμε, λοιπόν, χωρίς καμμία αντιπολιτευτική διάθεση –αυτά που έχουμε δει στο παρελθόν, κυρία συνάδελφε, από κάποιους άλλους- ότι η τροπολογία είναι σε απόλυτα σωστό δρόμο. Εμείς συμφωνούμε απόλυτα και τη στηρίζουμε. Σας είπα απλώς για ένα τεχνικό θέμα το οποίο υπάρχει. Θα περάσει το νομοσχέδιο του Υπουργείου Εσωτερικών την Τρίτη. Νομίζω ότι είναι σημαντικό να φθάνουμε σε τέτοια σημεία συνεννόησης σε όλα τα θέματα που είναι για το καλό της χώρας και των πολιτών. <br />Όσον αφορά την κύρωση της συμφωνίας, κύριε Μαριά, θέλω να πω ότι έχετε απόλυτο δίκιο. Σας είχα υποσχεθεί στην προηγούμενη κύρωση ότι θα το ψάξω και το έψαξα. Συνεννοήθηκα με το Υπουργείο Εξωτερικών να επισπεύσουν τη χωρίς λόγο –το τονίζω- καθυστέρηση για γραφειοκρατικούς λόγους κυρώσεων συμφωνιών που υπάρχουν. Βλέπουμε να έρχονται συμφωνίες εδώ μετά από ένα χρόνο, μετά από δύο χρόνια, κάποιες άλλες μετά από τέσσερα χρόνια. Είμαι, λοιπόν, σε μία συνεννόηση με το Υπουργείο Εξωτερικών να επισπεύσει όλες τις κυρώσεις που υπάρχουν, για να μη φθάνουμε σε αυτό το σημείο, να κυρώνουμε συμφωνίες που έχουν υπογραφεί μετά από πολύ χρόνο. <br />Ήθελα να πω, επίσης, παρά την απαξιωτική ομιλία της συναδέλφου, και συντοπίτισσάς μου, ότι κάποιοι άνθρωποι δεν πιάνονται με τίποτα. Είτε απαντάς προφορικά, σου βρίσκουν ελλείψεις, είτε απαντάς γραπτώς, σου βρίσκουν ελλείψεις. Τέλος πάντων, εμείς προχωράμε μπροστά.</speech><speech by="#s166"><from> ΡΑΧΗΛ ΜΑΚΡΗ</from> Απαντήστε στα ερωτήματα που σας έθεσα και μετά τα λέτε αυτά.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Θεωρώ ότι αυτός ο τρόπος επικοινωνίας των γραπτών απαντήσεων, μετά από κάθε επιτροπή, είναι χρήσιμος και κοινοποιήθηκε σε όλους τους συναδέλφους της Επιτροπής Παραγωγής και Εμπορίου. Είναι σημαντικό γιατί -κακά τα ψέματα- τα στοιχεία που μπορείς να δώσεις γραπτώς είναι πολύ περισσότερα και πολύ πιο ουσιαστικά για να υπάρχει πλήρης ενημέρωση. Νομίζω ότι εγκαινιάζουμε μία διαδικασία, η οποία θα είναι χρήσιμη. <br />Κυρίες και κύριοι, η συμφωνία για τις οδικές μεταφορές Ελλάδας-Ρωσίας που υπογράφηκε στις 13-12-2011, είναι μία συμφωνία που σκοπό έχει να επικαιροποιήσει τις ρυθμίσεις που διέπουν τις οδικές μεταφορές μεταξύ Ελλάδας και Ρωσικής Ομοσπονδίας και την ανάπτυξη συνεργασίας των δύο χωρών στον τομέα μεταφοράς επιβατών, αλλά και αγαθών, διευκολύνοντας και προωθώντας τη διεξαγωγή τους. <br />Επίσης, σύμφωνα με την προς κύρωση συμφωνία, τα συμβαλλόμενα μέρη ενθαρρύνονται να επιλύσουν όλα τα ζητήματα, που πιθανόν θα προκύψουν κατά τη διάρκεια της εφαρμογής της μέσω των μεικτών επιτροπών που θα πραγματοποιούνται κατόπιν αμοιβαίων ενεργειών. <br />Θα έλεγα, λοιπόν, ότι είναι ιδιαίτερης σημασίας για τη χώρα μας η υπογραφή της συμφωνίας. Τα σημαντικότερα σημεία νομίζω ότι αναφέρθηκαν από όλους τους συναδέλφους. Δεν θέλω να καθυστερήσω περισσότερο. <br />Η σύγκληση της μικτής διυπουργικής επιτροπής Ελλάδας-Ρωσίας, η οποία πραγματοποιήθηκε στις 12 Απριλίου του 2013, με επικεφαλής τη ρωσική αντιπροσωπεία και τον Υπουργό Μεταφορών, για την ανάπτυξη των διεθνών οδικών μεταφορών με την αμοιβαία ικανοποίηση αιτημάτων για αύξηση ποσοστώσεων και την άμεση επικοινωνία για επίλυση επειγόντων θεμάτων, είχε θετικά αποτελέσματα.<br />Επίσης, θα ήθελα να πω ότι η κατάσταση όσον αφορά τον αριθμό –επειδή ειπώθηκε- των αδειών που έχουν ανταλλαγεί μεταξύ των δύο χωρών είναι τρεισήμισι χιλιάδες άδειες για διμερείς και transit μεταφορές και εκατόν πενήντα άδειες για μεταφορές φορτίων από και προς τρίτες χώρες. Αυτό έχει καθοριστεί. Αυτό, βέβαια, δεν αποκλείει την περαιτέρω αύξηση αυτού του αριθμού των αδειών ανάλογα με τις ανάγκες που θα έχει κάθε χώρα.<br />Κλείνοντας, κύριε Πρόεδρε, θα ήθελα να πω ότι η υπογραφή αυτής της συμφωνίας είναι ιδιαίτερης σημασίας για τη χώρα μας και γι’ αυτό σας καλούμε να την ψηφίσετε. <br />Θα ήθελα, επίσης, να πω ότι κυκλοφόρησε ένα έγγραφο κατά τη διάρκεια της συζήτησης στην επιτροπή από την ΟΦΑΕ, το οποίο διατυπώνει κάποιες παρατηρήσεις επί του σχεδίου της συμφωνίας. Επειδή το έγγραφο αυτό εστάλη και στον πρόεδρο της επιτροπής και στους εισηγητές, να πω ότι έχω απαντήσει στην ΟΦΑΕ, γιατί τα περισσότερα σημεία τα οποία αναφέρει δεν ισχύουν. <br />Θα το καταθέσω, λοιπόν, στη Βουλή, για να ενημερωθείτε και εσείς για τις απαντήσεις που έχουμε δώσει, γιατί πιστεύω ότι ο πρώτος στόχος του Υπουργείου Υποδομών και Μεταφορών είναι να διασφαλίσει, να φυλάξει τους Έλληνες μεταφορείς. Αυτό είναι το μέλημά μας και βάσει αυτού του στόχου βαδίζουμε και στις κυρώσεις των συμφωνιών και σε όποιο άλλο επίπεδο συνεννόησης έχουμε με άλλες χώρες. Ο στόχος μας είναι να προφυλάξουμε τους Έλληνες μεταφορείς. <br />Σας ευχαριστώ πολύ.<br /></speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, θα ήθελα το λόγο.</speech><speech by="#s90"><from>ΠΡΟΕΔΡΕΥΩΝ</from> Όχι, κυρία Μακρή. Η συζήτηση κηρύσσεται περαιωμένη.</speech><speech by="#s166"><from> ΡΑΧΗΛ ΜΑΚΡΗ</from> Για ένα λεπτό, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Όχι, δεν έχετε το λόγο. Δεν είναι θέμα χρόνου –και πέντε λεπτά να σας δώσω- η συζήτηση έχει ολοκληρωθεί. Ξέρετε ότι δεν έχετε το δικαίωμα και εγώ δεν έχω κανένα άλλο λόγο να μην σας δώσω το ένα λεπτό, αλλά ενώ μίλησε και ο κ. Μαριάς, έδωσα το λόγο και σε εσάς.</speech><speech by="#s166"><from> ΡΑΧΗΛ ΜΑΚΡΗ</from> Αναφέρθηκε σε εμένα προσωπικά.</speech><speech by="#s90"><from>ΠΡΟΕΔΡΕΥΩΝ</from> Δεν υπάρχει προσωπικό. Συντοπίτες είστε. Τα λέτε. Τα βρίσκετε εσείς.</speech><speech by="#s166"><from> ΡΑΧΗΛ ΜΑΚΡΗ</from> Και επειδή είμαστε συντοπίτες;</speech><speech by="#s90"><from>ΠΡΟΕΔΡΕΥΩΝ</from> Τα βρίσκετε εσείς.</speech><speech by="#s166"><from> ΡΑΧΗΛ ΜΑΚΡΗ</from> Έχω το δικαίωμα από τον Κανονισμό να μιλήσω για ένα λεπτό.</speech><speech by="#s90"><from>ΠΡΟΕΔΡΕΥΩΝ</from> Μίλησε επί της διαδικασίας και είπε την άποψή του. Τα βρίσκετε εσείς.</speech><speech by="#s166"><from> ΡΑΧΗΛ ΜΑΚΡΗ</from> Απαξιώνει να απαντήσει σε Βουλευτή;</speech><speech by="#s90"><from>ΠΡΟΕΔΡΕΥΩΝ</from> Δεν απαξιώνει. Επιτρέψτε μου. Εσείς ορθώς θέσατε τις ερωτήσεις σας.</speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, προστατέψτε τη διαδικασία.</speech><speech by="#s90"><from>ΠΡΟΕΔΡΕΥΩΝ</from> Την προστατεύω. Σας λέω, λοιπόν, ότι ορθώς θέσατε και τα ερωτήματά σας και την άποψή σας. Όμως είναι και δικαίωμα του Υπουργού να απαντήσει όπως θέλει.</speech><speech by="#s166"><from> ΡΑΧΗΛ ΜΑΚΡΗ</from> Πρέπει να απαντάτε, κύριε Πρόεδρε. Πρέπει να διασφαλίζετε τη διαδικασία και δεν το κάνετε!</speech><speech by="#s90"><from>ΠΡΟΕΔΡΕΥΩΝ</from> Εάν έχετε την καλοσύνη, με όλο το σεβασμό, μπορείτε να μην φωνάζετε;</speech><speech by="#s166"><from> ΡΑΧΗΛ ΜΑΚΡΗ</from> Θα σας κρίνει ο ελληνικός λαός γι’ αυτά που κάνετε.</speech><speech by="#s90"><from>ΠΡΟΕΔΡΕΥΩΝ</from> Ο καθένας από εμάς κρίνεται. Όλοι μας κρινόμαστε, κυρία Μακρή. Για το πώς απαντάει ο καθένας έχει τις ευθύνες του.<br />Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας περί διεθνών οδικών μεταφορών».<br />Ερωτάται το Σώμα: Γίνεται δεκτό το νομοσχέδιο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.<br />ΝΙΚΟΣ ΚΑΡΑΘΑΝΑΣΟΠΟΥΛΟΣ: Παρών.</speech><speech by="#s90"><from>ΠΡΟΕΔΡΕΥΩΝ</from> Συνεπώς, το νομοσχέδιο του Υπουργείου Υποδομών, Μεταφορών και Δικτύων: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας περί διεθνών οδικών μεταφορών» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: <br /></speech><speech by="#s90"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>ΠΡΟΕΔΡΕΥΩΝ</from> Το Σώμα παρέσχε τη ζητηθείσα εξουσιοδότηση.<br />Συνέχιση της συζήτησης επί των άρθρων, των τροπολογιών και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας και άλλες διατάξεις».  <br />Γίνεται γνωστό στο Σώμα ότι ο κ. Κουβέλης, Πρόεδρος της Δημοκρατικής Αριστεράς, ορίζει ως ειδικό αγορητή τον Βουλευτή Λάρισας κ. Θωμά Ψύρρα και ως Κοινοβουλευτικό Εκπρόσωπο τον Βουλευτή Εύβοιας κ. Δημήτριο Αναγνωστάκη.<br />Τον λόγο έχει ο κ. Αυγενάκης για οκτώ λεπτά.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, στη σημερινή κατ’ άρθρον συζήτηση θα ήθελα να επικεντρωθώ κυρίως στις επισημάνσεις που έγιναν κατά τη διάρκεια της επί της αρχής συζήτησης από όλες τις πτέρυγες της Βουλής και να ξεδιαλύνω ορισμένα σημεία.<br />Κατ’ αρχάς ακούστηκε ότι ο Ενιαίος Φορέας Εξωστρέφειας που υλοποιούμε είναι αυτοσχεδιασμός και στα αρνητικά πρότυπα του παρελθόντος. Θέλω να διευκρινίσω τα εξής δύο: Πρώτον, η παρέμβαση της Κυβέρνησης δεν είχε αποσπασματικό χαρακτήρα. Δεν είναι πατέντα, όπως ακούστηκε από κάποιο συνάδελφο της Αντιπολίτευσης, αλλά εντάσσεται σε μία ευρύτερη στρατηγική για την εξωστρέφεια, τις επενδύσεις, αλλά και τις εξαγωγές.<br />Η Κυβέρνηση, από κοινού με τα αρμόδια Υπουργεία και τους αρμόδιους φορείς υλοποιούν, βάσει σχεδιασμού, είκοσι πέντε βήματα για την απλούστευση και την επιτάχυνση των εξαγωγών. Επομένως, δεν είναι αυτοσχεδιασμός, αλλά εντάσσεται σ’ ένα πλαίσιο δράσεων της Κυβέρνησης. <br />Δεύτερον, με τον Ενιαίο Φορέα Εξωστρέφειας εφαρμόζεται μία πρακτική για την εξωστρέφεια και την προσέλκυση επενδύσεων, η οποία ακολουθείται στις περισσότερες από τις προηγμένες ευρωπαϊκές χώρες. Εφαρμόζεται δηλαδή ένα μοντέλο, στα πλαίσια των βέλτιστων διεθνών πρακτικών και σε χώρες, που έχει αποδειχθεί αποτελεσματικό, όπως στη Βρετανία, την Αυστρία ή την Ολλανδία.<br />Επίσης, ακούστηκε προχθές, στη συζήτηση επί της αρχής, ότι ο νόμος δεν είναι αρκετός. Πράγματι, ο νόμος δεν είναι αρκετός. Άλλωστε, το νομοσχέδιο είναι λιτό. Δεν είναι βιβλίο λειτουργίας ούτε οργανόγραμμα. Έτσι θα έπρεπε να είναι οι νόμοι. Ο νόμος από μόνος του δεν φτάνει για να αλλάξει το πεδίο της εξωστρέφειας. Ο νόμος θέτει τους βασικούς άξονες και στη συνέχεια θα τεθούν οι λεπτομέρειες. Με αυτό το νόμο-άξονα-βάση δίνουμε μία ευκαιρία στην εξωστρέφεια και αφήνουμε πίσω τη μετριότητα, που όλοι παραδεχτήκαμε ότι υπήρχε στον χώρο των εξαγωγών.<br />Άλλη παρατήρηση. Γιατί θέλουμε έναν Ενιαίο Φορέα Εξωστρέφειας, όταν οι επιχειρήσεις στην Ελλάδα δεν μπορούν να είναι ανταγωνιστικές; Κυρίες και κύριοι συνάδελφοι, δεν  μπορώ να καταλάβω ποια είναι η βάση αυτού του επιχειρήματος που ακούστηκε κατ’ επανάληψη από συναδέλφους της Αντιπολίτευσης. Επειδή η οικονομία και το αναπτυξιακό μοντέλο της χώρας είναι σε ένα μεταβατικό στάδιο, μέχρι τότε αφήνουμε τους εξαγωγείς να αναζητούν μόνοι την τύχη τους;<br />Όπως και άλλοι συνάδελφοι, και εγώ αναφέρθηκα στην εισήγησή μου στα μεγάλα προβλήματα που αντιμετωπίζουν οι επιχειρήσεις: αδειοδοτήσεις, κόστη παραγωγής, κόστη ενέργειας, ασταθές φορολογικό περιβάλλον και μία σειρά άλλα. Σ’ αυτά συμφωνούμε όλοι.<br />Όμως, όπως επεσήμανα, οι ελληνικές εξαγωγές έχουν καταγράψει άνοδο, παρά τους δυσμενείς παράγοντες που επηρεάζουν την ανταγωνιστικότητα των ελληνικών επιχειρήσεων, έναντι των ξένων ανταγωνιστών τους. Αυτοί οι εξαγωγείς και ακόμη περισσότεροι τα επόμενα χρόνια δεν χρειάζονται ένα σύγχρονο και αποτελεσματικό υποστηρικτικό φορέα; Αυτό είναι που κάνουμε. <br />Εξακολουθούμε να προωθούμε όλες εκείνες τις μεταρρυθμίσεις που θα διευκολύνουν την επιχειρηματικότητα, την ανταγωνιστικότητα και φυσικά την εξωστρέφεια. Παράλληλα, δημιουργούμε έναν φορέα με τον οποίο το ελληνικό δημόσιο θα αντιμετωπίζει το θέμα της προσέλκυσης επενδύσεων και της ενίσχυσης των εξαγωγών με επιχειρηματικό πνεύμα. Άλλωστε, το ένα εξαρτάται από το άλλο και φυσικά έτσι καθορίζεται και η επιτυχία του.<br />Άλλη παρατήρηση. Τι θα γίνει με τους υπαλλήλους; Το ρώτησαν πολλοί συνάδελφοι της Αντιπολίτευσης και στην επιτροπή και στην Ολομέλεια. Με το παρόν νομοσχέδιο πυρήνας της προσπάθειας παραμένει το «Invest in Greece», που είναι μία πιο καινούργια εταιρία και καταργείται ο ΟΠΕ, δίνοντας τη δυνατότητα στους υπαλλήλους του ΟΠΕ εθελουσίως να ενταχθούν στον καινούργιο φορέα και ταυτόχρονα να αξιολογηθούν. <br />Πρέπει να αξιολογήσουμε όλους τους υπαλλήλους, τόσο τους προερχόμενους από το «Invest in Greece», όσο και τους προερχόμενους από τον ΟΠΕ. Οι υπάλληλοι που θα ενταχθούν αξιολογούνται με αντικειμενικά κριτήρια ενώ, όπως επεσήμανε και προχθές ο Υπουργός κ. Χατζηδάκης, θα ενισχυθεί ο φορέας με νέο αίμα, με ανθρώπους από την αγορά. <br />Δημιουργούμε έναν καινούργιο φορέα με τα καλύτερα «υλικά» -σε εισαγωγικά, για να μην παρεξηγούμαστε- για να αφήσουμε το στίγμα στην προσπάθεια για ενίσχυση της εξωστρέφειας. Δεν συγχωνεύουμε απλά δύο φορείς και βεβαίως δεν φτιάχνουμε, συγχωνεύουμε ή καταργούμε φορείς μόνο και μόνο για να έχουμε ικανοποιημένη τη μία ή την άλλη μερίδα δημοσίων υπαλλήλων, αλλά για να εξυπηρετήσουμε αποτελεσματικά το στόχο για τον οποίο δημιουργήθηκαν ή δημιουργούνται οι δομές αυτές. <br />Τέλος, θέλω να αναφερθώ στα όσα ακούστηκαν για το γεγονός ότι το Διοικητικό Συμβούλιο ορίζεται από τον Υπουργό. Κατ’ αρχάς, αυτό δεν αποτελεί ελληνική πρωτοτυπία. Ωστόσο, όπως επεσήμανε ο κ. Χατζηδάκης, παράλληλα με το Διοικητικό Συμβούλιο θα λειτουργεί ένα συμβούλιο ειδικών χωρίς αμοιβή, που θα έχει συμβουλευτικό χαρακτήρα και στο οποίο θα συμμετέχουν εκπρόσωποι των φορέων είτε των εξαγωγέων είτε των παραγωγικών φορέων, προκειμένου να παρέχει υπηρεσίες, ώστε να είναι πιο αποτελεσματική η λειτουργία του φορέα. <br />Τώρα, όσον αφορά τις τροπολογίες, θα τα περιγράψω πολύ γρήγορα. Άλλωστε, θα έχω τη δυνατότητα και στη δευτερολογία να κάνω περισσότερες επισημάνσεις. <br />Έρχομαι, πρώτον, στην τροπολογία για τις εμπορικές μισθώσεις: Το καθεστώς προστασίας των εμπορικών μισθώσεων εκλογικεύεται και προσαρμόζεται στις τρέχουσες συνθήκες της αγοράς, λαμβάνοντας υπόψη τα ισχύοντα σε όλες τις ευρωπαϊκές χώρες. Οι νέες ρυθμίσεις λαμβάνουν υπόψη την κρίση και τις συνέπειές της στην αγορά των ακινήτων και αίρουν εμπόδια που τίθενται σήμερα με τις μακροχρόνιες μισθώσεις, προκειμένου οι ιδιοκτήτες που θέλουν να μισθώσουν τα ακίνητά τους για μικρότερο χρονικό διάστημα σε χαμηλότερες τιμές, να μπορούν να το κάνουν, χωρίς να φοβούνται την μακροχρόνια δέσμευση της περιουσίας τους, η οποία με τις ισχύουσες διατάξεις μπορεί να φτάσει και τα δεκαέξι χρόνια. Με τον ίδιο τρόπο, διευκολύνεται η είσοδος νέων εμπόρων στην αγορά, με χαμηλότερα φυσικά ενοίκια. <br />Παράλληλα, όμως λαμβάνεται μέριμνα, κυρίες και κύριοι συνάδελφοι, ώστε να μην υπάρξει αιφνιδιασμός και ανατροπή του καθεστώτος για τους εμπόρους που είναι ήδη εγκατεστημένοι στις υφιστάμενες μισθώσεις. Γι’ αυτό και γίνεται διαχωρισμός μεταξύ υφισταμένων, αλλά και νέων μισθώσεων. <br />Επίσης, η τροπολογία με γενικό αριθμό 1170 και ειδικό αριθμό 25 αφορά σε καθαρά εκσυγχρονιστικές ρυθμίσεις για το Γενικό Εμπορικό Μητρώο, με τις οποίες δίνεται η δυνατότητα ηλεκτρονικής υποβολής εγγράφων στο ΓΕΜΗ με απλό ηλεκτρονικό τρόπο, αντί για ψηφιακή υπογραφή. <br />Η ηλεκτρονική υπογραφή μπορεί να χρησιμοποιηθεί για την ηλεκτρονική υποβολή αιτημάτων μεταβολών, στις οποίες προβαίνει είτε το ίδιο το νομικό πρόσωπο, δηλαδή η επιχείρηση είτε το φυσικό πρόσωπο το οποίο την εκπροσωπεί. <br />Επισπεύδονται δηλαδή κατά έξι μήνες, η αποκλειστική ηλεκτρονική υποβολή και η ηλεκτρονική έκδοση εγγράφων, αντιγράφων, αποσπασμάτων των πράξεων, στοιχείων που εμφανίζονται στη μερίδα και πιστοποιητικών από το ΓΕΜΗ και καταργείται το Μητρώο Προμηθευτών που συνάπτουν με τους καταναλωτές συμβάσεις αγαθών και υπηρεσιών από απόσταση, το οποίο τηρείται τώρα στη Γενική Γραμματεία Καταναλωτή, καθώς αυτές οι επιχειρήσεις καταγράφονται ήδη στο ΓΕΜΗ. <br />Επιπλέον, το Υπουργείο Ανάπτυξης φέρνει μία ιδιαίτερα ευεργετική τροπολογία με μία σειρά από ρυθμίσεις για τον αναπτυξιακό νόμο, με τις οποίες διευκολύνονται κυριολεκτικά οι επενδυτές.<br />Θα σταθώ στα βασικά σημεία αυτής της τροπολογίας, την οποία θεωρώ εξαιρετικά χρήσιμη, επίκαιρη και αναγκαία. Ορίζεται ως καταληκτική ημερομηνία για τις αιτήσεις υπαγωγής στον επενδυτικό νόμο για τον πρώτο κύκλο του 2014 η 28η Φεβρουαρίου 2014. <br />Δεδομένων των δυσκολιών για τους επενδυτές να πάρουν έγκριση δανείου χωρίς απόφαση υπαγωγής, με την προτεινόμενη διάταξη δίνεται η δυνατότητα να προσκομίζεται η έγκριση δανείου μετά την έκδοση της απόφασης υπαγωγής και πριν την πρώτη εκταμίευση της ενίσχυσης και πάντως εντός χρονικού διαστήματος έξι μηνών από την έκδοση της απόφασης υπαγωγής.<br /><br />Ένα λεπτό ακόμη παρακαλώ, κύριε Πρόεδρε.<br />Η ρύθμιση αυτή αφορά τα επενδυτικά σχέδια του οριστικού πίνακα αποτελεσμάτων αξιολόγησης της πρώτης, αλλά και δεύτερης εξαμηνιαίας περιόδου του 2013 και της πρώτης εξαμηνιαίας περιόδου του 2014. <br />Περιορίζεται σε τρία χρόνια, από πέντε χρόνια, η περίοδος κατά την οποία οι μικρομεσαίες επιχειρήσεις που εντάχθηκαν στον επενδυτικό νόμο υποχρεούνται να τηρούν συγκεκριμένες δεσμεύσεις. Οι δεσμεύσεις αυτές αφορούν, μεταξύ άλλων, απαγόρευση μεταβίβασης περιουσιακών στοιχείων, απαγόρευση συγχώνευσης ή απορρόφησης άλλης εταιρείας και μία σειρά άλλων βελτιώσεων.<br />Παρατείνεται για τέσσερα χρόνια, ως την 1η Ιανουαρίου 2020, η προθεσμία για την υποβολή αιτήσεων ένταξης επενδύσεων στη διαδικασία στρατηγικών επενδύσεων Fast Track. <br />Τέλος, καταργείται ο αναχρονιστικός θεσμός του «υπολόγου» για τις πληρωμές έργων που συγχρηματοδοτούνται και αποτελούν σκέλος του Προγράμματος Δημοσίων Επενδύσεων. Στα έργα αυτά εφαρμόζονται, όπως είναι γνωστό, διατάξεις που προβλέπουν συστηματικούς, προληπτικούς, αλλά και κατασταλτικούς, διοικητικούς και επιτόπιους ελέγχους, από το στάδιο του σχεδιασμού, μέχρι πολλά έτη μετά την ολοκλήρωσή τους, με βάση την εθνική αλλά και κοινοτική νομοθεσία. Η διαδικασία που ίσχυε έως σήμερα για τις πληρωμές θεσπίστηκε πριν από περίπου πενήντα χρόνια και η κατάργησή τους συμβάλλει στην επιτάχυνση της υλοποίησης των έργων αυτών. <br />Τέλος, θα κάνω μία αναφορά στην τροπολογία του Υπουργείου Δικαιοσύνης, η οποία προέκυψε μετά από συζητήσεις στην αρμόδια επιτροπή. Η εν λόγω τροπολογία αφορά καταδίκους και όχι υποδίκους, που κατά τη δημοσίευση του νόμου αυτού έχουν καταδικαστεί μέχρι δέκα χρόνια κάθειρξης και είναι ασθενείς με βαριές ασθένειες. <br />Πιο συγκεκριμένα, απολύονται όσοι κατάδικοι εκτίουν ποινή πρόσκαιρης κάθειρξης έως δέκα χρόνων και πάσχουν από σκλήρυνση κατά πλάκας, ημιπληγία, παραπληγία ή έχουν υποβληθεί σε επέμβαση μεταμόσχευσης καρδιάς ή νεφρού ή έχουν καρκίνο ή είναι οροθετικοί. <br />Απολύονται επίσης οι κρατούμενες μητέρες που έχουν μαζί τους τα ανήλικα τέκνα τους. Όλοι αυτοί απολύονται εφόσον έχουν εκτίσει τα 2/5 της ποινής τους. Την απόλυσή τους διατάσσει ο εισαγγελέας πλημμελειοδικών του τόπου έκτισης. Τα νοσήματα θα πρέπει να προκύπτουν από έγγραφα δημοσίου θεραπευτικού ιδρύματος.<br />Της ρύθμισης αυτής εξαιρούνται καταδικασμένοι για τρομοκρατία, παιδεραστία, οργανωμένο έγκλημα, καταχραστές του δημοσίου. <br />Θεωρώ ότι η εν λόγω τροπολογία είναι προς τη σωστή κατεύθυνση και πάνω από όλα, διαπνέεται από ανθρωπιστικό πνεύμα, χωρίς όμως να θέτει σε κίνδυνο τη δημόσια τάξη και ασφάλεια και χωρίς να προκαλεί το περί δικαίου αίσθημα. <br />Σας ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε. <br />Θα ήθελα να ενημερώσω το Σώμα ότι ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης, ορίζει ως ειδικό αγορητή για τη συζήτηση του σημερινού νομοσχεδίου τον Βουλευτή κ. Νικόλαο Μωραΐτη. <br />Τον λόγο έχει ο εισηγητής του ΣΥΡΙΖΑ κ. Σταθάκης.</speech><speech by="#s257"><from> ΓΕΩΡΓΙΟΣ ΣΤΑΘΑΚΗΣ</from> Κυρίες και κύριοι συνάδελφοι, φαίνεται και από τη σημερινή ομιλία του εισηγητή της Πλειοψηφίας ότι έχει γίνει παραδεκτή η κριτική που ασκήσαμε αναφορικά με τη λειτουργία των φορέων εξωστρέφειας στο παρελθόν και εννοώ τον Οργανισμό Προώθησης Εξαγωγών αλλά και το «Invest in Greece», σχετικά με τις μετριότατες επιδόσεις, τις οποίες είχαν κυρίως τα τελευταία χρόνια, όταν αυτοί οι οργανισμοί εν μέσω των μνημονιακών επιλογών οδηγήθηκαν, ο μεν ένας, ο καινούργιος, σε μηδενική ουσιαστικά λειτουργία και αποτέλεσμα όσον αφορά την προσέλκυση ξένων επενδύσεων, η οποία αποτελούσε βασικό άξονα –υποτίθεται- του μνημονίου και ο άλλος, ο παλαιός, ιστορικός οργανισμός, ο ΟΠΕ, ο οποίος είχε μεν θετική δραστηριότητα για μεγάλες περιόδους, που όμως αποδυναμώθηκε τα τελευταία τρία χρόνια κατ’ αρχάς με τη μείωση του προσωπικού και αφετέρου με την αποδυνάμωση των δραστηριοτήτων του- σε παρακμή.<br />Συνεπώς, η αποδοχή της μετριότητας από ότι φαίνεται έχει γίνει από την πλευρά της Πλειοψηφίας. Ουσιαστικά, με το νέο νόμο δίνεται η υπόσχεση ότι αυτό δεν θα συνεχιστεί και ότι ο νέος οργανισμός -γίνεται και επίκληση ευρωπαϊκών προτύπων- θα είναι μία νέα αφετηρία και μια νέα αρχή. <br />Νομίζω ότι στην κριτική μας επί του νομοσχεδίου αμφισβητήσαμε και τα δύο σκέλη και δεν θέλω να επανέλθω στην κριτική τού αν και κατά πόσον αυτό αποτελεί μία εξέλιξη, η οποία διασφαλίζει αυτή την υπόσχεση στο μέλλον. <br />Θα μείνω, όμως, στα επιμέρους σημεία στην κατά άρθρον συζήτηση. Εμείς κάναμε τρεις-τέσσερις βασικές προτάσεις που θα μπορούσαν να βελτιώσουν τη λειτουργία αυτού του οργανισμού. <br />Η μία πρόταση ήταν η ίδια η σύνθεση του διοικητικού συμβουλίου. Θεωρούσαμε και θεωρούμε ότι σε οργανισμούς οι οποίοι επιτελούν έναν τέτοιο ρόλο είναι θεμιτό να υπάρχει εκπροσώπηση φορέων και να μη διορίζονται αποκλειστικά από τον Υπουργό. Η Κυβέρνηση έκανε μία διορθωτική παρέμβαση με τη θέση περί συμβουλίου, που δείχνει την αναγκαιότητα της συμμετοχής των φορέων αυτών. Η λύση που προτείναμε, διατηρούμε την ιδέα ότι θα ήταν η καλύτερη δυνατή. <br />Δεύτερον, αποδέχεται εν μέρει η Κυβέρνηση ότι η εισαγωγή της αξιολόγησης του υπάρχοντος προσωπικού, όπως και η κάθε έννοια αξιολόγησης, πρέπει να έχει τους κανόνες της. Συνεπώς, το άρθρο 3 παραμένει ασαφές με πολλά ερωτηματικά, όσον αφορά το τι είναι αυτή η διαδικασία, γιατί εισάγεται, εφόσον πρόκειται για απλή ενοποίηση φορέων, που θα μπορούσε να γίνει με την απλή μεταφορά του προσωπικού, όπως προβλέπεται από το σχετικό νόμο.<br />Η τρίτη παρατήρηση αφορά στο άνοιγμα των προσλήψεων σε χώρες του εξωτερικού. Εδώ προτείναμε να προστεθεί η ιδέα κάποιων προδιαγραφών αυτού του προσωπικού, κάποιων ελαχίστων προϋποθέσεων, που πρέπει να είναι συμβατές με τα πρόσωπα και τις δραστηριότητες, τις οποίες πρέπει να ασκούν οι νέοι αυτοί υπάλληλοι που θα προσλαμβάνονται, όχι ελληνικής καταγωγής κατ’ ανάγκην, αλλά και πιθανά ξένο προσωπικό.<br />Υπήρξε, λοιπόν και μία σειρά από επιμέρους βελτιώσεις, τις οποίες προτείναμε και τις οποίες θέσαμε στην κρίση της Κυβέρνησης. Θα περάσω, όμως, στα θέματα των τροπολογιών που κατατέθηκαν, ξεκινώντας από την πρώτη τροπολογία, που αφορά τις μεταβολές στους εκλογικούς καταλόγους και την προεκλογική περίοδο για την εφαρμογή των διατάξεων του ισχύοντος νόμου. <br />Εδώ πρέπει να καταστήσουμε σαφές –θα υπάρξει και δεύτερη τοποθέτηση πάνω στο συγκεκριμένο θέμα- σχετικά με τη μείωση των προθεσμιών από τέσσερις σε δύο μήνες, αναφορικά με την προεκλογική περίοδο, ότι πρώτον επί της αρχής δεν πρέπει να αλλάζουν οι κανόνες λίγους μήνες πριν από τις εκλογές. Δυστυχώς, η Κυβέρνηση κατά κράτος παραβιάζει αυτό τον αρχικό κανόνα. Η συμπύκνωση της προεκλογικής περιόδου από τέσσερις σε δύο μήνες διαφαίνεται ότι θα δημιουργήσει τεράστια προβλήματα, με δεδομένο ότι έχουν εξαγγελθεί οι υποψηφιότητες. Πρακτικά, έχει ξεκινήσει ή θα ξεκινήσει άμεσα η προεκλογική περίοδος και έρχεται ο νομοθέτης να τη συμπιέσει στους δύο μήνες προς το τέλος της περιόδου. Επαναλαμβάνω ότι σ’ αυτήν την τροπολογία θα επανατοποθετηθούμε.<br />Μπαίνω στη δεύτερη τροπολογία, που αφορά τις εμπορικές μισθώσεις. Είναι μια εξαιρετικά αρνητική τροπολογία. Ζητάμε ευθέως την απόσυρση αυτής της τροπολογίας. Είναι προκλητικά ευνοϊκή για τους ιδιοκτήτες των ακινήτων, σε μία περίοδο όπου οι εμπορικές μισθώσεις δεν δοκιμάζονται από τις παλιές πολύχρονες μισθώσεις, οι οποίες κρατούν χαμηλά τα ενοίκια και δημιουργούν ένα πρόβλημα στους ιδιοκτήτες. Αυτή η προσέγγιση είναι εντελώς παραπλανητική και λανθασμένη, διότι συμβαίνει ακριβώς το αντίθετο. Είναι μία περίοδος, στην οποία αναπροσαρμόζονται τα μισθώματα κατά κανόνα προς τα κάτω, κοινή συναινέσει των δύο πλευρών. Η γενική τάση είναι μια μείωση των μισθωμάτων κατά 20% μέσα στην κρίση. Αυτός είναι ο κανόνας. Το κάνουν κατά κόρον τα πανεπιστήμια, που νοικιάζουν, το κάνουν κατά κόρον οι δημόσιοι φορείς, το κάνει κατά κόρον η αγορά και ούτω καθεξής.<br />Άρα, σε μια στιγμή βαθιάς κρίσης, όπου ο ένας στους δύο εμπόρους, που μισθώνει ένα ακίνητο, αδυνατεί να υπηρετήσει τις ασφαλιστικές του εισφορές, ο ένας στους δύο μικροεπαγγελματίες έχει εξαιρεθεί από το σύστημα υγείας, σε μια περίοδο που ζούμε μια τεράστια κρίση όλου αυτού του θέματος, εμφανίζεται η Κυβέρνηση να κάνει μια παραχώρηση σε ιδεοληψίες ιδιοκτητών ακινήτων –το υπογραμμίζω, σε ιδεοληπτικούς ιδιοκτήτες ακινήτων- προσφέροντάς τους κάτι αδιανόητο: τριετείς συμβάσεις, την πιο ελαστική μορφή εμπορικών μισθώσεων. <br />Επαναλαμβάνω ότι είναι εκτός τόπου και χρόνου αυτή η ρύθμιση. Δεν ξέρω ποιες είναι οι δεσμεύσεις της Κυβέρνησης και τι συμφέροντα θέλει να ικανοποιήσει. Το σίγουρο είναι ότι δεν έχει καμμία σχέση με την πραγματικότητα των μισθώσεων, τη δοκιμασία της συντριπτικής πλειοψηφίας των ενοικιαστών των επαγγελματικών μισθώσεων και δεν έχει καμμία σχέση με την πραγματικότητα, την οποία βιώνουν και οι άνθρωποι και η συγκεκριμένη αγορά. <br />Συνεπώς, στη συγκεκριμένη τροπολογία ο ΣΥΡΙΖΑ δηλώνει την πλήρη αντίθεσή του και ζητάει την απόσυρσή της.<br />Όσον αφορά το Πρόγραμμα Δημοσίων Επενδύσεων, εδώ υπάρχει ένα κομμάτι, το οποίο είναι θετικό. Δηλαδή, όντως ο θεσμός του «υπολόγου» έχει εκφυλιστεί.<br /><br />Δώστε μου δύο λεπτά, κύριε Πρόεδρε, σας παρακαλώ.<br />Επίσης, αφαιρείται μία διαδικασία γραφειοκρατική, η οποία, όμως, έχει κι ένα σημαντικό σημείο ουσίας: τον έλεγχο δηλαδή, που ασκούν στη συγκεκριμένη δραστηριότητα το Γενικό Λογιστήριο του Κράτους και άλλες αρχές. Δεν είναι ότι αφαιρείται εντελώς. Πάλι στο Γενικό Λογιστήριο του Κράτους θα πηγαίνουν. Όμως, αντί η διαδικασία να έχει και το ελεγκτικό στοιχείο που, κατά δήλωση των περισσοτέρων που γνωρίζουν τη σημερινή λειτουργία του, δεν ξεπερνάει τον ένα μήνα -δεν είναι ότι έχουμε μια χρονοβόρα καθυστέρηση- έρχεται η Κυβέρνηση και λέει: «Να αφαιρέσουμε αυτή τη λειτουργία και να την κάνουμε αποκλειστικά διεκπεραιωτική και όχι ελεγκτική, προκειμένου να γλιτώσουμε δεκαπέντε-είκοσι μέρες». Αυτό είναι το πρόβλημα του Προγράμματος Δημοσίων Επενδύσεων; Όλη η άλλη διαδικασία είναι όπως ήταν και πριν. Απέναντι σ’ αυτό, λοιπόν, διατηρούμε κάποιες επιφυλάξεις.<br />Στην τέταρτη τροπολογία είμαστε θετικοί για την κάλυψη των ασφαλισμένων του ΕΟΠΥΥ και την εταιρεία «Τροχαίο Υλικό Ελλάδος» κ.λπ..<br />Επιτρέψτε μου να κάνω δύο σχόλια για τις τροποποιήσεις στον επενδυτικό νόμο. Αυτός έχει δύο σκέλη: Το ένα σκέλος δεν το συζητάμε, είναι γνωστό ότι είμαστε αντίθετοι στο Fast Track. Άρα, το κομμάτι του Fast Track το αφήνουμε απέξω. <br />Μπαίνουμε στην ουσία, που είναι ο αναπτυξιακός νόμος του 2011. Για τον αναπτυξιακό νόμο του 2011, εδώ προτείνονται δύο θέματα: Πρώτον, μία παράταση, η οποία είναι λογική και θεμιτή, διότι πρέπει να διευκολυνθεί αυτό το σύστημα. <br />Δεύτερον, μία ελάφρυνση των δεσμεύσεων που έχουν οι επιχειρήσεις αναφορικά με την απασχόληση και την τήρηση των κανόνων απασχόλησης, με βάση τον επενδυτικό νόμο. Εκεί είμαστε αντίθετοι. Πρέπει να παραμείνουν όσο το δυνατόν πιο αυστηρές οι διαδικασίες της απασχόλησης.<br /><br />Εδώ, θέλουμε να προσθέσουμε όμως και κάτι, ότι πρέπει να διευκολυνθούν στο βαθμό που είναι επιθυμητό και θεμιτό και οι επενδύσεις που υπάρχουν στον προηγούμενο επενδυτικό νόμο. Είναι σε φάση υλοποίησης, δεν χρειάζονται νέους πόρους, αλλά χρειάζονται μία μικρή παράταση για την υλοποίησή τους. Αυτό μπορούμε να το συζητήσουμε στη συνέχεια.<br />Το τελευταίο στο οποίο θέλω να αναφερθώ είναι οι ρυθμίσεις σχετικά με την απόλυση καταδίκων ειδικών κατηγοριών. Εδώ, υπάρχουν δύο θέματα: Το ένα θέμα, που συμφωνούμε απολύτως, δηλαδή τα 3/5 να γίνουν 2/5, είναι θεμιτό κι απόλυτα λογικό. Πρέπει να διευκολυνθεί αυτή η συνθήκη για τους καταδίκους με ποινές έως δέκα έτη, να διευκολυνθεί δηλαδή η ποινή και να κατέβει από τα 3/5 στα 2/5. <br /><br />Εδώ, έχουμε δύο ενστάσεις: Η πρώτη είναι ότι δεν μπορεί να γίνει διάκριση των εγκλημάτων. Αυτό είναι μία νομική αρχή η οποία είναι εντελώς ξένη στο παραδεκτό νομικό σύστημα, εφόσον οι λόγοι είναι λόγοι υγείας. Άρα, η πρώτη ένστασή μας είναι αυτή: πρέπει να είναι για όλες τις κατηγορίες. Δεν υπάρχει ταξινόμηση νομική σε μία ανθρωπιστική βάση, εφόσον προκύπτουν σοβαρές ασθένειες, όπως υπάρχουν εδώ. <br />Η δεύτερη ένσταση αφορά την κράτηση κρατουμένων σε αστυνομικά τμήματα. Εκεί είμαστε αντίθετοι και το επισημαίνουμε. <br />Σας ευχαριστώ.<br /></speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, θα ήθελα τον λόγο επί της διαδικασίας.</speech><speech by="#s90"><from>ΠΡΟΕΔΡΕΥΩΝ</from> Επειδή θέλω να είμαι, όπως πάντα, έντιμος και ξεκάθαρος απέναντί σας, τουλάχιστον όταν προεδρεύω και όσο προεδρεύω, θα ήθελα να πω, όσον αφορά τη διαδικασία που ακολουθήθηκε, τόσο από τον κ. Σταθάκη, όσο και από τον κ. Αυγενάκη, οι οποίοι ενώ ολοκλήρωσαν και συμπλήρωσαν το χρόνο που είχαν στη διάθεσή τους, ζήτησαν να έχουν περαιτέρω χρόνο, γιατί δεν είχαν ολοκληρώσει τις σκέψεις τους και την τοποθέτησή τους, πως είναι βέβαιο ότι θα το δεχθώ, εφόσον βέβαια και αυτοί έχοντας πια διανύσει έναν ικανό χρόνο στη Βουλή, ξέρουν ότι και αυτόν το χρόνο που ζητούν πρέπει να τον διαχειρίζονται μέσα στο καθιερωμένο πλαίσιο. Άρα, τη διαδικασία που ακολουθήθηκε από τον κ. Σταθάκη και από τον κ. Αυγενάκη, εγώ την αποδέχομαι. Όμως όταν λέμε «ένα ή δύο λεπτά», εννοείται ότι τον παραπάνω χρόνο θα τον διαιρούμε.</speech><speech by="#s257"><from> ΓΕΩΡΓΙΟΣ ΣΤΑΘΑΚΗΣ</from> Είναι πολλές οι τροπολογίες στις οποίες έπρεπε να αναφερθούμε, κύριε Πρόεδρε.</speech><speech by="#s90"><from>ΠΡΟΕΔΡΕΥΩΝ</from> Δεν αμφιβάλλω. <br />Είμαστε γνωστοί πια, κύριε Σταθάκη, για να ξέρω ότι όταν κάποια ή κάποιος εκ των συναδέλφων ξεπεράσει το χρόνο του, αυτό δεν γίνεται από πρόθεση, αλλά γίνεται επειδή δεν έχει ολοκληρώσει τη σκέψη του.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, θα ήθελα τον λόγο επί της διαδικασίας.</speech><speech by="#s90"><from>ΠΡΟΕΔΡΕΥΩΝ</from> Ναι, κύριε Παπαδημούλη, σας βλέπω. Δόξα τω Θεώ. Δεν χρειάζεται να φοράω τέσσερα γυαλιά. Και με δύο βλέπω εξίσου καλά με εσάς. <br />Τα προηγούμενα, λοιπόν, τα είπα για να είμαι ξεκάθαρος. <br />Ορίστε, κύριε Παπαδημούλη, έχετε τον λόγο.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Κύριε Πρόεδρε, θα ήθελα να σημειώσω το εξής. <br />Στο νομοσχέδιο του Υπουργείου Ανάπτυξης συζητούμε και δύο τροπολογίες, μία που έρχεται από το Υπουργείο Εσωτερικών, από τον κ. Μιχελάκη, και μία που έρχεται από το Υπουργείο Δικαιοσύνης, από τον κ. Αθανασίου, που είναι εντελώς άσχετες με το αντικείμενο του νομοσχεδίου. Θα ήθελα, λοιπόν, το Προεδρείο εφαρμόζοντας τις προβλέψεις του Κανονισμού, αλλά και για λόγους κοινής λογικής, να φροντίσει να είναι παρόντες εδώ οι δύο Υπουργοί, να παρουσιάσουν τις τροπολογίες, να απαντήσουν σε ερωτήματα, σχόλια, ενστάσεις, έτσι ώστε να κάνουμε ουσιαστική συζήτηση. <br />Ο κ. Μηταράκης δεν έχει καμμία εξουσιοδότηση, απ’ ότι με διαβεβαίωσε προηγουμένως, να ασχοληθεί με αυτές τις τροπολογίες. Δεν έχει καν νομοθετική πρωτοβουλία στο νομοσχέδιό του. <br />Επομένως, ζητώ –γι’ αυτό ζήτησα τώρα επί της διαδικασίας το λόγο- από το Προεδρείο να επικοινωνήσει αμέσως με τους δύο Υπουργούς και να τους ζητήσει να είναι παρόντες. Δεν είναι δυνατόν να ζητούν την έγκριση τροπολογιών και οι ίδιοι να απουσιάζουν.</speech><speech by="#s90"><from>ΠΡΟΕΔΡΕΥΩΝ</from> Εύλογη η τοποθέτησή σας. Όμως, απ’ ότι με ενημέρωσαν, ο κ. Αθανασίου είχε τοποθετηθεί επί της αρχής πάνω στην τροπολογία και ο κ. Μιχελάκης έρχεται και θα παρευρεθεί, για να την υποστηρίξει και να απαντήσει στα θέματα που τίθενται από τους συναδέλφους. Θεωρώ απόλυτα σωστό, όταν κατατίθεται μία τροπολογία, να είναι εδώ παρόντες οι Υπουργοί, για να απαντούν και να την υποστηρίζουν. <br />Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού συμμετείχαν στο εκπαιδευτικό πρόγραμμα «Εργαστήριο Δημοκρατίας», που οργανώνει το Ίδρυμα της Βουλής, εικοσιένα μαθήτριες και μαθητές και μία εκπαιδευτικός από τη Σχολή Χατζηβέη. <br />Η Βουλή τούς καλωσορίζει.<br /><br />Επίσης, γίνεται γνωστό ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΥ ΒΕΝΙΖΕΛΟΥ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής σαράντα εννέα μαθήτριες και μαθητές και τρεις εκπαιδευτικοί από το 3ο Γυμνάσιο Υμηττού. <br />Η Βουλή τούς καλωσορίζει.<br /><br />Τον λόγο έχει ο εισηγητής του ΠΑΣΟΚ κ. Μιχαήλ Κασσής.</speech><speech by="#s110"><from> ΜΙΧΑΗΛ ΚΑΣΣΗΣ</from> Κυρίες και κύριοι συνάδελφοι, μας δόθηκε η δυνατότητα αυτές τις μέρες που έγινε η συζήτηση και στην αρμόδια επιτροπή, αλλά και στη συζήτηση επί της αρχής να καταθέσουμε τις προτάσεις και τις απόψεις μας σε ό,τι έχει να κάνει με το συγκεκριμένο νομοσχέδιο, που αφορά την εξωστρέφεια των επιχειρήσεων στην Ελλάδα και τη δυνατότητα επίσης να κάνουμε αρκετές επισημάνσεις. <br />Εγώ θα επαναλάβω ότι δεν μπορεί η ελληνική εξωστρέφεια της οικονομίας μας να προχωρήσει, εάν δεν πάψουν κάποια εμπόδια τα οποία τη δημιουργούν και αυτά είναι πάρα πολλά. <br />Κύριε Υπουργέ, σας είπα ότι δεν μπορεί να υπάρχει ανάπτυξη στην οικονομία μας, αν δεν σταματήσουν τα μεγάλα και δυσβάστακτα επιτόκια σε όλες τις επιχειρήσεις –και στις μικρές και στις μεγάλες- και αν δεν αναθεωρηθούν αρκετά πράγματα, τα οποία έχουν να κάνουν με την έκδοση αδειών και λειτουργίας των επιχειρήσεων. <br />Γίνεται μία προσπάθεια το τελευταίο διάστημα και πρέπει να λάβουμε υπ’ όψιν όλες αυτές τις παρατηρήσεις, οι οποίες έγιναν απ’ όλες τις πλευρές,  ότι οι δύο προηγούμενοι φορείς οι οποίοι καταργούνται και πάμε σήμερα στον ενιαίο φορέα δεν ήταν ό,τι καλύτερο και δεν προσέφεραν αυτά που έπρεπε να προσφέρουν. <br />Δώσατε, βέβαια, κάποια στοιχεία και για τον ΟΠΕ, που νομίζω ότι όλα αυτά τα χρόνια της λειτουργίας του δεν ανταποκρίθηκε πλήρως στο κάλεσμα και στην ίδρυσή του. Γι’ αυτό πιστεύω ότι πρωτίστως πρέπει να δούμε πώς θα δώσουμε λύσεις στα παραπάνω προβλήματα που ανέφερα και μετά να ιδρύσουμε φορείς, όπως το νέο φορέα που συζητάμε σήμερα για την εξωστρέφεια, ο οποίος είναι και στη σωστή κατεύθυνση, προκειμένου να έχουμε καλύτερα αποτελέσματα. <br />Κυρίες και κύριοι συνάδελφοι, στο άρθρο 1 η νέα ανώνυμη εταιρεία με την επωνυμία «Επενδύστε στην Ελλάδα Α.Ε.» μετονομάζεται σε «Ελληνική Εταιρεία Επενδύσεων και Εξωτερικού Εμπορίου  Α.Ε.» και με την απόδοση της επωνυμίας στην αγγλική γλώσσα «Enterprise Greece» έρχεται να αντικαταστήσει την παλαιά εταιρεία «Επενδύστε στην Ελλάδα Α.Ε.» του ν. 2372/1996. <br />Σκοπός της «Ελληνικής Εταιρείας Επενδύσεων και Εξωτερικού Εμπορίου» είναι βασικά η προσέλκυση, η υποδοχή, η προώθηση, η υποστήριξη και η διατήρηση των επενδύσεων στην Ελλάδα, μία διαρκής συμβολή στη βελτίωση του θεσμικού πλαισίου, την υποστήριξη των επενδυτικών συνεργασιών, την προώθηση της χώρας στον επενδυτικό προορισμό, η προώθηση και ανάπτυξη κάθε είδους εξαγωγών, αγαθών και υπηρεσιών και η παροχή πληροφόρησης και συμβολών βοήθειας και κάθε άλλης υποστηρικτικής υπηρεσίας προς τις ελληνικές επιχειρήσεις. <br />Εδώ χρειάζεται να γίνουν κάποιες επιμέρους παρατηρήσεις. Η συγχώνευση των δύο εταιρειών σε μία και η τροποποίηση του σκοπού της νέας εταιρείας αφήνει πολλά ερωτήματα ως προς το ποιοι θα είναι οι στόχοι σε επίπεδο εξαγωγών και επενδύσεων, αλλά ούτε και προβλέπεται κάποιο συγκεκριμένο χρονοδιάγραμμα. Η αιτιολογική έκθεση, όπως είπα και στην αρχή, δεν περιλαμβάνει την αποτίμηση ως προς το αποτέλεσμα που είχαν έως σήμερα οι δύο εταιρείες ξεχωριστά ούτε κάποια εκτίμηση ως προς το επιδιωκόμενο αποτέλεσμα. <br />Είναι γεγονός πως η ανάπτυξη δεν θα έρθει με ασκήσεις επί χάρτου, όπως αναφέρεται στην παράγραφο 2 του άρθρου 1. Κρίνεται τουλάχιστον υπερβολή, θα έλεγα, κύριε Υπουργέ, από την πλευρά του Υπουργού Ανάπτυξης το να διορίζονται όλα τα μέλη του διοικητικού συμβουλίου, για να μην παρατηρηθούν φαινόμενα τα οποία τα έχετε επισημάνει στη λειτουργία των δύο προηγουμένων φορέων. Γνωρίζετε πολύ καλά -και το είπα και στη συζήτηση επί της αρχής- τη διαφαινόμενη κόντρα που υπάρχει μεταξύ των εργαζομένων και στους δύο φορείς -και προσωπικά προς εσάς- και νομίζω πως δεν έχουν βάση αυτά τα οποία λέγονται από την πλευρά των εργαζομένων. Άρα καλό είναι αυτά τα ζητήματα να ξεκαθαριστούν, για να μην προκύψουν προβλήματα στον νέο φορέα. <br />Επίσης, καταργείται η υποχρέωση της εταιρείας να αναρτά στο διαδίκτυο τις συμβάσεις, κάτι το οποίο δεν θεωρώ σωστό. Όλα πρέπει να είναι στη δημοσιότητα και όλες οι συμβάσεις πρέπει να αναρτώνται στο διαδίκτυο. <br />Με το άρθρο 2 ρυθμίζονται θέματα λύσης του «Ελληνικού Οργανισμού Εξωτερικού Εμπορίου Α.Ε.» του ν. 528/1977. Πρόκειται για έναν παλιό φορέα, ο οποίος λειτούργησε όλα αυτά τα χρόνια και δεν είχε τα αποτελέσματα τα οποία θα έπρεπε να έχει. Θα επαναλάβω την επισήμανσή μου -και θα το λέω συνέχεια από αυτό το Βήμα- σε σχέση με τον εκκαθαριστή, πως δεν θέλω να γίνονται εκκαθαρίσεις, όπως έγινε με τη «ΔΩΔΩΝΗ» στα Γιάννενα. Δεν ξέρω αν ο συγκεκριμένος εκκαθαριστής έκανε σωστά τη δουλειά του εκεί, γιατί υπάρχουν πάρα πολλά προβλήματα. <br />Στο άρθρο 3 προβλέπεται η αξιολόγηση των προσόντων των εργαζομένων και η μεταφορά τους στον νέο φορέα. Εδώ χρειάζεται πολύ μεγάλη προσοχή, γιατί εμπλέκονται εργαζόμενοι και από το Υπουργείο Εξωτερικών, αλλά και των δύο άλλων φορέων, άρα σημαίνει μεγαλύτερη προσοχή. <br />Στο άρθρο 4 μεταφέρεται στην εταιρεία το Σύστημα Ηλεκτρονικής Διαχείρισης Πληροφοριών του Υπουργείου Εξωτερικών «Ηλεκτρονική Πύλη»  και θεωρώ ότι είναι στη σωστή κατεύθυνση. <br />Όσον αφορά στο θέμα των τροπολογιών, συμφωνούμε με την τροπολογία 1167 του Υπουργείου Εσωτερικών και με την τροπολογία 1170 του Υπουργείου Ανάπτυξης, που αφορά τις εμπορικές μισθώσεις και γίνεται μία αναπροσαρμογή στα σημερινά δεδομένα. Επίσης, συμφωνούμε στην τροπολογία 1171 του Υπουργείου Οικονομικών. Δεν είναι εδώ κάποιος από το Υπουργείο, θα ήθελα όμως να δείτε την παράγραφο 5δ, γιατί νομίζω πως, αν καταργήσουμε τους ελέγχους, από εκεί και πέρα αφήνουμε ανοικτό το πεδίο σε κάποιους να σκέφτονται άλλα πράγματα.  <br />Με την τροπολογία 1172 του Υπουργείου Εργασίας συμφωνούμε, όπως και με την τροπολογία 1173 του Υπουργείου Ανάπτυξης. Με την τροπολογία του Υπουργείου Δικαιοσύνης συμφωνούμε και θα ήθελα να λάβετε υπ’ όψιν και μια βουλευτική τροπολογία η οποία έχει κατατεθεί, την 1166, που αφορά το εργόσημο για τους εργάτες γης. <br />Σας ευχαριστώ. <br /></speech><speech by="#s90"><from>ΠΡΟΕΔΡΕΥΩΝ</from> Και εμείς ευχαριστούμε. <br />Τον λόγο έχει η ειδική αγορήτρια των Ανεξάρτητων Ελλήνων, η συνάδελφος κ. Μακρή.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Δυστυχώς το παράνομο σχέδιο αποτελεί μία ακόμη απόδειξη της ενασχόλησης της Κυβέρνησης με το ουσιαστικό τίποτα και όχι με την ουσία των προβλημάτων της ελληνικής οικονομίας. <br />Συνενώνετε τον ΟΠΕ στην ανώνυμη εταιρεία «Επενδύστε στην Ελλάδα», για να θέσετε, όπως ισχυρίζεστε, τα θεμέλια των ελληνικών εξαγωγών. Αφού βέβαια τα κόμματα της συγκυβέρνησης καταστρέψατε συθέμελα την ελληνική οικονομία, αφού σύρατε την Ελλάδα σε βαθιά ανθρωπιστική και κοινωνική κρίση με τη μνημονιακή πολιτική των λαθών και της αναποτελεσματικότητας, τώρα δημιουργείτε τα θεμέλια μίας νέας ανώνυμης εταιρείας. <br />Αντί να σταματήσετε την υφεσιακή πολιτική της μνημονιακής προσήλωσης και να δημιουργήσετε τις προϋποθέσεις για την παραγωγή προκειμένου να υπάρχουν επενδύσεις, που είναι το αυτονόητο, εσείς έρχεστε εδώ και αλληλοκατηγορείστε για το ποιο εκ των δύο κομμάτων σας φταίει για το μνημόνιο. <br />Ακούσαμε χθες τον Κοινοβουλευτικό Εκπρόσωπο του ΠΑΣΟΚ να δηλώνει ότι το 2009 το κόμμα του παρέλαβε καμένη γη. Μας διαβεβαιώσατε για την άρνηση των Ρώσων και των Κινέζων να δανείσουν τη χώρα μας λόγω του «τρομακτικού διδύμου» -όπως το χαρακτηρίσατε- του χρέους, του δημοσιονομικού ελλείμματος και του ισοζυγίου τρεχουσών συναλλαγών. <br />Δεν ακούσαμε, βέβαια, κουβέντα για τις αλχημείες του Τ+10 και την υποτιμητική κερδοσκοπία που στήθηκε βέβαια με αποφάσεις διευθυντών της Τραπέζης της Ελλάδος. Δεν ακούσαμε κουβέντα για τη δόλια μεθόδευση δημιουργίας κρίσης δανεισμού, για να μπει η χώρα στο μνημόνιο με στημένα στοιχεία από την ΕΛΣΤΑΤ. Δεν ακούσαμε άχνα για τον πρώην Αρχηγό σας, που έφερε το Διεθνές Νομισματικό Ταμείο στην Ελλάδα, δήθεν για να μας σώσει και τώρα βέβαια έχει εξαφανιστεί από τη χώρα, ενώ πληρώνεται από τον ελληνικό λαό. Αντίθετα, ακούσαμε να υπερηφανεύεστε για τη μείωση της φαρμακευτικής δαπάνης που είχε επιτύχει το ΠΑΣΟΚ. <br />Εύγε βέβαια! Η πολιτική σας ανδρεία στέρησε τα φάρμακα από τους συνταξιούχους. Η δαπάνη για φάρμακα στους αρρώστους δεν μπορεί να δικαιολογηθεί από τη δήθεν σοσιαλιστική σας σκέψη. Τι έχετε να πείτε βέβαια σε αυτούς που πρώτα τους κόβετε τη σύνταξη και μετά τους μειώνετε τα φάρμακα, καταδικάζοντάς τους σε υποβαθμισμένη ποιότητα ζωής; Θα τους πείτε ότι το δαχτυλίδι της εξουσίας που σας έδωσε η κυβέρνηση Καραμανλή ήταν θολό, όπως μας είπατε χθες; Το έχουμε ξανακούσει. Το έχουμε ξανακούσει, κύριοι, από τον Γιωργάκη, αλλά δεν γνωρίζουν γιατί αυτό που βλέπετε, δαχτυλίδια εξουσίας θολά ή μη, σπεύδετε να τα φιλήσετε. <br />Πέραν από τον λεκτικό πολιτικό λεονταρισμό διαφοροποίησής σας, διαπιστώνουμε ότι το υποτιθέμενο σοσιαλιστικό ΠΑΣΟΚ ταυτίζεται σε όλα με τη δήθεν νεοφιλελεύθερη Νέα Δημοκρατία. Ακόμη και τα ίδια πράγματα είναι που σας κάνουν εντύπωση. <br />Ο κ. Χατζηδάκης χθες καλόπιστα αναρωτήθηκε γιατί ζητάμε εξηγήσεις για την έκθεση των Ολλανδών της Task Force. Καλόπιστα βέβαια και εμείς θα σας απαντήσουμε ότι δεν υπερασπιζόμαστε ούτε την τρόικα ούτε την Task Force ούτε τη μνημονιακή σύμβαση που έχετε υπογράψει. <br />Αυτούς, κύριε Χατζηδάκη, τους φέρατε εσείς. Εσείς τους αναθέσατε τη συγγραφή του εν λόγω εγγράφου και εσείς βέβαια τους πληρώσατε με λεφτά του ελληνικού λαού. Εμείς υπερασπιζόμαστε τα χρήματα του Έλληνα φορολογούμενου, που εσείς δεν σέβεστε. <br />Εάν ζητάτε μία έκθεση για την Ελλάδα και μετά την προσαρμόζετε στα ελληνικά δεδομένα, σημαίνει ότι δεν καταλάβατε τι παραλάβατε. Ζητήστε μία περίληψη, αλλά μη χρεώνετε τον ελληνικό λαό και το κράτος με περισσότερες δαπάνες εξαιτίας της προφανούς βέβαια αδυναμίας κατανόησής σας. <br />Καταθέσαμε στα Πρακτικά την έκθεση, για να αποτελεί κτήμα του ελληνικού λαού που την πλήρωσε. Αλήθεια, βέβαια, εσείς δεν μας απαντήσατε ούτε προχθές γιατί την κρύβατε. Για να μην αποκαλυφθεί ότι η Νέα Δημοκρατία, το κόμμα, δηλαδή που υπηρετείτε, και ο κυβερνητικός εταίρος σας, το ΠΑΣΟΚ, έχουν φέρει τη χώρα στην τελευταία θέση στην Ευρωπαϊκή Ένωση στις εξαγωγές; Για να μη φανεί ότι οι φορείς που τα κόμματα της συγκυβέρνησης ίδρυσαν δεν μπορούν ούτε να στοχεύσουν στις σωστές αγορές; Τι ακριβώς σας πείραξε που αποκαλύψαμε με αυτήν την έκθεση; <br />Κυρίες και κύριοι Βουλευτές, ο βασιλιάς είναι γυμνός και όσο κι αν σας δημιουργεί τύψεις, ενοχές και ντροπή η νομοθέτηση τέτοιων νομοσχεδίων, εμείς θα είμαστε εδώ για να ενημερώνουμε τους πολίτες και να σας επισημαίνουμε την ανικανότητα ορθής και μελετημένης νομοθέτησης. <br />Θέλατε αποδείξεις. Σας τις παρείχαμε κατά τη συζήτηση στην αρμόδια επιτροπή. Εάν δεν εμπιστεύεστε την Αντιπολίτευση, ανατρέξτε στην έκθεση της Επιστημονικής Υπηρεσίας της Βουλής. <br />Στη συγκεκριμένη έκθεση διαπιστώνεται η ευρύτητα των αρμοδιοτήτων αλλά και των καθηκόντων που απονέμονται στην εταιρεία διά του προτεινόμενου νομοσχεδίου και επισημαίνεται ότι η παράγραφος 1 του άρθρου 106 της Συνθήκης για τη λειτουργία της Ευρωπαϊκής Ένωσης αναφέρεται σε ειδικά ή αποκλειστικά δικαιώματα που τα κράτη-μέλη θεσπίζουν ως προς τις δημόσιες επιχειρήσεις.<br />Αναλυτικότερα, επί των άρθρων. Στο άρθρο 1 καθίσταται εμφανές το όργιο παροχών κατά παρέκκλιση της κείμενης νομοθεσίας. Πιο συγκεκριμένα, προβλέπονται μετατάξεις κατά παρέκκλιση της κείμενης νομοθεσίας. Αποσπάσεις θα κάνετε από το δημόσιο, τις τράπεζες, τον ευρύτερο δημόσιο τομέα. Προσλήψεις θα κάνετε πιθανότατα όταν πλησιάζουν οι εκλογές και το χειρότερο είναι ότι δίνετε τη δυνατότητα δανεισμού υπαλλήλων από τον ιδιωτικό τομέα. Το μόνο που δεν προβλέψατε είναι η αξιοποίηση του προσωπικού που η συγκυβέρνησή σας έχει βγάλει στη διαθεσιμότητα και το οποίο, απειλώντας το με τον εφιάλτη της ανεργίας, το κρατάτε όμηρο των κομματικών σας παιχνιδιών.<br />Σας επισημάναμε πολλές φορές την πρόβλεψη δυνατότητας πρόσληψης δικηγόρων χωρίς προκήρυξη των θέσεων που προβλέπουν τα άρθρα 43 του ν. 4194/2013 και 11 του ν. 1649/1986. Σας ρωτήσαμε γιατί παραβιάζετε την αξιοκρατία και δίνετε τη δυνατότητα στο ΔΣ να προσλαμβάνει δικηγόρους χωρίς προκήρυξη και μας απαντήσατε ότι οι θέσεις είναι καλυμμένες και δεν θα κάνετε προσλήψεις. <br />Όταν δεν έχετε να πείτε κάτι, σιωπήστε και μην υποβαθμίζετε τη θεσμική σας θέση.<br />Για την παράγραφο 2 του άρθρου 2 διαβάζουμε από την έκθεση της Επιστημονικής Υπηρεσίας της Βουλής ότι ο εκκαθαριστής της ανώνυμης εταιρείας «Ελληνικός Οργανισμός Εξωτερικού Εμπορίου» δεν διώκεται ποινικώς για χρέη των υπό εκκαθάριση εταιρειών προς το δημόσιο ή τους φορείς κοινωνικής ασφάλισης, ανεξαρτήτως του χρόνου βεβαίωσής τους, και ότι δεν υπόκειται σε προσωπική κράτηση ούτε υπέχει αστική ή άλλη ατομική ευθύνη. <br />Εν προκειμένω, προτείνεται η θέσπιση ακαταδίωκτου επί προσβολή της αρχής της διάκρισης των λειτουργιών και απαλλαγής από αστική ευθύνη, η οποία δεν αιτιολογείται εν όψει εξυπηρέτησης του δημοσίου συμφέροντος. <br />Διαπιστώνουμε πως για άλλη μία φορά η συγκυβέρνηση προσβάλλει την αρχή της διάκρισης των λειτουργιών και κατ’ επέκταση την ίδια τη δημοκρατία και το Σύνταγμα της χώρας, για να εξυπηρετήσει λόγους πέραν από αυτούς του δημοσίου συμφέροντος.<br />Στο άρθρο 4, σας ζητήσαμε να θέσετε τυπικά προσόντα για την πρόσληψη επιστημονικών συνεργατών, σύμφωνα με τις οικείες διατάξεις του οργανισμού του Υπουργείου Εξωτερικών και εσείς απαντήσατε με σενάρια για τηλεφωνήτριες στο Κατάρ και οδηγούς που επιθυμείτε να προσλάβετε χωρίς πτυχίο, για να απογειώσετε, βέβαια, τις επενδύσεις. Σας επισημαίνουμε την ανάγκη ορισμού τυπικών προσόντων για επιστημονικούς συνεργάτες και εσείς έρχεστε και μας κατηγορείτε για προώθηση συντεχνιακών συμφερόντων.<br />Τι να πούμε; Μάλλον τα ταξίδια του κ. Παπανδρέου και κατόπιν του κ. Σαμαρά στις αραβικές χώρες δεν προσέλκυσαν επενδύσεις γιατί, κύριε Υπουργέ, δεν είχαν προσληφθεί οι οδηγοί αλλά και οι τηλεφωνήτριες.<br />Σοβαρευτείτε όσο είναι ακόμα καιρός. Η προτροπή δεν αφορά μόνο εσάς, αλλά όλους τους Υπουργούς που παρουσιάζουν αλλοπρόσαλλη νομοθετική δράση. Παράδειγμα τέτοιας δράσης αποτελεί η τροπολογία με γενικό αριθμό 1167 και ειδικό 22 και η οποία αναλύθηκε ενδελεχώς από την αρμόδιο τομεάρχη του Υπουργείου Εσωτερικών κ. Χρυσοβελώνη. <br />Δεν μπορεί να γίνει κατανοητό το γιατί οι διατάξεις της σχετικής τροπολογίας, ενώ μπορούσαν να ενσωματωθούν στο αρχικό κείμενο συναφούς νομοσχεδίου από το αρμόδιο Υπουργείο, το οποίο ήδη φτάνει στο τελευταίο στάδιο νομοθέτησης, επιλέχθηκε να κατατεθούν με τη μορφή της τροπολογίας στο νομοσχέδιο για τον υποτιθέμενο Ενιαίο Φορέα Εξωστρέφειας. Τέτοια μνημεία κακής νομοθέτησης δημιουργούν ερωτηματικά, δημιουργούν υποψίες και φυσικά καταψηφίζονται από τους Ανεξάρτητους Έλληνες.<br />Με την τροπολογία 1170/25 αποσταθεροποιείτε για άλλη μία φορά την πολύπαθη, από την ατελέσφορη πολιτική σας, αγορά. <br />Αναφέρουμε, χαρακτηριστικά, δήλωση του Προέδρου της Γενικής Συνομοσπονδίας Επαγγελματιών Βιοτεχνών Εμπόρων Ελλάδος στην οποία αναφέρει: «Η τροπολογία αυτή βρίσκεται σε εντελώς λάθος κατεύθυνση. Στις δυσκολίες που έχουν να αντιμετωπίσουν οι επιχειρήσεις, οι οποίες πασχίζουν να επιβιώσουν στην κρίση και να μη βάλουν λουκέτο, έρχεται να προστεθεί η ανασφάλεια. Ανασφάλεια και για τις παλιές επιχειρήσεις, αλλά και για τις νέες» και συνέχισε με το «αν ψηφιστεί αυτή η τροπολογία, θα πρόκειται ακόμη για μία ευθεία βολή στους μικρομεσαίους επιχειρηματίες, που πασχίζουν μέρα με τη μέρα να επιβιώσουν, αλλά και να ορθοποδήσουν, τόσο οι ίδιοι όσο και η ελληνική οικονομία.» <br />Οι έμποροι προσέθεσαν ότι με αυτήν την τροπολογία εξυπηρετούνται συγκεκριμένα συμφέροντα και ότι η πρόβλεψη για τριετή διάρκεια των επαγγελματικών μισθώσεων δεν λαμβάνει καν υπ’ όψιν τα πέντε χρόνια που δικαιολογεί η εφορία για την απόσβεση μίας επένδυσης. <br />Ρυθμίσεις τόσο σοβαρών θεμάτων χωρίς δημόσιο διάλογο δεν μπορούν να γίνουν δεκτές από τους Ανεξάρτητους Έλληνες. Ομοίως, δεν είναι δυνατόν παρά να καταψηφίσουμε την τροπολογία με γενικό αριθμό 1171 και ειδικό 26, καθώς μειώνει το επίπεδο ελέγχου και υποβαθμίζει τις δικλίδες ασφάλειας στη διασφάλιση του δημοσίου χρήματος.<br />Εάν ευσταθούσε ο ισχυρισμός σας για μείωση της γραφειοκρατίας, θα καταργούσατε τον θεσμό του υπολόγου σε όλο το ΠΔΕ και όχι μόνο στο συγχρηματοδοτούμενο σκέλος.<br />Η τροπολογία 1172/27, σύμφωνα με τον αρμόδιο τομεάρχη των Ανεξαρτήτων Ελλήνων κ. Χαϊκάλη, περιλαμβάνει ένα θετικό πρώτο σκέλος, ενώ το δεύτερο σκέλος αυτής αφορά την εφαρμογή νέου τρόπου υπολογισμού για το εφάπαξ, που έχει ψηφιστεί με το δεύτερο μνημόνιο, ν. 4093/2012, και για το οποίο είμαστε αντίθετοι.<br />Αποτελεί ντροπή για τη νομοθετική πρωτοβουλία της Κυβέρνησής σας η συμπίεση θετικών διατάξεων με μνημιονιακές επιθέσεις στην ελληνική κοινωνία. Καταψηφίζουμε την τροπολογία ως μέτρο εφαρμογής του μνημονίου, ενώ θα ήμασταν θετικοί αν περιελάμβανε μόνο το πρώτο σκέλος.<br />Θετικοί θα ήμασταν και για την τροπολογία 1173/28, εάν όριζε συγκεκριμένη ημερομηνία για την υποβολή αιτήσεων αξιολόγησης για το δεύτερο εξάμηνο του 2014 και δεν παρείχε, βέβαια, την αρμοδιότητα στον Υπουργό. Δυστυχώς οι επιλογές σας μας αναγκάζουν να καταψηφίσουμε και τη συγκεκριμένη τροπολογία, παρ’ όλο που το πρώτο σκέλος της κρίνεται θετικό.<br />Η τροπολογία 1181/32 δεν είναι δυνατόν να συζητείται σε ένα νομοσχέδιο του Υπουργείου Ανάπτυξης για την εξωστρέφεια. Σταματήστε πλέον να παίζετε με ανθρώπινες ζωές.<br />Θα κλείσουμε με την προτροπή να λάβετε υπ’ όψιν το υπόμνημα των παραγωγών των λαϊκών το οποίο σάς έχουν καταθέσει και ζητούν λύσεις στα αιτήματα, τα οποία αν μη τι άλλο, μόνο ως δίκαια μπορούν να χαρακτηριστούν. Ο περιορισμός του χρόνου δεν επιτρέπει την ανάλυση αυτών, αλλά, εάν δεν παράσχετε λύσεις στην αγορά, την οποία ισχυρίζεστε ότι υπηρετείτε, θα επανέλθουμε μέσω του κοινοβουλευτικού ελέγχου.<br />Ευχαριστώ.</speech><speech by="#s90"><from>ΠΡΟΕΔΡΕΥΩΝ</from> Κι εμείς σας ευχαριστούμε, κυρία συνάδελφε.<br />Παρακαλώ να πάρει τον λόγο ο ειδικός αγορητής της Χρυσής Αυγής κ. Παναγιώταρος.</speech><speech by="#s219"><from> ΗΛΙΑΣ ΠΑΝΑΓΙΩΤΑΡΟΣ</from> Ευχαριστώ, κύριε Πρόεδρε.<br />Προχθές καταψηφίσαμε το εν λόγω νομοσχέδιο επί της αρχής και σήμερα καλούμαστε να μιλήσουμε για τα άρθρα του, τα οποία και αυτά καταψηφίζουμε, αφού αποτελούν απλώς διαδικαστικά άρθρα στη μετατροπή των δύο εταιρειών, στην αλλαγή τους και στη δημιουργία μιας νέας εταιρείας. Επί της ουσίας, «άλλαξε ο Μανωλιός και έβαλε τα ρούχα του αλλιώς».<br />Επί της ουσίας πήρατε τα φθαρμένα υλικά από αυτές τις δύο αποτυχημένες εταιρείες, οργανισμούς, για να φτιάξετε κάτι καινούργιο, στο οποίο βλέπουμε ότι επικρατεί πλήρως η αδιαφάνεια. Όπως λέτε εδώ, αυξάνονται οι θέσεις των νομικών συμβούλων, στο άρθρο 1, από τρεις σε τέσσερις, παύει η εταιρεία να έχει την υποχρέωση να ανεβάζει στο διαδίκτυο τις συμβάσεις που υπογράφει, πλέον τα μέλη θα διορίζονται από τον Υπουργό Ανάπτυξης. Βλέπουμε ότι όλα γίνονται αξιοκρατικά, όμορφα και ωραία, όπως έχετε συνηθίσει να πράττετε τις τελευταίες δεκαετίες και συνεχίζετε ακάθεκτοι να πράττετε το ίδιο, χωρίς καμμία αλλαγή επί της ουσίας.<br />Βλέπουμε σε κάποια άλλα άρθρα ότι η εταιρεία «Ελληνικός Οργανισμός Εξωτερικού Εμπορίου Α.Ε.», στο άρθρο 2, λύεται και τίθεται σε εκκαθάριση. Επί της ουσίας όλα, και τα τέσσερα άρθρα, είναι διαδικαστικά, δεν έχουν να μας πουν τίποτα το συγκεκριμένο. Πάλι οι ίδιοι αποτυχημένοι υπάλληλοι, στελέχη, Υπουργοί. Όλοι αυτοί που τόσα χρόνια κατάφεραν την έστω και κάποιας μορφής εξωστρέφεια, η οποία υπήρχε, ήταν αποκλειστικά και μόνο ιδιώτες, οι οποίοι με δικά τους μέσα κατάφεραν να έχουν κάποιες εξαγωγές είτε παραγωγικές διαδικασίες και το κράτος έρχεται να τους τελειώσει.<br />Βλέπουμε τις τελευταίες μέρες ότι γίνονται έντονες συζητήσεις σχετικά με το κόστος της ενέργειας στη βιομηχανία. Όλοι διαμαρτύρονται ότι δεν είμαστε καθόλου ανταγωνιστικοί σε σχέση με άλλες ευρωπαϊκές χώρες, τη Γαλλία, την Ιταλία και άλλες. Το κόστος ενέργειας στην Ελλάδα είναι από 40% έως 100% επάνω σε σχέση με τους ανταγωνιστές. Με νύχια και με δόντια κάποιοι προσπαθούν να κρατήσουν τις εταιρείες τους, κάποιοι άλλοι κλείνουν. Είδαμε τι έγινε με τη χαλυβουργία, είδαμε τι γίνεται με άλλες εταιρείες που έχουν κλείσει κατά δεκάδες στο παρελθόν, με άλλες που φεύγουν και πάνε στο εξωτερικό. Και εσείς μας μιλάτε για εξωστρέφεια.<br />Την ίδια στιγμή που μας μιλάτε για εξωστρέφεια, ξεχνάτε να πείτε ότι 4,7 δισεκατομμύρια ευρώ επιστροφές σε ιδιώτες από ΦΠΑ ή άλλους λόγους φαίνεται ότι δεν πήγαν πίσω σε αυτούς που έπρεπε να τα έχουν, στους επιχειρηματίες, στους βιομηχάνους, στους βιοτέχνες –από εξαγωγές τα περισσότερα– και οι άνθρωποι αυτοί δεν έχουν το απαραίτητο ρευστό, για να μπορέσουν να κινηθούν.<br />Μιλάτε για εξωστρέφεια, όταν αυτοί οι οποίοι παράγουν και εξάγουν δεν έχουν τη δυνατότητα, δεν έχουν το ρευστό, για να μπορέσουν να κάνουν τίποτα απολύτως.<br />Αντιθέτως, βλέπουμε σήμερα για τρίτη, τέταρτη μέρα στα δελτία ειδήσεων, στα κανάλια, παντού να ασχολούνται όλοι με τα σκάνδαλα των διαφόρων ΜΚΟ. Συνεχώς βγαίνουν νέα ονόματα, όχι άγνωστα, κυκλοφορούσαν και στο διαδίκτυο και πληροφορίες υπήρχαν και ερωτήσεις είχαν γίνει εντός του  Κοινοβουλίου και από τη Χρυσή Αυγή και από άλλους.<br />Ποιος θα θυμηθεί αυτό το οποίο είχαμε πει κάποτε και εμείς, όταν ο Γεώργιος Παπανδρέου, ο νεότερος, ως Υπουργός Εξωτερικών έδινε εκατοντάδες χιλιάδες ευρώ στη ΜΚΟ της μαμάς του; Έτσι ακριβώς. Στη ΜΚΟ της μαμάς του. Την ίδια ώρα και το Υπουργείο Απασχόλησης, της ίδιας κυβέρνησης του κ. Παπανδρέου, έδινε χρήματα σε μια ΜΚΟ που ασχολείται με τη διεθνή ειρήνη. Μιλάμε για απίστευτα πράγματα! Αντί να μεριμνήσουν να βρουν καμμιά δουλειά σε κανέναν Έλληνα -που η ανεργία έχει φτάσει το 28%, έχει ξεπεράσει κάθε όριο, δεν μειώνεται με τίποτα, τα νούμερα και οι πράξεις και οι διαθέσεις της Κυβέρνησης και του Πρωθυπουργού διαψεύδονται συνεχώς- είχαμε το Υπουργείο Απασχόλησης να δίνει στη ΜΚΟ της μαμάς του κ. Παπανδρέου εκατοντάδες χιλιάδες ευρώ. Επίσης, η κ. Δαμανάκη, η οποία μόλις είχε πάρει μετεγγραφή τότε από τον Συνασπισμό στο ΠΑΣΟΚ, έφτιαξε και μια ΜΚΟ και πήρε και μερικές εκατοντάδες χιλιάδες ευρώ. Αυτό πρέπει να ήταν ως μπόνους μετεγγραφής.<br />Θα βγουν ονόματα και για διάφορες άλλες ΜΚΟ τις επόμενες ημέρες. Κάποιος τέως Υπουργός, ο οποίος συνουσιαζόταν με μια νεαρά κυρία, της έκανε δώρο και μια ΜΚΟ. Έτσι όπως σας το λέμε είναι, επακριβώς. Δεν υπάρχει κανένα αντικείμενο εργασίας, αλλά τεράστια ποσά ξοδεύονται για αυτήν τη ΜΚΟ και για να περνάει η εν λόγω κυρία όμορφα και ωραία και το παιδί της να πηγαίνει σε πανάκριβα σχολεία με οδηγούς και πάει λέγοντας.<br />Αυτά τα πράγματα συνέβαιναν στην πατρίδα μας και δυστυχώς συμβαίνουν ακόμα και τώρα και μας μιλάτε για εξωστρέφεια. Και είναι οι ίδιοι που θα ψηφίσουν το εν λόγω νομοσχέδιο οι οποίοι δεκαετίες τώρα έκαναν τα ακριβώς αντίθετα.<br />Μας φέρατε και κάποιες τροπολογίες άσχετες με το εν λόγω νομοσχέδιο. Η 1172/27 αφορά την παράταση μέχρι 28-2- 2015 της κάλυψης από τον ΕΟΠΥΥ των ασφαλισμένων του ΙΚΑ-ΕΤΑΜ, της επιχείρησης «Εταιρεία Τροχαίου Υλικού Ελλάδος» και εργαζομένων των Ναυπηγείων Σκαραμαγκά και δεύτερον της ασφαλιστικής κάλυψης των ανέργων άρθρο 5 παράγραφος 4 του ν. 2768/1999, όπως ισχύει.<br />Βλέπουμε και συμφωνούμε με την παράγραφο 1, οι πενήντα ημέρες ασφάλισης στο έτος να καλύπτουν την υγειονομική περίθαλψη των ασφαλισμένων. Η εξαίρεση αυτή μόνο για τους ασφαλισμένους του ΙΚΑ-ΕΤΑΜ και όχι η θεσμοθέτησή της για τους ασφαλισμένους των άλλων φορέων συνιστά διάκριση και έρχεται σε αντίθεση με τη συνταγματική επιταγή για ισότητα απέναντι στον νόμο. Η παράταση της ασφαλιστικής κάλυψης των ανέργων έως το 2015 μάς βρίσκει σύμφωνους και δεν θα επεκταθούμε περισσότερο για το αυτονόητο.<br />Σχετικά με την κάλυψη από τον ΕΟΠΥΥ για παροχές ασθένειας σε είδος άνευ απαιτούμενων ημερών ασφάλισης των εργαζομένων της «Εταιρείας Τροχαίου Υλικού Α.Ε.» και των Ναυπηγείων Σκαραμαγκά μετά των οικογενειών τους, δεν συμφωνούμε, διότι εισάγει διάκριση σε σχέση με άλλους εργαζομένους που δεν έχουν τον απαραίτητο αριθμό ενσήμων και δεν δικαιούνται παροχές σε είδος.<br />Η θέση της Χρυσής Αυγής είναι όλοι οι Έλληνες, χωρίς διάκριση, να δικαιούνται παροχές σε είδος από τον ΕΟΠΥΥ, άνευ απαιτουμένων ημερών ασφάλισης.<br />Με την παράγραφο 2 διαφωνούμε, επειδή προβλέπει διαφορετικό τρόπο υπολογισμού εφάπαξ για όσους αποχώρησαν μέχρι 31-8-2013 από εκείνους που αποχώρησαν από 1-9-2013 και εφεξής. Συνίσταται πάλι, δηλαδή, διάκριση σε βάρος των δεύτερων, χωρίς εντούτοις οι τελευταίοι να είχαν υποστεί μικρότερες κρατήσεις από τους πρώτους.<br /><br />Συμπερασματικά, επειδή στα περισσότερα σημεία της τροπολογίας διαφωνούμε με την εισαγωγή διακρίσεων σε βάρος του κοινωνικού συνόλου, όπως εξηγήσαμε, γι’ αυτό και την καταψηφίζουμε.<br />Με την τροπολογία 1181/32, κατ’ αρχάς, συμφωνούμε με την αποφυλάκιση των κατάδικων με σοβαρά προβλήματα υγείας, οι οποίοι έχουν εκτίσει τα 2/5 της ποινής τους και δεν καταδικάστηκαν για μια σειρά από κάποια σοβαρά εγκλήματα, όπως ανθρωποκτονία, κ.λπ..<br />Από την άλλη δεν μπορούμε να τη στηρίξουμε, γιατί στην τροπολογία δεν ρυθμίζεται το θέμα που θα προκύψει με τους αλλοδαπούς κατάδικους που θα τύχουν του ευεργετήματος, οι οποίοι θα πρέπει να απελαθούν άμεσα. Θα πρέπει πρώτα να έχει τακτοποιηθεί το θέμα της διαδικασίας απέλασης και μετά να προχωρήσουμε στην παραχώρηση αυτού του ευεργετήματος.<br />Εξάλλου το θέμα αυτό δεν εμπίπτει στην αρμοδιότητα του Υπουργείου Ανάπτυξης και Ανταγωνιστικότητας. Θα πρέπει η τροπολογία να αποσυρθεί και να έρθει σε νομοσχέδιο του αρμόδιου Υπουργείου. Αν δεν αποσυρθεί, την καταψηφίζουμε για το λόγο που προαναφέραμε.<br />Ψηφίζουμε «ΠΑΡΩΝ» στην τροπολογία 1167/22, διότι με αυτήν την τροπολογία η προεκλογική περίοδος των αυτοδιοικητικών εκλογών μειώνεται σε δύο από τέσσερις μήνες και αυτό αφορά κυρίως συνδυασμούς για τα έσοδα – έξοδα, τα βιβλία τους, κ.λπ..<br />Επίσης, επεκτείνεται κατά δεκατέσσερις ημέρες η προθεσμία για την αλλαγή των στοιχείων των εκλογικών καταλόγων και των ειδικών εκλογικών καταλόγων των ετεροδημοτών. Δεν διαφωνούμε με αυτές τις ρυθμίσεις, απλά απορούμε γιατί τρέχετε και κάνετε αλλαγές στο παρά πέντε, είτε αυτές αφορούν τα βιβλία των συνδυασμών, τους καταλόγους των ετεροδημοτών, όπως τις προάλλες. Με νόμο ρυθμίστηκε, επιτέλους, το θέμα της παράνομης ψήφου των μεταναστών στις δημοτικές εκλογές. <br />Όλα αυτά πρέπει να ξεκαθαρίζονται μήνες και μήνες πριν από κάθε εκλογές και να μην έρχεται οποιαδήποτε κυβέρνηση να κάνει αλλαγές στο παρά πέντε. <br />Την τροπολογία 1171/26 την καταψηφίζουμε, διότι η τροπολογία αυτή, όπως το καθετί που κάνει η μνημονιακή σας συγκυβέρνηση, στην ουσία είναι άνευ αντικειμένου. Στην περίπτωση πληρωμής δαπανών του Προγράμματος Δημοσίων Επενδύσεων, μεταφέρετε την ευθύνη των πληρωμών από φυσικά πρόσωπα υπόλογους, σε αρμόδιες οικονομικές υπηρεσίες των φορέων της κεντρικής διοίκησης. Δεν αλλάζετε τον τρόπο πληρωμής των δαπανών του εθνικού σκέλους του Προγράμματος Δημοσίων Επενδύσεων, αλλά στο συγχρηματοδοτούμενο σκέλος. <br />Το θέμα του δημοσιονομικού ελέγχου είναι κάτι σύνθετο, δεν εξαντλείται με μία τροπολογία, με μία αλλαγή σε κάτι. Είναι ζήτημα συνολικής θεώρησης, ζήτημα συνολικής αντιμετώπισης των πραγμάτων, ζήτημα πολιτικής αντίληψης. <br />Η όλη σας φιλοσοφία μάς βρίσκει αντίθετους, ειδικά στα οικονομικά και δημοσιονομικά. Δεν θεωρούμε ότι θα βελτιώσετε κάτι, αντίθετα πιστεύουμε ότι θα επιβαρύνετε κρατικούς μηχανισμούς και υπηρεσίες και στο τέλος θα καταλήξετε να έχετε μία οικονομική γραφειοκρατία, η οποία στην πράξη δεν θα έχει να δώσει κάτι το καινούργιο, διαφορετικό σε μία κοινωνία απ’ ό,τι έδινε τόσα χρόνια, δηλαδή το χάος, την καταστροφή, την οικονομική καταστροφή, τη μιζέρια των πάντων. <br />Δείτε γύρω σας τι γίνεται, δείτε τις ειδήσεις, όπου όλοι είναι διεφθαρμένοι, οι Πρωθυπουργοί σας, οι Υπουργοί σας, Βουλευτές, αυτό που συμβαίνει με τις ΜΚΟ, όταν χρόνια φώναζαν πολλοί, αλλά κανείς δεν είχε εισακουστεί, όπου ενδεχομένως εκατοντάδες εκατομμύρια ευρώ έχουν πεταχτεί στα σκουπίδια, στην κυριολεξία, σε ανθελληνικές πράξεις και ενέργειες, όπως ήταν και με αυτό το ανθελληνικό σχέδιο Ανάν, το οποίο χρηματοδοτήθηκε από μη κυβερνητικές οργανώσεις, «αμερικανικές», «κυπριακές», «ελληνικές» και που ευτυχώς πήγε στα σκουπίδια. <br />Δείτε τα χάλια γύρω σας και σταματήστε να ασχολείστε με τη Χρυσή Αυγή και τον Αρχηγό της, τα στελέχη της που είναι πεντακάθαρα και μεριμνούν όσο κανένας άλλος για το καλό αυτού του τόπου. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς.<br />Ο ειδικός αγορητής της Δημοκρατικής Αριστεράς κ. Θωμάς Ψύρρας έχει τον λόγο.</speech><speech by="#s300"><from> ΘΩΜΑΣ ΨΥΡΡΑΣ</from> Κύριε Υπουργέ, με το σχέδιο νόμου προωθείται η συγχώνευση δύο φορέων, η συνάφεια των οποίων δεν είναι σαφής. <br />Πρόκειται για δύο οργανισμούς με αρκετά διαφορετική γκάμα δραστηριοτήτων. Επομένως μπορεί μεν με τη συγχώνευση να μειώνονται τα λειτουργικά έξοδα, αλλά αυτό δεν φτάνει, γιατί η λειτουργικότητα του υπό δημιουργία φορέα δεν είναι δεδομένη. Επειδή βλέπουμε ότι με το σχέδιο νόμου έχουμε να κάνουμε και με μία απλή σύμπτυξη των δύο καταστατικών και επιπλέον επειδή δεν υπάρχει η πρόνοια μέσα στο νομοσχέδιο να δηλώνεται έστω ένα προσχέδιο οργανογράμματος, δεν είμαστε αισιόδοξοι για την επιτυχία του εγχειρήματος της συγχώνευσης. <br />Επιπλέον, από την έως τώρα συζήτηση δεν απαντήθηκε ένα καίριο ερώτημα, η σχέση του νέου φορέα με την κεντρική διοίκηση, ποιος, δηλαδή, θα είναι ο ρόλος της Γενικής Διεύθυνσης Διεθνούς Οικονομικής και Εμπορικής Πολιτικής του Υπουργείου Ανάπτυξης και η σχέση με την υπό διαμόρφωση εταιρεία. <br />Η έκθεση των Ολλανδών εμπειρογνωμόνων προωθούσε έναν σαφή διαχωρισμό ανάμεσα σε αυτόν που θα όριζε την εμπορική στρατηγική της χώρας και σε αυτόν τον φορέα που θα έφερνε εις πέρας τα όσα έπρεπε να διεκπεραιωθούν. Το Υπουργείο δεν φαίνεται να συναινεί σε αυτό, αλλά δεν αιτιολογεί τη θέση του γιατί το κάνει. <br />Έρχομαι στα άρθρα. Στην παράγραφο 4 του άρθρου 1 προβληματίζει το γεγονός ότι η αρμοδιότητα του καθορισμού θα δοθεί σε ένα διοικητικό συμβούλιο, διορισμένο μόνο από τον Υπουργό με μία υπουργική απόφαση. <br />Γιατί να μη γίνεται αυτή η διαδικασία μέσω της Βουλής; Επιπλέον, στην παράγραφο 10 του ίδιου άρθρου γίνεται αναφορά στη δυνατότητα προσλήψεων από την αγορά. Υπάρχουν, επίσης, προβλέψεις για συμβάσεις αορίστου και ορισμένου χρόνου έμμισθης εντολής, για μετατάξεις και αποσπάσεις προσωπικού, ακόμα και για δανεισμό από τον ιδιωτικό τομέα με ειδική συμφωνία.<br />Φτιάχνετε ένα πλαίσιο μιας τεράστιας ευελιξίας, αλλά δεν γίνεται αυτό να μη συνοδεύεται και από μια εκτίμηση για τις ανάγκες της νέας εταιρείας σε προσωπικό. Πρέπει επιτέλους μέσα στο νομοσχέδιο να μιλήσουμε συγκεκριμένα και με αριθμητικά δεδομένα. Δεν υπάρχει εκτίμηση του Υπουργείου για τον αριθμό που απαιτεί το νέο σχήμα. Πώς θα λειτουργήσει; Με πόσους; Επιπλέον, δεν υπάρχει δέσμευση και για τα κριτήρια επιλογής. Θα καθορίζονται από το ΑΣΕΠ; <br />Στο άρθρο 2 η εκκαθάριση του ΟΠΕ και η μεταφορά των εργαζομένων, όπως περιγράφεται, συνιστά ένα στοίχημα με μεγάλες δυσκολίες, εξαιτίας της πολυπλοκότητας των ζητημάτων που ενδέχεται να ανακύψουν στην πορεία. <br />Από την άλλη πλευρά, πρέπει να διασφαλιστεί ότι δεν θα υπάρξουν προβλήματα στην εύρυθμη εκτέλεση των προγραμμάτων και των δράσεων που ήδη έχουν αναληφθεί. <br />Στην παράγραφο 1 του άρθρου 3 αναφέρεται, αλλά δεν περιγράφεται, η διαδικασία αξιολόγησης του προσωπικού. Κάποια στιγμή είχε ακουστεί ότι θα υπάρξει μια διαδικασία εξωτερικού συμβούλου, αλλά δεν έγινε η αναλυτικότερη αναφορά που ζητήσαμε. <br />Μια επισήμανση για τα ζητήματα του προσωπικού. Είχε ζητηθεί από τους εργαζόμενους να εφαρμοστούν οι διατάξεις του π.δ. 178/2002 για το προσωπικό, δηλαδή για μέτρα σχετικά με την προστασία των δικαιωμάτων των εργαζόμενων στην περίπτωση μεταβίβασης των επιχειρήσεων και επιπλέον η συμμόρφωση με την οδηγία 9850 της Κοινότητας. <br />Με το άρθρο 4, προβλέπονται ετήσια επιχειρησιακά σχέδια, αποτυπωμένα σε μνημόνια συνεργασίας ανάμεσα στα δύο Υπουργεία, το Υπουργείο Εξωτερικών και το Υπουργείο Ανάπτυξης, ώστε να προωθηθούν οι εξαγωγές και να προσελκυστούν επενδύσεις. <br />Η πρακτική των μνημονίων συνεργασίας μπορεί να είναι ένα θετικό βήμα υπό την προϋπόθεση ότι θέτει συγκεκριμένο πλαίσιο και στόχους για τη συνεργασία των δύο δομών. Σε γενικές γραμμές είναι θετική η κατεύθυνση συντονισμού των δύο Υπουργείων και μάλιστα με αυτά τα μνημόνια συνεργασίας. Θετική είναι και η λογική της διυπουργικής κινητικότητας που καθιερώνει για έναν αριθμό υπαλλήλων, αρκεί αυτή η κινητικότητα να μην αποβαίνει εις βάρος του εξειδικευμένου προσωπικού που διαθέτει η διοίκηση. <br />Στο άρθρο 4, αναφορικά με τα ζητήματα μετακίνησης προσωπικού που τίθενται στις παραγράφους 5, 6 και 7, υπάρχει ο κίνδυνος να δημιουργηθεί μία άνιση κατάσταση. Ενώ μπορεί να διατίθενται από το ΥΠΕΞ προς την εταιρεία κατά τεκμήριο καταρτισμένα στελέχη, η αντίστροφη διαδικασία διάθεσης προσωπικού από την εταιρεία προς τις υπηρεσίες του Υπουργείου Εξωτερικών ενδέχεται να είναι άνιση, γιατί δεν υπάρχει διασφάλιση ότι το προσωπικό θα είναι αντίστοιχων προσόντων. Βεβαίως, είναι σημαντικό να αξιοποιηθεί μέσα σε αυτήν τη διαδικασία πλήρως η εμπειρία και η τεχνογνωσία των στελεχών της οικονομικής διπλωματίας.<br />Στην παράγραφο 7, η εταιρεία μπορεί εντός των ορίων του ετήσιου προϋπολογισμού της να προσλαμβάνει μονίμους κατοίκους του κράτους όπου εδρεύουν οι υπηρεσίες οικονομικών και εμπορικών υποθέσεων. Οι όροι και οι προϋποθέσεις με τις οποίες θα γίνονται αυτές οι προσλήψεις παραμένουν ασαφείς στο σχέδιο νόμου.<br />Ενώ, λοιπόν, συχνά έχει επισημανθεί η αναγκαιότητα συντονισμού για την αποτελεσματικότερη εξωστρέφεια, το εν λόγω άρθρο δεν φαίνεται να αντιμετωπίζει την πολυδιάσπαση φορέων, ενεργειών και πόρων, αφού θεμελιώνει ένα τριπλό σχήμα, Υπουργείο Εξωτερικών, Υπουργείο Ανάπτυξης, «Ελληνική Εταιρεία Επενδύσεων Εξωτερικού Εμπορίου». Αυτό από μόνο του συνιστά ένα σχήμα βαρύ και φοβούμαστε ότι θα είναι περισσότερο δυσκίνητο και περισσότερο γραφειοκρατικό.<br />Έρχομαι, κύριοι συνάδελφοι, σε μια τροπολογία την οποία προτείνει η ΔΗΜΑΡ. Θα παρακαλούσα, κύριε Υπουργέ, να σταθείτε ευμενώς απέναντι σε αυτήν την τροπολογία.<br />Μετά τους εμπρησμούς και τις καταστροφές στις 12 Φεβρουαρίου 2012 στο κέντρο της Αθήνας, η τότε πολιτική ηγεσία είχε φέρει πράξη νομοθετικού περιεχομένου για την άμεση αποκατάσταση των ζημιών. Ανάμεσα στους δικαιούχους των αποζημιώσεων είναι οι μισθωτές, ιδιοκτήτες επιχειρήσεων, καταστημάτων, αλλά και εννέα κτηρίων μεγάλης αρχιτεκτονικής και πολιτισμικής αξίας. Ενδεικτικά αναφέρω τους κινηματογράφους «ΑΤΤΙΚΟΝ» και «ΑΠΟΛΛΩΝ», έργο του Τσίλερ. <br />Τι έχει συμβεί; Η Περιφέρεια Αττικής είχε ανακοινώσει δέσμευση ποσού 10 εκατομμυρίων ευρώ, για να μπορούν οι πληγέντες να προχωρήσουν άμεσα στην αποκατάσταση των ζημιών. Η συγκεκριμένη τροπολογία είχε σταλεί από τον Δήμαρχο Αθηναίων κ. Καμίνη προς τον Υπουργό Εσωτερικών κ. Μιχελάκη στις 25-10-2013, δεν υπήρξε όμως κάποια ανταπόκριση. <br />Μετά τη διενέργεια των απαραίτητων ελέγχων και αυτοψιών, η αρμόδια υπηρεσία του Δήμου Αθηναίων διαπίστωσε την ανάγκη τροποποιήσεων στην υφιστάμενη πράξη νομοθετικού περιεχομένου, ώστε να προχωρήσουν οι αποζημιώσεις. Αναλυτικά μπορείτε να τις δείτε στο κείμενο της τροπολογίας. <br />Πάντως, το ζήτημα δεν πρέπει να μείνει μετέωρο. Περνώντας την οδό Σταδίου αντιλαμβάνεστε ποιο είναι το πρόβλημα. Είναι το πρόβλημα μιας άθλιας εικόνας των καμένων κτηρίων για το κέντρο της Αθήνας. Η εικόνα κατάρρευσης ιστορικών κτηρίων στο κέντρο της πρωτεύουσας, η ανάγκη επαναλειτουργίας των επιχειρήσεων που είχαν πληγεί καθιστά την τροπολογία εξαιρετικά μεγάλης σημασίας.<br />Σας ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς, κύριε Ψύρρα.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και δύο εκπαιδευτικοί - συνοδοί τους από το 27ο Δημοτικό Σχολείο του Πειραιά.<br />Η Βουλή τούς καλωσορίζει.<br /><br />Κύριε Υφυπουργέ, έχετε ζητήσει τον λόγο;</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Παρακαλώ να κάνετε τη δήλωση για την Τετάρτη.</speech><speech by="#s125"><from>ΠΡΟΕΔΡΕΥΟΥΣΑ</from> Προφανώς θα την κάνω. <br />Ενημερώνω το Σώμα ότι τα άρθρα και οι τροπολογίες θα ψηφιστούν την Τετάρτη, στη συζήτηση στην Ολομέλεια, σε έργο νομοθετικής εργασίας.<br />Τον λόγο έχει ο κ. Μηταράκης για κάποιες βελτιώσεις.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Ευχαριστώ, κυρία Πρόεδρε.<br />Απλώς θέλω να εξηγήσω στους κυρίους και κυρίες συναδέλφους ότι ο Υπουργός Ανάπτυξης κ. Χατζηδάκης βρίσκεται στις Βρυξέλλες στο πλαίσιο του Συμβουλίου Υπουργών Ανταγωνιστικότητας και κατά συνέπεια, για λόγους νομικής τάξης, δεν μπορεί να γίνουν δεκτές σήμερα τροπολογίες Βουλευτών ή νομοτεχνικές βελτιώσεις. Αυτό φυσικά δεν θα ήταν σωστό ούτε δίκαιο.<br />Ζητήθηκε, λοιπόν, από το Προεδρείο της Βουλής να αναβληθεί για την Τετάρτη η ψήφιση των άρθρων και των τροπολογιών και η αποδοχή τους από τον Υπουργό, αλλά να ανακοινώσω εγώ σήμερα τις νομοτεχνικές βελτιώσεις, να τις μοιράσω, ώστε να έχουν γνώση οι κυρίες και κύριοι Βουλευτές. Συνολικά καταθέτουμε έντεκα νομοτεχνικές βελτιώσεις. <br />Πρώτον σε ό,τι αφορά τον «Ενιαίο Φορέα Εξωστρέφειας», επειδή τέθηκε από πολλούς συναδέλφους και παρά το ότι ο ν. 3861/2010 για τη «Διαύγεια» ήδη καταλαμβάνει τον «Invest in Greece» και πλέον τη διάδοχο «Ελληνική Εταιρεία Επενδύσεων και Εξωτερικού Εμπορίου», η οποία θα αναρτά όλες τις σχετικές πράξεις εκεί, το συμπεριλαμβάνουμε αυτό και ρητά στο καταστατικό για λόγους τάξης.<br />Προβλέπουμε τη δημιουργία συμβουλευτικής υποστήριξης του διοικητικού συμβουλίου από υποστηρικτική επιτροπή με τη συμμετοχή εκπροσώπων συλλογικών φορέων.<br />Τρίτον, προβλέπεται και ρητά ο χρόνος μετάβασης του προσωπικού του ΟΠΕ στη νέα εταιρεία, εφόσον επιλέξουν να απασχοληθούν σε αυτήν και αναλάβουν υπηρεσία.<br />Δεύτερον, αναφορικά με την τροπολογία του Υπουργείου σχετικά με τον αναπτυξιακό νόμο και δη με τη ρύθμιση περί παράτασης της προθεσμίας ολοκλήρωσης των επενδυτικών σχεδίων, προβλέπεται παράταση της προθεσμίας ολοκλήρωσης των σχεδίων του ν. 3299/2004 μέχρι τις 31-12-2015 και δυνατότητα με αίτηση και με διαδικασία που θα οριστεί με υπουργική απόφαση να ζητηθεί περαιτέρω μονοετής παράταση μέχρι τις 31 Δεκεμβρίου 2016.<br />Επίσης, επεκτείνουμε στα επενδυτικά σχέδια των δύο κύκλων του 2012 τη δυνατότητα να υποβάλουν την έγκριση δανείου μετά την έκδοση της απόφασης υπαγωγής και πάντως πριν από την εκταμίευση.<br />Τέλος, ως προς την τροπολογία του Υπουργείου σχετικά με τις επαγγελματικές μισθώσεις και ειδικά ως προς τις υφιστάμενες μισθώσεις, για λόγους ισορροπίας και αναλογικότητας της ρύθμισης, αφαιρούμε την πρόβλεψη για εξάμηνη προμήνυση εκ μέρους του μισθωτή και καταβολή τεσσάρων ενοικίων σε περίπτωση καταγγελίας από μέρους του.<br />Με σκοπό την αποφυγή αιφνιδιασμού λόγω της κατάργησης του ενοικιοστασίου των μισθωτών, των οποίων η δωδεκαετής μίσθωση έχει λήξει ή λήγει, και προκειμένου να δώσουμε χρονικό περιθώριο διαπραγμάτευσης, προβλέπουμε μεταβατικό διάστημα έξι μηνών, μέχρι τις 31 Αυγούστου του 2014, κατά το οποίο  με την καταγγελία εκ μέρους του μισθωτή θα οφείλονται μισθώματα έξι μηνών.<br />Τις καταθέτω για τα Πρακτικά.<br /></speech><speech by="#s125"><from>ΠΡΟΕΔΡΕΥΟΥΣΑ</from> Παρακαλώ να διανεμηθούν οι νομοτεχνικές βελτιώσεις. <br />Επαναλαμβάνω ότι η συζήτηση θα ολοκληρωθεί σήμερα επί των τροπολογιών και επί των άρθρων, αλλά η ψήφιση, όπως είπε και ο κ. Μηταράκης, θα γίνει την Τετάρτη, όταν θα είναι εδώ κι ο κύριος Υπουργός. <br />Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Μωραΐτης.<br />ΝΙΚΟΛΑΟΣ ΜΩΡΑΪΤΗΣ: Με τον νόμο που φέρνετε, όπως τονίσαμε και στη συζήτηση επί της αρχής, όχι μόνο δεν θα έχουμε ανάπτυξη προς όφελος της εργατικής τάξης και των πλατιών λαϊκών στρωμάτων, αλλά θα έχουμε παραπέρα επίθεση στις μικρές επιχειρήσεις και στους αυτοαπασχολούμενους. <br />Επίσης, οι συνέπειες θα είναι αρνητικές για τους εργαζόμενους στις μικρές επιχειρήσεις, στους κλάδους που μονοπωλούν το εμπόριο στο σύνολό του, στην αγροτική και κτηνοτροφική παραγωγή, καθώς η αντιαγροτική πολιτική της Κυβέρνησης, σε συνδυασμό με την αγροκτόνα πολιτική της ΚΑΠ, την οποία στηρίζετε όλοι με νύχια και δόντια, θα οδηγήσει σε βίαιο, μαζικό ξεκλήρισμα τη φτωχή αγροτιά. Στο σημείο αυτό θέλουμε να χαιρετίσουμε το χθεσινό μεγαλειώδες συλλαλητήριο στο κέντρο της Αθήνας. Θα έχουμε μάζεμα γης και παραγωγής σε λίγα χέρια, σε καπιταλιστικές εκμεταλλεύσεις. <br />Όμως, από τη δημιουργία αυτού του φορέα που κάνετε θα υπάρχουν και οι πραγματικά ωφελημένοι. Θα είναι οι μεγάλες επιχειρήσεις, τα εμπορικά κέντρα, τα μονοπώλια που κυριαρχούν και ελέγχουν το εμπόριο και τις εξαγωγές. Για τους μισθωτούς θα έχουμε μερική, ελαστική δουλειά. Θα επεκταθεί με βάση τις ανάγκες της επιχείρησης, ενώ για την οικογενειακή επιχείρηση, για τον ιδιοκτήτη εργαζόμενο θα σημαίνει εργασία χωρίς τέλος, όλη τη μέρα, όλες τις μέρες της εβδομάδας, εξόντωση κυριολεκτικά και θα αφανίζονται ο ένας μετά τον άλλον. Με λίγα λόγια, θα έχουμε σάρωμα των λαϊκών δικαιωμάτων, αλλά πάνω στα συντρίμμια και στην εξόντωση των πολλών μικρών ΕΒΕ θα έχουμε κυριαρχία των μονοπωλίων. <br />Στον σύγχρονο καπιταλισμό, τα μονοπώλια συγκεντρώνουν στα χέρια τους όλο και περισσότερο την παραγωγή, το εμπόριο, τον τουρισμό και κάθε οικονομική δραστηριότητα σε κάθε κλάδο. Η μονοπώληση είναι μονόδρομος σε αυτές τις συνθήκες. Επιταχύνθηκε με την ένταξη της χώρας στην Ευρωπαϊκή Ένωση, διευκολύνεται από την οικονομική καπιταλιστική κρίση και θα συνεχιστεί πιο ορμητικά από την οικονομική ανάπτυξη που σχεδιάζουν οι αστικές κυβερνήσεις. Η ανάπτυξη των μονοπωλίων και οι πολιτικές που την υπηρετούν περιορίζουν κάθε μέρα, όλο και περισσότερο, τη δυνατότητα μιας μικρής επιχείρησης να εξασφαλίσει στον αυτοαπασχολούμενο, στον μικροέμπορο, ένα αξιοπρεπές μεροκάματο και μία σταθερή εργασία, πολύ περισσότερο να μπει στην αγορά και ακόμα περισσότερο να αποκτήσει εξαγωγικές δυνατότητες. <br />Η κατάσταση αυτή, κατά τη γνώμη μας, δεν είναι προσωρινή, πολύ περισσότερο δεν πρόκειται να έρθει μία εποχή όπου οι εκατοντάδες χιλιάδες μικροεπιχειρήσεις θα ευημερούν στη χώρα. Όσο κι αν προσπαθεί ο αυτοαπασχολούμενος, ο φτωχός αγρότης και κτηνοτρόφος, όσο κι αν δουλέψει, όσες ικανότητες κι αν διαθέτει, δεν μπορεί και δεν πρόκειται να αντιστρέψει τις βασικές οικονομικές εξελίξεις. <br />Σήμερα είναι αυταπάτη ότι μπορεί να γίνει μεγαλοεπιχειρηματίας και να γλιτώσει από τη δύσκολη θέση. Τα περιορισμένα μέσα παραγωγής και τα κεφάλαια που διαθέτει δεν προσφέρουν μια τέτοια προοπτική. Κάθε άλλη πρόταση που διακηρύσσει το αντίθετο είναι και ανεδαφική και αποπροσανατολιστική. Αυτοί που την υπερασπίζονται, δήθεν για τη ραχοκοκαλιά της οικονομίας, για τους μικρούς ΕΒΕ, σπέρνουν αυταπάτες, τους κοροϊδεύουν χοντρά, αυτοαπασχολούμενους, φτωχομεσαία αγροτιά και βιοτέχνες. <br />Το ΚΚΕ προτείνει τον μοναδικό ρεαλιστικό δρόμο που μπορεί να δώσει απάντηση στα σημερινά αδιέξοδα. Μόνο η λαϊκή εξουσία μπορεί να διαχειριστεί την κοινωνική εξέλιξη προς όφελος των σημερινών και αυριανών αναγκών των αυτοαπασχολούμενων, της εργατικής τάξης και της φτωχής αγροτιάς με σίγουρη δουλειά, με ανθρώπινο ωράριο και ανθρώπινες συνθήκες εργασίας, με εισόδημα και κοινωνικές παροχές που να ικανοποιούν τις σύγχρονες λαϊκές ανάγκες, με δωρεάν υγεία, παιδεία, επαρκή χρόνο για ξεκούραση, κοινωνική ασφάλιση. Σήμερα όλα αυτά θυσιάζονται στον βωμό της κερδοφορίας των μονοπωλίων και η εκμετάλλευση παίρνει καθημερινά όλο και μεγαλύτερες διαστάσεις. <br />Αυτό, όμως, μπορεί να γίνει μόνο όταν μετατραπούν σε λαϊκή περιουσία τα συγκεντρωμένα μέσα παραγωγής, η γη, τα μέσα και οι τομείς στρατηγικής σημασίας. Αυτός είναι ο μόνος δρόμος. Κατά τη γνώμη μας, οι εργαζόμενοι και τα άλλα πλατιά λαϊκά στρώματα πρέπει να παλέψουν για να αξιοποιηθούν ο κοινωνικός πλούτος, οι πλουτοπαραγωγικές δυνάμεις και οι πηγές της χώρας για μία ριζικά διαφορετική προοπτική, με λαϊκή οικονομία, με λαϊκή εξουσία, με αποδέσμευση από την Ευρωπαϊκή Ένωση και μονομερή διαγραφή του χρέους. <br />Σε ό,τι αφορά στα άρθρα. Με το πρώτο άρθρο αλλάζετε στην ουσία την ονομασία της υφιστάμενης εταιρείας «Επενδύστε στην Ελλάδα», την οποία ονομάζετε «Ελληνική Εταιρεία Επενδύσεων και Εξωτερικού Εμπορίου». Αναφερθήκαμε σχετικά και στη συζήτηση στην επιτροπή. Είπαμε ότι το θέμα δεν είναι η αλλαγή της ονομασίας. Το θέμα είναι ποιον υπηρετεί η πολιτική σας. Η πολιτική σας υπηρετεί τα μονοπώλια και όχι τους εργαζόμενους. <br />Στο άρθρο 2 κάνετε ρυθμίσεις που αφορούν την εκκαθάριση του υφιστάμενου οργανισμού. <br />Στο άρθρο 3, που αφορά τους εργαζόμενους, παρ’ ότι πριν από λίγο ο κύριος Υφυπουργός είπε για κάποιες ρυθμίσεις που αφορούν τους εργαζόμενους των δύο καταργημένων οργανισμών, εμείς θέλουμε να εκφράσουμε την έντονη ανησυχία μας για την τύχη αυτών των εργαζομένων. Θα κρέμεται πάνω από το κεφάλι τους η απειλή της διαθεσιμότητας και των απολύσεων. Είναι άλλο πράγμα η βούληση του νομοθέτη και άλλο η ρητή διαβεβαίωση για την απορρόφηση του συνόλου των εργαζομένων στη νέα εταιρεία. Κατά τη γνώμη μας κάτι τέτοιο δεν προβλέπεται στο άρθρο 3. <br />Στο άρθρο 4 μπαίνει και το Υπουργείο Εξωτερικών στην υπηρεσία εξυπηρέτησης των συμφερόντων των μονοπωλιακών ομίλων των επιχειρήσεων και μάλιστα με χρήματα των εργαζομένων. <br />Σχετικά με τις τροπολογίες θα αναφερθώ στη δευτερολογία μου. Θα ήθελα, όμως, να σταθώ σε μία τροπολογία που κατέθεσε το ΚΚΕ και αφορά στα διόδια. <br />Η επιβολή των διοδίων για τη χρήση των εθνικών οδών έχει πάρει κατά τη γνώμη μας χαρακτήρα πρόκλησης απέναντι στα λαϊκά στρώματα. Στην ουσία ο λαός καλείται να πληρώσει διπλά τα έργα. Τα πληρώνει στην κατασκευή τους, αλλά τα πληρώνει και στη χρήση τους, αφού το κράτος τα παραχωρεί για μακροχρόνια εκμετάλλευση. <br />Αυτό το συζητούσαμε πριν από λίγο καιρό εδώ στη Βουλή και παρά τις διαβεβαιώσεις του Υπουργείου τότε, δώσατε στους επιχειρηματικούς ομίλους διασφαλισμένα κέρδη με την εγγύηση του δημοσίου, ακόμη και για τριάντα χρόνια. Η πρόκληση αυτή γίνεται μεγαλύτερη, βέβαια, με τη συνεχή διεύρυνση των διοδίων σε νέους σταθμούς και με τις μεγάλες αυξήσεις που έχουν επιβληθεί και θα επιβάλλονται στο μέλλον. Αυτό προβλέπουν οι συμβάσεις παραχώρησης. <br />Για όλους αυτούς τους λόγους, η Κοινοβουλευτική Ομάδα του ΚΚΕ καταθέτει την πρόσθετη τροπολογία, με την οποία ζητεί την πλήρη κατάργηση των διοδίων αλλά και την τοποθέτηση των άλλων κομμάτων.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε συνάδελφε.<br />Ο εκπρόσωπος των Ανεξαρτήτων Δημοκρατικών Βουλευτών κ. Γεώργιος Κασαπίδης έχει τον λόγο.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κυρία Πρόεδρε. <br />Στη σημερινή συζήτηση επί των άρθρων του σχεδίου νόμου για τη δημιουργία του Ενιαίου Φορέα Εξωστρέφειας, μετά και τη χθεσινή παρέμβαση του Υπουργού, φαίνεται ότι δεν ικανοποιούνται ούτε κατά το ελάχιστο, έστω κι ένα από τα εννέα αιτήματα που καταθέσαμε ως Δημοκρατικοί Ανεξάρτητοι Βουλευτές. <br />Μάλιστα, καταθέσαμε στοχευμένες προτάσεις επί ουσιαστικών παρεμβάσεων, οι οποίες θα μπορούσαν να ολοκληρώσουν αυτήν την προσπάθεια της Κυβέρνησης και του Υπουργείου σας, κύριοι Υφυπουργοί, δεδομένου ότι ευθύς εξαρχής, όπως θυμάστε και στην επιτροπή, είχαμε εκφράσει τη θετική μας προσδοκία ως προς την πρωτοβουλία αυτής της Κυβέρνησης. Στη συνέχεια, όμως, είδαμε ότι αυτή η πρωτοβουλία είναι κολοβή. <br />Κι είναι κολοβή η πρωτοβουλία αυτή, γιατί –θα το επισημάνω και σήμερα- ο Ενιαίος Φορέας Εξωστρέφειας δεν είναι ενιαίος φορέας, γιατί ακριβώς το σημαντικότερο κομμάτι της εθνικής οικονομίας, αυτό της αγροτικής οικονομίας, δεν εκφράζεται μέσα σε αυτό το νομοσχέδιο, δεν εκπροσωπείται καν. Δεδομένου ότι το Υπουργείο Αγροτικής Ανάπτυξης και Τροφίμων έχει δικό του ξεχωριστό προϋπολογισμό για την υποστήριξη των εξαγωγών της χώρας, αυτό μας παραξενεύει και δεν μας βρίσκει καθόλου σύμφωνους. Αντιθέτως, επισημαίνουμε αυτήν την αστοχία, αυτήν την παράλειψη, η οποία δεν βελτιώνεται.<br />Επίσης, σας επισήμανα χθες, κύριε Υφυπουργέ, ότι οι εξαγωγές για τη χώρα μας είναι ένας επιδιωκόμενος στόχος. Μάλιστα, δεν διαφωνεί κανείς σε αυτό. <br />Θα μπορούσε σε αυτό το νομοσχέδιο να προστεθεί και μια διάταξη, μια λέξη, που να υποδηλώνει και την προσπάθεια που καταβάλλουν η Κυβέρνηση και το Υπουργείο για την υποκατάσταση των εισαγωγών, τις έμμεσες εξαγωγές, οι οποίες στο συνολικό εμπορικό ισοζύγιο της χώρας ανέρχονται στα 45 δισεκατομμύρια ευρώ. Σαφώς δεν μπορούμε να παράγουμε άμεσα ούτε αυτοκίνητα, ούτε να βγάλουμε τα πετρέλαιά μας ούτε άλλα τέτοια βιομηχανικά προϊόντα. Ωστόσο από τα εξίμισι δισεκατομμύρια ευρώ των αγροτικών προϊόντων σαφώς και μπορούμε να καλύψουμε τουλάχιστον τα μισά με την αύξηση της εγχώριας παραγωγής. <br />Θα ήθελα να επισημάνω και να σταθώ περισσότερο σε αυτά τα στοιχεία, τα δεδομένα, γιατί σε πολλούς μπορεί να φαντάζουν ότι είναι εντελώς ουτοπικά ή εντελώς εξωπραγματικά. Ωστόσο, για όλους όσοι ασχολούμαστε με την αγροτική οικονομία είναι πράγματι αδιανόητο το ότι η χώρα μας εισάγει το 73% των αγροδιατροφικών της προϊόντων που δίνουν καθημερινά τα αναγκαία για τη ζωή τρόφιμα στους Έλληνες πολίτες. Δηλαδή ουσιαστικά η χώρα μας έχει χρεοκοπήσει διατροφικά από τις αρχές της δεκαετίας του ’90, οπότε και παρατηρούνται αυτές οι τεράστιες εισαγωγές και οι εξαρτήσεις σε τρόφιμα. <br />Έχουμε, λοιπόν –και θα καταθέσουμε και τα στοιχεία και μια πρόταση ως Δημοκρατικοί Ανεξάρτητοι Βουλευτές- συγκεκριμένους τομείς, όπως το μοσχαρίσιο κρέας, νωπό ή κατεψυγμένο, όπου η συνολική αξία που εισάγεται κάθε χρόνο στη χώρα ανέρχεται περίπου στα 400 εκατομμύρια ευρώ. Η ετήσια εισαγωγή της χώρας στα χοιρινά κρέατα αγγίζει τα τριακόσια πενήντα εκατομμύρια ευρώ. <br />Στις ζωοτροφές οι εισαγωγές της χώρας κατ’ έτος είναι 310 εκατομμύρια ευρώ. Στα γαλακτοκομικά προϊόντα οι εισαγωγές της χώρας αγγίζουν τα 700 εκατομμύρια ευρώ. Με τα μέτρα που θέλετε να πάρετε, κύριε Υπουργέ, με την παράταση της ζωής του φρέσκου παστεριωμένου γάλακτος αυτό το νούμερο θα αυξηθεί. Αντί, λοιπόν, να στηρίζουμε τις εξαγωγές, υποβοηθούμε τις εισαγωγές. <br />Στα ψάρια και τα παρασκευάσματα ψαριών, όσο κι αν πιστεύουμε και ξέρουμε ότι είμαστε πλεονασματικοί, ωστόσο κατ’ έτος εισάγουμε ψάρια 380 εκατομμυρίων ευρώ. Είμαστε πλεονασματικοί. Άλλα 370 εκατομμύρια ευρώ τα εισάγουμε λόγω κάποιων αστοχιών ή λόγω έλλειψης αλιευτικής πολιτικής στη χώρα.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Στα άλλα έχετε αριθμούς;</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Θα σας τα καταθέσω, κύριε Βορίδη. Μπορείτε να τα πάρετε και από τα Πρακτικά. Πρόκειται για μια δουλειά που έγινε εδώ και δύο χρόνια και τη φωνάζουμε. Δυστυχώς, δεν ασχολούνται επισταμένως αυτοί που θα έπρεπε να ασχοληθούν. Ερχόμαστε και σε αυτό το νομοσχέδιο και δεν λαμβάνονται υπ’ όψιν ούτε καν αυτά τα στοιχεία, γιατί ακριβώς δεν υπάρχει επικοινωνία μεταξύ των συναρμόδιων Υπουργείων.<br />Συνεχίζω. Στα φρούτα και στα λαχανικά, όπου κι εκεί είμαστε πλεονασματικοί με εξαγωγές κατ’ έτος ύψους περίπου 1,5 δισεκατομμυρίου, έχουμε εισαγωγές 680 εκατομμυρίων ευρώ πάλι. Και πού γίνεται αυτό; Γίνεται στη χώρα του ήλιου, στη χώρα της πρωιμότητας, στη χώρα της γόνιμης γης για τα φρούτα, τα λαχανικά, για όλα αυτά που λέμε ότι είναι και της υγιεινής διατροφής. <br />Ως προς τα κουκιά σόγιας, σε μια χώρα μεσογειακή, όπου η φυσιογνωμία της αγροτικής παραγωγής χαρακτηρίζεται από τα ψυχανθή, που είναι στην ίδια οικογένεια με τη σόγια και μάλιστα προσαρμοσμένα στην πατρίδα μας -όπως είναι τα κτηνοτροφικά κουκιά, που έχουν περιεκτικότητα πρωτεΐνης πάνω από 35%- εμείς εισάγουμε σόγια από το εξωτερικό αξίας 90 εκατομμυρίων ευρώ, για να ταΐζουμε την ελλειμματική κτηνοτροφία μας. <br />Τέλος, το ψωμί που τρώμε παράγεται από άλευρα μαλακού σίτου, για τον οποίο η χώρα δαπανά 170 εκατομμύρια ευρώ ετησίως για εισαγωγές. Αυτό σημαίνει το 80% περίπου του ψωμιού που τρώμε καθημερινά είναι είτε από εισαγόμενα σιτηρά ή από κατεψυγμένη εισαγόμενη ζύμη ή από εισαγόμενα άλευρα.<br />Καταθέτω αυτούς τους πίνακες με τα στοιχεία από τη Στατιστική Υπηρεσία, με μια επεξεργασία που έγινε εδώ και δύο χρόνια, για να υποδηλώσω, λοιπόν, ότι συνολικά αυτά τα νούμερα τα οποία σάς ανέφερα αντιπροσωπεύουν τρία δισεκατομμύρια εισαγωγών που κάνει η χώρα και θα μπορούσαμε να στοχεύσουμε στην υποκατάστασή τους με την αντίστοιχη εγχώρια παραγωγή. <br /><br />Εάν, λοιπόν, αυτά τα 3 δισεκατομμύρια τα φορολογήσουμε με 9%, που είναι ο ΦΠΑ στα αγροτικά προϊόντα και με 13% φόρο που θέλει να βάλει η Κυβέρνηση στους αγρότες, τα έσοδα του κράτους κατ’ έτος, εφόσον πιάσουμε αυτήν την αυτάρκεια, μπορούν να ανέλθουν στα επιπλέον 665 εκατομμύρια ευρώ.<br />Παράλληλα, είναι άλλα δύο ευλογημένα προϊόντα της πατρίδας μας, η φέτα -για την οποία θα το πω ακόμα μια φορά και θα το λέω μέχρι να ανατραπεί αυτή η προοπτική της παραχώρησης του ονόματος της φέτας στον Καναδά- και το ελαιόλαδο, στα οποία η σημερινή Κυβέρνηση τα έχει θαλασσώσει. Αν, λοιπόν, αξιοποιήσουμε και την προοπτική της φέτας στις διεθνείς αγορές αλλά και του ελαιολάδου, με τα σύγχρονα επιστημονικά δεδομένα που καθιστούν το ελληνικό ελαιόλαδο -με βάση φαρμακευτικές ουσίες που υπάρχουν μέσα του- ως το κορυφαίο παγκοσμίως μακράν του δευτέρου, μπορεί η χώρα να αποκομίσει 1,150 δισεκατομμύριο ευρώ επιπλέον έσοδα από τις εξαγωγές. Συνολικά, λοιπόν, το κράτος μας μπορεί να ευελπιστεί σε 920 εκατομμύρια ευρώ φόρους ετησίως από την υποκατάσταση των εισαγωγών αλλά και την αύξηση των εξαγωγών, με στοχευμένες παρεμβάσεις. <br />Ποιοι αντιδρούν σε αυτά; Σαφώς και αντιδρούν οι χώρες που πρωταγωνιστούν στις εισαγωγές. Ποιες είναι αυτές; Σαφώς είναι η Γερμανία πρώτη και στη δεύτερη θέση έρχεται η Ολλανδία. Είναι απορίας άξιον, κύριε Υπουργέ, και ακούσαμε χθες τον κ. Χατζηδάκη, τρόπον τινά, να χαίρεται και να υπερηφανεύεται που οικειοποιηθήκαμε το σχέδιο της ολλανδικής τεχνικής ομάδας, η οποία κάθε χρόνο από τη χώρα μας κερδίζει 850 εκατομμύρια ευρώ περίπου από τις εξαγωγές που κάνουν οι Ολλανδοί μόνο στη χώρα μας. <br /><br />Ένα λεπτό ακόμη, κυρία Πρόεδρε. <br />Είναι, λοιπόν, λογικό να ακούμε εμείς τους Ολλανδούς, οι οποίοι κάθε χρόνο κερδίζουν κοντά στο 1 δισεκατομμύριο από τις εξαγωγές τους στη χώρα μας; Θα μας υποδείξουν αυτοί για να αυξήσουμε την παραγωγή τους και να μειωθούν τα δικά τους κέρδη και τα έσοδα; <br />Εδώ, λοιπόν, αρχίζει και διαφαίνεται για ποιον λόγο δεν συμπεριελήφθη το Υπουργείο Αγροτικής Ανάπτυξης και Τροφίμων, κύριε Υπουργέ, μέσα στον σχεδιασμό αυτόν και θεωρούμε ότι αυτό το νομοσχέδιο είναι κολοβό, όπως επίσης και τα επιμέρους άρθρα, επί των οποίων δεν έγιναν και αυτές οι βελτιώσεις που εμείς προτείναμε, γι’ αυτό και επί των άρθρων θα ψηφίσουμε «ΠΑΡΩΝ». Επί των τροπολογιών θα μιλήσω στη δευτερολογία μου.<br />Ευχαριστώ, κυρία Πρόεδρε.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς, κύριε συνάδελφε. <br />Εισερχόμαστε τώρα στον κατάλογο των ομιλητών.<br />Πρώτη έχει τον λόγο η κ. Αικατερίνη Παπακώστα.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Ευχαριστώ πολύ, κυρία Πρόεδρε.<br />Αγαπητοί συνάδελφοι, συζητάμε ένα νομοσχέδιο για την εξωστρέφεια της ελληνικής οικονομίας. Θεωρώ ότι οι προθέσεις είναι καλές, πλην όμως εκτιμώ ότι, έτσι όπως μελέτησα το σχέδιο νόμου, δεν θα υπηρετηθεί η φιλοσοφία του νομοσχεδίου στην πράξη τελικώς. <br />Γι’ αυτόν τον λόγο, κυρία Πρόεδρε, ζήτησα και έλαβα τον λόγο στον κατάλογο των ομιλητών, για να υποστηρίξω μία τροπολογία την οποία έχω καταθέσει και η οποία πιστεύω ότι, αν υιοθετηθεί –εν μέρει τουλάχιστον- δίνει μία ώθηση και μία ενέργεια στο νομοσχέδιο, το οποίο έχει κατατεθεί στην Ολομέλεια, η οποία μπορεί πραγματικά να διορθώσει πράγματα. <br />Εξηγούμαι: Η πρόταση που έχω καταθέσει, αγαπητοί συνάδελφοι, προς το Υπουργείο σε σχέση με το νομοσχέδιο που συζητούμε αφορά κατ’ αρχάς στη συντονισμένη και τη στενή συνεργασία που πρέπει να υπάρχει ανάμεσα στο Υπουργείο Εξωτερικών και τον Ενιαίο Φορέα Εξωστρέφειας, ώστε να μη δημιουργούνται προβλήματα, να μην έχουμε τριβές, να μην έχουμε παρανοήσεις.<br />Ειδικότερα, ο Ενιαίος Φορέας Εξωστρέφειας, ο οποίος είναι ανώνυμη εταιρεία του δημοσίου, οφείλει να συνεργάζεται πάρα πολύ στενά με τις αρμόδιες υπηρεσίες του Υπουργείου Εξωτερικών, τόσο στην παροχή υποστήριξης στις ελληνικές επιχειρήσεις που δραστηριοποιούνται στις ξένες αγορές -άρθρο 4 παράγραφος 2 στοιχείο α- όσο και στη διοργάνωση των επιχειρηματικών αποστολών που συνοδεύουν την πολιτική και πολιτειακή ηγεσία σε επίσημες επισκέψεις στο εξωτερικό.<br />Σημειώνω δε ότι και οι δύο αυτές αρμοδιότητες ανήκαν, αγαπητοί συνάδελφοι, πριν από την κατάρτιση του εν λόγω σχεδίου νόμου στη Διεύθυνση Επιχειρηματικής Ανάπτυξης, τη γνωστή Β8, του Υπουργείου Εξωτερικών.<br />Αυτή, λοιπόν, η στενή συνεργασία επιβάλλεται και πρέπει, κατά τη γνώμη μου, να αναφέρεται ρητά στις δύο παραγράφους του παραπάνω άρθρου.<br />Στην πρώτη περίπτωση, της υποστήριξης των ελληνικών επιχειρήσεων στο εξωτερικό, πέρα από την παροχή πρωτογενούς πληροφόρησης και διευθέτησης στοχευμένων επαφών με επιλεγμένους ξένους επιχειρηματίες, οι παρεμβάσεις και οι πιέσεις προς τις αρμόδιες κρατικές υπηρεσίες της ξένης χώρας στην οποία αντιμετωπίζουν προβλήματα υπαρκτά οι ελληνικές επιχειρήσεις, δηλαδή η άσκηση της οικονομικής διπλωματίας, αγαπητοί συνάδελφοι, αρχικά πραγματοποιείται από τους προϊσταμένους των γραφείων ΟΕΥ και σε δεύτερο στάδιο, εφόσον χρειαστεί να γίνουν σε υψηλότερο επίπεδο, από τον εκεί  Έλληνα πρέσβη. <br />Αυτές, λοιπόν, οι παρεμβάσεις κι οι επαφές σε καμμία περίπτωση –το υπογραμμίζω– δεν μπορούν να υλοποιηθούν, κύριε Υπουργέ, που έχετε την ευθύνη του σχεδίου νόμου, από μία ανώνυμη εταιρεία του δημοσίου. Εδώ έχω να σας πω το εξής. Για ποιον λόγο ορίζεται με το άρθρο 2 παράγραφος 2 του νομοσχεδίου ότι ο εκκαθαριστής της ανώνυμης εταιρείας «Ελληνικός Οργανισμός Εξωτερικού Εμπορίου» δεν διώκεται ποινικώς για χρέη των υπό εκκαθάριση εταιρειών προς το δημόσιο ή τους φορείς κοινωνικής ασφάλισης; Δηλαδή, θεσπίζεται ένα ακαταδίωκτο επί προσβολή της αρχής της διάκρισης των λειτουργιών και μία απαλλαγή της αστικής ευθύνης, η οποία –λυπούμαι που θα το πω- δεν αιτιολογείται εν όψει της εξυπηρέτησης του δημοσίου συμφέροντος.<br />Παράλληλα, θέλω να πω το εξής. Στη δεύτερη περίπτωση, της διοργάνωσης των επίσημων επιχειρηματικών αποστολών που συνοδεύουν πάντοτε την πολιτική και πολιτειακή ηγεσία, η επιλογή των επιχειρηματιών γίνεται τα τελευταία δέκα χρόνια από τη Β8 Διεύθυνση του Υπουργείου Εξωτερικών με πολύ μεγάλη επιτυχία. Κανείς δεν παραπονέθηκε ποτέ ότι δεν ήταν επιτυχημένες αυτές οι διοργανώσεις και αυτός ο τρόπος λειτουργίας. Αυτή η διεύθυνση, η οποία και διαθέτει την απαιτούμενη εμπειρία και έχει και την τεχνογνωσία, θα πρέπει –και αυτή είναι η πρόταση- να συνεργάζεται στενά με τον Ενιαίο Φορέα Εξωστρέφειας στην επιλογή των συμμετεχόντων στις επίσημες επιχειρηματικές αποστολές επιχειρηματιών, καθώς θα πρέπει να πληρούνται κάποια ποιοτικά κριτήρια και κάποιες προϋποθέσεις αναντίρρητα.<br />Ένα άλλο σημείο στο άρθρο 4 παράγραφος 7, που εκεί θα πρέπει σίγουρα να υπάρξει αναδιατύπωση, είναι το ζήτημα της πρόσληψης επιτοπίων υπαλλήλων στα γραφεία ΟΕΥ από τον Ενιαίο Φορέα Εξωστρέφειας, καθώς θα πρέπει οι προσλαμβανόμενοι να έχουν τουλάχιστον κάποια ελάχιστα τυπικά και ουσιαστικά προσόντα, ώστε να είναι χρήσιμοι και να συμβάλλουν ουσιαστικά στην εύρυθμη λειτουργία των γραφείων ΟΕΥ, βοηθώντας καθοριστικά τους προϊσταμένους των γραφείων ΟΕΥ. <br />Τα γραφεία ΟΕΥ, αγαπητοί συνάδελφοι, δεν χρειάζονται τηλεφωνήτριες, δεν χρειάζονται οδηγούς. Γιατί το λέω αυτό; Διότι αναφέρθηκε στη συνεδρίαση της Επιτροπής Παραγωγής και Εμπορίου και είδα τα πρακτικά. Αντίθετα, χρειάζονται καταρτισμένους επιστημονικούς συνεργάτες, προκειμένου αυτοί να συνδράμουν, να βοηθήσουν στη σύνταξη εμπεριστατωμένων ερευνών αγοράς. Ποιος θα το κάνει αυτό; <br />Μια άλλη πρότασή μας αφορά στη συνδιαχείριση του Υπουργείου Εξωτερικών με τον Ενιαίο Φορέα Εξωστρέφειας και συγκεκριμένα της ηλεκτρονικής πύλης «Agora», η οποία με το παρόν σχέδιο νόμου προβλέπεται να αναβαθμιστεί σε ενιαία ηλεκτρονική πύλη για την εξωστρεφή επιχειρηματικότητα.<br />Παίρνοντας υπ’ όψιν ότι η ηλεκτρονική πύλη «Agora» λειτουργεί με επιτυχία τα τελευταία έξι χρόνια υπό την ευθύνη του Υπουργείου Εξωτερικών, τροφοδοτείται καθημερινά από τα γραφεία ΟΕΥ του ΥΠΕΞ, θεωρώ ότι στη διαχείρισή της, δηλαδή στις αναρτήσεις των εγγράφων, στις μελέτες της, θα πρέπει και για λόγους ασφαλείας –και το υπογραμμίζω αυτό- να συμμετέχει το Υπουργείο Εξωτερικών.<br />Για λόγους ουσίας και καλύτερου συντονισμού, τα μνημόνια συνεργασίας μεταξύ των δύο Υπουργείων, δηλαδή του Υπουργείου Ανάπτυξης και του Υπουργείου Εξωτερικών, θα πρέπει να καταρτίζονται από κοινού, αγαπητοί συνάδελφοι, κάθε χρόνο. Γιατί θα πρέπει να συμβαίνει αυτό; Έτσι ώστε να υπάρχει συγκεκριμένη στοχοθεσία και να λαμβάνονται υπ’ όψιν σοβαρά οι απόψεις του Υπουργείου Εξωτερικών, που διαθέτει το δίκτυο των γραφείων ΟΕΥ στο εξωτερικό, από τα οποία έχει συγκεκριμένη πρωτογενή πληροφόρηση και μάλιστα ακριβή πρωτογενή πληροφόρηση, τόσο για τους κλάδους των προϊόντων που παρουσιάζουν προοπτικές σε κάθε ξένη αγορά αλλά και για τα προβλήματα που αντιμετωπίζουν ή ενδέχεται να αντιμετωπίσουν, ανάλογα με τις πληροφορίες που έχουν, οι ελληνικές εταιρείες στο εξωτερικό. <br />Επί του θέματος της συνεργασίας του Υπουργείου Ανάπτυξης με το Υπουργείο Εξωτερικών, πολύ σωστά σημείωσε ο Υπουργός κ. Χατζηδάκης στην τέταρτη συνεδρίαση της Επιτροπής Παραγωγής και Εμπορίου ότι πρέπει να υπάρχει πράγματι στενή συνεργασία και να μην έχουμε «δύο Ελλάδες» στο εξωτερικό, όπως είπε ο κύριος Υπουργός, ακριβώς για να μη θιγεί ο εγωισμός των στελεχών του Υπουργείου Ανάπτυξης ή ο εγωισμός των στελεχών του Υπουργείου Εξωτερικών. Μας είναι και πρέπει να μας είναι –φαντάζομαι σε όλους- παντελώς αδιάφοροι αυτοί οι εγωισμοί, διότι αυτό που μετράει είναι η εκπροσώπηση της χώρας. Αυτό λοιπόν που μετράει είναι να δούμε πώς θα αλλάξουμε την οικονομική πορεία της Ελλάδας, έτσι ώστε να γίνει πιο θετική. <br />Τέλος, υπάρχει ένα ζήτημα για το Γραφείο Οικονομικού Συμβούλου της Γενεύης. Προκύπτει εύλογα από το γεγονός ότι η εν λόγω υπηρεσία, η οποία ανήκει στο Υπουργείο Ανάπτυξης, δεν είναι στελεχωμένη εδώ και χρόνια, αν και η σημασία της είναι κρίσιμη κι είναι πάρα πολύ μεγάλη και για την άσκηση των αρμοδιοτήτων της και για την πολυμελή οικονομική διπλωματία. <br />Τέλος, θέλω να επισημάνω ένα ζήτημα νομοτεχνικής φύσεως. Εκ παραδρομής, στο άρθρο 4 παράγραφος 7 του νομοσχεδίου -κάτι το οποίο άλλωστε επισημαίνει και η συνημμένη νομικοτεχνική έκθεση της Βουλής- αντί του εσφαλμένου «με τον τρόπο και τις προϋποθέσεις της παραγράφου 5 εδάφιο στ του παρόντος άρθρου», πρέπει να τεθεί το ορθόν «με τον τρόπο και τις προϋποθέσεις  της παραγράφου 5 εδάφιο ζ του παρόντος άρθρου». <br />Το δεύτερο που θέλω να πω, κυρία Πρόεδρε, είναι ότι υπάρχει ένα ζήτημα στην παράγραφο 5 εδάφιο στ. Εκεί αναφέρεται μόνο ότι «οι συνολικές αποδοχές των αποσπώμενων υπαλλήλων του κλάδου ΟΕΥ στο Υπουργείο Ανάπτυξης και Ανταγωνιστικότητας δεν μπορεί να είναι μικρότερες από αυτές που θα ελάμβαναν εάν υπηρετούσαν στην κεντρική Υπηρεσία του Υπουργείου Εξωτερικών. Η δε μισθοδοσία βαρύνει το Υπουργείο Ανάπτυξης και Ανταγωνιστικότητας. Η δε πληρωμή τους διενεργείται από το Υπουργείο Ανάπτυξης και Ανταγωνιστικότητας». Δεν διευκρινίζονται όμως περαιτέρω ο τρόπος και οι προϋποθέσεις πρόσληψης. Αυτό θα ήταν σκόπιμο, αγαπητοί συνάδελφοι και κύριε Υπουργέ, για λόγους ασφάλειας δικαίου να διευκρινιστεί ως ζήτημα, διότι είναι ζήτημα. <br />Κλείνοντας και αφού σας ευχαριστήσω, κυρία Πρόεδρε και αγαπητοί συνάδελφοι, θέλω να πω το εξής. Αυτό το σχέδιο νόμου έχει καλές προθέσεις. Λυπούμαι που θα πω ότι, εάν δεν γίνει αποδεκτή η τροπολογία που εισηγηθήκαμε –και εγώ προσωπικά, κύριε Υπουργέ- για να διορθώσει τις παραλείψεις και τα προβλήματα τα οποία θα προκύψουν εν τοις πράγμασι, πολύ φοβούμαι, ότι, εάν αυτό δεν συμβεί, τότε ή εσείς ή κάποιος άλλος Υπουργός θα φέρει ένα άλλο νομοσχέδιο, το οποίο θα βάζει τα πράγματα στη σωστή τους διάσταση. Διότι εάν δεν επιλυθούν τα ζητήματα τα οποία σάς επεσήμανα, τότε αυτό το σχέδιο νόμου δεν θα προσφέρει εξωστρέφεια. Αντίθετα, θα προσθέσει προβλήματα, αντί να λύσει.<br />Ευχαριστώ.<br /></speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κυρία Πρόεδρε, μπορώ να έχω τον λόγο;</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Μηταράκη, έχετε τον λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Θέλω απλώς να διευκρινίσω στην αγαπητή συνάδελφο κ. Παπακώστα ότι το παρόν νομοσχέδιο είναι αποτέλεσμα σχεδόν δωδεκάμηνης συζήτησης μεταξύ των Υπουργείων Εξωτερικών, Ανάπτυξης και των συναρμόδιων Υπουργείων στη μεικτή Επιτροπή Εξωστρέφειας. <br />Η τροπολογία που καταθέσατε, η οποία είναι αντίγραφο της επιστολής που μας έστειλαν οι υπάλληλοι, οι εργαζόμενοι ΟΕΥ του Υπουργείου Εξωτερικών,…</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Είναι κακό αυτό;</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Καθόλου κακό. Θα ήθελα να σας πω, λοιπόν, ότι έχει ήδη εξετασθεί από το Υπουργείο Εξωτερικών και το παρόν νομοσχέδιο αντικατοπτρίζει αυτό που το Υπουργείο Εξωτερικών και το Υπουργείο Ανάπτυξης, λαμβάνοντας υπ’ όψιν τη μελέτη των Ολλανδών ειδικών, θεωρούν ότι είναι η βέλτιστη λύση. <br />Ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Γλέζο, έχετε τον λόγο.<br />ΜΑΝΩΛΗΣ ΓΛΕΖΟΣ: Αγαπητή Πρόεδρε, αγαπητοί συνάδελφοι, ομολογώ ότι έχω εντυπωσιαστεί τελευταία από τις προσπάθειες που κάνει η δικομματική Κυβέρνηση με λεκτικούς ορισμούς χωρίς νοηματική επένδυση να μας «ψήσει», να φέρει στο λαό μια κάποια σύγχυση. Αυτή είναι η άποψή μου. Για να δούμε. Η «εξωστρέφεια» και η «εσωστρέφεια» είναι όροι της Ψυχολογίας. Από την Ψυχολογία πέρασαν στους κομματικούς οργανισμούς. Και είναι φανερό το γιατί: διότι εάν ένα κόμμα είναι εξωστρεφές, κουβεντιάζει με τον λαό όλα αυτά, ενώ εάν είναι εσωστρεφές, βράζει μέσα στο καζάνι του.<br />Δεν περίμενα ότι θα δω οικονομικό όρο «εξωστρέφεια». Και εξήγησα προχθές ότι ο οικονομικός όρος «εξωστρέφεια» ενώ αναφέρεται στον τομέα του εξωτερικού εμπορίου στην ουσία, στην πραγματικότητα καλεί επενδυτές να έρθουν να κάνουν επενδύσεις. <br />Όμως, ας δούμε τα θέματα ένα-ένα. Δεν γνωρίζω αν έχετε υπ’ όψιν σας ότι όταν γίνεται εθνική επέτειος μιας χώρας, η πρεσβεία της συγκεκριμένης χώρας, εκεί που βρίσκεται, καλεί τον διπλωματικό, τον οικονομικό κόσμο και παρουσιάζει τα δικά της προϊόντα. Ας πούμε, αν πάτε τώρα στη ρωσική πρεσβεία, θα σου παρουσιάσουν τη βότκα, το χαβιάρι, τα δικά τους προϊόντα. Αν πάτε σε ελληνικές πρεσβείες, δεν σου παρουσιάζουν τα ελληνικά προϊόντα. <br />Από επισταμένη έρευνα που έκανα πήρα την απάντηση ότι για να έρθουν από την Ελλάδα στην ελληνική πρεσβεία κάθε χώρας αγροτικά προϊόντα -κρασιά ή οτιδήποτε άλλο, σταφίδες και τα άλλα εξαιρετικά προϊόντα που έχουμε- είναι πολλά τα έξοδα. <br />Και ρωτάω: Ποιον ρόλο έχει το Υπουργείο Εμπορίου; Ποιος είναι ο ρόλος του Υπουργείου Εμπορίου; Δεν είναι να παρουσιάσει τα αγροτικά ελληνικά προϊόντα στο εξωτερικό; Αν μιλάμε για εξωστρέφεια, δεν πρέπει να παρουσιάζουμε τα ελληνικά αγροτικά προϊόντα έξω; Πρέπει. Πώς θα γίνει αυτό; Το νομοσχέδιο μιλάει περί πολλών και άλλων τινών και δεν μιλά για το ουσιαστικό, πώς θα γίνει αυτή η δουλειά. Πώς θα γίνει η δουλειά; <br />Πώς είναι δυνατόν να μιλάμε για ανάπτυξη οικονομίας, όταν αυτή δεν στηρίζεται στον πρωτογενή τομέα; Πώς είναι δυνατόν να μιλάμε για ανάπτυξη της οικονομίας της χώρας, όταν δεν στηριζόμαστε στα εκλεκτά –επιμένω, εκλεκτά- ελληνικά προϊόντα; Έδωσα προηγουμένως σε άλλες αγορεύσεις μου κατάλογο προϊόντων που έχει μόνο η Ελλάδα από όλες τις ευρωπαϊκές χώρες χάρη στη βιοποικιλότητα που έχουμε λόγω κλίματος, με όλες τις συνέπειες που υπάρχουν από αυτό το γεγονός. <br />Πώς είναι δυνατόν να κουβεντιάζουμε, αν δεν κουβεντιάζουμε αυτά τα πράγματα στην ουσία; <br />Αγαπητοί φίλοι, δυστυχώς, δεν το είδα αυτό στο νομοσχέδιο και θα φύγω πάλι απογοητευμένος. Να πω ότι είναι αμέλεια; Να πω ότι είναι αδυναμία, ανικανότητα; Ή αμέλεια είναι ή ανικανότητα. Δεν λέω ούτε το ένα ούτε το άλλο. Έχω εμπιστοσύνη στους υπαλλήλους. Είναι η γραμμή. Ποια είναι η γραμμή; Η γραμμή «της γονικής συναίνεσης», που λένε και τα σήριαλ. Πρέπει να πάρουμε την εντολή από την τρόικα. <br />Η τρόικα δεν θέλει σε καμμία περίπτωση εξαγωγές ελληνικών αγροτικών προϊόντων, διότι αν η «Ψωροκώσταινα» αποκτήσει σε αυτόν τον τομέα τη δυνατότητα να εξάγει ελληνικά αγροτικά προϊόντα στο εξωτερικό, έχασε εκείνο που συνάπτει με τις άλλες μεσογειακές χώρες που έχουν τα ίδια –ομοειδή- προϊόντα και που θέλει το Διευθυντήριο της Ευρωπαϊκής Ένωσης να κάνει συναλλαγές clearing, επειδή δεν έχουν σκληρό νόμισμα, για να αγοράζουν τα βιομηχανικά προϊόντα των χωρών της Ευρωπαϊκής Ένωσης. <br />Συνεπώς ο στόχος είναι ο δανεισμός. Ο στόχος είναι -με τη μορφή δήθεν επενδύσεων- η υποταγή στους ξένους. Το είπα χθες με άλλα λόγια, θα το πω και σήμερα με ένα άλλο παράδειγμα. Όταν οι Λάκωνες ήθελαν να καταλάβουν την Αρκαδία, έστειλαν μία αντιπροσωπεία στο Μαντείο των Δελφών για να πάρουν τη γνώμη του. <br />Το Μαντείο των Δελφών απάντησε με τον εξής χρησμό: «Αρκαδίην μ’ αιτείς, μέγα μ’ αιτείς, ου τοι δώσω». <br />Αγαπητέ συνάδελφε Μπούρα, «Tην Αρκαδία μου ζητάς, μέγα πράγμα μου ζητάς, δεν θα στη δώσω». Είναι το πρώτο αντιστασιακό ιδεολογικό βάθρο που ο Eλληνισμός κατέθεσε για την παγκόσμια ιστορία. Ακολούθησαν τα περί μηδιζόντων, μετά το «φωτιά και τσεκούρι στους προσκυνημένους» του Κολοκοτρώνη και μετά όλα τα άλλα. Στην ουσία, η πρώτη κατάθεση του βάθρου της αντιστασιακής ιδεολογίας ήταν αυτό. Να το ξαναπώ; «Αρκαδίην μ’ αιτείς, μέγα μ’ αιτείς ου τοι δώσω». «Την Αρκαδία μου ζητάς, μέγα πράγμα μου ζητάς, δεν θα στη δώσω».<br />Την Ελλάδα μας ζητούν οι ξένοι. Επιτέλους, θέλω να εξεγερθούν όλοι οι Βουλευτές του Κοινοβουλίου και να πουν: Ζητάτε να σας δώσουμε την Ελλάδα; Ε, όχι! Δεν θα σας τη δώσουμε! Φτάνει πια! Φτάνει πια αυτή η –προσπαθώ να το πω όσο πιο ήπια μπορώ- αντίληψη «επώδυνα είναι τα μέτρα, αλλά θα τα κάνουμε»! Τι θα πει «επώδυνα είναι τα μέτρα, αλλά θα τα κάνουμε»; Δηλαδή, «ελληνικέ λαέ, για να σωθείς θα σε ξεζουμίσουμε πρώτα, θα σε οδηγήσουμε σε αυτοκτονία, θα σε οδηγήσουμε σε ανεργία για να δεχτείς να σωθούν οι τράπεζες».<br />Έως πότε θα συνεχίζουμε αυτήν την πορεία; Φτάνει πια! Άλλη μία φορά το λέω: Φτάνει πια! Έχει και η υπομονή τα όριά της και πρέπει να το δείτε αυτό μέσα στις αντιδράσεις του ελληνικού λαού.<br />Ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε και εμείς, κύριε Γλέζο.<br />Τον λόγο έχει ο κ. Βλαχογιάννης.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Ευχαριστώ, κυρία Πρόεδρε.<br />Κύριε Υπουργέ, κυρίες και κύριοι συνάδελφοι, όλοι σε αυτήν την Αίθουσα πιστεύω ότι συμφώνησαν και συμφωνούμε ότι το σημερινό νομοσχέδιο κινείται στη σωστή κατεύθυνση.  <br />Ζητούμενο για τη χώρα μας είναι το πώς θα ενώσει τις δυνάμεις της ενοποιώντας τις υπηρεσίες, που ασχολούνται με το αυτό αντικείμενο, για να προωθήσει τις εξαγωγές κυρίως, αλλά και να προσελκύσει επενδύσεις. <br />Κύριε Υπουργέ, θα αναφέρω ένα παράδειγμα: Όταν ήμουν νομάρχης, πηγαίναμε σε πολλές εκθέσεις. Για την ίδια έκθεση πήγαινε πιθανόν και το Εμπορικό Επιμελητήριο, πήγαινε η Αποκεντρωμένη Περιφέρεια, πήγαινε και ο ΕΟΤ, με αποτέλεσμα και χρήματα να σπαταλώνται και να μην υπάρχει η ενότητα στη διεκδίκηση αυτού που μας ανήκει ως χώρα. Αυτό διορθώθηκε.<br />Υποχρεώθηκαν όλοι οι φορείς να τεθούν υπό την αιγίδα του Ελληνικού Οργανισμού Τουρισμού, να υπάρχει ο λογότυπος, το σήμα της χώρας μας, έτσι ώστε να είναι αναγνωρίσιμος ο προορισμός, και προτάχθηκαν κάποιοι προορισμοί που αποτελούν πόλους έλξης για τους τουρίστες. Κατ’ αυτόν τον τρόπο βελτιώθηκε η τουριστική εικόνα της χώρας τα τελευταία χρόνια.<br />Το ίδιο πρέπει να γίνει και στον τομέα των επενδύσεων. Πολύ σωστά πολλοί συνάδελφοι επισήμαναν ότι στον όρο «εξαγωγές», προφανώς περιλαμβάνονται τα αγροτικά προϊόντα κυρίως, γιατί η Ελλάδα δεν είναι μία χώρα που παράγει πολλά βιομηχανικά προϊόντα.<br />Επίσης, δεν βλέπουμε ποια θα είναι η συνεκτική ενότητα μεταξύ Υπουργείου Αγροτικής Ανάπτυξης και Τροφίμων και του Υπουργείου Ανάπτυξης. Λείπει δηλαδή ο καθ’ ύλην αρμόδιος φορέας, που ασχολείται με την αγροτική παραγωγή. Προφανώς έχετε υπ’ όψιν σας κάποιο σχήμα, στο οποίο θα συμμετέχει το Υπουργείο Αγροτικής Ανάπτυξης με τις υπηρεσίες του. Καλό όμως είναι αυτό να το πείτε, ώστε να καταγραφεί στα Πρακτικά και να μη δημιουργούνται εντυπώσεις ότι άλλα σχεδιάζει το Υπουργείο Ανάπτυξης και άλλα το Υπουργείο Αγροτικής Ανάπτυξης και Τροφίμων. <br />Μία ακόμη παρατήρηση που θα ήθελα να κάνω, κύριε Υπουργέ, αφορά την άρση των εμποδίων για τις επενδύσεις. Στη χώρα μας τώρα δεν γίνονται ΒΙΠΑ ή εάν γίνονται, γίνονται με τέτοιον τρόπο που δεν συμφέρει κάποιον να επενδύσει, να κάνει μία βιομηχανική περιοχή. <br />Δεν θεωρείται κρατική επένδυση, αλλά ιδιωτική επένδυση. Πρέπει να πάει στον επενδυτικό νόμο, με τους ρυθμούς που υλοποιείται ο επενδυτικός νόμος. Προφανώς, όσοι απέκτησαν βιομηχανική περιοχή ή βιοτεχνικό πάρκο, καλώς τα απέκτησαν. Όσοι δεν απέκτησαν, δεν πρόκειται να αποκτήσουν. <br />Σκέφτεται το Υπουργείο να δώσει κίνητρα, έτσι ώστε εκεί που υπάρχουν χωροθετημένα βιοτεχνικά πάρκα να προχωρήσει η υλοποίησή τους; Εμείς στα Τρίκαλα έχουμε τη Φαρκαδόνα που δεν μπορούμε να την υλοποιήσουμε. Κατά καιρούς υπήρχαν ενδιαφερόμενοι για επενδύσεις. Όμως, πώς να επενδύσουν σε έναν νομό, όπου όλη η γη χαρακτηρίζεται «γη υψηλής παραγωγικότητας»; Απουσιάζει εδώ το Υπουργείο Αγροτικής Ανάπτυξης για να άρει αυτές τις δυσλειτουργίες.<br />Κατά καιρούς είχε επιτραπεί, κατά μήκος κυρίως των εθνικών οδικών αξόνων Τρικάλων-Καλαμπάκας, Τρικάλων-Πύλης, Τρικάλων-Καρδίτσης και Τρικάλων-Λαρίσης, να αναπτυχθούν κάποιες επιχειρήσεις. Τους δόθηκε άδεια από το κράτος, όμως τώρα που ζητούν άδεια επέκτασης των επιχειρήσεών τους, έρχεται το κράτος και λέει «δεν μπορώ να σας δώσω άδεια, γιατί βρίσκεστε σε γη υψηλής παραγωγικότητας». Αυτό είναι τρομερά άδικο και πιστεύουμε 100% αντιαναπτυξιακό. <br />Έχω καταθέσει σχετική ερώτηση στα αρμόδια Υπουργεία δύο φορές. Οι απαντήσεις που πήρα είναι «άλλα λόγια να αγαπιόμαστε». Ο ένας ρίχνει το μπαλάκι στον άλλον! <br />Θέλουμε επενδύσεις; Εκεί που δεν υπάρχει βιοτεχνικό πάρκο ή οργανωμένη βιομηχανική περιοχή, να δοθεί η δυνατότητα να επεκταθούν κατά μήκος των οδικών αξόνων, όπου υπάρχουν ήδη αναπτυγμένες μονάδες, έστω σε ένα εύρος εκατόν πενήντα μέτρων από τις εθνικές οδούς. <br />Πρέπει να το κάνετε, κύριε Υπουργέ. Πρέπει να ασκήσετε την επιρροή σας στο Υπουργείο Αγροτικής Ανάπτυξης για να γίνει αυτό. Είναι επιχειρήσεις που θέλουν να επενδύσουν και δεν τους δίνουμε τη δυνατότητα να επεκταθούν. Έτσι, αναγκάζονται να κλείσουν. Είναι ένα θέμα πολύ σημαντικό. Πραγματικά θέλω εσείς προσωπικά να το δείτε, κύριε Υπουργέ. <br />Ο Νομός Τρικάλων αντιμετωπίζει οξύτατο πρόβλημα, γιατί δεν έχει οργανωμένη βιομηχανική περιοχή. Να δώσετε προσωρινά αυτή τη διέξοδο της επέκτασης ήδη εγκατεστημένων επιχειρήσεων ή άλλων κατά μήκος των οδικών αξόνων, όπου ούτως ή άλλως είναι στην ουσία αστικές περιοχές. Στα εκατό μέτρα, δεξιά ή αριστερά των εθνικών οδών, δεν είναι γη υψηλής παραγωγικότητας. Στο κάτω-κάτω δώσαμε τόσες άδειες για φωτοβολταϊκά σε γη υψηλής παραγωγικότητας. Δεν θα δώσουμε, λοιπόν, τη δυνατότητα επέκτασης σε ήδη υπάρχουσες επιχειρήσεις, βιοτεχνίες και βιομηχανίες κατά μήκος των οδικών αξόνων; <br />Ένα άλλο που θα ήθελα να επισημάνω, κύριε Υπουργέ, είναι ότι τώρα νομοθετούμε, αύριο όμως θα έρθει κάποιος άλλος Υπουργός και θα αρχίσει ξανά από την αρχή. <br />Είχαμε τα Κέντρα Υποδοχής Επενδυτών. Ήταν μια καλή πρωτοβουλία που είχε ξεκινήσει επί κυβερνήσεως ΠΑΣΟΚ, τη διατήρησε ως θεσμό η Νέα Δημοκρατία, ο κ. Σιούφας, και μετά καταργήθηκε. Είχαμε εκπαιδεύσει προσωπικό που απασχολούνταν μέσω προγραμμάτων κυρίως. Τα άτομα αυτά δεν ήταν μόνιμοι υπάλληλοι, αλλά ήταν καταρτισμένοι, ειδικοί υπάλληλοι. Τους πετάξαμε ξαφνικά στα αζήτητα και κλείσαμε τα Κέντρα Υποδοχής Επενδυτών, που ήταν ένα σε κάθε νομό. <br />Πώς θα προχωρήσουν οι επενδύσεις; Πώς θα ενημερωθεί ο επενδυτής; Δεν μπορεί να ενημερωθεί από το κέντρο. Ο επενδυτής θα έρθει να δει τα Μετέωρα και θα πει, παραδείγματος χάριν, «έχετε ωραία περιοχή, θα με ενδιέφερε να κάνω μία επιχείρηση που να κατασκευάζει εκκλησιαστικά είδη ή να ασχοληθώ με τον τουρισμό». <br />Σε ποιον θα απευθυνθεί; Σε μία τοπική αρχή. Αν αυτή η αρχή δεν έχει ούτε τη γνώση ούτε την αρμοδιότητα να κατευθύνει τον μελλοντικό επενδυτή, αυτός θα φύγει, θα πάει στη χώρα του και θα πει «τι ωραία χώρα, αλλά ανεκμετάλλευτη, ανοργάνωτη». Οι επενδύσεις δεν γίνονται ούτε παρακαλώντας σε άλλες χώρες ούτε περιμένοντας τους επενδυτές να έρθουν εδώ. Γίνονται με συνδυασμό όλων αυτών, αλλά κυρίως με μία ενότητα δράσεων, με συνεργασία των φορέων. <br />Τελειώνοντας θέλω να αναφερθώ σε μία τροπολογία του Υπουργείου Δικαιοσύνης, που πιστεύω ότι πρέπει να τη δούμε. Πιστεύω ότι είναι καλό να αποσυμφορηθούν οι φυλακές της χώρας. Τα σωφρονιστικά καταστήματα έχουν υπερπληθώρα φυλακισμένων. <br />Σε ορισμένες περιπτώσεις, όμως, η απόλυση κάποιων πρέπει να μελετηθεί σωστά και πιστεύω ότι προς αυτήν την κατεύθυνση θα κινηθεί η Κυβέρνηση, γιατί σκοπός μας είναι και να αποσυμφορήσουμε τις φυλακές, αλλά να μη βγουν άνθρωποι που έπρεπε να είναι μέσα, εκμεταλλευόμενοι την αδυναμία του κράτους να ιδρύσει νέα σωφρονιστικά καταστήματα.<br />Ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε κι εμείς. <br />Τον λόγο έχει ο κ. Τιμολέων Κοψαχείλης.</speech><speech by="#s145"><from> ΤΙΜΟΛΕΩΝ ΚΟΨΑΧΕΙΛΗΣ</from> Ευχαριστώ, κυρία Πρόεδρε.<br />Κύριε Υπουργέ, κύριοι συνάδελφοι, με το παρόν σχέδιο νόμου αποφασίζεται από το Υπουργείο Ανάπτυξης και Ανταγωνιστικότητας η δημιουργία ενός ενιαίου φορέα για την προώθηση των εξαγωγών και την προσέλκυση άμεσων επενδύσεων από το εξωτερικό.<br />Αναμφισβήτητα, η εξωστρέφεια της οικονομίας ενός κράτους είναι ένας κεφαλαιώδους σημασίας παράγοντας για την επίτευξη θετικών οικονομικών αποτελεσμάτων.<br />Αυτόν τον καιρό πραγματοποιείται από την Κυβέρνηση μία μεγάλη προσπάθεια για την αναδιοργάνωση της παραγωγικής βάσης της χώρας. Οι υπάρχοντες υποστηρικτικοί των εξαγωγών οργανισμοί αναδιατάσσονται και νέες δομές δημιουργούνται. <br />Ο σκοπός όλης αυτής της προσπάθειας είναι η υποστήριξη των ελληνικών εξαγωγικών επιχειρήσεων. Πολύ απλά, επιδίωξή μας είναι ο Έλληνας επιχειρηματίας που θα αποφασίσει να εξάγει το προϊόν του στο εξωτερικό να έχει κοντά του εύκολα και γρήγορα έναν βοηθό, έναν σύμβουλο, έναν πληροφοριοδότη για τα προβλήματα που πρόκειται να αντιμετωπίσει στη χώρα που σκοπεύει να δραστηριοποιηθεί. <br />Το Υπουργείο Ανάπτυξης και Ανταγωνιστικότητας επιχειρεί να υλοποιήσει τα ανωτέρω μέσω της ανάπτυξης δράσεων προς δύο κυρίως κατευθύνσεις:<br />Η πρώτη κατεύθυνση αφορά τον καλύτερο συντονισμό της δράσης των Υπουργείων Εξωτερικών και Ανάπτυξης και Ανταγωνιστικότητας με τη δημιουργία σχετικών μνημονίων συνεργασίας μεταξύ τους. <br />Στο πλαίσιο αυτής της συνεργασίας προβλέπεται οι υπάλληλοι του Υπουργείου Εξωτερικών να δραστηριοποιηθούν στην κατεύθυνση της δράσεως προώθησης εξαγωγών σε κάθε διαθέσιμη ευκαιρία που προκύπτει από επαφές, επισκέψεις και αποστολές της Ελλάδας στο κράτος-στόχο. Επίσης, προβλέπεται οι υπάλληλοι του παρακάτω νέου ενιαίου φορέα να δραστηριοποιούνται στην προώθηση ελληνικών προϊόντων.<br />Η δεύτερη κατεύθυνση αφορά την υπαγωγή όλων των διαθεσίμων υλικών και ανθρώπινων πόρων σε έναν φορέα με την επωνυμία «Ελληνική Εταιρεία Επενδύσεων και Εξωτερικού Εμπορίου Α.Ε.» με τον διακριτικό τίτλο «Enterprise Greece».<br />Για τον σκοπό αυτό, οι υφιστάμενοι φορείς προώθησης εξαγωγών καταργούνται και ενσωματώνονται στο νέο ενιαίο φορέα. Από αυτήν την ενέργεια αναμένεται να προκύψουν οφέλη στον καλύτερο συντονισμό διαθεσίμων πόρων και οικονομίας κλίμακος κατά τη λειτουργία του.<br />Αγαπητοί συνάδελφοι, θεωρώ πως το παρόν σχέδιο νόμου αποτελεί ένα αποφασιστικό βήμα για την επιτάχυνση της αναπτυξιακής διαδικασίας διά μέσου της τόνωσης της εξωστρέφειας των ελληνικών επιχειρήσεων.<br />Είναι βαθιά πεποίθησή μου ότι οι ελληνικές επιχειρήσεις και τα προϊόντα που παράγονται και κατασκευάζονται στην Ελλάδα είναι πολύ καλά και μπορούν κατόπιν συντονισμένης δράσης και προετοιμασίας να συναγωνιστούν με επιτυχία τα παραγόμενα στο εξωτερικό.<br />Κύριε Υπουργέ, επειδή ο πρωτογενής τομέας μπορεί και θα προσφέρει ακόμη περισσότερα, νομίζω ότι μέσα στο μνημόνιο συνεργασίας πρέπει να συμπεριλάβετε και το Υπουργείο Αγροτικής Ανάπτυξης.<br />Εν κατακλείδι, πιστεύω πως αυτό το νομοσχέδιο οδεύει προς τη σωστή κατεύθυνση και γι’ αυτό αξίζουν συγχαρητήρια στην ηγεσία του και διαβεβαιώνω πως θα βοηθήσω κι εγώ με όλες μου τις δυνάμεις για την καλύτερη δυνατή λειτουργία. <br />Ο κ. Γλέζος έχει αποχωρήσει. Θα συμφωνήσω με τις παρατηρήσεις του, αλλά θέλω να επισημάνω και κάτι άλλο. Σε όλες τις χώρες πλέον της Ευρώπης τα ελληνικά προϊόντα υπάρχουν και, άρα, απομένει η βούληση και η θέληση των πρεσβευτικών μας αρχών να τα τοποθετήσουν σε τέτοιες εκδηλώσεις. <br />Έχουμε ένα μοναδικό πλεονέκτημα. Ξεκινάμε στο τέλος του Μάρτη από την Κρήτη με μοναδικά προϊόντα. Τα ίδια προϊόντα θα έχουμε στο τέλος της άνοιξης στην κεντρική Ελλάδα. Το καλοκαίρι θα τα έχουμε λίγο πιο βόρεια και τον Σεπτέμβριο στη βόρειο Ελλάδα. <br />Είναι εξαιρετικό το γεγονός να μπορείς και τις τέσσερις εποχές να έχεις μοναδικά προϊόντα της ελληνικής γης και να μπορείς να τα προσφέρεις στο εξωτερικό. Είναι ο καλύτερος πρεσβευτής για τα προϊόντα μας. <br />Θα μου επιτρέψετε, κύριε Υπουργέ, να αναφερθώ στα Γρεβενά, όπου μόλις πριν από λίγες ημέρες ο συντονισμός ενός Γρεβενιώτη γραφίστα και ενός παραγωγού πήραν το πρώτο βραβείο καλύτερης μακέτας στον μεγαλύτερο παγκόσμιο διαγωνισμό αυτού του είδους.<br />Αποδεικνύουμε έτσι για μια ακόμη φορά ότι όταν θέλουμε, μπορούμε. Ο Έλληνας έχει πάρα πολλές δυνατότητες και μπορεί να προσφέρει πάρα πολλά.<br />Θέλω να κάνω και μια διαπίστωση, κύριε Υπουργέ. Πρέπει να συντονίσουμε όλα τα επιμελητήρια. Επιπλέον, πρέπει να δραστηριοποιήσουμε τις προξενικές αρχές. <br />Πριν από δεκαπέντε χρόνια που πήγα στη Βραζιλία και ζήτησα, το πιο απλό, να με ενημερώσουν για ελληνικές επιχειρήσεις που υπάρχουν στη Βραζιλία, δεν βρήκα καμμιά πληροφορία. Όμως, και πάρα πολύ πρόσφατα, τώρα, που ζητήσαμε από την πρεσβεία της Σουηδίας να μας δώσει επιχειρήσεις ελληνικών συμφερόντων, όχι για κανέναν άλλον λόγο, αλλά για να μπορέσουμε να δώσουμε τη δυνατότητα να έρθουν σε επαφή παιδιά μεταναστών που είναι στη Σουηδία και παιδιά από την Ελλάδα που πήγαν στη Σουηδία μήπως μπορέσουν εκεί να βρουν εργασία, δυστυχώς δεν υπήρχε καμμιά διαθέσιμη βάση. Χρειάζεται, επομένως, ένας γενικός σχεδιασμός, μια επαγρύπνηση και η αφύπνιση όλων για να καταφέρουμε το καλύτερο αποτέλεσμα.<br />Κύριε Υπουργέ, θα σας δώσω το προϊόν που κρατώ στα χέρια μου. Πρόκειται για ένα καταπληκτικό, μοναδικό προϊόν της γρεβενιώτικης γης. Θα σας δώσω και αυτή τη μακέτα που πήρε το πρώτο παγκόσμιο βραβείο.<br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Πείτε μας και τι προϊόν είναι.</speech><speech by="#s145"><from> ΤΙΜΟΛΕΩΝ ΚΟΨΑΧΕΙΛΗΣ</from> Είναι γρεβενιώτικο ρεβύθι.</speech><speech by="#s125"><from>ΠΡΟΕΔΡΕΥΟΥΣΑ</from> Α, μάλιστα, τα ρεβύθια. Πρέπει να φέρει ο καθένας Βουλευτής από την περιοχή του από ένα προϊόν και να ανταλλάσσουμε προϊόντα στη Βουλή! <br />Εμείς στα μέρη μου έχουμε σπιρουλίνα, έχουμε ωραία σουβλάκια, ωραία μπουγάτσα, τους ακανέδες και χίλια δυο άλλα!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κυρία Πρόεδρε, ο κώδικας δεοντολογίας επιτρέπει να το πάρει ο κύριος Υπουργός;</speech><speech by="#s125"><from>ΠΡΟΕΔΡΕΥΟΥΣΑ</from> Προφανώς δεν θεωρείται…</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Εγώ θα έλεγα καλύτερα να το μαγειρέψουμε και να το μοιραστούμε!</speech><speech by="#s125"><from>ΠΡΟΕΔΡΕΥΟΥΣΑ</from> Πάνω, στο εστιατόριο της Βουλής!<br />Τον λόγο έχει ο κ. Γεώργιος Κοντογιάννης.</speech><speech by="#s129"><from> ΓΕΩΡΓΙΟΣ ΚΟΝΤΟΓΙΑΝΝΗΣ</from> Κυρία Πρόεδρε, επειδή θα μιλήσω κυρίως για την τροπολογία που έχουμε καταθέσει και αφορά τα αγροτικά προϊόντα του Νομού Ηλείας που έχουν εξαγωγικό χαρακτήρα και κυρίως τη φράουλα, θα έπρεπε να φέρω και εγώ ένα καφάσι φράουλες, αλλά δεν το είχα σκεφτεί! <br />Όταν μιλάμε για εξαγωγές, δεν αναφερόμαστε μόνο στα βιομηχανικά προϊόντα. Κύριε Υπουργέ, ξέρω ότι δεν είστε αρμόδιος αποκλειστικά γι’ αυτά που θα πω, αλλά είστε εκπρόσωπος της Κυβέρνησης και οφείλω να τα μεταφέρω. <br />Στο Νομό Ηλείας καλλιεργούνται δωδεκάμισι χιλιάδες στρέμματα φράουλας, εκ των οποίων το 95% της παραγωγής πηγαίνει στο εξωτερικό. Άρα μιλάμε για εξαγωγές. Ο τζίρος είναι 100 εκατομμύρια ευρώ. Η καλλιέργεια γίνεται από τον Οκτώβριο μέχρι τον Ιούνιο, με περίοδο έντασης βέβαια τον Απρίλιο, τον Μάιο και τον Ιούνιο. <br />Στην περίοδο έντασης έχουμε πέντε χιλιάδες και πλέον εργάτες στην περιοχή, όπου οι εννέα στους δέκα είναι παράνομοι. Γι’ αυτό και είχαμε όλα αυτά τα γεγονότα πέρυσι που εξέθεσαν τη χώρα διεθνώς και προκάλεσαν την κινητοποίηση του κρατικού μηχανισμού με τα γνωστά αποτελέσματα, την καθυστέρηση στις εξαγωγές. Εκείνα τα γεγονότα, η έλλειψη λύσης στο πρόβλημα και το επακόλουθο να γίνουν οι ρήτρες πιο δυνατές, πιο ισχυρές από την πλευρά των Ρώσων κυρίως που γίνεται η εξαγωγή, είχαν ως αποτέλεσμα φέτος να έχουμε 10% μείωση της καλλιέργειας, μιας καλλιέργειας που φέτος γίνεται με τσίλιες.<br />Διότι υπάρχει και το πρόστιμο των 10.500 ευρώ για όποιον συλλαμβάνεται να έχει παράνομο. Θα μου πείτε γιατί υπάρχουν παράνομοι; Γιατί δεν πάνε Έλληνες. Να σας θυμίσω ότι πέρυσι έγινε μια προκήρυξη με αίτημα των παραγωγών όπου δεν πήγαν Έλληνες λόγω των κακών συνθηκών που υπάρχουν μέσα στα θερμοκήπια -φθάνει 50 βαθμούς η θερμοκρασία- αλλά και με δεδομένα τα χρήματα που δίδονται. Δίδονται 25 ευρώ, όσα είναι το εργόσημο ανά άτομο. <br />Το ερώτημα είναι, κύριε Υπουργέ, τι κάνουμε; Οι παραγωγοί από πέρυσι που δημιουργήθηκε το θέμα έχουν καταθέσει μια σειρά προτάσεις. Ξεκίνησαν από τις 18 Απριλίου 2013. Αφού είδαν ότι δεν έγινε τίποτα και πέρασε όλο το καλοκαίρι, δηλαδή η νεκρή καλλιεργητική περίοδος, επανήλθαν στις 10 Σεπτεμβρίου. Έγιναν δύο συσκέψεις στο Υπουργείο Εργασίας, οι οποίες κατέληξαν στην προτροπή για κατάθεση της τροπολογίας που έχουμε καταθέσει επτά Βουλευτές από τη Νέα Δημοκρατία, το ΠΑΣΟΚ και τη Δημοκρατική Αριστερά. Ζητήσαμε και από τον ΣΥΡΙΖΑ να καταθέσει, να συνυπογράψει, είπε ότι θα επανέλθει με δική του τροπολογία, σεβαστό. Και, βέβαια, η τελευταία όχληση προς την πλευρά της Κυβέρνησης από τους παραγωγούς ήταν τώρα, στις 14 Ιανουαρίου του 2014. <br />Καταθέτω για τα Πρακτικά τις επιστολές τους για να υπάρχουν. <br /><br />Το ερώτημα είναι, κύριε Υπουργέ, τι κάνουμε; Θέλουμε να δώσουμε λύση σε αυτό το πρόβλημα; Αφήνουμε μια εξαγωγική δραστηριότητα να καταρρεύσει ή αναζητούμε λύση; <br />Η τροπολογία που καταθέσαμε δίνει λύση στη φετινή καλλιέργεια και μόνο για τη φετινή καλλιέργεια. Λέμε ότι όσοι εργάστηκαν πέρυσι να τους δοθεί η δυνατότητα να πάνε με τους εργοδότες τους στις αστυνομικές αρχές, να αιτηθούν βιομετρική καταγραφή και γι’ αυτούς και μόνο γι’ αυτούς που θα καταγραφούν έως τη λήξη της καλλιεργητικής περιόδου να ανασταλεί η απέλασή τους. Γιατί εάν δεν δοθεί η δυνατότητα να δουλέψουν αυτοί οι άνθρωποι, καταρρέει όλο το σύστημα της καλλιέργειας φράουλας. <br />Και επαναλαμβάνω ότι η τροπολογία δεν συντάχθηκε ερήμην του Υπουργείου Εργασίας. Υπάρχουν αντιρρήσεις από το Υπουργείο Εσωτερικών, από την αρμόδια Γενική Γραμματεία, η οποία υποστηρίζει ότι δήθεν ανοίγει ο δρόμος για νομιμοποιήσεις αλλοδαπών. Λοιπόν, πόσο πιο καθαρά να το θέσουμε το ζήτημα ότι αφορά μόνο την παρούσα καλλιεργητική περίοδο; Και δεν λαμβάνουμε υπ’ όψιν ότι είναι ένας έμμεσος τρόπος για καταγραφή αυτών των ανθρώπων που σήμερα είναι έτσι, χωρίς χαρτιά, χωρίς τίποτα; <br />Τελικά τι θέλει το ελληνικό κράτος; Θέλει αγροτική παραγωγή ή όχι; Θέλει εξαγωγές ή όχι; Θέλει πρόσθετα έσοδα στα ταμεία του ή όχι; Γιατί ξεκάθαρα στα υπομνήματα που σας κατέθεσα -και έχουν κατατεθεί στα αρμόδια Υπουργεία από τους παραγωγούς- οι παραγωγοί ζητούν να πληρώσουν. Πρώτη φορά βλέπω πολίτες να ζητούν να πληρώσουν, να βρεθεί ένας τρόπος να πληρώσουν, να πάρει έσοδα το κράτος και φορολογικά και εισφορές στα ταμεία και το κράτος να αδιαφορεί. <br />Και να σας πω και κάτι άλλο; Όταν κόβουμε μισθούς και συντάξεις για 200.000.000, έχουμε την πολυτέλεια να πετάμε μια καλλιέργεια που αποδίδει 100.000.000 στην ελληνική οικονομία λόγω απραξίας και κακού συντονισμού κάποιων Υπουργείων;<br />Ας συντονιστούν και ας σοβαρευτούν, λοιπόν, τα αρμόδια Υπουργεία και ας δώσουν άμεση λύση στο πρόβλημα. Διαφορετικά φοβάμαι, κύριε Υπουργέ -και δεν θέλω να γίνω μάντης κακών- ότι και φέτος θα εκτεθεί και πάλι διεθνώς η Ελλάδα. Και σε αυτήν την περίπτωση, ξέρετε, δεν θα φταίνε οι παραγωγοί γιατί θα βγουν και θα πουν: «Εμείς σας ζητάμε ένα χρόνο να ρυθμίσετε το πρόβλημα». Θα φταίμε εμείς που δεν το έχουμε ρυθμίσει.<br />Υπάρχουν μεσοπρόθεσμα και μακροπρόθεσμα μέτρα και υπάρχουν και άλλες ενέργειες που μπορούν να γίνουν παράλληλα. <br /><br />Ξέρετε, μπορούμε να ζητήσουμε από τον ΟΑΕΔ να προκηρύξει ξανά θέσεις. Μπορούμε να ενημερώσουμε όλο αυτόν τον κόσμο που πηγαίνει στα συσσίτια από εδώ και από εκεί και παρακαλάει για ένα κομμάτι ψωμί ότι εκεί θα τους δοθεί και ψωμί και φαγητό και ότι θα πάρουν και 25 ευρώ τη μέρα. <br />Καταλαβαίνετε, λοιπόν, ότι χρειάζεται και μία επικοινωνιακή πολιτική, στην περίπτωση που θέλουμε να στηρίξουμε και κάποια προϊόντα. Δεν μιλάμε μόνο για τη φράουλα. Μιλάμε για το πιπέρι, μιλάμε για το καρπούζι, μιλάμε για τις ελιές. Πάλι μάζεψαν ελιές «κρατώντας τσίλιες» οι αγρότες. <br />Πρέπει να ξεκαθαρίσουμε τι γίνεται μέχρι την οριστική λύση. Και πάλι υπάρχει δυνατότητα οριστικής λύσης με ενεργοποίηση κάποιων προεδρικών  διαταγμάτων που έχουν ψηφιστεί, ούτως ώστε να μετακληθούν –αν θέλετε- εργάτες από άλλα κοντινότερα κράτη, όπως είναι η Αίγυπτος κ.λπ., όπου μπορούν να εργαστούν και έχουν τη δυνατότητα και την εμπειρία να εργαστούν. <br />Σε κάθε  περίπτωση εκείνο που σας ζητάω είναι να μεταφέρετε την κραυγή αγωνίας όλων ημών που το ζούμε το πρόβλημα καθημερινά και κρούουμε τον κώδωνα του κινδύνου ότι η Ελλάδα θα εκτεθεί διεθνώς από τυχόν νέα συμβάντα, όπως εκείνο πέρυσι με τους πυροβολισμούς, και παράλληλα θα έχουμε απώλεια εσόδων. <br />Ευχαριστώ που με ακούσατε. <br /></speech><speech by="#s125"><from>ΠΡΟΕΔΡΕΥΟΥΣΑ</from> Και εμείς σας ευχαριστούμε. <br />Τον λόγο έχει ο κ. Μάξιμος Σενετάκης.</speech><speech by="#s250"><from> ΜΑΞΙΜΟΣ ΣΕΝΕΤΑΚΗΣ</from> Κυρίες και κύριοι συνάδελφοι, ο ενιαίος φορέας εξωστρέφειας που δημιουργούμε αποτελεί το μέσο για να πετύχουμε έναν από τους βασικούς μας στόχους: την αναμόρφωση του παραγωγικού μοντέλου της χώρας με μια κουλτούρα ανταγωνιστικότητας και εξωστρέφειας. <br />Σε αυτήν τη δύσκολη οικονομική συγκυρία θέλουμε να μπορούμε και να παράγουμε ποιοτικά προϊόντα και να τα εξάγουμε με ανταγωνιστικές τιμές στις αγορές του εξωτερικού. Είναι ο μόνος τρόπος, για να εξασφαλίσουμε διαχρονικά πρωτογενές πλεόνασμα και υψηλό επίπεδο διαβίωσης για τους Έλληνες. <br />Αυτός, λοιπόν, είναι ένας μεγάλος εθνικός στόχος και δεν νομίζω πως υπάρχουν συνάδελφοι σε αυτήν την Αίθουσα που να μην πιστεύουν την αναγκαιότητά του. Άρα ως προς τον στόχο συμφωνούμε. <br />Το ερώτημα που προκύπτει είναι με ποιον τρόπο θα πετύχουμε τον στόχο μας. Βασική προϋπόθεση είναι να ξέρουμε τι μπορούμε να πουλήσουμε, εννοώντας ποια προϊόντα μας είναι ή μπορεί να  είναι ανταγωνιστικά, ώστε να κατευθύνουμε την παραγωγή μας, πού μπορούμε να τα πουλήσουμε, εννοώντας τις αγορές-στόχους, και πώς τελικά θα μπορέσουμε να πουλήσουμε, εννοώντας ποια στρατηγική μάρκετινγκ θα ακολουθήσουμε. <br />Ποιος είναι ο αρμόδιος να μας δώσει αυτές τις απαντήσεις; Σίγουρα δεν είναι ένας. Μιλάμε για απαντήσεις που συνδιαμορφώνονται συλλογικά, μέσα από τα θεσμικά όργανα της πολιτείας. Ωστόσο, κατ’ εξοχήν θεσμικό όργανο της πολιτείας που διαθέτει τη δομή, πρώτον, για να συλλέγει την πληροφόρηση από τις αγορές- στόχους και, δεύτερον, για να ανοίγει δρόμους σε επιχειρήσεις ή προϊόντα στις αγορές – στόχους είναι το Υπουργείο Εξωτερικών. <br />Στο σημείο αυτό συναντάμε την έννοια της οικονομικής διπλωματίας, η οποία, όπως μας έλεγε ο πρώην Υπουργός Εξωτερικών κ. Δημήτρης Αβραμόπουλος, αποτελούσε πάντοτε βασικό στόχο και αποστολή του Υπουργείου Εξωτερικών και που με δεδομένη την πολυπλοκότητα των διεθνών οικονομικών σχέσεων το ΥΠΕΞ καλείται να ανταποκριθεί στις νέες προκλήσεις με ευέλικτα και αποτελεσματικά σχήματα. <br />Προφανώς, ο ενοποιημένος πλέον φορέας εξωστρέφειας, η Ελληνική Εταιρεία Επενδύσεων και Εξωτερικού Εμπορίου, καλείται να είναι αυτό το ευέλικτο και αποτελεσματικό σχήμα που αναζητούμε. Είναι το σχήμα που θα αξιοποιεί ορθολογικά τον έτσι και αλλιώς περιορισμένο αριθμό ανθρωπίνων και οικονομικών πόρων. Είναι το σχήμα όπου θα συγκροτείται μία ενιαία έκφραση της πολιτικής μας για την εξωστρέφεια. <br />Επιτρέψτε μου να τονίσω το «ενιαία», γιατί μέχρι τώρα, δυστυχώς, δεν υπήρχε μία ενιαία έκφραση της πολιτικής μας για την εξωστρέφεια. Υπήρχαν οι εγωισμοί των στελεχών του Υπουργείου Ανάπτυξης και οι εγωισμοί των στελεχών του Υπουργείου Εξωτερικών, γεγονός που αναγνώρισε και ο Υπουργός κ. Χατζηδάκης στη συνεδρίαση της Επιτροπής Εμπορίου  τις προηγούμενες μέρες, λέγοντας πολύ σωστά ότι μας είναι και πρέπει να μας είναι παντελώς αδιάφοροι αυτοί οι εγωισμοί, διότι αυτό που μετράει είναι η εκπροσώπηση της χώρας. Αυτό που μετράει είναι πώς θα αλλάξουμε την οικονομική πορεία της Ελλάδας, ώστε να γίνει θετική. <br />Το ερώτημά μου είναι πώς διασφαλίζουμε το ότι οι εγωισμοί στους οποίους αναφέρεται ο Υπουργός, θα καμφθούν. Αρκεί μόνο να προσθέσουμε το αυτονόητο; Όπως, δηλαδή, στο άρθρο 4 παράγραφος 2 του εδαφίου α΄, ότι στην «Ελληνική Εταιρεία Επενδύσεων και Εξωτερικού Εμπορίου Α.Ε.» ανατίθεται σε συνεργασία με το Υπουργείο Εξωτερικών η παροχή πληροφόρησης συμβουλευτικής βοήθειας κ.ο.κ., ή στην παράγραφο 3 εδάφιο α΄ ότι στην «Ελληνική Εμπορία Επενδύσεων και Εξωτερικού Εμπορίου Α.Ε.» ανατίθεται, σε συνεργασία πάλι με το Υπουργείο Εξωτερικών, η διοργάνωση επιχειρηματικών αποστολών που συνοδεύουν τον Πρόεδρο της Δημοκρατίας, τον Πρωθυπουργό ή Υπουργούς; <br />Νομίζω ότι η συνεργασία επιβάλλεται και δεν τίθεται καν θέμα συζήτησης επ’ αυτού. Αντιλαμβάνομαι ότι οι διακριτοί ρόλοι, αφ’ ενός του ενιαίου φορέα στο εσωτερικό και αφ’ ετέρου του Υπουργείου Εξωτερικών στο εξωτερικό, θα ενισχύσουν την εθνική προσπάθεια χάραξης και υλοποίησης οικονομικής διπλωματίας και δεν θα την υπονομεύσουν, υπονομεύοντας ο ένας τον άλλο, ώστε να μην ξαναδούμε το φαινόμενο «των δύο Ελλάδων» στο εξωτερικό που ανέφερε ο Υπουργός. Από εκεί και πέρα, όμως, για να υπάρξουν αποτελέσματα, θα πρέπει να δούμε επισταμένως το ζήτημα της στοχοθεσίας και απολογισμού. Πρέπει να δούμε το θέμα της διαμόρφωσης ενός μηχανισμού αξιολόγησης των αποτελεσμάτων που πετύχαμε και ελέγχου του έργου του φορέα της εξωστρέφειας.<br />Κυρίες και κύριοι συνάδελφοι, πρέπει να εντάξουμε και να εμπεδώσουμε τη λογική του ελέγχου και της αξιολόγησης σε όλο το δημόσιο, πόσω μάλλον στους φορείς που διαμορφώνουμε με ιδιωτικά κριτήρια. Διότι από εδώ και στο εξής οι ανάγκες και οι απαιτήσεις είναι μεγάλες και αν θέλουμε να κερδίσουμε το στοίχημα της ανάπτυξης και της ανταγωνιστικότητας πρέπει να περιορίσουμε τις πιθανότητες αστοχιών. <br />Σας ευχαριστώ πολύ.</speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε.<br />Τον λόγο έχει η κ. Ευσταθία Γεωργοπούλου-Σαλτάρη.</speech><speech by="#s52"><from> ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</from> Ευχαριστώ, κυρία Πρόεδρε.<br />Κυρίες και κύριοι Βουλευτές, σχετικά με το νομοσχέδιο του Υπουργείου Ανάπτυξης και Ανταγωνιστικότητας που συζητείται σήμερα, ο ΣΥΡΙΖΑ καταθέσαμε μία τροπολογία με την οποία επιδιώκουμε να δοθεί μία άμεση, βιώσιμη και επωφελής λύση για τη ρύθμιση του καθεστώτος εργασίας και διαμονής ενός μεγάλου αριθμού μεταναστών που ζουν και εργάζονται ως εργάτες γης και αποτελούν αναπόσπαστο κομμάτι της παραγωγικής διαδικασίας στην ελληνική κοινωνία. <br />Είναι σκόπιμο να κινηθούμε με βάση αντίστοιχα πρότυπα και πρωτοβουλίες που αναλαμβάνονται στη συντριπτική πλειοψηφία των χωρών-μελών της Ευρωπαϊκής Ένωσης, ακόμα και στην καρδιά της οικονομικής ύφεσης και κρίσης.<br />Το μείζον θέμα είναι η απασχόληση χιλιάδων μεταναστών, εργατών γης, οι οποίοι στερούνται νομιμοποιητικών εγγράφων και αρκετές φορές κάτω από συνθήκες που δεν συνάδουν με εργασιακό καθεστώς σύγχρονης δημοκρατικής χώρας. <br />Με την τροπολογία που προτείνουμε, δεν ρυθμίζεται γενικά το ζήτημα του καθεστώτος εργασίας και διαμονής των μεταναστών που ζουν και εργάζονται στη χώρα μας. Η συνολική ρύθμισή του απαιτεί εμπεριστατωμένη θεώρηση του μεταναστευτικού νόμου, που θα συζητηθεί τις επόμενες μέρες στο πλαίσιο του νέου Κώδικα Μετανάστευσης. Επιδιώκουμε, όμως, να δοθεί μία άμεση, βιώσιμη και επωφελής λύση για όλες τις πλευρές. <br />Στην προτεινόμενη τροπολογία-προσθήκη του ΣΥΡΙΖΑ αναφέρονται συγκεκριμένα τα εξής: Στην παράγραφο 10 του άρθρου 91 του ν. 3386/2005, όπως ισχύει, προστίθεται το σημείο θ΄ που έχει ως εξής: «Ο Υπουργός Εσωτερικών Αποκέντρωσης και Ηλεκτρονικής Διακυβέρνησης χορηγεί κατ’ εξαίρεση μετά από γνώμη της επιτροπής της παραγράφου 1 του άρθρου 89 άδεια διαμονής διάρκειας ενός έτους σε υπηκόους τρίτων χωρών που διαμένουν στην Ελλάδα και αποδεικνύουν ότι εργάζονται ως εργάτες γης μέχρι τις 15-2-2014. Με την ίδια διαδικασία ο Υπουργός Εσωτερικών Αποκέντρωσης και Ηλεκτρονικής Διακυβέρνησης χορηγεί, κατ’ εξαίρεση, άδεια διαμονής ισόχρονης διάρκειας σε υπηκόους τρίτων χωρών, που είναι μέλη των οικογενειών των εργατών γης -του ανωτέρω εδαφίου- και διαμένουν στην Ελλάδα μέχρι τις 15-2-2014. Η άδεια διαμονής για εξαιρετικούς λόγους μπορεί να ανανεώνεται μόνο για έναν από τους λοιπούς λόγους του παρόντος νόμου». <br />Θα ήθελα να επισημάνω, σε ό,τι αφορά τους αλλοδαπούς εργάτες γης στην Ηλεία, που κυρίως προέρχονται από το Μπαγκλαντές, ότι κατά τη διάρκεια των τελευταίων μηνών και μετά τα αιματηρά επεισόδια στη Μανωλάδα, οι Βουλευτές όλων των κομμάτων στις αγροτικές περιοχές, οι εκπρόσωποι των γεωργικών συλλόγων και των συνεταιρισμών, οι επιτελείς του Υπουργείου Εργασίας και οι προϊστάμενοι του ΙΚΑ, του ΣΕΠΕ, του ΟΑΕΔ, του ΟΓΑ, τα εργατικά κέντρα, τα συνδικάτα εργαζομένων και οι οργανώσεις προάσπισης των δικαιωμάτων του ανθρώπου, συνομολογούν την ανάγκη διασφάλισης θεμελιωδών εργασιακών, ασφαλιστικών και οικογενειακών δικαιωμάτων των μεταναστών εργατών γης, καθώς και την ανάγκη σύννομης λειτουργίας της αγοράς εργασίας και μέσω αυτών, την καταπολέμηση της αδήλωτης εργασίας και της εργασιακής εκμετάλλευσης.<br />Με γνώμονα τα ως άνω, ζητούμε να στηριχθεί μια βιώσιμη, προοδευτική και φιλεργατική άμεση λύση για το ζήτημα της διαμονής και της διασφάλισης των δικαιωμάτων των εργατών γης. Γιατί δεν είναι καθόλου τυχαίο η παύση καλλιέργειας αρκετών χιλιάδων στρεμμάτων, κυρίως από μικροκαλλιεργητές, λόγω ακριβώς της ανασφάλειας που έχουν οι αγρότες για το εργασιακό καθεστώς που υπάρχει και τον κίνδυνο των υψηλών προστίμων για παράνομη απασχόληση εργατών. Ανεξάρτητα αν οι εξαγωγές αγαθών –εφόσον συζητούμε για τον πρωτογενή τομέα παραγωγής- παρουσιάζουν μία πολύ μικρή άνοδο τελευταία - από 22 δισεκατομμύρια το 2012 σε 22,5 δισεκατομμύρια το 2013- αυτό που καταγράφεται για τον αγροτικό κόσμο της υπό συζήτηση περιοχής είναι ότι η μικρομεσαία αγροτιά συρρικνώνεται. Ωστόσο, οι εξαγωγές –αναφέρθηκε και πριν- στον συγκεκριμένο τομέα και στο συγκεκριμένο προϊόν παρουσιάζουν μείωση.<br />Δεν μπορούν, λοιπόν, να αντέξουν την πίεση αυτής της εκκρεμότητας για τους λόγους που αναφέραμε παραπάνω. Εξάλλου, η πρόσφατη ΚΥΑ με θέμα «Καθορισμός ανώτατου αριθμού αδειών παραμονής για εργασία υπηκόων τρίτων χωρών για το έτος 2014» των Υπουργών Εξωτερικών, Εσωτερικών και Εργασίας, με αριθμό της Εφημερίδας της Κυβερνήσεως 206Β΄/4-4-2004, όπου επιτρέπει τη μετάκληση εργατών από τρίτες χώρες –τρείς χιλιάδες εξήντα έναν για όλον τον Νομό Ηλείας, όταν μόνο οι ανάγκες για τη συγκομιδή της ευρύτερης περιοχής της Μανωλάδας προσεγγίζουν ή και ξεπερνούν τους τρεισήμισι χιλιάδες- δεν μπορεί σε καμμιά περίπτωση να λύσει το πρόβλημα στη συγκεκριμένη περιοχή, μιας και έχει αρχίσει ήδη η εντατική καλλιέργεια του προϊόντος. Άρα εξακολουθούν να βρίσκονται σε ομηρία και οι εργάτες και οι παραγωγοί στην πιο κρίσιμη περίοδο.<br />Επίσης, κατατίθεται εκ νέου η τροπολογία που είχε κατατεθεί πριν από δύο μήνες από Βουλευτές της Νέας Δημοκρατίας, του ΠΑΣΟΚ και της ΔΗΜΑΡ, των Νομών Ηλείας και Αχαΐας, η οποία επιδιώκει να δοθεί μία περίοδος ανοχής για την τρέχουσα καλλιεργητική περίοδο στην περιοχή της Βουπρασίας. Μια περίοδος ανοχής στο όνομα των δυναμικών εξαγωγών, όπως περιγράφεται στην αιτιολογική έκθεση. Η διαφοροποίηση που έχει η σημερινή τροπολογία στην αιτιολογική έκθεση σε σχέση με την αρχική είναι ότι επικαλείται έναν πρόσφατα ψηφισθέντα Κανονισμό του Ευρωπαϊκού Κοινοβουλίου, που αφορά τους εργάτες γης και καθορίζει τη μέγιστη διάρκεια διαμονής, καθώς και εργασιακά ζητήματα. Όμως, όπως διαβάζουμε στον διαδικτυακό τόπο της Ευρωπαϊκής Επιτροπής, πρόκειται για πρόταση οδηγίας του Ευρωπαϊκού Κοινοβουλίου και Συμβουλίου, σχετικά με τις προϋποθέσεις εισόδου και διαμονής υπηκόων τρίτων χωρών με σκοπό την εποχική απασχόληση, η οποία έχει εγκριθεί από την επιτροπή στις 13-7-2010. Και μέχρι τις 5-2-2014 βρισκόταν στη φάση της πρώτης ανάγνωσης της θέσης της επιτροπής επί των τροπολογιών του Ευρωπαϊκού Κοινοβουλίου. Άρα δεν πρόκειται για θεσμοθετημένη κοινοτική οδηγία, την οποία μπορούμε να επικαλεσθούμε ή να αναμένουμε την εναρμόνιση της χώρας μας με αυτή στο άμεσο μέλλον.<br />Πάνω στο περιεχόμενο της συγκεκριμένης τροπολογίας των άλλων κομμάτων είχα τοποθετηθεί διεξοδικά και είχα αναπτύξει όλες τις ενστάσεις μας. Δηλαδή, ότι ως κόμμα της Ριζοσπαστικής Αριστεράς δεν μπορούμε να δεχθούμε λογικές βιομετρικής καταγραφής και ταύτισης δικαιωμάτων ενός εργάτη με έναν συγκεκριμένο εργοδότη, κάτι που παραπέμπει στις εργασιακές σχέσεις μιας σύγχρονης κοινωνίας με ημιφεουδαρχικές μορφές οργάνωσης. Επιδιώκουμε την εξεύρεση λύσης που θα διασφαλίζει τα εργατικά και ανθρώπινα δικαιώματα και την απρόσκοπτη λειτουργία του πρωτογενούς τομέα για τις ανάγκες της κοινωνίας και της πατρίδας μας. Είναι ένα τεράστιο θέμα με τεράστιες επιπτώσεις στον ανθρώπινο παράγοντα και τον παραγωγικό ιστό των αγροτικών περιοχών. Δεν είναι σε καμμία περίπτωση πεδίο για εξυπηρέτηση πρόσκαιρων επικοινωνιακών αναγκών των κομμάτων των μνημονίων, παραμονές των εκλογών.<br />Σας ευχαριστώ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Έχει ζητήσει τον λόγο ο Υπουργός Εσωτερικών κ. Ιωάννης Μιχελάκης, για να υποστηρίξει μια τροπολογία.<br />Κύριε Υπουργέ, έχετε τον λόγο.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from>  Ευχαριστώ, κυρία Πρόεδρε. <br />Με την τροπολογία που έχουμε καταθέσει υπαγορεύεται ότι για πρώτη φορά θα διεξαχθούν ταυτόχρονα αυτοδιοικητικές εκλογές με ευρωεκλογές όπως γνωρίζετε. Αυτό δημιουργεί την εύλογη ανάγκη για την εγκυρότερη και πληρέστερη ενημέρωση των ετεροδημοτών εκλογέων προκείμενου αυτοί να μπορέσουν να ασκήσουν απρόσκοπτα το εκλογικό τους δικαίωμα. <br />Είναι προφανές ότι η ανάγκη αυτή προκύπτει από το διαφορετικό καθεστώς που -όπως γνωρίζουμε όλοι- ισχύει για τους ετεροδημότες εκλογείς στις δύο συγκεκριμένες εκλογικές αναμετρήσεις. Να αναφέρω ως παράδειγμα ότι οι εκλογείς που είχαν επιλέξει κατά το παρελθόν να ψηφίζουν ως ετεροδημότες στον τόπο διαμονής τους, ενώ τον προσεχή Μάιο θα δικαιούνται να ψηφίσουν στον τόπο κατοικία τους για τις ευρωεκλογές, δεν θα είχαν το δικαίωμα αυτό για την αυτοδιοικητική διαδικασία. <br />Με βάση, επίσης, τις ισχύουσες διατάξεις, η προθεσμία υποβολής αίτησης εγγραφής ή διαγραφής από τους εκλογικούς καταλόγους των ετεροδημοτών θα έληγε στο τέλος του μήνα, δηλαδή 28 Φεβρουαρίου. Κρίνεται, όμως, ότι η παραπάνω προθεσμία θα πρέπει να παραταθεί ιδιαίτερα μετά την κατάθεση των προσφάτων νομοθετικών ρυθμίσεων που αποσαφηνίζουν θέματα διεξαγωγής των προσεχών εκλογών. <br />Με το σκεπτικό αυτό και προκειμένου να μην αιφνιδιάσουμε αλλά αντιθέτως να διευκολύνουμε τους εκλογείς να επιλέξουν τον τόπο που θα ασκήσουν το εκλογικό τους δικαίωμα, προτείνουμε στην πρώτη παράγραφο της τροπολογίας να παραταθεί η προθεσμία για την υποβολή των σχετικών δηλώσεων από τους εκλογείς μέχρι τα μέσα του Μαρτίου και συγκεκριμένα μέχρι τις 14 Μαρτίου. <br />Όσον αφορά αυτά που ακούστηκαν στην επιτροπή για τα περί μη συνάφειας του υπό συζήτηση σχεδίου νόμου με την παρούσα τροπολογία, επειδή υπάρχει ένα σχετικό νομοσχέδιο του Υπουργείου μας το οποίο είναι στην επιτροπή αυτήν τη στιγμή, τονίζω ότι εάν είχαμε καταθέσει αυτήν την τροπολογία στο συγκεκριμένο νομοσχέδιο θα χάναμε δύο εβδομάδες. Άρα οι εκλογείς θα είχαν δύο εβδομάδες λιγότερο για να ξεκαθαρίσουν και να επιλέξουν που θέλουν να ψηφίσουν. Ακόμα και με τη σύντμηση που κάναμε στη διαδικασία κατά μία εβδομάδα, θα χανόταν μία εβδομάδα. Δεν υπήρχε κανένας λόγος, λοιπόν, να μη δοθεί η δυνατότητα στους πολίτες να επιλέξουν χωρίς να υπάρχει πίεση του χρόνου. <br />Στη δεύτερη παράγραφο της τροπολογίας που προτείνουμε τον περιορισμό της χρονικής διάρκειας της προεκλογικής περιόδου από τέσσερις μήνες σε δύο, δεδομένου ότι η μέχρι σήμερα εμπειρία κατέδειξε ότι ο χρόνος των δύο μηνών είναι ιδιαίτερα επαρκής. Διαπιστώσαμε ότι κατά την προηγούμενη εκλογική αναμέτρηση το χρονικό διάστημα των δύο μηνών, τόσο οι συνδυασμοί όσο και οι υποψήφιοι ανταποκρίθηκαν πλήρως στις προβλεπόμενες από το νόμο υποχρεώσεις τους, δηλαδή άνοιγμα βιβλίων εσόδων-εξόδων τραπεζικών λογαριασμών, δημοσιοποίηση εσόδων και δαπανών στη κεντρική βάση δεδομένων του Υπουργείου Εσωτερικών. Μάλιστα, πρέπει να πούμε ότι και στις εκλογές του 2000 παρά την πρόβλεψη του νόμου για τετράμηνη διάρκεια της προεκλογικής περιόδου, η επίμαχη διάταξη ψηφίστηκε από τη Βουλή και δημοσιεύτηκε στις 9 Αυγούστου του 2010, ενώ οι αυτοδιοικητικές εκλογές έγιναν στις 7 Νοεμβρίου, δηλαδή σχεδόν τρεις μήνες από τη διαδικασία αυτή. <br />Ευχαριστώ.</speech><speech by="#s125"><from>ΠΡΟΕΔΡΕΥΟΥΣΑ</from> Και εμείς σας ευχαριστούμε. <br />Τον λόγο έχει ο κ. Μηταράκης για οκτώ λεπτά.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Ευχαριστώ πολύ, κυρία Πρόεδρε. <br />Κυρίες και κύριοι συνάδελφοι, κατά της συζήτηση του νομοσχεδίου ακούστηκαν σχόλια από συναδέλφους της Αντιπολίτευσης σχετικά με την μέχρι στιγμή πορεία των δύο οργανισμών και θα ήθελα να καταθέσω στην Ολομέλεια κάποια στοιχεία. <br />Θα ξεκινήσω με τις εξαγωγές: Το 2012 και το 2013 η Ελλάδα είχε ρεκόρ εξαγωγών φτάνοντας τα 27 δισεκατομμύρια ευρώ και φέτος –δηλαδή το 2013- για πρώτη φορά από το 1948 η χώρα μας έχει ένα πλεόνασμα στο ισοζύγιο τρεχουσών συναλλαγών σε προϊόντα πολύ σημαντικά για την Ελλάδα, όπως είναι η φέτα που πολλές φορές ο κ. Κασαπίδης έχει αναφέρει στην Ολομέλεια. Είδαμε 8% αύξηση των εξαγωγών με θετική αύξηση και στις τιμές και στις ποσότητες. <br />Ο Οργανισμός Προώθησης Εξαγωγικού Εμπορείου το 2013 προχώρησε σε σαράντα δύο διεθνείς εκθέσεις. Διοργάνωσε τέσσερις επιχειρηματικές αποστολές. Διοργάνωσε αριθμό προγραμμάτων υποστήριξης σε χρηματοδοτούμενα προγράμματα για την υποστήριξη των εξαγωγών. Προχώρησε σε ενέργειες εντός καταστημάτων, εκπαιδευτικά σεμινάρια και ενημερωτικές εκδηλώσεις. Και όλα αυτά με έναν προϋπολογισμό με είκοσι εννιά υπαλλήλους και με ένα κόστος το οποίο είναι 0,01% των ελληνικών εξαγωγών. Για να κρίνουμε έναν οργανισμό, κυρίες και κύριοι συνάδελφοι, πρέπει να δούμε τι επενδύουμε, τι ξοδεύουμε και τι μας δίνει.<br />Καταθέτω για τα Πρακτικά την έκθεση του ΟΠΕ για τα πεπραγμένα του.<br /><br />Πάμε, τώρα, στον τομέα των επενδύσεων. Ο «Invest in Greece» διαχειρίζεται αυτή τη στιγμή μέσω του fast track εννέα επενδυτικά έργα συνολικού ύψους τριών δισεκατομμυρίων ευρώ, από τα οποία τα τρία έργα ύψους 1,4 δισεκατομμυρίου ευρώ εντάχθηκαν στις στρατηγικές επενδύσεις το τελευταίο δεκαοκτάμηνο. Αυτό έγινε αφού ξεκαθαρίσαμε τους προηγούμενους μήνες το μητρώο των στρατηγικών επενδύσεων και απεντάξαμε τα έργα, τα οποία δεν προχωρούσαν ευθύνη των επενδυτών. <br />Το 2013 είδαμε 4 δισεκατομμύρια στην ελληνική οικονομία από εξαγορές και συγχωνεύσεις, από επενδύσεις ξένων εταιρειών, όπως η «Qatar Petroleum» από τα Εμιράτα, η «PHILLIP MORRIS», η «COCA COLA», η «HUAWEI», η «ZTE», η «UNILEVER», η «SAP», η «MICROSOFT», η «IBM». Και το κόστος του «Επενδύστε στην Ελλάδα» είναι περίπου 0,1% των επενδύσεων που είδαμε σε αυτήν την περίοδο και πάλι με λίγους υπαλλήλους, είκοσι εννέα στον αριθμό.<br />Καταθέτω για τα Πρακτικά τον απολογισμό έργου του «Invest in Greece».<br /><br />Άρα και οι επενδύσεις πάνε καλύτερα και οι εξαγωγές πάνε καλύτερα και η πραγματικότητα είναι ότι ως χώρα επενδύουμε λίγα για την προσέλκυση επενδύσεων και για την προώθηση των εξαγωγών. Μπορούμε να κάνουμε περισσότερα και ο στόχος της Κυβέρνησης είναι με έναν συγκροτημένο τρόπο να ενισχύσει και τις εξαγωγές και τον μηχανισμό προσέλκυσης επενδύσεων όχι μόνο με το σημερινό νομοσχέδιο αλλά με ένα συγκροτημένο, ολοκληρωμένο σχέδιο.<br />Προχωρήσαμε πέρυσι στην ψήφιση του ν. 4146, του επενδυτικού και του αναπτυξιακού νόμου, το οποίο οδήγησε σε σημαντική αύξηση -40% στο πρώτο εξάμηνο, 57% στο δεύτερο εξάμηνο- των ελληνικών επενδύσεων μικρομεσαίων επιχειρήσεων μέσω του αναπτυξιακού νόμου. Προχώρησε στην αύξηση των αιτημάτων για ένταξη στο πρόγραμμα fast track με τη δημιουργία ειδικών εργαλείων, όπως η κεντρική αδειοδοτική αρχή που λειτουργεί και τα ειδικά προεδρικά διατάγματα τα οποία ήδη λειτουργούν, η εθνική στρατηγική για τις εξαγωγές, τα είκοσι πέντε μέτρα που έχουμε βάλει στόχο να υλοποιήσουμε με συγκεκριμένο στοχοχρονοδιάγραμμα, θέλοντας να μειώσουμε σε βάθος τριετίας κατά 50% το χρόνο που απαιτείται για την υλοποίηση εξαγωγών και κατά 20% το κόστος που απαιτείται για την υλοποίηση εξαγωγών. Τον πρώτο χρόνο –σύμφωνα με την Παγκόσμια Τράπεζα- πιάσαμε 16% από τον στόχο του 50% και 7% από τον στόχο του 20%. Άρα το πρόγραμμα προχωράει και τα πιλοτικά προϊόντα που ήταν η φέτα και το ακτινίδιο, βλέπουμε στο αποτέλεσμα των εξαγωγών ότι έχουν θετικό αντίκτυπο.<br />Τρίτον, υπάρχει πολύ βαθύτερος και ουσιαστικότερος συντονισμός. Με απόφαση του Πρωθυπουργού τον Νοέμβριο του ’12 δημιουργήθηκε η Συντονιστική Διυπουργική Επιτροπή Εξωστρέφειας, η οποία συντονίζει το Υπουργείο Ανάπτυξης, το Υπουργείο Εξωτερικών, το Υπουργείο Αγροτικής Ανάπτυξης, το Υπουργείο Τουρισμού, το Υπουργείο Οικονομικών, το Υπουργείο Μακεδονίας-Θράκης. Άρα τα σχόλια που ακούστηκαν σήμερα για την ανάγκη να συνεργαζόμαστε καλύτερα με το Υπουργείο Αγροτικής Ανάπτυξης είναι σωστά και ισχύουν, όμως, το κεντρικό διυπουργικό όργανο που έχει την ευθύνη της εξωστρέφειας -και ο ενιαίος φορέας είναι φορέας υλοποίησης πολιτικής που θα καθοριστεί αυτό το διυπουργικό όργανο- περιλαμβάνει όλα τα συναρμόδια Υπουργεία.<br />Τέταρτος πολύ σημαντικός πυλώνας είναι η ρευστότητα: Διπλασιάσαμε στον Οργανισμό Ασφάλισης Εξαγωγικών Πιστώσεων τα κονδύλια ανά εταιρεία που επιτρέπεται να χρησιμοποιηθούν για να εγγυηθούμε εξαγωγικές πιστώσεις. Ενάμιση δισεκατομμύριο ευρώ είναι το αποτέλεσμα της συμφωνίας που έχουμε με την Ευρωπαϊκή Τράπεζα Επενδύσεων για να ενισχύσει εξαγωγικές πιστώσεις και υπήρχε και το Ειδικό Πρόγραμμα Εξωστρέφειας, 138 εκατομμύρια μέσω του ΕΣΠΑ, για τη στήριξη των εξαγωγέων. <br />Το πέμπτο βήμα είναι αυτό που συζητάμε σήμερα, η συνένωση δυνάμεων, η ενίσχυση αυτών των δυνάμεων, με στόχο να δουλέψουμε με καλύτερες ενέργειες μεταξύ επενδύσεων κι εξαγωγών, αφού μιλάμε στις ίδιες αγορές του εξωτερικού -μιλάμε από την Ελλάδα στους ίδιους φορείς του εξωτερικού και αντιπροσωπεύουμε την ίδια ελληνική πραγματικότητα- και υπάρχουν πολλές δυνατότητες συνεργιών μεταξύ επενδύσεων κι εξαγωγών, όπως κάνουν και οι άλλες χώρες. Δεν ανακαλύψαμε τον τροχό, ακολουθούμε πετυχημένα μοντέλα άλλων ευρωπαϊκών κρατών.<br />Δεύτερος στόχος είναι η στόχευση: Να στοχεύσουμε σε αυτά τα προϊόντα, σε αυτές τις αγορές. Πολλά ακούστηκαν σήμερα στην Αίθουσα –και σας ευχαριστώ, κυρίες και κύριοι συνάδελφοι- για εκεί που έχει δυνατότητες η ελληνική οικονομία. 	<br />Και, τρίτον, να συνεργαστούμε περισσότερο με τον ιδιωτικό τομέα. Και γι’ αυτό καταθέσαμε σήμερα και τη νομοτεχνική βελτίωση για τη δημιουργία ειδικής επιτροπής των φορέων. Πρέπει να δουλέψουμε περισσότερο με τα επιμελητήρια, με τα διμερή επιμελητήρια, με τους εξαγωγείς, με τους παραγωγικούς φορείς, με τους κοινωνικούς φορείς. Και αυτό θα είναι βασικό συστατικό της λειτουργίας του Ενιαίου Φορέα Εξωστρέφειας.<br />Συμφωνήσαμε μετά από αρκετούς μήνες διαβούλευσης, με τη βοήθεια και ξένων ειδικών, με το Υπουργείο Εξωτερικών ποιος είναι ο καλύτερος τρόπος να ενώσουμε δυνάμεις. Και αυτό το μνημόνιο το οποίο θα υπογράφεται κάθε χρόνο, θα θέτει αυτό που όλοι ζητήσατε: συγκεκριμένους στόχους. Το νομοσχέδιο δεν είναι business plan. Το νομοσχέδιο είναι πλαίσιο, θέτει τον τρόπο λειτουργίας του φορέα. Και από κει και πέρα, σε ετήσια βάση, θα υπάρχει ειδικό μνημόνιο συνεργασίας.<br />Και δέχομαι τα σχόλια που έκαναν κάποιοι συνάδελφοι, ότι αντίστοιχο μνημόνιο πρέπει να υπάρξει και με το Υπουργείο Αγροτικής Ανάπτυξης. Είναι πολύ θετική πρόταση και είναι κάτι το οποίο θα κάνουμε.<br />Δεχθήκαμε επίσης αλλαγές για το θέμα της «Διαύγειας». Διευκρινίζω ότι ήδη αυτή η εταιρεία εκ του νόμου ήταν υποχρεωμένη να δημοσιεύει στη «Διαύγεια». Κάποιοι θέσατε το θέμα να υπάρχει ρητά. Με τη νομοτεχνική βελτίωση πλέον υπάρχει ρητά. Και σας ευχαριστώ γι’ αυτό.<br />Και, επίσης, θα υπάρξει και γραφείο στη Θεσσαλονίκη. Υπάρχει μια σχετική τροπολογία του κ. Ιωαννίδη, πολύ σωστή. Θα προχωρήσουμε στη δημιουργία γραφείου για τις ανάγκες της βορείου Ελλάδος.<br /><br />Θα τοποθετηθώ επί των άρθρων στη δευτερολογία. Θέλω να πω πάντως ότι αυτό το νομοσχέδιο έρχεται και ολοκληρώνει ένα συγκεκριμένο πλαίσιο. Παίρνει δύο οργανισμούς, που για τους πόρους που έχουμε επενδύσει τους τελευταίους δεκαοκτώ μήνες, έχουν πετύχει πάρα πολλά. Και ευχαριστώ τους εργαζόμενους και στον ΟΠΕ και στο «Invest in Greece» για τη σκληρή τους δουλειά.<br />Θέτουμε, λοιπόν, το ολοκληρωμένο πλαίσιο με τη μεικτή επιτροπή εξωστρέφειας, με τα μέτρα ρευστότητας, με τον νέο φορέα, με τις αλλαγές που κάνουμε στη λειτουργία των επιχειρήσεων, με την εθνική στρατηγική για τις εξαγωγές και ολοκληρωμένα προχωράμε. Και ήδη τους προηγούμενους δεκαοκτώ μήνες θεωρώ ότι έχει γίνει μια σημαντική στροφή στην εξωστρέφεια της ελληνικής οικονομίας.<br />Σας ευχαριστώ πολύ.<br /></speech><speech by="#s125"><from>ΠΡΟΕΔΡΕΥΟΥΣΑ</from> Σας ευχαριστούμε κι εμείς, κύριε Υπουργέ.<br />Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Δημήτρης Παπαδημούλης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Ευχαριστώ, κυρία Πρόεδρε.<br />Κύριοι Υπουργοί, κυρίες και κύριοι συνάδελφοι, ξεκινώ με μερικά θέματα τρέχουσας πολιτικής επικαιρότητας, αλλά απολύτως συμβατά με τις αρμοδιότητες των δύο Υπουργών.<br />Λαθρεμπόριο καυσίμων: οι δεκαπέντε συλλήψεις αναφέρονται σε κύκλωμα το οποίο εξοικονόμησε απ’ αυτήν την κομπίνα, απ’ αυτήν την απάτη 3,5 εκατομμύρια ευρώ, λέει η υπεύθυνη ενημέρωση. Οι εταιρείες εμπορίας καυσίμων, ο σύνδεσμός τους, μετράει τις ετήσιες απώλειες του Δημοσίου απ’ αυτήν τη μεγάλη μπίζνα του λαθρεμπορίου καυσίμων σε 500 εκατομμύρια ευρώ το χρόνο. Και είναι μετριοπαθής εκτίμηση.<br />Αυτό σημαίνει ότι αυτό που ξεκίνησε –κάλλιο αργά παρά ποτέ– είναι σταγόνα στον ωκεανό σε σχέση με το μέγεθος της απάτης, η οποία γίνεται δεκαετίες. Και το θέμα είναι πώς θα κλείσουν οι κερκόπορτες που επιτρέπουν αυτή την απάτη σε βάρος του δημόσιου ταμείου, που παραβιάζει και τους κανόνες του ανταγωνισμού.<br />Κύριε Μηταράκη, υπάρχουν δύο νόμοι: ένας νόμος του 2009, ο ν.3784, και ένας νόμος του 2012, ο ν. 4072, που ασχολούνται με το θέμα. Αλλά οι εφαρμοστικές υπουργικές αποφάσεις που απαιτούνται για να αντιμετωπίσει κανείς το λαθρεμπόριο καυσίμων ακόμη δεν έχουν εκδοθεί: μηχανισμοί ελέγχου εισροών εκροών όχι μόνο στα πρατήρια, αλλά και στα διυλιστήρια και στις μεγάλες εταιρείες εμπορίας, GPS, έλεγχοι με τη σήμανση των βυτιοφόρων, για να σταματήσει το πάρτι με τις εικονικές εξαγωγές και με το ναυτιλιακό καύσιμο.<br />Και το ερώτημα είναι: γιατί δεν έχουν βγει αυτές οι υπουργικές αποφάσεις τόσα χρόνια; Δεν υπάρχει πολιτική βούληση. Και δεν μιλάμε για λαθρεμπόριο καρφίτσας. Μιλάμε για λαθρεμπόριο καυσίμων, που απαιτείται κανείς να έχει βυτία, υπόγειες δεξαμενές κ.λπ.. Είναι πολλά τα λεφτά.<br />Επομένως καταθέτω τις ερωτήσεις που χρόνια καταθέτουμε γι’ αυτό το θέμα –έχει μαλλιάσει η γλώσσα μας– και θέλω να μου απαντήσετε γιατί δεν έχουν ακόμα εκδοθεί υπουργικές αποφάσεις σε εφαρμογή νόμων του 2009 και του 2012.<br /><br />Θα αναφερθώ σε ένα δεύτερο θέμα που αφορά εν μέρει στον κ. Μιχελάκη. Στη λίστα Νικολούδη, για αδικαιολόγητο πλουτισμό που δεν δικαιολογείται από τις δηλώσεις «πόθεν έσχες», λέγεται ότι ανήκουν και δεκάδες Δήμαρχοι και περιφερειάρχες. Δεν το γνωρίζω. <br />Αυτό που ζητάμε και εμείς και υποθέτω όλος ο ελληνικός λαός -το ζήτησαν χθες και είκοσι Βουλευτές της Νέας Δημοκρατίας με ερώτησή τους- είναι να ολοκληρωθούν ταχύτατα οι έλεγχοι και, εν πάση περιπτώσει, οι πολίτες, πέρα από τις κυρώσεις, να γνωρίζουν πριν από τις εκλογές ποιοι είναι οι λεγάμενοι. Το θεωρείτε εύλογο; Μπορείτε να αναλάβετε κάποιες δεσμεύσεις επ’ αυτού;	<br />Τρίτο θέμα: ΜΚΟ. Αυτό το σκάνδαλο με τις νάρκες ή με τα πυροσβεστικά, κ.λπ., είναι πάλι η κορυφή του παγόβουνου. Εμείς ζητάμε έρευνα σε βάθος δεκαπενταετίας, πλαίσιο, που δεν υπάρχει, για να μη γίνεται όλο αυτό το πάρτι, αυστηρούς ελέγχους και κυρώσεις. Σε αυτά η Κυβέρνηση πρέπει να τοποθετηθεί, να μη λέει απλώς η Νέα Δημοκρατία ότι είναι κυρίως του ΠΑΣΟΚ και να λέει το ΠΑΣΟΚ ότι αφορούν και στη Νέα Δημοκρατία. Και οι δύο κυβερνήσεις ήταν μπλεγμένες. Τώρα που είσαστε μαζί βοηθήστε να πληρώσουν οι υπεύθυνοι, να υπάρξει πλαίσιο, να υπάρχουν έλεγχοι.<br />Έρχομαι τάχιστα στα θέματα του συζητούμενου νομοσχεδίου που δεν έπιασε στην πληρέστατη τοποθέτησή του ο εισηγητής μας κ. Γιώργος Σταθάκης. Θα αναφερθώ στις τροπολογίες του Υπουργείου Εσωτερικών, τροπολογίες Μιχελάκη τις ονομάζω για λόγους ευκολίας. <br />Κύριε Υπουργέ, κατ’αρχάς, εκκρεμούν και άλλες αλλαγές για το πώς θα ψηφίσουν οι πολίτες στις αυτοδιοικητικές και στις ευρωεκλογές, τις οποίες πρέπει με την ευκαιρία που είστε εδώ να μας πείτε πότε θα τις φέρετε. Θέλετε να αλλάξετε την ημερομηνία, προφανώς για να εξυπηρετήσετε σκοπιμότητες, θέλετε να φέρετε τον σταυρό, υπάρχει και το θέμα του ασυμβίβαστου που είναι ψηφισμένο. Πότε η Κυβέρνηση θα είναι σε θέση σε αυτά να δώσει απαντήσεις και να τις φέρει εδώ στον κοινοβουλευτικό διάλογο; Γιατί καταλαβαίνετε ότι είμαστε ήδη τρεις μήνες πριν των εκλογών.<br />Θα αναφερθώ τώρα στα θέματα που μας έχετε φέρει. Αυτό που είπατε προφορικά νομίζω ότι πρέπει με μια ρητή διατύπωση να εξασφαλιστεί και στο νομικό κείμενο της τροπολογίας. Δηλαδή ο κ. Σταθάκης, ο οποίος ψηφίζει στα Χανιά, αν θέλει να κάνει χρήση της δυνατότητας μέχρι 14 Μαρτίου να ψηφίσει στις ευρωεκλογές στην Αθήνα να μπορεί να ψηφίσει, να μη χάσει το δικαίωμά του να ψηφίσει στα Χανιά για τις αυτοδιοικητικές εκλογές. Το λέει η κοινή λογική. Δεν το λέει η νομική διάταξη, η ρύθμιση που μας φέρατε. <br />Άρα σας ζητώ να αποσαφηνιστεί ότι αυτή η διατήρηση της δυνατότητας, με μια σχετική λογική παράταση την οποία τη θεωρούμε σωστή, του ετεροδημότη να ψηφίσει στον τόπο που κατοικεί να μη δημιουργήσει προβλήματα που να κινδυνεύσει με κατάργηση το δικαίωμά τους να ψηφίσουν στις αυτοδιοικητικές εκλογές πόσω μάλλον που σκοπεύετε για δικές σας σκοπιμότητες -θα τα πούμε στην ώρα τους- να φέρετε μια εβδομάδα πιο νωρίς τον πρώτο γύρο των δημοτικών εκλογών από ό,τι προβλέπει ο νόμος.<br />Το δεύτερο θέμα αφορά στο πότε ξεκινά η προεκλογική περίοδος και επομένως οι υποχρεώσεις για την τήρηση βιβλίων, για το να περνάνε τα πράγματα μέσα από τραπεζικούς λογαριασμούς, να περιοριστεί ο κίνδυνος του μαύρου χρήματος. Λέτε αυτό να ξεκινάει από 18 Μαρτίου, δύο μήνες προ των εκλογών, ενώ ο νόμος Ραγκούση έλεγε τέσσερις. <br />Σας προτείνουμε να αλλάξει αυτό και να πείτε να ισχύει από τότε που θα δημοσιευτεί ο νόμος στο ΦΕΚ για να μην υπάρχει ένα νομικό κενό μέχρι δύο μήνες προ των εκλογών όπου γίνονται έξοδα, νοικιάζονται γραφεία, τυπώνονται πράγματα, κλείνονται συμφωνίες με επικοινωνιολόγους, γίνονται δημοσκοπήσεις και πέφτει πολύ μαύρο χρήμα και όλα αυτά να παραμείνουν στην γκρίζα ζώνη του μη ελέγχου, έτσι ώστε αυτοί που είναι νόμιμοι και θέλουν να τηρήσουν τον νόμο να μην προσκρούουν σε έναν νόμο που τους εμποδίζει.<br />Τέλος -δεν θέλω να επεκταθώ, γιατί τα κάλυψε πλήρως ο κ. Σταθάκης- κύριε Μηταράκη, υπάρχουν κάποιοι που εμπίπτουν στις αρμοδιότητες του προηγούμενου αναπτυξιακού νόμου, οι οποίοι έχουν κάνει όλα τα πράγματα σωστά, έχει εγκριθεί η επένδυση, αλλά καθυστέρησε μια τράπεζα, ένα δασαρχείο, μια εφορεία, κ.λπ. και κινδυνεύουν μια εγκεκριμένη επένδυση να μην μπορούν να την υλοποιήσουν σε μια χώρα με 25% ύφεση, με 30% ανεργία.<br />Δώστε μια εύλογη παράταση σε εγκεκριμένα επενδυτικά πλάνα, της τάξης του ενός χρόνου και γι’ αυτές τις περιπτώσεις, έτσι ώστε να μη χάσουμε επενδυτικές δυνατότητες εγκεκριμένες, ως θύματα της γραφειοκρατίας. Παρακαλώ και σε αυτό να τοποθετηθείτε στη διάρκεια της δευτερολογίας σας. <br />Ευχαριστώ πολύ. <br /></speech><speech by="#s125"><from>ΠΡΟΕΔΡΕΥΟΥΣΑ</from> Ευχαριστούμε, κύριε Παπαδημούλη.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κυρία Πρόεδρε, μπορώ να έχω τον λόγο;</speech><speech by="#s125"><from>ΠΡΟΕΔΡΕΥΟΥΣΑ</from> Ορίστε, κύριε Μηταράκη, έχετε τον λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Το μόνο που θέλω να πω, για το τελευταίο σχόλιο του κ. Παπαδημούλη, είναι ότι έχουμε ήδη καταθέσει νομοτεχνική βελτίωση, με την οποία παρατείνουμε τα επενδυτικά σχέδια, τα οποία έχουν ήδη εγκριθεί στον ν. 3299/2004 μέχρι την 31-12-2015. Με υπουργική απόφαση θα καθοριστούν κριτήρια, για ειδικές περιπτώσεις, στις οποίες για παράδειγμα υπάρχουν ανυπέρβλητες τεχνικές δυσκολίες, έτσι ώστε το 31-12-2015 να γίνει 31-12-2016.</speech><speech by="#s125"><from>ΠΡΟΕΔΡΕΥΟΥΣΑ</from> Κύριε Μιχελάκη, έχετε τον λόγο.</speech><speech by="#s188"><from> ΙΩΑΝΝΗΣ ΜΙΧΕΛΑΚΗΣ</from> Ευχαριστώ, κυρία Πρόεδρε. <br />Θα ξεκινήσω με τα θέματα των εκλογών, που αναφέρθηκαν τελευταία. Κατ’ αρχάς, το θέμα της προεκλογικής περιόδου θα το δούμε μέσα στις επόμενες μέρες και μέχρι την ψήφιση θα το συζητήσουμε και πάλι, για να δούμε την πρότασή σας. <br />Για το δεύτερο θέμα, όσον αφορά στους ετεροδημότες, δεν αλλάζουμε κάτι, δεν υπάρχει κάποια αλλαγή. Για να αναφερθώ στο ίδιο παράδειγμα που αναφέρατε και εσείς, ο κ. Σταθάκης θα έχει τη δυνατότητα να ασκήσει το εκλογικό του δικαίωμα, όπως θα το έκανε, σαν οι δύο αναμετρήσεις να ήταν ξεχωριστές. Απλώς, με την τροπολογία του δίνουμε τη δυνατότητα, εάν δεν θέλει, για δικούς του προσωπικούς λόγους, που φαντάζομαι ισχύουν και για τον κάθε πολίτη, να μπορεί να επιλέξει και πάλι πού θέλει να ασκήσει το εκλογικό του δικαίωμα, στον τόπο της μόνιμης κατοικίας του, ή στον τόπο που έχει επιλέξει να έχει τα πολιτικά του δικαιώματα. Σε αυτήν την περίπτωση αυξάνουμε τη διάρκεια και από 28 Φεβρουαρίου που ήταν, το κάνουμε σχεδόν άλλες δέκα πέντε μέρες μετά, για να μπορεί πραγματικά να έχει τη δυνατότητα να επιλέξει. Στα άλλα δεν αλλάζουμε κάτι.<br />Όσον αφορά στο θέμα των ευρωεκλογών, μέσα στις επόμενες μέρες θα έρθουν όλα αυτά τα διευκρινιστικά και εκεί θα τα συζητήσουμε και θα έχουμε μια πλήρη εικόνα άμεσα, χωρίς να υπάρχει καθυστέρηση. Η κοινή λογική επιβάλλει ότι αυτά θα πρέπει να τα ξεκαθαρίσουμε. <br />Όσον αφορά στο θέμα των μη κυβερνητικών οργανώσεων, υπάρχει μια επιτροπή της οποίας έχω την προεδρία, για να δούμε όλη την αλλαγή του νομικού πλαισίου και να έχουμε πραγματικά μια ριζική, εκ βάθρων, αλλαγή όλης αυτής της υπόθεσης. <br /><br />Όσον αφορά στο πρώτο θέμα που θέσατε, η τοπική αυτοδιοίκηση υπάγεται στις αρμοδιότητες του Υπουργείου. Η έρευνα που έχει γίνει ανήκει, όπως γνωρίζετε, αλλού. Μάλιστα αυτά, από όσο γνωρίζω, θα ανακοινωθούν και θα έρθουν στη Βουλή. Μέχρι τότε, μπορεί να κυκλοφορούν και ονόματα και στοιχεία. Γενικώς έχετε δει ότι υπάρχει και μια παραφιλολογία, η οποία εκθέτει και πρόσωπα και κόμματα και πολλές φορές δεν έχει βάση. Καλό είναι, λοιπόν, να περιμένουμε να δούμε τι θα γίνει με βάση τις διαδικασίες, για να υπάρχει μια υπεύθυνη ενημέρωση για το ζήτημα αυτό. <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η Αρχή της Δεδηλωμένης, από τον Τρικούπη στο σήμερα» που οργανώνει το Ίδρυμα της Βουλής, είκοσι έξι μαθητές και μαθήτριες και δύο εκπαιδευτικοί από το 6ο Γυμνάσιο Γαλατσίου.<br /> Η Βουλή τούς καλωσορίζει.<br /><br />Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κύριε Πρόεδρε, κυρίες και κύριοι συνάδελφοι, θα ξεκινήσω από την τροπολογία αρμοδιότητας του Υπουργείου Ανάπτυξης. Αναφέρομαι στην τροπολογία για την οποία υπήρξε και πρόταση απόσυρσης από την Αξιωματική Αντιπολίτευση και αφορά στις εμπορικές μισθώσεις. <br />Θέλω να επαναλάβω από το Βήμα αυτό, κύριε Υπουργέ, ότι η διάταξη που λέει η αιτιολογική έκθεση αλλά έχει κάποιες ασαφείς διατυπώσεις, επ’ ουδενί δεν πρέπει να συμπεριλαμβάνει τις υφιστάμενες μισθώσεις, όπως και η αιτιολογική έκθεση ρητά αναφέρει. <br />Πρώτον, θέλουμε να επαναληφθεί αυτή η διαβεβαίωση από εσάς και δεύτερον, επιφυλασσόμαστε μέχρι τους τέλους της συζήτησης να καταθέσουμε, ενδεχομένως και άλλες νομοτεχνικές βελτιώσεις, που δεν θα αλλάζουν την ουσία της διάταξης, έτσι ώστε να μην μπορεί να ανοίξει κάποιος άλλος δρόμος με παράθυρα ερμηνείας.<br />Έρχομαι στις υπόλοιπες τροπολογίες. Θα ξεκινήσω ευθύς αμέσως, απαντώντας στον αγαπητό συνάδελφο, Κοινοβουλευτικό Εκπρόσωπο του ΣΥΡΙΖΑ, κ. Παπαδημούλη, λέγοντας ότι αν ήθελα σε αυτές τις ημέρες και εγώ από τη μεριά μου να βάλω έναν τίτλο, αγαπητέ συνάδελφε, θα έλεγα ότι περισσεύει η υποκρισία. Διάβασα το πρωί ότι ο Πρόεδρος του ΣΥΡΙΖΑ μίλησε για μία χώρα που καταστρέφεται. Ακούω εδώ τον εκπρόσωπό του να ζητάει να εφαρμόσουμε τα GPS, τα συστήματα εισροών-εκροών, να προχωρήσει η έρευνα από την αρχή για το ξέπλυμα μαύρου χρήματος. <br />Γιατί δεν μπαίνετε στον κόπο κάθε φορά να λέτε, «παρ’ ότι εμείς δεν το ψηφίσαμε»;  Δεν έχετε ψηφίσει τίποτα μέχρι τώρα, απ’ ό,τι συνιστά και συναποτελεί ένα σύγχρονο θεσμικό πλαίσιο. Παρ’ όλα αυτά, συστηματικά το επικαλείστε, γιατί πολύ απλά δεν έχετε καμμία άλλη πρόταση. <br />Το ίδιο υποκριτικό είναι να ακούμε κι εμείς από την πλευρά του ΠΑΣΟΚ να μας λένε ότι επιχειρούμε ξήλωμα «Καλλικράτη», γι’ αυτό –λέει- αναχωρούν για άλλους πολιτικούς χώρους. Οποία υποκρισία! Ποιο είναι το ξήλωμα του «Καλλικράτη»; Οι διατάξεις που έρχονται για τους ετεροδημότες και για τη ρύθμιση των θεμάτων ψήφου; Μα ο «Καλλικράτης», το είχα πει και την προηγούμενη εβδομάδα, έχει συγκεκριμένες αδυναμίες. <br />Μιας και σήμερα μιλάμε για το θέμα των ετεροδημοτών και ετέθη το ζήτημα, να σας πω, αγαπητοί συνάδελφοι, τι ακριβώς συμβαίνει; Έχουμε αναλώσει αρκετό χρόνο και ορθά για την προσπάθειά μας να ψηφίζουν συμπολίτες μας από άλλες χώρες, μετανάστες, αλλά πρέπει να αφιερώσουμε εξίσου τον ανάλογο χρόνο τις επόμενες ημέρες, για το ότι δεν πρέπει να χάσουν δικαίωμα ψήφου συμπολίτες μας, ελληνικής καταγωγής. Διότι η ατελής διατύπωση του «Καλλικράτη», ουσιαστικά θέτει εν αμφιβόλω το δικαίωμα ψήφου ετεροδημοτών. Διότι αυτό που είπε ο κ. Παπαδημούλης νωρίτερα είναι πάρα πολύ δύσκολο να γίνει, να ψηφίζουν δηλαδή ετεροδημότες την ίδια στιγμή και για το δήμο ή την περιφέρειά τους. Φανταστείτε να έχουμε δεύτερη Κυριακή σε τριακόσιους δήμους -το ίδιο βέβαια θα συνέβαινε και την πρώτη Κυριακή, δεν αλλάζει κάτι- και να πρέπει σε κάποια ειδικά εκλογικά τμήματα στο Λεκανοπέδιο να έχουμε και τριακόσιες διαφορετικές κάλπες, τριακόσια διαφορετικά ψηφοδέλτια. <br />Φανταστείτε, επίσης, την περίπτωση ενός μοναδικού που ψηφίζει σε ένα οποιοδήποτε σημείο της χώρας για ένα δήμο. Κατ’ ουσία είναι φανερή η ψήφος του. Δεν είναι τόσο εύκολο. Για παράδειγμα αν ψηφίζω σε ειδικό εκλογικό κατάλογο στην πατρίδα μου την Κοζάνη για το Δήμο Ψαρών, η ψήφος μου είναι φανερή. Καταργείται η μυστικότητα. Δεν είναι τόσο απλό αυτό που λέτε. <br />Αυτή είναι μία ατέλεια του «Καλλικράτη» και είναι μία απάντηση στους υποκριτές και τις υποκρίτριες που λένε ότι «στρίβουν», «κόβουν λάσπη» και αλλάζουν πολιτικό χώρο, γιατί εμείς –λέει- πειράζουμε τον «Καλλικράτη». Είναι υποκριτές. Ο λαός έχει κρίση και θα τους κρίνει. <br />Συνεχίζω, με το ζήτημα των εκθέσεων του κ. Νικολούδη που έχουν έρθει στη Βουλή, σύμφωνα με το θέμα των ΜΚΟ και το θέμα της λαθρεμπορίας, γιατί αυτά είναι τα θέματα της επικαιρότητας και πρέπει να τα σχολιάσουμε. <br />Πριν από οτιδήποτε άλλο, θέλω να πω μία γενική κουβέντα, κυρίες και κύριοι συνάδελφοι και όχι βέβαια για πρώτη φορά. Πιστεύω ότι από τη Βουλή τουλάχιστον, πρέπει να εκπέμψουμε ένα συγκεκριμένο μήνυμα, το οποίο να διαφοροποιείται θεαματικά, όχι αισθητά, από το κλίμα που εκπέμπεται από το δελτίο των οχτώ. Συγκεκριμένα, δεν είναι ίδιες όλες οι ΜΚΟ. Να ζητήσουμε όλοι μαζί έρευνα σε βάθος, να συμφωνήσουμε σε αυτό και να πουν παράλληλα ότι δεν είναι φυσικά ίδιες όλες οι ΜΚΟ. Δεν μπορεί ξαφνικά να ποινικοποιηθεί η έννοια. Υπάρχει μία άλλη αντίληψη από το Κομμουνιστικό Κόμμα Ελλάδας. Δεκτή, την ακούμε. Έχουμε αντιρρήσεις, έχουμε επιφυλάξεις αλλά ακούμε και με ενδιαφέρον αυτά που λέγονται. <br />Ωστόσο, επ’ ουδενί δεν πρέπει να περάσει συλλήβδην μια αντίληψη πως οποιοσδήποτε συμπολίτης μας είναι στο διοικητικό συμβούλιο μιας μη κυβερνητικής οργάνωσης εξ ορισμού είναι και ύποπτος. Αυτά δεν συμβαίνουν σε καμμία σύγχρονη και πολιτισμένη χώρα. Άρα, λοιπόν, πρέπει να προχωρήσει η έρευνα αλλά να εξηγήσουμε με ηρεμία, ψυχραιμία και –ει δυνατόν- κοινή φωνή όλοι τι ακριβώς συμβαίνει. <br />Δεύτερον, σχετικά με τα ζητήματα της αρχής για το ξέπλυμα μαύρου χρήματος, εγώ θέλω να προσπαθήσω να αποκαταστήσω –και θα καλέσω όλους τους συναδέλφους να κάνουμε το ίδιο- την πραγματικότητα, τη λεγόμενη «μεγάλη εικόνα». <br />Η αρχή, της οποίας προΐσταται ο κ. Νικολούδης, με βάση αυτά που αναφέρονται στην έκθεση του 2013 –φρόντισα να μάθω από τον εκπρόσωπο του ΠΑΣΟΚ τουλάχιστον το βασικό εισηγητικό σημείωμα, που βέβαια δεν λέει ονόματα, αν και καλό θα ήταν να τα ξέρουμε και όλοι συμφωνούμε σε αυτό- μεταξύ των άλλων ασχολήθηκε με έναν αριθμό περίπου τεσσερισήμισι χιλιάδων λειτουργών –αιρετών και υπαλλήλων- για τις δηλώσεις «πόθεν έσχες». Από αυτούς εστίασε το ενδιαφέρον σε τετρακόσιους με πεντακόσιους, όπου υπήρχαν κραυγαλέες έως ανεξήγητες αντιφάσεις, δηλαδή περίπου στο 10%. Σε αυτό το 10% έγινε ενδελεχής έλεγχος και κάποιες δεκάδες άτομα, περίπου εκατό, διαβιβάστηκαν για περαιτέρω έρευνα στην εισαγγελία. <br />Εγώ δεν λέω πως η αρχή έδωσε απαλλακτικό σε όλους εμάς τους υπόλοιπους που έχει ελέγξει, γιατί προφανώς φαντάζομαι ότι έχουμε ελεγχθεί όλοι μας μέσα σε αυτούς τους τεσσερισήμισι χιλιάδες λειτουργούς, δηλαδή οι Βουλευτές, καθώς και οι άλλες κατηγορίες αιρετών σε θεσμούς. Δεν λέω ότι έχει δώσει απαλλακτικό στον καθένα μας. Σε γενικές γραμμές, όμως, θα έλεγα ότι εικόνα είναι μάλλον ευχάριστη. <br />Συνεπώς, όλα αυτά που διαβάζουμε δεν αποτελούν μια γενικευμένη πρακτική. Αποτελούν ένα εκτεταμένο γεγονός; Ναι! Όμως, είναι άλλο να λέμε ότι είναι εκτεταμένα τα φαινόμενα διαφθοράς –κάτι που γνωρίζουν όλοι- και να απαιτούμε να οδηγηθούν εκεί που πρέπει οι παραβάτες και άλλο να λέμε ότι είναι γενικευμένο. Δεν έχει καμμία σχέση το ένα με το άλλο. Αν δηλαδή σε περαιτέρω έλεγχο οδηγηθεί το 1%-2% από τους λειτουργούς που ελέγχονται, μάλλον αυτό θα πρέπει να κατανοήσει ο Έλληνας πολίτης και σ’ αυτό νομίζω ότι μπορούμε και πρέπει να συμβάλλουμε όλοι μας καθοριστικά. <br />Δεν πιστεύω ότι η χώρα αντέχει σε ένα νέο κύμα σκανδαλολογίας, την ώρα που υπάρχει η δικαιολογημένη απαίτηση για παραδειγματική τιμωρία των ενόχων. Πρέπει να υπάρξει τιμωρία αλλά ταυτόχρονα πρέπει να αποκαθιστούμε κάθε φορά τα πράγματα. <br />Αυτή η γενικευμένη ισοπεδωτική εικόνα ότι όποιος είναι Βουλευτής, δήμαρχος, δημόσιος λειτουργός ή οτιδήποτε άλλο εξ ορισμού έχει χρησιμοποιήσει δόλια μέσα και έχει υποκύψει στις σειρήνες του χρηματισμού σε ή οτιδήποτε άλλο, νομίζω ότι δηλητηριάζει την κοινωνία, υποσκάπτει το κύρος των θεσμών και τελικά παρεμποδίζει τις προσπάθειες της χώρας να βγει από την κρίση. <br />Η απαίτηση του λαού για τιμωρία πρέπει να ικανοποιηθεί και να ικανοποιείται διαρκώς και αυτό κάνουν οι αρχές, που –θα ξαναπώ για πολλοστή φορά- μόνοι μας δυστυχώς ψηφίσαμε. Την ίδια ώρα, όμως, ο ελληνικός λαός θα πρέπει να καταλάβει ότι δεν είναι όλοι ίδιοι και ότι μάλιστα η πλειονότητα αυτών -απ’ ό,τι δείχνουν τα στοιχεία- είναι πιστοί στον όρκο και δεν έχει ατιμάσει καμμία εντολή, που ήταν εντολή των πολιτών. <br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Τον λόγο έχει ο κ. Ματθαιόπουλος, Κοινοβουλευτικός Εκπρόσωπος της Χρυσής Αυγής.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Σήμερα προέκυψε ένα ζήτημα, επί του οποίου είμαι υποχρεωμένος να τοποθετηθώ και θα ήθελα και τη δική σας την άποψη μετά την ολοκλήρωση της εισήγησής μου, επειδή είστε νομικός. Πέρα όμως από τη δική σας άποψη, θα πρέπει να προσέλθει και ο Πρόεδρος της Βουλής για να δώσει εξηγήσεις για ένα θέμα, το οποίο αφορά σύσσωμη την Κοινοβουλευτική Ομάδα του Λαϊκού Συνδέσμου-Χρυσή Αυγή. <br />Αρχικώς καταγγέλλω το Κοινοβούλιο ως ανίκανο και θεσμικά αντισυνταγματικό, διότι αντί να ενημερωθούμε από την επίσημη πολιτεία, μαθαίνουμε από τα δελτία ειδήσεων για υποθέσεις που αφορούν τη Χρυσή Αυγή. <br />Συγκεκριμένα, διαβάσαμε και ακούσαμε δημοσιεύματα και ρεπορτάζ από τα «παπαγαλάκια» των Μέσων Μαζικής Ενημέρωσης, που νυχθημερόν βρίζουν τη Χρυσή Αυγή, ότι ζητείται η άρση ασυλίας όλων των Βουλευτών της Χρυσής Αυγής, ακόμα και αυτών που δεν είναι υπόδικοι για υποθέσεις σχετικά με τη σύσταση και διεύθυνση εγκληματικής οργάνωσης. <br />Αυτό το αίσχος δεν έχει γίνει πουθενά, σε καμμιά δημοκρατική χώρα. Κι αν γίνει από την ελληνική Βουλή, επιβεβαιώνεται αυτό που λέμε τόσους μήνες, ότι η Βουλή στο «Σαμαριστάν» είναι κολοβή, είναι αντισυνταγματική, είναι θεσμικά έκτροπη και ότι με τέτοιες μεθοδεύσεις κάποιοι θέλουν να εξοντώσουν τη Χρυσή Αυγή και το νόμιμο πολιτικό αγώνα της. <br />Για το λόγο αυτό ξεκαθαρίζουμε, αν κάτι τέτοιο απαιτήθηκε από μια κυρία, της οποίας το ποιόν θα αναφέρω εντός ολίγου: αν γίνει πράξη κάτι τέτοιο, χαρείτε τώρα που μπορείτε, γιατί ο Μάιος έρχεται. <br />Σύμφωνα, λοιπόν, με την αιτιολογία των ίδιων δελτίων ειδήσεων, λέγεται ότι θα πρέπει να απολογηθούμε όλοι εμείς από τη Χρυσή Αυγή, σχετικά με όπλα που δεν βρέθηκαν, με κατοχή μη νόμιμου υλικού και σχετικά με συμμετοχή σε εγκληματική οργάνωση. Ας τα πάρουμε ένα-ένα για να είμαστε ακριβείς και σαφείς ως προς τις κατηγορίες. Σε ό,τι αφορά το περίφημο οπλοστάσιο…</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Απολογία θα κάνει; Στην ανακρίτρια αυτά.</speech><speech by="#s175"><from>ΠΡΟΕΔΡΕΥΩΝ</from> Θα μου επιτρέψετε να σας διακόψω. Θα ήθελα να σας πω ότι πρέπει να δούμε και το θέμα που συζητάμε σήμερα, αλλά –επειδή μέμφεστε το Προεδρείο και τη Βουλή- σας διαβεβαιώ ότι μέχρι κι αυτήν τη στιγμή που μιλάμε –για να προσαρμόζετε και την τοποθέτησή σας προς άλλες κατευθύνσεις ενδεχομένως, όχι προς τη Βουλή- η Βουλή δεν έχει λάβει το οποιοδήποτε έγγραφο που να αφορά το θέμα το οποίο θίξατε.</speech><speech by="#s190"><from> ΝΙΚΟΛΑΟΣ ΜΙΧΟΣ</from> Ακόμα χειρότερα, κύριε Πρόεδρε.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Δεν υποχωρώ στην τοποθέτησή μου. Είναι απαράδεκτο να ενημερωνόμαστε από τα δελτία ειδήσεων και όχι από τη Βουλή. Αν έρθει η οποιαδήποτε δικογραφία ή οποιοδήποτε αίτημα από τις ανακρίτριες προς τη Βουλή, επιβεβαιώνεται αυτό ακριβώς το οποίο είπα προ ολίγου. Δεν θέλω, όμως, να μιλήσω επί του θέματος, γιατί αυτό είναι πολύ πιο σημαντικό και πρέπει επιτέλους να τοποθετηθούν όλοι σ’ αυτήν την Αίθουσα, ακόμα κι αυτοί οι οποίοι χασκογελούσαν προ ολίγου. Θα αναφερθώ σ’ αυτούς στη συνέχεια.<br />Για τον λόγο αυτό, λοιπόν, σε ό,τι αφορά τις κατηγορίες –εκεί που με διακόψατε- ακούστε το καλά. Τα όπλα τα οποία υποτίθεται ότι διέθετε η Χρυσή Αυγή δεν υπάρχουν. Κι αυτό δεν το λέω μόνο εγώ. Βγήκε Υπουργός της Κυβέρνησης προχθές σε δημόσια εμφάνιση και είπε ότι τελικά οπλοστάσιο στη Χρυσή Αυγή δεν υπάρχει, δεν βρέθηκε. Άρα, λοιπόν, καταπίπτει η κατηγορία για την εγκληματική οργάνωση.<br />Σε ό,τι αφορά το χαρακτηρισμό της κατοχής μη μόνιμου υλικού, από πότε, κύριε Πρόεδρε, υπάρχει έγκλημα γνώμης και έγκλημα άποψης; Ποιος θα προσδιορίσει το εάν στην οικία του οποιουδήποτε Βουλευτή υπάρχει βιβλίο νόμιμο ή μη νόμιμο; Ποιος θέτει τα κριτήρια σε μια δημοκρατία, όταν υπάρχουν πολλοί Βουλευτές από την Κυβέρνησή σας που έχουν την πιο πλήρη βιβλιογραφία για την περίοδο του Μεσοπολέμου; Θέλετε να μπουν οι αστυνομικές δυνάμεις στα σπίτια Βουλευτών της Νέας Δημοκρατίας για να δουν τι βιβλία υπάρχουν στις βιβλιοθήκες τους; Αυτά τα αίσχη, λοιπόν, γίνονται στο «Σαμαριστάν» και πρέπει επιτέλους να μιλήσουν ανοικτά γι’ αυτά τα ζητήματα. <br />Σε ό,τι αφορά τα υπόλοιπα, με τα οποία κάποιοι χασκογελούσαν, θα πω τα εξής: Βέβαια, ετοιμάζεται συγκυβέρνηση της Αριστεράς με τη Νέα Δημοκρατία. Και γιατί δεν παίρνει θέση η Αριστερά γι’ αυτό το αίσχος που συντελείται σήμερα; Γιατί κάποιοι έχουν να ξεπληρώσουν γραμμάτια, γιατί κατηγορούνται για υπεξαίρεση εκατομμυρίων ευρώ, γιατί έχουν κλέψει λεφτά, γιατί είναι εγκληματίες και ξέρουν ότι για να κυκλοφορούν ελεύθεροι, πρέπει να ξεπληρώσουν γραμμάτια. Αντιθέτως, ενώ σε μας δεν βρέθηκε τίποτα το επιλήψιμο, χωρίς να υπάρχει καμμία κατηγορία, έχετε βάλει έξι Βουλευτές του κινήματος στις φυλακές του Κορυδαλλού. <br />Δεν έχουμε να απολογηθούμε σε κανέναν και για τίποτα. Η κ. Κλάπα που ζήτησε έγγραφη απολογία εμού και όλων των υπολοίπων, να ξέρει ότι δεν θα απολογηθούμε για θέματα άσχετα. Όσοι πήγαν με κατηγορίες στο γραφείο της, ξέρετε γιατί πράγματα ρωτήθηκαν; «Γιατί κάνατε τέτοια ομιλία;» «Γιατί γράψατε τέτοια άρθρα;» «Γιατί μιλάτε με τέτοιον τρόπο στη Βουλή;» Είναι δυνατόν να συμβαίνουν τέτοια πράγματα; <br />Και καταλαβαίνω την αμηχανία σας. Δεν θέλετε να απαντήσετε και δεν πρόκειται να πάρω καμμία απάντηση. Το γνωρίζω αυτό. Όπως και να έχει όμως, είναι απαράδεκτο μια ανακρίτρια η οποία έχει διασύρει την ελληνική δικαιοσύνη, μια ανακρίτρια η οποία είναι σύζυγος ιδρυτικού στελέχους της ΔΗΜΑΡ, να καταλογίζει κακουργηματικές πράξεις σε Βουλευτές με την κατηγορία ότι δεν υπάρχει λόγος να έχεις κάνει κάποιο έγκλημα, αρκεί και μόνο το γεγονός ότι είσαι Βουλευτής της Χρυσής Αυγής. Αυτά τα πράγματα ειπώθηκαν στο γραφείο της ανακρίτριας Κλάπα.<br />Σε ό,τι αφορά το θέμα αυτό, αντιλαμβανόμαστε τον πανικό σας, την αμηχανία σας και ότι με τέτοιες μεθοδεύσεις θέλετε να αποφύγετε την εκλογική συντριβή. Όπως και να έχει, η χούντα Σαμαρά-Βενιζέλου το Μάιο θα πέσει. Η Χρυσή Αυγή είτε με όλους τους Βουλευτές στη φυλακή είτε όχι, θα είναι η νικηφόρα δύναμη, θα είναι η πολιτική δύναμη που θα έρθει πρώτη στις εκλογές. Και μη νομίζετε ότι με τέτοιες πρακτικές θα μας αποκλείσετε γιατί η Χρυσή Αυγή δεν είναι μόνο αυτά τα έδρανα. Είναι εκατομμύρια Έλληνες έξω απ’ αυτήν εδώ την Αίθουσα που εκφράζουν τη λαϊκή οργή, που εκφράζουν τη γλώσσα της αλήθειας που μεταχειρίζεται η Χρυσή Αυγή.<br />Να ξέρετε, λοιπόν, ότι το Μάιο όλα αυτά θα καταπέσουν, η Χρυσή Αυγή θα είναι νικηφόρα και η χούντα Σαμαρά θα διαλυθεί και τότε επιτέλους η Ελλάδα θα γίνει ελεύθερη και ανεξάρτητη!</speech><speech by="#s175"><from>ΠΡΟΕΔΡΕΥΩΝ</from> Κύριε συνάδελφε, θέσατε ένα θέμα το οποίο ειλικρινώς σας λέω ότι το αγνοώ. Και μάλιστα όχι αγνοώ αλλά ρώτησα την αρμόδια υπηρεσία, μήπως έχει έρθει τίποτα από τον Εισαγγελέα του Αρείου Πάγου ή από το Υπουργείο Δικαιοσύνης και η απάντηση ήταν αρνητική. Επομένως, δεν μπορώ να σας απαντήσω επί των συγκεκριμένων αυτών θεμάτων. <br />Πρέπει, όμως, να σας το πω εξής: Δεν μπορώ να σας απαντήσω και επί των κατηγοριών που αποδίδονται σε συναδέλφους σας ή και σε κάποιους από εσάς, διότι εγώ ούτε δικαστής είμαι ούτε πρόκειται να δικάσω την υπόθεση.</speech><speech by="#s179"><from>ΑΡΤΈΜΙΟΣ ΜΑΤΘΑΙΌΠΟΥΛΟΣ</from> Ζητείται άρση ασυλίας, χωρίς κατηγορίες, το καταλαβαίνετε; Δεν υπάρχει κατηγορία.</speech><speech by="#s175"><from>ΠΡΟΕΔΡΕΥΩΝ</from> Θα ήθελα, όμως, να σας πω το εξής. Εγώ δεν ξέρω εάν η κυρία ανακρίτρια έχει σύζυγο που να ανήκει στη ΔΗΜΑΡ ή ο Α ή ο Β δικαστής ή εισαγγελεύς σε ποιο κόμμα ανήκει ο ίδιος, τα αδέλφια τους, οι γονείς τους ή οι όποιοι άλλοι στενοί φίλοι τους. Αυτό ίσως ανάγεται στις πρακτικές άλλων.<br />Τον λόγο έχει ο κ. Βορίδης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Νομίζω ότι το μόνο θέμα που έχει να απασχολήσει το Κοινοβούλιο -το Προεδρείο κυρίως όμως- είναι το κατά πόσον αυτό το Κοινοβούλιο είναι ο κατάλληλος χώρος για αυτό το οποίο συστηματικά συμβαίνει, δηλαδή να χρησιμοποιείται ως χώρος για την έρευνα ποινικών υποθέσεων και για τις τοποθετήσεις επί αυτών των ποινικών υποθέσεων. Δεν είναι ο κατάλληλος χώρος. Δεν είναι αυτή η δουλειά του Κοινοβουλίου.<br />Το μόνο το οποίο μπορώ να πω και αφορά την Κοινοβουλευτική Ομάδα της Νέας Δημοκρατίας είναι ότι έχουμε μία σταθερή θέση, την οποία υποστηρίζουμε, για την ανεξαρτησία της ελληνικής δικαιοσύνης, για την εμπιστοσύνη με την οποία περιβάλλουμε την ελληνική δικαιοσύνη. Από εκεί και πέρα, όμως, τα λοιπά ανήκουν σε άλλους χώρους. Αυτό, κύριε Πρόεδρε, με όλο τον σεβασμό, είναι κάτι το οποίο πρέπει να απασχολήσει το Προεδρείο. <br />Αντιλαμβάνομαι ότι προφανώς υπάρχουν άνθρωποι που θέλουν να μιλήσουν, που θίγονται. Εν πάση περιπτώσει, όμως, αυτά πρέπει να ειπωθούν σε άλλους χώρους, εκεί όπου διεξάγονται οι ανακρίσεις, όχι εδώ. <br />Έρχομαι τώρα στο νομοσχέδιο. Επειδή έχουμε συζητήσει –νομίζω- το κυρίως σώμα του και τα άρθρα τα οποία αφορούν τη συγκεκριμένη νομοθετική πρωτοβουλία, θα ήθελα να σταθώ σε ορισμένα ζητήματα που τίθενται με τις τροπολογίες. <br />Το πρώτο ζήτημα το οποίο θα ήθελα να θέσω, είναι κάτι που ακούστηκε και από τον αξιότιμο συνάδελφο κ. Σταθάκη, για το ζήτημα των εμπορικών μισθώσεων. Άσκησε μία κριτική στη συγκεκριμένη τροπολογία για το ότι ουσιαστικά με την τροπολογία αυτή αφήνονται απροστάτευτοι –αν κατάλαβα καλά- οι μισθωτές. Και νομίζω πως ακούστηκε και από άλλες πλευρές της Αίθουσας αυτού του τύπου η κριτική, ότι με αυτήν την τροπολογία, οδηγούμαστε σε μία συνθήκη στην οποία δεν υπάρχουν πια αυτές οι προστατευτικές διατάξεις.<br />Δεν θα μιλήσω για τις συνθήκες της αγοράς. Γιατί όπως αντιλαμβάνεστε, οι συνθήκες της αγοράς έχουν διαμορφώσει σήμερα, ένα τελείως διαφορετικό περιβάλλον από αυτό που βρισκόμασταν δέκα χρόνια πριν. Αυτήν τη στιγμή στην πραγματικότητα το πάνω χέρι σε αυτήν τη σχέση το έχουν οι μισθωτές, διότι υπάρχει πληθώρα προσφοράς κατάλληλων εμπορικών μισθίων και υπό αυτήν την έννοια, έχουμε μία πολύ σημαντική μείωση –αυτό το ξέρουμε όλοι- των μισθωμάτων. Επειδή, όμως, υπάρχει προσφορά, ακριβώς οι όροι με τους οποίους πια διαμορφώνονται οι συμβάσεις, είναι όροι οι οποίοι μάλλον επηρεάζονται από αυτήν την προσφορά και επομένως το ισχυρό μέρος εδώ, στη σύμβαση, είναι οι μισθωτές και όχι οι ιδιοκτήτες, οι εκμισθωτές.<br />Εγώ, όμως, να δεχθώ ότι αυτό είναι παροδικό και, πράγματι, θέλουμε να πιστεύουμε ότι με την ανάκαμψη της οικονομίας, θα δημιουργηθούν διαφορετικές συνθήκες ζήτησης και με αυτήν την έννοια θα επανέλθουμε σε μία συνθήκη στην οποία θα ανέβουν οι εμπορικές αξίες. <br />Για να συζητήσουμε, όμως, ένα κατ’ αρχήν ζήτημα. Εδώ πιστεύουμε ότι ο κατάλληλος τρόπος για να ρυθμιστεί η σχέση μεταξύ μισθωτών-εκμισθωτών, είναι ένα ρυθμιστικό πλαίσιο το οποίο τι τους λέει σήμερα; Τους λέει πόσος θα είναι ο ελάχιστος χρόνος μίσθωσης, τους λέει με ποιον τρόπο λύεται, τους λέει μετά από πόσο χρόνο δικαιούται να καταγγείλει, τους λέει κάτω από ποιες προϋποθέσεις ασκείται το δικαίωμα ανοικοδόμησης, τους λέει κάτω από ποιες προϋποθέσεις ασκείται το δικαίωμα ιδιοκατοίκησης, ορίζει τις αποζημιωτικές αξιώσεις ενός εκάστου.<br />Πιστεύουμε, λοιπόν, ότι αυτό πρέπει να ρυθμιστεί νομοθετικά, δηλαδή ότι θα πρέπει να υπάρχει μια παρέμβαση του νομοθέτη σε αυτήν τη σχέση μισθωτή-εκμισθωτή προκειμένου να διαμορφώσει -ας το πω έτσι- ένα τέτοιο πλαίσιο; Και γιατί πιστεύουμε ότι αυτό το πλαίσιο δεν δημιουργεί στρεβλώσεις κατ’ αρχήν; Αν κάποιος θέλει να συμφωνήσει, για παράδειγμα, μικρότερο χρόνο καταγγελίας, γιατί δεν μπορεί να το συμφωνήσει; Και μπορεί να το θέλουν και οι δύο αυτό, διότι εκτιμάνε ότι έτσι θέλουν να διαμορφώσουν τη σχέση τους, ευέλικτα. Για ποιο λόγο θα πρέπει να έρχεται εδώ ο νομοθέτης, να υπεισέρχεται στην ιδιωτική βούληση και στην πραγματικότητα να μην την αφήνει να διαμορφωθεί έτσι όπως αυτή θέλει σε μια σχέση που κατ’ εξοχήν χαρακτηρίζεται από στοιχεία ιδιωτικότητας, όπως είναι μια σχέση εμπορικής μίσθωσης; Θα πρέπει, λοιπόν, να παρεμβαίνει ο νομοθέτης και να το λέει τόσο αναλυτικά; Γιατί δεν θα μας αρκούσαν, λόγου χάρη, οι διατάξεις, οι οποίες οι περισσότερες απ’ αυτές είναι ενδοτικού δικαίου, του Αστικού Κώδικα, που ρυθμίζουν αυτά τα ζητήματα; Γιατί χρειαζόμαστε μια ειδική νομοθεσία; <br />Και έρχομαι τώρα να πω και άλλα. Και γιατί, με αυτήν τη σκέψη, να προστατέψουμε –αν θεωρούμε δηλαδή ότι υπάρχει ανάγκη τέτοιας παρέμβασης του νομοθέτη- παραδείγματος χάριν αυτούς οι οποίοι μισθώνουν κατοικία; Γιατί για την κατοικία διαφορετική μεταχείριση; Ποιο είναι πιο δυνατό και πιο αδύνατο μέρος εδώ, ο ιδιοκτήτης ή αυτός ο οποίος είναι ενοικιαστής της κατοικίας του; Θα σκεφτόμασταν μια αντίστοιχη ρύθμιση, παραδείγματος χάριν και για τις κατοικίες; Θα σκεφτόμασταν να ρυθμίσουμε και αυτό; <br />Άρα, εδώ δεν θέλουμε να δεχτούμε αυτό το οποίο είναι η πραγματικότητα και να το σεβαστούμε αυτό, δηλαδή ότι υπερασπιζόμενοι ουσιαστικά τις αξίες της ελευθερίας θα πρέπει να αποδεχθούμε ότι ελεύθερα τα αντισυμβαλλόμενα μέρη θα πρέπει να διαμορφώσουν, σύμφωνα και με τις συνθήκες της αγοράς, ποιες είναι οι επιθυμίες τους οι οποίες προφανώς απεικονίζονται μέσα σε αυτήν τη σύμβαση.<br />Το επιχείρημα είναι ότι το ένα μέρος είναι δυνατό και το άλλο μέρος είναι αδύνατο. Σας λέω. Δείτε πόσο ευμετάβλητο είναι ανάλογα με τις συνθήκες της αγοράς. Παραδείγματος χάριν, σήμερα το ισχυρό μέρος είναι οι μισθωτές, οι οποίοι επιβάλλουν με απόλυτο τρόπο –εγώ σας λέω- τη θέλησή τους σήμερα στους εκμισθωτές. Γιατί; Διότι υπάρχει τέτοια προσφορά σε επαγγελματικές στέγες που λες «Με συγχωρείς, δεν μου δίνεις τη μείωση που θέλω; Να είστε καλά, πηγαίνω απέναντι» και επομένως λύεται η μίσθωση. Γιατί τότε δεν θα πρέπει πάλι να λύεται η μίσθωση αλλά να φτάσουμε στο άλλο σημείο;<br />Άρα στην πραγματικότητα, όσον αφορά αυτήν τη ρύθμιση και την ισορροπία που φέρνετε εδώ –και εγώ, να πω την αλήθεια, θεωρώ ότι και αυτή θα πρέπει να εξελιχθεί σε μια μετάβαση- νομίζω ότι η βασική διαμόρφωση που κάνει, είναι ότι κατεβάζει το υποχρεωτικό ελάχιστο όριο της επαγγελματικής μισθώσεως από τα δώδεκα χρόνια στα τρία -και για να μη δημιουργούνται παρεξηγήσεις- για τις νέες μισθώσεις, δηλαδή γι’ αυτές που καταρτίζονται από εδώ και πέρα. Για τις παλαιές, αυτές που ήδη ισχύουν, εξακολουθεί να ισχύει το προηγούμενο καθεστώς. Τη μεταβατικότητα την καταλαβαίνω, διότι πράγματι συνήφθησαν αυτές οι συμβάσεις με ένα «χ» χρονικό νομοθετικό περιβάλλον και ενδεχομένως δεν θα έπρεπε να αρθεί απότομα αυτή η νομοθετική προστασία. Τα τρία χρόνια που μπαίνουν, είναι ας το πω, μια ενδιάμεση λύση.<br /> Εγώ λέω ξεκάθαρα ότι θα ήθελα ελεύθερη διαμόρφωση των συμβατικών σχέσεων, έτσι όπως αυτή καθορίζεται από την προσφορά επαγγελματικής στέγης, από τις ιδιαίτερες συνθήκες και επομένως αυτό θεωρώ ότι ισορροπεί την αγορά αλλά και εξασφαλίζει τα συμφέροντα των μερών.<br />Έρχομαι στο δεύτερο πράγμα το οποίο ακούστηκε. Δεν κατάλαβα γιατί έχουμε τώρα αντιρρήσεις ή επιφυλάξεις για το θέμα –είναι μάλλον διαδικαστικό- που αφορά τη μεταβολή των εκλογικών καταλόγων και τη σύντμηση της εκλογικής περιόδου από το τετράμηνο στο δίμηνο. Είναι η τροπολογία του Υπουργείου Εσωτερικών. Νομίζω ότι και οι δύο είναι εύλογες διατάξεις. Η μία είναι αναγκαία, θα σας έλεγα, στο πλαίσιο μιας προσαρμογής και όσον αφορά τη δεύτερη, θεωρώ ότι μάλλον ήταν μεγάλο και άνετο το τετράμηνο. Αν και αυτές οι διατάξεις ουσιαστικά για τη διάρκεια της προεκλογικής περιόδου, ποια αξία έχουν; Ο καθένας όποτε θέλει ξεκινάει την προεκλογική περίοδο. Έχουν μια αξία κυρίως για την εφαρμογή των οικονομικών ελέγχων στο πλαίσιο της προεκλογικής περιόδου. Αυτή είναι η πραγματική αξία του χρόνου. Δικαιολογούν την έννοια της προεκλογικής δαπάνης, όχι όμως ότι συνδέονται απαραίτητα με τον πραγματικό πολιτικό ανταγωνισμό. Ο πραγματικός πολιτικός ανταγωνισμός μπορεί να ξεκινήσει όποτε κρίνει ο καθένας ότι θέλει να ξεκινήσει.<br /><br />Κύριε Πρόεδρε, σε ένα λεπτό τελειώνω.<br />Θα κάνω μια σύντομη αναφορά σε ζητήματα που θέτει η τροπολογία του Υπουργείου Δικαιοσύνης.<br />Είναι πιο περίπλοκη θεωρητικά αυτή η τροπολογία απ’ ό,τι φαίνεται. Γιατί; Διότι κάνει δύο πράγματα. Αυτή η τροπολογία συνδέει την ασθένεια ενός κρατουμένου -μάλιστα ενός κρατουμένου για ορισμένα αδικήματα, όχι για όλα. Εκεί ακούω μια κριτική παρατήρηση την οποία κάνατε, κύριε Σταθάκη, αλλά θα απαντήσω σε αυτό.<br />Ο κ. Σταθάκης, είπε ότι δεν είναι θεμιτή η διάκριση της ποινικής μεταχείρισης ανάλογα με το είδος του αδικήματος. Αυτό είπε στην πραγματικότητα ο κ. Σταθάκης. Επομένως, λέει ότι εάν το δίνεις αυτό το ευεργέτημα στον ασθενή κρατούμενο, τότε δεν μπορείς να πεις το δίνω στον ασθενή κρατούμενο για το άλφα αδίκημα ενώ δεν το δίνω στον ασθενή κρατούμενο για το βήτα αδίκημα, προσπαθώντας προφανώς να απομονώσει την ηθικοκοινωνική απαξία του εγκλήματος που έχει τελέσει ο κρατούμενος από το ευεργέτημα της συγκεκριμένης ποινικής μεταχείρισης. Αυτή ήταν η επιχειρηματολογία σας.<br />Εγώ, λοιπόν, λέω ότι το πρώτο ζήτημα που θέτει εδώ είναι διαφορετικού τύπου. Γιατί πρέπει να υπάρχει επιεικέστερη μεταχείριση στον ασθενή κρατούμενο; Ο ασθενής κρατούμενος μπορεί να εκτίσει την ποινή του εντός των φυλακών, παραδείγματος χάριν στο νοσοκομείο των κρατουμένων; Γιατί πρέπει λοιπόν, να υπάρχει ευμενέστερη μεταχείριση; <br />Για μένα, να σας πω την αλήθεια, δικαιοπολιτικά δύσκολο είναι αυτό. Διότι αν πούμε ότι δεν μπορεί καθόλου να νοσηλευτεί εντός των φυλακών, τότε θα έπρεπε να τον βγάλουμε άμεσα, άνευ 2/5, άνευ υφ’ όρων απολύσεων. Δηλαδή αυτό που λέμε εμείς είναι ένα ανθρωπιστικό μέτρο γιατί δεν μπορεί να νοσηλευτεί εντός των φυλακών αλλά πρέπει να πάει στο νοσοκομείο, ενδεχομένως φρουρούμενος, όπως και γίνεται σε τέτοιες περιπτώσεις. <br />Το δεύτερο ζήτημα που θέτετε εσείς, θεωρώ ότι είναι ευκολότερο να δικαιολογηθεί, διότι, λόγω της μείζονος ηθικοκοινωνικής απαξίας, αυτό, επειδή είναι ένα ευεργέτημα που αφορά την έκτιση της ποινής, μπορεί, πράγματι, να αποδίδεται ή να μην αποδίδεται σε συγκεκριμένους κρατουμένους. Εδώ, λοιπόν, προσωπικά αισθάνομαι ότι κάτι λείπει από αυτές τις διατάξεις, που καταλαβαίνω την ηθικοκοινωνική τους απαξία και θεωρώ πάντως ότι θα έπρεπε να συμπληρωθούν, γιατί υπάρχουν κι άλλα αδικήματα μείζονος ηθικοκοινωνικής απαξίας που δεν συμπεριλαμβάνονται εδώ.<br /><br />Σε δέκα δευτερόλεπτα τελειώνω, κύριε Πρόεδρε.<br />Θα ήθελα όμως να ακούσω λίγο και την επιχειρηματολογία του κυρίου Υπουργού ως προς τη θεωρητική θεμελίωση, τού γιατί η ασθένεια δικαιολογεί ευμενέστερη ποινική μεταχείριση.<br />Ευχαριστώ πολύ, κύριε Πρόεδρε.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε, κύριε συνάδελφε.<br />Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Αναγνωστάκης.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Σας ευχαριστώ πολύ, κύριε Πρόεδρε. <br />Νομίζω ότι θα πρέπει να ξεκινήσω από την επικαιρότητα και να σχολιάσω με πολύ λίγα λόγια δυο-τρία ζητήματα που αναδείχθηκαν. Σε ό,τι αφορά την απαίτηση της ελληνικής κοινωνίας για πλήρη έλεγχο και διαφάνεια, πάταξη της διαφθοράς και όλης αυτής της ανομίας, που εισπράττεται τον τελευταίο καιρό, η Δημοκρατική Αριστερά έχει ταχθεί ανεπιφύλακτα υπέρ όποιων ελέγχων πρέπει να πραγματοποιηθούν άμεσα. <br />Βεβαίως, θα συμφωνήσω με την άποψη του κ. Κουκουλόπουλου ως Κοινοβουλευτικού Εκπροσώπου του ΠΑΣΟΚ, ότι σαφώς δεν είναι όλες οι μη κυβερνητικές οργανώσεις ίδιες αλλά οφείλει η πολιτεία και η ελληνική Βουλή να προχωρήσει άμεσα, σε εύλογο χρόνο, τον έλεγχο για να αποδοθούν στην κοινωνία αυτές που όντως διαδραμάτισαν σοβαρό και χρήσιμο ρόλο αλλά να ελεγχθούν και εκείνες που καταχράστηκαν και εμπιστοσύνη και χρήματα. <br />Το ίδιο ισχύει για τη Δημοκρατική Αριστερά και στην περίπτωση της λίστας Νικολούδη. Ο έλεγχος είναι απαραίτητος, έτσι ώστε οι τοπικές κοινωνίες, σε επίπεδο περιφερειακών και τοπικών εκλογών, να έχουν εικόνα όσον αφορά το σε ποιους θα πρέπει να εμπιστευθούν τις τύχες των κοινωνιών τους την επόμενη πενταετία. <br />Σε ό,τι έχει να κάνει με όσα ακούστηκαν από την πλευρά της Χρυσής Αυγής, νομίζω ότι οφείλω κι εγώ να ενισχύσω την άποψη που ακούστηκε προηγουμένως από τον Κοινοβουλευτικό Εκπρόσωπο της Νέας Δημοκρατίας. Υπάρχουν διαφορετικές εξουσίες και η κάθε μία διαδραματίζει τον ρόλο της. Υπάρχει η εκτελεστική, η νομοθετική και η δικαστική. Θεωρώ ότι θα πρέπει να αφήσουμε τη δικαιοσύνη απερίσπαστη να κάνει όλες εκείνες τις ενέργειες που πρέπει και να αποδώσει στην ελληνική κοινωνία, μέσα από την ολοκλήρωση αυτής της διαδικασίας, την εκτίμηση και την πρότασή της. <br />Από εκεί και πέρα θέλω να ξεκαθαρίσω και να είμαι απόλυτα κατηγορηματικός ως προς αυτό ότι, όπως είναι αυτονόητο, άλλη κοσμοθεωρία, άλλη πολιτική και ιδεολογική φιλοσοφία εκπροσωπούμε ως Δημοκρατική Αριστερά, η οποία είναι προφανέστατα αντίθετη με την κοσμοθεωρία του εθνικισμού, του ναζισμού ίσως, που εκπορεύεται από την πλευρά της Χρυσής Αυγής. <br />Θέλω δε να τονίσω και ένα προσωπικό στοιχείο. Σε ό,τι με αφορά, εκφράζομαι απόλυτα από τους στίχους του Μάνου Λοΐζου «Κι έχει σαν στάμπα τη ζωή μου σημαδεύσει. Δεν θα περάσει ο φασισμός». Αυτή είναι πάγια βασική μου τοποθέτηση και θα κάνω ό,τι περνάει πολιτικά από το χέρι μου για να αντιμετωπίσω και να αποκρούσω αυτήν την επίθεση στην ελληνική κοινωνία. <br />Από εκεί και πέρα, βέβαια, κριτής είναι ο λαός και ως εκ τούτου θα περιμένουμε και τις εκλογές, για να δούμε τελικά ποια είναι η εκτίμηση και του ελληνικού λαού, του εκλογικού σώματος. <br />Κλείνω με αυτά τα θέματα και μπαίνω στην ουσία. Προτού προχωρήσω στις τροπολογίες, θέλω να πω, κύριε Υπουργέ,  ότι δυστυχώς το νομοσχέδιο για το οποίο έγινε πολύ μεγάλος ντόρος, πολύ μεγάλος θόρυβος, δεν έχει στην ουσία να προσφέρει κάτι το οποίο θα μας κάνει να είμαστε ιδιαίτερα αισιόδοξοι για την αναπτυξιακή πορεία της χώρας. <br />Τόσο ο κ. Ψύρρας όσο και η κ. Φούντα εξέθεσαν με πλήρη σαφήνεια στις τοποθετήσεις τους τις θέσεις της Δημοκρατικής Αριστεράς και ως εκ τούτου δεν θα κάνω χρήση των επιχειρημάτων που ακούστηκαν. Τρία, όμως, σημεία νομίζω ότι θα πρέπει να ενισχυθούν για να αποδειχθεί αυτό που είπα προηγουμένως, δηλαδή ότι «ώδινεν όρος και έτεκεν μυν» στην ουσία, ότι έχουμε μία  συγχώνευση δύο καταστατικών σε ένα. Αυτό δεν είναι ούτε αποτελεσματικό ούτε λειτουργικό. Δεν ξεκαθαρίστηκε η σχέση του νέου οργανισμού με την κεντρική διοίκηση, δυστυχώς, και στην πρωτομιλία σας. <br />Επιπλέον, παραμένει σε μία ανασφάλεια ο αριθμός των εργαζομένων, γιατί πώς θα αξιολογηθεί; Δεν το περιγράφετε. Οργανόγραμμα δεν υπάρχει. Αρνητικά δεδομένα ως προς τη διαχείρισή του δεν υπάρχουν. <br />Και, βεβαίως, νομίζω ότι η σύμφωνη γνώμη μας έχει να κάνει με την αποστέρηση του όποιου επιχειρήματος ήθελε προκύψει από την πλευρά σας ότι δημιουργούμε αναχώματα και προσχώματα στην πορεία που έχετε επιλέξει. Σας δίνουμε, λοιπόν, θετική ψήφο με όλες αυτές τις επιφυλάξεις αλλά να ξέρετε ότι δεν πείσατε όχι μόνο εμάς αλλά θέλω να πιστεύω ούτε και την ελληνική κοινωνία. <br />Θέλω να σταθώ σε τροπολογίες, οι οποίες βεβαίως θα ψηφιστούν την Τετάρτη, όπως ανακοινώθηκε από το Προεδρείο αλλά έτσι για να μην υπάρχει στρέβλωση και παρανόηση των θέσεών μας, απαντώ αμέσως στην πρόκληση του κ. Βορίδη για την τροπολογία με γενικό αριθμό 1170 και ειδικό 25. <br />Φανταστείτε τον εαυτό σας ή κάποιο συγγενικό σας πρόσωπο να έχει επενδύσει σε μία μικρομεσαία επιχείρηση κάποια χρήματα και στα τρία χρόνια πλέον αυτή η επένδυση, αυτή η δαπάνη να πάει στράφι, γιατί ο εκμισθωτής, ο κατέχων την ιδιοκτησία, αποφάσισε για τον Α ή Β λόγο είτε την ιδιόχρηση είτε την όποια άλλη εκμετάλλευση. Αυτό από μόνο του αποδεικνύει, κατά την άποψη τη δική μου, την εσφαλμένη προσέγγιση ότι στηρίζονται οι μικρομεσαίες επιχειρήσεις.<br />Θέλω δε, για να ενισχύσω αυτό το επιχείρημα, να επισημάνω ότι η ίδια η Γενική Συνομοσπονδία Επαγγελματιών Βιοτεχνών Εμπόρων Ελλάδος έχει καταθέσει την πλήρη αντίθεσή της σε αυτήν τη συγκεκριμένη τροπολογία. Επιπλέον, θέλω να σας πω ότι ακόμα και το Επαγγελματικό Επιμελητήριο Πειραιά, ο Εμπορικός Σύλλογος Πειραιά και η Εθνική Συνομοσπονδία Ελληνικού Εμπορίου, μέσω του κ. Κορκίδη, οι οποίοι εν πάση περιπτώσει εκφράζουν αυτό τον χώρο κατά τεκμήριο, έχουν αντίθετη άποψη. <br />Είναι προφανές ότι η νομοθέτηση συγκεκριμένων διατάξεων γίνεται, για να ικανοποιηθεί η απαίτηση να λειτουργήσει ομαλά η αγορά και να μη δημιουργηθεί επιπροσθέτως μία σωρεία προβλημάτων που, κατά την άποψή μας, δυστυχώς αυτή η τροπολογία δημιουργεί. Άρα, η Δημοκρατική Αριστερά  καταψηφίζει την συγκεκριμένη τροπολογία. <br />Έρχομαι στη δεύτερη τροπολογία που και για εμάς είναι σημαντική, μια τροπολογία η οποία πρέπει να συζητηθεί και μου έκανε εντύπωση γιατί δεν ακούστηκε και από προηγούμενους συναδέλφους Βουλευτές. Ομιλώ για την τροπολογία 1172 με ειδικό αριθμό 27, η οποία έχει να κάνει με κάποιες θετικές ρυθμίσεις σε σχέση με το Σκαραμαγκά και με την Εταιρεία Τροχαίου Υλικού Ελλάδας. <br /> <br />Θα χρειαστώ την ανοχή σας για ένα λεπτό, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from>  Εντάξει, κύριε συνάδελφε.</speech><speech by="#s11"><from> ΔΗΜΗΤΡΙΟΣ ΑΝΑΓΝΩΣΤΑΚΗΣ</from> Ευχαριστώ, κύριε Πρόεδρε.<br />Η συγκεκριμένη τροπολογία –και παρακαλώ, εφιστώ την προσοχή στους επόμενους ομιλητές- δημιουργεί δύο κατηγορίες για το εφάπαξ. Περίπου δεκαέξι χιλιάδες δικαιούχοι του εφάπαξ κατέθεσαν τα χαρτιά τους με βάση τον ισχύοντα νόμο και με την τροπολογία αυτή ανατρέπεται ο προγραμματισμός τους και χάνουν ένα σημαντικό μέρος αυτών των χρημάτων που δικαιούνταν. <br />Βεβαίως, για να χρυσώσει το χάπι η Κυβέρνηση, δίνει κάποιες ασφαλιστικές εισφορές ως επιστροφή. Είναι, όμως, αυτονόητο και αντιληπτό από όλους σας ότι αυτή η επιστροφή υπολείπεται κατά πολύ του συνολικού ποσού που δικαιούνταν στη μορφή του εφάπαξ. <br />Τέλος, κυρίες και κύριοι συνάδελφοι, θέλω για άλλη μια φορά να τονίσω ότι η Δημοκρατική Αριστερά έχει τη διάθεση να στηρίξει κάθε μεταρρύθμιση, κάθε προσπάθεια που θα αλλάζει προς το καλύτερο τα πράγματα στη χώρα, όμως δεν μπορεί σε καμμία περίπτωση να δίνει λευκές επιταγές. Ως εκ τούτου, την Τετάρτη θα έχουμε συγκεκριμένη θέση και για τις υπόλοιπες τροπολογίες. <br />Ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Μαρίας. <br />ΕΠΑΜΕΙΝΩΝΔΑΣ  ΜΑΡΙΑΣ: Ευχαριστώ, κύριε Πρόεδρε.<br />Κυρίες και κύριοι συνάδελφοι, κύριε Υπουργέ, σε σχέση με το θέμα που έθεσε ο κοινοβουλευτικός εκπρόσωπος της Χρυσής Αυγής, θα ήθελα να επισημάνω ότι οι θέσεις των Ανεξάρτητων Ελλήνων είναι πάγιες και γνωστές με τοποθετήσεις μας εντός κι εκτός Βουλής. Όπως άλλωστε γνωρίζετε, το θέμα της Χρυσής Αυγής το χειρίζεται η δικαιοσύνη. <br />Θα ήθελα να περάσω σε ένα δεύτερο θέμα που έχει ιδιαίτερο ενδιαφέρον, κύριε Πρόεδρε, και αφορά μια σημαντική εξέλιξη στο θέμα των γερμανικών πολεμικών επανορθώσεων και του κατοχικού δανείου. Θυμάστε ότι το θέμα αυτό είχε τεθεί επανειλημμένα και από τη δική μας πλευρά και από άλλους συναδέλφους. <br />Μετά την αποδοχή από πλευράς του κ. Σταϊκούρα να ιδρυθεί ειδική επιτροπή στο Γενικό Λογιστήριο του Κράτους που θα συνέλεγε όλες τις απαιτήσεις και το υλικό που υπήρχε για τις πολεμικές επανορθώσεις και αφού είχε χαρακτηριστεί ως «απόρρητη» η έκθεση, ζητήσαμε να υπάρξει παρέμβαση και του Νομικού Συμβουλίου του Κράτους, ούτως ώστε να έχουμε μια γνωμοδότηση υπό ποιους όρους και προϋποθέσεις μπορεί να διεκδικήσει η χώρα μας τις πολεμικές επανορθώσεις και το κατοχικό δάνειο. <br />Τότε, υπήρξε απάντηση σε ερώτηση μου και δέσμευση του τότε Υπουργού Εξωτερικών κ. Αβραμόπουλου ότι θα υπάρξει τέτοια απάντηση και εισήγηση και γνωμοδότηση του Νομικού Συμβουλίου του Κράτους. <br />Πέρασε σχεδόν ένας χρόνος από τότε, γιατί ήταν Μάρτιος του 2012, και στις 17 Ιανουαρίου, σε αυτήν την Αίθουσα ξαναέθεσα το ζήτημα αυτό. Η Κυβέρνηση δεν έδινε σαφή απάντηση πότε θα υπάρξει επιτέλους η απόφαση, η γνωμοδότηση του Νομικού Συμβουλίου του Κράτους. <br />Βλέπω με μεγάλη χαρά ότι υπάρχει πλέον μια απάντηση σε ένα ερώτημα το οποίο υπέβαλε ο κ. Γλέζος. Υπέβαλε γραπτή ερώτηση στις 11 Φεβρουαρίου και του απήντησε ο κ. Βενιζέλος στις 13 Φεβρουαρίου, ότι δηλαδή στις 12 Φεβρουαρίου διαβιβάστηκε πλέον το πόρισμα της ομάδας εργασίας του Νομικού Συμβουλίου του Κράτους για το ζήτημα –όπως λέει- των γερμανικών πολεμικών επανορθώσεων και του κατοχικού δανείου. <br />Θεωρούμε σημαντική την εξέλιξη αυτή, όπως επίσης και την απόφαση για συγκρότηση διακοινοβουλευτικής επιτροπής. Νομίζω πλέον ότι πρέπει να σταματήσει η Κυβέρνηση να πετάει τη μπάλα στην εξέδρα συνεχώς, διότι από τότε που θέσαμε το θέμα το Σεπτέμβριο του 2012 πέρασαν σχεδόν δύο χρόνια. Πρέπει το θέμα αυτό να δρομολογηθεί.<br />Κύριε Πρόεδρε, σε σχέση με το ζήτημα που τέθηκε για τη λαθρεμπορία καυσίμων και από άλλες πλευρές, νομίζω ότι από πλευράς Ανεξάρτητων Ελλήνων συστηματικά έχουμε επιμείνει ότι πρέπει να διαμορφωθεί ένα σύστημα ελέγχου εισροών-εκροών που να έχει ελέγχους σε όλα τα επίπεδα της διακίνησης, από τα διυλιστήρια μέχρι και τα πρατήρια καυσίμων και να ελεγχθεί βεβαίως το ζήτημα του ναυτιλιακού πετρελαίου. Και σας επισημαίνω ότι στην έκθεση που έκανε και το Γραφείο Προϋπολογισμού της Βουλής το ίδιο είχε επισημάνει, ότι υπάρχουν προβλήματα εκεί και λόγω της πολυνομίας και του κατακερματισμού των ελεγκτικών οργάνων. <br />Γι’ αυτό, λοιπόν, εμείς επισημαίνουμε και απαιτούμε να προχωρήσουν μέχρι τέλους όλοι οι έλεγχοι στα ζητήματα της λαθρεμπορίας καυσίμων, διότι εκφεύγουν τεράστια έσοδα για το ελληνικό κράτος.<br />Για το νομοσχέδιο, πριν λίγο τοποθετήθηκε αναλυτικότατα η εισηγήτριά μας κ. Μακρή και εγώ θα ήθελα να επισημάνω ορισμένα σημεία σε σχέση κυρίως με τις τροπολογίες. <br />Για την τροπολογία 1172, που έχει σχέση με το εφάπαξ, θα ήθελα να επισημάνω το εξής, κύριοι συνάδελφοι. Υπάρχει ήδη μία απόφαση του Ευρωπαϊκού Δικαστηρίου Ανθρωπίνων Δικαιωμάτων από τις 25 Ιανουαρίου 2014, που θεωρεί ότι οι μειώσεις που έγιναν στο εφάπαξ, είναι αντίθετες με τις ρυθμίσεις της Ευρωπαϊκής Σύμβασης των Δικαιωμάτων του Ανθρώπου, της ΕΣΔΑ, διότι το εφάπαξ αποτελεί κι αυτό περιουσιακό στοιχείο και νομίζω ότι δρομολογείται πλέον μία σωστή διαδικασία για να ανατραπούν όλες οι μνημονιακές πολιτικές. Το θέμα αυτό, για να σας ενημερώσω, το έθεσα σε ειδικό σεμινάριο-συνέδριο που έκανε η κοινοβουλευτική συνέλευση του Συμβουλίου της Ευρώπης στη Βαρσοβία και ήμουν απεσταλμένος εκ μέρους του ελληνικού Κοινοβουλίου εγώ και ο κ. Τριαντάφυλλος από την πλευρά του ΠΑΣΟΚ. <br />Έθεσα το ζήτημα αυτό και υπάρχει, επίσης, ομόθυμη στήριξη όλων των Βουλευτών αλλά και νομικών, ότι πρέπει επιτέλους να εφαρμόζονται οι αποφάσεις του Δικαστηρίου Ανθρωπίνων Δικαιωμάτων και εν προκειμένω να αποφασίσει το ελληνικό κράτος και κυρίως η Βουλή, να καταργήσει αυτούς τους νόμους οι οποίοι είναι απέναντι στη ρύθμιση της ΕΣΔΑ και είναι μνημονιακές διατάξεις.<br />Σε σχέση με τις εμπορικές μισθώσεις, κάναμε αρκετές παρατηρήσεις. Δεν συμφωνούμε με την τροπολογία, διότι αυτήν τη στιγμή χειμάζεται ο εμπορικός κόσμος. Δεν νομίζουμε ότι με τη ρύθμιση περί εμπορικών μισθώσεων επέρχεται κάποια σημαντική ρύθμιση. Αντίθετα πρέπει να βρούμε τρόπους με τους οποίους θα ενισχυθεί ο εμπορικός κόσμος. Πρέπει να βρούμε τρόπους ώστε να απαλλαγεί από το βραχνά της φορομπηχτικής πολιτικής και της πολιτικής που τους έχει διαλύσει για να μπορέσουν να σταθούν στα πόδια τους και να προσφέρουν στην εθνική οικονομία.<br />Σε σχέση με τις τροπολογίες για τις εκλογές, θα επισημάνω το εξής, επειδή βαδίζουμε και προς τις ευρωεκλογές και σε σχέση με τις περιφερειακές και δημοτικές εκλογές και βλέπουμε συνεχώς αποσπασματικές ρυθμίσεις. Την προηγούμενη εβδομάδα, ήρθε μια ρύθμιση για το πότε πρέπει να γίνει, κατά την άποψη της Κυβέρνησης, ο πρώτος γύρος των περιφερειακών και δημοτικών εκλογών. Μετά έρχεται μία άλλη ρύθμιση, σαν κι αυτή εδώ, για το ποιο είναι το χρονικό διάστημα που θα πρέπει να εκτείνεται η προεκλογική περίοδος. <br />Ήδη εν’ όψει αποφάσεων της Κυβέρνησης για εκλογή των Ευρωβουλευτών με σταυρό προτίμησης -τη θέση μας επί του ζητήματος αυτού την αναλύσαμε την προηγούμενη φορά, μιλώντας από του Βήματος της Βουλής, ότι εμείς θεωρούμε σημαντικό να υπάρξει εκλογή των Ευρωβουλευτών με σταυρό προτίμησης αλλά βεβαίως πρέπει να υπάρξουν και εγγυήσεις, ο αριθμός των σταυρών και άλλα ζητήματα τα οποία ανακύπτουν- δεν θεωρούμε σωστό να έρχονται αποσπασματικά όλες αυτές οι τροπολογίες. Θέλουμε ένα νομοθέτημα το οποίο θα περιλάβει τα πάντα, θα ρυθμίσει όλα τα ζητήματα και δεν θα υπάρχει αυτή η πρόχειρη κατάσταση. Βεβαίως, πρέπει να έχουν τη δυνατότητα να εγγραφούν στους εκλογικούς καταλόγους όσοι επιθυμούν αλλά δεν μπορούμε να καταλάβουμε για ποιο λόγο θα πρέπει να γίνει και η σύντμηση κατά δύο μήνες της προεκλογικής περιόδου και μάλιστα με τροπολογία τώρα.<br />Και θα σας πω και το εξής: Πάντοτε ήταν γνωστό, εδώ και πάρα πολύ καιρό, πότε θα γίνουν οι ευρωεκλογές. Ήταν δεδομένο, ήταν με απόφαση της ίδιας της Ευρωπαϊκής Ένωσης. Ξέραμε ότι θα γίνουν στις 25 Μαΐου.<br />Επίσης, ήταν δεδομένο το πότε θα γίνουν οι περιφερειακές και οι δημοτικές εκλογές. Ό,τι ρυθμίσεις έπρεπε να υπάρξουν, θα έπρεπε να τις ξέρουμε. <br />Εμένα με προβληματίζει, γιατί πρέπει να συντμηθεί το τετράμηνο σε δίμηνο. Τι είναι το τετράμηνο; Είναι ότι εντός αυτού του χρονικού πλαισίου πλέον θα ελέγχονται όλες οι προεκλογικές δαπάνες. Δηλαδή, για όσους θα είναι υποψήφιοι περιφερειάρχες, δήμαρχοι και οι υπόλοιποι, οι παρατάξεις τους θα πρέπει να ανοίξουν βιβλία, να υπάρχει δημοσιότητα των δαπανών, να υπάρχει έλεγχος του ύψους των δαπανών.<br /> <br />Θα ήθελα την ανοχή σας δι’ ολίγον, κύριε Πρόεδρε. Τελειώνω.<br />Τώρα τι κάνουμε πρακτικά; Αυτό που κάνετε, είναι ότι δύο μήνες πριν τις εκλογές, δηλαδή ουσιαστικά από τις 18 Μαρτίου και μετά, θα ελέγχονται οι δαπάνες, όταν όλοι ξέρουν πότε θα γίνουν οι εκλογές, όταν όλοι στην πράξη κάνουν προεκλογικό αγώνα, όταν όλοι στην πράξη αξιοποιούν και χρήματα και πόρους δικούς τους, που τους «ρίχνουν» στον εκλογικό αγώνα.<br />Επίσης, θέλω να επισημάνω ότι με αυτόν τον τρόπο περισσότερο βοηθιούνται ενδεχόμενα όσοι είναι νυν δήμαρχοι και περιφερειάρχες, που μπορούν να κάνουν εκλογικό και προεκλογικό αγώνα και δαπάνες, για τις οποίες θα ελέγχοντο διαφορετικά.<br />Εμείς θεωρούμε ότι αυτή η διάταξη δεν πρέπει να περάσει. Πρέπει να παραμείνει αυτός ο χρόνος, ο οποίος ήταν γνωστός σε όλους, του τετραμήνου για τις προεκλογικές δαπάνες. Με αυτόν τον τρόπο θα υπάρξει και διαφάνεια και έλεγχος. Όταν το συντμήσουμε στο δίμηνο, δεν προσφέρουμε τίποτα.<br />Επομένως, απευθύνομαι προς την Κυβέρνηση και προς τον κ. Μιχελάκη λέγοντας ότι πρέπει πρώτα να φέρει άμεσα ένα ολοκληρωμένο σχέδιο νόμου, που θα ρυθμίσει και τα ζητήματα των εκκρεμοτήτων ή των αλλαγών του εκλογικού νόμου σε σχέση με τις ευρωεκλογές και ό,τι άλλα ζητήματα και λεπτομέρειες υπάρχουν πρέπει να ρυθμιστούν ενιαία. Εκεί βεβαίως θα τοποθετηθούν επί των θεμάτων αυτών οι Ανεξάρτητοι Έλληνες.<br />Επομένως, κλείνοντας, κύριε Πρόεδρε, επισημαίνουμε όλα αυτά τα στοιχεία σε σχέση με τις τροπολογίες στις οποίες αναφέρθηκα και τις οποίες θα καταψηφίσουμε και στα υπόλοιπα ζητήματα έχει αναφερθεί η κ. Μακρή και θα επιφυλαχθούμε αν υπάρχουν ζητήματα προς διευθέτηση για τη δευτερολογία τη δική μου και της εισηγήτριάς μας.<br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τελειώσαμε με τους Κοινοβουλευτικούς Εκπροσώπους. Επανερχόμεθα στον κατάλογο των ομιλητών.<br />Το λόγο έχει ο κ. Σκρέκας.</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Ευχαριστώ, κύριε Πρόεδρε.<br />Πριν μπω στην ουσία του νομοσχεδίου, θα ήθελα να σχολιάσω ένα γεγονός, το οποίο συνέβη και είναι επίκαιρο και αφορά την αποκάλυψη κυκλώματος λαθρεμπορίου ναυτιλιακού πετρελαίου, που δείχνει κάποια πράγματα, ότι δηλαδή επιτέλους σ’ αυτήν τη χώρα έχει αρχίσει να αποκαθίσταται ο έλεγχος και όλα αυτά τα οποία όλοι ουσιαστικά λέγαμε και γνωρίζαμε ότι συμβαίνουν γύρω μας. Επιτέλους, έχει έρθει μία Κυβέρνηση, η οποία έχει την πολιτική βούληση, ώστε να βάλει τις αρμόδιες υπηρεσίες ελέγχου του κράτους και της Κυβέρνησης -όχι της δικαιοσύνης- ώστε να βρουν τα απαραίτητα στοιχεία, ώστε να πάνε στη δικαιοσύνη και ώστε να συλληφθούν οι ένοχοι και ώστε να σταματήσει, επιτέλους, αυτός ο βραχνάς της φοροδιαφυγής, αυτός ο βραχνάς του ότι κάποιοι άνθρωποι, οι οποίοι εκμεταλλεύονται τις «τρύπες» και το «τρύπιο» σύστημα, κλέβουν ουσιαστικά χρήματα συνανθρώπων μας, χρήματα φορολογούμενων Ελλήνων πολιτών.<br />Όμως, θα ήθελα να αναφερθώ, κυρίες και κύριοι συνάδελφοι, σ’ αυτά τα οποία ανέφερε και ο Κυβερνητικός ή μάλλον ο Κοινοβουλευτικός Εκπρόσωπος του ΣΥΡΙΖΑ, ο κ. Παπαδημούλης.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from> Καλομελέτα κι έρχεται!</speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Αναφέρθηκε, λοιπόν, στο συγκεκριμένο θέμα και το ανέφερε ως «σταγόνα στον ωκεανό».<br />Πραγματικά, δεν μπορώ να κατανοήσω κάποια πράγματα. Δεν μπορώ να κατανοήσω δηλαδή γιατί δεν μπορείτε να πείτε μισή καλή κουβέντα για κάτι το οποίο έγινε, για κάτι το οποίο επί τριάντα χρόνια δεν είχε γίνει τίποτα και επιτέλους έχει έρθει μια Κυβέρνηση στη διακυβέρνηση της οποίας πράγματα συμβαίνουν.<br />Η φοροδιαφυγή συλλαμβάνεται. Άνθρωποι οι οποίοι έχουν κλέψει και έχουν καταδυναστεύσει αυτό το δημόσιο συλλαμβάνονται και οδηγούνται στους οικονομικούς εισαγγελείς και παίρνουν το δρόμο της δικαιοσύνης. <br />Για ποιο λόγο δεν μπορείτε να πείτε μισή καλή κουβέντα; Κατανοώ ότι κάτι πρέπει να πείτε. Όμως, γιατί δεν λέτε αυτό που πρέπει; <br />Για παράδειγμα, ο συνάδελφος που κάθεται δίπλα σας εξ αριστερών, ο κ. Σταθάκης, λέει περισσότερη αλήθεια από εσάς. Βγήκε και είπε ο άνθρωπος θαρραλέα ότι υποφορολογούνται τα φυσικά πρόσωπα στην Ελλάδα, αναφερόμενος σε ποσοστό επί του ΑΕΠ της χώρας. Το είπε, είχε την παρρησία να το πει. Και αυτό, βέβαια, δείχνει το δρόμο που θα ακολουθήσετε όταν και αν –έχω πολλές επιφυλάξεις γι’ αυτό- έρθετε στην κυβέρνηση. Θα φορολογήσετε περισσότερο και με διαφορετικό τρόπο τα φυσικά πρόσωπα, αφού υποφορολογούνται, όπως είπατε. <br />Ναι, να πείτε ότι καθυστέρησε η Κυβέρνηση, σε δεκαοχτώ μήνες δεν έπιασε όλη τη φοροδιαφυγή, δεν κατέστειλε αυτό το φαινόμενο λαθρεμπορίας ναυτιλιακού πετρελαίου. Να το πείτε αυτό. Να μην πείτε, όμως, ότι αδρανεί. Να μην πείτε ότι δεν υπάρχει πολιτική βούληση. Να μην πείτε ότι είναι σταγόνα στον ωκεανό που συνελήφθη ο πρόεδρος της εν λόγω πετρελαϊκής εταιρείας, που πολλοί υπάλληλοί της συνελήφθησαν. Είναι η τρίτη σε εμπορία ναυτιλιακού πετρελαίου στη χώρα. Είναι η τρίτη, δεν είναι η δέκατη πέμπτη, κάνει 750 εκατομμύρια ευρώ τζίρο αυτή η εταιρεία. Πώς είναι σταγόνα στον ωκεανό, το να συλλαμβάνεται ένα τέτοιο μέγεθος μετά από ελέγχους αυτής της Κυβέρνησης; <br />Η χώρα –και προχωρώ στην ουσία του νομοσχεδίου- αυτήν τη στιγμή διανύει ίσως και οι πολίτες της βιώνουν μία από τις δυσχερέστερες καταστάσεις από το Β΄ Παγκόσμιο Πόλεμο και μετά. Πώς θα βελτιώσουμε αυτήν την κατάσταση; Πώς θα βοηθήσουμε αυτούς τους ανθρώπους; Πώς θα τους βοηθήσουμε; Με ψεύτικα διλήμματα και με πλεόνασμα υποσχέσεων; Έτσι θα τους βοηθήσουμε; Χωρίς να μπορούμε να συμφωνήσουμε στα βασικά, ότι κάποια από αυτά που γίνονται είναι προς τη σωστή κατεύθυνση; <br />Κύριοι συνάδελφοι του ΣΥΡΙΖΑ, πρέπει να κάτσουμε να συζητήσουμε τι μπορεί να βελτιωθεί, αντί να αρνείστε τα πάντα και τους πάντες.<br />Τι έφταιξε που φθάσαμε εδώ; Τα δύο ή τα τρία χρόνια της κρίσης; Η κρίση ήταν αφορμή, δεν ήταν το αίτιο. Ο λόγος που φθάσαμε εδώ είναι τα αίτια, τα αίτια μιας στρατηγικής ανάπτυξης, μιας πολιτικής που ακολουθήθηκε –και ακολουθήθηκε από όλους- και κανείς δεν αντιδρούσε ούτε από δεξιά ούτε από αριστερά. Κανείς δεν αντιδρούσε σε αυτήν την πολιτική, η οποία –τι έλεγε;- έλεγε τόνωση της κατανάλωσης με δανεικά, τόνωση της κατανάλωσης αυξάνοντας το δημόσιο χρέος και αυξάνοντας τα πρωτογενή ελλείμματα, τόνωση της κατανάλωσης δημιουργώντας δίδυμα ελλείμματα, τα οποία έφθασαν την κατάσταση εδώ που την έφθασαν σήμερα, σε ένα δυσβάσταχτο χρέος και ένα πρωτογενές έλλειμμα, το οποίο μετά από σκληρές θυσίες του ελληνικού λαού έχουμε φθάσει να το μετατρέψουμε σε πρωτογενές πλεόνασμα. <br />Μάλιστα, σήμερα ανακοινώθηκε ότι έχουμε και πλεόνασμα τρεχουσών συναλλαγών, δηλαδή τα δίδυμα ελλείμματα έγιναν δίδυμα πλεονάσματα, ναι, με αίμα και ιδρώτα του ελληνικού λαού. Δεν θα μπορούσε να γίνει διαφορετικά και αυτό πονάει. <br />Όμως, δεν πονάει το ότι πληρώνουν άνθρωποι που δεν πλήρωναν ή πληρώνουν άνθρωποι που δεν μπορούν να πληρώσουν. Πονάει περισσότερο, το ότι αυτήν τη στιγμή υπάρχουν άνθρωποι που δεν πληρώνουν. Αυτή η αίσθηση αδικίας του κόσμου, αυτό πονάει περισσότερο, η αίσθηση ότι δεν υπάρχει δίκαιη κατανομή των βαρών. Αυτό προσπαθούμε να φτιάξουμε. Αυτό θα το κάνουμε και καταπολεμώντας τη φοροδιαφυγή. Φέτος, για παράδειγμα, συλλέξαμε 400 εκατομμύρια ευρώ για πρώτη φορά μετά από πολλά χρόνια. Του χρόνου υπολογίζουμε ότι θα μαζέψουμε 700 εκατομμύρια ευρώ από την πάταξη της φοροδιαφυγής. <br />Δεν λέτε τίποτα για αυτά, παρά μόνο υπόσχεστε τα πάντα σε όλους. «Χαϊδεύετε» όλες τις πολιτικές και κοινωνικές ομάδες, ακόμα και αυτές που μάχονται μεταξύ τους. <br />Είναι αλήθεια, κύριε Υπουργέ, ότι βάση για ανάπτυξη είναι το πλεόνασμα, βάση για ανάπτυξη είναι η εξωστρέφεια. Η πολιτική που ακολουθήθηκε τα τελευταία είκοσι χρόνια στην Ελλάδα, με την οποία το 99% του μέσου όρου της ανάπτυξης σε αυτήν τη χώρα οφειλόταν στην τόνωση της κατανάλωσης, όταν το αντίστοιχο νούμερο για τις χώρες της Ευρωπαϊκής Ένωσης ήταν το 72%, δημιούργησε μία οικονομία εσωστρεφή. Δημιούργησε μία οικονομία, της οποίας ο ιδιωτικός τομέας ήταν σφιχταγκαλιασμένος με το δημόσιο τομέα και όταν ο δημόσιος τομέας κατέρρευσε, όταν ο δημόσιος τομέας δεν μπορούσε πια να δανειστεί για να τονώνει με δανεικά την κατανάλωση, κατέρρευσε ένα μεγάλο κομμάτι και του ιδιωτικού τομέα. <br />Αυτό το πράγμα θα αλλάξει μόνο με ένα τρόπο, μόνο με εξωστρέφεια. Είναι πολύ σωστή η κατεύθυνση του νομοθετήματος που καταθέτετε σήμερα και ψηφίζουμε. Όπως διαβάζω από την αιτιολογική έκθεση, επιχειρείτε να συγκεντρωθούν και να συντονιστούν οι πόροι –ανθρώπινοι και άλλοι- που κατανέμονται σε διάφορους φορείς, προκειμένου να επιτευχθεί ένα ποιοτικό άλμα στη στήριξη των εξαγωγών. <br />Σκοπός είναι ο φορέας να μπορεί να προσφέρει και να υλοποιεί νέες υπηρεσίες και συνδυαστικές δράσεις προσέλκυσης επενδυτών και διείσδυσης στις αγορές. Έχουμε αγροτικά προϊόντα, έχουμε βιομηχανικά προϊόντα. Λέτε ότι δεν παράγει τίποτα η Ελλάδα. Το 16% του ΑΕΠ στην Ελλάδα το συνεισφέρει η ελληνική βιομηχανία. Πρέπει να βοηθήσουμε και τη βιομηχανία και τον πρωτογενή αγροτικό τομέα, για να μπορέσει να διαθέσει αυτά τα προϊόντα στο εξωτερικό. Και αυτό ήδη γίνεται –δυστυχώς- με τις ιδιωτικές προσπάθειες μόνο των Ελλήνων αγροτών ή βιομηχάνων ή Ελλήνων παραγωγών. Αυτό θα πρέπει με θεσμικό τρόπο να υποστηριχθεί από την Ελλάδα. <br />Όχι στην άρνηση σε όλα! Όχι στο πλεόνασμα υποσχέσεων! Όχι στον πολιτικό καιροσκοπισμό! Ναι σε υπεύθυνη πολιτική! Ναι σε υπεύθυνες προτάσεις! Ναι σε προτάσεις που θα δώσουν λύσεις στον κόσμο που αυτήν τη στιγμή βάλλεται! Αυτό πρέπει να κάνει ένας υπεύθυνος πολιτικός που θέλει να βοηθήσει τους συμπολίτες του. <br />Ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Το λόγο έχει ζητήσει ο Υφυπουργός Ανάπτυξης και Ανταγωνιστικότητας κ. Μηταράκης.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, κυρίες και κύριοι συνάδελφοι, τοποθετούμενος επί των άρθρων –και θα μιλήσω λιγότερο από τα οκτώ λεπτά- θα ήθελα να πω, πρώτον, ότι με το άρθρο 1 τίθενται οι στόχοι της Ελληνικής Εταιρείας Επενδύσεων και Εξωτερικού Εμπορίου, τίθενται διοικητικά θέματα. Όμως, όπως είχα πει και στην πρωτολογία μου, δεν είναι ένα business plan. Ένας νόμος θέτει ένα πλαίσιο. <br />Καταθέτω για τα Πρακτικά την ιδρυτική παρουσίαση της νέας εταιρείας που έγινε στις 16 Οκτωβρίου, η οποία παρουσιάζει με πολλές περισσότερες λεπτομέρειες το πώς θα λειτουργήσει το οργανόγραμμα και η δομή της εν λόγω εταιρείας. <br /><br />Θεωρώ πολύ σημαντικό, κάτι που είπαν κάποιοι συνάδελφοι χθες, ότι η Βουλή μέσω της αρμόδιας Επιτροπής Παραγωγής και Εμπορίου, θα πρέπει πιο συστηματικά να παρακολουθεί τις δράσεις της νέας εταιρείας. Νομίζω ότι είναι σημαντικό να καθιερώσουμε ανά τακτά χρονικά διαστήματα ο αρμόδιος Υπουργός και ο διευθύνων σύμβουλος της νέας εταιρείας να παρουσιάζεται στη Βουλή, να παρουσιάζει το σχέδιό του και τα αποτελέσματα του σχεδίου του, ώστε να μπορεί να κρίνεται συστηματικά. Αυτό είναι κάτι που θεωρώ πολύ θετικό να γίνει. Μπορούμε να το ξεκινήσουμε από τον ορισμό της νέας διοίκησης, η οποία θα παρουσιαστεί στην Επιτροπή Παραγωγής και Εμπορίου. <br />Στο άρθρο 2, θέτουμε θέματα για τη λύση και εκκαθάριση του ΟΠΕ, η οποία θα γίνει στις 31 Μαρτίου του 2014. Γνωρίζω ότι υπήρξαν αντιδράσεις και κατά την πάγια παλαιοκομματική συνδικαλιστική τακτική υπήρχαν και προσωπικά δημοσιεύματα σε διάφορα blogs, σχετικά με την προσπάθεια του Υπουργείου Ανάπτυξης. Τελικά, από ό,τι φάνηκε και στην αρμόδια Επιτροπή Παραγωγής και Εμπορίου, τα κίνητρα εναντίον της εκκαθάρισης του ΟΠΕ δεν είχαν να κάνουν με την ίδια του τη λειτουργία, γιατί οι υπάλληλοι μεταφέρονται, οι δράσεις μεταφέρονται, τα προγράμματα μεταφέρονται. Όλη η αντίδραση τελικά, από ό,τι φάνηκε στην πράξη, είχε να κάνει με το ασφαλιστήριο συμβόλαιο το οποίο είχε συνάψει προ δεκαετιών ο ΟΠΕ, που έδινε εφάπαξ μέχρι 177.000 ευρώ, εφάπαξ τα οποία δεν έχουν αυτήν τη στιγμή αποθεματικά και καλύπτονται εξ ολοκλήρου από τον κρατικό προϋπολογισμό. <br />Την 1η Απριλίου, θα υπάρξει, λοιπόν, λειτουργία της νέας εταιρείας και για κάποιο διάστημα –περίπου έξι μηνών υπολογίζω, μέχρι την 1η Οκτωβρίου- θα λειτουργήσουν λίγο παράλληλα οι παλιές δομές, γιατί αυτό που ζήτησαν όλοι οι φορείς που ήρθαν στην επιτροπή, είναι να μην υπάρξει καμμία καθυστέρηση στα προγράμματα, να μην υπάρξει καμμία δυσλειτουργία στις δράσεις που έχουν ήδη ανακοινωθεί. Άρα, το πρώτο εξάμηνο θα λειτουργήσουν λίγο πιο παράλληλα και από 1η Οκτωβρίου του 2014 το νέο οργανόγραμμα θα είναι σε πλήρη λειτουργία. <br />Στο άρθρο 3, μιλάμε για τη μεταφορά υπαλλήλων. Οι υπάλληλοι του ΟΠΕ έχουν το δικαίωμα να ζητήσουν και να μεταφερθούν και να αναγνωριστεί και η προϋπηρεσία τους στο νέο οργανισμό. Θα υπάρχει αξιολόγηση όχι μόνο για αυτούς που μεταφέρονται, αλλά και για αυτούς που βρίσκονται στο «Invest in Greece». Δεν θα υπάρχει καμμία διακριτή μεταχείριση μεταξύ των εργαζομένων που έτυχε να είναι στη μία εταιρεία ή στην άλλη. Καθώς ολοκληρώνουμε το νέο οργανόγραμμα με αντικειμενικές διαδικασίες, πρέπει και να γίνουν νέες προσλήψεις και να αξιολογήσουμε το προσωπικό που έχουμε, ώστε να μπορούμε να πούμε όταν εμφανιστούμε στην αρμόδια επιτροπή της Βουλής ότι πλέον έχουμε το κατάλληλο δυναμικό, έχουμε τους κατάλληλους ανθρώπους, κατάλληλους πόρους, για να πετύχουμε την περαιτέρω αύξηση των εξαγωγών και την περαιτέρω προσέλκυση επενδύσεων. <br />Το άρθρο 4 είναι ιδιαίτερα σημαντικό. Ο στόχος του νομοσχεδίου ήταν να υπάρχει ένας ενιαίος φορέας εξωστρέφειας. Αυτό σημαίνει ότι όλα τα συναρμόδια Υπουργεία έπρεπε να συνεισφέρουμε αρμοδιότητες. Οι αρμοδιότητες δεν είναι κάστρο κανενός. Όλες οι αρμοδιότητες ανήκουν στην ελληνική Κυβέρνηση. Ο στόχος είναι να τις χρησιμοποιήσουμε με έναν αποτελεσματικό τρόπο. Δεν δουλεύουμε για την Κυβέρνηση αυτήν καθεαυτή. Δουλεύουμε τελικά για τον εξαγωγέα, για την ελληνική οικονομία.<br />Υπήρξε, λοιπόν, μία πολύ καλή συνεργασία με το Υπουργείο Εξωτερικών, κυρίως, και συμφωνήσαμε σε ένα πλαίσιο, ώστε να συνεισφέρουμε αρμοδιότητες στο νέο οργανισμό και μέσω της Μεικτής Επιτροπής Εξωστρέφειας, όπου συμμετέχουν όλα τα Υπουργεία. Θα έχουμε και τον πολιτικό έλεγχο, την πολιτική ευθύνη, το συντονισμό, την επίτευξη συνεργιών με το νέο οργανισμό. <br />Θα υπάρξει, επίσης, και το πρώτο μνημόνιο συνεργασίας μεταξύ του Υπουργείου Εξωτερικών και του Υπουργείου Ανάπτυξης, θέτοντας συγκεκριμένους στόχους ανά χώρα πώς πρέπει να λειτουργήσουμε, να δούμε και τι πόρους πρέπει να δώσουμε. Δεν έχει σημασία ποιο Υπουργείο δίνει τους πόρους. Η ουσία είναι ότι πρέπει να τους διαθέτει για το καλό της ελληνικής οικονομίας η εκπροσώπηση της χώρας μας εντός και εκτός Ελλάδας.<br /> Να πω ότι μετά λύπης μου είδα ότι υπήρξαν αντιδράσεις από τους οικονομικούς και εμπορικούς ακολούθους, τους οποίους σέβομαι ιδιαίτερα και είχα τη χαρά, στο πλαίσιο του ρόλου μου τους τελευταίους δεκαοκτώ μήνες, να γνωρίσω πολλούς από αυτούς σε χώρες του εξωτερικού που επισκέφθηκα και οι οποίοι, πράγματι, κάνουν εκπληκτική δουλειά. <br />Θεωρώ ότι αυτός ο φορέας, έδινε μία πολύ σημαντική ευκαιρία στους ΟΕΥ να αποτελέσουν την αιχμή του δόρατος. Αριθμητικά αποτελούν τα ¾ του προσωπικού που σήμερα υπάρχει σε όλους τους οργανισμούς. Όταν το νομοσχέδιο ήταν έτοιμο κάλεσα το Σύλλογο Υπαλλήλων ΟΕΥ να τους το παρουσιάσω και να τους εξηγήσω. Δυστυχώς, μου είπαν ότι δεν θέλουν να ενημερωθούν και δεν θέλουν να έρθουν και έτσι δεν μου δόθηκε αυτή η ευκαιρία.<br />Είμαι, όμως, σίγουρος ότι οι ΟΕΥ θα συνεργαστούν πολύ καλά με το νέο οργανισμό. Τους δίνεται η δυνατότητα να αποτελέσουν και τη βάση του μέσω του μηχανισμού αποσπάσεων. Νομίζω ότι το σημαντικότερο μήνυμα μέσα από αυτήν την ομιλία είναι ότι όλοι τελικά δουλεύουμε για την ελληνική οικονομία. <br />Θα ήθελα να αναφερθώ και σε ένα τελευταίο θέμα. Τέθηκαν κάποια ερωτήματα από ορισμένους συναδέλφους, κατά πόσον πρέπει να οριστούν κριτήρια, τυπικά προσόντα για τους υπαλλήλους που θα προσλαμβάνει ο οργανισμός στο εξωτερικό.<br />Κοιτάξτε, δεν δημιουργείται ένας νέος κλάδος μόνιμων υπαλλήλων εξωτερικού του Υπουργείου Ανάπτυξης. Αυτό δεν θα ήταν και λογικό. Η εκπροσώπηση στο εξωτερικό είναι αρμοδιότητα του Υπουργείου Εξωτερικών. Απλώς δίνουμε τη δυνατότητα μέσω της ευελιξίας που έχει ο οργανισμός για συμβάσεις ορισμένου χρόνου -έως δύο έτη, που μπορούν να ανανεωθούν μόνο μία φορά- να προσλάβουμε το προσωπικό που χρειαζόμαστε κατά περίπτωση. <br />Να πω ένα παράδειγμα. Γίνεται μία μεγάλη εμπορική έκθεση στην Κίνα στην οποία θα συμμετέχουν τριακόσιες ελληνικές εταιρείες. Χρειαζόμαστε προσωπικό για τρεις, τέσσερις μήνες, γιατί το γραφείο ΟΕΥ στο Πεκίνο έχει μόνο τρεις ανθρώπους, οι οποίοι γνωρίζουν τη γλώσσα και μπορούν να κάνουν από την εξεζητημένη δουλειά –μία μελέτη, παραδείγματος χάριν- μέχρι και την πρακτική δουλειά εκατοντάδων γραμμάτων και τηλεφωνημάτων στην κινεζική γλώσσα. Ανάλογα με την περίπτωση, θα προσληφθούν άνθρωποι που έχουν αυτά τα προσόντα. Δεν χρειαζόμαστε αποφοίτους διδακτορικού για να κάνουν τηλέφωνα στην κινεζική γλώσσα, για να κλείσουμε τα ραντεβού. Μπορεί, όμως, να χρειαστούμε δέκα υπαλλήλους για τρεις μήνες. <br />Εάν δημιουργούσαμε νέο κλάδο –κάτι που είμαι σίγουρος ότι οι ΟΕΥ δεν θα θέλανε και ούτε το προτείναμε- τότε αντιλαμβάνομαι ότι, πράγματι, θα ήταν πολύ λογικό να υπάρχουν πολύ συστηματικά και αντικειμενικά τυπικά προσόντα.<br />Να αναφερθώ εν συντομία και στην τροπολογία για τον αναπτυξιακό νόμο. Τα τρία βασικά χαρακτηριστικά της τροπολογίας είναι τα εξής: <br />Πρώτον, δίνουμε παράταση μέχρι το 2015 για την υλοποίηση έργων του ν. 3299, με δυνατότητα σε ειδικές περιπτώσεις και μόνον, με υπουργική απόφαση η οποία θα καθορίσει κριτήρια να πάμε στο 2016. <br />Δεύτερον, πρέπει μέχρι 30/6 να ολοκληρωθούν οι υπαγωγές στον ν.3908 του ισχύοντος αναπτυξιακού νόμου γιατί αλλάζει ο χάρτης των περιφερειακών ενισχύσεων. Κάποιες εταιρείες δεν έχουν προλάβει να ολοκληρώσουν τη δανειακή σύμβαση. Ειδικά και μόνο για τα αιτήματα του 2012 και του 2013, τους δίνουμε τη δυνατότητα να φέρουν τη σύμβαση μετά την υπαγωγή και οπωσδήποτε πριν εκταμιεύσουν οποιοδήποτε ποσό. <br /><br />Τρίτον, σε πολλά επιμελητήρια που επισκέφθηκα –και τελειώνω με αυτό- μου έθεσαν το θέμα ότι πολλές μικρομεσαίες επιχειρήσεις έχουν ιδιαίτερες δυσκολίες στην αντιμετώπιση κάποιες φορές των απαιτήσεων που θέτει για μακροχρόνιες δεσμεύσεις ο αναπτυξιακός νόμος. Επειδή άλλαξε ο χάρτης αναπτυξιακών ενισχύσεων και μας δίνει αυτήν τη δυνατότητα, μόνο για τις μικρομεσαίες επιχειρήσεις μειώνουμε το χρόνο υποχρεωτικής προσαρμογής στις δεσμεύσεις από πέντε χρόνια σε τρία. Για τις μεγάλες επιχειρήσεις παραμένει στα πέντε χρόνια.<br />Ευχαριστώ πολύ, κυρίες και κύριοι συνάδελφοι.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Παπαδημούλης για να δευτερολογήσει.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Θα δευτερολογήσω και εγώ, κύριε Πρόεδρε. <br />ΕΠΑΜΕΙΝΩΝΔΑΣ  ΜΑΡΙΑΣ: Και εγώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Έχει ζητήσει πρώτα ο κ. συνάδελφος. Θα δευτερολογήσετε όλοι με τη σειρά σας. <br />Κύριε Παπαδημούλη, έχετε τον λόγο για τέσσερα λεπτά.</speech><speech by="#s225"><from> ΔΗΜΗΤΡΙΟΣ ΠΑΠΑΔΗΜΟΥΛΗΣ</from>  Ευχαριστώ, κύριε Πρόεδρε. <br />Θα ήθελα  να πω κάτι για τους αποχωρήσαντες Βουλευτές της Χρυσής Αυγής. Έρχονται και βρίζουν μέσα στην Αίθουσα, έξω από την Αίθουσα απειλούν με χυδαίο υβρεολόγιο και μετά φεύγουν. Είναι λογικό για εχθρούς της δημοκρατίας και του κοινοβουλευτισμού. <br />Σε ό,τι αφορά τώρα τα θέματα που έθεσαν, θα αξιολογηθούν από τη δικαιοσύνη στο πλαίσιο των αρμοδιοτήτων της, η οποία καλείται να κρίνει πράξεις και όχι ιδέες, όσο απεχθείς και αν είναι. Σε ό,τι μας αφορά, αν και όταν έρθει αίτημα άρσης ασυλίας Βουλευτών, θα αξιολογήσουμε το υλικό που θα συνοδεύει αυτό το αίτημα και θα κινηθούμε στο πλαίσιο των αρμοδιοτήτων μας, όπως ο νόμος και ο Κανονισμός της Βουλής ορίζουν. Αυτά, τελεία και παύλα. <br />Ο κ. Κουκουλόπουλος, μας εγκάλεσε γιατί δεν ψηφίσαμε κάποια θετικά πράγματα. Κριτικάρουμε την Κυβέρνηση που χρόνια τώρα δεν εφαρμόζει και δεν προωθεί στην πράξη αυτά τα θετικά πράγματα. Να μην αναρωτιέται. Είναι από αυτούς που ξέρουν και όχι απλά ξέρουν αλλά έχουν συνεργήσει σε μια απαράδεκτη κοινοβουλευτική μέθοδο, πολύ απλά γιατί το ΠΑΣΟΚ ως μονοκομματική Κυβέρνηση στα χρόνια του μνημονίου και στη συνέχεια μαζί με τη Νέα Δημοκρατία έκανε κατάχρηση με το να φέρνει πεντακόσιες ρυθμίσεις, με κατεπείγουσα διαδικασία, με ένα μόνο άρθρο, όπου το κύριο μέρος αυτού του άρθρου ήταν περικοπές μισθών, συντάξεων, κοινωνικών δικαιωμάτων. Είχαν βέβαια και κάτι θετικό, δηλαδή μια κουτσουλιά ή δύο κουτσουλιές, εμποδίζοντάς μας αυτές τις θετικές διατάξεις και να τις συζητήσουμε ουσιαστικά και να τις ψηφίσουμε. <br />Τώρα, όσον αφορά την ταμπακέρα, δηλαδή το λαθρεμπόριο καυσίμων, θέλω να πω τα εξής. Ο κ. Σκρέκας δεν κατάλαβε. Εμείς είπαμε «κάλλιο αργά παρά ποτέ». Είναι θετικές αυτές οι συλλήψεις. Όμως από πλευράς μεγέθους, είναι σταγόνα στον ωκεανό. Σας είπα ότι υπάρχουν 500.000.000 ευρώ το χρόνο απώλεια εσόδων σύμφωνα με το Σύνδεσμο Εταιρειών Εμπορίας Καυσίμων. <br />Ο κ. Σούρλας, που ανήκει στο δικό σας κόμμα και τον διορίσατε αρμόδιο Γραμματέα για τη Διαφάνεια και την Καταπολέμηση της Διαφθοράς, ανεβάζει την απώλεια εσόδων του δημοσίου από λαθρεμπόριο καυσίμων σε πάνω από 1.000.000.000 ευρώ το χρόνο. <br />Το ερώτημα για το οποίο ο κ. Μηταράκης, στα οκτώ λεπτά ομιλίας του, δεν είπε λέξη είναι. Γιατί οι νόμοι του 2009 και του 2012 σήμερα, το Φεβρουάριο του 2014, δεν εφαρμόζονται με ευθύνη των κυβερνήσεων αυτών των χρόνων -οι οποίες δεν έχουν εκδώσει ακόμη τις υπουργικές αποφάσεις- για έλεγχο εισροών εκροών και στα διυλιστήρια και στις μεγάλες εταιρείες εμπορίου, για σήμανση των βυτιοφόρων, για GPS που να εντοπίζει τα βυτιοφόρα, για αυστηρούς ελέγχους στο ναυτιλιακό καύσιμο και στις εικονικές εξαγωγές;<br />Ξέρετε ότι με δική σας ευθύνη διατηρείται νόμος που δεν έχει όριο, κύριε Κακλαμάνη, στο πόσα καύσιμα μπορεί να παίρνει ένα πλοίο, ανάλογα με το μέγεθός του και τα ταξίδια που κάνει; Μπορεί να παίρνει απεριόριστα. <br />Μένουν, λοιπόν, ανοικτές οι κερκόπορτες. Ποιος ωφελείται από αυτές τις ανοικτές κερκόπορτες; Ποιος ωφελείται από το ότι δεν υλοποιούνται ψηφισμένες διατάξεις, διότι δεν υπογράφονται οι υπουργικές αποφάσεις; Μα, προφανώς οι λαθρέμποροι καυσίμων -που δεν είναι ένας, είναι περισσότεροι- και τα συστήματά τους. Το δημόσιο χάνει και παραβιάζονται οι κανόνες του ανταγωνισμού. <br />Για τα υπόλοιπα θα αναφερθεί στη δευτερολογία του ο εισηγητής μας κ. Σταθάκης. <br />Ευχαριστώ πολύ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ζητήσει ο κ. Βορίδης. <br />Κύριε Βορίδη, έχετε τον, λόγο.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Κατ’ αρχάς, θα ήθελα να πω ότι πάντως με αυτήν την Κυβέρνηση αναδεικνύονται αυτά τα θέματα. Και αυτό είναι κάτι που πρέπει να αναγνωριστεί. Πάντως με αυτήν την Κυβέρνηση γίνονται αυτές οι συλλήψεις και αυτό επίσης πρέπει να αναγνωριστεί. Και με αυτήν την Κυβέρνηση λειτουργεί απρόσκοπτα η δικαιοσύνη και επομένως χωρίς κανένα εμπόδιο και χωρίς καμμία παρέμβαση, λειτουργεί σε μία κατεύθυνση απόλυτης επίλυσης και τιμωρίας εκεί που πρέπει να τιμωρήσει για όλα τα μεγάλα ζητήματα. Αυτό είναι που ζητάμε να αναγνωριστεί και θεωρούμε ότι θα πρέπει. Δεν είναι δα και μεγάλο πράγμα κανείς να πει «Ναι, αυτό είναι θετικό». <br />Το δεύτερο, που επίσης οφείλω να επισημάνω, είναι ότι σε αυτήν την Αίθουσα όταν υπάρχουν άνθρωποι οι οποίοι πράττουν κάτι κακό -κι έχουν υπάρξει τέτοιοι άνθρωποι- και μπορεί αυτοί να υπήρξαν στελέχη του άλφα ή του βήτα κόμματος, γίνεται σκληρή πολιτική εκμετάλλευση του ζητήματος αυτού και χρεώνονται ουσιαστικά τα στελέχη αυτά στο άλφα ή στο βήτα κόμμα απ’ όπου προέρχονται. <br />Να πω πάντως ότι εκ των εγκεφάλων ήταν εις εκ των κατ’ εξοχήν χρησιμοποιούντων την αντιμνημονιακή ρητορική, ένας αρχισυνδικαλιστής, ένας πρόεδρος εργαζομένων, ένας που καλούσε τους εργαζόμενους σε μαζικούς συλλογικούς αγώνες για να ανατραπεί η πολιτική του μνημονίου. <br />Επομένως, για να συνεννοούμαστε, οι απατεώνες, οι κλέφτες, οι λαθρέμποροι δεν έχουν απαραίτητα συγκεκριμένη ιδεολογία και ίσα-ίσα αν ακούς και πολλά από τη μια μεριά, να είσαι και λίγο επιφυλακτικός. Γιατί αυτός ο οποίος είναι απατεώνας και κλέφτης και λαθρέμπορος, θέλει πολύ να φωνάζει ότι είναι με τους καλούς. Άρα, λοιπόν, αυτό επίσης ας κρατηθεί κι ας επισημανθεί. <br />Άκουσα από τον κ. Παπαδημούλη παρατηρήσεις θεσμικού τύπου. <br />Κύριε Παπαδημούλη, όμως να συνεννοηθούμε. Είναι αυτή η Κυβέρνηση, η οποία έχει ψηφίσει όλο το θεσμικό πλαίσιο για τον έλεγχο των καυσίμων. Αυτή η Κυβέρνηση, το έχει κάνει σε σειρά, πράγματι, προηγούμενων ρυθμίσεων, οι οποίες -αν θυμάμαι καλά και δεν με απατά η μνήμη μου- έχουν ξεκινήσει επί υπουργίας Αλογοσκούφη. <br />Η πρώτη θεσμική παρέμβαση που εγώ θυμάμαι στο ζήτημα του συστήματος των ελέγχων της λαθρεμπορίας καυσίμων, είναι επί υπουργίας Αλογοσκούφη. Και βεβαίως, υπήρξαν εν συνεχεία παρεμβάσεις και είναι αυτή η Κυβέρνηση, η οποία έχει θέσει πλέον σε λειτουργία το ολοκληρωμένο σύστημα ελέγχου, το οποίο είναι που οδήγησε στις συγκεκριμένες συλλήψεις. <br />Άρα, τώρα γιατί εγκαλείτε την Κυβέρνηση; Γιατί έκανε αυτά που έπρεπε να κάνει; Γιατί τα εφαρμόζει; Γιατί η εφαρμογή αυτών τα οποία εψήφισε, νομοθέτησε και διοικητικά εφάρμοσε οδηγεί πια σε αυτά τα αποτελέσματα;<br />Εγώ, λοιπόν, εκείνο που θέλω να πω για το συγκεκριμένο θέμα, το οποίο είναι ένα μεγάλο θέμα, είναι ότι μπορεί να λέτε ότι είναι «σταγόνα στον ωκεανό», αλλά η απάντηση είναι ότι αυτή είναι η πρώτη σταγόνα πάνω σε ένα πλαίσιο που για να υπάρξει αυτή η σταγόνα έχει νομοθετήσει αυτή η Κυβέρνηση. <br />Ελάχιστο, λοιπόν, δείγμα πολιτικού θάρρους, εντιμότητος και ακεραιότητος, θα ήταν να το αναγνωρίσετε, να το επαινέσετε και να ακολουθήσει εν συνεχεία η παραίνεσή σας, την οποία ασμένως νομίζω θα αποδεχόμασταν, ώστε να συνεχίσει αυτή η καλή πρακτική. Μην προσπαθείτε, όμως, να ακυρώσετε με την τοποθέτησή σας αυτά τα οποία όλοι ξέρουμε ότι έχουν νομοθετηθεί από τη συγκεκριμένη Κυβέρνηση, όλοι ξέρουμε ότι έχουν εφαρμοστεί από τη συγκεκριμένη Κυβέρνηση και όλοι ξέρουμε ότι αποδίδουν ακριβώς γιατί υπάρχει η βούληση αυτής της Κυβέρνησης.<br /></speech><speech by="#s175"><from>ΠΡΟΕΔΡΕΥΩΝ</from>  Τον λόγο έχει ζητήσει ο κ. Μαριάς, Κοινοβουλευτικός Εκπρόσωπος των Ανεξάρτητων Ελλήνων. <br />Ορίστε, κύριε Μαριά, έχετε τον λόγο. <br />ΕΠΑΜΕΙΝΩΝΔΑΣ  ΜΑΡΙΑΣ: Κύριε Πρόεδρε, καθώς κλείνει πλέον η συζήτηση για το νομοσχέδιο θα ήθελα να κάνω δύο παρατηρήσεις στα ζητήματα των τροπολογιών και να πω το τελικό συμπέρασμα.<br />Θα ήθελα να αναφερθώ στην τροπολογία με αριθμό 1171 του Υπουργείου Οικονομικών, που στην ουσία περιορίζει και καταργεί τον έλεγχο που ασκούν οι ΥΔΕ, δηλαδή οι Υπηρεσίες Δημοσιονομικού Ελέγχου, σε πολύ συγκεκριμένα θέματα. <br />Αυτό, παρότι εξηγήθηκε για ποιο λόγο γίνεται, πρώτα απ’ όλα δεν μας πείθει, δεύτερον υπάρχει διαμαρτυρία των ίδιων των εργαζομένων στον κλάδο οι οποίοι έχουν υποβάλλει υπομνήματα και νομίζω είδαν όλες τις πτέρυγες της Βουλής και τρίτον και ουσιαστικό, όταν μιλούμε και θέλουμε πραγματικό έλεγχο σε όλα τα επίπεδα, ιδίως σε σχέση με τις δαπάνες του κράτους, είναι τεράστιο λάθος να καταργείται ο υπόλογος. <br />Διότι μέσα από αυτό το σύστημα –που υπήρχε μεν κωλυσιεργία- καταλαβαίνουμε ότι εν μέρει είχε γραφειοκρατικοποιηθεί το σύστημα, όμως υπήρχε η διασφάλιση του ελέγχου των δαπανών, υπήρχε διαφάνεια. Και νομίζουμε ότι είναι λάθος αυτό που γίνεται. <br />Μάλιστα, καταγγέλλεται πλέον ότι υπάρχουν και έμμεσοι τρόποι, ιδίως στην τοπική και περιφερειακή αυτοδιοίκηση, δαπάνες που απορρίπτονται από τις ΥΔΕ, με έμμεσους τρόπους, με προγραμματικές συμβάσεις, με «θυγατρικές» –ας το πούμε- των περιφερειών και των δήμων να ξαναγίνονται οι ίδιες δαπάνες που έχουν απορριφθεί και μάλιστα σε μια φάση που θέλουμε έλεγχο, διαφάνεια, που έχει σκάσει η υπόθεση των ΜΚΟ και που όλοι λένε πλέον ότι δαπανήθηκαν τεράστια ποσά χωρίς να υπάρχει έλεγχος. Είναι ένας επιπλέον λόγος αυτή η τροπολογία να αποσυρθεί, καθώς πρέπει να υπάρχει έλεγχος σε σχέση με τα δικαιολογητικά που απαιτούνται και ο ρόλος που παίζουν οι ΥΔΕ είναι σημαντικός.<br />Δεύτερον, επανέρχομαι στη σύντμηση της προεκλογικής περιόδου από τέσσερις σε δυο μήνες. Στο βαθμό που ισχύει -και ισχύει ακόμη- αυτή η διάταξη που έχει σχέση βέβαια με τις δαπάνες, σημαίνει ότι από 25 Ιανουαρίου υπάρχει έλεγχος και θα πρέπει να υπάρξει έλεγχος και διαφάνεια στις προεκλογικές δαπάνες. <br />Όμως, κύριοι συνάδελφοι, υπάρχει και ένα άλλο θέμα, ότι στο βαθμό που θα μειωθεί αυτή η χρονική περίοδος, ταυτόχρονα θα μειωθεί και η χρονική περίοδος που έχει σχέση με την απαγόρευση οποιασδήποτε υπηρεσιακής μεταβολής στο δημόσιο. Αυτό σημαίνει, κατά την άποψή μας, ότι μετά τις 25 Ιανουαρίου όσες απολύσεις θα γίνουν στο πλαίσιο κινητικότητας είναι παράνομες. Όλες οι απολύσεις, για παράδειγμα, εκπαιδευτικών, οι οποίοι ήταν στα τεχνικά λύκεια, ήταν στις τεχνικές σχολές, ήταν ή είναι σχολικοί σύμβουλοι, και όλων όσοι έχουν μπει στη διαδικασία μέσω της κινητικότητας να απολυθούν, είναι παράνομες, διότι στη διάρκεια προεκλογικής περιόδου απαγορεύεται οποιαδήποτε υπηρεσιακή μεταβολή πολύ δε περισσότερο μετακινήσεις-αποσπάσεις αλλά απολύσεις. <br />Νομίζω ότι η τροπολογία που φέρνετε ενέχει αυτό το στοιχείο. Πέραν του ότι θέλετε να περιορίσετε τον έλεγχο διαφάνειας στις προεκλογικές δαπάνες υποψηφίων, κατά την άποψή μας, η τροπολογία αυτή ενέχει και το στοιχείο της κάλυψης και της νομιμοποίησης οποιωνδήποτε απολύσεων γίνουν με εντολή της τρόικας στο πλαίσιο του μνημονίου και της δήθεν διαθεσιμότητας-κινητικότητας.<br /> <br />Κλείνω, κύριε Πρόεδρε.<br />Επομένως για ένα επιπλέον λόγο εμείς θα καταψηφίσουμε αυτήν την τροπολογία. Επισημαίνουμε και στους συναδέλφους εδώ ότι ενέχει και άλλα στοιχεία αυτή η τροπολογία. <br />Τέλος, θέλω να πω, κύριε Υπουργέ, ότι η συζήτηση του νομοσχεδίου ανέδειξε πάρα πολλές πλευρές. Θα περίμενα στις τοποθετήσεις που κάνατε σήμερα να δείξετε και τη γενικότερη στρατηγική για την εξωστρέφεια, ιδίως ποια είναι τα οικονομικά εργαλεία που θα στηρίξουν τη ρευστότητα των επιχειρήσεων για να μπορέσουν να κάνουν εξαγωγές, να μπορέσουν να παράγουν στη χώρα, να μπορέσουν να αγοράσουν πρώτες ύλες, να παράγουν προϊόντα για να εξαγάγουν. <br /> <br />Σ’ αυτά, κύριε Υπουργέ, δεν είδαμε και σήμερα μία απάντηση, παρότι θέσαμε όλον αυτόν τον προβληματισμό, την στρατηγική μας και την πρότασή μας, για τη δημιουργία κρατικής ειδικής αναπτυξιακής τράπεζας, κατά το μοντέλο της γερμανικής KfW, που θα μπορεί να δανείζεται φθηνά με 0,25% σημερινό επιτόκιο από την Ευρωπαϊκή Κεντρική Τράπεζα…</speech><speech by="#s175"><from>ΠΡΟΕΔΡΕΥΩΝ</from> Τελειώνετε, κύριε συνάδελφε. <br />ΕΠΑΜΕΙΝΩΝΔΑΣ  ΜΑΡΙΑΣ: …και θα μπορεί να δίνει με φθηνό επιτόκιο, φθηνά δάνεια για την ανάπτυξη της ελληνικής οικονομίας. <br />Ευχαριστώ.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, μπορώ να έχω το λόγο για ένα λεπτό;</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε το λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Έχετε δίκιο, κύριε συνάδελφε, δεν απάντησα σ’ αυτό που είπατε στη συζήτηση επί της αρχής για τη δημιουργία ελληνικής επενδυτικής τράπεζας. <br />Θα σας υπενθυμίσω απλώς, ότι το Σώμα ψήφισε τον Δεκέμβριο τη δημιουργία του Ελληνικού Επενδυτικού Ταμείου, το οποίο θα συγχρηματοδοτηθεί από την KfW, θα συγχρηματοδοτηθεί από την Ευρωπαϊκή Τράπεζα Επενδύσεων και με άλλους θεσμικούς και ιδιώτες επενδυτές, με στόχο μέσα στο 2014 να είναι σε θέση να δώσει κονδύλια στην πραγματική οικονομία. <br />Το μέγεθος ουσιαστικά της τράπεζας εξαρτάται και από τις οικονομικές δυνατότητες της χώρας, τί κονδύλια μπορούμε εμείς να βάλουμε σ’ αυτό το επενδυτικό ταμείο.<br />Και η Ελλάδα έχει δεσμεύσει μέσω του ΕΣΠΑ 350.000.000 ευρώ. Νομίζω ότι μιλήσατε για 40.000.000.000 ευρώ. Μακάρι να είχαμε 40.000.000.000 ευρώ, κύριε Μαριά. Η ζωή θα ήταν πολύ πιο εύκολη. <br />Σας ευχαριστώ. <br />ΕΠΑΜΕΙΝΩΝΔΑΣ  ΜΑΡΙΑΣ: Μίλησα για 4.000.000.000 από την ανακεφαλαιοποίηση που θα μπορούσε να…</speech><speech by="#s175"><from>ΠΡΟΕΔΡΕΥΩΝ</from> Κύριε Μαριά, είστε έμπειρος πλέον. <br />Τον λόγο έχει ο κ. Μουσουρούλης. <br />ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Ευχαριστώ πολύ, κύριε Πρόεδρε.<br />Αγαπητοί συνάδελφοι της Αντιπολιτεύσεως, για να μετέχετε -εάν φιλοδοξείτε να μετέχετε- της λύσης του προβλήματος της χώρας θα πρέπει να περάσετε πρώτα από την ιδιοκτησία του. Να καταλάβετε δηλαδή ποιο ακριβώς είναι το πρόβλημα και πώς πρέπει να το προσεγγίζουμε. Η συζήτηση που έγινε για τα καύσιμα είναι εξαιρετική και προσφέρεται γι’ αυτό. <br />Να σας πω δυο λόγια -από την προσωπική μου εμπειρία- για το ναυτιλιακό καύσιμο αλλά και στο Υπουργείο Ανάπτυξης για το θέμα της λαθρεμπορίας. <br />Σε ό,τι αφορά το ναυτιλιακό καύσιμο, ξέρετε πού έχουμε φαινόμενα λαθρεμπορίας; Στα μεγάλα λιμάνια της χώρας και στα αγκυροβόλια που βρίσκονται δίπλα σε διυλιστήρια. Εκεί γίνεται ό,τι γίνεται. Για παράδειγμα, έχουμε εικονικές πετρελεύσεις, παρακράτηση ποσοτήτων στο βυτιοφόρο ή ακόμα και στα αλιευτικά σκάφη, καταγραφή στα βιβλία λιγότερων ποσοτήτων. <br />Πώς αντιμετωπίζονται όλα αυτά; Λέει ο κ. Παπαδημούλης: «Αρκεί να εφαρμόσετε το νόμο που ψηφίστηκε το 2009». Εδώ έχω το νόμο. Είναι ο ν. 3784 που ψηφίστηκε τον Αύγουστο του 2009 και είχα την τιμή να τον συντάξω επί υπουργίας Χατζηδάκη. <br />Δεν είναι τόσο απλά τα πράγματα, ξέρετε. Ας πάρουμε σαν παράδειγμα το ναυτιλιακό καύσιμο είναι ξεκάθαρα υπάρχουν AIS και GPS στα λεγόμενα «σλέπια», για να παρακολουθείς. Απομένουν και άλλα να γίνουν. Για παράδειγμα, θα πρότεινα να έχουμε ένα αγκυροβόλι στην Αττική για τα σλέπια. Αυτό είναι δύσκολο τεχνικά. Δεν είναι όμως θέμα έλλειψης πολιτικής βούλησης. Πρέπει να λύσουμε τα προβλήματα. <br />Μπορώ να σας παραπέμψω, στις περιπτώσεις ελέγχου του Λιμενικού Σώματος: καταλογισμούς προστίμων, κατασχέσεις πλοίων και μεταφορικών μέσων λαθρεμπορίας, κτλ. <br />Πάμε τώρα στο νόμο. Τι ρύθμιζε, κύριε Παπαδημούλη, αυτός ο νόμος; Κατ’ αρχάς μια υποδομή με μητρώα όλων όσοι αδειοδοτούνται και των υπηρεσιών που αδειοδοτούν. Υπήρχαν και κάποιες σημαντικές καινοτομίες όσον αφορά στα κλιμάκια ελέγχου διακίνησης καυσίμων, το εργαλείο δηλαδή του Υπουργείου Ανάπτυξης, επεκτάθηκε η αρμοδιότητά τους σε όλη την Ελλάδα -και στα νησιά- διευρύνθηκε το Μητρώο Ελεγκτών με υπαλλήλους εκτός Υπουργείου Ανάπτυξης και άλλων φορέων, ενισχύθηκαν συνεργασίες με ΣΔΟΕ και δημιουργήθηκε ένα σύστημα τυχαίας επιλογής ελεγχομένων και ελεγκτών. <br />Θα μου πείτε, με όλα αυτά τα συστήματα δεν υπάρχει περίπτωση να υπάρξει διαρροή από κάπου; Φανταστείτε ένα χώρο με πολλές πόρτες, που πρέπει να τις κλείσεις όλες εάν δεν θέλεις να σου φύγει κάτι από μέσα. Πράγματι, λοιπόν, ο συγκεκριμένος υπάλληλος -συνδικαλιστής που ήταν στο ΠΑΣΟΚ και μετά πέρασε στο ΚΚΕ και δεν ξέρω και εγώ που βρίσκεται… <br />ΝΙΚΟΛΑΟΣ ΜΩΡΑΪΤΗΣ: Αυτά που λέτε να τα αφήσετε.<br />ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: …τον οποίον τον γνωρίζω προσωπικά, αφού υπηρέτησα γιατί δύο χρόνια στο Υπουργείο Ανάπτυξης. Όταν το κλιμάκιο λάμβανε σφραγισμένο φάκελο, με την περιοχή που πρέπει να πάει για να κάνει έλεγχο, θα μπορούσε, βγαίνοντας από το αρμόδιο γραφείο, να το αναφέρει σε έναν άλλο υπάλληλο και να γίνει ό,τι έγινε. Η ουσία πάντως είναι ότι το θεσμικό υπόβαθρο δημιουργήθηκε.<br />Τα συστήματα εισροών-εκροών, κύριε Παπαδημούλη, θεσπίστηκαν με αυτόν το νόμο, με το άρθρο 30, για πρώτη φορά τι; Όχι μόνο πολιτική βούληση υπήρξε για να εγκατασταθούν συστήματα εισροών-εκροών, αλλά με κοινή υπουργική απόφαση θα αποφασίζονταν προδιαγραφές για τους φορολογικούς μηχανισμούς με τους οποίους θα έπρεπε να συνδεθούν τα συστήματα εισροών-εκροών. Και όχι μόνο στα πρατήρια –προσέξτε, κύριοι συνάδελφοι- αλλά σε όλη την αλυσίδα. Έκτοτε έχουν γίνει πάρα πολλά στον τομέα αυτό και από τις ίδιες τις εταιρείες. Είναι απλά τα πράγματα. Η τεχνολογία προσφέρει όλες τις ευκαιρίες να περιορίσουμε τη φοροδιαφυγή, το λαθρεμπόριο, την πειρατεία. Άρα, ας μην απαξιώνουμε τις προσπάθειες. Ας δούμε πώς θα αξιοποιήσουμε, θα βελτιώσουμε, θα ενισχύσουμε τα εργαλεία. <br />Έχουμε τώρα στο νομοσχέδιο. Κύριε Υπουργέ, «εξωστρέφεια και επενδύσεις» είναι κατ’ αρχάς θέματα στρατηγικής. Και στις δύο  περιπτώσεις έχετε εκπονήσει -είμαι βέβαιος- ολοκληρωμένη στρατηγική. Χρειάζεται επίσης να διασφαλίζεται η διαρκής αποτελεσματικότητα των δράσεων. Δεν πρέπει να σταθούμε μόνο στη προηγούμενη καλή εμπειρία, αλλά να μάθουμε και από τα λάθη που έγιναν. <br />Θα σας πω ένα χαρακτηριστικό παράδειγμα. Το  «Invest  in Greece», η «Επενδύστε στην Ελλάδα Α.Ε.» ιδρύθηκε πριν από δεκαεπτά χρόνια με τον ίδιο νόμο με τον οποίο ιδρύθηκε και η «ΜΟΔ Α.Ε.». Η εταιρεία αυτή δεν κατόρθωσε να λειτουργήσει ως μια πραγματική υπηρεσία μίας στάσης, αλλά ως φορέας προβολής των γενικότερων επενδυτικών ευκαιριών της χώρας. Γιατί; Γιατί δεν υπήρχε ολοκληρωμένη στρατηγική προσέλκυσης  επενδύσεων και δεν υπήρχαν θεσμικά  κατοχυρωμένες αρμοδιότητες. Η εταιρεία δηλαδή δεν είχε  την εξουσιοδότηση να παρέχει συνολικές υπηρεσίες υποστήριξης και αδειοδότησης.  Τι σημαίνει αυτό;  Όχι μόνο one stop shop, αλλά και one stop decision making. Και η Κυβέρνηση το διορθώνει αυτό με τον ενιαίο φορέα αδειοδότησης. Γι’  αυτό είπα ότι πρέπει να μαθαίνουμε από τα λάθη.  <br />Δεύτερον, υπήρξαν διαφορετικές πολιτικές κατευθύνσεις. Μέσα σε δεκαεπτά χρόνια, από τότε που  ιδρύθηκε ο φορέας,  πόσες διοικήσεις είχαμε, κύριε Μηταράκη; Δεκαπέντε; Δεκαέξι; Δεν υπήρχε ενιαία πολιτική κατεύθυνση. <br />Θα αναφέρω κι άλλα λάθη. Με το ν. 3894/2010, το Fast Track, διατηρήθηκε η αρμοδιότητα να υποβάλει η «Επενδύστε στην Ελλάδα», την αξιολόγηση της σκοπιμότητας μιας επένδυσης στο Υπουργείο Οικονομικών, στο Υπουργείο Ανάπτυξης τώρα. Υπήρξε λοιπόν αυτή η δυνατότητα. Έρχεται, όμως, ο επενδυτικός νόμος, δηλαδή ο ν. 3908/2011, ο οποίος δεν αναφέρει λέξη γι’ αυτήν την αρμοδιότητα; Τίποτα απολύτως. Δεν υποχρεώνει δηλαδή η ουσιαστική  αυτή αξιολόγηση να λαμβάνεται υπ’ όψιν. <br />Τώρα δεν ξέρω τι έγινε με τα γραφεία εξυπηρέτησης επενδυτών που είχαν δημιουργηθεί, αν τα κρατάτε αυτά…</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Δεν δημιουργήθηκαν ποτέ. <br />ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Δεν δημιουργήθηκαν ποτέ. Ήταν εξαγγελίες. <br />Υπήρξε, επίσης, μπλέξιμο με τις στρατηγικές επενδύσεις.  Θυμάμαι τον εξής δυισμό. Ο μεν πρόεδρος της «Επενδύστε στην Ελλάδα» ήταν αρμόδιος για τις στρατηγικές επενδύσεις και ο διευθύνων σύμβουλος  για τις υπόλοιπες. Όμως, ο πρόεδρος είχε και την αρμοδιότητα των επαφών με φυσικά και νομικά πρόσωπα της αλλοδαπής. Έλα, όμως, που και οι λοιπές επενδύσεις γίνονται και από πρόσωπα της αλλοδαπής. Αυτά είναι παθογένειες που τακτοποιούνται και χαίρομαι πολύ γι’ αυτό. <br />Να  προσέξετε επίσης τον εσωτερικό κανονισμό λειτουργίας του φορέα, δηλαδή με ποιον τρόπο θα τον οργανώσετε όπως επίσης και το θέμα των συμβάσεων παροχής υπηρεσιών συμβούλων: διαφάνεια και πάνω απ’ όλα τεκμηρίωση σκοπιμότητας. Διότι κακά τα ψέματα, ξέρετε ότι η αγορά αυτήν τη στιγμή δεν έχει χρήματα.  Πολλές φορές οι φορείς πιέζονται να δημιουργήσουν ανάγκες εκεί που δεν υπάρχουν. Η συγκυρία είναι ευνοϊκή. Έχουμε γυρίσει πια σελίδα. Φαίνεται σε όλους τους τομείς και σε όλους τους δείκτες. <br />Όμως, χρειάζεται, κύριε Υπουργέ –και θα ήθελα να σημειώσετε ότι δεν αφορά εσάς αυτό, αλλά όλη την Κυβέρνηση- να εμπλέξετε στην υποστήριξη της προσπάθειας αυτής το νέο Σύμφωνο Εταιρικής Σχέσης για τη στήριξη των επιχειρήσεων από το νέο φορέα με εργαλεία. <br />Επίσης, η ευρεία αναδιάρθρωση της Δημόσιας Διοίκησης αποτελεί υποστηρικτικό εργαλείο και πρέπει να δοθεί προτεραιότητα. <br />Τα  επιμελητήρια, και ιδιίως αυτά που προωθούν τις σχέσεις με τρίτες χώρες, όπως το ελληνοαραβικό επιμελητήριο, το ελληνοτουρκικό επιμελητήριο. Είναι πολύ σημαντικές οι συνεργασίες. <br />Τα συνέδρια, να προωθηθούν ως θεσμοί ανοικτού διαλόγου με την επιχειρηματικότητα εντός και εκτός χώρας. <br />Οι αξιολογήσεις.  Να συγκρίνουμε τις σχέσεις που είχαν αναπτυχθεί με τρίτες χώρες, είτε για γεωγραφικούς είτε για οικονομικούς είτε  για πολιτιστικούς λόγους. <br />Οι απελευθερώσεις αγορών. Σημαντικό εργαλείο.  Αύξηση του ανταγωνισμού. Επενδύσεις. Ενεργειακό κόστος. Άνοιξε ήδη η συζήτηση. Πρέπει να προχωρήσετε. Καινοτομία. Αποκρατικοποιήσεις. <br />Τι θα πει «εξωστρέφεια», χωρίς να προχωρήσουμε στην αναδιάρθρωση των λιμένων της χώρας, χωρίς την ενσωμάτωση νέων τεχνολογιών, χωρίς στρατηγικούς επενδυτές, που να έχουν τη γνώση ώστε να μπορούν να λειτουργήσουν και να αξιοποιήσουν καλύτερα τα λιμάνια μας; Και το Υπουργείο Οικονομικών έχει σημαντικό ρόλο για την ανταγωνιστικότητα, η οποία, κυρίες και κύριοι συνάδελφοι, ενσωματώνει και την αποδοτικότητα των φόρων που επιβαρύνουν το προϊόν. Και εδώ πρέπει να δούμε ποιοι είναι αποδοτικοί και ποιοι όχι. <br /><br />Κλείνω, κύριε Πρόεδρε. <br />Ο ΣΥΡΙΖΑ μάς κατηγορεί ότι δεν κάναμε πολλά, ακόμη. Στο θέμα των αποκρατικοποιήσεων, μιλούν για ξεπούλημα, κάθε φορά που γίνεται συζήτηση. Απειλούν τους επενδυτές. Όλα αυτά μπορεί να πει κανείς ότι είναι μέσα στο πολιτικό παιχνίδι, στην αντιπαράθεση κ.λπ.. Όμως, δεν μπορεί από την άλλη να χύνεις κροκοδείλια δάκρυα για την ανεργία. Η Ελλάδα  έχει ανάγκη να λύσει το συστημικό της πρόβλημα –και αυτό το κάνει η Κυβέρνηση. Να κάνουμε αυτό που στην Αμερική αποκαλούν «defactualize», δηλαδή να πάρουμε απόσταση από τα γεγονότα. <br />Ελάτε να καταθέσετε ουσιαστικές προτάσεις για το πώς αυτή η χώρα θα πάει μπροστά. Έχετε ευθύνες.<br />Ευχαριστώ πολύ.<br /></speech><speech by="#s175"><from>ΠΡΟΕΔΡΕΥΩΝ</from> Ευχαριστούμε. Τα υπόλοιπα θα τα πείτε στη δευτερολογία σας.<br />Έχει ζητήσει τον λόγο ο Πρόεδρος κ. Κακλαμάνης.<br />Ορίστε, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, σε αυτήν την εξαιρετικά δύσκολη έως τραγική κατάσταση στην οποία βρίσκονται μεγάλα στρώματα και κοινωνικές ομάδες του ελληνικού λαού, εξακολουθεί η Βουλή να δίδει -με ευθύνη ορισμένων, βεβαίως, εδώ Βουλευτών και Κοινοβουλευτικών Ομάδων- τη χειρότερη εικόνα, που θα μπορούσε να διαπιστώσει κανείς στην Εθνική μας Αντιπροσωπεία. Η εικόνα αυτή δείχνει σε ποιο βαθμό καθένας μας συναισθάνεται τα μεγάλα προβλήματά τους και συμπάσχει, έστω και ηθικά, με αυτούς που τα υφίστανται και υποφέρουν. <br />Καλό είναι να μελετούμε την Ιστορία. Είναι γνωστό ότι δοξάζουμε ως τους μεγαλύτερους πολιτικούς της νεότερης και σύγχρονης ιστορίας μας τον Ελευθέριο Βενιζέλο, και τον Χαρίλαο Τρικούπη. Αυτοί οι δύο μεγάλοι άνδρες, για τους οποίους όλοι σήμερα αισθανόμαστε ευγνωμοσύνη, να μην ξεχνούμε ότι βαλλόμενοι, συκοφαντούμενοι, διασυρόμενοι από τους πολιτικούς αντιπάλους -που είχαν μάλιστα και την ευθύνη της κυβέρνησης αυτών που προηγήθηκε της καταστροφής που αντιμετώπισε η χώρα και τα κόμματα των οποίων ηγούντο όπως λειτουργούσαν τότε- εξανεμίστηκαν και για αρκετά χρόνια και ο ένας και ο άλλος παρέμειναν στο περιθώριο της μνήμης και του λαού και του ιστορικού. <br />Όπως ξέρετε, ο Χαρίλαος Τρικούπης «έσκασε» ένα χρόνο αφού ο ελληνικός λαός παρασυρόμενος από τους δημαγωγούς της εποχής τον καταψήφισε ως υπεύθυνο της χρεοκοπίας, της οποίας η ευθύνη ανήκε στους προηγούμενου Θ. Δεληγιάννη και τους αυλικούς τότε Πρωθυπουργούς. Ο Ελευθέριος Βενιζέλος είχε την «τύχη» ο σορός του να μην επιτραπεί να προσεγγίσει στον Πειραιά, όταν πολιτικά «καταδικασμένος», έφυγε από την Ελλάδα, διότι βρέθηκε την ώρα της μεγάλης εσωτερικής και διεθνούς οικονομικής κρίσης της εποχής, μπροστά στον αγώνα και δεν το έβαλε στα πόδια, για να σταθεί όρθια η πατρίδα μας. <br />Εάν σήμερα αφήναμε τα τυφλά κομματικά πάθη, τις κομματικές μικρότητες και προσπαθούσαμε να δώσουμε σε αυτόν τον λαό για τον οποίο κοπτόμαστε ότι τον σκεφτόμαστε, ότι έχουμε έτοιμο έναν «παράδεισο» γι’ αυτόν κι ότι καταδικάζουμε μία κόλαση που ετοιμάζουν κάποιοι άλλοι, ίσως να μην ήμασταν σε αυτήν την κατάσταση. <br />Άκουσα πριν εκπρόσωπο κόμματος και πάλι για το μνημόνιο.<br />Εγώ θυμάμαι ότι το μνημόνιο δεν έκοβε απεριορίστως μισθούς και συντάξεις, δεν κατέστρεφε την οικονομία. Θυμάμαι, κύριε Πρόεδρε, ότι έκοψε το μισό επίδομα το Πάσχα και το μισό επίδομα για το καλοκαίρι και σε αυτούς που είχαν πάνω από 2,500 ευρώ μισθό, ένα 10%. <br />Θυμάμαι, επίσης, ότι οι πάντες δεξιά και αριστερά -εντός ή εκτός εισαγωγικών, όπως θέλει ο καθένας να ισχυρίζεται ότι είναι- ξεσήκωσαν θύελλα. Κάποιοι έκαιγαν την Αθήνα. Άλλοι πολιορκούσαν τη Βουλή, ώστε να εισβάλλουν εδώ. <br />Τώρα λέμε για τη Χρυσή Αυγή και ταυτόχρονα μου φαίνεται ότι κάπου τους δίνουμε και περισσότερη από τη σημασία που πρέπει να τους δώσουμε. Και αυτό ξέρουμε πώς μεταφράζεται από το λαό, ότι τάχα -πολλοί έτσι σκέφτονται στην κατάσταση που βρίσκονται- είναι κάποιοι που μπορούν να πάνε εκεί μέσα να τους βρίζουν και αυτοί είναι γενναίοι. Να πούμε ότι είναι θρασύδειλοι. Τίποτα άλλο δεν είναι. Πολύ ασχολούμαστε, όμως, μαζί τους. <br />Κύριε Πρόεδρε, αυτό το νομοσχέδιο είναι προφανώς ένα σημαντικό νομοσχέδιο, αλλά να μην αιθεροβατούμε. Δεν πρέπει κάποιοι να καταστροφολογούν σε βάρος του απληροφόρητου πολίτη, στα βάσανα που βρίσκεται, που δεν μπορεί πραγματικά να σκεφτεί. Του ρίχνουν περισσότερη φωτιά, περισσότερο δηλητήριο. Και εσείς, κύριε Υπουργέ, δεν πρέπει να αιθεροβατείτε. <br />Ξέρουμε πολύ καλά ότι εφέτος είναι θετικό το ισοζύγιο εξωτερικών συναλλαγών για πρώτη φορά από το 1948. Ξέρετε το 1948 γιατί ήταν θετικό; Τότε είχαμε αρχίσει να βγαίνουμε σιγά-σιγά από τη φτώχεις, αλλά δεν είχαμε συνάλλαγμα για να κάνουμε εισαγωγές. <br />Αυτό θα έπρεπε η Αντιπολίτευση να στηρίξει με καλή πίστη: Κοιτάξτε, να βοηθήσουμε να υπάρξει εξωστρέφεια, εξαγωγές αλλά να μην αυταπατόμαστε. Όχι να καταστροφολογεί, αλλά να πει αυτό που σας λέω εγώ τώρα λόγω της εικόνας που παρουσιάζει η χώρα. Μια εικόνα για την οποία δεν είναι αμέτοχοι ευθύνης και αυτοί που τη δημιουργούν τάχα κοπτόμενοι για όσα υποφέρει ο λαός, όπως έκαναν και το θέρος του 2010. <br />Το καλοκαίρι του 2010, κύριε Πρόεδρε, όπως δεν πάτε εσείς τώρα να κάνετε τουρισμό στην Αίγυπτο ή στην Ουκρανία, όταν δίναμε με ευθύνη προσώπων και κομμάτων την εικόνα Λιβύης, πώς θέλαμε να αυξηθεί ο τουρισμός; Πώς θέλαμε αυτή η άμεσης απόδοσης βιομηχανία να καλύψει τα κενά των περικοπών που χρειάστηκε να κάνουμε; Πώς περιμέναμε να έχουμε αύξηση της απασχόλησης - στον τουριστικό τομέα λόγω της συγκυρίας θα είχαμε αύξηση της απασχόλησης- με αυτήν την εικόνα της χώρας μας που σκοπίμως δημιουργούσαν κάποιοι και επίσης σκοπίμως μετέδιδαν από τις οθόνες τους σε όλον τον κόσμο κάποιοι άλλοι; Διότι στόχος τους ήταν να φύγει «ο Τσολάκογλου ο Παπανδρέου». Έπρεπε να φύγει η κυβέρνηση του ΠΑΣΟΚ.<br />Σκεφτείτε το ’40 να έλεγαν οι Έλληνες «να φύγει ο δικτάτορας Μεταξάς αλλιώς δεν πολεμάμε»; Ναι, είχαν πιο πολύ πατριωτισμό τότε και τα κόμματα που ήταν στην παρανομία όλοι πολέμησαν για την πατρίδα, κύριε Πρόεδρε. <br />Κάποτε πρέπει να τα σταματήσουμε αυτά. Τώρα μου το ξαναθύμισαν με την ιστορία των ΜΚΟ. Η Κυβέρνηση ΠΑΣΟΚ, ο ίδιος ο Γιώργος Παπανδρέου διέταξε τον έλεγχο των ΜΚΟ το 2003, κι όμως, έχουν λυσσάξει όλοι τέσσερις μέρες τώρα. Εάν έχετε κάτι να πείτε έστω για 1 ευρώ, οποιοισδήποτε, Δεξιά ή Αριστερά, από οπουδήποτε, για το Γιώργο Παπανδρέου, εδώ να έρθετε να το πείτε. <br />Τέρμα η λάσπη, πλέον! Αρκετά. Έχει μπουχτίσει ο ελληνικός λαός. Άλλοτε για τον Παπανδρέου, άλλοτε για τον Βενιζέλο, ο στόχος είναι το ΠΑΣΟΚ και ο απώτερος στόχος είναι ο διχασμός. Και ο διχασμός θα οδηγήσει τη χώρα αυτή σε μεγαλύτερα δεινά από αυτά που υφίσταται ως τώρα. Το έχουμε ξαναζήσει στο παρελθόν. Μακριά ο διχασμός! Ο λαός πιστεύω ότι αργά αλλά σταθερά θα καταλάβει ότι οι δυνάμεις της μετριοπάθειας, δημοκρατικές, προοδευτικές δυνάμεις, έχουν το ρόλο ακριβώς να απωθήσουν τα άκρα και το διχασμό. Γιατί πάντα ο διχασμός οδηγεί σε συμφορές.<br />Ευχαριστώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει η κ. Αντωνίου Μαρία.</speech><speech by="#s16"><from> ΜΑΡΙΑ ΑΝΤΩΝΙΟΥ</from> Ευχαριστώ, κύριε Πρόεδρε.<br />Κύριε Πρόεδρε, κυρίες και κύριοι συνάδελφοι, συζητείται σήμερα στην Ολομέλεια της Βουλής το νομοσχέδιο του Υπουργείου Ανάπτυξης και Ανταγωνιστικότητας «Ενιαίος Φορέας Εξωστρέφειας και άλλες διατάξεις». Όπως συνηθίζεται, όμως, συζητάμε πολλά άλλα θέματα επικαιρότητας άσχετα με το νομοσχέδιο και δεν συζητάμε γι’ αυτό που πρέπει να συζητήσουμε.<br />Εγώ θα επιμείνω να τοποθετηθώ επί του νομοσχεδίου. Ο νέος, λοιπόν, αυτός φορέας που ονομάζεται πλέον «Ελληνική Εταιρεία Επενδύσεων και Εξωτερικού Εμπορίου Α.Ε.» και φέρει το διακριτικό τίτλο «Enterprise Greece» προκύπτει ουσιαστικά από τη συγχώνευση δύο φορέων, το «Επενδύστε στην Ελλάδα» -δηλαδή το «Invest in Greece»- και του ΟΠΕ. Δημιουργείται, λοιπόν, έτσι στα πρότυπα των προηγμένων ευρωπαϊκών χωρών ένας ενιαίος κεντρικός φορέας, ο οποίος θα είναι υπεύθυνος για τη χάραξη εθνικής πολιτικής εξωστρέφειας και θα έχει ως βασικό στόχο την περαιτέρω ενίσχυση των εξαγωγών αλλά και την προσέλκυση ξένων επενδύσεων στη χώρα μας. Γνωρίζουμε όλοι πολύ καλά πόσο σημαντική είναι η ενίσχυση του εξαγωγικού εμπορίου για την αναχαίτιση της οικονομικής ύφεσης και την ενδυνάμωση της ελληνικής οικονομίας. <br />Έχω την τιμή να εκπροσωπώ το Νομό Καστοριάς, ένα νομό με πλούσια εξαγωγική δραστηριότητα. Και δεν αναφέρομαι μόνο στη γουνοποιία, αλλά δεν μπορώ να μην το πω, καθώς είναι ένα εξαγώγιμο προϊόν σε ποσοστό 99%, ένα προϊόν που αποτελεί το τέταρτο εξαγώγιμο προϊόν της χώρας και το πρώτο εξαγώγιμο προϊόν προς τη Ρωσική Ομοσπονδία με τεράστια περαιτέρω συμβολή και στον τομέα του τουρισμού. <br />Αναφέρομαι, επίσης, στα αγροτικά προϊόντα του νομού, που με στοιχεία πρόσφατα της ΓΕΟΚ Καστοριάς εξάγει σε ποσοστό 90% προς όλες τις χώρες του κόσμου, το καστοριανό μήλο. Και η ζήτηση –πιστέψτε με- που υπάρχει για τέτοια αγροτικά προϊόντα είναι τεράστια, αλλά δεν πρέπει να εφησυχάσουμε και να μείνουμε σε αυτό, αλλά να στηρίξουμε περισσότερο τους επιχειρηματίες και τους εξαγωγείς μας να είναι ανταγωνιστικοί σε διεθνές επίπεδο, να εδραιώσουν τη θέση τους αλλά και να διεισδύσουμε σε νέες αγορές. <br />Ο ενιαίος φορέας εξωστρέφειας μπορεί να το κάνει αυτό, πρώτον, με την παροχή πληροφόρησης και συμβουλευτικής βοήθειας προς τις ελληνικές επιχειρήσεις, μέσω της ενιαίας εθνικής ηλεκτρονικής πύλης ενημέρωσης, με την οργάνωση της συμμετοχής ελληνικών επιχειρήσεων σε διεθνείς εκθέσεις του εξωτερικού με στοχευμένα προγράμματα προώθησης και μάρκετινγκ των ελληνικών εξαγωγικών προϊόντων αλλά και με συνεργασία με αντίστοιχους οργανισμούς του εξωτερικού.<br />Είναι πολύ σημαντικό, επίσης, ότι με τον ενιαίο φορέα εξαλείφεται ο κατακερματισμός των αρμοδιοτήτων των φορέων εξωστρέφειας και καθιερώνεται για πρώτη φορά η ουσιαστική συνεργασία όλων των εμπλεκόμενων φορέων του «Enterprise Greece» του Υπουργείου Ανάπτυξης και Ανταγωνιστικότητας αλλά και του γραφείου οικονομικών κι εμπορικών υποθέσεων του Υπουργείου Εξωτερικών. <br />Προβλέπεται η κατάρτιση αιτήσεων μνημονίων συνεργασίας μεταξύ των δύο υπουργείων αλλά και η δυνατότητα, επίσης, απόσπασης προσωπικού από το ένα υπουργείο στο άλλο και η δυνατότητα περαιτέρω διάθεσης του προσωπικού αυτού στον ενιαίο φορέα.<br />Η λειτουργία, λοιπόν, του ενιαίου φορέα κρίνεται ακόμη πιο κρίσιμη για την προώθηση των μεγάλων επενδύσεων. Ο νέος φορέας έχει διπλό ρόλο: αφ’ ενός ως υπηρεσία μιας στάσης –one stop shop– προβαίνοντας σε όλες τις απαραίτητες ενέργειες για τη διευκόλυνση της εξασφάλισης των αναγκαίων αδειοδοτήσεων και αφ’ ετέρου ως υπηρεσία διαμεσολαβητή του επενδυτή, όπου θα εξετάζει κατόπιν αιτήσεως του επενδυτή υποθέσεις καθυστερήσεων και άλλων προβλημάτων.<br />Και τέλος, ειδική μνεία γίνεται για το προσωπικό του ΟΠΕ, το οποίο απασχολείται με σχέση εργασίας ιδιωτικού δικαίου αορίστου χρόνου ή έμμισθης εντολής. Και δίνεται η δυνατότητα να μεταφερθούν εθελούσια στον ενιαίο φορέα αλλά και να αξιολογηθούν πλέον, κάτι που όχι μόνο επιτάσσει το πνεύμα της εποχής, αλλά είναι ουσιαστική προϋπόθεση για την επιτυχία του νέου φορέα και τη στελέχωσή του με ικανό και εξειδικευμένο προσωπικό. Είναι απαίτηση της εποχής μας το εξειδικευμένο προσωπικό.<br />Επιτέλους, κύριοι της Αντιπολίτευσης, δεν σας ενδιαφέρει η αξιολόγηση; Δεν σας ενδιαφέρει η ανταγωνιστικότητα της χώρας, η προώθηση των εξαγωγών, οι εξαγωγικές μας επιχειρήσεις, που κάνουν πολύ μεγάλο αγώνα –πιστέψτε με, το γνωρίζω εκ των έσω– σε όλον τον κόσμο, για να ενισχύσουν στην εξαγωγική τους δραστηριότητα; Τι σας ενδιαφέρει; Μόνο η μανία για να έρθετε στην εξουσία. Αλλά κοιμάστε με λάθος πλευρό. Αλλάξτε.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ζητήσει η κ. Παπακώστα.<br />Ορίστε, κυρία συνάδελφε.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Ευχαριστώ πολύ, κύριε Πρόεδρε.<br />Πήρα τον λόγο να δευτερολογήσω, κύριε Πρόεδρε και αγαπητοί συνάδελφοι, γιατί θέλω να διευκρινίσω σε σχέση με την πρωτολογία μου τα εξής, κατά την άποψή μου, πολύ σημαντικά ζητήματα σχετικά με το νομοσχέδιο που πραγματευόμαστε, προκειμένου να ψηφιστεί και να γίνει νόμος του κράτους.<br />Ακούστε, εγώ επεσήμανα ότι στο πλαίσιο της ανάγκης εξωστρέφειας της χώρας υπάρχει ανάγκη –υπάρχει αδήριτη ανάγκη μάλιστα– να νομοθετήσουμε με τον τρόπο αυτό, δηλαδή να είμαστε εξωστρεφείς, να είμαστε ανταγωνιστικοί. Αυτό είναι μία γενική αρχή.<br />Το πώς όμως διασφαλίζεται –προσέξτε– ο τρόπος που θα εξασφαλιστεί αυτή η εξωστρέφεια είναι το θέμα. Δηλαδή, ποιος είναι αυτός ο τρόπος; Ο τρόπος είναι να παίρνουμε ουσιαστικά τις αρμοδιότητες από το κράτος, από έναν φορέα και τις μεταφέρουμε σε μια ανώνυμη εταιρεία, η οποία θα ασκεί ουσιαστικά ιδιωτική οικονομική διπλωματία; Αν αυτός είναι ο τρόπος, τότε έχω την αίσθηση ότι το νομοσχέδιο, παρά τις καλές προθέσεις που έχει, παρά την αδήριτη ανάγκη για εξωστρέφεια, δεν θα τους επιτύχει.<br />Και είπα, καταθέτοντας σχετική τροπολογία, ότι θα πρέπει να υπάρχει συνέργεια και συνδιαχείριση, για τους εξής σαφείς λόγους: Πρώτον, για λόγους ασφάλειας. Δεν μπορεί ο Πρωθυπουργός της χώρας, δεν μπορεί ο Πρόεδρος της Δημοκρατίας στις επίσημες αποστολές τις οποίες έχει, να συνοδεύεται από ιδιώτες και να μην υπάρχει στο πλαίσιο της οικονομικής διπλωματίας η ασφάλεια, η οποία είναι ικανή και αναγκαία συνθήκη και υπάρχει αυτήν την ώρα, χωρίς την συνέργεια των διπλωματικών μας υπαλλήλων του Υπουργείου Εξωτερικών. Δεύτερον, δεν διασφαλίζεται η συνέχεια της πληροφορίας, διότι ο ιδιώτης έρχεται, ο ιδιώτης φεύγει. Τρίτον, υπάρχει ένα ζήτημα διαφάνειας στο θέμα αυτό, για το πώς και με ποιο τρόπο και ποιοι θα είναι αυτοί και με ποια κριτήρια. Το fast-truck το αντιλαμβάνομαι, αλλά δεν υπάρχει fast-truck στη διαφάνεια.<br />Και επεσήμανα επίσης το εξής, ότι όλα αυτά μπορούν να γίνουν, εάν η τροπολογία η οποία κατατέθηκε, δηλαδή η ορθολογική αξιοποίηση των ανθρώπινων και οικονομικών πόρων με το λιγότερο δυνατό κόστος, σε συνέργεια και με το Υπουργείο Εξωτερικών, υλοποιηθεί. Και τότε θα έχουμε τα βέλτιστα αποτελέσματα.<br />Επίσης, είπα –και το πιστεύω απολύτως και καταγράφεται αυτή η δική μου τοποθέτηση και βεβαίως θα δούμε ποιος θα δικαιωθεί στο άμεσο μέλλον- ότι αυτό το νομοσχέδιο έτσι όπως είναι αν δεν υπάρξουν οι ασφαλιστικές δικλίδες είναι θνησιγενές, έχει περιορισμένο χρόνο ζωής παρά, όπως σας είπα, τη φιλοσοφία του, η οποία κινείται στη σωστή κατεύθυνση. <br />Επεσήμανα και δύο πολύ σημαντικά πράγματα. Είπα ότι δεν μπορεί να υπάρχει ακαταδίωκτο. Δεν γίνεται να υπάρχει ακαταδίωκτο. Και δεν γίνεται επίσης να μην ρυθμιστεί το ζήτημα –και τελειώνω, κύριε Πρόεδρε- για την ασφάλεια του δικαίου του τρόπου αμοιβής των υπαλλήλων. Σας ανέφερα ποιων υπαλλήλων και πώς αυτοί θα πληρώνονται. <br />Τέλος, κύριε Πρόεδρε, έκανα και μια νομοτεχνική διόρθωση στην πρωτολογία μου, η οποία θα πρέπει να ληφθεί υπ’ όψιν γιατί είναι πάρα πολύ σημαντική. Άλλως πως εάν αυτά δεν διασφαλιστούν τότε ο εκάστοτε καθ’ ύλην αρμόδιος Υπουργός θα έχει μια ανώνυμη εταιρεία με ιδιώτες, οι οποίοι χωρίς να έχουν έναν εθνικό πιλότο στρατηγικής οικονομικής διπλωματίας και χωρίς το κράτος να έχει την επίβλεψη και το συντονισμό πάνω σε αυτό που θέλουμε να κάνουμε για την οικονομική διπλωματία ο καθείς θα μπαίνει και θα βγαίνει κατά βούληση. Αυτό νομίζω ότι δεν είναι το ζητούμενο. <br />Σας ευχαριστώ, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from>   Ευχαριστούμε.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Κύριε Πρόεδρε, θα ήθελα τον λόγο.</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Αγαπητή κυρία συνάδελφε, ευχαριστώ πάρα πολύ για τα σχόλια που κάνατε και για τη δουλειά που έχετε κάνει για αυτό το νομοσχέδιο. <br />Θα ήθελα απλώς να διευκρινίσω το εξής. Ήδη, δύο μεγάλες αποστολές του Πρωθυπουργού στη Κίνα και στο Ισραήλ διοργανώθηκαν από το «Επενδύστε στην Ελλάδα» με πολύ θετικά αποτελέσματα και με άψογη συνεργασία με το Υπουργείο Εξωτερικών. Άρα, αυτό το μοντέλο που προτείνουμε σήμερα έχει δοκιμαστεί το 2013 στην πράξη και απέδωσε τα μέγιστα.<br />Εγώ δεν κατάλαβα. Αναφερθήκατε σε ιδιώτη…</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Σε ιδιώτες είπα.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Εδώ μιλάμε για μια δημόσια εταιρεία που ανήκει κατά 100% στο ελληνικό δημόσιο και σε μεγάλο βαθμό θα έχει και τη Διεύθυνση Διεθνούς Οικονομικής Πολιτικής του Υπουργείου Ανάπτυξης. Είναι αυτό που οι Ολλανδοί ονόμαζαν «The Policy Unit», το οποίο είναι η δικλίδα σύνδεσης με το ελληνικό δημόσιο όπου αυτό είναι απαραίτητο.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Το ξέρω, το έχω υπ’ όψιν μου.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Τα θέματα που θίξατε τα έχουμε αντιμετωπίσει. Τα έχουμε δουλέψει για πάρα πολλούς μήνες με εσωτερικούς και εξωτερικούς ειδικούς. Έχουμε συνεργαστεί με το Υπουργείο των Εξωτερικών.<br />Εγώ είπα στη δευτερολογία μου ότι θα ήθελα να είχα καλύτερη συνεργασία, παραδείγματος χάριν, με το Σύλλογο των ΟΕΥ, οι οποίοι δεν δέχτηκαν να έρθουν να με δουν, να τα συζητήσουμε. Κρίμα που δεν υπήρξε αυτή η συνεργασία.</speech><speech by="#s227"><from> ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</from> Δεν μας αφορά αυτό.</speech><speech by="#s183"><from> ΠΑΝΑΓΙΩΤΗΣ ΜΗΤΑΡΑΚΗΣ</from> Θεωρώ ότι θα μπορούσε και εκ μέρους τους να υπήρχε περισσότερη φιλοδοξία και θάρρος στη δημιουργία ενός πιο ενιαίου φορέα.<br />Ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Αυγενάκης.</speech><speech by="#s22"><from> ΕΛΕΥΘΕΡΙΟΣ ΑΥΓΕΝΑΚΗΣ</from> Κύριε Πρόεδρε, κύριοι Υπουργοί, κυρίες και κύριοι συνάδελφοι, ο Ενιαίος Φορέας Εξωστρέφειας έχει μια σαφή προστιθέμενη αξία τόσο για την προσέλκυση των επενδύσεων όσο και για την ενίσχυση των εξαγωγών. Αυτό, τουλάχιστον, είναι το συμπέρασμα μέσα από μια εξαιρετικά ενδιαφέρουσα συζήτηση και από τοποθετήσεις συναδέλφων Βουλευτών από όλες τις πτέρυγες. Επιδιώκεται να πετύχει και στους δύο αυτούς στόχους με ένα περισσότερο επιχειρηματικό πνεύμα.<br />Καταλαβαίνω τον αιφνιδιασμό κατά κάποιο τρόπο σε κάποιους που είχαν μάθει έναν τρόπο λειτουργίας, στελέχη του ενός ή του άλλου Οργανισμού. Παρ’ όλα ταύτα, οι καιροί αλλάζουν, η αγορά δίνει το ρυθμό και όχι εμείς στην αγορά.<br />Θα μου επιτρέψετε να κάνω μια ιδιαίτερη αναφορά και να επικεντρωθώ στη δευτερολογία μου στην τροπολογία που κατατέθηκε από το Υπουργείο Εσωτερικών. Λόγω της ταυτόχρονης για πρώτη φορά διενέργειας των αυτοδιοικητικών εκλογών και των ευρωεκλογών δημιουργείται η ανάγκη για άμεση, αλλά και άρτια ενημέρωση του εκλογικού σώματος και των ετεροδημοτών ιδιαιτέρως.<br /><br />Για το λόγο αυτό ορθώς κατά τη γνώμη μας –και ζητώ από τους συναδέλφους να υπερψηφίσουν τουλάχιστον αυτήν την τροπολογία- παρατείνεται ως τις 14 Μαρτίου του 2014 η προθεσμία υποβολής αιτήσεων από τους εκλογείς για μεταβολή στοιχείων τους στους εκλογικούς καταλόγους και στους ειδικούς καταλόγους ετεροδημοτών, μειώνεται η προεκλογική περίοδος για τον έλεγχο των δαπανών από τέσσερις σε δύο μήνες. Με την ίδια ρύθμιση μειώνεται η ημερομηνία διεξαγωγής των εκλογών κατά δύο μήνες για τον έλεγχο των εκλογικών δαπανών συνδυασμών και υποψηφίου κατά τις αυτοδιοικητικές εκλογές.<br />Να σημειωθεί ότι η περίοδος των δύο μηνών κρίνεται ιδιαιτέρως επαρκής, χρόνος που μεσολάβησε από την έκδοση της σχετικής εγκυκλίου για τις αυτοδιοικητικές εκλογές του 2010 και την ενημέρωση των εμπλεκομένων μέχρι την διεξαγωγή της ψηφοφορίας. Σε αυτό το χρονικό διάστημα οι υποψήφιοι και οι συνδυασμοί έχουν το χρόνο να προβούν σε όλες τις από το νόμο προβλεπόμενες υποχρεώσεις τους: άνοιγμα βιβλίων εσόδων-εξόδων, τραπεζικών λογαριασμών, δημοσιοποίηση εσόδων και δαπανών στη βάση δεδομένων του Υπουργείου Εσωτερικών. <br />Συνεπώς λύνονται με αυτήν την τροπολογία δύο βασικά θέματα. Πρώτον, δίνεται παράταση για την εγγραφή των ετεροδημοτών στους εκλογικούς καταλόγους μέχρι τη 14η Μαρτίου 2014. Δεύτερον, το κρίσιμο χρονικό διάστημα του τετραμήνου της προεκλογικής περιόδου, το οποίο είναι αρκετά εκτεταμένο, εξορθολογίζεται και επανατοποθετείται σε πραγματικό και κυρίως λειτουργικό πλαίσιο. <br />Τέλος, πρέπει να σημειώσουμε ότι η προεκλογική περίοδος στην παρούσα φάση αρχίζει μετά τη δημοσίευση του νόμου. <br />Επίσης θα ήθελα να πω κάτι που δεν ανέφερα στην πρωινή μου τοποθέτηση σχετικά με την άλλη τροπολογία –εκτός του Υπουργείου Ανάπτυξης- αυτή του Υπουργείου Δικαιοσύνης. Εδώ έχει κατατεθεί μια τροπολογία από προχθές, η οποία αφορά καταδίκους, όχι υποδίκους, που κατά τη δημοσίευση του νόμου έχουν καταδικαστεί σε μέχρι δέκα χρόνια κάθειρξη και είναι ασθενείς με βαριές ασθένειες. <br />Πιο συγκεκριμένα, σύμφωνα με την τροπολογία, «απολύονται όσοι κατάδικοι εκτίουν ποινές πρόσκαιρης κάθειρξης έως δέκα χρόνια και πάσχουν από σκλήρυνση κατά πλάκας, ημιπληγία, παραπληγία ή έχουν υποβληθεί σε επέμβαση μεταμόσχευσης καρδιάς, νεφρού ή έχουν καρκίνο ή είναι οροθετικοί». Επίσης, σύμφωνα με την τροπολογία, «απολύονται επίσης οι κρατούμενες μητέρες που έχουν μαζί τους τα ανήλικα τέκνα τους». Όλοι αυτοί απολύονται, εφόσον έχουν εκτίσει τα 2/5 της ποινής τους και την απόλυση διατάσσει ο Εισαγγελέας. Επίσης, η τροπολογία λέει ότι «της ρύθμισης εξαιρούνται οι καταδικασμένοι για τρομοκρατία, παιδεραστία, οργανωμένο έγκλημα, οι καταχραστές του δημοσίου». <br />Όμως, επιβάλλεται –και εδώ ζητώ τη στήριξη και των υπολοίπων πτερύγων- να συμπεριληφθούν στους εξαιρούντες αυτής της ευνοϊκής ρύθμισης και οι έμποροι ναρκωτικών, οι έμποροι λευκής σαρκός αλλά και οι δολοφόνοι, δηλαδή εγκληματίες που αφαίρεσαν ανθρώπινες ζωές με σκοπό να πετύχουν ένα στόχο, όπως κλοπή ή οτιδήποτε άλλο. <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε. <br />Η κ. Ραχήλ Μακρή έχει τον λόγο για τέσσερα λεπτά.</speech><speech by="#s166"><from> ΡΑΧΗΛ ΜΑΚΡΗ</from> Ευχαριστώ, κύριε Πρόεδρε. <br />Αναφορικά με την τοποθέτηση των Βουλευτών της Νέας Δημοκρατίας για το θέμα της λαθρεμπορίας καυσίμων, θα ήθελα να τονίσω ότι οι Ανεξάρτητοι Έλληνες και εγώ προσωπικά ως Τομεάρχης Ανάπτυξης των Ανεξαρτήτων Ελλήνων έχουμε επανειλημμένα σε αυτήν την Αίθουσα προτείνει μια ρεαλιστική και πραγματοποιήσιμη λύση για την πάταξη της λαθρεμπορίας καυσίμων, που είναι η εγκατάσταση του συστήματος εισροών-εκροών σε όλη την αλυσίδα εμπορίας του πετρελαίου και των προϊόντων αυτού. <br />Αντί να έρχεστε, λοιπόν, εδώ με επίπλαστο χαμόγελο και να καπηλεύεστε το έργο της δικαιοσύνης, καλό θα ήταν να φροντίσετε να κάνετε τη δουλειά σας. Η δουλειά σας είναι να πραγματοποιηθεί επιτέλους η εγκατάσταση του συστήματος αυτού, που μέχρι σήμερα δεν έχει πραγματοποιηθεί, παρ’ όλο που εμείς στηρίξαμε και ψηφίσαμε πέρυσι το συγκεκριμένο άρθρο για την εγκατάστασή του, το οποίο σήμερα έχει δημιουργήσει τεράστια προβλήματα, με αποτέλεσμα –σύμφωνα με δημοσιεύματα- να οδηγούνται σε λουκέτο εννιακόσια πρατήρια καυσίμων συγκεκριμένης πετρελαϊκής εταιρείας. <br />Επίσης, δουλειά σας είναι να ενεργοποιήσετε τους ελεγκτικούς μηχανισμούς, οι οποίοι όταν λειτουργήσουν σωστά ενδεχομένως θα ανακαλύψουν και θα οδηγηθούν στον εισαγγελέα και άτομα, τα οποία παρουσιάζονται από δημοσιεύματα ως κομματικοί φίλοι του Πρωθυπουργού σας και οι οποίοι, σύμφωνα με δημοσιογραφικές πηγές, απολαμβάνουν μια ιδιότυπη ασυλία σε αυτήν τη χώρα. <br />Σας έχω ζητήσει μέσω του κοινοβουλευτικού ελέγχου να αποκαλύψετε την αλήθεια και να λογοδοτήσετε. Σας έχω ζητήσει μέσω του κοινοβουλευτικού ελέγχου να νομοθετήσετε, ώστε το αδίκημα της λαθρεμπορίας καυσίμων να μην παραγράφεται και να παρέχονται όλα τα θεσμικά όπλα στους δικαστές μας, προκειμένου να κάνουν πραγματικά ανταποδοτικά το έργο τους. Όσο δεν το πραγματοποιείτε αυτό, να μην έρχεστε μέσα σε αυτήν την Αίθουσα και να κοροϊδεύετε τόσο εμάς όσο και τον ελληνικό λαό. <br />Παρ’ όλα αυτά, κύριε Υπουργέ, επειδή ευχαριστήσατε πάρα πολλές φορές σε αυτήν την Αίθουσα τους είκοσι εννιά υπαλλήλους του ΟΠΕ για την καλή τους δουλειά –καταθέτοντας μάλιστα στα Πρακτικά και μια σχετική έκθεση, όπως είπατε, των πεπραγμένων- δεν μπορούμε να καταλάβουμε γιατί δεν κάνετε αποδεκτή την τροπολογία που σας κατέθεσα, η οποία εξασφαλίζει τα εργασιακά, αλλά και τα ασφαλιστικά δικαιώματα των υπαλλήλων αυτών. <br />Όσον αφορά το θέμα του «Invest in Greece, σας το έχουμε ήδη αναλύσει και δεν μπορούμε να δεχτούμε την αναφορά σας στο έργο που έχει επιτελέσει, καθώς από τα έγγραφα τα οποία εσείς καταθέσατε προκύπτει ξεκάθαρα η έκδοση φυλλαδίων αλλά και η διενέργεια ταξιδιών μέχρι σήμερα. <br />Μας κάνει δε ιδιαίτερη εντύπωση η αναφορά την οποία πραγματοποιήσατε για τις εξαγορές εταιρειών. Συγκεκριμένα, αναφέρατε την «COCA-COLA». Όπως γνωρίζετε, η αντιπρόσωπος της «COCA-COLA» στην Ελλάδα, η «3Ε», άλλαξε έδρα και την μετέφερε σε άλλη χώρα, δηλαδή σε άλλο κράτος-μέλος της Ευρωπαϊκής Ένωσης. <br />Παρ’ όλο που υπάρχει θετική νομοθετική βελτίωση για το θέμα της παράτασης της ημερομηνίας για τις επενδύσεις, δεν αλλάζει ουσιαστικά η ουσία του νομοθετήματος. <br />Η ουσία συμπυκνώνεται στο γεγονός ότι δεν προάγετε ως Κυβέρνηση τις εξαγωγές, δεν δημιουργείτε ουσιαστικά έναν ενιαίο φορέα αλλά θέσεις βολέματος «ημετέρων», τους οποίους, βέβαια, διορίζετε κατά παρέκκλιση των κείμενων διατάξεων. Και δημιουργούνται, βέβαια, και τα θέματα τα οποία σας έχουμε επανειλημμένα τονίσει στην Επιτροπή Παραγωγής και Εμπορίου αλλά και μέσα στην Ολομέλεια και στις δυο τοποθετήσεις μου και επί της αρχής και επί των άρθρων. Τα ίδια ακριβώς επιχειρήματα ακούστηκαν σ’ αυτήν την Αίθουσα πριν από λίγο και από τη Βουλευτή του κόμματός σας, την κ. Παπακώστα.<br />Όσον αφορά την τροπολογία η οποία αφορά το Υπουργείο Εσωτερικών, ομολογουμένως μας προκαλεί τουλάχιστον μειδίαμα η αναφορά του Υπουργού Εσωτερικών στην αναγκαιότητα κατάθεσής της στο παρόν νομοσχέδιο με τη δικαιολογία ότι θέλει να κερδίσει χρόνο τουλάχιστον δυο εβδομάδων για τους πολίτες. Φροντίστε να νομοθετείτε με το σωστό τρόπο και στο σωστό χρόνο, προκειμένου να μην έρχεστε εδώ και να μας λέτε δικαιολογίες, οι οποίες πραγματικά μας προκαλούν τον γέλωτα.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Κι εμείς ευχαριστούμε.<br />Τον λόγο έχει ο κ. Κασσής για τέσσερα λεπτά.</speech><speech by="#s110"><from> ΜΙΧΑΗΛ ΚΑΣΣΗΣ</from> Κύριε Υπουργέ, όσον αφορά το λαθρεμπόριο καυσίμων, δεν πρέπει να πανηγυρίζουμε μέσα στο Κοινοβούλιο για το ότι χθες 19 του μηνός συλλάβαμε κάποιους που έκαναν παρανομίες, γιατί αυτό συνεχίζεται και γίνεται αρκετά χρόνια πίσω. Θα έπρεπε τα συστήματα εισροών-εκροών να έχουν ήδη λειτουργήσει σε όλη την Ελλάδα και δεν χρειάζεται να δοθούν άλλες παρατάσεις. Πρώτα, θα έπρεπε να είχαν αρχίσει να εφαρμόζονται από τα διυλιστήρια και από τις μονάδες αυτές που ξεκινούν το λαθρεμπόριο. Δεν θα έπρεπε να παγώσουμε ολόκληρη τη χώρα, ειδικά τις περιοχές που έχουν πολύ κρύο λόγω υψομέτρου, όπως είναι τα Γιάννενα, για να εξισώσουμε το πετρέλαιο θέρμανσης με το πετρέλαιο κίνησης, για να μπορέσουμε να πατάξουμε το λαθρεμπόριο. Άρα, χρειάζεται επίσπευση των διαδικασιών και εφαρμογή όλων αυτών των μέτρων, ούτως ώστε κάποια στιγμή να μπουν όλα στη θέση τους και να μην υπάρχουν τέτοια φαινόμενα.<br />Όσον αφορά τον Κοινοβουλευτικό Εκπρόσωπο του ΣΥΡΙΖΑ, το ΠΑΣΟΚ είναι αυτό το οποίο έκανε τις μεγάλες τομές στην τοπική αυτοδιοίκηση, και τελευταία με τον «Καλλικράτη» και πριν με τον «Καποδίστρια». Εγώ δεν ξέρω αν το ψηφίσατε ή αν το έχετε στηρίξει. Το θέμα είναι να βγείτε τώρα και να πείτε στον ελληνικό λαό τι σκέφτεστε να κάνετε και με ποιο πρόγραμμα θα κατεβείτε στις εκλογές του Μαΐου σχετικά με τον «Καλλικράτη». Θα τον καταργήσετε; Θα επαναφέρετε τις πρώην κοινότητες; Τι άλλο έχετε κατά νου; <br />Καταλήγοντας, να πω ότι το ΠΑΣΟΚ τουλάχιστον στο χώρο της τοπικής αυτοδιοίκησης δεν χρειάζεται πιστοποιητικά. Τα έχει πάρει και μάλιστα από την ελληνική κοινωνία. <br />Και έρχομαι στο νομοσχέδιο για να κάνω δυο-τρεις παρατηρήσεις.<br />Κύριε Υπουργέ, αν πρόκειται να φτιάξετε τον καινούργιο φορέα, για να ξαναβολέψετε «ημετέρους» ή υπαλλήλους με μισθό 70.000-80.000 ευρώ το χρόνο και εφάπαξ 150.000-170.000 ευρώ, να μην το κάνετε. Αυτοί που το έκαναν τότε, έχουν τεράστια ευθύνη. <br />Έχετε χρέος να τα δείτε αυτά τα πράγματα. Σας τα είπα και στην πρώτη συνεδρίαση αλλά και σήμερα από το Βήμα της Βουλής. Έχετε χρέος τους εργαζόμενους να τους προστατεύσετε. Όποιος δεν κάνει σωστά τη δουλειά του, ας πάει σπίτι του. Μόνο έτσι μπορούμε να βάλουμε τα πράγματα στη σειρά και να φτιάξουμε έναν καινούργιο φορέα με τον οποίο θα προστατεύσουμε τις επιχειρήσεις και θα έχουμε εξωστρέφεια στον εμπορικό κόσμο.<br />Τελειώνοντας, πιστεύω ότι και με το θέμα των τροπολογιών συμφωνήσαμε, αλλά και εσείς, την τροπολογία που έχει κατατεθεί από πλευράς μας –είναι και μία τροπολογία από το ΣΥΡΙΖΑ σχεδόν ίδια- και έχει να κάνει με το «εργόσημο» για τους εργάτες που απασχολούνται εποχικά σε αγροτικές δουλειές, κατά την άποψή μου πρέπει να την κάνετε δεκτή, κύριε Υπουργέ.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Εμείς ευχαριστούμε πολύ. <br />Τον λόγο έχει ο κ. Σταθάκης για τέσσερα λεπτά.</speech><speech by="#s257"><from> ΓΕΩΡΓΙΟΣ ΣΤΑΘΑΚΗΣ</from> Δυστυχώς, λείπει ο κ. Βορίδης. Θα ήθελα να κάναμε μία συζήτηση για το θέμα των επαγγελματικών μισθώσεων. Διότι, εμφανίστηκε ή ισχυρίζεται τέλος πάντων, ότι η σχέση ιδιοκτητών και μισθωτών έχει μετατοπιστεί υπέρ των μισθωτών μέσα στην κρίση. Αυτό είναι γεγονός, όχι ότι ξαφνικά οι μισθωτές απέκτησαν κάποια τρομακτική ισχύ σε αυτή τη διαπραγματευτική σχέση, αλλά δεδομένων των συνθηκών, προφανώς υπήρξε αυτό που όλοι έχουν καταγράψει, δηλαδή η μείωση των μισθωμάτων σε πάρα πολλές περιπτώσεις εξαιτίας της κρίσης. <br />Επικαλούμενος, όμως, αυτό το επιχείρημα, επανέρχεται στην τροπολογία που έχει καταθέσει η Κυβέρνηση, η οποία –επιτρέψτε μου να πω- διαμορφώνει το πιο φιλελεύθερο, υπέρ των ιδιοκτητών ακινήτων, πλαίσιο μισθώσεων στην Ευρώπη. Δεν υπάρχει πουθενά απελευθερωμένο σύστημα μισθώσεων. Και ο λόγος για τον οποίο δεν υπάρχει είναι ότι σε οποιαδήποτε διαπραγματευτική σχέση υπάρχει άνιση ισχύς από τη μία πλευρά, τότε έρχεται το κράτος και κάνει μία ρύθμιση η οποία προφανώς ισοσκελίζει αυτήν την άνιση σχέση.<br />Και στη συγκεκριμένη περίπτωση το ελληνικό κράτος τα προηγούμενα πενήντα χρόνια όταν διαμόρφωσε αυτό το θεσμικό πλαίσιο σε διαδοχικά στάδια της δωδεκαετίας, της εννιαετίας κ.ο.κ., το έκανε για προφανείς λόγους, επειδή ήθελε να ισορροπήσει αυτές τις ανισότητες στη σχέση που υπάρχει στη διαπραγμάτευση όταν ένας ιδιοκτήτης μπορεί με ετήσιες, διετείς, τριετείς συμβάσεις να εκβιάζει διαρκώς το μίσθωμα από το μισθωτή. Άρα, δεν εφευρέθηκε από κανέναν αυτό το ρυθμιστικό πλαίσιο, αλλά διαμορφώθηκε.<br />Κάνω ακόμα πιο ισχυρό το επιχείρημά μου. Ας υποθέσουμε ότι έχουμε υπογράψει μία σύμβαση εξαετή, επταετή, εννεαετή που προβλέπει ετήσιες αυξήσεις και ταυτόχρονα διαμορφώνεται ένα οικονομικό πλαίσιο το οποίο καθιστά αυτές τις αυξήσεις υπερβολικές. Δεν παρεμβαίνει η Κυβέρνηση, δεν έχει παρέμβει δεκάδες φορές και έχει απαγορεύσει τις αυξήσεις πέρα από ένα όριο, διαμορφώνοντας ένα πλαίσιο καθολικό, που ακυρώνει τα συμβόλαια; <br />Συνεπώς η επίκληση του φιλελεύθερου πλαισίου αυτήν τη στιγμή είναι μία υπόσχεση που δίνει η Κυβέρνηση στους ιδιοκτήτες ακινήτων για την περίοδο οικονομικής ανόδου. Αυτό μας είπε ο κ. Βορίδης. Αυτή είναι μία λάθος επιλογή. <br />Το πλαίσιο πρέπει να παραμείνει ισορροπημένο. Η τριετία θεωρείται προκλητική. Καμμία εμπορική επιχείρηση -ας είμαστε τώρα ρεαλιστές- δεν μπορεί να νοικιάσει ένα ακίνητο και να αποσβέσει σε τρία χρόνια. Θέλει κατ’ ελάχιστον έξι με επτά χρόνια, όπως αναγνωρίζει το τραπεζικό μας σύστημα για την απόσβεση, η νομοθεσία του επενδυτικού μας νόμου για την απόσβεση, το λογιστικό σύστημα των εταιρειών για μία απόσβεση.<br />Επιμένω ότι η τροπολογία πρέπει να αποσυρθεί ή αυτή η προσαρμογή που κάνει η Κυβέρνηση από τα δώδεκα χρόνια στα τρία, να παραμείνει κατ’ ελάχιστον στα επτά χρόνια.</speech><speech by="#s75"><from>ΠΡΟΕΔΡΕΥΩΝ</from> Ευχαριστούμε, κύριε Σταθάκη.<br />Τον λόγο έχει ο κ. Ψύρρας για τέσσερα λεπτά.</speech><speech by="#s300"><from> ΘΩΜΑΣ ΨΥΡΡΑΣ</from> Κύριοι συνάδελφοι, η ΔΗΜΑΡ κατέθεσε μία τροπολογία που αφορά τα κτίσματα της Σταδίου, τα οποία καταστράφηκαν τη 12η Φεβρουαρίου 2012 στο κέντρο της Αθήνας τότε, όταν έγιναν τα γνωστά επεισόδια. Συγκεκριμένα αναφέρομαι στα κτίσματα επί της Σταδίου, στο «ΑΤΤΙΚΟΝ» και στα υπόλοιπα που βρίσκονται εκεί πέρα. <br />Επανέρχομαι, γιατί δεν είδα –αν και το ανέφερα στην πρωτολογία μου- θετική ή αρνητική αντίδραση από τους συναδέλφους στη Βουλή. <br />Ζητώ απ’ όλες τις πτέρυγες να στηρίξουν τη συγκεκριμένη τροπολογία διότι μέχρι τώρα έχουν συμβεί τα εξής: Η μεν Βουλή με πράξη νομοθετικού περιεχομένου στις 15-3-2012 αναγνώρισε ότι είναι αναγκαία η λήψη μέτρων για την αποκατάσταση των ζημιών και το να αποζημιωθούν οι πληγέντες για να μπορέσουν να προχωρήσουν όσο το δυνατόν πιο γρήγορα, η Περιφέρεια Αττικής ανακοίνωσε τότε ότι δέσμευσε 10 εκατομμύρια ευρώ για τον ίδιο λόγο, ο κ. Καμίνης υπέβαλε στις 25-10-2013 στον κ. Μιχελάκη τη συγκεκριμένη τροπολογία και όμως δεν υπήρξε καμμία ανταπόκριση. Αυτό το πράγμα πρέπει να τελειώνει. Είναι μια πολύ μεγάλη αδικία. <br />Πού βρίσκεται το πρόβλημα; Η αρμόδια υπηρεσία του Δήμου Αθηναίων έκανε συγκεκριμένους ελέγχους-αυτοψίες και διαπίστωσε ότι υπάρχει ανάγκη να τροποποιηθεί η υφιστάμενη πράξη νομοθετικού περιεχομένου για να μπορέσουν να προχωρήσουν οι αποζημιώσεις. Μπορείτε να τις δείτε αναλυτικά στο κείμενο της τροπολογίας. Πρέπει, κύριοι συνάδελφοι, να προχωρήσουμε και ζητώ απ’ όλες τις πτέρυγες να στηρίξουν αυτήν τη συγκεκριμένη τροπολογία γιατί, εκτός των άλλων, είναι μια εικόνα αθλιότητας και δεν περιποιεί τιμή σε κανέναν το κέντρο της Αθήνας να βρίσκεται μέσα στα χαλάσματα.<br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from> Και εμείς ευχαριστούμε.<br />Τον λόγο έχει ο κ. Μωραΐτης.<br />ΝΙΚΟΛΑΟΣ ΜΩΡΑΪΤΗΣ: Λείπει ο κ. Μουσουρούλης, θα ήθελα όμως να του πω να μην πιάνει στο στόμα του το ΚΚΕ για να κρύψει τη μπόχα και τη σαπίλα που βγαίνει από το σύστημα που υπηρετεί και αυτός και η παράταξή του. Τοποθετήθηκε νωρίτερα και έπρεπε αυτό να το πω.<br />Σε ό,τι αφορά τις τροπολογίες, και συγκεκριμένα την υπ’ αριθμόν 1167/62, θα ήθελα να πω ότι η τροπολογία αυτή του Υπουργείου Εσωτερικών πραγματικά λύνει σε έναν βαθμό το ζήτημα των ετεροδημοτών στις εκλογές, να ψηφίζουν δηλαδή στους τόπους κατοικίας τους, κι είναι στη σωστή κατεύθυνση. Βέβαια υπάρχουν και άλλα ζητήματα τα οποία έπρεπε να έχουν προβλεφθεί. Για παράδειγμα, είναι ζητήματα που αφορούν τη μετακίνηση των ετεροδημοτών. Δεν ξέρουμε τι μέτρα θα πάρει η Κυβέρνηση σε ό,τι αφορά τη δωρεάν μεταφορά τους στους τόπους για να ασκήσουν το εκλογικό τους δικαίωμα.<br />Σε ό,τι αφορά τη μείωση από τέσσερις σε δύο μήνες, που σχετίζεται και με την τήρηση βιβλίων εσόδων-εξόδων, εμείς ως Κομμουνιστικό Κόμμα Ελλάδας είχαμε καταψηφίσει τότε και τον νόμο που αφορά όλα αυτά τα ζητήματα διότι πιστεύουμε ότι είναι υποκριτικός και δεν γίνεται ο έλεγχος ο οποίος απαιτείται. Γι’ αυτό το ζήτημα στην τροπολογία αυτή δηλώνουμε «ΠΑΡΩΝ».<br />Σε ό,τι αφορά τις εμπορικές μισθώσεις, δηλαδή την με αριθμό 1170/25 τροπολογία, εμείς λέμε ότι και με αυτήν την τροπολογία που έρχεται δεν βοηθιούνται οι μικρομαγαζάτορες που τους πνίγουν τα χρέη και κλείνουν καθημερινά τα μικρομάγαζα, όπως και οι μικροϊδιοκτήτες που πραγματικά ξεπουλάνε τον κόπο μιας ζωής για να γλιτώσουν από τα χαράτσια και τη φοροληστεία. <br />Και σήμερα, κύριε Υπουργέ, το 30% των εμπορικών καταστημάτων είναι ανοίκιαστα. Είναι κοροϊδία, λοιπόν, να λέμε ότι η παρούσα τροπολογία θα λύσει όλα αυτά τα ζητήματα.<br />Σε ό,τι αφορά την με αριθμό 1171/26 τροπολογία είναι ζήτημα που αφορά το Γενικό Λογιστήριο. Εδώ καταργείται στην ουσία ο όποιος έλεγχος υπήρχε σε έναν βαθμό μέχρι σήμερα. Και βέβαια την καταψηφίζουμε, διότι στη συνάντηση που είχαμε με τους εργαζόμενους είναι κάθετη η αντίθεσή τους και τεκμηριωμένα βάζουν όλους αυτούς τους λόγους του ελέγχου. Βέβαια εμείς δεν συμφωνούμε και με αυτό που γινόταν μέχρι σήμερα, αλλά τουλάχιστον υπήρχε ένας στοιχειώδης έλεγχος.<br />Σε ό,τι αφορά την με αριθμό 1172/27 τροπολογία που αφορά τη θεώρηση για έναν ακόμη χρόνο των βιβλιαρίων όσων έχουν συμπληρώσει πενήντα μέρες ασφάλισης ή των εργαζομένων στα Ναυπηγεία Σκαραμαγκά και στην «Εταιρεία Τροχαίου Υλικού Ελλάδας» εμείς θεωρούμε ότι πράγματι είναι στη σωστή κατεύθυνση. Όμως εδώ βάζουμε μπροστά τη θέση του ΚΚΕ, διότι υπάρχουν, κύριε Υπουργέ, και αρκετοί εργαζόμενοι που δεν έχουν ούτε ένα μεροκάματο. Είναι και τέτοιος κόσμος που πραγματικά η ανεργία τού έχει δημιουργήσει όλα αυτά τα προβλήματα. Θεωρούμε, λοιπόν, ότι είναι επίκαιρη η θέση του Κομμουνιστικού Κόμματος Ελλάδας, να υπάρχει θεώρηση των βιβλιαρίων τουλάχιστον για ιατροφαρμακευτική περίθαλψη, χωρίς όρους και προϋποθέσεις. Και στην παρούσα τροπολογία δηλώνουμε «ΠΑΡΩΝ».<br />Σε ό,τι αφορά την υπ’ αριθμόν 1173/28 τροπολογία που αφορά τις μικρές, πολύ μικρές και μεσαίες επιχειρήσεις που καθορίζονται από τον Κανονισμό της Ευρωπαϊκής Ένωσης 800/2008, μιλάτε για μείωση του χρόνου που έχει οριστεί στα πέντε χρόνια και τώρα είναι στα τρία.<br />Εμείς θεωρούμε ότι δεν είναι ο χρόνος το πρόβλημα, αλλά η αντιλαϊκή λαίλαπα που σαρώνει τους μικρομεσαίους, η αντιλαϊκή αυτή πολιτική. Εμείς διαφωνήσαμε και στην ψήφιση του αναπτυξιακού νόμου τότε και καταψηφίζουμε και τώρα την παρούσα τροπολογία. <br />Σε ό,τι αφορά την με αριθμό 1181/32 τροπολογία του Υπουργείου Δικαιοσύνης που αφορά την αποφυλάκιση κρατουμένων που πάσχουν από σοβαρές ασθένειες, θεωρούμε ότι είναι σωστή. Ρωτάμε όμως: Γιατί να μπαίνει το χρονικό περιθώριο της 11ης Δεκεμβρίου 2013; Θεωρούμε ότι πρέπει να νομοθετηθεί μόνιμα η αποφυλάκιση για όσους βέβαια συντρέχουν οι λόγοι, όπως ακριβώς είπαμε προηγουμένως, και για τους χρονίως πάσχοντες.</speech><speech by="#s75"><from>ΠΡΟΕΔΡΕΥΩΝ</from> Ο κ. Κασαπίδης έχει τον λόγο για τέσσερα λεπτά.</speech><speech by="#s108"><from> ΓΕΩΡΓΙΟΣ ΚΑΣΑΠΙΔΗΣ</from> Ευχαριστώ, κύριε Πρόεδρε.<br />Με την ολοκλήρωση της συζήτησης του νομοσχεδίου κι επί των άρθρων, μετά και από τις παρατηρήσεις που έγιναν από όλες τις πτέρυγες, επιμένουμε στην άποψή μας ότι το νομοσχέδιο αυτό δεν εκφράζει ολοκληρωμένη προσπάθεια δημιουργίας ενός ενιαίου φορέα εξωστρέφειας. Παρά και τις προτάσεις που καταθέσαμε, δεν υιοθετήθηκαν οι περισσότερες από αυτές. Θεωρούμε ότι δεν βελτιώνεται το νομοσχέδιο, ώστε να μας αλλάξει την άποψη επί της θέσεως που είχαμε αρχικά. <br />Ωστόσο, θα ήθελα, κλείνοντας την παρέμβασή μου, να επισημάνω προς την ηγεσία του Υπουργείου ότι μέσα από αυτό το νομοσχέδιο -παρ’ όλο που είναι σε μία περίοδο που πραγματικά το έχει ανάγκη η πατρίδα μας και θα μπορούσε κάλλιστα να συνεγείρει όλον τον ελληνικό λαό, δίνοντάς του ξεκάθαρους στόχους και μία κατεύθυνση- δεν ζητήσαμε, κύριε Υπουργέ, να καταθέσετε ένα business plan, όπως είπατε ότι δεν αποτελεί το συγκεκριμένο σχέδιο νόμου, αλλά τουλάχιστον να είχαμε κάποιες ποσοτικές επιδιώξεις, ώστε να μπορούμε να αξιολογούμε στην πορεία υλοποίησης και εφαρμογής αυτών των διατάξεων του νομοσχεδίου αν όντως είναι αποτελεσματικές. <br />Τι θέλω να πω με αυτό; Αν δούμε το συνολικό εμπορικό ισοζύγιο της χώρας, εξαιρώντας όμως τις υπηρεσίες που συμπεριλαμβάνετε φέτος ακριβώς για να παρουσιαστεί θετικό το ισοζύγιο, βλέπουμε ότι αυτές τουλάχιστον με τα σταθερά στοιχεία, με τα επεξεργασμένα στοιχεία της Στατιστικής Υπηρεσίας, που αναφέρονται μέχρι και το 2011 -για το 2012 και το 2013 είναι προσωρινά ακόμα, δεν είναι τα οριστικά- φαίνεται ότι το συνολικό εμπορικό ισοζύγιο της χώρας είναι ελλειμματικό κατά 20 δισεκατομμύρια, δηλαδή οι εισαγωγές της χώρας είναι 43,5 δισεκατομμύρια και οι εξαγωγές είναι 22 δισεκατομμύρια. Αυτές είπατε ότι το 2013 βελτιώθηκαν κατά τι, αλλά παραμένει ελλειμματικότατο το ισοζύγιο. <br />Εδώ είναι τόσο δύσκολο να πείτε ότι θα αυξήσουμε κατά 50% τις εξαγωγές και θα μειώσουμε κατά 50% τις εισαγωγές; Δεν το βλέπουμε αυτό, οπότε θεωρούμε ότι δεν υπάρχει κι από εσάς πίστη ότι πραγματικά το εγχείρημα που κάνετε μπορεί να είναι αποτελεσματικό. <br />Και αν είναι τόσο δύσκολο για το Υπουργείο να προσδιορίσει αύξηση των εξαγωγών ή μείωση των εισαγωγών, θα ήθελα να αναφερθώ σε κάτι πιο χειροπιαστό, επί της πραγματικής οικονομίας, επί του εμπορικού ισοζυγίου των αγροτικών προϊόντων, όπου κι εκεί είμαστε σφόδρα ελλειμματικοί. Συνολικά, οι εισαγωγές μας το 2011 είναι στα 6,5 δισεκατομμύρια αγροτοδιατροφικά προϊόντα και οι εξαγωγές μας είναι στα 4,5 δισεκατομμύρια, δηλαδή το έλλειμμα είναι 2 δισεκατομμύρια. <br />Εδώ σας καταθέσαμε και συγκεκριμένες προτάσεις, που όχι μόνο είναι ποσοτικοποιημένες, αλλά μπορούν και να υλοποιηθούν με κατάλληλη πολιτική, πολιτική που σήμερα δεν υπάρχει στο Υπουργείο Αγροτικής Ανάπτυξης και Τροφίμων. Αντιθέτως, έχουμε και παρεμβάσεις από το Υπουργείο σας, που έρχονται να δυναμιτίσουν αυτήν την αόριστη κατάσταση που επικρατεί είτε με τη φέτα είτε με την παράταση της ζωής του γάλακτος. <br />Θα καταθέσω κάποια στοιχεία, που αναδεικνύουν, κύριε Πρόεδρε, τα οφέλη που μπορεί να αποκομίσει η χώρα μας από αυτές τις επιδιώξεις που προανέφερα. Στο σύνολο της δωδεκαετίας, από το 2000 ως το 2011, το συνολικό εμπορικό ισοζύγιο της χώρας περιέχει εισαγωγές συνολικής αξίας 550 δισεκατομμυρίων και εξαγωγές συνολικής αξίας 182 δισεκατομμυρίων, δηλαδή ένα έλλειμμα στο ισοζύγιο 367 δισεκατομμύρια, όσο είναι το έλλειμμά μας. <br />Βάλτε στόχο, κύριε Υπουργέ, την επόμενη δωδεκαετία αυτό το έλλειμμα στο ισοζύγιο να πέσει στο μισό. <br />Το ίδιο συμβαίνει και με τα αγροτικά προϊόντα. Οι εισαγωγές στη δωδεκαετία 2000-2011 είναι 70 δισεκατομμύρια ευρώ και οι εξαγωγές 44 δισεκατομμύρια ευρώ, δημιουργώντας έλλειμμα 25 δισεκατομμυρίων ευρώ περίπου. Και εδώ θα μπορούσε να ποσοστικοποιηθεί ο στόχος.<br /> <br /> Ολοκληρώνω με αυτό, κύριε Πρόεδρε.<br />Ωστόσο, για να ερμηνεύσω κιόλας αυτήν την αδυναμία ή αν θέλετε την ατολμία να προχωρήσετε σε αυτό, υπάρχουν ενδιαφέροντα στοιχεία που αναφέρονται στις δέκα πρώτες χώρες από τις οποίες εισάγει η χώρα μας αγροτικά προϊόντα. <br />Η πρώτη είναι η Γερμανία με 920 εκατομμύρια ευρώ, η δεύτερη είναι η Ολλανδία, που έκανε όπως είπατε και αυτό το νομοσχέδιο για το οποίο περηφανεύεστε, με 834 εκατομμύρια ευρώ. Και λέτε ότι και οι Ολλανδοί θα βοηθούσαν εμάς να αυξήσουμε την παραγωγή μας για να μειώσουν αυτοί τις εξαγωγές τους σε εμάς. Τρίτη είναι η Γαλλία με 685 εκατομμύρια ευρώ και τέταρτη η Ιταλία με 637 εκατομμύρια ευρώ. <br />Αυτές είναι κάποιες παράμετροι που μπορούν να λύσουν την απορία σε ορισμένους πώς είναι δυνατόν η χώρα μας, μία κατ’ εξοχήν γεωργοκτηνοτροφική χώρα, να μην μπορεί να υποκαταστήσει τις αθρόες εισαγωγές. <br /><br /> Κλείνοντας, ως προς τις τροπολογίες, κύριε Πρόεδρε, υπερψηφίζουμε τις τροπολογίες του Υπουργείου Εργασίας -θεωρούμε ότι είναι προς τη σωστή κατεύθυνση- του Υπουργείου Εσωτερικών, του Υπουργείου Δικαιοσύνης αλλά και της Δημοκρατικής Αριστεράς. Στις άλλες δηλώνουμε «ΠΑΡΩΝ». <br />Ευχαριστώ.</speech><speech by="#s75"><from>ΠΡΟΕΔΡΕΥΩΝ</from>  Κύριε Υπουργέ, έχετε τον λόγο.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from>  Ευχαριστώ, κύριε Πρόεδρε. <br />Ζήτησα τον λόγο για να πω δυο λόγια για την τροπολογία 1166 που έχει καταθέσει ο Υπουργός Εργασίας με τον Υπουργό Υγείας και τον Υπουργό Οικονομικών. <br />Θέλω να πω ότι αφορά το σημαντικό θέμα της ιατροφαρμακευτικής περίθαλψης ενός ευρύτατου φάσματος εργαζομένων, ανέργων, ανθρώπων που μέχρι τις 28 Φεβρουαρίου του 2014 έχουν κάλυψη, αλλά από εκεί και πέρα σταματά η ισχύς της προηγούμενης διάταξης, η οποία πρέπει να παραταθεί. <br />Και θέλω να παρακαλέσω όλες τις πλευρές για την ψήφιση αυτής της διάταξης, γιατί εάν, κύριε συνάδελφε, «βάλουμε όλοι στραβά το καπέλο» εδώ πέρα και πούμε «ΠΑΡΩΝ» αυτό σημαίνει ότι από 1ης Μαρτίου χιλιάδες εργαζόμενοι δεν θα έχουν ασφάλιση. Αυτό σημαίνει το «ΠΑΡΩΝ». Χιλιάδες εργαζόμενοι δεν θα έχουν ασφάλιση!<br />ΝΙΚΟΛΑΟΣ ΜΩΡΑΪΤΗΣ: Ναι, αλλά υπάρχει και η προϋπόθεση των ενσήμων!</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from>  Θα πω και γι’ αυτό. Θα μιλήσω για την προϋπόθεση που είπατε.<br />Άρα, λοιπόν, η υπεύθυνη τοποθέτηση απέναντι στους εργαζόμενους, στους ανέργους και στους ανθρώπους που δεν έχουν ιατροφαρμακευτική περίθαλψη είναι το «ΝΑΙ» στη τροπολογία. <br />Ταυτόχρονα, βεβαίως, είναι ένα υπαρκτό θέμα αυτό που θέσατε και θα πρέπει να δούμε πώς μπορεί να βελτιωθεί. Γίνεται βελτίωση για τους εργαζόμενους στο «Τροχαίο Υλικό Ελλάδος Α.Ε.» και στο Σκαραμαγκά, γιατί φεύγει η προϋπόθεση των πενήντα ενσήμων.<br />Βεβαίως, υπάρχει και το θέμα που μου τέθηκε από έναν άλλον συνάδελφο, αλλά δεν μπορώ να τοποθετηθώ επ’ αυτού σήμερα εγώ, γιατί πρέπει να γίνει η επεξεργασία από τον Υπουργό. Το θέμα αφορά τους μέχρι τώρα ασφαλισμένους του ΟΓΑ που έχασαν το δικαίωμα της προνοιακής σύνταξης, κύριε Πρόεδρε, και παύουν και αυτοί να έχουν ασφάλιση…</speech><speech by="#s75"><from>ΠΡΟΕΔΡΕΥΩΝ</from> Πιστεύω τη Δευτέρα να έχετε χρόνο να το απαντήσετε, διότι θα έχω επίκαιρη ερώτηση πάνω σ’ αυτό το θέμα.</speech><speech by="#s115"><from> ΒΑΣΙΛΕΙΟΣ ΚΕΓΚΕΡΟΓΛΟΥ</from>  Κύριε Πρόεδρε, δεν ήξερα ότι έχουμε επίκαιρη ερώτηση τη Δευτέρα, αλλά θα είμαστε εδώ να το συζητήσουμε, γιατί είναι σοβαρό θέμα και αυτό. <br />Επομένως, με την τροπολογία, την οποία έχουμε καταθέσει και ζητάμε να υπερψηφιστεί, παρατείνεται μέχρι 28 Φεβρουαρίου του 2015 η ασφάλιση για τους νέους κατ’ αρχάς μέχρι είκοσι εννέα ετών και για τους μακροχρόνια ανέργους που δεν έχουν ιατροφαρμακευτική περίθαλψη. Για όλους τους εργαζομένους ασφαλισμένους στο ΙΚΑ η προϋπόθεση των εκατό ενσήμων γίνεται πενήντα. <br />Νομίζω ότι μαζί με τη ρύθμιση, η οποία γίνεται για τους εργαζόμενους στον Σκαραμαγκά και στην εταιρεία «Τροχαίο Υλικό Ελλάδος» χωρίς την προϋπόθεση ενσήμων, είναι ένα σύνολο διατάξεων που θα συμβάλουν στο να μειωθούν κατακόρυφα τα προβλήματα σε σχέση με τους ανασφάλιστους. <br />Κύριε Πρόεδρε, για το δεύτερο κομμάτι δεν τοποθετούμαι. Είναι διατάξεις που έχουν να κάνουν με την υπουργική απόφαση που ήδη έχει ανακοινωθεί για την καταβολή του εφάπαξ και κατοχυρώνουν νομοθετικά όσους αποχώρησαν από την υπηρεσία μέχρι 31 Αυγούστου του 2013, που είναι περίπου εικοσιπεντέμισι χιλιάδες. Θα πάρουν το εφάπαξ σύμφωνα με το προηγούμενο καθεστώς. <br />Θα ήθελα να σας ευχαριστήσω, κύριε Πρόεδρε. Θα δούμε αν υπάρξει μέχρι την ημέρα ψήφισης εξέλιξη στο θέμα το οποίο αναφέρατε. <br />Βεβαίως, η τροπολογία που έχει καταθέσει και ο ΣΥΡΙΖΑ και Βουλευτές από άλλα κόμματα και αφορά την ασφάλιση και την εργασία στις αγροτικές εργασίες είναι πάρα πολύ σημαντική. Δεν μπορούμε, όμως, σήμερα οι παριστάμενοι Υφυπουργοί να μιλήσουμε για την αποδοχή της συγκεκριμένης τροπολογίας. Θα τεθεί υπ’ όψιν των Υπουργών την επόμενη Τετάρτη που είναι η ψήφιση. Ελπίζω ότι θα γίνει δεκτή η τροπολογία, γιατί είναι κάτι εντελώς απαραίτητο.</speech><speech by="#s75"><from>ΠΡΟΕΔΡΕΥΩΝ</from> Στο σημείο αυτό ολοκληρώνεται η συζήτηση των άρθρων και των τροπολογιών του σχεδίου νόμου του Υπουργείου Ανάπτυξης και Ανταγωνιστικότητας: «Ενιαίος Φορέας Εξωστρέφειας και άλλες διατάξεις» και η ψήφισή τους θα πραγματοποιηθεί στη συνεδρίαση της Τετάρτης 26ης Φεβρουαρίου 2014, σύμφωνα με την ημερήσια διάταξη που θα σας διανεμηθεί. <br />Κυρίες και κύριοι συνάδελφοι, έχουν διανεμηθεί τα Πρακτικά της Πέμπτης 19 Δεκεμβρίου 2013, της Παρασκευής 20 Δεκεμβρίου 2013, του Σαββάτου 21 Δεκεμβρίου 2013, της Τρίτης 7 Ιανουαρίου 2014, της Τετάρτης 8 Ιανουαρίου 2014, της Παρασκευής 10 Ιανουαρίου 2014, της Δευτέρας 13 Ιανουαρίου 2014, της Τρίτης 14 Ιανουαρίου 2014 και της Τετάρτης 15 Ιανουαρίου 2014 και ερωτάται το Σώμα αν τα επικυρώνει.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s75"><from>ΠΡΟΕΔΡΕΥΩΝ</from> Συνεπώς τα Πρακτικά της Πέμπτης 19 Δεκεμβρίου 2013, της Παρασκευής 20 Δεκεμβρίου 2013, του Σαββάτου 21 Δεκεμβρίου 2013, της Τρίτης 7 Ιανουαρίου 2014, της Τετάρτης 8 Ιανουαρίου 2014, της Παρασκευής 10 Ιανουαρίου 2014, της Δευτέρας 13 Ιανουαρίου 2014, της Τρίτης 14 Ιανουαρίου 2014 και της Τετάρτης 15 Ιανουαρίου 2014 επικυρώθηκαν.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 15.57΄ λύεται η συνεδρίαση για αύριο ημέρα Παρασκευή 21 Φεβρουαρίου και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, α) συζήτηση επικαίρων ερωτήσεων και β) της υπ’ αριθμόν 20/20/4-2-2014 επίκαιρης επερώτησης  σύμφωνα με την ημερήσια διάταξη που έχει διανεμηθεί. <br />Ο</speech></debateBody><br />  </debate><br /></akomaNtoso>
