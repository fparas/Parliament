<akomaNtoso><br />  <debate name="Conference"><br />    <meta><br />      <references source="#">  <TLCPerson id="s90" href="ontology/person/greek-parliament.sayit.mysociety.org/90" showAs="Καλαντζής Γεώργιος"/><TLCPerson id="s289" href="ontology/person/greek-parliament.sayit.mysociety.org/289" showAs="Χαλβατζής Σπυρίδων"/><TLCPerson id="s226" href="ontology/person/greek-parliament.sayit.mysociety.org/226" showAs="Παπαδόπουλος Μιχάλης"/><TLCPerson id="s124" href="ontology/person/greek-parliament.sayit.mysociety.org/124" showAs="Κοδέλας Δημήτριος"/><TLCPerson id="s217" href="ontology/person/greek-parliament.sayit.mysociety.org/217" showAs="Μαρίνος Ουζουνίδης"/><TLCPerson id="s172" href="ontology/person/greek-parliament.sayit.mysociety.org/172" showAs="Μανωλάκου Διαμάντω"/><TLCPerson id="s160" href="ontology/person/greek-parliament.sayit.mysociety.org/160" showAs="Λαφαζάνης Παναγιώτης"/><TLCPerson id="s130" href="ontology/person/greek-parliament.sayit.mysociety.org/130" showAs="Κοντονής Χαράλαμπος-Σταύρος"/><TLCPerson id="s6" href="ontology/person/greek-parliament.sayit.mysociety.org/6" showAs="Αθανασίου Χαράλαμπος"/><TLCPerson id="s169" href="ontology/person/greek-parliament.sayit.mysociety.org/169" showAs="Μάνη-Παπαδημητρίου ΄Αννα"/><TLCPerson id="s75" href="ontology/person/greek-parliament.sayit.mysociety.org/75" showAs="Δριβελέγκας Ιωάννης"/><TLCPerson id="s245" href="ontology/person/greek-parliament.sayit.mysociety.org/245" showAs="Σαλτούρος Δημήτριος"/><TLCPerson id="s297" href="ontology/person/greek-parliament.sayit.mysociety.org/297" showAs="Μαρίνα Χρυσοβελώνη"/><TLCPerson id="s62" href="ontology/person/greek-parliament.sayit.mysociety.org/62" showAs="Γρέγος Αντώνιος"/><TLCPerson id="s155" href="ontology/person/greek-parliament.sayit.mysociety.org/155" showAs="Κωνσταντοπούλου Ζωή"/><TLCPerson id="s111" href="ontology/person/greek-parliament.sayit.mysociety.org/111" showAs="Κατριβάνου Βασιλική"/><TLCPerson id="s40" href="ontology/person/greek-parliament.sayit.mysociety.org/40" showAs="Βούτσης Νικόλαος"/><TLCPerson id="s95" href="ontology/person/greek-parliament.sayit.mysociety.org/95" showAs="Κανέλλη Γαρυφαλλιά"/><TLCPerson id="s201" href="ontology/person/greek-parliament.sayit.mysociety.org/201" showAs="Μπούρας Αθανάσιος"/><TLCPerson id="s223" href="ontology/person/greek-parliament.sayit.mysociety.org/223" showAs="Πανούσης Ιωάννης"/><TLCPerson id="s273" href="ontology/person/greek-parliament.sayit.mysociety.org/273" showAs="Τζάκρη Θεοδώρα"/><TLCPerson id="s234" href="ontology/person/greek-parliament.sayit.mysociety.org/234" showAs="Παυλόπουλος Προκόπιος"/><TLCPerson id="s54" href="ontology/person/greek-parliament.sayit.mysociety.org/54" showAs="Γιαννακάκη Μαρία"/><TLCPerson id="s33" href="ontology/person/greek-parliament.sayit.mysociety.org/33" showAs="Βλαχογιάννης Ηλίας"/><TLCPerson id="s253" href="ontology/person/greek-parliament.sayit.mysociety.org/253" showAs="Σκόνδρα Ασημίνα"/><TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s37" href="ontology/person/greek-parliament.sayit.mysociety.org/37" showAs="Βορίδης Μαυρουδής"/><TLCPerson id="s251" href="ontology/person/greek-parliament.sayit.mysociety.org/251" showAs="Σηφουνάκης Νικόλαος"/><TLCPerson id="s88" href="ontology/person/greek-parliament.sayit.mysociety.org/88" showAs="Κακλαμάνης Νικήτας"/><TLCPerson id="s263" href="ontology/person/greek-parliament.sayit.mysociety.org/263" showAs="Στρατούλης Δημήτριος"/><TLCPerson id="s136" href="ontology/person/greek-parliament.sayit.mysociety.org/136" showAs="Κουκουλόπουλος Παρασκευάς"/><TLCPerson id="s166" href="ontology/person/greek-parliament.sayit.mysociety.org/166" showAs="Μακρή Ραχήλ"/><TLCPerson id="s283" href="ontology/person/greek-parliament.sayit.mysociety.org/283" showAs="Τσούκαλης Νικόλαος"/></references><br />    </meta><br />    <preface> <docTitle>Συνεδρίαση της βουλης των Ελληνων :  28-5-2012</docTitle></preface><br />    <debateBody>  <speech by="#s90"><from>Καλαντζής Γεώργιος</from> Κυρίες και κύριοι συνάδελφοι, αρχίζει η συνεδρίαση.<br /></speech><speech><from>ΕΠΙΚΥΡΩΣΗ ΠΡΑΚΤΙΚΩΝ</from> Σύμφωνα με την από 9-5-2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΛΕ΄ συνεδριάσεώς του, της Παρασκευής 9 Μαΐου 2014, σε ό,τι αφορά στην ψήφιση στο σύνολο των σχεδίων νόμου: <br />α «Απλούστευση της αδειοδότησης για την άσκηση οικονομικής δραστηριότητας και άλλες διατάξεις».<br />β «Μεσοπρόθεσμο Πλαίσιο Δημοσιονομικής Στρατηγικής 2015-2018»<br />Παρακαλείται η κυρία Γραμματέας να ανακοινώσει τις αναφορές προς το Σώμα. <br />  Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλώρας εκφράζει τη διαμαρτυρία του διότι ο ΟΑΕΕ δεν καλύπτει τους οφειλέτες του με υγειονομική περίθαλψη, παρ’ ότι σχετική δικαστική απόφαση επιβεβαιώνει ότι αυτό είναι παράνομο.<br />Εσωτερικών, Ανάπτυξης και Ανταγωνιστικότητας, Δημόσιας Τάξης και Προστασίας του Πολίτη <br />3642 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο τραγικό δυστύχημα του λούνα πάρκ στο Ελληνικό και στους μηχανισμούς ελέγχου από το Υπουργείο Ανάπτυξης και την Ελληνική Αστυνομία.<br />Εξωτερικών, Εθνικής Άμυνας<br />3643 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την παραβίαση του ελληνικού εναέριου χώρου από τουρκικά αεροσκάφη ηλεκτρονικού πολέμου με σκοπό την καταγραφή συνομιλιών από σταθμούς και πλοία.<br />Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων <br />3644 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο στο σωφρονιστικό κατάστημα του Αγίου Στεφάνου στην Πάτρα βρίσκονται οκτακόσιοι πενήντα στοιβαγμένοι κρατούμενοι αντί για τριακόσιοι εξήντα που είναι η χωρητικότητα.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />3645 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δικαστική συνδρομή προς την Εισαγγελία της Ελβετίας για να ανοίξουν οι επίμαχοι λογαριασμοί του Γιάννου Παπαντωνίου.<br />Δημόσιας Τάξης και Προστασίας του Πολίτη <br />3646 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών Πενταετούς Υποχρέωσης αιτείται την επίλυση του θέματος σχετικά με την καταβολή εκλογικού επιδόματος στους ιδίους.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />3647 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την είσοδο του κ. Γιώργου Οικονομέα στο κτήριο της ΣΔΟΕ προκειμένου να δώσει εξηγήσεις για τη λήψη δανείου ύψους 400.000 ευρώ. <br />Οικονομικών, Επικρατείας, Δικαιοσύνης, Διαφάνειας και Ανθρωπίνων Δικαιωμάτων <br />3648 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συγκάλυψη της φοροδιαφυγής.<br />Επικρατείας<br />3649 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε προσωπική υπόθεση μεταξύ δύο Υπουργών, η οποία πήρε επικίνδυνες προεκτάσεις για την κυβέρνηση.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />3650 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο οικονομικοί εισαγγελείς «ξεσκονίζουν» τα τελωνεία για παλιές υποθέσεις του Μελισσανίδη.<br />Ανάπτυξης και Ανταγωνιστικότητας<br />3651 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εμπορικός και Εισαγωγικός Σύλλογος Πατρών κοινοποιεί σχετικό ψήφισμα και διαβιβαστικό από την κοινή σύσκεψη των φορέων του, παραθέτοντας προς άμεση συζήτηση τα αιτήματά του.<br />Επικρατείας<br />3652 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρει συγκεκριμένα την έφοδο στο σπίτι του εκδότη Καρατζά από τον ανακριτή Φούκα.<br />Υγείας<br />3653 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο το Νοσοκομείο της Κοζάνης λειτουργεί με έλλειψη αναισθησιολόγων στο χειρουργικό τμήμα.<br />Υγείας<br />3654 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο το Νοσοκομείο του Αγρινίου λειτουργεί με έλλειψη νοσηλευτικού και ιατρικού προσωπικού.<br />Υγείας<br />3655 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ελλείψεις γιατρών στην περιφέρεια.<br />Υγείας<br />3656 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την αύξηση κατά 20% των ασθενών στο Νοσοκομείο των Τρικάλων λόγω κλεισίματος του ΕΟΠΥΥ.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />3657 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ντάκου Ρέα παραθέτει την πρόταση της Ένωσης Συνεταιριστικών Τραπεζών Ελλάδος, σχετικά με την τροποποίηση άρθρου του σχεδίου νόμου «Πρόσβαση στη δραστηριότητα πιστωτικών ιδρυμάτων και προληπτική εποπτεία πιστωτικών ιδρυμάτων και επιχειρήσεων επενδύσεων, κατάργηση του ν. 3601/07 και άλλες διατάξεις».<br />Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων, Εσωτερικών<br />3658 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αποκαλυπτικές φωτογραφίες και ντοκουμέντα για τις παρατυπίες στο πάρκο του Ελληνικού.<br />Υγείας<br />3659 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο το Νοσοκομείο Έδεσσας και Γιαννιτσών έχει έλλειψη αξονικού τομογράφου.<br />Υγείας<br />3660 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο στο Νοσοκομείο του Βόλου λειτουργεί με έλλειψη μόνιμου ιατρικού προσωπικού.<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης<br />3661 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Καρατσομπάνης Κωνσταντίνος παραθέτει δημοσίευμα με θέμα την απόφαση του Συμβουλίου της Επικρατείας για τις ανατροπές στο σύστημα διορισμού των εκπαιδευτικών μέσω ΑΣΕΠ.<br />Επικρατείας, Δικαιοσύνης, Διαφάνειας και Ανθρωπίνων Δικαιωμάτων, Εξωτερικών, Οικονομικών, Ανάπτυξης και Ανταγωνιστικότητας<br />3662 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη «μικρή ΔΕΗ» στον «ΑΚΤΩΡΑ» .<br />Ανάπτυξης και Ανταγωνιστικότητας, Εσωτερικών, Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />3663 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επαγγελματικό Επιμελητήριο Αθηνών αιτείται την τροπολογία της άρσης του άρθρο 48 του ν.4111/2013 περί κατάργησης της υποχρεωτικότητας εγγραφής των επιχειρήσεων στα κατά τόπους επιμελητήρια.<br />Εθνικής Άμυνας<br />3664 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών  εκφράζει τη δυσαρέσκεια της σχετικά με την υπέρβαση των ωρών εργασίας σε μονάδες στην περιοχή του Νομού Καστοριάς-Φλώρινας.<br />Υγείας, Δικαιοσύνης, Διαφάνειας και Ανθρωπίνων Δικαιωμάτων <br />3665 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε υπόθεση διαφθοράς σε νοσοκομείο της Αθήνας, που εκτυλίχθηκε ενώπιον συγγενικού προσώπου του Υπουργού κ. Α. Γεωργιάδη.<br />Υγείας<br />3666 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο το Νοσοκομείο της Σύρου διαθέτει υποστελεχωμένες υπηρεσίες και κακής ποιότητας υλικά.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων <br />3667 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι θυγατρικές ΕΟΜΜΕΧ παραθέτουν την ένστασή τους σχετικά με το άρθρο 179 του νομοσχεδίου του Υπουργείου Οικονομικών, που αφορά τις «Ρυθμίσεις εκκρεμών θεμάτων των υπό εκκαθάριση πρώην θυγατρικών εταιρειών της ΕΟΜΜΕΧ Α.Ε.».<br />Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων <br />3668 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Τάκης Μπούρας εκφράζει την ανησυχία του για τις ασφαλιστικές εισφορές και άλλα συνταξιοδοτικά ζητήματα των εργαζομένων, στις θυγατρικές του ΕΟΜΜΕΧ.<br />Εσωτερικών, Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />3669 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στους ελέγχους του ΣΔΟΕ που γίνονται για τις οικονομικές δραστηριότητες πολιτικών προσώπων της τοπικής αυτοδιοίκησης πολλών δήμων και περιφερειών, καθώς και στο «πόθεν έσχες» αυτών ως φυσικά πρόσωπα.<br />Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων <br />3670 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Διαδικτυακή Ένωση τριακονταεπταετίας ενημερώνει για την αποκατάσταση του λάθους περί μη ύπαρξης μεταβατικότητας της τριακονταεπταετίας στο νέο σχέδιο νόμου.<br />Εσωτερικών, Δημόσιας Τάξης και Προστασίας του Πολίτη, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />3671 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξαρτήτων Δημοκρατικών Βουλευτών παραθέτει τα σχόλια και τις προτάσεις της στο Υπουργείο Εσωτερικών για την επόμενη φάση του «ΚΑΛΛΙΚΡΑΤΗ».<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης, Υγείας<br />3672 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Πανελλήνιος Σύλλογος Φυσικοθεραπευτών Εκπαιδευτικών επισημαίνει τον κίνδυνο απόλυσης μελών του συνεπεία του καθεστώτος κινητικότητας και διαθεσιμότητας.<br />Ανάπτυξης και Ανταγωνιστικότητας, Ναυτιλίας και Αιγαίου<br />3673 Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία η Πανελλήνια Ναυτική Ομοσπονδία  και η Πανελλήνια Ένωση Ναυτών Εμπορικού Ναυτικού  καταγγέλλουν την τροπολογία σχετικού νομοσχεδίου που υποβαθμίζει τις αποδοχές τους και υποβιβάζει τις συνθήκες εργασίας των εργαζομένων του κλάδου τους.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων, Εσωτερικών<br />3674 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επιτροπή Αγώνα και ο Δήμαρχος κ. Κορτζίδης καλούν τις αρμόδιες αρχές να επιλύσουν τα προβλήματα νομιμότητας που εγείρονται από την επίσπευση της σύμβασης παραχώρησης για το μητροπολίτικο πάρκο του Ελληνικού.<br />Εξωτερικών<br />3675 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ταξίδι της κ. Καϊλή στην Νέα Υόρκη.<br />Επικρατείας, Οικονομικών <br />3676 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αποκαλύπτει την ενασχόληση του πρώην τοποτηρητή του ΔΝΤ κ. Τράα με επενδύσεις στην Ελλάδα.<br />Οικονομικών, Παιδείας και Θρησκευμάτων, Ανάπτυξης και Ανταγωνιστικότητας<br />3677 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σταυρακάκης Νικόλαος παραθέτει προτάσεις που αφορούν τα προβλήματα και τις προτεραιότητες του πανεπιστημιακού συστήματος σήμερα. <br />Υγείας, Παιδείας και Θρησκευμάτων<br />3678 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξάρτητων Δημοκρατικών Βουλευτών παραθέτει τις απόψεις του Πανελλήνιου Επιστημονικού Συλλόγου Ειδικής Αγωγής για το νομοσχέδιο της ειδικής αγωγής.<br />Εσωτερικών, Υγείας, Περιβάλλοντος, Ενέργειας και Κλιματικής Αλλαγής, Δημόσιας Τάξης και Προστασίας του Πολίτη <br />3679 Η Βουλευτής Ηλείας κ. ΕΥΣΤΑΘΙΑ  ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε δημοσίευμα εφημερίδας το οποίο αποκαλύπτει την παράνομη εναποθέτηση απορριμμάτων, σε κοντινή από το Γενικό Νομαρχιακό Νοσοκομείο Πύργου απόσταση, επισημαίνοντας τους ενδεχόμενους κινδύνους.<br />Παιδείας και Θρησκευμάτων, Οικονομικών, Υποδομών, Μεταφορών και Δικτύων<br />3680 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Πολυτέκνων Λάρισας παραθέτει τις απόψεις του σχετικά με τη φορολογία των μεταχειρισμένων αυτοκινήτων.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων, Περιβάλλοντος, Ενέργειας και Κλιματικής Αλλαγής <br />3681 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σώμα Ορκωτών Ελεγκτών Λογιστών εκφράζει τη δυσαρέσκειά του σχετικά με τον έλεγχο και τις συμπτώσεις που προκύπτουν από την ίδια ελεγκτική εταιρεία.<br />Δημόσιας Τάξης και Προστασίας του Πολίτη, Διοικητικής Μεταρρύθμισης και Ηλεκτρονικής Διακυβέρνησης, Δικαιοσύνης, Διαφάνειας και Ανθρωπίνων Δικαιωμάτων, Οικονομικών, Εργασίας, Κοινωνικής Ασφάλισης και Πρόνοιας<br />3682 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα Ανεξαρτήτων Δημοκρατικών Βουλευτών παραθέτει τις παρατηρήσεις του Σωματείου Εστιατορίων-Fast Food, Καφετερειών, Έτοιμου Φαγητού, Καφεπωλών και Συναφών Επαγγελμάτων επί του σχεδίου ρύθμισης των οφειλών προς τους ΟΤΑ. <br />Υγείας, Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης<br />3683 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Νικολόπουλος Αντώνης παραθέτει τις προτάσεις του σχετικά με το ΙΚΑ.<br />Οικονομικών, Εσωτερικών, Ανάπτυξης και Ανταγωνιστικότητας<br />3684 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δούκας Γεώργιος εκφράζει τη δυσαρέσκεια του σχετικά με το άρθρο που δημοσιεύτηκε στο διαδίκτυο για τη πρόταση νόμου που κατατέθηκε για τους επαγγελματίες περιπτερούχους.<br />Επικρατείας, Δημόσιας Τάξης και Προστασίας του Πολίτη, Οικονομικών <br />3685 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο των Πυροσβεστών εκφράζει τη δυσαρέσκεια του για τις χαμηλές αποδοχές τους και αιτείται τη χορήγηση του επιδόματος που τους αναλογεί.<br />Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης, Οικονομικών <br />3686 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Συνταξιούχων ΔΕΗ Πελοποννήσου - Αιτωλοακαρνανίας - Ηπείρου και Ιονίων Νήσων αιτείται την επίλυση του θέματος που αφορά τη συνταξιοδότησή τους και εκφράζει την αντίθεσή του για την πώληση της ΔΕΗ.<br />Εθνικής Άμυνας, Εργασίας, Κοινωνικής Ασφάλισης και Πρόνοιας, Οικονομικών <br />3687 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών υποβάλλει τους προβληματισμούς και τις απόψεις της σχετικά με τα μετοχικά ταμεία.<br />Υγείας, Δικαιοσύνης, Διαφάνειας και Ανθρωπίνων Δικαιωμάτων, Παιδείας και Θρησκευμάτων<br />3688 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σαραντίδης Βαγγέλης επισημαίνει το εξώδικο προς τον Παπούλια για ΑΜΕΑ μαθητές.<br />Οικονομικών, Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας<br />3689 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Φλωράς Γεώργιος παραθέτει προτάσεις αλλαγής νομοθεσίας σχετικά με τη πρωτοβουλία αλλαγής του πτωχευτικού δικαίου «Δεύτερη ευκαιρία σε έντιμους επιχειρηματίες που έπεσαν έξω» - δημόσια διαβούλευση.<br />Περιβάλλοντος, Ενέργειας και Κλιματικής Αλλαγής, Εξωτερικών, Εθνικής Άμυνας, Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων <br />3690 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η βιβλιοθήκη ΤΕΕ/ΤΑΚ επισημαίνει την έντονη δυσαρέσκεια της Παγκρήτιας Συντονιστικής Επιτροπής κατά της «εξουδετέρωσης» των χημικών όπλων της Συρίας στη θάλασσα της Μεσογείου.<br />Ανάπτυξης και Ανταγωνιστικότητας, Εσωτερικών, Δικαιοσύνης, Διαφάνειας και Ανθρωπίνων Δικαιωμάτων <br />3691 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δούκας Γεώργιος παραθέτει τις προτάσεις του σχετικά με τις ρυθμίσεις που θα μπορούσαν να εφαρμοστούν στο νομοσχέδιο που αφορά «Ρυθμίσεις για Περιπτερούχους».<br />Εθνικής Άμυνας, Αγροτικής Ανάπτυξης και Τροφίμων<br />3692 Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Αλιευτικός Αγροτικός Συνεταιρισμός «Γρι-Γρι Νύχτας Καβάλας» αιτείται την επίλυση του θέματος που αφορά την απλοποίηση και τη κωδικοποίηση της αλιευτικής νομοθεσίας, την αποσυμφόρηση της θαλάσσιας περιοχής αλιείας με σκοπό την επέκταση στα διεθνή ύδατα και την αποφυγή της μεγάλης καθυστέρησης για την έκδοση αδειών. <br />Εθνικής Άμυνας, Εξωτερικών<br />3693 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών καλεί τις αρμόδιες αρχές να αποκαταστήσουν το γεγονός ότι μόνο οι έλληνες στρατιωτικοί διαθέτουν δελτίο στρατιωτικής ταυτότητας, χωρίς ισχύ ταξιδιωτικού εγγράφου μέσα στο πλαίσιο της Συμφωνίας Σένγκεν.<br />Υγείας<br />3694 Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας σύμφωνα με το οποίο η χειρουργική κλινική του Νοσοκομείου Αμαλιάδας βρίσκεται στα όρια της λειτουργίας της και κρίνεται επιτακτική η ανάγκη της στελέχωσής της.<br />Ανάπτυξης και Ανταγωνιστικότητας, Οικονομικών <br />3695 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Εθνική Συνομοσπονδία Ατόμων με Αναπηρία  καταγγέλλει τα σοβαρά οικονομικά προβλήματα και τον κοινωνικό ρατσισμό που αντιμετωπίζουν οι οικογένειες των ατόμων με αναπηρία συνεπεία της έλλειψης μέτρων προστασίας από τη πολιτεία.<br />Εθνικής Άμυνας, Διοικητικής Μεταρρύθμισης και Ηλεκτρονικής Διακυβέρνησης<br />3696 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών εκφράζει τη δυσαρέσκειά της σχετικά με τις ανισότητες που βιώνει το μόνιμο στρατιωτικό προσωπικό των Ενόπλων Δυνάμεων, που επιμελείται ή έχει άτομο με ειδικές ανάγκες, συγκριτικά με τους λοιπούς υπαλλήλους του δημοσίου ΝΠΔΔ και ΟΤΑ.<br />Εργασίας, Κοινωνικής Ασφάλισης και Πρόνοιας<br />3697 Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία ο Σύλλογος Ποντίων Ομογενών, δημότες Κορωπίου, καταγγέλλουν την άνιση κοινωνική τους μεταχείριση και αιτούνται άμεσα διορθωτικές ενέργειες στις διατάξεις του ν. 4093/12.<br />Αγροτικής Ανάπτυξης και Τροφίμων<br />3698 Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Αγροτικός Συνεταιρισμός Αγίου Βασιλείου Κορινθίας καταγγέλλει την αδικαιολόγητη αύξηση ασφαλίστρων ΕΛΓΑ στη καλλιέργεια της αχλαδιάς «κρυστάλλι», η οποία λόγω των χαμηλών εισοδημάτων που αποφέρει οδηγεί στον αφανισμό του είδους της.<br />Επικρατείας, Οικονομικών <br />3699 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον έλεγχο του ΣΔΟΕ που διατάχθηκε για τον κ. Λαζόπουλο Λάκη.<br />Οικονομικών <br />3700 Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία το Ξενοδοχειακό Επιμελητήριο Ελλάδος αιτείται την παράταση του χρόνου υλοποίησης των επενδύσεων σε επιχειρήσεις που έχουν ενταχθεί στους αναπτυξιακούς νόμους και τη ρύθμιση των διατάξεων για την επιστροφή του ΦΠΑ.<br />Ναυτιλίας και Αιγαίου<br />3701 Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία η Πανελλήνια Ένωση Πλοιάρχων Εμπορικού Ναυτικού Πάσης Τάξεως καταθέτει ψήφισμα με τις προτάσεις της σχετικά με τα ασφαλιστικά και φορολογικά ζητήματα που απασχολούν τον κλάδο και τους εργαζομένους της.<br />Δημόσιας Τάξης και Προστασίας του Πολίτη <br />3702 Οι Βουλευτές, Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ και Β΄ Αθηνών κ. ΧΑΡΟΥΛΑ  ΚΑΦΑΝΤΑΡΗ κατέθεσαν αναφορά με την οποία το Πανελλήνιο Σωματείο Πυροσβεστών Πενταετούς Υποχρέωσης παραθέτει τα επαγγελματικά του ζητήματα σχετικά με τη μονιμοποίηση τους πριν την πενταετία, το ωράριο, το καθηκοντολόγιο, τις αποστάσεις και το κοινωνικό μέρισμα. <br />Αγροτικής Ανάπτυξης και Τροφίμων<br />3703 Ο Βουλευτής Α΄ Αθηνών κ. ΑΝΔΡΕΑΣ ΨΥΧΑΡΗΣ κατέθεσε αναφορά με την οποία ο Δήμαρχος Τυρνάβου κ. Μάλακου Αλ. Νικολάου παραθέτει τις απόψεις του σχετικά με την καρπόπτωση των αχλαδιών σε συνδυασμό με την οικονομική εξάντληση των καλλιεργητών και προειδοποιεί για την ενδεχόμενη παντελή έλλειψή τους.<br />Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης<br />3704 Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Αισθητικών Αποφοίτων ΤΕΙ Εκπαιδευτικών Ελλάδος καλεί τις αρμόδιες αρχές να επιλύσουν το ζήτημα της ανακατανομής των εκπαιδευτικών που παραμένουν σε διαθεσιμότητα.<br />Εργασίας, Κοινωνικής Ασφάλισης και Πρόνοιας<br />3705 Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία καλεί την πολιτεία να συνδράμει στην επίλυση των προβλημάτων ανεργίας που αντιμετωπίζουν οι εναπομείναντες απολυμένοι της Αθηναϊκής Χαρτοποιίας Δράμας .<br />Υγείας<br />3706 Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Ιατρικός Σύλλογος Πύργου-Ολυμπίας διαμαρτύρεται για τις σοβαρές ελλείψεις σε ιατρικό προσωπικό που αντιμετωπίζει το νοσοκομείο και αιτείται τις απαραίτητες ενέργειες για την ενδυνάμωση και πληρέστερη στελέχωσή του. <br />Δημόσιας Τάξης και Προστασίας του Πολίτη <br />3707 Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία το Εργατικό Κέντρο Σάμου αιτείται τη λήψη σειράς μέτρων με αφορμή το ναυάγιο με μετανάστες που έγινε ανοιχτά της Σάμου. <br />Αγροτικής Ανάπτυξης και Τροφίμων<br />3708 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο κ. Μιτσάγγας Ιωάννης καλεί τις αρμόδιες αρχές να δώσει λύση στα προβλήματα που αντιμετωπίζουν στην παραγωγή κερασιών και δαμάσκηνων στον Εξαπλάτανο Πέλλας εξαιτίας στρώσης πάχνης.<br />Υποδομών, Μεταφορών και Δικτύων, Δημόσιας Τάξης και Προστασίας του Πολίτη <br />3709 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Κουδούνης Γεώργιος, νομικός-οικονομολόγος, αιτείται την άμεση απομάκρυνση παράνομης κεραίας κινητής τηλεφωνίας και την άμεση διερεύνηση της υπόθεσης αυτής.<br />Υποδομών, Μεταφορών και Δικτύων, Ανάπτυξης και Ανταγωνιστικότητας<br />3710 Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Πρόεδρος του Επιμελητηρίου Πέλλας αιτείται την ενημέρωσή του για την πορεία της ολοκλήρωσης του οδικού άξονα Χαλκηδόνα - Γιαννιτσά - Έδεσσα, όρια Νομού Πέλλας.<br />Οικονομικών <br />3711 Ο Βουλευτής Λέσβου κ. ΝΙΚΟΛΑΟΣ ΣΗΦΟΥΝΑΚΗΣ κατέθεσε αναφορά με την οποία παραθέτει τις απόψεις του σχετικά με τον τρόπο που οι πολίτες επιμελούνται τα των φορολογικών τους υποχρεώσεων και ιδιαιτέρως, όσοι εξ αυτών, λόγω ηλικίας, αδυνατούν να συμπληρώσουν τις ηλεκτρονικές φόρμες και καταγγέλλει την καταβολή των προστίμων ειδικά για τους κατοίκους της υπαίθρου.<br />Αγροτικής Ανάπτυξης και Τροφίμων<br />3712 Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο κ. Μανιάτης Δημήτριος αιτείται την ανάκληση της απόφασης που επιβαρύνει την ανταγωνιστικότητα των προϊόντων και εγείρει θέμα ηθικής τάξης με τη δυνατότητα διακίνησης των αγροτικών προϊόντων, χωρίς την υποχρέωση τραπεζικών εγγυήσεων.<br />Οικονομικών, Ανάπτυξης και Ανταγωνιστικότητας<br />3713 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία το Επαγγελματικό Επιμελητήριο Αθηνών ευχαριστεί τον κ. Κώστα Καραμανλή για τη θετική του στάση απέναντι στα αιτήματα των επιμελητηρίων, ωστόσο επισημαίνει τη λανθασμένη και ακούσια εμπλοκή τού ονόματός του στο ζήτημα της υποχρεωτικής εγγραφής εξαιτίας εσφαλμένης πληροφόρησης.<br />Υγείας<br />3714 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διαμαρτυρία των νεφροπαθών για τον τρόπο επιλογής φίλτρων τεχνητού νεφρού.<br />Οικονομικών <br />3715 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ταξί και Αγοραίων επισημαίνει την άμεση αντικατάσταση των φορολογικών μνημών των ταξιμέτρων μετά από την ΠΟΛ 1058/10-03-2014 του Υπουργείου Οικονομικών. <br />Περιβάλλοντος, Ενέργειας και Κλιματικής Αλλαγής <br />3716 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Παραγωγών Ενέργειας με Φωτοβολταϊκά εκφράζει τη διαμαρτυρία του για αδικίες που γίνονται στον κλάδο τους.<br />Εθνικής Άμυνας<br />3717 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών  αιτείται την τροποποίηση του ασφαλιστικού φορέα για τους στρατιωτικούς που εντάχθηκαν στις Ένοπλες Δυνάμεις από 01-7-1990 έως 31-12-1992, οι οποίοι διαχωρίστηκαν πλήρως από το κύριο σώμα της κατηγορίας.<br />Δικαιοσύνης, Διαφάνειας και Ανθρωπίνων Δικαιωμάτων, Εσωτερικών, Ανάπτυξης και Ανταγωνιστικότητας<br />3718 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επαγγελματικό Επιμελητήριο Αθηνών εκφράζει τη διαμαρτυρία του για την άρση της υποχρεωτικότητας εγγραφής των επιχειρήσεων στα επιμελητήρια από το 2015.<br />Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Εσωτερικών<br />3719 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μιχάλης Χρηστάκης παραθέτει τις απόψεις του για το κατατεθέν νομοσχέδιο «Επείγουσες Ρυθμίσεις Αρμοδιότητας Υπουργείου Εσωτερικών».<br />Πολιτισμού και Αθλητισμού<br />3720 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξάρτητων Δημοκρατικών Βουλευτών υποστηρίζει το ψήφισμα των Ηπειρωτών για την ανέγερση του κτηρίου της Ηπειρωτικής Όπερας-Μιούζικαλ-Junior-AΜΕΑ που θεωρείται επιτακτική ανάγκη για την ηπειρωτική Περιφέρεια.<br />Οικονομικών <br />3721 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ρέα Ντάκου αναφέρεται στο σχέδιο νόμου «Πρόσβαση στη δραστηριότητα των πιστωτικών ιδρυμάτων και επιχειρήσεων επενδύσεων, κατάργηση του ν. 3610/07 και άλλες διατάξεις».<br />Υγείας, Διοικητικής Μεταρρύθμισης και Ηλεκτρονικής Διακυβέρνησης<br />3722 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πειραιά εκφράζει τη διαμαρτυρία του για τη μείωση των υπηρετούντων ιατρών και άλλα θέματα υγειονομικής κάλυψης.<br />Εθνικής Άμυνας<br />3723 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών αντιδρά για την κατάργηση ή μείωση των εσόδων των μετοχικών ταμείων με τελικό σκοπό την κατάργησή τους και τη μείωση των απολαβών των ασφαλισμένων.<br />Παιδείας και Θρησκευμάτων<br />3724 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Κατερίνα Παπαδοπούλου αιτείται την ομαλή και δίκαιη διευθέτηση του θέματος των διαγραφών, των φοιτητών που επιμηκύνουν τις σπουδές τους.<br />Παιδείας και Θρησκευμάτων<br />3725 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Παναγιώτα Κοσμά αιτείται την επαναφορά όλων των ειδικοτήτων στα νέα τεχνολογικά λύκεια.<br />Εσωτερικών<br />3726 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ελένη Δημάκη εκφράζει τη διαμαρτυρία της για θέμα που αφορά την εκλογική της υποχρέωση και η οποία έρχεται σε αντίφαση με την υφιστάμενη νομοθεσία. <br />Εξωτερικών<br />3727 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ξεπουλούν το ιστορικό κτήριο της Ελληνικής Πρεσβείας στις ΗΠΑ.<br />Οικονομικών <br />3728 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σωματείο που έχει οργανώσει πολλές καλλιτεχνικές εκδηλώσεις και φοροδιαφεύγει.<br />Εργασίας, Κοινωνικής Ασφάλισης και Πρόνοιας, Ναυτιλίας και Αιγαίου, Επικρατείας, Δικαιοσύνης, Διαφάνειας και Ανθρωπίνων Δικαιωμάτων <br />3729 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ευάγγελος Βαμβακάρης εκφράζει τη διαμαρτυρία του για τον τρόπο που λειτουργεί το πολιτικό σύστημα στην Ελλάδα και αποφασίζει να παραιτηθεί από την προεδρία της Πανελλήνιας Ομοσπονδίας Παραδοσιακών Ερασιτεχνών Αλιέων  μετά από είκοσι πέντε συνεχή έτη.<br />Εσωτερικών, Οικονομικών, Ανάπτυξης και Ανταγωνιστικότητας, στον Υφυπουργό στον Πρωθυπουργό για την ΔΡΤ, Δικαιοσύνης, Διαφάνειας και Ανθρωπίνων Δικαιωμάτων <br />3730 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την παραγγελία του Περιφερειάρχη Στερεάς Ελλάδας για τηλεοπτικό διαφημιστικό σποτ.<br />Δικαιοσύνης, Διαφάνειας και Ανθρωπίνων Δικαιωμάτων, Οικονομικών <br />3731 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καταγραφή των χώρων της βίλας του προφυλακισμένου για το σκάνδαλο των υποβρυχίων Σωτήρη Εμμανουήλ.<br />Εσωτερικών, Δικαιοσύνης, Διαφάνειας και Ανθρωπίνων Δικαιωμάτων, Υποδομών, Μεταφορών και Δικτύων<br />3732 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις αδιαφανείς αναθέσεις έργων του Δήμου Πειραιά.<br />Επικρατείας<br />3733 Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη χρηματοδότηση την Νέας Δημοκρατίας από γνωστό επιχειρηματία.<br />Παιδείας και Θρησκευμάτων<br />3734 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Συντονιστική Επιτροπή Εκπαιδευτικών σε Διαθεσιμότητα εκφράζει τη διαμαρτυρία της για τους καθηγητές που βρίσκονται σε διαθεσιμότητα-απόλυση και αιτούνται την άμεση απορρόφηση όσων από αυτούς κατέχουν δεύτερα πτυχία. <br />Υγείας<br />3735 Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία το Δημοτικό Συμβούλιο Πάτμου επισημαίνει την υποβάθμιση των υπηρεσιών υγείας και τις ελλείψεις ιατρών και νοσηλευτικού προσωπικού στο Κέντρο Υγείας της Πάτμου.<br />Δικαιοσύνης, Διαφάνειας και Ανθρωπίνων Δικαιωμάτων <br />3736 Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία η Περιφέρεια Νοτίου Αιγαίου εκφράζει την αντίθεσή της στη μεταφορά του αρχείου του Υποθηκοφυλακείου Ίου στη Νάξο και αιτείται την άμεση αντικατάσταση της αποχωρούσας συμβολαιογράφου, σύμφωνα με τις προβλεπόμενες διαδικασίες.<br />Αγροτικής Ανάπτυξης και Τροφίμων<br />3737 Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία το Επιμελητήριο Μεσσηνίας αιτείται την ανάκληση εφαρμογής της υπ΄αριθμ.225/32352/ΦΕΚ 618/Β απόφασης, η οποία θεσμοθετεί «Διαδικασίες Τραπεζικών Εγγυήσεων» με μεροληπτικές διακρίσεις εις βάρος του υγιούς εμπορίου.<br />Υγείας<br />3738 Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία η διοικούσα επιτροπή του Κέντρου Υγείας Καρπάθου αιτείται την ενίσχυση του ιατρικού προσωπικού του για τη διασφάλιση της παροχής υπηρεσιών υγείας στους πολίτες της Καρπάθου.<br />Υγείας<br />3739 Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία το Κέντρο Υγείας Καρπάθου εκφράζει τη διαμαρτυρία του σχετικά με την έλλειψη ιατρών και νοσηλευτικού προσωπικού στο νησί της Καρπάθου.<br />Παιδείας και Θρησκευμάτων<br />3740 Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Ένωση Ελληνικού Βιβλίου επισημαίνει την προχειρότητα και το ελάχιστο χρονικό περιθώριο που δίδεται για την προκήρυξη του ανοικτού τακτικού διαγωνισμού, με αντικείμενο τη συγγραφή σχολικών βιβλίων για τα μαθήματα της Α΄ και Β΄ λυκείου.<br />Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ<br />1. Στην με αριθμό 5867/31-01-2014 ερώτηση των Βουλευτών κυρίων Γιαννακάκη Μαρίας, Τσούκαλη Νικολάου, Φούντα Νίκης και Ψύρρα Θωμά δόθηκε με το υπ’ αριθμ. 6611/95/4-4-2014 έγγραφο από τον Υπουργό Ναυτιλίας και Αιγαίου η ακόλουθη απάντηση:<br />2. Στην με αριθμό 6268/13-02-2014 ερώτηση των Βουλευτών κυρίων Κωνσταντινίδη Θεοδοσίου και Γερασιμίδου Ελένης δόθηκε με το υπ’ αριθμ. 7017/4/17463/4-4-2014 έγγραφο από τον Υπουργό Δημόσιας Τάξης και Προστασίας του Πολίτη η ακόλουθη απάντηση:<br />3. Στην με αριθμό 6449/20-02-2014 ερώτηση των Βουλευτών κυρίων Γκιόκα Ιωάννου, Λαμπρούλη Γεωργίου, Κανέλλη Γαρυφαλλιάς , Κατσώτη Χρήστου και Κωνσταντινίδη Θεοδοσίου δόθηκε με το υπ’ αριθμ. 52009/ΙΗ ΕΞ/4-4-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:<br />4. Στην με αριθμό 6560/25-02-2014 ερώτηση του Βουλευτή κ. Κούζηλο Νικολάου δόθηκε με το υπ’ αριθμ. 6611/94/4-4-2014 έγγραφο από τον Υπουργό Ναυτιλίας και Αιγαίου η ακόλουθη απάντηση:<br />5. Στην με αριθμό 6599/26-02-2014 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. 6611/99/4-4-2014 έγγραφο από τον Υπουργό Ναυτιλίας και Αιγαίου η ακόλουθη απάντηση:<br />6. Στην με αριθμό 6906/12-03-2014 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. ΥΑΠΕ/Φ38/854/οικ.6239/4-4-2014 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:<br />7. Στην με αριθμό 6949/13-03-2014 ερώτηση του Βουλευτή κ. Σαλμά Μάριου δόθηκε με το υπ’ αριθμ. ΥΑΠΕ/Φ38/849/οικ.6234/4-4-2014 έγγραφο από τον Υφυπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:<br />8. Στην με αριθμό 7045/18-03-2014 ερώτηση της Βουλευτού κ. Ξηροτύρη - Αικατερινάρη Ασημίνας δόθηκε με το υπ’ αριθμ. Γ.Δ.Ο.Π.0000416 ΕΞ 2014/Β.559/4-4-2014 έγγραφο από τον Υπουργό Οικονομικών η ακόλουθη απάντηση:</speech><speech by="#s90"><from>Καλαντζής Γεώργιος</from> Ευχαριστούμε πολύ.<br />Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 29 Μαΐου 2014 που έχει ως εξής: <br />Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου <br />1. Η με αριθμό 796/26-5-2014 επίκαιρη ερώτηση του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Ανάπτυξης και Ανταγωνιστικότητας, σχετικά με την ενίσχυση της εξαγωγικής επιχειρηματικότητας.<br />2. Η με αριθμό 792/26-5-2014 επίκαιρη ερώτηση του Βουλευτή Λέσβου του Συνασπισμού Ριζοσπαστικής Αριστεράς κ. Ιωάννη Ζερδελή προς τον Υπουργό Υγείας, σχετικά με την άμεση κάλυψη των αναγκών σε πρωτοβάθμια περίθαλψη των κατοίκων και επισκεπτών της Λήμνου.<br />3. Η με αριθμό 795/26-5-2014 επίκαιρη ερώτηση του Βουλευτή Α΄ Θεσσαλονίκης των Ανεξάρτητων Ελλήνων κ. Γαβριήλ Αβραμίδη προς τον Υπουργό Εξωτερικών, σχετικά με την «αναγνώριση της Γενοκτονίας των Ασσυρίων από το καθεστώς των Νεότουρκων».<br />4. Η με αριθμό 794/26-5-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Οικονομικών, σχετικά με την καθυστέρηση της αξιοποίησης των δεσμευμένων καταθέσεων.<br /> Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου <br />1. Η με αριθμό 797/26-5-2014 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις των ληξιπρόθεσμων οφειλών προς τον ΟΑΕΕ.<br />2. Η με αριθμό 793/26-5-2014 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Χαρούλας  Καφαντάρη προς τον Υπουργό Δημόσιας Τάξης και Προστασίας του Πολίτη, σχετικά με την προετοιμασία του Πυροσβεστικού Σώματος εν όψει της αντιπυρικής περιόδου.<br />Προτού εισέλθουμε, κυρίες και κύριοι συνάδελφοι, στην ημερήσια διάταξη της νομοθετικής εργασίας, νομίζω εκφράζοντας όλες και όλους, να ευχηθούμε στα παιδιά μας και στις οικογένειές τους, που ξεκινούν σήμερα τις πανελλαδικές εξετάσεις να είναι γερά κατ’ αρχάς, καλότυχα και βέβαια –αυτό που ισχύει για όλους μας- ότι δεν είναι μονόδρομος οι πανελλαδικές. Οι δυνατότητες που δίνονται σήμερα στη ζωή εξαρτώνται και από την αξιοσύνη και από τα άξια, πραγματικά, παιδιά και τη νέα γενιά που έχουμε. Καλή τους επιτυχία.</speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, εισερχόμεθα στην ημερήσια διάταξη της <br />ΝΟΜΟΘΕΤΙΚΗΣ ΕΡΓΑΣΙΑΣ<br />Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Α «Κύρωση των τροποποιήσεων: αα Της Σύμβασης για την οδική κυκλοφορία και της Ευρωπαϊκής Συμφωνίας που συμπληρώνει τη Σύμβαση, αβ Της Σύμβασης για την Οδική Σήμανση και Σηματοδότηση, της Ευρωπαϊκής Συμφωνίας που συμπληρώνει τη Σύμβαση και το Πρωτόκολλο για τις διαγραμμίσεις της οδού που συμπληρώνει την Ευρωπαϊκή Συμφωνία» και Β Κωδικοποίηση των διατάξεων των ως άνω Συμβάσεων σε ενιαίο κείμενο».<br />Το νομοσχέδιο ψηφίστηκε στη Διαρκή Επιτροπή κατά πλειοψηφία. <br />Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν τον λόγο μόνο όσοι έχουν αντίρρηση επί της κυρώσεως αυτής της συμφωνίας. <br />Απ’ ό,τι βλέπω, αντίρρηση έχει μόνο το Κομμουνιστικό Κόμμα Ελλάδας.<br />Κύριε Χαλβατζή, έχετε τον λόγο.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Ευχαριστώ, κύριε Πρόεδρε.<br />Θεωρούμε ότι το νομοσχέδιο έχει πολλές ελλείψεις. Δεν λύνει συνολικά τα προβλήματα της κυκλοφορίας. Υποστηρίζει μόνο ή κυρίως το αυτοκίνητο. Δεν υποστηρίζει τον πεζό. Δεν παίρνει πρακτικά μέτρα για τον ποδηλάτη, γενικά για το ποδήλατο και τους ποδηλατοδρόμους.<br />Για το μέγα πρόβλημα του επανελέγχου για την άδεια οδήγησης ύστερα από τα εξήντα πέντε χρόνια, θεωρούμε ότι πρέπει να γίνεται πιο συστηματικά ο επανέλεγχος και γιατί όχι, να είναι πιο αυστηρός στην πράξη, για τις άδειες οδήγησης ύστερα από τα εξήντα πέντε χρόνια. <br />Για αυτούς τους λόγους ψηφίζουμε «παρών».</speech><speech by="#s90"><from>Καλαντζής Γεώργιος</from> Τον λόγο έχει ο κύριος Υπουργός για δύο λεπτά.</speech><speech by="#s226"><from> ΜΙΧΑΗΛ ΠΑΠΑΔΟΠΟΥΛΟΣ</from> Ευχαριστώ, κύριε Πρόεδρε.<br />Αυτό που ήθελα να πω είναι ότι η οδική ασφάλεια είναι ένα μείζον εθνικό και κοινωνικό θέμα. Σας είχα υποσχεθεί στην επιτροπή ότι θα σας ανακοινώσω την υπογραφή της διυπουργικής επιτροπής για την οδική ασφάλεια με πρόεδρο τον Πρωθυπουργό, αλλά και τη σύσταση του Εθνικού Συμβουλίου Οδικής Ασφάλειας για το οποίο έχει βγει και ΦΕΚ. <br />Θέλω να ξέρετε ότι όλη η προσπάθεια η οποία έγινε και διά μέσου της Ελληνικής Προεδρίας - όπου θα θυμίσω ότι το θέμα το οποίο βάλαμε στην Ελληνική Προεδρία ως θέμα του άτυπου συμβουλίου Υπουργών Μεταφορών ήταν η οδική ασφάλεια- είχε πολλές θετικές εξελίξεις. Και θέματα τα οποία πέρασαν στην Ελληνική Προεδρία αφορούν την οδική ασφάλεια, όπως είναι το ECOL και πολλά άλλα ζητήματα, αλλά κυρίως την αντιμετώπιση των φορτηγών των τρίτων χωρών τα οποία μπαίνουν στη χώρα ανεξέλεγκτα. <br />Ολοκληρώνοντας, λοιπόν, την Ελληνική Προεδρία, τα αποτελέσματα τα οποία πήραμε και βάσει του γεωστρατηγικού σχεδιασμού που υπάρχει για την Ελλάδα μέχρι το 2020 για τη μείωση των τροχαίων ατυχημάτων και των νεκρών από τροχαία ατυχήματα, νομίζω ότι ήταν μια πολύ θετική εξέλιξη.<br />Το σημερινό, λοιπόν, σχέδιο νόμου βοηθάει απόλυτα προς την κατεύθυνση αυτή. <br />Αναμφισβήτητα, κύριε Χαλβατζή, πιθανότατα να υπάρχουν και κενά και εκκρεμότητες. Νομίζω, όμως, ότι στην πλειοψηφία του είναι ένα ολοκληρωμένο σχέδιο νόμου που βοηθάει. Εδώ είμαστε και θα συνεχίσουμε και τη βελτίωση, εάν υπάρξει κάτι άλλο το οποίο θα εμφανιστεί.<br />Ευχαριστώ.</speech><speech by="#s90"><from>Καλαντζής Γεώργιος</from> Ευχαριστούμε πολύ.<br />Κηρύσσεται περαιωμένη η συζήτηση επί της αρχής των άρθρων και του συνόλου του σχεδίου νόμου του Υπουργείου Μεταφορών, Υποδομών και Δικτύων: «Α «Κύρωση των τροποποιήσεων: αα Της Σύμβασης για την οδική κυκλοφορία και της Ευρωπαϊκής Συμφωνίας που συμπληρώνει τη Σύμβαση, αβ Της Σύμβασης για την Οδική Σήμανση και Σηματοδότηση, της Ευρωπαϊκής Συμφωνίας που συμπληρώνει τη Σύμβαση και το Πρωτόκολλο για τις διαγραμμίσεις της οδού που συμπληρώνει την Ευρωπαϊκή Συμφωνία» και Β Κωδικοποίηση των διατάξεων των ως άνω Συμβάσεων σε ενιαίο κείμενο».<br />Ερωτάται το Σώμα: Γίνεται δεκτό το νομοσχέδιο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s289"><from> ΣΠΥΡΙΔΩΝ ΧΑΛΒΑΤΖΗΣ</from> Παρών.</speech><speech by="#s90"><from>Καλαντζής Γεώργιος</from> Συνεπώς το νομοσχέδιο του Υπουργείου Μεταφορών, Υποδομών και Δικτύων: «Α «Κύρωση των τροποποιήσεων: αα Της Σύμβασης για την οδική κυκλοφορία και της Ευρωπαϊκής Συμφωνίας που συμπληρώνει τη Σύμβαση, αβ Της Σύμβασης για την Οδική Σήμανση και Σηματοδότηση, της Ευρωπαϊκής Συμφωνίας που συμπληρώνει τη Σύμβαση και το Πρωτόκολλο για τις διαγραμμίσεις της οδού που συμπληρώνει την Ευρωπαϊκή Συμφωνία» και Β Κωδικοποίηση των διατάξεων των ως άνω Συμβάσεων σε ενιαίο κείμενο» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:<br /></speech><speech by="#s90"><from>Καλαντζής Γεώργιος</from> Μόνη συζήτηση επί της αρχής, των άρθρων και του συνόλου του σχεδίου νόμου: «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα»..<br />Το νομοσχέδιο ψηφίστηκε στη Διαρκή Επιτροπή κατά πλειοψηφία.<br />Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να πάρουν τον λόγο –όπως είπαμε και προηγουμένως- μόνον όσοι έχουν αντίρρηση επί της κύρωσης αυτής της συμφωνίας.<br />Πριν δώσω τον λόγο στους κυρίους συναδέλφους, ανακοινώνεται στο Σώμα ότι ο Πρόεδρος της Κοινοβουλευτικής Ομάδας του ΣΥΡΙΖΑ κ. Τσίπρας ορίζει ως Κοινοβουλευτικό Εκπρόσωπο τον συνάδελφο κ. Δημήτρη Κοδέλα. Ο Πρόεδρος των Ανεξαρτήτων Ελλήνων μας γνωστοποιεί ότι από την Κοινοβουλευτική Ομάδα των Ανεξαρτήτων Ελλήνων ορίζεται ως ειδικός αγορητής ο συμπατριώτης μας, Βουλευτής Έβρου κ. Ουζουνίδης. Και, τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης ορίζει ως ειδική αγορήτρια τη Βουλευτή κ. Μανωλάκου Διαμάντω.<br />Επιφυλάξεις έχουν διατυπώσει ο ΣΥΡΙΖΑ, οι Ανεξάρτητοι Έλληνες, η Χρυσή Αυγή και το Κομμουνιστικό Κόμμα Ελλάδας. <br />Τον λόγο έχει ο κ. Κοδέλας για πέντε λεπτά.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Υπουργέ, η Βουλή μετά τις ευρωεκλογές είναι μία διαφορετική Βουλή, καθώς η οριακή κυβερνητική πλειοψηφία, με βάση και το μπόνους των πενήντα εδρών, δεν είναι πλέον παρά μία μειοψηφία. Με αυτήν την έννοια είναι στην ημερήσια διάταξη η απαλλαγή αυτού του τόπου από αυτήν τη συγκυβέρνηση της καταστροφής, μια συγκυβέρνηση η οποία και στον αγροτικό χώρο, για τον οποίο είστε αρμόδιος, είχε και έχει καταστροφικές πολιτικές. Δεν είναι τυχαίο ότι αυτήν τη φορά το μήνυμα απέναντι στα κόμματα της συγκυβέρνησης ήρθε και ήταν ηχηρό και αδιαμφισβήτητο και από την περιφέρεια. Και αυτό δεν είναι άσχετο, πέραν των άλλων, και από τις πολιτικές που ακολουθείτε στον αγροτικό χώρο. <br />Σας κατηγορούμε, κύριε Υπουργέ, για εξαιρετική ανεπάρκεια, προχειρότητα και στήριξη μεγάλων συμφερόντων στον αγροτοδιατροφικό χώρο. Και επειδή απορείτε, να πω κατ’ αρχάς ότι αυτά που θα πω είναι άσχετα με τη σύμβαση, αλλά παίρνω την ευκαιρία επειδή είστε παρών, ενώ δεν ήσασταν σε προηγούμενες συνεδριάσεις που με μορφή τροπολογίας επιχειρήσατε να περάσετε νομοθετικές ρυθμίσεις για εξαιρετικά σημαντικά θέματα. Και επειδή είναι θέματα που καίνε τον αγροτικό κόσμο, θα μιλήσω, λοιπόν, και για κάποια θέματα για τον αγροτικό κόσμο και όχι επί του θέματος των συμβάσεων.<br />Ξεκινάω με το πρώτο θέμα που απασχολεί αυτήν την περίοδο πάρα πολλούς αγρότες και που φανερώνει ότι η εκποίηση της Αγροτικής Τράπεζας ήταν το πρώτο επεισόδιο ενός έργου που αφορά την πλήρη εκποίηση της αγροτικής οικονομίας στις ιδιωτικές τράπεζες και ειδικά στην Τράπεζα Πειραιώς. Μιλάω για το θέμα του ΟΣΔΕ, το οποίο μετατράπηκε σε ένα νέο χαράτσι για τους παραγωγούς. Οι παραγωγοί όλης της χώρας είναι οργισμένοι αυτήν την περίοδο με τις διαδικασίες και τα κόστη που αφορούν την ενιαία αίτηση ενίσχυσης που, πέραν των άλλων βέβαια, πέραν του οικονομικού κόστους που προστίθεται στα τεράστια κόστη παραγωγής που έχουν αυξηθεί και στα χαράτσια που έχετε επιβάλει σε χωράφια, σπίτια, παντού αφορά και την εκχώρηση και αυτού του τομέα, του ΟΣΔΕ, του πληροφοριακού συστήματος στο «GΑΙΑ ΕΠΙΧΕΙΡΕΙΝ», δηλαδή Τράπεζα Πειραιώς, ΠΑΣΕΓΕΣ, «ΝΙΟΥΡΟΠΑΜΠΛΙΚ». Και για πολλούς μικρούς αγρότες και παραγωγούς το κόστος αυτό φτάνει περίπου ακόμη και το ύψος των επιδοτήσεων που δικαιούνται. Δηλαδή, ό,τι παίρνουν ή ό,τι δικαιούνται το επιστρέφουν μέσα από τα κόστη του ΟΣΔΕ. Η διαδικασία για δωρεάν, μέσω του online συστήματος καταχώρισης αίτησης προφανώς υπονομεύτηκε, δεν προωθήθηκε από το Υπουργείο. Ήταν πολύ λίγος ο χρόνος. Εξαιρούνται ούτως ή άλλως σημαντικές κατηγορίες αγροτών και ειδικά κτηνοτρόφων. Επομένως μιλάμε για ένα νέο δυσβάσταχτο χαράτσι με μόνιμα χαρακτηριστικά για τους αγρότες.<br />Ο ΣΥΡΙΖΑ, επειδή δεν περιμένουμε κάτι παραπάνω από εσάς, δεσμεύεται για την ακύρωση κάθε μεθόδευσης και τη διερεύνηση πάσης φύσης ευθυνών για το νέο αυτό σκάνδαλο στον αγροτικό χώρο. Επίσης, δεσμεύεται για την εφαρμογή ενός αξιόπιστου, διαφανούς και λειτουργικού ΟΣΔΕ μέσα από την αξιοποίηση των υπηρεσιών και των δομών του ΟΠΕΚΕΠΕ και του Υπουργείου που θα είναι δωρεάν για όλους τους αγρότες και κτηνοτρόφους. <br />Έρχομαι σε ένα δεύτερο ζήτημα, ως τίτλο.<br />Κύριε Υπουργέ, υπάρχει τεράστιο πρόβλημα με τον ΕΛΓΑ. Ήδη δώσατε μια παράταση, γιατί πολλοί αγρότες και κτηνοτρόφοι αδυνατούν να πληρώσουν τις εισφορές στον ΕΛΓΑ. Όμως, το σημαντικότερο δεν είναι ότι πολλοί αγρότες δεν μπορούν να εκπληρώσουν τις ασφαλιστικές υποχρεώσεις, αλλά ότι ο ΕΛΓΑ μετατρέπεται σε έναν αναξιόπιστο φορέα, χάνεται η εμπιστοσύνη του κόσμου στον ΕΛΓΑ. Αυτό είναι το σημαντικότερο ζήτημα που θα έπρεπε μέσα από μεγάλες τομές και αλλαγές να αποκατασταθεί, αλλά δεν φαίνεται να έχετε αυτήν την πρόθεση.<br />Το τρίτο ζήτημα έχει να κάνει με το ρεσιτάλ μεθοδεύσεων πριν τις ευρωεκλογές και αφορά δύο τροπολογίες. Η μία ψηφίστηκε, η άλλη ήρθε στη Βουλή αλλά δεν τέθηκε σε ψηφοφορία. Η πρώτη είναι για τους βοσκοτόπους με εξαιρετική προχειρότητα και κίνδυνο για τις ενισχύσεις των κτηνοτρόφων, τις οποίες ενισχύσεις υποτίθεται ότι με αυτήν την τροπολογία έρχεστε να σώσετε και να μη φάμε πρόστιμα και να μπορέσουν την επόμενη προγραμματική περίοδο να υπάρχουν οι βοσκότοποι που απαιτούνται για να ενισχυθούν οι Έλληνες κτηνοτρόφοι. Και με κίνδυνο να κριθεί αντισυνταγματική, ακριβώς διότι δεν υπήρξε καμμία διαβούλευση και είναι εξαιρετικής προχειρότητας, έχετε τουλάχιστον αυτήν τη στιγμή την υποχρέωση –και σας καλούμε- να την φέρετε στην Επιτροπή Παραγωγής και Εμπορίου, να συζητηθούν όλες οι πλευρές αυτού του μεγάλου ζητήματος καθώς υπάρχουν αντιδράσεις και σοβαρές ενστάσεις από πολλές πλευρές.<br />Και επειδή είναι τόσο σημαντικό ζήτημα που αφορά τους πόρους για την κτηνοτροφία για την επόμενη πενταετία, θα πρέπει να δούμε το συγκεκριμένο θέμα με μεγαλύτερη σοβαρότητα, επιστημονικότητα και δεν μπορεί να περάσει έτσι όπως το φέρατε εσείς. Νομίζω ότι υποχρεούστε να το φέρετε στην Επιτροπή Παραγωγής και Εμπορίου.<br /><br />Τελειώνοντας θα ήθελα να πω όσον αφορά τους συνεταιρισμούς ότι φέρατε μία τροπολογία την οποία στη συνέχεια την αποσύρατε και δώσαμε ξανά παράταση σε ένα ζήτημα που σέρνεται εδώ και πολλά χρόνια και όπου απαιτείται άμεσα να δοθεί η λύση. <br />Η χώρα έχει μείνει ουσιαστικά χωρίς πλαίσιο για τους συνεταιρισμούς στην πιο κρίσιμη και δύσκολη στιγμή για τον αγροτικό χώρο και αυτό είναι ένα από τα «επιτεύγματα» τόσο της προηγούμενης κυβέρνησης όσο και της δικής σας θητείας στο Υπουργείο. Επομένως θέλουμε μία απάντηση στο εάν θα συνεχίσουμε με τροπολογίες της τελευταίας στιγμής ή εάν σχεδιάζετε να φέρετε έναν νόμο σε σχέση με τους συνεταιρισμούς, στον οποίο να συζητήσουμε ουσιαστικά πώς μπορεί να διαμορφωθεί ένα πλαίσιο οργάνωσης των παραγωγών, το οποίο θα αυξήσει τη διαπραγματευτική τους δύναμη και την οργάνωσή τους μέσα στο νέο πλαίσιο που υπάρχει για τη χώρα.<br /><br />Τελειώνω, κύριε Πρόεδρε.<br />Είμαστε δύο μήνες πριν από την κατάθεση της ελληνικής πρότασης όσον αφορά τη νέα Κοινή Αγροτική Πολιτική. Πριν από λίγες εβδομάδες συναντηθήκαμε σε συνεδρίαση της Επιτροπής Παραγωγής και Εμπορίου, όπου υποτίθεται ότι θα μας ενημερώνατε για τα δικά σας σχέδια για την κατανομή των ενισχύσεων, ωστόσο δεν ακούσαμε τίποτα εκεί.<br />Κύριε Υπουργέ, πότε θα μας ενημερώσετε; Πότε θα γίνει η διαβούλευση; Πότε θα ξέρει ο αγροτικός κόσμος ποια είναι τα σχέδια του Υπουργείου; Νομίζω ότι είναι φανερό πως η πολιτική σας έχει ως βασικό στόχο την εκχώρηση του αγροτοδιατροφικού τομέα σε μεγάλα συμφέροντα. Η πολιτική σας είναι πολύ μακριά απ’ αυτό που έχει ανάγκη ο τόπος, που είναι η παραγωγική ανασυγκρότηση ειδικά στον πρωτογενή τομέα, η αξιοποίηση των δυνατοτήτων του και η ενίσχυση των μικρών και μικρομεσαίων παραγωγών και κτηνοτρόφων. Μέχρι να φύγετε -που δεν θα αργήσει αυτή η στιγμή- φροντίστε τουλάχιστον κάποια ζητήματα να μην κινηθούν με τον χειρότερο τρόπο και τις χειρότερες συνέπειες για την ελληνική γεωργία και τους Έλληνες αγρότες και κτηνοτρόφους.</speech><speech by="#s90"><from>Καλαντζής Γεώργιος</from> Πιστεύω να καταλάβατε ότι, επειδή είστε και νέος και καινούργιος Βουλευτής, κατά παραχώρηση του Προεδρείου μιλήσατε παραπάνω. Μιλήσατε βέβαια για αγροτικά θέματα, αλλά…</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Ευχαριστώ πολύ, αλλά δεν συναντάμε συχνά…</speech><speech by="#s90"><from>Καλαντζής Γεώργιος</from> Καταλάβατε ότι αυτό για παλαιότερους δεν ισχύει.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Είναι θέματα σημερινά, δεν μπορούν να απαντηθούν αύριο.</speech><speech by="#s90"><from>Καλαντζής Γεώργιος</from> Τον λόγο έχει ο κ. Ουζουνίδης από τους Ανεξάρτητους Έλληνες.</speech><speech by="#s217"><from> ΜΑΡΙΝΟΣ ΟΥΖΟΥΝΙΔΗΣ</from> Ευχαριστώ, κύριε Πρόεδρε.<br />Κύριοι Υπουργοί, σε ό,τι αφορά το σχέδιο νόμου σε κάποιο σημείο η αιτιολογική έκθεση γράφει: Με το υπό κύρωση μνημόνιο επιδιώκεται η δημιουργία ευνοϊκών όρων για την ανάπτυξη επωφελούς συνεργασίας μεταξύ των δύο μερών –μεταξύ της Ρουμανίας δηλαδή και της Ελλάδας- στους τομείς της γεωργίας, της βιομηχανίας και της επεξεργασίας τροφίμων βάσει της αρχής της ισότητας και του αμοιβαίου σεβασμού. <br />Κύριε Πρόεδρε, χαίρομαι πραγματικά και έχω καλή διάθεση, όταν είστε εσείς εδώ, διότι γνωρίζετε την όλη κατάσταση. Μεταξύ Ελλάδας και Ρουμανίας υπάρχει αλληλοσεβασμός. Μεταξύ Ελλάδος και Βουλγαρίας, αλλά περισσότερο μεταξύ Ελλάδος και Τουρκίας δεν υπάρχει κανένας σεβασμός από την πλευρά της Τουρκίας προς την Ελλάδα. <br />Είναι εδώ οι δύο Υπουργοί και ο Υπουργός Δικαιοσύνης. Κύριε Υπουργέ της Δικαιοσύνης, η περιοχή του Έβρου –θα σας το πω, για να σας ταρακουνήσω και εδώ είναι και εκπρόσωποι των κομμάτων- έχει εξελιχθεί σε ξέφραγο αμπέλι εις βάρος των Ελλήνων πολιτών που ζούμε στην Ελλάδα. <br /><br />Όταν σας μιλώ, καλά θα κάνετε λίγο να προσέχετε. Έτσι και αλλιώς, δεν έχετε εικόνα εκτός Αθηνών για το ποια είναι η άλλη Ελλάδα, ακούστε μας, λοιπόν, λίγο προσεκτικά. <br />Κατ’ επανάληψη έχουμε αναφερθεί και καταγγείλει ότι λειτουργούν εις βάρος των κατοίκων της Θράκης και τηςβ Ελλάδος διάφοροι «Έλληνες» -εντός ή εκτός εισαγωγικών- που δεν θέλουν το καλό της Ελλάδος. <br />Κι εδώ, μιας και μιλάτε για τους νόμους αμοιβαίου σεβασμού, θα τους στείλετε ένα μήνυμα. Δεν μπορεί, κύριοι, να τους έχουμε στη Βουλή των Ελλήνων, δεν μπορεί να τους έχετε πάρει στα κόμματά σας και να δημιουργούν προβλήματα στους Έλληνες κατοίκους της Θράκης. <br />Έχω εδώ, λοιπόν, να καταθέσω στα Πρακτικά πάρα πολλές δημοσιεύσεις της τοπικής εφημερίδας του Έβρου, της εφημερίδας «ΕΛΕΥΘΕΡΗ ΘΡΑΚΗ». Έχω να καταθέσω στα Πρακτικά δημοσίευμα από την εφημερίδα «ΔΗΜΟΚΡΑΤΙΑ», της Τρίτης 27 Μαΐου, που αναφέρεται σε κάποιο πούλμαν με το οποίο έφερναν από την Άγκυρα οπαδούς για το DEB. <br />Με την ευκαιρία, κύριε Τσαυτάρη, θα ήθελα να πω ότι η ασθένεια της ευλογιάς, απ’ ό,τι λένε, από εκεί ήρθε, από την πλευρά της Άγκυρας. Και επειδή υποσχεθήκατε στους ανθρώπους πέντε πράγματα και δεν τηρήσατε ούτε ένα, σε όλη την ανατολική Μακεδονία και Θράκη στείλτε εκεί τα επιτελεία σας να ασχοληθούν με το θέμα. Παρουσιάστηκε ξανά εκεί το θέμα της ασθένειας των ζώων. Τι θα γίνουν οι κτηνοτρόφοι; Όλα θα τα θανατώσουν; <br />Την ανεργία την έχετε φτάσει στα δύο εκατομμύρια. Αυτούς που δεν πληρώνουν τα ασφαλιστικά τους ταμεία σε άλλα δύο εκατομμύρια. Τους αγρότες τους έχετε διαλύσει. Μπαινοβγαίνει η σάρα και η μάρα από τα τουρκικά σύνορα προς την Ελλάδα και από τα βουλγαρικά τα ίδια. Πότε επιτέλους θα στείλετε τα επιτελεία σας; <br />Τα καταθέτω όλα αυτά στα Πρακτικά. <br /><br />Από εκεί και ύστερα, εάν συνεχίσουν οι κύριοι αυτοί, που τους έχει στείλει ο ελληνικός λαός, και σας εκπροσωπούν…Η Νέα Δημοκρατία αυτή τη στιγμή δεν έχει κανέναν Βουλευτή, Έλληνα, έχει ο ΣΥΡΙΖΑ, έχει το Πανελλήνιο Σοσιαλιστικό Κίνημα, ας τους χαίρονται! Αλλά η κατάσταση εκεί πάνω έχει φτάσει στα όριά της. Εμείς έχουμε επενδύσει, γεννηθήκαμε και μεγαλώσαμε εκεί, πήγαμε σπουδάσαμε, επενδύσαμε λεφτά, όνειρα, και έρχεται τώρα ο κάθε καραγκιόζης εκεί πέρα να μας εξηγήσει για το DEB! <br />Πείτε μου εσείς, ξέρετε, κύριε, τι είναι το DEB; Βγαίνουν και τα κόμματα και μας λανσάρουν την τουρκική γλώσσα! Θα μάθουμε και τα τουρκικά εμείς τώρα! Αντί να μάθουν αυτοί τα ελληνικά, θα μάθουμε εμείς τα τουρκικά! Να τους χαίρεστε!<br />Σας ευχαριστώ πολύ, κύριε Πρόεδρε.</speech><speech by="#s90"><from>Καλαντζής Γεώργιος</from> Κι εγώ ευχαριστώ.<br />Τον λόγο έχει η κ. Διαμάντω Μανωλάκου από το Κομμουνιστικό Κόμμα Ελλάδας.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Η συμφωνία Ελλάδας-Ρουμανίας στον γεωργικό τομέα είναι γενική, είναι αόριστη, είναι ασαφής -και θα έλεγα- και προβληματική. Δεν κατανοούμε τα πεδία συνεργασίας που αναφέρει, γιατί και οι δύο χώρες είναι στην Ευρωπαϊκή Ένωση, υλοποιούν και εφαρμόζουν την Κοινή Γεωργική Πολιτική, που συμπεριλαμβάνει τέτοιες μορφές συνεργασίας και δεν τις απαγορεύει. <br />Εμείς, βεβαίως, ως κόμμα διαφωνούμε και με την Ευρωπαϊκή Ένωση, γιατί ενισχύει τα συμφέροντα και την εξουσία των μονοπωλίων σε βάρος των λαών, όπως και με την Κοινή Αγροτική Πολιτική, γιατί ενισχύει τις μεγάλες καπιταλιστικές αγροτικές εκμεταλλεύσεις και καταστρέφει και περιθωριοποιεί τις μικρομεσαίες. Εξάλλου το βιώνουμε και στην Ελλάδα. Τα κόμματα του ευρωμονόδρομου δεν άνοιξαν αντιπαράθεση στις Ευρωεκλογές -και μιλάω για τους δύο μονομάχους- γιατί δεν τους συνέφερε να αποδειχθεί η κοινή συμπόρευση στη στρατηγική της Ευρωπαϊκής Ένωσης και των επιπτώσεων στη χώρα και στον λαό μας.<br />Συνεπώς εμείς δεν κατανοούμε γιατί χρειάζεται ένα τέτοιο μνημόνιο συνεργασίας, όταν μάλιστα υπάρχει και η ενιαία εσωτερική αγορά. Δεν υπάρχουν εμπόδια, δεν υπάρχουν περιορισμοί, δεν υπάρχουν σύνορα στη μεταφορά εμπορευμάτων, κεφαλαίων, υπηρεσιών, για να κερδοφορεί, βέβαια, άμεσα, γρήγορα το μονοπώλιο και οι μεγάλες επιχειρήσεις.<br />Ωστόσο, η αναφορά συνεργασίας στον τομέα βιομηχανίας επεξεργασίας τροφίμων, κατά τη γνώμη μας έχει εξήγηση. Παραδείγματος χάριν, στη Ρουμανία υπάρχουν μεγάλες εταιρείες από την Ελλάδα, μία με αλλαντικά, με εκατό τόνους παραγωγή ημερησίως –μιλάω για την εταιρεία «ΥΦΑΝΤΗΣ»- και μία άλλη με γαλακτοκομικά προϊόντα, που έχει ένα πολύ μεγάλο τεχνολογικά εργοστάσιο, ύψους επένδυσης 70 εκατομμυρίων ευρώ. Είναι της «ΤΥΡΑΣ» του ομίλου Σαράντη, που είναι μεγάλος επιχειρηματικός όμιλος. Γιατί; Διότι η Ρουμανία έχει ειδικό καθεστώς συνεργασίας με τη Ρωσία, αφού είναι η μοναδική χώρα στην Ευρωπαϊκή Ένωση που εξάγει στη Ρωσία, χωρίς δασμούς και άλλα εμπόδια. Και γι’ αυτό αρκετές επιχειρήσεις κατασκευάζουν εργοστάσια στη Ρουμανία. Αυτό σημαίνει ότι αυτές οι μεγαλοεταιρείες αγοράζουν την πρώτη ύλη, δηλαδή γάλα, κρέας και άλλα, από τη Ρουμανία. Συνεπώς αδυνατίζει η αγορά της πρώτης ύλης από την Ελλάδα. Ταυτόχρονα ο αγροτικός κόσμος βράζει στην κυριολεξία. <br />Κύριε Υπουργέ, έχουμε καταθέσει ερώτηση εδώ και δύο εβδομάδες για τον ΟΣΔΕ. Μιλάμε για νέο χαράτσι, στην κυριολεξία βαρύ και ασήκωτο. Δεν μας έχετε απαντήσει και αναμένουμε μέσα και από τη σημερινή συζήτηση να έχουμε μία απάντηση. <br />Σε ό,τι αφορά τον τομέα συνεργασίας με τη Ρουμανία στην έρευνα, το οξυμμένο πρόβλημα που υπάρχει είναι με το Εθνικό Ίδρυμα Αγροτικής Έρευνας. Μιλάω για το ΕΘΙΑΓΕ, το οποίο το κατονομάζετε στο μνημόνιο ότι θα είναι ο κύριος φορέας συνεργασίας με τη Ρουμανία. Εμείς εκφράζουμε την εξής απορία: Το ΕΘΙΑΓΕ συρρικνώνεται. Απορούμε, λοιπόν, τι συνεργασία θα κάνετε. Ήδη το ΕΘΙΑΓΕ έχει συγχωνευθεί με τον ΕΛΟΓΑΚ, ΟΠΕΓΕΠ, το ΓΕΟΠΑ, τον ΟΓΕΕΚΑ –«ΔΗΜΗΤΡΑ» κάτω από το όνομα ΕΛΓΟ και μάλιστα μετά από δυόμισι χρόνια οι εργαζόμενοι και οι αρμοδιότητές του βρίσκονται στην κυριολεξία «στον αέρα». Ενώ ο προϋπολογισμός από την κρατική χρηματοδότηση μειώνεται, οι υπηρεσίες υπολειτουργούν.<br /> Με την ευκαιρία, εμείς θα καταθέσουμε για τα Πρακτικά πρόσφατη επιστολή, με ημερομηνία 13 του Μάη, από την Ένωση Ερευνητών του ΕΘΙΑΓΕ -σας την έχουν στείλει και σας- με αφορμή τα προβλήματα που προκύπτουν, ακόμα και από τον τρόπο πρόσληψης εκατό νέων ερευνητών, όπου μεταξύ των άλλων αναφέρει ότι καταργούνται ινστιτούτα, σταθμοί, ενοποιούνται μονάδες ή μεταφέρονται, χωρίς να διασφαλίζεται η διεπιστημονική προσέγγιση. Τι συνεργασία, λοιπόν, προωθείτε; <br />Τέλος, σε ό,τι αφορά τη βιολογική γεωργία: Εμείς βλέπουμε ότι ένας μεγάλος επιχειρηματικός όμιλος αγόρασε πρόσφατα εξήντα χιλιάδες στρέμματα στη Ρουμανία και από ό,τι λέγεται, κυρίως για βιολογικά προϊόντα, με χαμηλό εργασιακό κόστος, αφού η Ρουμανία είναι μία μεγάλη χώρα με σημαντικό αγροτικό τομέα, διασχίζεται από τον Δούναβη και πάνω από το 60% των εκτάσεών της είναι αρδευόμενες. Οι καπιταλιστές, λοιπόν, έχουν να κερδίσουν αρκετά και από την εκμετάλλευση της χώρας και των ανθρώπων της.<br />Εμείς δεν θα ψηφίσουμε τη γενική και αόριστη αυτή Συμφωνία. Θα εκφραστούμε με το «παρών». <br /></speech><speech by="#s90"><from>Καλαντζής Γεώργιος</from> Προτού δώσω τον λόγο στον κύριο Υπουργό, θέλω να ρωτήσω τον κ. Ουζουνίδη τι ψηφίζουν οι Ανεξάρτητοι Έλληνες.</speech><speech by="#s217"><from> ΜΑΡΙΝΟΣ ΟΥΖΟΥΝΙΔΗΣ</from> Θα ψηφίσουμε «ναι».</speech><speech by="#s90"><from>Καλαντζής Γεώργιος</from> Μάλιστα.<br />Ο κύριος Υπουργός έχει τον λόγο.<br />ΑΘΑΝΑΣΙΟΣ ΤΣΑΥΤΑΡΗΣ : Ευχαριστώ πολύ, κύριε Πρόεδρε. <br />Κυρίες και κύριοι Βουλευτές συζητάμε σήμερα μία σημαντική συμφωνία με ένα πολύ μεγάλο κράτος –γεωργικά μεγάλο κράτος- όπως είναι η Ρουμανία.<br />Έχουμε μία εξαιρετική και πολύ ευρεία συνεργασία με τον συνάδελφο Υπουργό Γεωργίας της Ρουμανίας όντας και οι δύο Υπουργοί κρατών της Ανατολικής Ευρώπης και ιδιαίτερα των Βαλκανίων, με παρόμοια εδαφοκλιματικά συστήματα. <br />Όπως είδατε -και αναφέρθηκε- η συνεργασία περισσότερο αφορά τους τομείς της έρευνας, της τεχνολογίας, της πιστοποίησης των γεωργικών προϊόντων και των τροφίμων. Όπως είχα την ευκαιρία να σας πω και στην επιτροπή, ο ίδιος και ως επιστήμονας είχα συνεργασία με τα αντίστοιχα τέτοια ινστιτούτα τους, διότι ενδιαφέρονται για τις εμπειρίες που έχει η χώρα μας σε αυτούς τους τομείς. Σας ανέφερα και παράδειγμα. <br />Ενδιαφέρονται πολύ να δουν την ιχνηλασιμότητα των τροφίμων –μιλώ τώρα ως επιστήμονας- όπου με βάση το DNA μπορεί κανείς να παρακολουθεί από πού παράγεται και πώς παράγεται ένα τρόφιμο.<br />Επίσης, τους ενδιαφέρει πάρα πολύ η εμπειρία που έχει η χώρα στην πιστοποίηση των γεωργικών προϊόντων. Όπως γνωρίζετε, η χώρα μας πρόσφατα -και μάλιστα στην περίοδο της Προεδρίας μας- γιόρτασε την πιστοποίηση του εκατοστού γεωργικού προϊόντος του τόπου μας με τα συστήματα ποιότητας ΠΟΠ και ΠΓΕ και τώρα τα συστήματα της βιολογικής γεωργίας. Ενδιαφέρονται να μάθουν οι άνθρωποι πώς μπορεί και αυτοί να αξιοποιήσουν αυτούς τους μηχανισμούς πιστοποίησης της ποιότητας γιατί είναι ένα σημαντικό αγαθό στην προώθηση των προϊόντων τους.<br />Επίσης, σας είπα σε ό,τι αφορά το κομμάτι της έρευνας με το Ινστιτούτο Σιτηρών ότι η ανταλλαγή γενετικού υλικού -ιδιαίτερα στο κομμάτι που αφορά τις αντοχές στις αρρώστιες στα μαλακά σιτάρια- είναι ένα πρόγραμμα που «τρέχει» χρόνια και θα υποστηριχθεί. Η Ρουμανία με τις μεγάλες βροχοπτώσεις έχει αρκετές ποικιλίες που είναι ανθεκτικές στους μύκητες, ενώ αντιθέτως εμείς έχουμε αρκετές ποικιλίες που είναι ανθεκτικές στην ξηρασία, κάτι που δειλά-δειλά διαφαίνεται τώρα με τις επερχόμενες κλιματικές αλλαγές να επικρατεί και σε αυτά τα μέρη. Τι πιο καλό, λοιπόν, από το να ανταλλάξουν υλικά, να κάνουν διασταυρώσεις και να μπορούν να βελτιώσουν έτσι αμφότερες οι πλευρές τα υλικά τους προς αμοιβαίο όφελος; <br />Άρα πιστεύω ότι είναι μια καλή βάση για συνεργασία μεταξύ των δύο χωρών. Όλα τα άλλα που είπατε τα καταλαβαίνω και θα μου επιτρέψετε για ένα – δύο λεπτά να απαντήσω, αλλά σας ζητώ να υποστηρίξετε τη συνεργασία αυτή, διότι είναι προς όφελος και των δύο χωρών. <br />Για ορισμένα θέματα που θίχτηκαν, όπως ας πούμε το ότι ζήτησαν βοήθεια αυτοί οι άνθρωποι, θα ήθελα να πω το εξής: Η χώρα μας παρά τις δυσκολίες είναι πρωτοπόρος στο κομμάτι της βιολογικής παραγωγής σε διάφορες κατηγορίες παραγωγικών συστημάτων. Ζήτησαν, λοιπόν, βοήθεια για το πώς και αυτοί θα μπορούσαν να μετατρέψουν αρκετά συστήματά τους ακολουθώντας αυτό το νέο πρότυπο παραγωγής, μιας και είναι αυτό που ζητάει η κατανάλωση διεθνώς, η ευρωπαϊκή κατανάλωση αλλά και η ντόπια κατανάλωση.<br />Θίξατε με την ευκαιρία μια σειρά θεμάτων, τα οποία κατά κόρον έχουμε συζητήσει εδώ. Αντιλαμβάνομαι ότι δεν μπορούμε μέσα σε ένα δίλεπτο να θίξουμε όλα τα θέματα της γεωργικής πολιτικής. Κάνατε μία επερώτηση σαν κόμμα, κύριε Κοδέλα, και τα συζητήσαμε επί ώρες εδώ. Στο δεκαπενθήμερο που πέρασε ξέρετε ότι δεν κατατίθενται νομοσχέδια. Όμως -όπως σας είχα πει- το νομοσχέδιο για τις υδατοκαλλιέργειες έχει ήδη υπογραφεί από όλους τους Βουλευτές και δεν μπορούσαμε να το καταθέσουμε, διότι ήταν κλειστή η Βουλή. Έχει, όμως, κατατεθεί και σήμερα – αύριο θα αρχίσει η συζήτησή του στην Επιτροπή Παραγωγής και Εμπορίου.<br />Πιστεύω ότι το ίδιο θα γίνει και με τη διαβούλευση που έχει μπει αυτήν τη στιγμή για το κομμάτι του ΕΛΓΟ-«ΔΗΜΗΤΡΑ» και αφορά την έρευνα, την τεχνολογία και την καινοτομία.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τι λέτε τώρα;</speech><speech by="#s90"><from>Καλαντζής Γεώργιος</from> Σας παρακαλώ, κύριοι συνάδελφοι.<br />ΑΘΑΝΑΣΙΟΣ ΤΣΑΥΤΑΡΗΣ : Επίσης, είπατε κάποια πράγματα και σας άκουσα με προσοχή.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τι ακούσατε; Με τροπολογία Βουλευτών κάνατε ένα νομοσχέδιο δεκτό.</speech><speech by="#s90"><from>Καλαντζής Γεώργιος</from> Κύριε Λαφαζάνη, γιατί τώρα γίνεται αυτό; Υπάρχει λόγος τώρα; Μα, δεν λέει κάτι το ιδιαίτερο.<br />ΑΘΑΝΑΣΙΟΣ ΤΣΑΥΤΑΡΗΣ : Θα σας απαντήσω, γιατί είπε ο κ. Κοδέλας -που ορίστηκε εκπρόσωπος σήμερα για το συγκεκριμένο θέμα- πόσο χάλια πήγε η Κυβέρνηση και πόσο μας καταψήφισαν οι αγρότες. Μάλλον, δεν διαβάζετε καλά τα αποτελέσματα, κύριε Κοδέλα.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Καλά πάτε!<br />ΑΘΑΝΑΣΙΟΣ ΤΣΑΥΤΑΡΗΣ : Πείτε μου σε ποιες περιφέρειες πήγε ο ΣΥΡΙΖΑ στη δεύτερη κατανομή των περιφερειακών εκλογών και πόσες από τις μεγάλες τελικές αγροτικές περιφέρειες του τόπου μας κέρδισε; Πείτε, επίσης, τους μεγάλους δήμους που κερδίσατε στην περιφέρεια.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Τις ευρωεκλογές τις έχετε υπ’ όψιν σας; <br />ΑΘΑΝΑΣΙΟΣ ΤΣΑΥΤΑΡΗΣ : Επομένως ή δεν ξέρετε να διαβάζετε τα αποτελέσματα των εκλογών ή δεν θέλετε να καταλάβετε ότι η περιφέρεια στηρίζει τις προσπάθειές μας και νομίζω ότι τα προβλήματά τους θα τα αντιμετωπίσουμε όσο το δυνατόν καλύτερα. <br />Κύριε Ουζουνίδη ό,τι υποστηρίξαμε και υποσχεθήκαμε ότι θα κάνουμε για την ευλογιά, το κάναμε. Έχουμε αποζημιώσει όλους τους κτηνοτρόφους που έπρεπε να αποζημιωθούν για την απόσυρση του ζωικού κεφαλαίου τους. Και έχουμε αποζημιώσει και όλους τους κτηνοτρόφους που δεν έχασαν ζωικό κεφάλαιο, αλλά χρειάστηκε να το κλείσουν, για να μην εκτεθεί το ζωικό τους κεφάλαιο στην ευλογιά, άρα δεν μπορούσαν να βοσκήσουν στα βοσκοτόπια για την απόκτηση των ζωοτροφών – και μάλιστα, με περισσότερα κονδύλια από όσα είχαμε προϋπολογίσει αρχικά. Δεν έμεινε κανένας απλήρωτος! Αν υπάρχει κάποιος, να μου το πείτε, για να το λύσουμε το πρόβλημα αύριο.<br />Σας ευχαριστώ πολύ.</speech><speech by="#s90"><from>Καλαντζής Γεώργιος</from> Κι εμείς ευχαριστούμε.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Κύριε Πρόεδρε, μπορώ να έχω τον λόγο, σας παρακαλώ; Μία φράση θα πω μόνο.</speech><speech by="#s90"><from>Καλαντζής Γεώργιος</from> Παρακαλώ.</speech><speech by="#s124"><from> ΔΗΜΗΤΡΙΟΣ ΚΟΔΕΛΑΣ</from> Ο κύριος Υπουργός δεν απάντησε σε τίποτα από όσα του έθεσα. Πέταξε την μπάλα στην εξέδρα! Στον νομό μου τα κυβερνητικά κόμματα έχασαν έντεκα χιλιάδες ψηφοφόρους στην κάλπη των Ευρωεκλογών. Το μήνυμα δεν το πήρατε. Νομίζω ότι οι υπόλοιποι που σας ψήφισαν το πήραν το μήνυμα και θα πράξουν δεόντως στις επόμενες εκλογές.</speech><speech by="#s90"><from>Καλαντζής Γεώργιος</from> Ολοκληρώθηκε η συζήτηση του σχεδίου νόμου του Υπουργείου Αγροτικής Ανάπτυξης και Τροφίμων…</speech><speech by="#s217"><from> ΜΑΡΙΝΟΣ ΟΥΖΟΥΝΙΔΗΣ</from> Κύριε Πρόεδρε, υποσχέθηκε ο κύριος Υπουργός ότι θα πάρουν 10 ευρώ ανά ζώο και πήραν 6,30 ευρώ και πολλοί είναι απλήρωτοι ακόμα! Θα φέρω και τα ονόματα.</speech><speech by="#s90"><from>Καλαντζής Γεώργιος</from> Ζήτησε ο Υπουργός να του δώσετε τα ονόματα.<br />ΑΘΑΝΑΣΙΟΣ ΤΣΑΥΤΑΡΗΣ : Δεν είναι ακριβές αυτό!</speech><speech by="#s90"><from>Καλαντζής Γεώργιος</from> Είπε ότι θα σας τα φέρει.<br />ΑΘΑΝΑΣΙΟΣ ΤΣΑΥΤΑΡΗΣ : Πήραν 6 ευρώ προκαταβολή και είπαμε ότι θα πάρουν τα υπόλοιπα 4 ευρώ, τα οποία και πήραν εγκαίρως!</speech><speech by="#s90"><from>Καλαντζής Γεώργιος</from> Εντάξει, αυτό ρώτησε ο κύριος συνάδελφος. Σας ευχαριστούμε πολύ, κύριε Υπουργέ.<br />Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα».<br />Ερωτάται το Σώμα: Γίνεται δεκτό το νομοσχέδιο;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s172"><from> ΔΙΑΜΑΝΤΩ ΜΑΝΩΛΑΚΟΥ</from> Παρών.</speech><speech by="#s90"><from>Καλαντζής Γεώργιος</from> Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:<br /></speech><speech by="#s90"><from>Καλαντζής Γεώργιος</from> Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>Καλαντζής Γεώργιος</from> Το Σώμα παρέσχε τη ζητηθείσα εξουσιοδότηση.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Αγροτικής Ανάπτυξης και Τροφίμων, Οικονομικών, Εθνικής Άμυνας, Εσωτερικών, Πολιτισμού και Αθλητισμού, Περιβάλλοντος, Ενέργειας και Κλιματικής Αλλαγής, Δημόσιας Τάξης και Προστασίας του Πολίτη, και Ναυτιλίας και Αιγαίου, κατέθεσαν σχέδιο νόμου «Ανάπτυξη Υδατοκαλλιεργειών».<br />Επίσης, ο Υπουργός Παιδείας και Θρησκευμάτων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Πολιτισμού και Αθλητισμού και Επικρατείας, κατέθεσαν σχέδιο νόμου «Κύρωση της Συμφωνίας Συνεργασίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας στους τομείς Πολιτισμού, Εκπαίδευσης, Επιστημών, Αθλητισμού, Νεολαίας και Μέσων Ενημέρωσης».<br />Παραπέμπονται στις αρμόδιες Διαρκείς Επιτροπές.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθήτριες και μαθητές και τρεις εκπαιδευτικοί-συνοδοί τους από το 3ο Δημοτικό Σχολείο Αθήνας και από το 1ο Δημοτικό Σχολείο Χαλανδρίου.<br />Η Βουλή τούς καλωσορίζει.<br /><br />Η Βουλευτής Ηλείας της Νέας Δημοκρατίας κ. Διονυσία Αυγερινοπούλου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>Καλαντζής Γεώργιος</from> Η Βουλή ενέκρινε τη ζητηθείσα άδεια.<br />Επίσης ο κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό. Η Βουλή εγκρίνει;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s90"><from>Καλαντζής Γεώργιος</from> Η Βουλή ενέκρινε τη ζητηθείσα άδεια.<br />Κυρίες και κύριοι συνάδελφοι, επανερχόμαστε στην ημερήσια διάταξη της νομοθετικής εργασίας.<br />Μόνη συζήτηση επί της αρχής, των άρθρων και του συνόλου του σχεδίου νόμου: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας».<br />Η Διάσκεψη των Προέδρων αποφάσισε στη συνεδρίασή της, της 8-5-2014, τη συζήτηση του νομοσχεδίου σε δύο συνεδριάσεις.<br />Στη σημερινή συνεδρίαση το νομοσχέδιο θα συζητηθεί επί της αρχής και στην αυριανή θα συζητηθεί επί των άρθρων και των τροπολογιών.<br />Πριν δώσω τον λόγο στην εισηγήτρια της Νέας Δημοκρατίας, στην αγαπητή συνάδελφο, Βουλευτή Πιερίας κ. Άννα Μάνη-Παπαδημητρίου, θα ήθελα να σας ανακοινώσω ότι ο Γραμματέας της Κοινοβουλευτικής Ομάδας του ΠΑΣΟΚ κ. Ρήγας ορίζει ως ειδικό αγορητή τον συνάδελφο και συμπατριώτη μου κ. Δημήτριο Σαλτούρο και Κοινοβουλευτικό Εκπρόσωπο τον κ. Πάρι Κουκουλόπουλο.<br />Ο Πρόεδρος των Ανεξάρτητων Ελλήνων κ. Πάνος Καμμένος ορίζει ως ειδική αγορήτρια τη Βουλευτή Μαγνησίας κ. Μαρίνα Χρυσοβελώνη και Κοινοβουλευτική Εκπρόσωπο τη Βουλευτή κ. Ραχήλ Μακρή.<br />Ο Γραμματέας της Κοινοβουλευτικής Ομάδας της Χρυσής Αυγής κ. Ζησιμόπουλος ορίζει ως ειδικό αγορητή τον Βουλευτή Α΄ Θεσσαλονίκης κ. Αντώνιο Γρέγο και ως Κοινοβουλευτικό Εκπρόσωπο τον Βουλευτή Β΄ Αθηνών κ. Ηλία Παναγιώταρο.<br />Ο Πρόεδρος της Δημοκρατικής Αριστεράς κ. Κουβέλης ορίζει ως ειδικό αγορητή τον Βουλευτή Α΄ Αθηνών, τον καθηγητή κ. Πανούση.<br />Ο Γραμματέας των Ανεξάρτητων Δημοκρατικών Βουλευτών κ. Βουδούρης ορίζει ως ειδική αγορήτρια τη Βουλευτή Πέλλας κ. Θεοδώρα Τζάκρη.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Πρόεδρε, θα ήθελα τον λόγο για να καταθέσω κάποιες νομοτεχνικές βελτιώσεις.</speech><speech by="#s90"><from>Καλαντζής Γεώργιος</from> Ορίστε, κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ευχαριστώ, κύριε Πρόεδρε.<br />Θα ήθελα να καταθέσω δύο νομοτεχνικές βελτιώσεις στο νομοθέτημα.<br />Πριν όμως, από αυτό, θα ήθελα να ρωτήσω τον κ. Ουζουνίδη: πού βλέπετε ότι η χώρα έγινε ξέφραγο αμπέλι; Ήδη τα στατιστικά στοιχεία, τα οποία έχουμε, δείχνουν ραγδαία μείωση των εισαγομένων παρανόμων μεταναστών, εν αντιθέσει, αυτών που εξέρχονται από τη χώρα, είτε οικειοθελώς είτε με διοικητική επέλαση –διότι δεν πληρούν τους όρους- είτε με δικαστική επέλαση. Τα στατιστικά στοιχεία, λοιπόν, είναι συντριπτικά και δεν είναι σωστό αυτό το οποίο είπατε.<br />Έρχομαι στις νομοτεχνικές βελτιώσεις στο νομοσχέδιο, κύριε Πρόεδρε. Στο άρθρο 4 υπάρχει μια παρατήρηση, την οποία είχαν κάνει συνάδελφοι στην επιτροπή, ο κ. Κοντονής με τον κ. Τριαντάφυλλο.<br />Όσον αφορά το άρθρο 4 είναι σωστή η παρατήρηση και πρέπει να την περάσουμε στη νομοτεχνική βελτίωση, που προβλέπει την περίπτωση αφαίρεσης της άδειας δραστηριότητας του επαγγέλματος προσωρινά αν έχουμε μια καταδίκη. Προσθέτουμε εδάφιο, σύμφωνα με τις παρατηρήσεις των συναδέλφων, που σε περίπτωση δεύτερης καταδίκης για οποιαδήποτε αξιόποινη πράξη του προηγουμένου εδαφίου το δικαστήριο επιβάλλει υποχρεωτικά μόνιμη απαγόρευση επαγγελματικής δραστηριότητας που έχει τα αναφερόμενα στο εδάφιο αυτό χαρακτηριστικά.<br />Στην παράγραφο 2 της τροπολογίας του Υπουργείου μας με γενικό αριθμό 1471 και ειδικό 69/23-5-2014 η έκφραση «προηγμένη ψηφιακή υπογραφή» αντικαθίσταται με την έκφραση «προηγμένη ηλεκτρονική υπογραφή». Δηλαδή, η λέξη «ψηφιακή» αντικαθίσταται με τη λέξη «ηλεκτρονική».<br /></speech><speech by="#s90"><from>Καλαντζής Γεώργιος</from> Παρακαλώ να διανεμηθούν στις κυρίες και στους κυρίους συναδέλφους. <br />Τον λόγο έχει η εισηγήτρια της Νέας Δημοκρατίας κ. Άννα Μάνη-Παπαδημητρίου.</speech><speech by="#s169"><from> ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, από τις αρχές του 20ου αιώνα και πολύ περισσότερο μετά τη λήξη του Β΄ Παγκόσμιου Πολέμου η προστασία των παιδιών βρισκόταν στο επίκεντρο του Έλληνα νομοθέτη, όπως κι άλλων αναπτυγμένων κρατών, με κορωνίδα της την εποχή εκείνη την απαγόρευση της παιδικής εργασίας.<br />Ωστόσο, τόσο η ελληνική, όσο και η έννομη τάξη άλλων δημοκρατικών χωρών δεν εξάντλησαν τον παροχικό κι αν μη τι άλλο, κοινωνικό τους χαρακτήρα μόνο με την καταπολέμηση της παιδικής εργασίας.<br />Στο άρθρο 21 παράγραφος 1 του Συντάγματος μας κατοχυρώνεται η υποχρέωση του κράτους και για την προστασία της παιδικής ηλικίας, καταδεικνύοντας την προστατευτική διάσταση του δικαιώματος. Καθώς η παιδική ηλικία είναι σύμφυτη με αδυναμίες και αυξημένες ανάγκες στην ανωτέρω συνταγματική διάταξη, θεμελιώνεται η υποχρέωση της δημοκρατικής μας πολιτείας να λαμβάνει θετικά μέτρα, προκειμένου να ενισχύει το δικαίωμα, να το αναβαθμίζει και να το προστατεύει έναντι κάθε προσβολής του από όποιον κι αν αυτή προέρχεται.<br />Μάλιστα, το κανονιστικό περιεχόμενο του κοινωνικού δικαιώματος για προστασία της παιδικής ηλικίας μπορεί να λάβει τη μορφή του κοινωνικού κεκτημένου και του περιορισμού άλλων δικαιωμάτων στην περίπτωση σύγκρουσης με αυτά.<br />Χαρακτηριστική και μια από τις πλέον σοβαρές περιπτώσεις είναι η σεξουαλική βία με θύματα την ευάλωτη ομάδα των παιδιών. Ήδη με διατάξεις του Ποινικού Κώδικα, με ρυθμίσεις που περιλαμβάνονται στην ελληνική ποινική δικονομία, όπως και με μια σειρά άλλων κανόνων δικαίου η ελληνική έννομη τάξη έχει θωρακιστεί έγκαιρα για την αντιμετώπιση του φαινομένου.<br />Ομοίως και η ευρωπαϊκή και διεθνής κοινότητα τοποθέτησαν την αποτροπή της παιδικής σεξουαλικής κακοποίησης και εκμετάλλευσης ως προμετωπίδα του κοινωνικού γίγνεσθαι. Μια σειρά πρωτοβουλιών πρωτογενούς και δευτερογενούς δικαίου, όπως ο Χάρτης των Θεμελιωδών Δικαιωμάτων, η Σύμβαση του Συμβουλίου της Ευρώπης του 2007 για την προστασία των παιδιών ενάντια στη σεξουαλική εκμετάλλευση και κακοποίηση και η Σύμβαση των Ηνωμένων Εθνών για τα Δικαιώματα του Παιδιού του 1989, αλλά και κοινοτικές οδηγίες και αποφάσεις συνέβαλαν στην καταπολέμηση των ανωτέρω εγκλημάτων.<br />Ωστόσο, παρά τις ανωτέρω νομοθετικές πρωτοβουλίες, η θυματοποίηση των παιδιών στα εγκλήματα της σεξουαλικής εκμετάλλευσης, της σεξουαλικής κακοποίησης και της πορνογραφίας λαμβάνει, δυστυχώς, τα τελευταία χρόνια αυξητικές διαστάσεις.<br />Αυτό οφείλεται στην ελευθερία του χώρου του διαδικτύου και στη διάδοση των μέσων κοινωνικής δικτύωσης και νέων τρόπων επικοινωνίας. Καθημερινά παιδόφιλοι στήνουν καρτέρι στα κοινωνικά δίκτυα, όπου με εικονικά προφίλ επιχειρούν να αποπλανήσουν, να εκμεταλλευτούν, να εξαπατήσουν και να εκβιάσουν αθώες παιδικές ψυχές. Πρόσφατα μάλιστα εντοπίστηκε από τη Δίωξη Ηλεκτρονικού Εγκλήματος Ελλάδος κύκλωμα εβδομήντα οκτώ ατόμων από τριάντα δύο χώρες που διακινούσαν μεταξύ τους σκληρό υλικό παιδικής πορνογραφίας, για το οποίο ασκείται ήδη ποινική δίωξη από τις ελληνικές αρχές σε συνεργασία με την INTERPOL.<br />Στο σημείο αυτό οφείλω να επισημάνω ότι η Υπηρεσία Δίωξης Ηλεκτρονικού Εγκλήματος του Υπουργείου Δημόσιας Τάξης είναι από τις πλέον αναγνωρισμένες και αποτελεσματικές σε διεθνές επίπεδο. Πέρα από τις διαρκείς έρευνες που διεξάγει η συγκεκριμένη υπηρεσία, αναπτύσσει και σημαντικές προληπτικές δράσεις σε συνεργασία πάντοτε με το αρμόδιο Υπουργείο.<br />Πριν από λίγες εβδομάδες μάλιστα, το Υπουργείο Δημοσίας Τάξης και Προστασίας του Πολίτη παρουσίασε και έθεσε σε λειτουργία την «Ψηφιακή Αλάνα», ένα διαδικτυακό πρόγραμμα ασφαλούς ψυχαγωγικής και εκπαιδευτικής ενασχόλησης, προκειμένου να αποφευχθούν οι κίνδυνοι που ελλοχεύουν στο διαδίκτυο, όπως η ασύδοτη δράση των παιδοφίλων.<br />Παρ’ όλες, όμως, τις προσπάθειες της πολιτείας, η τέλεση των εγκλημάτων της σεξουαλικής κακοποίησης και εκμετάλλευσης και της παιδικής πορνογραφίας είναι μια πραγματικότητα που καταλαμβάνει διαρκώς και μεγαλύτερη έκταση, γεγονός που επιβεβαιώνουν οι αριθμοί. Σε πανευρωπαϊκό επίπεδο ένα στα πέντε παιδιά γίνεται θύμα σεξουαλικής κακοποίησης είτε από αγνώστους είτε, όμως, και από άτομα του στενού οικογενειακού περιβάλλοντος. Η δε διακίνηση παιδικού πορνογραφικού υλικού βρίσκεται στην τρίτη θέση του πιο αποδοτικού όσο, όμως, και παράνομου εμπορίου μετά την εμπορία όπλων και τη διακίνηση των ναρκωτικών, αποφέροντας ετήσια κέρδη στους εμπλεκόμενους άνω των 3,5 δισεκατομμυρίων ευρώ.<br />Γι’ αυτό και η παρούσα νομοθετική πρωτοβουλία του Υπουργείου Δικαιοσύνης, Διαφάνειας και Ανθρωπίνων Δικαιωμάτων στοχεύει στην περαιτέρω προσαρμογή της έννομης τάξης μας στις νέες διαστάσεις που λαμβάνουν πλέον τα ανωτέρω απεχθή εγκλήματα, εισάγοντας μια σειρά από θυματοκεντρικές ρυθμίσεις στην ήδη ισχύουσα νομοθεσία.<br />Με το παρόν σχέδιο νόμου ενσωματώνονται διατάξεις της υπ’ αριθμόν 93 ευρωπαϊκής οδηγίας του 2011, που ενισχύουν τη νομική αντιμετώπιση των προαναφερθέντων εγκλημάτων με την πρόβλεψη πιο αυστηρών κυρώσεων, αλλά και προληπτικών μέτρων αποτροπής τους. Παράλληλα, κατοχυρώνονται και επεκτείνονται η προστασία των δικαιωμάτων των παιδιών-θυμάτων σεξουαλικής κακοποίησης, η ψυχολογική και οικονομική τους στήριξη, καθώς και η προάσπιση της αξίας, της τιμής, της ζωής και της ασφάλειάς τους.<br />Έτσι, με το άρθρο 2 του νομοσχεδίου ορίζεται στο εξής πως τόπος τέλεσης του αδικήματος που διαπράττεται μέσω του διαδικτύου θεωρείται η ελληνική επικράτεια, εφόσον η πρόσβαση σε μια ιστοσελίδα παιδικού πορνογραφικού περιεχομένου παρέχεται και στην Ελλάδα, ανεξαρτήτως με το πού βρίσκεται η έδρα διαχείρισής της. Κατ’ επέκταση μάλιστα της προαναφερθείσας παραπάνω ρύθμισης, οι ένοχοι αντιμετωπίζονται ποινικά σύμφωνα με την ελληνική νομοθεσία, όπως αντικαθίσταται σχετικό εδάφιο του άρθρου 8 του Ποινικού μας Κώδικα.<br />Πλέον, στα εγκλήματα που διαπράττονται στην αλλοδαπή και τιμωρούνται πάντοτε κατά τους ελληνικούς νόμους, προστίθενται ο βιασμός, η κατάχρηση σε ασέλγεια εις βάρος ανηλίκου, η αποπλάνηση παιδιών, η κατάχρηση ανηλίκων σε ασέλγεια σε βαθμό κακουργήματος και οι πορνογραφικές παραστάσεις ανηλίκων.<br />Κατ’ αυτόν τον τρόπο, ενισχύεται το νομικό μας οπλοστάσιο για την ποινική μεταχείριση κάθε εγκληματία, που εκμεταλλεύεται την ευαίσθητη κοινωνική ομάδα των παιδιών, ακόμα και αν ο τόπος τέλεσης του εγκλήματος βρίσκεται εκτός των συνόρων της χώρας μας, ρύθμιση που συμβαδίζει και με την αρχή της παγκόσμιας δικαιοσύνης.<br />Παράλληλα, με το άρθρο 4 του σχεδίου νόμου λαμβάνονται προληπτικά μέτρα προκειμένου να αποφευχθεί η μελλοντική τέλεση ενός από τα περιγραφόμενα εγκλήματα εις βάρος ανηλίκων.<br />Συγκεκριμένα, δίνεται η δυνατότητα επιβολής από τον αρμόδιο δικαστή της απαγόρευσης διατήρησης επαγγελματικής δραστηριότητας που περιλαμβάνει τακτικές επαφές με παιδιά από έναν καταδικασθέντα για εγκλήματα με θύματα ανηλίκους. Η απαγόρευση αυτή μπορεί να φθάσει μέχρι και τα πέντε έτη, με ελάχιστο το ένα έτος, αναλόγως της καταδικαστικής απόφασης που έχει εκδοθεί εις βάρος του τελέσαντα την πράξη όπως, μάλιστα, η συγκεκριμένη διάταξη πριν από λίγο συμπληρώθηκε με τη νομοτεχνική βελτίωση που εισήγαγε ο κύριος Υπουργός.<br />Εξίσου σημαντική, επίσης, είναι και η αναστολή της παραγραφής για εγκλήματα σεξουαλικής κακοποίησης, εκμετάλλευσης, ασέλγειας, αποπλάνησης και πορνογραφίας ανηλίκων, που προβλέπεται από το παρόν νομοσχέδιο μέχρι και την ενηλικίωση των θυμάτων και για ένα έως τρία χρόνια μετέπειτα. Με αυτήν τη ρύθμιση δίνεται η δυνατότητα στο θύμα να προβαίνει άφοβα σε καταγγελία της εις βάρος του πράξης, την οποία, ενδεχομένως, υπό την ψυχολογική πίεση, την οικονομική εξάρτηση ή εξαιτίας άλλων παραγόντων να μην είχε καταγγείλει όσο ήταν ανήλικο.<br />Μάλιστα, από το άρθρο 6 του νομοσχεδίου παρέχονται στους ανηλίκους κίνητρα, προκειμένου να καταγγείλουν ένα έγκλημα σεξουαλικής κακοποίησης και επ’ ουδενί να το αποκρύψουν. Προβλέπονται μέτρα επιείκειας προς τα ανήλικα θύματα, όπως η αναστολή της εις βάρος τους ποινικής δίωξης για παραβάσεις του νόμου περί αλλοδαπών, του αντιστοίχου περί εκδιδομένων με αμοιβή προσώπων ή εξαιτίας της συμμετοχής τους σε άλλες εγκληματικές πράξεις. Η παραπάνω αναστολή, μάλιστα, μπορεί να γίνει και οριστική εάν αποδειχθεί αληθής η εκ μέρους τους καταγγελία.<br />Μια άλλη καινοτόμος ρύθμιση τίθεται με το άρθρο 7 του νομοσχεδίου, σύμφωνα με το οποίο ποινικοποιείται η πράξη, με την οποία εξαναγκάζεται ή παρασύρεται το παιδί που δεν έχει φθάσει σε ηλικία σεξουαλικής συναίνεσης, να γίνει μάρτυρας συνουσίας ή άλλης γενετήσιας πράξης και πολύ περισσότερο σε πράξη γενετήσιας κακοποίησης, ακόμα και αν το ίδιο δεν συμμετέχει. Έτσι, η ελληνική νομοθεσία προσαρμόζεται στα νέα τεχνολογικά δεδομένα, χαρακτηρίζοντας αξιόποινη πράξη την με οποιαδήποτε τρόπο παρακολούθηση συνουσίας ή γενετήσιας κακοποίησης αλλά δίνει το περιθώριο και για μελλοντικές αλλαγές από την εξέλιξη της τεχνολογίας.<br />Αντίστοιχες προβλέψεις τίθενται στο άρθρο 8 και για το αδίκημα της παιδικής πορνογραφίας. Μάλιστα, μετά τη νομοθετική βελτίωση που εισήγαγε ο κύριος Υπουργός, ορίζονται αυστηρότατες ποινές στερητικές της ελευθερίας αλλά και χρηματικές, για την παραγωγή, την πώληση, τη διακίνηση και την εν γνώσει παρακολούθηση υλικού ντροπής με οποιοδήποτε τεχνολογικό μέσο επικοινωνιών και πληροφοριών.<br />Στην ίδια κατεύθυνση, επειδή υφίσταται ένας κύκλος προσώπων που έχουν τη δυνατότητα λόγω της θέσεως, της ιδιότητας ή της ιδιαίτερης σχέσης με τον ανήλικο να προβούν με μεγαλύτερη ευκολία στην τέλεση αντιστοίχων απεχθών πράξεων, προκύπτει η αδήριτη ανάγκη να χαρακτηριστεί επιβαρυντική περίπτωση η τέλεση της πράξης από κάποιο από τα πρόσωπα αυτά. Έτσι, με τη σχετική διάταξη ο εν λόγω δράστης τιμωρείται αυστηρότερα με ποινή κάθειρξης που φθάνει τουλάχιστον τα δέκα έτη και χρηματική ποινή από 100.000 έως 500.000 ευρώ. Πρόκειται για άτομα που προέρχονται από το οικείο οικογενειακό, συγγενικό, φιλικό, εργασιακό και σχολικό περιβάλλον του θύματος, καθώς και άλλα που αναφέρονται σε συγκεκριμένη διάταξη του Ποινικού μας Κώδικα, στην οποία γίνεται παραπομπή.<br />Με την παράγραφο 5 δε, ποινικοποιείται και η εν γνώσει παρακολούθηση υλικού ντροπής με οποιοδήποτε τεχνολογικό μέσο επικοινωνιών και πληροφοριών. Πολύ ορθά, όμως, λαμβάνεται υπ’ όψιν ο κίνδυνος που διατρέχει ο χρήστης του διαδικτύου να έχει τυχαία και ακούσια πρόσβαση σε μηνύματα διακίνησης πορνογραφικού υλικού και γι’ αυτό τίθεται το κριτήριο της γνώσης και της βούλησης για την ποινικοποίηση της πράξης.<br />Για την αποτροπή της διάπραξης όλων των σχετικών σεξουαλικών αδικημάτων εις βάρος ανηλίκων στο άρθρο 9, προβλέπεται ο ποινικός κολασμός της εκ προθέσεως πρότασης σε συνάντηση με σκοπό την ασέλγεια ή την παραγωγή και διανομή υλικού παιδικής πορνογραφίας. Επιπλέον, για τον ποινικό κολασμό της πράξης παραλείπεται η μεσολάβηση τρίτου ενήλικου προσώπου. <br />Επίσης με το άρθρο 10, ο ποινικός κολασμός επεκτείνεται και σε άτομα που εξωθούν ή παρασύρουν ανηλίκους σε πορνογραφικές παραστάσεις, ακόμα και με την εικονική αποτύπωση μέρους του σώματος του παιδιού είτε απευθείας είτε με μέσα επικοινωνιών και πληροφοριών. <br />Για τις ανωτέρω ενέργειες προβλέπονται ποινές κάθειρξης εάν αυτές, μάλιστα, τελέστηκαν με τη χρήση βίας ή απειλής κατά του ανηλίκου.<br />Μάλιστα, η εικονική αποτύπωση που εντάσσεται στον ορισμό της πορνογραφικής παράστασης, παρέχει αυξημένη προστασία και στις περιπτώσεις που δεν αποκαλύπτεται το σώμα ή μέρος του σώματος του ανηλίκου. <br />Στις αμέσως επόμενες διατάξεις, καθώς το νομοσχέδιο έχει απολύτως παιδοκεντρικό χαρακτήρα, τίθενται επιπλέον ασφαλιστικές δικλίδες για την ευάλωτη ομάδα των παιδιών. <br />Έτσι, με το άρθρο 11 προβλέπονται διοικητικές κυρώσεις, όπως πρόστιμα, ανάκληση ή αναστολή της άδειας λειτουργίας νομικών προσώπων, αποκλεισμός τους από δημόσιες παροχές, αναθέσεις έργων και άλλα, όταν από φυσικά πρόσωπα με εξουσία εκπροσώπησής τους και προς όφελος αυτών, τελούνται αδικήματα σεξουαλικού χαρακτήρα εις βάρος ανηλίκων. <br />Στο σημείο αυτό, κύριε Υπουργέ, επιτρέψτε μου να επισημάνω ότι για την αποφυγή ερμηνευτικών προβλημάτων, ίσως θα ήταν ορθό να γίνει διόρθωση στη διατύπωση της διάταξης, ούτως ώστε οι κυρώσεις εις βάρος του νομικού προσώπου να επιβάλλονται μόνο στην περίπτωση που η πράξη συντελείται προς όφελός του και όχι απλά μέσω του νομικού προσώπου ή για λογαριασμό του.<br />Στη συνέχεια, με το άρθρο 12 διασφαλίζεται η προστασία των δικαιωμάτων υπεράσπισης του ανηλίκου θύματος, καθώς μέχρι την περάτωση της ποινικής διαδικασίας αναβάλλεται οποιαδήποτε άλλη ποινική δίωξη για πράξη που ενδεχομένως έχει διατελέσει το θύμα. <br />Παράλληλα, με το άρθρο 13 ορίζεται η υποχρεωτική παρουσία παιδοψυχολόγων και παιδοψυχίατρων και όχι τεχνικών συμβούλων καθ’ όλην τη διαδικασία της εξέτασης του ανηλίκου θύματος ως μάρτυρα και με όσο το δυνατόν λιγότερες συνεντεύξεις. <br />Επίσης, οι ειδικές διαδικασίες για τη διενέργεια της έρευνας, όπως η ανακριτική διείσδυση, οι ελεγχόμενες μεταφορές, η άρση του απορρήτου, η καταγραφή δραστηριότητας με συσκευές εικόνας και ήχου και η συσχέτιση των δεδομένων προσωπικού χαρακτήρα, που προβλέπονται ήδη, επεκτείνονται με το άρθρο 14 του παρόντος και στα εγκλήματα σεξουαλικής κακοποίησης, πορνογραφικών παραστάσεων και ασέλγειας εις βάρος ανηλίκων. <br />Ιδιαίτερα σημαντική για τα θύματα είναι και η ρύθμιση του άρθρου 16, σύμφωνα με την οποία λαμβάνονται όλα τα προσήκοντα μέτρα για την προστασία της ζωής, της σωματικής τους ακεραιότητας, της διαβίωσής τους και της ψυχολογικής τους στήριξης, όπως επίσης και της ασφαλούς επιστροφής στην πατρίδα τους όταν πρόκειται για περιπτώσεις παράνομης διαμονής στη χώρα μας. Σε αυτήν την περίπτωση απαιτείται η σύμφωνη γνώμη του εισαγγελέα ανηλίκων, ύστερα από σχετική έκθεση του επιμελητή ανηλίκων. <br />Παράλληλα, με το άρθρο 17 δίνεται η δυνατότητα καταβολής αποζημίωσης από το ελληνικό δημόσιο στα ανήλικα θύματα. <br /><br />Δώστε μου ένα λεπτό, κύριε Πρόεδρε. <br />Τέλος, για την αποτελεσματικότερη αντιμετώπιση της διακίνησης παιδικού πορνογραφικού υλικού, στο άρθρο 18 του νομοσχεδίου προβλέπεται η δυνατότητα κατάργησης, προσωρινής απενεργοποίησης του ονόματος και φραγής σε ιστοσελίδες, το περιεχόμενο των οποίων περιέχει υλικό παιδικής πορνογραφίας.<br />Κυρίες και κύριοι συνάδελφοι, το νομικό μας οπλοστάσιο είναι ήδη αρκετά εξοπλισμένο όσον αφορά τα εγκλήματα του βιασμού, της ασέλγειας, της αποπλάνησης και της πορνογραφίας εις βάρος των παιδιών. <br />Ωστόσο, οι νέες συνθήκες που διαμορφώνονται από την ιλιγγιώδη ανάπτυξη της τεχνολογίας, καθιστούν αδήριτη την ανάγκη του εκσυγχρονισμού της νομοθεσίας μας και της προσαρμογής της στα νέα δεδομένα. Αυτός ο στόχος επιτυγχάνεται με την παρούσα νομοθετική πρωτοβουλία. <br />Και επειδή το παρόν σχέδιο νόμου διακρίνεται από τον έντονο κοινωνικό του χαρακτήρα, καθώς αποσκοπεί στην προστασία της ευάλωτης ομάδας των παιδιών μας, επιτάσσεται η καθολική συναίνεση του Σώματος και η υπερψήφισή του. <br />Σας ευχαριστώ. <br /></speech><speech by="#s90"><from>Καλαντζής Γεώργιος</from> Και εμείς ευχαριστούμε, κυρία συνάδελφε. <br />Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης ορίζει ως ειδική αγορήτρια τη Βουλευτή κ. Κανέλλη Λιάνα. <br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθητές και μαθήτριες και δύο εκπαιδευτικοί συνοδοί τους από το 5ο Δημοτικό Σχολείο Νίκαιας. <br />Η Βουλή σάς καλωσορίζει. <br /><br />Τον λόγο έχει ο συνάδελφος Βουλευτής Ζακύνθου, εισηγητής του ΣΥΡΙΖΑ, κ. Σταύρος Κοντονής.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Ευχαριστώ, κύριε Πρόεδρε. <br />Κυρίες και κύριοι Βουλευτές, η σημερινή συνεδρίαση της Βουλής είναι ιστορική. Και είναι ιστορική, γιατί γίνεται αμέσως μετά τη διενέργεια, τη διεξαγωγή των ευρωεκλογών, εκλογών που σε εθνικό επίπεδο για πρώτη φορά στην Ελλάδα ανέδειξαν κυρίαρχη δύναμη την Αριστερά! <br /><br />Ανέδειξαν κυρίαρχη δύναμη το κόμμα μας, το ΣΥΡΙΖΑ και αυτό έχει κεφαλαιώδη σημασία για τα πολιτικά πράγματα της χώρας αλλά και για τις εξελίξεις στην Ευρώπη! Για πρώτη φορά στην Ελλάδα και για δεύτερη φορά στην Ευρώπη, κόμμα της Αριστεράς βρίσκεται πρώτο στις επιλογές των πολιτών, πρώτο στην ελπίδα των πολιτών. <br />Θα ήθελα να τονίσω ότι αυτό είχε συμβεί για πρώτη φορά το 1984, όταν το ιταλικό κομμουνιστικό κόμμα, πάλι σε ευρωεκλογές, είχε πετύχει αυτόν τον άθλο. Θα υπενθυμίσω ότι εκείνο το αποτέλεσμα είχε επιτευχθεί κάτω από το συγκινησιακό φορτίο του θανάτου του μεγάλου κομμουνιστή ηγέτη Ενρίκο Μπερλίγκουερ. <br />Γι’ αυτό η αξία του σημερινού αποτελέσματος σε συνθήκες όξυνσης των κοινωνικών αντιθέσεων, της ταξικής πάλης στην Ελλάδα και στην Ευρώπη και της πολιτικής πάλης σε όλα τα επίπεδα, για την Αριστερά είναι ό,τι πιο σημαντικό, για την Ελλάδα κυρίαρχο. <br />Κυρίες και κύριοι Βουλευτές, τις τελευταίες μέρες μετά τις εκλογές, παρατηρούμε την απέλπιδα προσπάθεια των εκπροσώπων του ΠΑΣΟΚ και της Νέας Δημοκρατίας να μας πείσουν ούτε λίγο ούτε πολύ ότι στις ευρωεκλογές δεν έγινε και κάτι σημαντικό, ότι η Κυβέρνηση μπορεί να συνεχίσει το έργο της. Όμως, οι πρακτικές που έχουν ήδη δρομολογηθεί μαρτυρούν το αντίθετο. Μαρτυρούν τον πανικό μιας καταρρέουσας Κυβέρνησης μπροστά στην ετυμηγορία του ελληνικού λαού. <br />Σε τι συνίσταται αυτός ο πανικός; Πώς εξειδικεύεται αυτός ο πανικός; Εξειδικεύεται με δύο πρωτοβουλίες που ήδη έχουν δρομολογηθεί:<br />Κατά πρώτον με τον ανασχηματισμό. Πρόκειται να αλλάξετε πολιτική, κύριοι της Κυβέρνησης ή πρόκειται να αλλάξετε Υπουργούς για να ασχοληθούν τα φιλικά μέσα μαζικής ενημέρωσης για καμιά δεκαπενταριά μέρες με αυτό το επικοινωνιακό κατασκεύασμα; <br />Και ας αφήσουμε στην άκρη τον ανασχηματισμό. Τι είναι αυτό το πολύ ενδιαφέρον με την αλλαγή του εκλογικού νόμου; Μέχρι τώρα εσείς υπερασπιζόσασταν αυτά τα νομοθετικά κατασκευάσματα. Τώρα, μπροστά στην κατάρρευση της Κυβέρνησης και στον πανικό, θέλετε αλλαγή του εκλογικού νόμου. Σας λέμε, «Ελάτε για απλή και άδολη αναλογική με συνταγματική κατοχύρωση». Το τολμάτε; Το τολμάτε; Να αποτυπώνεται στο Κοινοβούλιο ό,τι ψηφίζει ο ελληνικός λαός! Όλα τα άλλα είναι εφευρήματα εκ του πονηρού και θα πέσουν στο κενό. <br />Σας είπε ο Πρόεδρος του κόμματός μας, ο Αρχηγός της Αξιωματικής Αντιπολίτευσης, ότι δεν θα δεχθούμε από εδώ και πέρα καμμία άλλη διαδικασία ντροπιαστική των κοινοβουλευτικών ηθών και του ίδιου του κοινοβουλευτισμού. Τι κι αν τα λέμε εμείς; Φέρνετε με το συνήθη τρόπο τροπολογία, με την οποία ούτε λίγο ούτε πολύ κάνετε ένα δωράκι ύψους 7.500.000 ευρώ όσον αφορά στις ασφαλιστικές εισφορές της ιδιοκτησίας των Ναυπηγείων Σύρου. <br />Ενώ έπρεπε να καταβληθούν 10.000.000 ευρώ για ασφαλιστικές εισφορές, εσείς περιορίζετε αυτήν την απαίτηση του ελληνικού δημοσίου στα 2.500.000. Kαι για τα άλλα 7.500.000 έχει ο Θεός! <br />Ποιος είναι, όμως, ο ιδιοκτήτης των Ναυπηγείων Σύρου; Είναι το πρώην στέλεχος της Πολιτικής Άνοιξης ο κ. Ταβουλάρης, προσωπικός φίλος του κυρίου Πρωθυπουργού. Έχει καμμία σχέση αυτό με την πραγματικότητα; Βεβαίως. Αυτή είναι η πραγματικότητα. <br />Σε κάθε περίπτωση, σας λέμε -επειδή εμπλέκετε τους εργαζομένους- ότι εάν αυτά τα χρήματα πάνε αποκλειστικά στους μισθούς και στα δεδουλευμένα των εργαζομένων, να δούμε αυτήν τη διάταξη. Εδώ, όμως, γίνονται χαριστικές ρυθμίσεις συνολικά, που δεν ξέρουμε ούτε ποιους αφορούν ούτε πού πάνε τα λεφτά. <br />Το σημαντικότερο. Γιατί το φέρνετε με τροπολογία αυτό το σημαντικότατο ζήτημα; Γιατί δεν το φέρνετε στην αρμόδια επιτροπή να συζητηθεί και να έρθουν και οι εργαζόμενοι και η διοίκηση; Δεν γίνεται κάθε δέκα μήνες να έχουμε χαριστικές τροπολογίες. <br />Αυτά όλα, κύριοι συνάδελφοι, συνιστούν μέγιστα ζητήματα της διαδικασίας, αλλά και της ουσίας όλων των νομοθετημάτων, τα οποία φέρνετε. <br />Όσον αφορά τη δεύτερη τροπολογία, κύριε Υπουργέ, σχετικά με την προσθήκη στο άρθρο 110Β του Ποινικού Κώδικα, σας έχουμε πει κατ’ επανάληψη το εξής. Όταν υπάρχει μία γενική ρύθμιση, μη φέρνετε εσείς εξαιρέσεις. Ενώ, λοιπόν, ορθά κατά τη γνώμη μας, φέρνετε το πρόβλημα των καταδικασθέντων ή υποδίκων με αναπηρία 80%, βάζετε εξαιρέσεις σε ορισμένα αδικήματα. Βάσει ποιου αξιακού συστήματος εξαιρείτε εσείς αδικήματα, όταν μπορεί να έρθει κάποιος άλλος να σας πει εδώ: «Και γιατί δεν εξαιρείτε τους εμπόρους ναρκωτικών; Γιατί δεν εξαιρείτε τους παιδεραστές; Γιατί δεν εξαιρείτε τον άλφα ή τον βήτα;». <br />Επομένως, κύριε Υπουργέ, θα πρέπει να καταλάβετε επιτέλους ότι οι νόμοι δεν μπορούν να κόβονται και να ράβονται! Οι νόμοι πρέπει να είναι γενικοί και απρόσωποι. <br />Ως εκ τούτου, εάν θέλετε να τύχει της θετικής τοποθέτησής μας αυτή η διάταξη, δεν θα πρέπει να έχει καμμία εξαίρεση για κανένα αδίκημα. Ή είναι κάποιος ανάπηρος 80% και μπορεί να ενταχθεί σε αυτήν την ευεργετική ρύθμιση ή εάν δεν είναι, τελείωσε. Δεν μπορεί να υπάρχουν δύο μέτρα και δύο σταθμά. <br />Κυρίες και κύριοι συνάδελφοι, όσον αφορά το υπό συζήτηση νομοσχέδιο, θέλουμε εν πρώτοις να τονίσουμε ότι η νομοθετική πρωτοβουλία, την οποία πήρε η Κυβέρνηση, προέρχεται από μία ευρωπαϊκή οδηγία. Ενώ, δηλαδή, θα έπρεπε ένα σοβαρότατο ζήτημα, όπως είναι αυτό της καταπολέμησης της σεξουαλικής κακοποίησης και εκμετάλλευσης παιδιών και της παιδικής πορνογραφίας, να έχει απασχολήσει σοβαρά την ελληνική έννομη τάξη, την Κυβέρνηση και το ελληνικό Κοινοβούλιο, η ρύθμισή του έρχεται από το εξωτερικό. Θα λέγαμε ότι έστω και έτσι είναι σε μία θετική κατεύθυνση αυτό το νομοσχέδιο. <br />Εδώ πραγματικά μιλάμε για παιδιά, στα οποία, εάν πέσουν θύματα των αξιόποινων πράξεων που περιγράφονται και διαλαμβάνονται στο υπό συζήτηση νομοσχέδιο, οι επιπτώσεις θα είναι μακρές και μόνιμες στη ζωή τους, ακόμα και όταν ενηλικιωθούν. Συζητάμε εδώ για παιδιά και για τη βία εις βάρος των παιδιών, που κατά τη γνώμη μας αποτελεί βία ακρότατης μορφής. Το βασικότερο, δε, όλων είναι ότι αυτή η βία συνίσταται στη σεξουαλική και οικονομική εκμετάλλευση αυτών των παιδιών. <br />Συζητάμε, λοιπόν, για παιδιά, δηλαδή για υπάρξεις που δεν έχουν ακόμα ολοκληρώσει στο μυαλό τους το σύνολο των δικαιωμάτων τους, τον τρόπο με τον οποίον μπορούν να τα καταγγείλουν. Το βασικότερο απ’ όλα, όμως, είναι ότι δεν έχουν συναίσθηση για το πώς μπορούν να υπερασπιστούν τη ζωή τους ούτε έχουν μια ολοκληρωμένη εικόνα του εξωτερικού κόσμου. <br /><br />Επομένως, η προστασία των παιδιών, η προστασία των ανηλίκων είναι θεμελιακό καθήκον μιας πολιτείας. Για την Αριστερά είναι αξία που πρέπει να προστατεύεται. Είναι για εμάς ένα από τα δικαιώματα και τις αξίες που λαμβάνουν οικουμενικό χαρακτήρα και εμπίπτουν στην έννοια της οικουμενικής δικαιοσύνης. Πρέπει να προστατεύονται παντού, απ’ όλους, για όλα τα παιδιά όλου του κόσμου. <br />Κυρίες και κύριοι συνάδελφοι, ξαναλέμε ότι το υπό συζήτηση νομοσχέδιο κινείται σε θετική κατεύθυνση, γι’ αυτό και στην αρμόδια επιτροπή υπερψηφίσαμε επί της αρχής το νομοσχέδιο. Καταθέσαμε τις απόψεις μας και τις επιφυλάξεις μας για συγκεκριμένα άρθρα. <br />Κύριε Υπουργέ, είχαμε καταθέσει μια συγκεκριμένη προσθήκη για το άρθρο 8, παράγραφος 3. Θα τη διαβάσω γιατί θέλω να μείνουν στα Πρακτικά αυτά που λέμε. <br />Η προσθήκη στο άρθρο 8 παράγραφος 3, έλεγε το εξής: «Η απεικόνιση των γεννητικών οργάνων ή του σώματος εν γένει του ανηλίκου δεν μπορεί να θεωρηθεί ως υλικό παιδικής πορνογραφίας, αν προέχει σαφώς και προδήλως ο καλλιτεχνικός, αισθητικός και ειδησεογραφικός σκοπός της απεικόνισης σε αντίθεση με το σκοπό της γενετήσιας διέγερσης σε βάρος της γενετήσιας αξιοπρέπειας του ανηλίκου». <br />Επ’ αυτής της προσθήκης δεν άκουσα σήμερα να αναφέρετε τίποτα, παρά το γεγονός ότι στην επιτροπή είπατε ότι θα μελετήσετε το ζήτημα και θα τοποθετηθείτε στην Ολομέλεια.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Θα απαντήσω επ’ αυτού.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Σας τονίζω ότι επ’ αυτού του ζητήματος –γιατί ως προς τα άρθρα θα μιλήσω αναλυτικά στην κατ’ άρθρον συζήτηση- έχουν υπάρξει στο παρελθόν τερατουργήματα. <br />Σας ανέφερα και στην επιτροπή ότι με δικαστική απόφαση είχε απαγορευτεί η προβολή της ταινίας «Τελευταίος πειρασμός». Πρέπει εδώ να προστατεύσουμε έναν καλλιτεχνικό κύκλο, ένα δημοσιογραφικό κύκλο, έναν κύκλο ανθρώπων που δεν έχουν καμία σχέση με τα διαλαμβανόμενα αδικήματα και με την πρόθεσή μας να προστατευθούν οι ανήλικοι, ώστε να μην εμπλακούν σε δυσάρεστες καταστάσεις. Διότι μπορεί να υπάρχουν εφαρμοστές του δικαίου –όπως σας ανέφερα την περίπτωση απαγόρευσης προβολής της ταινίας- οι οποίοι κατά λαθεμένο ακραίο και ταλιμπανικό τρόπο, ορισμένες φορές ερμηνεύουν το νόμο. Επομένως, κύριε Υπουργέ, θεωρούμε ότι είναι απαραίτητη η προσθήκη που προτάθηκε από εμάς και στην επιτροπή και στην Ολομέλεια. <br />Επίσης, τονίσαμε –και γι’ αυτό ψηφίσαμε «κατά» στο συγκεκριμένο άρθρο- ότι είναι αδιανόητα τα διαλαμβανόμενα στο άρθρο 6. Είναι αδιανόητο, κύριε Υπουργέ, να φέρνετε στο χώρο της ποινικής δικονομίας αντιλήψεις και νομικούς όρους που είναι άσχετοι με το Ποινικό Δίκαιο.<br />Δεν μπορεί να ερχόμαστε εδώ και να λέμε ότι ο εισαγγελέας μπορεί να πιθανολογήσει βάσιμη την καταγγελία. Σας είπαμε ότι είναι ευκαιρία σήμερα που συζητάμε στην Ολομέλεια να απαλειφθούν παρόμοιες εκφράσεις από άρθρα του Ποινικού Κώδικα. <br />Είναι αδιανόητο, κύριοι συνάδελφοι, εκφράσεις και νομικοί όροι του Κώδικα Πολιτικής Δικονομίας οι οποίοι άπτονται της διαδικασίας των ασφαλιστικών μέτρων -που εκεί με βάση την πιθανολόγηση ο δικαστής κρίνει και αποφασίζει- να μεταφέρονται στον χώρο του ποινικού δικαίου. Είναι αδιανόητο και πέραν κάθε ορίου παραβίασης των κανόνων της ποινικής δικονομίας.<br />Όπως σας είπαμε ότι είναι απαράδεκτο για εμάς το γεγονός ότι δίνεται στον εισαγγελέα η δυνατότητα, εάν το κρίνει ο ίδιος, να αναστείλει τις διατάξεις περί της απέλασης αλλοδαπού ο οποίος εμπλέκεται σε παρόμοια υπόθεση ως θύμα. <br />Σας είπαμε και σας το τονίζουμε ότι πρέπει να υποχρεούται όχι μόνο διότι είναι μία επιβράβευση ενός ανθρώπου ο οποίος προστρέχει στη δικαιοσύνη και προσπαθεί να αποκαλύψει ενόχους και μία πληγή η οποία αιμορραγεί αλλά θα πρέπει αυτόν τον άνθρωπο να τον έχουμε εδώ ακριβώς, για να εισφέρει με τη μαρτυρική του κατάθεση καθ’ όλο το διάστημα της ποινικής διαδικασίας. <br /><br />Ολοκληρώνω, κύριε Πρόεδρε.<br />Επομένως, κύριε Υπουργέ, επί των σοβαροτάτων ζητημάτων τα οποία σας θέσαμε και για το άρθρο 8 και για το άρθρο 6, σήμερα δεν ακούσαμε καμμία τοποθέτηση, παρά το γεγονός ότι τονίσαμε ότι τα θέματα αυτά για εμάς είναι πάρα πολύ σημαντικά. <br />Επειδή δεν θέλω να κάνω κατάχρηση του χρόνου, θα μιλήσουμε αναλυτικά επί των άρθρων. Θεωρούμε όμως, κύριε Υπουργέ, ότι είναι απαραίτητη εκ μέρους σας μία πρώτη τοποθέτηση γι’ αυτά που στην επιτροπή σας είχαμε θέσει αλλά και σε αυτά που αναφέρομαι στην Ολομέλεια.<br />Ευχαριστώ πολύ.<br /></speech><speech by="#s75"><from>Δριβελέγκας Ιωάννης</from> Κι εμείς ευχαριστούμε τον κ. Κοντονή.<br />Τον λόγο έχει ο ειδικός αγορητής του ΠΑΣΟΚ, ο κ. Σαλτούρος, για δεκαπέντε λεπτά.</speech><speech by="#s245"><from> ΔΗΜΗΤΡΙΟΣ ΣΑΛΤΟΥΡΟΣ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, η σεξουαλική κακοποίηση και η εκμετάλλευση των παιδιών καθώς και η παιδική πορνογραφία, αποτελούν ένα διαρκώς αυξανόμενο φαινόμενο του οποίου η σοβαρή, οργανωμένη και αποτελεσματική αντιμετώπιση είναι πρωταρχικό καθήκον όλων των κοινωνιών. <br />Η Ευρωπαϊκή Ένωση, διά των αρμοδίων οργάνων της, με τη σύμπνοια όλων των χωρών-μελών της, έχει αντιληφθεί την αυξητική τάση του φαινομένου, η οποία οφείλεται σε μεγάλο βαθμό στην ανάπτυξη των νέων τεχνολογιών και του διαδικτύου, και προσπαθεί να διαμορφώσει και διαρκώς να εκσυγχρονίζει το νομοθετικό εκείνο πλαίσιο, με βάση το οποίο θα επιτευχθεί η αποτελεσματική αντιμετώπιση των ειδεχθών και αποτρόπαιων αυτών εγκλημάτων.<br />Το Συμβούλιο της Ευρώπης, από το 2007 έχει υιοθετήσει τη σύμβαση για την προστασία των παιδιών ενάντια στην σεξουαλική εκμετάλλευση και τη σεξουαλική κακοποίηση, γνωστή ως Σύμβαση Λανζαρότε. Η σύμβαση αυτή, αποτελεί την πρώτη διεθνή σύμβαση για την αντιμετώπιση όλων των μορφών σεξουαλική βίας κατά των παιδιών και το υψηλότερο διεθνές πρότυπο για τη σφαιρική αντιμετώπιση όλου του ζητήματος. <br />Στη βάση της Σύμβασης Λανζαρότε, το Ευρωπαϊκό Κοινοβούλιο και το Ευρωπαϊκό Συμβούλιο, υιοθέτησαν την 13η Δεκεμβρίου του 2011 την οδηγία 2011/93 σχετικά με την καταπολέμηση της σεξουαλικής κακοποίησης, της σεξουαλικής εκμετάλλευσης παιδιών και της παιδικής πορνογραφίας. <br />Το υπό συζήτηση νομοσχέδιο ενσωματώνει ακόμη περισσότερο την ως άνω οδηγία στην ελληνική έννομη τάξη. Στόχος της οδηγίας αυτής είναι η εναρμόνιση σε όλη την Ευρωπαϊκή Ένωση των ποινικών αδικημάτων, σχετικά με τη σεξουαλική κακοποίηση εις βάρος παιδιών, τη σεξουαλική εκμετάλλευση παιδιών καθώς και την παιδική πορνογραφία και η θέσπιση ελάχιστων ποινών. <br />Οι νέοι κανόνες περιλαμβάνουν επίσης διατάξεις που στοχεύουν στην καταπολέμηση της παιδικής πορνογραφίας στο διαδίκτυο και του σεξουαλικού τουρισμού. Επίσης έχουν ως στόχο να στερήσουν από τους καταδικασθέντες για σχετικά εγκλήματα τη δυνατότητα να ασκήσουν επαγγελματικές δραστηριότητες που περιλαμβάνουν τακτικές επαφές με παιδιά. <br />Τα σεξουαλικά αδικήματα κατά των παιδιών κατηγοριοποιούνται σε τέσσερις κατηγορίες. Τη σεξουαλική κακοποίηση, τη σεξουαλική εκμετάλλευση, την παιδική πορνογραφία και άγρα παιδιών στο διαδίκτυο για σεξουαλικούς σκοπούς.<br />Τα επιμέρους εγκλήματα περιγράφονται αναλυτικά στον Ποινικό Κώδικα και η ποινική τους απαξία κλιμακώνεται κατά δίκαιο, κατά τη γνώμη μας, τρόπο. Ιδιαίτερη σημασία έχει το γεγονός ότι τα σχετικά εγκλήματα εντάσσονται στην παγκόσμια δικαιοσύνη, δηλαδή θεσπίζεται η γεωγραφική διεύρυνση της ισχύος των εθνικών ποινικών νόμων, ούτως ώστε να ενδυναμώνεται η δυνατότητα ποινικού κολασμού των εγκληματιών ανεξάρτητα από τον τόπο τέλεσης του αδικήματος. Καθιερώνεται περαιτέρω και η χρονική διεύρυνση της δυνατότητας ποινικού κολασμού, καθώς παρέχεται η χρονική δυνατότητα στο θύμα να καταγγείλει μετά την ενηλικίωσή του το έγκλημα που υπέστη, όταν ήταν ανήλικο.<br />Ιδιαίτερη αναφορά πρέπει να γίνει και στη διάταξη περί κυρώσεων κατά νομικών προσώπων. Το αδίκημα δεν είναι ανάγκη να προσπορίζει όφελος στο νομικό πρόσωπο, αρκεί να γίνεται μέσω ή προς όφελος ή για λογαριασμό νομικού προσώπου ή ενώσεως προσώπων από φυσικό πρόσωπο που έχει εξουσία εκπροσώπησης ή εξουσιοδότηση για τη λήψη αποφάσεων ή η τέλεση των αδικημάτων να κατέστη δυνατή λόγω έλλειψης εποπτείας ή ελέγχου ενός τέτοιου προσώπου.<br />Οι ρυθμίσεις αυτές επιβάλλονται, αφενός, λόγω της σοβαρότητας των σχετικών αδικημάτων και της φύσης του προσβαλλόμενου εννόμου αγαθού, αφετέρου, λόγω του ότι τα νομικά πρόσωπα είναι αυτά που μπορούν, ακόμη και ακούσια, να παρέχουν στους εγκληματίες τόσο τα μέσα για τη διάπραξη του αδικήματος όσο και τη δυνατότητα κάλυψής τους. Καλούνται, λοιπόν, να λαμβάνουν ουσιαστικά μέτρα, ώστε να μην αφήνουν τα περιθώρια για χρήση των δομών τους με σκοπό την εκδήλωση τέτοιων παραβατικών συμπεριφορών.<br />Επίσης, επισημαίνουμε τη δυνατότητα προστασίας των θυμάτων κατά το στάδιο της ποινικής διαδικασίας και την επέκταση της διάταξης της παραγράφου 1 του άρθρου 12 και του άρθρου 13 του ν. 3064/2002 και στην περίπτωση τέλεσης των μνημονευόμενων από το παρόν νομοσχέδιο αδικημάτων αναφορικά με την αρωγή και προστασία θυμάτων εμπορίας ανθρώπων, πορνογραφίας, ασέλγειας και μαστροπείας, καθώς και τον επαναπατρισμό αλλοδαπών που διαμένουν παράνομα στη χώρα μας και είναι θύματα των εν λόγω εγκλημάτων.<br />Συγκεκριμένα, οι διατάξεις αφορούν στην κοινωνική υποστήριξη των θυμάτων με την παροχή στέγης, τροφής, ιατροφαρμακευτικής περίθαλψης και ψυχολογικής στήριξης, στη νομική αρωγή των θυμάτων και στην ένταξή τους σε προγράμματα εκπαίδευσης και κοινωνικής αποκατάστασης.<br />Τέλος, επισημαίνουμε την καθιέρωση της δυνατότητας κατάργησης με διάταξη του αρμόδιου εισαγγελέα ιστοσελίδων παιδικής πορνογραφίας, προσωρινής ή οριστικής απενεργοποίησής τους στο χώρο του διαδικτύου, καθώς και της φραγής πρόσβασης σε ιστοσελίδες που δεν φιλοξενούνται στην Ελλάδα.<br />Κυρίες και κύριοι συνάδελφοι, το υπό συζήτηση νομοσχέδιο βελτιώνει, όπως προανέφερα, το πλαίσιο με βάση το οποίο η κοινωνία μας θα αμυνθεί νομικά έναντι ενός ιδιαιτέρως ειδεχθούς φαινομένου. Από εκεί και πέρα, όμως, είναι καθήκον όλων μας να ευαισθητοποιήσουμε όσο το δυνατόν περισσότερο τους συμπολίτες μας και να τους καταστήσουμε ενεργούς και κυρίαρχους παράγοντες στην προσπάθεια καταπολέμησης μιας εν δυνάμει μάστιγας. Καμμία ανοχή στους εμπόρους και βιαστές ψυχών, εθνικούς και διεθνείς. Πρέπει να καταδείξουμε με τον πλέον δυναμικό τρόπο την ανάγκη διαρκούς εγρήγορσης. Ο γονικός έλεγχος των διαδικτυακών δραστηριοτήτων των παιδιών μας πρέπει να είναι όσο πιο διακριτικός αλλά και όσο πιο έντονος γίνεται. Ο κίνδυνος πλέον, δεν βρίσκεται μόνο σε κακόφημα μπαρ και σε απομονωμένα σοκάκια. Δεν αφορά μόνο τα παιδιά υπανάπτυκτων χωρών, χωρών που πρέπει βεβαίως να βοηθηθούν ή και να υποχρεωθούν να πάρουν μέτρα. Ο κίνδυνος βρίσκεται στο παιδικό δωμάτιο, πάνω στο παιδικό γραφείο, βρίσκεται στην τσέπη του μπουφάν, κρύβεται στην ανωνυμία των μεγαλουπόλεων και στους δαιμονιώδεις ρυθμούς της σύγχρονης ζωής.<br />Συνεπώς, πέρα από τον εκσυγχρονισμό του νομικού οπλοστασίου, με τον οποίο σαφώς και συμφωνούμε έτσι όπως επιχειρείται διά του παρόντος νομοσχεδίου, απαιτείται τόσο η μεγαλύτερη κατά το δυνατόν αξιοποίησή του όσο και η ουσιαστική πληροφόρηση, ενημέρωση και κινητοποίηση της κοινωνίας στο σύνολό της.<br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Και εμείς ευχαριστούμε τον κ. Σαλτούρο.<br />Τον λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη, για δεκαπέντε λεπτά.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Κύριε Πρόεδρε, κύριε Υπουργέ, κυρίες και κύριοι συνάδελφοι, συζητούμε σήμερα, μετά από τέσσερις συνεδριάσεις που πραγματοποιήθηκαν στην αρμόδια επιτροπή, το απολύτως αυτονόητο, δηλαδή την εναρμόνιση της εθνικής νομοθεσίας με την κοινοτική οδηγία 2011/93 του Ευρωπαϊκού Κοινοβουλίου και Συμβουλίου για την καταπολέμηση της σεξουαλικής κακοποίησης παιδιών και της παιδικής πορνογραφίας. <br />Πρόκειται για μία αναγκαία και κατά την άποψη των Ανεξάρτητων Ελλήνων –όπως και της ομιλούσας βεβαίως- απολύτως καθυστερημένη προσαρμογή της χώρας μας σε μία σύγχρονη πολύ δυσάρεστη και παράλληλα εξαιρετικά ανησυχητική πραγματικότητα. <br />Σήμερα, βρισκόμαστε αντιμέτωποι με τα νέα δεδομένα μίας καθ’ όλα εγκληματικής δραστηριότητας, η οποία ξεπερνά όχι μόνο σύνορα αλλά θα έλεγα και κάθε νοσηρή φαντασία. Ο υπόκοσμος έχει μετατρέψει πλέον τη σεξουαλική εκμετάλλευση μικρών παιδιών σε μία βιομηχανικής κλίμακας δραστηριότητα για το οργανωμένο έγκλημα.<br />Γι’ αυτόν τον λόγο ακριβώς, το κράτος καλείται να αντιμετωπίσει αυτό το επικίνδυνο φαινόμενο όχι μόνο με αυξημένη αυστηρότητα αλλά κυρίως –και το τονίζω αυτό- με αποτελεσματικότητα, γιατί αυτό, κύριοι συνάδελφοι, έχει σημασία εν προκειμένω. Πρέπει να δείξουμε μηδενική ανοχή και μηδενική επιείκεια, ιδιαίτερα σε κυκλώματα τα οποία δρουν μέσα από το διαδίκτυο και μπορούν έτσι να επηρεάσουν άμεσα εκατομμύρια ανθρώπους, όχι μόνο ενηλίκους αλλά κυρίως παιδιά.<br />Η προληπτική αντιμετώπιση και βέβαια η σκληρή καταστολή τέτοιων νοσηρών φαινομένων, παρουσιάζεται ως απόλυτα επιτακτική ανάγκη προστασίας ολόκληρης της κοινωνίας. Δεν είναι μόνο το θέμα της ειδικοπροληπτικής αξίας που έχουν οι αυστηρότερες ποινές, όπως είναι για παράδειγμα η πολυετής φυλάκιση τέτοιων εγκληματιών για την καταπολέμηση του οργανωμένου εγκλήματος. Τίθεται πάνω απ’ όλα ζήτημα της προστασίας των πλέον ευαίσθητων και ευάλωτων μελών της κοινωνίας μας, των ανηλίκων και ιδιαίτερα των παιδιών μας.<br />Θεωρώ ότι από μόνο του αυτό το στοιχείο, είναι απολύτως αρκετό για να υπερψηφίσουμε επί της αρχής το νομοσχέδιο του Υπουργείου Δικαιοσύνης.<br />Θα μιλήσουμε βεβαίως και αύριο αναλυτικά για τα επιμέρους άρθρα, κύριε Πρόεδρε, όπως βεβαίως θα τοποθετηθούμε ενδελεχώς πάνω στις τροπολογίες, οι οποίες θα εισαχθούν για συζήτηση κατά την αυριανή συνεδρίαση. <br />Όμως, εδώ θα ήθελα να κάνω μία παρατήρηση, η οποία θα έλεγα ότι έχει περισσότερο πολιτικό χαρακτήρα και έχει να κάνει με την πορνογραφία ανηλίκων και το άρθρο 8 του νομοσχεδίου. Εκεί, λοιπόν, όπως βλέπουμε, τροποποιείται το άρθρο 348Α του Ποινικού Κώδικα, έτσι ώστε –όπως αναγράφεται- όποιος διαδίδει πληροφορίες σχετικά με την τέλεση των παραπάνω πράξεων μέσω της τεχνολογίας των πληροφοριών και επικοινωνιών, να τιμωρείται με φυλάκιση τουλάχιστον δύο ετών και χρηματική ποινή 50.000 ευρώ έως 300.000 ευρώ.<br />Θυμίζω, λοιπόν, εδώ για την ιστορία ότι τον περασμένο Νοέμβριο δημοσιεύτηκε –και θα έλεγα πιο σωστά ότι διέρρευσε- από κάποιες πηγές στο διαδίκτυο το κατηγορητήριο το οποίο είχε σχηματιστεί κατά της Χρυσής Αυγής. Εκεί, λοιπόν, περιλήφθηκε ακριβώς και το αδίκημα της παιδικής πορνογραφίας που περιγράφει το άρθρο 348Α του Ποινικού Κώδικα. Μάλιστα, η δικαιοσύνη εντάσσει το εν λόγω έγκλημα, στο πλαίσιο της υποτιθέμενης λειτουργίας της Χρυσής Αυγής ως εγκληματικής οργάνωσης. <br />Πρόκειται για μία εξαιρετικά ονειδιστική και ακραία υπόθεση, αν φυσικά –και υπογραμμίζω αυτό το «αν»- ισχύει το κατηγορητήριο. <br />Επομένως, έχουμε εδώ δύο ενδεχόμενα. Είτε θα αποδειχθεί η κατηγορία αυτή στο δικαστήριο και θα καταδικαστούν τα εμπλεκόμενα μέλη της Χρυσής Αυγής είτε θα καταπέσει και θα αθωωθούν όλοι γι’ αυτό το αδίκημα. Σε μια τέτοια όμως περίπτωση αναρωτιέμαι και θα πρέπει να μας προβληματίσει, ποια θα είναι άραγε η επίπτωση σε εκείνους οι οποίοι διοχέτευσαν, σε εκείνους οι οποίοι διέρρευσαν τις εν λόγω πληροφορίες μέσω του διαδικτύου σε sites, όπως για παράδειγμα είναι το NewsIt ή tovima; <br />Μιλώ, κύριε Υπουργέ, για όλους όσους χειρίστηκαν την ανεπιβεβαίωτη μέχρι τώρα υπόθεση της «παιδικής πορνογραφίας σε βάρος του πολιτικού κόμματος, όπως η Χρυσή Αυγή». Πρόκειται φυσικά, όπως αντιλαμβάνεστε όλοι, για ένα εξαιρετικά σοβαρό ζήτημα, το οποίο όμως δεν είναι μόνο δικαστικό αλλά θα έλεγα ότι είναι και εξόχως πολιτικό, το οποίο θα συνεπάγεται πολύ βαριές ευθύνες για όλους τους εμπλεκόμενους. <br />Αυτό, λοιπόν, είναι κάτι το οποίο θεωρώ ότι θα πρέπει να το λάβετε πολύ σοβαρά υπ’ όψιν σας σήμερα, κύριε Υπουργέ, γιατί αύριο δεν θα υπάρχει καμμία απολύτως δικαιολογία για άλλες «λανθασμένες διατάξεις» που πέρασαν από τη Βουλή εκ παραδρομής.<br />Εδώ, λοιπόν, για να μη σας κουράσω, κλείνω την τοποθέτησή μου, επιφυλασσόμενη για αύριο να κάνω ειδικές παρατηρήσεις επί των άρθρων και βεβαίως επί των τροπολογιών.<br />Ευχαριστώ.<br /></speech><speech by="#s75"><from>Δριβελέγκας Ιωάννης</from> Και εμείς ευχαριστούμε την κ. Χρυσοβελώνη. <br />Τον λόγο έχει ο ειδικός αγορητής του Λαϊκού Συνδέσμου Χρυσής Αυγής, ο κ. Αντώνιος Γρέγος, για δεκαπέντε λεπτά.</speech><speech by="#s62"><from> ΑΝΤΩΝΙΟΣ ΓΡΕΓΟΣ</from> Ευχαριστώ.<br />Καμμία κατηγορία φυσικά σε βάρος της Χρυσής Αυγής δεν ευσταθεί και όλες θα καταπέσουν πάρα πολύ σύντομα.<br />Θα ξεκινήσω με κάποια στατιστικά στοιχεία τα οποία είναι ενδεικτικά και τα οποία είχε αναδείξει η κ. Ζαρούλια σε κάποια ερώτηση πριν λίγο καιρό. Σύμφωνα με τα στοιχεία, από το 2003 μέχρι σήμερα, σε περίπου επτά χιλιάδες πεντακόσιες υποθέσεις παιδεραστίας έχουν συνολικά κατηγορηθεί οκτακόσια είκοσι τρία άτομα, εκ των οποίων οι διακόσιοι εβδομήντα τέσσερις έχουν συλληφθεί. Για τους υπόλοιπους πεντακόσιους πενήντα οκτώ έχει σχηματιστεί δικογραφία. <br />Σε ερώτησή μας -αυτή της κ. Ζαρούλια- υπήρχε η επισήμανση ότι παρά τις δικογραφίες που σχηματίστηκαν, μόνο σαράντα δύο από αυτούς προφυλακίστηκαν, ενώ σήμερα μόνο μερικές δεκάδες είναι στη φυλακή. Ζητούσαμε δε να ενημερωθούμε, για το αν η Κυβέρνηση προτίθεται να εξετάσει την επαναφορά της θανατικής ποινής για τους δράστες σεξουαλικών εγκλημάτων κατά ανηλίκων κάτω των δεκατριών ετών. Πρόκειται για θέση που αποτελεί καθολικό αίτημα της ελληνικής κοινωνίας.<br />Χαρακτηριστικά αξίζει να αναφερθεί, πως κάθε μέρα γίνεται στην Ασφάλεια τουλάχιστον μία καταγγελία για σεξουαλική κακοποίηση ανηλίκου. Επίσης, αξίζει να αναφέρω ότι το 60% των παιδόφιλων στρέφεται σε αγόρια ηλικίας από επτά μέχρι δεκαέξι ετών και το 40% σε κορίτσια ηλικίας από το οκτώ έως δεκαπέντε ετών. <br />Σύμφωνα με πληροφορίες, η Αστυνομία κινείται στα τυφλά σε ό,τι αφορά την τύχη των παιδεραστών, καθώς δεν υπάρχει ενημέρωση από τις δικαστικές αρχές για την μετέπειτα πορεία τους. Εδώ πρέπει να τονίσουμε κάτι πάρα πολύ σημαντικό, ότι οι αξιωματικοί της Ασφάλειας, δεν γνωρίζουν αν οι δράστες καταδικάζονται, αν και πότε παίρνουν άδειες και -το κυριότερο- το πότε αποφυλακίζονται και ξαναγυρνάνε να διαπράξουν τα ίδια εγκλήματα ή και χειρότερα.<br />Το φαινόμενο της σεξουαλικής κακοποίησης και σεξουαλικής εκμετάλλευσης των παιδιών αποτελεί ειδεχθές και αποτρόπαιο έγκλημα, το οποίο κάθε κοινωνία πρέπει να αντιμετωπίσει με τα κατάλληλα νομοθετικά όπλα και να το καταπολεμήσει με όλα τα μέσα. <br />Οι αυξητικές τάσεις του φαινομένου σε πανευρωπαϊκό επίπεδο, καταδεικνύουν το μέγεθος του προβλήματος που στις χώρες του Συμβουλίου της Ευρώπης μεταφράζεται με τον πραγματικά ανησυχητικό αριθμό του ένα στα πέντε, το οποίο δηλώνει ότι ποσοστό 20% των παιδιών, υπόκειται σε κάποια μορφή σεξουαλικής εκμετάλλευσης ή κακοποίησης. <br />Πράγματι, σε ευρωπαϊκό επίπεδο έχουν θεσπιστεί σημαντικότατα κείμενα που αφορούν στην καταπολέμηση του ειδεχθούς αυτού εγκλήματος και στη θεσμοθέτηση αυστηρών νομοθετικών κειμένων. <br />Το Ευρωπαϊκό Κοινοβούλιο και το Ευρωπαϊκό Συμβούλιο υιοθέτησαν από το 2011 αυτήν την οδηγία, σχετικά με την καταπολέμηση της σεξουαλικής κακοποίησης και της σεξουαλικής εκμετάλλευσης παιδιών και της παιδικής πορνογραφίας. Η οδηγία αυτή επισημαίνει έντονα το γεγονός ότι η σεξουαλική κακοποίηση παιδιών συνιστά σοβαρότατη παραβίαση θεμελιωδών δικαιωμάτων των παιδιών, ειδικά αυτών που αφορούν στην προστασία και τη φροντίδα που είναι αναγκαίες για την ευημερία τους. <br />Αναγνωρίζει επίσης ότι σε όλες τις πράξεις που αφορούν τα παιδιά είτε αυτές επιχειρούνται από δημόσιες αρχές είτε από ιδιωτικούς οργανισμούς, πρωταρχική σημασία πρέπει να δίνεται στο υπέρτατο συμφέρον του παιδιού. <br />Τονίζει τέλος την αύξηση του φαινομένου της παιδικής πορνογραφίας και της χρήσης των νέων τεχνολογιών και του διαδικτύου για την εκμετάλλευση των παιδιών. <br />Αποτελεί ζήτημα μείζονος σημασίας η ολοκληρωμένη ενσωμάτωση της οδηγίας της Ευρωπαϊκής Ένωσης για τη σεξουαλική κακοποίηση των παιδιών στην ελληνική έννομη τάξη, ούτως ώστε να αντιμετωπιστεί επαρκώς και αποτελεσματικά το αποτρόπαιο φαινόμενο της σεξουαλικής κακοποίησης και σεξουαλικής εκμετάλλευσης των παιδιών. Επιβάλλεται όμως, να εξετάσουμε σε βάθος τα κίνητρα σας, γιατί από μια γρήγορη ανάγνωση του σχεδίου νόμου παρατηρούμε ότι με υπόγεια μέτρα και υπό το πρόσχημα μιας καταγγελθείσας πράξης από τον παθόντα ανήλικο αλλοδαπό, επιδιώκετε να νομιμοποιήσετε οποιονδήποτε παρανόμως βρίσκεται στη χώρα μας. Το έχουμε δει αυτό κατά κόρον. Οφείλετε δε, να είστε ιδιαιτέρως προσεκτικοί, γιατί όλοι γνωρίζουμε πως πολλοί αλλοδαποί δηλώνουν ανήλικοι απλά και μόνο για να τύχουν ευνοϊκής μεταχείρισης ενώπιον των ελληνικών αρχών. <br />Είμαστε υπέρ της ενίσχυσης της νομοθεσίας κατά της σεξουαλικής κακοποίησης των παιδιών και δεν μπορεί πια η κοινωνία μας να ανέχεται να χρησιμοποιούνται ανήλικοι ως αντικείμενα για την ικανοποίηση των σεξουαλικών επιθυμιών εγκληματιών αλλά οφείλουμε να είμαστε ακριβείς στις διατυπώσεις των άρθρων. Το Ποινικό Δίκαιο πρέπει να είναι αυστηρό και γι’ αυτό οι οποιεσδήποτε διατάξεις επιβάλλεται να είναι και αυστηρές και ρητές. <br />Επειδή αναρωτιέστε με βάση τα αποτελέσματα των ευρωεκλογών γιατί ο κόσμος ψηφίζει Χρυσή Αυγή, θέλω να σας ενημερώσω ότι ο κόσμος ψηφίζει Χρυσή Αυγή, γιατί η Χρυσή Αυγή έχει και θέσεις και πρόγραμμα. Και παρακαλώ να προσέξετε τις τοποθετήσεις που έχουμε πάνω στο συγκεκριμένο θέμα. Έχουμε αναφερθεί εκτενώς στις ομιλίες μας και έχουμε καταθέσει ερωτήσεις σχετικά με αυτό το πραγματικά παράλογο και ειδεχθές φαινόμενο που έχει πάρει ανεξέλεγκτες διαστάσεις και πρέπει να λάβετε υπ’ όψιν τα κάτωθι: <br />Εμείς καταδείξαμε το μέγεθος του προβλήματος, τις διαστάσεις που έχει πάρει και πρέπει να αντιμετωπιστεί άμεσα εφαρμόζοντας αυστηρότατους νόμους που συνάδουν και με τη βούληση του ελληνικού λαού. Κύριος και βασικός παράγοντας στην αντιμετώπιση του προβλήματος, είναι η παραδειγματική τιμωρία αυτών των άθλιων υποκειμένων που διαπράττουν το ειδεχθέστερο των εγκλημάτων εφαρμόζοντας τα κάτωθι:<br />Διαρκής διαπόμπευση από τα μέσα μαζικής ενημέρωσης και μέσα κοινωνικής δικτύωσης. Ανάλογο μέτρο εφαρμόζεται στην Αμερική όπου σε κάποιο σπίτι που κατοικεί ένας παιδεραστής ή στο γραφείο του, επικολλάται μια πινακίδα που λέει «παιδεραστής». <br />Χημικός ευνουχισμός αυτών που διαπράττουν τέτοια εγκλήματα, αφού καμμία φυλακή δεν μπορεί να αποτρέψει το βρωμερό τους πάθος. Αυτός μπορεί να είναι διαρκής, μπορεί και όχι.<br />Εφαρμογή της ανώτατης ποινής του Ποινικού Κώδικα, δηλαδή ισόβια ποινή που δεν εκτελείται –δυστυχώς- σήμερα. <br />Διαρκής παρακολούθηση από τη Διεύθυνση Ηλεκτρονικού Εγκλήματος και άμεση σύλληψη όσων διαπράττουν το αδίκημα της σεξουαλικής κακοποίησης. <br />Διαρκής ενημέρωση γονέων, καθηγητών και μαθητών σε σχολεία και ιδρύματα και φυσικά προστασία των θυμάτων. <br />Παράλληλα όμως, πρέπει να ερευνάται και ποιοι συνήγοροι αναλαμβάνουν την υπεράσπιση αυτών των καθαρμάτων, διότι μπορεί κάποιος να έχει μεγάλη οικονομική επιφάνεια και με τη βοήθεια ενός καλού δικηγόρου να τη γλιτώσει. Συνεπώς, τα ονόματα που συνηγόρων σε τέτοιες υποθέσεις πρέπει να δημοσιοποιούνται και να ερευνώνται. Η χορήγηση συνηγόρου σε όλους αυτούς από το κράτος, είναι υπεραρκετή. <br />Στόχος και σκοπός όλων μας είναι να μετατρέψουμε τη ζωή αυτών των αποβρασμάτων σε κόλαση, προκειμένου να παραδειγματιστούν παρόμοιοι τύποι. Το σύστημά μας, διάτρητο από παντού, δεν έχει φροντίσει μέχρι σήμερα για την αποτελεσματική αντιμετώπιση αυτού του φαινομένου. Έχει φτάσει μάλιστα σε σημείο να αποκρύπτει εσκεμμένα τέτοιες περιπτώσεις, όπως έκανε στην πρόσφατη υπόθεση στο Νησί της Κω, όπου ένας Πακιστανός βίασε ένα δεκάχρονο και τα μέσα το απέκρυψαν σκοπίμως, λόγω του ότι ήταν προεκλογική περίοδος, κάτι που θα έπληττε και την ίδια την Κυβέρνηση.<br />Για να μην καταντήσει η πατρίδα μας Ολλανδία, όπου υπάρχει νόμιμο κόμμα παιδεραστών, υιοθετείστε τις θέσεις της Χρυσής Αυγής. <br />Σας ευχαριστώ πολύ.</speech><speech by="#s75"><from>Δριβελέγκας Ιωάννης</from> Πριν δώσω τον λόγο στον κ. Πανούση, θέλω να αναφέρω ότι δημιουργήθηκε ένα θέμα. Ήρθαν στην Έδρα ο κ. Ρήγας, η κ. Ιακωβίδου και η κ. Κατριβάνου και ζήτησαν τον λόγο, να γραφούν δηλαδή για ομιλητές μετά την παρέλευση της κάρτας. <br />Εγώ δεν είχα καμμία διάθεση να τους δυσαρεστήσω. Ήθελα να εξυπηρετήσω τους συναδέλφους. Τους έγραψα και τους τρεις. Όμως, μου είπαν ότι έλειπα στην προηγούμενη Διάσκεψη των Προέδρων, όταν πάρθηκε απόφαση πως κανείς πλέον Βουλευτής δεν θα γράφεται πέραν από την προθεσμία που έχει ορισθεί, δηλαδή μετά τους δύο πρώτους ειδικούς αγορητές. Αναγκάστηκα, λοιπόν, και έσβησα και τον κ. Ρήγα και την κ. Ιακωβίδου και την κ. Κατριβάνου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτό το αποφασίζει το Σώμα. Δεν είναι θέμα Διάσκεψης των Προέδρων.</speech><speech by="#s75"><from>Δριβελέγκας Ιωάννης</from> Έτσι είναι ο Κανονισμός, κυρία Κωνσταντοπούλου!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν λέει έτσι ο Κανονισμός.</speech><speech by="#s75"><from>Δριβελέγκας Ιωάννης</from> Η κ. Κανέλλη είναι παλαιά εδώ και τα γνωρίζει. Ο Κανονισμός λέει ότι εγγράφονται, όταν μιλάνε…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μην παρερμηνεύετε και μη με προσφωνείτε. Είναι θέμα του Σώματος. Ρωτάτε αν συμφωνεί το Σώμα και το Σώμα συμφωνεί να γραφούν οι συνάδελφοι.</speech><speech by="#s75"><from>Δριβελέγκας Ιωάννης</from> Μπορώ να μιλήσω και εγώ;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Χωρίς να με προσφωνείτε!</speech><speech by="#s75"><from>Δριβελέγκας Ιωάννης</from> Εσείς γιατί παίρνετε τον λόγο, χωρίς να τον ζητήσετε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Διότι παρερμηνεύετε τον Κανονισμό καθ’ έξιν και κατ’ επάγγελμα!</speech><speech by="#s75"><from>Δριβελέγκας Ιωάννης</from> Ωραία! Εντάξει, δεν απαντώ τώρα σε αυτά. Δεν χρειάζεται να απαντήσω. Δημιουργείτε θέμα εκ του μη όντος. Δεν μπορείτε. <br />Οι συνάδελφοι είναι και από τα τρία κόμματα. Σας λέω ότι είχα όλη την καλή διάθεση. Το ξέρετε και δημιουργείτε θέμα. Εδώ είναι το βιβλίο. Είναι και οι τρεις γραμμένοι και με ειδοποίησαν ότι παραβίασα την απόφαση της Διάσκεψης των Προέδρων. Θα έχετε, όμως, τον λόγο αύριο επί των άρθρων. Ποιος είναι, λοιπόν, ο λόγος που δημιουργείτε θέμα;</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Κύριε Πρόεδρε, θα ήθελα τον λόγο για ένα λεπτό.</speech><speech by="#s75"><from>Δριβελέγκας Ιωάννης</from> Ορίστε, κυρία Κατριβάνου, έχετε τον λόγο.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Καταλαβαίνω ότι δεν είναι προσωπικό το θέμα, που αφορά μόνο εμένα, γιατί είδα στον κατάλογο ότι αφορά και δυο άλλους συναδέλφους.</speech><speech by="#s75"><from>Δριβελέγκας Ιωάννης</from> Πείτε το, όμως, γιατί λένε ότι γίνεται καθ’ έξιν και κατ’ επάγγελμα!</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Ένα λεπτό να τελειώσω. <br />Είδα, λοιπόν, στον κατάλογο ότι δεν αφορά προσωπικά εμένα. Αφορά και άλλους δύο συναδέλφους. Όμως, επειδή τυχαίνουν ανθρώπινα πράγματα, όπως έτυχε σε μένα το πρωί και επειδή για τη διευκόλυνση των συναδέλφων προς αυτήν την κατεύθυνση κάθε άλλος Πρόεδρος έχει δεχθεί να μιλήσουμε και μπαίνουμε στον κατάλογο με αυτόν τον τρόπο, σας ζητάμε –πραγματικά για την λειτουργία και για την καλύτερη συζήτηση- να μπούμε και να μιλήσουμε, γιατί τέτοιες τακτικές δεν βοηθούν το Σώμα. Δεν είναι τίποτα να μιλήσουν άλλοι τρεις συνάδελφοι, οι οποίοι δεν πρόλαβαν να έρθουν εκείνη την ώρα να βάλουν την κάρτα. Να είμαστε αυστηροί, όταν η αυστηρότητα εξυπηρετεί τη συζήτηση. Αυτήν τη στιγμή, όμως, η αυστηρότητα είναι εναντίον της συζήτησης, γιατί συμβαίνουν ανθρώπινα πράγματα και δεν προλαβαίνει ο άλλος να είναι ακριβώς στην ώρα του να βάλει την κάρτα. <br />Από εκεί και πέρα έχουμε πράγματα να πούμε και να συνεισφέρουμε. Το κάνουμε κάθε φορά. Και επειδή υπάρχει και η συνήθεια -που την θεωρώ πάρα πολύ σωστή- να διευκολύνονται οι συνάδελφοι, σας παρακαλούμε να διευκολυνθώ όχι μόνο εγώ αλλά και οι άλλοι δύο συνάδελφοι που θέλουν να μιλήσουν. Αυτό το θεωρώ και κοινή λογική και συναδελφικότητα και πραγματικά είναι για την καλύτερη λειτουργία του Σώματος. <br />Ευχαριστώ πολύ.</speech><speech by="#s75"><from>Δριβελέγκας Ιωάννης</from> Κυρία Κατριβάνου, το ξέρετε πως όταν ήρθατε –όχι μόνον εσείς, αλλά και οι άλλοι δύο συνάδελφοι- σας έγραψα να μιλήσετε. Μου λένε, όμως, ότι στη Διάσκεψη των Προέδρων αποφασίστηκε αυτό. Τι θέλετε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ισχύει αυτό!</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Μα, κύριε Πρόεδρε!</speech><speech by="#s75"><from>Δριβελέγκας Ιωάννης</from> Κύριε Βούτση, δεν ήσασταν από την αρχή.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Η Διάσκεψη των Προέδρων ασχολήθηκε με αυτό το θέμα, κύριε Πρόεδρε;</speech><speech by="#s75"><from>Δριβελέγκας Ιωάννης</from> Αυτό με ειδοποίησαν. Δεν ήμουν εγώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όμως, ο κ. Βούτσης ήταν.</speech><speech by="#s75"><from>Δριβελέγκας Ιωάννης</from> Ήρθαν τρεις συνάδελφοι –το λέω, για να το ξέρετε, κύριε Βούτση, επειδή δεν ήσασταν εδώ- ο κ. Ρήγας, η κ. Ιακωβίδου και η κ. Κατριβάνου και ζήτησαν να γραφούν στον κατάλογο μετά την παρέλευση των δύο πρώτον ομιλητών της κάρτας.</speech><speech by="#s40"><from> ΝΙΚΟΛΑΟΣ ΒΟΥΤΣΗΣ</from> Έχει γίνει πολλές φορές είτε γιατί είναι σε επιτροπές είτε…</speech><speech by="#s75"><from>Δριβελέγκας Ιωάννης</from> Μισό λεπτό! Ειλικρινά σας παρακαλώ. Δείτε τον κατάλογο. Είπα «Ναι, βεβαίως, να μιλήσουν». Είναι εδώ τα ονόματά τους. <br />Και με ειδοποιούν από το Προεδρείο ότι έχει παρθεί απόφαση γι’ αυτό το θέμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ποιος σας ειδοποίησε;</speech><speech by="#s75"><from>Δριβελέγκας Ιωάννης</from> Άρα, εγώ όχι μόνο είχα καλή πρόθεση αλλά είχα και την πρόθεση να μη δημιουργηθεί κάποιο θέμα. Και ευτυχώς που ήταν ένας του ΠΑΣΟΚ και ένας της Νέας Δημοκρατίας, για να μη νομίσετε ότι είναι προσωπικό. <br />Τον λόγο έχει η κ. Κανέλλη.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Κύριε Πρόεδρε, επιτρέψτε μου να προσπαθήσω να διευκολύνω τη διαδικασία. Θα ήθελα να καταθέσω, λοιπόν, εδώ ότι υπάρχει η δυνατότητα για τους συναδέλφους που καθυστερούν, να τηλεφωνούν στην Έδρα και να λένε ότι κάτι τους έτυχε. Το να μιλήσουν, όμως, τρεις άνθρωποι παραπάνω, θα έλεγα ότι επί της ουσίας δεν αλλάζει κάτι, ενώ θα βρουν και τη δική μας συναίνεση. Η επίκληση αυτού που λέτε τώρα, μπορεί να αφήσει κάποιους άλλους που δεν εγγράφηκαν εγκαίρως να φύγουν και κάποιους άλλους να μείνουν, γιατί έχουμε και δεύτερη μέρα συζήτησης του νομοσχεδίου. Αν αυτό το αποφασίσατε στη Διάσκεψη των Προέδρων και πρέπει να είναι στους δύο, υπάρχουν και άλλοι τρόποι, όπως να τους εγγράψουμε με τις κάρτες μας. <br />Σας παρακαλώ πάρα πολύ, κύριε Πρόεδρε, ας μιλήσουν αυτοί οι τρεις συνάδελφοι, δεδομένου ότι το θέμα αφορά τα παιδιά, δεδομένου ότι η Αίθουσα δεν είναι γεμάτη, δεδομένου ότι το ωράριο δεν αλλάζει και δεδομένου ότι δεν πρόκειται να ανατραπεί και η σειρά των ομιλούντων μετά το αποτέλεσμα των εκλογών. Διότι για να είμαστε και λίγο σαφείς, επειδή λέγονται και κάποια πράγματα εκτός νομοσχεδίου –δεν αντιλέγω επικαιρότητα έχουμε, όπως επίκαιρο είναι και το αποτέλεσμα των εκλογών- και επειδή ακούσαμε και από τον αμέσως προλαλήσαντα μία σειρά από αναλύσεις οι οποίες μπορεί να είναι ενδεχομένως και ανατριχιαστικές και επειδή για την ώρα ισχύει το αποτέλεσμα να μιλάει ο καθένας με τη σειρά του -τουλάχιστον σε ό,τι αφορά τα κόμματα- νομίζω ότι μας «παίρνει» –και το προτείνω- να εγγραφούν εκτάκτως οι συνάδελφοι και από αύριο –μια και το είπαμε και το κουβεντιάσαμε εδώ- μετά τους δύο πρώτους να μην ξαναγίνει, εφόσον έτσι αποφασίσατε, προκειμένου να μην κολλάμε…</speech><speech by="#s75"><from>Δριβελέγκας Ιωάννης</from> Προκειμένου να μην κολλάμε στον τύπο.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> …σε ζητήματα που μας δυσκολεύουν. Αυτή είναι μια πρόταση την οποία εγώ θα ήθελα να καταθέσω.</speech><speech by="#s75"><from>Δριβελέγκας Ιωάννης</from> Κυρία Κανέλλη, υπάρχει κι άλλος λόγος που εγώ λέω να γίνει αυτό και αυτός είναι ότι δεν έχει εξαντληθεί και ο χρόνος. Οι συνάδελφοι δεν εξαντλούν το χρόνο ομιλίας τους. Επομένως, όπως πολύ σωστά είπατε, έχουμε περιθώριο.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ούτε εγώ θα εξαντλήσω το χρόνο μου, κύριε Πρόεδρε.</speech><speech by="#s75"><from>Δριβελέγκας Ιωάννης</from> Όμως, θέλω απλά να παρακαλέσω να γίνονται σεβαστά κάποια πράγματα. Μάλιστα, υπάρχουν κι άλλοι τρόποι εκτός από αυτούς. Για παράδειγμα, πέρα από το ότι μπορούμε να πάρουμε τηλέφωνο, μπορούμε να δώσουμε την κάρτα σε ένα συνάδελφο. Υπάρχουν δεκάδες…</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Αν προλάβουμε να έρθουμε, κύριε Πρόεδρε.</speech><speech by="#s75"><from>Δριβελέγκας Ιωάννης</from> Μην επιμένετε, κυρία συνάδελφε. Ξέρουμε εδώ και ένα μήνα ότι σήμερα έχουμε αυτό το νομοσχέδιο. Από χθες, λοιπόν, θα μπορούσατε να τηλεφωνήσετε και να ενημερώσετε. Εν πάση περιπτώσει, δεν υπάρχει θέμα. Ας κλείσουμε, λοιπόν, το ζήτημα εδώ.</speech><speech by="#s201"><from> ΑΘΑΝΑΣΙΟΣ ΜΠΟΥΡΑΣ</from> Είναι πρώτη μέρα σήμερα, κύριε Πρόεδρε. Συμφωνούμε όλοι να μιλήσουν οι συνάδελφοι.</speech><speech by="#s75"><from>Δριβελέγκας Ιωάννης</from> Όχι, κύριε Μπούρα, γιατί έγιναν προσωπικές αιχμές και δεν καταλαβαίνω τον λόγο. Φαίνεται ότι κάποιοι έχουν προηγούμενα με μένα. <br />Με συγχωρείτε πάρα πολύ, κύριε Πανούση, αλλά καλό είναι να βάζουμε κάποια πράγματα στη θέση τους και την τάξη τους. <br />Έχετε, λοιπόν, τον λόγο για δεκαπέντε λεπτά.</speech><speech by="#s223"><from> ΙΩΑΝΝΗΣ ΠΑΝΟΥΣΗΣ</from> Ευχαριστώ, κύριε Πρόεδρε. <br />Κύριε Υπουργέ, κυρίες και κύριοι συνάδελφοι, στο νομοσχέδιο εμπλέκονται, διαπλέκονται και συγχέονται τέσσερις τουλάχιστον παράμετροι. Αυτές είναι η σεξουαλική ελευθερία και τα όριά της, η σεξουαλική παρενόχληση, η βία και η κακοποίηση εντός οικογένειας, στο σχολείο, στην παρέα, η σεξουαλική εκμετάλλευση κυρίως από το οργανωμένο έγκλημα, η πορνεία και η πορνογραφία με σεξουαλική αναπαράσταση. Πρόκειται δηλαδή, κατά τη γνώμη μου, για διαφορετικές εκδοχές και κακώς έχουν μπει στο ίδιο νομοσχέδιο -βέβαια, δεν φταίει η Κυβέρνηση γι’ αυτό, γιατί είναι ζήτημα της οδηγίας- ακόμα κι αν δεχθούμε ότι προστατεύουν το ίδιο έννομο αγαθό. Βέβαια, εγώ δεν πιστεύω ότι αυτές οι τέσσερις εκδοχές προστατεύουν το ίδιο έννομο αγαθό, γιατί δεν μας επιτρέπει το νομοθέτημα να διακρίνουμε τις διαφορές και να αντιμετωπίσουμε ανάλογα την κάθε μορφή. Τι σχέση έχει, δηλαδή, η σεξουαλική κακοποίηση από τον παππού στο σπίτι, με την πορνογραφία; <br />Όσον αφορά τώρα τις επιμέρους διατάξεις και τις ασάφειες, θα μιλήσω στην κατ’ άρθρο συζήτηση. Ωστόσο, θα ήθελα να καταθέσω ορισμένες σκέψεις που προηγούνται τις ποινικοποίησης. Πορνογραφικό υλικό μπορούμε να αντλήσουμε από παντού, όπως από τα περιοδικά των περιπτέρων, από τις ερωτικές ταινίες, από τα τηλέφωνα «090» κ.λπ.. Μολονότι πολλές φορές δεν είναι εύκολο να οριοθετήσουμε το καλλιτεχνικό ερωτικό από το σκληρό ερωτικό, αφού η ένταση των εικόνων προσλαμβάνεται διαφορετικά, όλοι τον τελευταίο καιρό διαπιστώνουμε μία άνθηση τόσο της βιομηχανίας του παιδικού πορνό όσο και της διαδικτυακής παιδοφιλίας. <br />Δεν θα ασχοληθώ με τα βασικά χαρακτηριστικά αυτών των επιδράσεων, αλλά θα ήθελα να μιλήσω λίγο για τις πορνογραφικές αναπαραστάσεις. Ακόμα και αν τα νοήματα των λέξεων αλλάζουν, ακόμα και αν συνήθως ακολουθούμε τις απόψεις της πλειοψηφίας περί του ηθικού ή του αισχρού, τα αισθήματα που γεννούν οι ερωτικές αναπαραστάσεις αποτελούν τελικά μια προσωπική υπόθεση. <br />Το αν, δηλαδή, η πορνογραφία στην τέχνη σκοπεύει να προκαλέσει σεξουαλικό πόθο ή σεξουαλική διέγερση, αν η μυστικότητα και όχι η σεμνότητα είναι αυτό που εκκολάπτει την πορνογραφία, είναι τελικά ζήτημα και προσωπικών επιλογών. Η δική μας κατανόηση του συμβατικού νοήματος, που η κοινωνία, η πλειοψηφία, αποδίδει στις σεξουαλικές πράξεις, πολλές φορές υποχρεώνει και τον ίδιο τον δράστη να υιοθετεί πρακτικές και ερμηνείες που κατά βάθος δεν ήταν στις δικές του προθέσεις. Οι κοινωνικές σημασίες γίνονται εντονότερες όταν θεαματοποιούνται και όταν προσανατολίζονται στην πρόκληση υποθετικού φόβου θυματοποίησης. Η κατασκευή των σεξουαλικών εγκλημάτων, παραδείγματος χάριν μέσω των μίντια, στοχεύει στο να σοκάρει την κοινή γνώμη και αυξάνει τη δραματοποιημένη προβολή τους. Έτσι, όμως, δεν διευρύνεται ο διάλογος. <br />Αγαπητοί συνάδελφοι, η σεξουαλικότητα είναι πάντοτε πολιτική, γιατί δημιουργεί δεσμούς και γεννά σύμβολα ιδεώδους. Το ηθικό και το αισθητικό στοιχείο, εμφανίζονται κυρίως σε αναπαραστάσεις αυτής της πηγής εκπόρευσης μηνυμάτων. Το επιβλαβές και το προσβλητικό περιεχόμενο, που αφορά στο πορνογραφικό υλικό και γενικότερα στην ερωτική θεματογραφία, θεωρείται ότι αναπαριστά με λαθεμένο τρόπο τους σεξουαλικούς ρόλους και τις σεξουαλικές σχέσεις. Οι άνθρωποι, δηλαδή, ως σεξουαλικό αντικείμενο. Έτσι, όμως, η πορνογραφία σεξουαλικοποιεί το βιασμό, την πορνεία, την παρενόχληση, την παιδική κακοποίηση. Αυτό το διαδικτυακό cyber sex, η παιδική πορνογραφία με συναφείς διαταραχές στους ανήλικους, το συναρτούμενο με αυτά trafficking και ο σεξοτουρισμός, παίρνουν τη μορφή ενός οργανωμένου εγκλήματος. Είναι άλλο, όμως, πράγμα αυτό και άλλο η σεξουαλική κακοποίηση στο σπίτι. <br />Η πορνογραφική εικόνα ενός παιδιού στο δίκτυο διανομής ή η διανομή σε παιδιά και εφήβους εικόνων ή φωτογραφιών, θα μπορούσε να επηρεάσει αρνητικά την ηθική τους σε ζητήματα σεξουαλικών σχέσεων εφόσον δεν υπάρχουν αντερείσματα. Όλα αυτά, δηλαδή, λειτουργούν αρνητικά υπό την προϋπόθεση ότι ο θεατής ή ο παίκτης έχουν εκπαιδευτεί με λάθος τρόπο και ουδείς γύρω τους ασχολείται με το να τους εξηγήσει και να τους ερμηνεύσει τις εικόνες που βλέπουν. Όμως, οι έρευνες λένε ότι αυτή η πορνογραφική επικοινωνία δεν οδηγεί υποχρεωτικά σε βιασμό αλλά θέτει το ερώτημα τι ακριβώς ζητάει το κοινό όταν το βλέπει, όχι τι ακριβώς ζητάει ο πρωταγωνιστής. Δεν υπάρχει ταύτιση πορνογραφίας, παιδοφιλίας και παιδεραστίας. Μην τα συγχέουμε. <br />Κατά βάθος, αυτό που μας φοβίζει είναι το διαδίκτυο. Ο ηθικός πανικός και η σύγχυση γύρω από το πώς το διαδίκτυο μπορεί να επηρεάσει την κατεστημένη ηθική, οδηγεί σε μία μετουσίωση του συμβολισμού των εικόνων σε γεγονότα. Αφού χρησιμοποιείς πορνογραφικό υλικό, σίγουρα είσαι ο βιαστής της διπλανής πόρτας. <br />Η πορνογραφία της καθημερινότητας –αυτήν τη ζούμε όλοι- η κουλτούρα της παιδοφιλικής υποκρισίας, τελικά αντιμετωπίζεται ως αστυνομική υπόθεση. Από εκεί τα μαθαίνουμε, γιατί τα άλλα τα πετάμε κάτω από το χαλί. Το ζήτημα, όμως, είναι πιο περίπλοκο με το διαδίκτυο, γιατί αυτοεκτιθέμεθα ή ανακαλύπτουμε τους εαυτούς μας. Βιώνουμε, λοιπόν, μέσω του διαδικτύου και των μίντια γενικά το φαντασιακό σαν να είναι πραγματικό. Έτσι, καθιστάμεθα άθελά μας συνένοχοι και συμπαίκτες σε μία ερωτική αναπαράσταση, μολονότι επικαλούμαστε την ηθική ουδετερότητα: «Εγώ δεν κάνω σωματική επαφή. Η οθόνη τα κάνει όλα αυτά». Η μετατροπή, όμως, του καταναλωτή των πορνογραφημάτων σε παραγωγό, δεν μετατρέπει αναγκαστικά το πορνογραφικό υλικό σε πρόταση, πρόκληση, ερέθισμα σε βία. <br />Η δημοσιοποίηση του ιδιωτικού διά των ερωτικών αναπαραστάσεων του σώματος, μπορεί να εκφεύγει της ηθικής ρύθμισης και να εισέρχεται στο πεδίο της επιτρεπτικότητας για το τι θεωρούν οι ίδιοι οι πρωταγωνιστές ως ανήθικη αναπαράσταση ή στον κυβερνοχώρο της εικονικότητας αλλά δεν είναι πάντα στην πρόθεση. Ένα ζευγάρι παντρεμένο, δηλαδή, που βιντεοσκοπεί μία πράξη και την ανεβάζει στο δικό του site δεν σημαίνει ότι έχει ως στόχο, ως πρόθεση, να δημιουργήσει συγχύσεις ή να λειτουργήσει στη λογική της πορνογραφίας. Έχουμε ιδιωτικά φαντασιωνόμενους χρήστες. <br />Όταν λέμε για παιδική πορνογραφία, μιλάμε για πέντε διαφορετικά πράγματα: Πρώτον, τα παιδιά ως συμμετέχοντες στην παραγωγή πορνογραφικού υλικού. Έχουμε ιδιαίτερες καταδίκες ανηλίκων, που αυτοί παράγουν το πορνογραφικό υλικό. Δεύτερον, τα παιδιά ως ακροατήριο. Τρίτον, η παιδική πορνογραφία και οι κοινωνικές αξίες. Αν, δηλαδή, δημιουργούν κοινωνική βλάβη. Τέταρτον, η προστασία της παιδικής ηλικίας μέσω της επιβολής νόμων και πέμπτον, η λογοκρισία. <br />Στην Αμερική, παραδείγματος χάριν, έχουν άλλη θέση ως προς τον ορισμό της παιδικής ηλικίας, της παιδικότητας, της ανηλικότητας και κατ’ επέκταση και της σχετικής συναίνεσης ή ευθύνης. <br />Άρα, έχουμε να συνδυάσουμε ένα βιολογικό στοιχείο περί σεξουαλικής ωριμότητας και ανωριμότητας για την κρίση και την αξιολόγηση των καταστάσεων ενός παιδιού, ένα κοινωνικό στοιχείο σε σχέση με το τι εννοούμε «παιδί», τι εννοούμε «προεφηβική ηλικία», «πρώιμη εφηβεία» και τέλος ένα πλαίσιο αναφοράς. Ξέρετε πολύ καλά –είναι καταδικαστέο από κάθε άποψη- ότι ο σεξοτουρισμός στην Άπω Ανατολή δεν θεωρείται από τον πατέρα που εκδίδει την κόρη ότι είναι πορνεία. Άλλο τι κάνει ο Γιαπωνέζος, ο Αμερικάνος, ο Έλληνας σεξοτουρίστας. Αυτό είναι άλλο πράγμα. Θεωρείται κοινωνική λειτουργία και συμβολίζει την οικονομική επιβίωση της οικογένειας.<br />Και το νομικό ζήτημα που μας ενδιαφέρει, είναι πώς με νομικούς όρους θα καθορίσουμε τα όρια ανάμεσα στα ορισμένα δικαιώματα. Το Κογκρέσο, παραδείγματος χάριν, συζήτησε επί ώρες τι είναι ελευθερία της έκφρασης και πού φτάνει η ελευθερία αυτή στην τέχνη, στην ποίηση. Να μη μιλήσουμε –τα ξέρει πολύ καλύτερα από εμένα ο Θωμάς ο Ψύρρας- για τα γαμοτράγουδα, για την ποίηση στην Ελλάδα, για τον Σεφέρη, για προκλητικά και διεγερτικά που γελάμε όταν τα ακούμε. Το ζήτημα, λοιπόν, πώς θα μιλήσουμε για τις ηλικίες και πώς βάζουμε τα όρια είναι κρίσιμο. Προφανώς έχουμε άλλη προσέγγιση όταν μιλάμε για παιδιά πέντε, έξι, επτά ετών και άλλη για παιδιά δεκαπέντε και δεκαέξι ετών. Πώς όμως θα συζητήσουμε το θέμα της συναίνεσης; <br />Εγώ είμαι εναντίον τού να θεωρούμε ότι μπορεί ένα παιδί να συναινεί και κατόπιν αυτού να έχουμε την άρση του αδίκου. Όμως, η σύνδεση με την ωριμότητα τι μας λέει; Μας λέει ότι όταν είναι συν μια μέρα από το όριο ηλικίας, είμαστε εντάξει, ενώ όταν είναι μία μέρα κάτω από το όριο ηλικίας εμπίπτουμε στην ποινικοποίηση. Καταλαβαίνω τη νομική προσέγγιση, αλλά επειδή όσον αφορά τη βιομηχανία πορνογραφικού υλικού για παράδειγμα –τα ξέρουν καλά στην Αμερική- θέλει πέντε χρόνια μετά την κυκλοφορία του πορνογραφικού υλικού να τηρείται το αρχείο, πώς θα ξεπεραστεί ο νόμος; <br />Το θέμα της εκμετάλλευσης έχει να κάνει με το οικονομικό όφελος, παρ’ όλο που στο νόμο άλλοτε ακούμε για χρήμα, άλλοτε για ωφελήματα, άλλοτε για ανταλλάγματα. Κάποιος ο οποίος, όμως, παράγει υλικό είτε δωρεάν είτε για ανταλλαγή εμπειριών πού εντάσσεται; Πολλοί μιλάνε για έγκλημα χωρίς θύμα, διότι σου λέει «Είναι σχέση μεταξύ τους. Τι ασχολείστε οι υπόλοιποι;». Πάρα ταύτα, όμως, μολονότι έχουμε βιντεοσκοπήσεις από τους ίδιους τους ανήλικους –θυμίζω την ιστορία στην Αμάρυνθο, στη Χαλκίδα, Εύβοια- ή το sexting όπου υπάρχει ανταλλαγή ερωτικού υλικού μεταξύ εφήβων μέσω τηλεφώνου, εγώ θεωρώ ότι δεν είναι αποδεκτή η συναίνεση των ανηλίκων και ότι ο νόμος πρέπει να λειτουργεί προληπτικά και όχι μεταγενέστερα, απαγορεύοντας πλήρως την έκθεση οποιουδήποτε ανήλικου, με οποιονδήποτε τρόπο. <br />Έχουμε και τη θέση των ανηλίκων ως καταναλωτών πορνογραφικού υλικού και όχι μόνο ως συμμετεχόντων στην παραγωγή του. Εδώ έχουμε ένα πρόβλημα. Ο μοναδικός επιχειρησιακός βραχίονας της κρατικής εξουσίας που μπορεί να επιβάλει κάτι τέτοιο είναι η Αστυνομία. Ενώ η παρουσία της και η ένταση των ελέγχων σε ορισμένα σημεία της κοινωνικής ζωής είναι ισχυρή -έλεγχος ταυτοτήτων σε ακατάλληλα θεάματα, κατανάλωση αλκοόλ κ.λπ.- δεν είναι και δεν μπορεί να είναι το ίδιο αποτελεσματική στα σημεία πώλησης και διανομής πορνογραφικού υλικού.<br />Πέρα απ’ αυτά της πρακτικής φύσεως προβλήματα, υπάρχει το επιπρόσθετο πρόβλημα ότι οι ανήλικοι για τις συγκεκριμένες πράξεις δεν συλλαμβάνονται, δεν τιμωρούνται, όσο και αν υπάρχει μία δηλωμένη συναίνεση, πολύ απλά γιατί δεν θεωρούνται ικανοί να έχουν έγκυρη κρίση και άρα συναίνεση. Κατά συνέπεια έχουμε προβλήματα λειτουργικά για την πιθανή εφαρμογή των σχετικών νόμων.<br />Τέλος, πρόβλημα είναι και ο ορισμός της πορνογραφίας και της παιδικής πορνογραφίας. Κύριε Υπουργέ, κοινωνίες με ισχυρά φιλελεύθερες και προοδευτικές παραδόσεις είναι ιδιαίτερα ευαίσθητες σε θέματα λογοκρισίας, ενώ οι κοινωνίες με διαφορετικού τύπου παραδόσεις εμφανίζονται περισσότερο ανεκτικές σε κρατικές επεμβάσεις και ελέγχου με τη μορφή της λογοκρισίας. Τα όρια είναι δυσδιάκριτα, ειδικά σε ζητήματα που σχετίζονται με την παραγωγή έργων σύγχρονης τέχνης, όσον αφορά το αν προκαλούμε, αν επιτρέπεται, αν είναι ανεκτό. Να θυμίσω το «Nymphomaniac» του Φον Τρίερ που είναι και πολύ πρόσφατο. <br />Κατά συνέπεια για οποιοδήποτε θέμα που σχετίζεται με τη θέση θεσμικών ορίων και κανόνων σχετικά με την πορνογραφία και την παιδική πορνογραφία οι αποφάσεις δεν πρέπει να λαμβάνονται στη βάση μιας εικαζόμενης συλλογικής συναίνεσης περί της ηθικής, η οποία συνήθως είναι έντονα συναισθηματικά φορτισμένη και βασίζεται σε ακραίες εκφάνσεις των φαινομένων, διότι θυμίζω πάλι ότι το ’96 το αμερικανικό Κογκρέσο είπε «ναι» για την προστασία των παιδιών από την πραγματική πορνογραφία, την έκθεση σε πραγματικές σεξουαλικές πράξεις, όχι, όμως, να πάμε και στις εικονικές.<br />Οι ίδιοι οι δικαστές είπαν ότι οι όροι είναι εξαιρετικά ασαφείς. Το μόνο σίγουρο είναι ότι απαγορεύεται η πραγματική σεξουαλική παιδική πορνογραφία, όχι η εικονική. <br />Γράφοντας δε το αιτιολογικό της απόφασης, ο δικαστής Ντόναλντ Μόλευ επιχειρηματολογούσε ότι ο νόμος πάταξης της παιδικής πορνογραφίας πρέπει να εδράζεται στο ζήτημα της ζημίας που υφίστανται τα παιδιά που χρησιμοποιούνται κατά την παραγωγή και ότι η προστασία των παιδιών είναι υψηλότερο αγαθό από την προστασία της ελευθερίας της έκφρασης, όταν όμως αφορά πραγματικά παιδιά. Το δικαστήριο, δηλαδή, απέρριψε το επιχείρημα του νόμου για την απαγόρευση κάθε είδους εικονικής παιδικής πορνογραφίας, λέγοντας ότι μ’ αυτό τον τρόπο είναι επικίνδυνο και ότι ανοίγει την «πόρτα» της ποινικοποίησης κάθε δημιουργικής δουλειάς στην τέχνη. <br />Άρα, λοιπόν, να μελετήσουμε αν η πορνογραφική επικοινωνία προκαλεί –και ποια- κοινωνική βλάβη, ποια ηθική κατάπτωση, ποιο έγκλημα, ποια είναι η σχέση ελευθερίας έκφρασης και πορνογραφικής επικοινωνίας. Μπορεί ο καθένας να κοινοποιεί υλικό που ο ίδιος δεν θεωρεί πορνογραφικό, αλλά οι άλλοι το θεωρούν ως τέτοιο; Έχει κανείς το δικαίωμα να βλέπει; Πώς οριοθετείται η ελευθερία της επιλογής και από πού αρχίζει και τελειώνει η λογοκρισία; <br />Θεωρώ, λοιπόν, ότι όλα αυτά θα έπρεπε να τα είχαμε συζητήσει προηγουμένως ως ελληνική κοινωνία και όχι να μπούμε γρήγορα σε λογική ποινικοποιήσεων με όρους και ασάφειες για τις οποίες θα σας μιλήσω στη συνεδρίαση επί των άρθρων. <br />Σας ευχαριστώ.<br /></speech><speech by="#s75"><from>Δριβελέγκας Ιωάννης</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθήτριες και μαθητές και τέσσερις συνοδοί -εκπαιδευτικοί από το Δημοτικό Σχολείο Ελάτειας Φθιώτιδας και το 2ο Δημοτικό Σχολείο Αταλάντης Φθιώτιδας. <br />Η Βουλή τούς καλωσορίζει.<br /><br />Τον λόγο έχει η ειδική αγορήτρια του Κομμουνιστικού Κόμματος Ελλάδας κ. Λιάνα Κανέλλη για δεκαπέντε λεπτά.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ευχαριστώ πολύ, κύριε Πρόεδρε.<br />Είναι από τις λίγες φορές που θα σας πω ότι η παρουσία παιδιών εδώ δυσκολεύει έναν ομιλητή απ’ αυτήν την Έδρα, δεν τον διευκολύνει. <br />Το θέμα της σημερινής συζήτησης είναι η προσαρμογή του ελληνικού Ποινικού Δικαίου και της Δικονομίας σε μία ευρωπαϊκή οδηγία για τη σεξουαλική κακοποίηση και την εκμετάλλευση των παιδιών. Η συζήτηση είναι επί της αρχής.<br />Θα δοκιμάσω να σταθώ σ’ αυτήν προσπαθώντας να ξεδιαλύνω όχι μόνο τη θέση του κόμματός μας, αλλά και μία σειρά από ζητήματα τα οποία έχουν οδηγήσει κάθε νομοθέτημα αυτής της μορφής στην –δυστυχώς- κακοποιητική ακόμα και του νόμου και του νομικού πολιτισμού -πείτε ό,τι άλλο ωραίο θέλετε για το νομικό πολιτισμό- οδό της αφόρητης υποκρισίας. <br />Θα συμφωνήσω με τον προλαλήσαντα συνάδελφο ότι εμπλέκονται πολλά ζητήματα και πολλές παράμετροι. Θα συμφωνήσω με οποιονδήποτε συνάδελφο μιλάει για ιδιαζόντως ειδεχθές έγκλημα. Θα διαφωνήσω, όμως, με τη γενικευμένη προσέγγιση αυτού του νομοθετήματος απέναντι σε έννοιες εξαιρετικά επικίνδυνες, εξαιρετικά υποκριτικές και ας μου πείτε ότι υπάρχει στο 5α΄ του ήδη υπαρκτού μας Ποινικού Κώδικα περί παγκοσμίας δικαιοσύνης και προσαρμογής σε διεθνείς οργανισμούς. Όσο υπάρχει Παγκόσμιος Οργανισμός Εμπορίου, όσο υπάρχει παγκόσμια επιβολή στρατιωτικών μέσων από παγκόσμιους οργανισμούς όπως είναι το ΝΑΤΟ και άλλοι σχηματισμοί, δεν μπορεί κανένας με τον ίδιο τρόπο να πλησιάζει και την έννοια της παγκόσμιας δικαιοσύνης χωρίς να μιλάει για επιβολή κυρίαρχης πολιτικής και μάλιστα με ιμπεριαλιστικό τρόπο, ακόμα και σε εξαιρετικά ευαίσθητα ζητήματα όπως είναι η παγκοσμίως αποδεκτή αντίληψη «ας αφήσουμε αποσιωπητικά σ’ ό,τι αφορά το κομμάτι της ηλικίας ανά κουλτούρα, ανά πολιτισμό, γιατί στεκόμαστε ευκολότερα σε οτιδήποτε αφορά» –θα το πω όσο πιο παραστατικά μπορώ- «από τη μέση και κάτω» στο σεξουαλικό κομμάτι, αγνοώντας την εκμετάλλευση που είναι και η βασική ουσία τέτοιων παγκοσμίων νομοθετημάτων.<br />Ποιος είναι ο κίνδυνος; Διατάξεις απολύτως θετικές, αυστηροποίησης ποινών, κυνηγητού δραστών, απαγόρευσης άσκησης επαγγελματικής ιδιότητας που σχετίζεται με τα παιδιά χάνονται πίσω από μίαν ασάφεια και μία διεύρυνση τέτοια που επιτρέπει την ποινικοποίηση. <br />Και θέλω να πω και στους ευαίσθητους για τα ζητήματα της τέχνης ότι και η τέχνη ζήτημα εκμετάλλευσης είναι, γιατί δεν αγγίζουμε την ουσία της παιδείας. Όπως δεν έχουμε σεξουαλική διαπαιδαγώγηση, έτσι δεν έχουμε και αντιναζιστική διαπαιδαγώγηση. Δεν την έχουμε, δεν διδάσκουμε στα παιδιά να μην υποστούν τον ουσιαστικό βιασμό της μενγκελικής προσέγγισης της πολιτικής και της ανώτερης φυλής. Δεν μαθαίνουν τα παιδιά έγκαιρα τη χρήση της επιστήμης για την κατασκευή από την κοιλιά της μάνας των παιδιών «indigo» με εξαιρετικές ικανότητες. Δεν διδάσκουμε στα παιδιά πολύ νωρίς τι σημαίνει να γίνεις «υπερστρατιώτης», «υπερόπλο», «ανώτερος από τους άλλους», έτσι ώστε να υποχωρούν οι έννοιες και του βιασμού και της παράκαμψης της βούλησης και κυρίως της διαμόρφωσης της βούλησης παιδιόθεν για να χωριστούμε σε ανώτερες και κατώτερες φυλές. <br />Πριν φτάσουμε, λοιπόν, να μιλάμε πάρα πολύ εύκολα αν θα στιγματίσουμε ή όχι, αν θα βάζουμε κόκκινους, κίτρινους σταυρούς απ’ έξω, κίτρινα αστέρια, όπως έκαναν οι ναζί -γιατί ακούστηκαν και αυτά εδώ μέσα στο Κοινοβούλιο- με πρόσχημα τη ψυχολογική τοποθέτηση που αποκτά κάποιος παγκοσμίως ή αν θέλετε οικουμενικώς, για να είμαστε σαφέστεροι, απέναντι στη κακοποίηση ενός παιδιού, θα ήθελα να πω ότι δεν υπάρχει ούτε εφαρμόζεται καμμία παγκόσμια πρόθεση δικαιοσύνης ούτε από τους ενδιαφερόμενους για την αξία πινάκων και έργων στο χρηματιστήριο αξιών και στους οίκους δημοπράτησης που είναι οι ίδιοι με τη δημοπράτηση άλλων αγαθών, δεν υπάρχει η ίδια ευαισθησία για το παιδί των δώδεκα και των εννιά και των έντεκα ετών που δουλεύει σε φάμπρικες σε χώρες που δεν ανήκουν στην Αρία φυλή και που είναι και προορισμός της Αρίας φυλής σε ποσοστό 90% για το σεξουαλικό τουρισμό, εκεί όπου βρίσκεις τα παιδιά που ενίοτε μπορεί να παρέχουν και τέτοιες υπηρεσίες και να θεωρείται αυτό εργασία. <br />Το ακούσατε, υπάρχουν και πολιτισμοί που λένε ότι το να εκδίδεις την κόρη σου είναι το ίδιο αντικείμενο, δηλαδή το να έχεις το παιδί εννιά και δέκα και έντεκα και δώδεκα χρονών να δουλεύει έτσι και να το παίζεις ότι έχεις αντίληψη περί παιδικότητας και μη καταστροφής της ψυχής και του πνεύματος μόνο για τη σεξουαλική δραστηριότητα, αφήνοντας την εργασία να διαρκεί από τη μέρα μέχρι τη νύχτα. <br />Και μετά όσον αφορά ένα παιδί που έχει δουλέψει έτσι, αγαπητοί συνάδελφοι, σε χώρες αποκαλούμενες «χώρες του Τρίτου Κόσμου», «αναπτυσσόμενες», «bricks», «migs» «σιξ» -πείτε τες όπως θέλετε- χωρίς να συζητήσουμε την ιδεολογική προσέγγιση και της εξουσίας και του ιμπεριαλισμού και του πολιτιστικού ιμπεριαλισμού, αλλά κυρίως της εργασίας, -γιατί αν δεν τοποθετηθούμε εκεί δεν θα μπορέσουμε να το συζητήσουμε- δεν μπορείτε να έχετε καπιταλιστική ηθικοποίηση της εκμετάλλευσης του ανηλίκου μόνο για το σεξ. Δεν μπορεί να υπάρξει, όσα νομοθετήματα και αν φτιάξετε. <br />Το λέω για του λόγου το αληθές και για να σας αποδείξω γιατί έχουμε τόση ευαισθησία στην προσπάθεια και την άφεση, διά ευαίσθητου ζητήματος, μιας παγκόσμιας δικαιοσύνης και προσαρμογής σε διεθνείς οργανισμούς που εξυπηρετούν μονίμως της κυρίαρχης παγκόσμιας καπιταλιστικής τάξης τα συμφέροντα ανά γη, ανά χώρα και ανά κουλτούρα, να αφεθούν μέσα στην ασάφεια των ρυθμίσεων, μέσα στην υποχώρηση ενδεχομένως και της ντόπιας νομικής και κοινωνικής εμπειρίας να επιτευχθεί εκείνη η προσαρμογή που διευρύνει την έννοια του ποινικού αδικήματος σε τέτοιο βαθμό ώστε να μπορείς να το χρησιμοποιείς. <br />Σας είπα κάτι σε ένα επίπεδο ενηλίκων και το αγνοήσατε. Ο Άσανζ, ο πρώτος αποκαλύψας «wikileaks», επί των οποίων ασκείται παγκοσμίως πολιτική, βρέθηκε να διώκεται και να είναι υπόδικος -και να είναι σε διάφορες πρεσβείες- για σεξουαλική παρενόχληση και βιασμό. <br />Αυτό δεν σας λέει κάτι; Πάρτε αυτό σαν εφαρμογή και κατεβάστε το κάτω, για να δείτε πώς μπορεί να χρησιμοποιηθεί κάτι που ιντριγκάρει και εξ ορισμού αποτελεί και προσελκυστική έμμεση παιδική πορνογραφία. Τραβάμε την προσοχή μόλις μιλήσουμε για σεξ. <br />Ακούω μια υπερευαισθησία για το διαδίκτυο δικαιολογημένη. Κάθε φορά που η τεχνολογία προχωράει, η σοφία των ανθρώπων, τα μέσα που μπορούν να διευκολύνουν τη ζωή τους, αν δεν τα δει κάποιος ταξικά και εκπαιδευτικά, εξ ορισμού μπορούν να καταλήξουν υπερόπλα καταστροφής και χειραγώγησης μαζών, πολλώ μάλλον των ανηλίκων. <br />Ξέρετε τι δήλωσε ο Πάπας χθες; Έχω μπροστά μου δημοσιεύματα. Θα τα καταθέσω κάποια στιγμή. Το Βατικανό απορρίπτει συγκάλυψη υποθέσεων παιδεραστίας στην Ιρλανδία. Υπάρχει ένα τεράστιο κομμάτι στην Ιρλανδία που βρίσκεται σε προβληματισμό, με φτώχεια. <br />Ξέρετε πού αναφέρεται; Στις δεκαετίες από το 1920 μέχρι σήμερα, δηλαδή σε εκείνες τις συνθήκες της απόλυτης φτώχειας, όπου σ’ ένα σύστημα απολύτως κλειστό, όπως είναι η Καθολική Εκκλησία, καμμία νομοθεσία δεν μπήκε και καμμία νομοθεσία δεν έκανε τίποτα. Είναι αυτήν τη στιγμή ένας κλειστός κύκλος, ο οποίος βρίσκεται αντιμέτωπος με κοινοβούλια και με νομοθεσίες και αποφασίζει να αποκαθάρει τα πάντα μόνος του. <br />Δεν θα του έδινα ιδιαίτερη σημασία, αν χθες δεν γινόταν η δήλωση, μιας και μιλάτε για το διαδίκτυο και για τις μορφές τέχνης, να δείτε έναν έμμεσο τρόπο ώστε η έννοια της παιδεραστίας να χαμηλώσει υπό το πνευματικό πρόσχημα, εν «αγία γη» υποτίθεται: «Οι παπάδες παιδεραστές είναι ίδιοι με τους σατανιστές». Φτιάξτε το εικόνα, κύριοι. Φτιάξτε το εικόνα, φτιάξτε το έργο τέχνης, φτιάξτε το μυθιστόρημα. Πρόκειται για την ταύτιση ενός συγκεκριμένου εγκλήματος, που είναι η επιβολή σεξουαλικής βούλησης και μάλιστα διά της βίας σε ανήλικα, με το διάβολο, με σήματα τέτοια. <br />Προσέξτε πόσο επικίνδυνο είναι αν αρχίσουν να περνάνε τέτοιες αντιλήψεις και τέτοιες ιδέες σε κλειστούς χώρους. Και όταν λέω «άβατα», μιλάω για άβατα και από την Αστυνομία, άβατα κι από οπουδήποτε αλλού, τα οποία τα καταδικάζουμε σε ένα πνευματικό επίπεδο, όταν αυτό ουσιαστικά και βασικά, πέρα από αρρωστημένες εκφάνσεις του σεξουαλικού ενστίκτου, στην πραγματικότητα είναι φόνος, αλλά εκφράζεται σε ένα πνευματικό επίπεδο από θρησκείες που εδράζονται στην αδελφοκτονία. <br />Ο Κάιν είναι διάσημος, αγαπητοί συνάδελφοι. Δεν είναι ο Άβελ. Ο Κάιν μπορεί να είναι και εστιατόριο. «Άβελ» το πολύ-πολύ να βρείτε κανένα καθαριστήριο στο δυτικό πολιτισμό και στη δυτική κουλτούρα. Άρα, θέλει μια εξαιρετική προσοχή. <br />Πού θα στραφεί αυτή η προσοχή; Σε δύο μορφές. Η μία είναι η παιδεία. Γι’ αυτό φέραμε αντίρρηση για τις ηλικίες και τη μείωση των ποινών μεταξύ δεκαπέντε και δεκαοκτώ ετών. Η κοινωνική, μιντιακή, επικοινωνιακή και εκπαιδευτική ωρίμανση δεν μπορεί να «παίζει» σε ένα γενικό νομοθέτημα, όπως είναι αυτό. Επί της αρχής ποιος θα διαφωνήσει γι’ αυτά που θέλει να προτείνει και την αυστηροποίηση των ποινών; Γι’ αυτό δεν μπαίνω στις λεπτομέρειες των άρθρων αυτήν τη στιγμή σήμερα. <br />Είναι ίδια; Είναι ίδια ανά χώρα; Μπορεί να είναι ίδια η κρίση, αλλά είναι ίδια ανά χώρα, είναι ίδια ανά κουλτούρα; Δεν είναι. Θέλετε να προσεγγίσετε το παιδί; Η «Λολίτα» τι είναι; Έργο τέχνης ή ανήλικη; Βάζετε, λοιπόν, διαβαθμίσεις. <br />Άκουσα και κάποια πράγματα τα οποία είναι εξωφρενικά, ότι οι αλλοδαποί και οι εκτός Αρίας φυλής είναι τα θύματα. Λάθος! Στατιστικά παγκοσμίως η άσπρη φυλή έφτιαξε αυτή τη νομοθεσία, γιατί έχει τους περισσότερους θύτες των υπολοίπων φυλών. <br />Δεν είναι θέμα φυλής. Είναι θέμα τάξης, χρημάτων και εξουσίας. Πάρα πολλοί από τους εμπόρους ναρκωτικών δεν είναι καν χρήστες. Είναι όμως έμποροι ναρκωτικών.<br />Και εκεί έχουμε βάλει τιμολόγιο, στο λαθρεμπόριο ναρκωτικών. Ποιο είναι το νόμιμο εμπόριο ναρκωτικών; Τα οπιοειδή κατά του πόνου; Πείτε μου. Βάλατε διαβαθμίσεις παντού. Μπαίνουν κι εδώ.<br />Είναι, λοιπόν, ζήτημα παιδείας. Ποιος την έχει την παιδεία στα χέρια του; Ποιος θέλει να αναπαράξει πρότυπα; Ποιος έχει μια παιδεία που βλέπει το παιδί ως οικονομική μονάδα; Ποιος έχει μια παιδεία στα χέρια του που βλέπει το παιδί στο επίπεδο της διαφήμισης ως target group, δηλαδή ομάδα-στόχο; Για ποιον πολιτισμό μιλάμε, ο οποίος θα καταφέρει να νομοθετήσει τη μη εκμετάλλευση τη σεξουαλική των ανηλίκων, επιτρέποντας κατά κόρον τη σεξουαλική εκμετάλλευση των ενηλίκων, θεωρώντας ότι έχουν διαμορφώσει και βούληση;<br />Σε ποιες ανάγκες; Σε ποια φτώχεια; Σε ποια εξαθλίωση; Στη χώρα που έλεγε ότι θα ρίξει το σοβιετικό καθεστώς, επειδή με ένα καλσόν αγοράζεις μια κοπέλα. Το ίδιο σήμερα. Ξέρετε τι λέει; «Ανάθεμα τις δίμετρες που ήρθαν εδώ και διέλυσαν τα σπίτια».<br />Τουλάχιστον, έχουμε και παρήγορα φαινόμενα. Στη χώρα του «Σούγκαρλαντ» είμαστε, της αναζήτησης νυφών. Ευτυχώς, μπορεί να ψηφιστεί και ένας γιατρός στην Ανδραβίδα, μετανάστης. Μη λέμε μόνο αυτά που είναι μαύρα. Μπορούμε να λέμε και άλλα πράγματα, που σε κάνουν και αναθαρρεύεις μέσα στην ελληνική κοινωνία.<br />Επομένως, εδώ έχουμε τεράστιες επιφυλάξεις για την ασάφεια όρων, για την άνευ όρων αποδοχή οδηγιών.<br />Θέλω να κλείσω με μια ψευδαίσθηση. Είναι οδηγία –λέει- από το Ευρωπαϊκό Κοινοβούλιο. Και η μέθοδος εφαρμογής; Αυτό κάνει το Ευρωπαϊκό Κοινοβούλιο, όλο οδηγίες βγάζει. Οι μέθοδοι εφαρμογής πού πάνε; Πάνε στους κατέχοντες, το «μη μαξιλαράκι» - τάχα μου, δήθεν – της δημοκρατικής επαφής πολιτών και εξουσίας. Τι σχέση έχουν αυτά με γραμμές της Κομισιόν αύριο το πρωί; Καμμία!<br />Θέλετε να σας το αποδείξω; Θα σας το αποδείξω σε έναν άλλον τομέα, κύριοι συνάδελφοι. Όσες νομοθεσίες και να βγουν, από την ώρα που είναι αποδεκτή η έννοια του κέρδους και η έννοια της εκμετάλλευσης ανθρώπου από άνθρωπο, θα κρατηθώ από τη λέξη «εκ-μετάλλευση». Δεν βγάζεις απλώς το μέταλλο από τη γη στη λέξη «εκμετάλλευση». Όταν πας στην εκμετάλλευση ανθρώπου από άνθρωπο του βγάζεις και την ψυχή του και τα σωθικά του και το μυαλό του και τη βούλησή του με βάση την ανάγκη. Κάποιος πλουτίζει και κάποιος αδειάζει. Το προσεγγίζουμε έτσι.<br />Στο μάθημα κυκλοφοριακής αγωγής στα σχολεία έχουν μπει χορηγοί που πουλάνε αυτοκίνητα και εκμεταλλεύονται την ανάγκη της εκπαίδευσης, ώστε ο χορηγός του αυτοκινήτου μαζί με την εκπαίδευση να αποκτά και πελάτη από τον ανήλικο. Ακριβώς αυτό συμβαίνει. Και δεν συμβαίνει μόνο αυτό. Παρέχεται και ως διασκέδαση δίπλα το ηλεκτρονικό παιχνίδι. Το έχετε δει; Έχει και πολύ ωραίο, ιερατικό χαρακτήρα. «Σαντ Ανδρέας» λέγεται, «Άγιος Ανδρέας». Ευτυχώς, στην Πάτρα ο Άγιος Ανδρέας δεν θα έχει αυτήν την μορφή, όπως το «Σαντ Ανδρέας», το παιχνίδι. Ξέρετε τι κάνει αυτό το παιχνίδι; Σου δείχνει πώς να παρακάμπτεις τη νομιμότητα σκοτώνοντας στο δρόμο, κάνοντας τροχαία. Αυτά στα μαθήματα κυκλοφοριακής αγωγής γίνονται για να αποκτήσεις την αίσθηση του δρόμου.<br />Επομένως, η έννοια της βίας, η έννοια της εκμετάλλευσης του παιδικού σώματος και, κατ’ επέκτασιν, ό,τι αυτό σημαίνει για την ψυχή του, για τη δομή του, δεν γίνεται με ευχολόγια, γίνεται με θεμελιώδη αλλαγή πολιτικής. Το παιδί που είναι εκπαιδευμένο είναι εξ ορισμού προστατευμένο.<br />Το παιδί που στα πέντε και στα εφτά και στα εννιά μπαίνει σε πρόγραμμα παιδικής επιχειρηματικότητας, εκμεταλλεύεται την ξύστρα, το μολύβι, το φορεμένο μπουφάν και το παπούτσι του διπλανού του παιδιού έχει εξ ορισμού μικρότερες αντιστάσεις ως αντικείμενο αύριο το πρωί και θύμα σεξουαλικής εκμετάλλευσης. Και έχει πολύ περισσότερες πιθανότητες να βρεθεί ο ίδιος, μόλις περάσει το τυπικό όριο του νόμου, να είναι θύτης. Θα του έχουν καλλιεργηθεί πολύ νωρίς, πάρα πολύ νωρίς μέσα στην ψυχή όρια, τα οποία τα ορίζει το κέρδος και όχι η πραγματική παιδεία και η πραγματική κουλτούρα.</speech><speech by="#s75"><from>Δριβελέγκας Ιωάννης</from> Ολοκληρώστε, κυρία συνάδελφε.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ολοκλήρωσα, κύριε Πρόεδρε. Σας ευχαριστώ πάρα πολύ. <br />Επί της αρχής εμείς ψηφίζουμε «παρών», ακριβώς γι’ αυτές τις ουσιαστικές επί της αρχής ενστάσεις, χωρίς να μπορούμε να πούμε «όχι» - και θα το δείτε και στα άρθρα– σε μια σειρά εξαιρετικά καλές ρυθμίσεις για την αντιμετώπιση των εγκληματιών αυτού του είδους, της παιδικής εκμετάλλευσης και της πορνογραφίας.</speech><speech by="#s75"><from>Δριβελέγκας Ιωάννης</from> Εμείς ευχαριστούμε την κ. Κανέλλη.<br />Τον λόγο έχει η ειδική αγορήτρια των Ανεξάρτητων Δημοκρατικών Βουλευτών κ. Θεοδώρα Τζάκρη, για δεκαπέντε λεπτά.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Ευχαριστώ, κύριε Πρόεδρε.<br />Κυρίες και κύριοι Βουλευτές, η σεξουαλική κακοποίηση και σεξουαλική εκμετάλλευση παιδιών, συμπεριλαμβανομένης και της παιδικής πορνογραφίας, συνιστούν σοβαρότατες παραβιάσεις θεμελιωδών δικαιωμάτων, ειδικότερα των δικαιωμάτων των παιδιών στην προστασία και την φροντίδα που είναι αναγκαίες για την ευημερία τους, όπως προβλέπεται και στη Σύμβαση του 1989 των Ηνωμένων Εθνών για τα Δικαιώματα του Παιδιού και στο Χάρτη Θεμελιωδών Δικαιωμάτων της Ευρωπαϊκής Ένωσης.<br />Πιο συγκεκριμένα, σύμφωνα με το άρθρο 6, παράγραφο 1 της Συνθήκης για την Ευρωπαϊκή Ένωση, η Ένωση αναγνωρίζει τα δικαιώματα της ελευθερίας και τις αρχές που καθορίζονται στο Χάρτη των Θεμελιωδών Δικαιωμάτων της Ευρωπαϊκής Ένωσης, ο οποίος στο άρθρο 24 παράγραφος 2 προβλέπει ότι σε όλες τις πράξεις που αφορούν στα παιδιά, είτε αυτές επιχειρούνται από δημόσιες αρχές είτε από ιδιωτικούς οργανισμούς, πρωταρχική σημασία πρέπει να δίνεται στο υπέρτατο συμφέρον των παιδιών.<br />Σύμφωνα με το άρθρο 34 της Σύμβασης των Ηνωμένων Εθνών για τα Δικαιώματα του Παιδιού τα συμβαλλόμενα κράτη αναλαμβάνουν την υποχρέωση να προστατεύουν τα παιδιά από κάθε μορφής σεξουαλικής εκμετάλλευσης και σεξουαλικής κακοποίησης.<br />Το Προαιρετικό Πρωτόκολλο του 2000 της Σύμβασης των Ηνωμένων εθνών για τα Δικαιώματα του Παιδιού σχετικά με την πώληση παιδιών, την παιδική πορνεία και την παιδική πορνογραφία αποτελεί ένα ακόμα πιο ουσιαστικό βήμα στη διαδικασία ενίσχυσης της διεθνούς συνεργασίας στον τομέα αυτό.<br />Η προς ενσωμάτωση οδηγία αφορά στην πρόληψη και την καταπολέμηση της σεξουαλικής κακοποίησης και εκμετάλλευσης παιδιών συμπεριλαμβανομένης και της παιδικής πορνογραφίας.<br />Παιδιά μπορεί να κακοποιούνται σεξουαλικά ή να τυγχάνουν σεξουαλικής εκμετάλλευσης ακόμα και εντός της οικογενείας τους. Η προστασία και η αντιμετώπιση παιδιών που κακοποιούνται σεξουαλικά ή τυγχάνουν σεξουαλικής εκμετάλλευσης, θα πρέπει να παρέχεται μέσα από εξειδικευμένη προσέγγιση και ιδιαίτερο νομικό καθεστώς που ανταποκρίνεται στις ανάγκες αυτής ειδικά της κατηγορίας παιδιών.<br />Είναι δε φανερό από τα όσα παρατίθενται επίσης πιο κάτω ότι κατά τη λήψη της απόφασης για ενσωμάτωση της εν λόγω οδηγίας στο υπό αναφορά νομοσχέδιο φαίνεται να λήφθηκαν υπ’ όψιν το συμφέρον των παιδιών και των δυο κατηγοριών, όπως απαιτείται τόσο από το Χάρτη Θεμελιωδών Δικαιωμάτων της Ευρωπαϊκής Ένωσης όσο και από τη Σύμβαση του ΟΗΕ για τα Δικαιώματα του Παιδιού.<br />Επιθυμώ όμως να παρατηρήσω ότι το μέχρι σήμερα ισχύον διεθνές καθεστώς για την καταπολέμηση της εμπορίας και της εκμετάλλευσης προσώπων και της προστασίας των θυμάτων δεν παρέχει ικανοποιητικό και εξειδικευμένο επίπεδο προστασίας και μεταχείρισης των παιδιών που είναι θύματα τέτοιων αδικημάτων. Και αυτό γιατί τα θέματα της σεξουαλικής κακοποίησης παιδιών και σεξουαλικής εκμετάλλευσής τους δεν χρίζονται εξειδικευμένα, αλλά ως παραπληρωματικά στα θέματα εμπορίας και εκμετάλλευσης ανθρώπων εν γένει.<br />Το φαινόμενο της σεξουαλικής κακοποίησης και σεξουαλικής εκμετάλλευσης των παιδιών αποτελεί ειδεχθές και αποτρόπαιο έγκλημα, το οποίο η κάθε κοινωνία πρέπει να αντιμετωπίσει με τα κατάλληλα νομοθετικά όπλα και να το καταπολεμήσει με όλα τα μέσα.<br />Οι αυξητικές τάσεις του φαινομένου σε πανευρωπαϊκό επίπεδο καταδεικνύουν το μέγεθος του προβλήματος, που στις χώρες του Συμβουλίου της Ευρώπης μεταφράζεται με το πραγματικά ανησυχητικό αριθμό του ενός στα πέντε, που δηλώνει ότι ποσοστό 20% των παιδιών υπόκεινται σε κάποια μορφή σεξουαλικής εκμετάλλευσης ή κακοποίησης. Γι’ αυτό άλλωστε εκπονείται και η αντίστοιχη καμπάνια από το Συμβούλιο της Ευρώπης και συγκεκριμένα από την Επιτροπή Κοινωνικών Υποθέσεων του Συμβουλίου της Ευρώπης. <br />Τόσο το Συμβούλιο της Ευρώπης όσο και η Ευρωπαϊκή Ένωση έχουν θεσπίσει, όπως προανέφερα, σημαντικότατα κείμενα που αφορούν στην καταπολέμηση του ειδεχθούς αυτού εγκλήματος και τη θεσμοθέτηση αυστηρών νομοθετικών κειμένων.<br />Στέκομαι ειδικά στη σύμβαση του Συμβουλίου της Ευρώπης για την προστασία των παιδιών ενάντια στην σεξουαλική εκμετάλλευση και σεξουαλική κακοποίηση γνωστή ως σύμβαση Lanzarote.<br />Η σύμβαση αποτελεί την πρώτη διεθνή σύμβαση για την αντιμετώπιση όλων των μορφών σεξουαλικής βίας κατά των παιδιών και το υψηλότερο διεθνές πρότυπο για τη σφαιρική αντιμετώπιση του όλου ζητήματος. <br />Στη βάση της σύμβασης Lanzarote, το Ευρωπαϊκό Κοινοβούλιο και το Ευρωπαϊκό Συμβούλιο υιοθέτησαν την 11η Δεκεμβρίου του 2011 την οδηγία 2011/92, σχετικά με την καταπολέμηση της σεξουαλικής κακοποίησης και σεξουαλικής εκμετάλλευσης παιδιών και της παιδικής πορνογραφίας, την οποία οδηγία ενσωματώνουμε σήμερα στο εγχώριο νομικό πλαίσιο. <br />Η οδηγία αυτή επισημαίνει έντονα το γεγονός ότι η σεξουαλική κακοποίηση παιδιών συνιστά σοβαρότατη παραβίαση θεμελιωδών δικαιωμάτων των παιδιών, ειδικά αυτών που αφορούν στην προστασία και τη φροντίδα που είναι αναγκαίες για την ευημερία τους. Αναγνωρίζει, επίσης, ότι έχει θεμελιώδη σημασία σε όλες τις ενέργειες που διενεργούνται για τη διασφάλιση των δικαιωμάτων των παιδιών να λαμβάνεται ειδική φροντίδα για το σεβασμό τους ως ανθρώπινες οντότητες. Τονίζει, τέλος, την αύξηση των φαινομένων παιδικής πορνογραφίας και της χρήσης των νέων τεχνολογιών και του διαδικτύου για την εκμετάλλευση παιδιών.<br />Το νομοσχέδιο ενσωματώνει ακριβώς την οδηγία που εναρμονίζεται σε ολόκληρη την Ευρωπαϊκή Ένωση, τα ποινικά αδικήματα που σχετίζονται με τη σεξουαλική κακοποίηση εις βάρος παιδιών, τη σεξουαλική εκμετάλλευση παιδιών, καθώς και την παιδική πορνογραφία. Επίσης, θεσπίζει τις ελάχιστες ποινές. <br />Οι νέοι κανόνες περιλαμβάνουν, επίσης, διατάξεις που στοχεύουν στην καταπολέμηση της παιδικής πορνογραφίας στο διαδίκτυο. Ακόμα, περιέχει διατάξεις που έχουν στόχο να στερήσουν από τους παιδεραστές που έχουν ήδη καταδικαστεί, τη δυνατότητα να ασκήσουν επαγγελματικές δραστηριότητες που περιλαμβάνουν τακτικές επαφές με παιδιά. <br />Σύμφωνα με το νομοσχέδιο, πιο συγκεκριμένα, ορίζονται περί τα είκοσι νέα ποινικά αδικήματα, τα οποία μπορούμε να κατατάξουμε σε τέσσερις μεγάλες βασικές κατηγορίες: <br />Σεξουαλική κακοποίηση, όπως σεξουαλική πράξη, με παιδί που δεν έχει φτάσει στην ηλικία της σεξουαλικής συναίνεσης ή χρήση βίας στο παιδί, για να αποδεχθεί τέτοιες δραστηριότητες με άλλο πρόσωπο. <br />Σεξουαλική εκμετάλλευση, όπως για παράδειγμα εξαναγκασμός παιδιού να συμμετάσχει σε πορνεία ή να συμμετάσχει σε πορνογραφικές παραστάσεις.<br />Παιδική πορνογραφία: κατοχή, απόκτηση πρόσβασης, διανομή, παροχή και παραγωγή υλικού παιδικής πορνογραφίας. <br />Άγρα παιδιών στο διαδίκτυο για σεξουαλικούς σκοπούς, δηλαδή, το να προτείνεται μέσω διαδικτύου συνάντηση με παιδί με σκοπό την τέλεση σεξουαλικής κακοποίησης, καθώς και να παροτρύνεται το παιδί χρησιμοποιώντας το ίδιο μέσο να παρέχει πορνογραφικό υλικό που το απεικονίζει.<br />Σύμφωνα με τις προτεινόμενες ρυθμίσεις, οι μέγιστες στερητικές ποινές της ελευθερίας καλύπτουν ορισμένα όρια, που ποικίλλουν από ένα έως δέκα έτη, ανάλογα με τη σοβαρότητα των αδικημάτων, ανάλογα με το αν το παιδί είναι πάνω από την ηλικία της σεξουαλικής συναίνεσης ή όχι. <br />Επίσης, τιμωρείται η ηθική αυτουργία στη διάπραξη αυτών των αδικημάτων. Προβλέπονται πολλές επιβαρυντικές περιπτώσεις, ιδίως όταν το αδίκημα διαπράχθηκε εις βάρος παιδιού ιδιαίτερα ευάλωτης κατάστασης ή από μέλος της οικογενείας ή πρόσωπο που έχει κάνει κατάχρηση θέσεως εμπιστοσύνης ή εξουσίας ή πάλι όταν ο δράστης των γεγονότων έχει καταδικαστεί στο παρελθόν για αδικήματα του ιδίου τύπου. <br />Για την αποφυγή κάθε κινδύνου υποτροπής απαγορεύεται σε πρόσωπο που έχει καταδικαστεί για ένα από αυτά τα αδικήματα η άσκηση της εργασίας που περιλαμβάνει άμεσες και τακτικές επαφές με παιδιά. Εξάλλου, ορισμένα από τα σοβαρότερα αδικήματα διώκονται για ικανό χρονικό διάστημα μετά την ενηλικίωση του θύματος, εφόσον παρατείνεται ο χρόνος της παραγραφής των αδικημάτων για το χρόνο μετά την ενηλικίωση των θυμάτων.<br />Κυρίες και κύριοι συνάδελφοι, το παρόν νομοσχέδιο θέτει πολύ καλές βάσεις για την καταστολή των εγκλημάτων αυτών, αλλά πρέπει να προσπαθήσουμε ακόμη περισσότερο για την πρόληψη τέλεσης τέτοιων αδικημάτων, τέτοιων εγκλημάτων εις βάρος παιδιών, καθώς και για την παροχή ικανοποιητικής και επαρκούς στήριξης στα θύματα.<br />Η ελληνική έννομη τάξη παραμένει έκθετη, κυρίως απέναντι στο διαδίκτυο. Όπως υπογράμμισε ο κ. Σφακιανάκης στη συζήτηση στην επιτροπή, έχουν εντοπιστεί τουλάχιστον εννιακόσιες είκοσι υποθέσεις ηλεκτρονικής διακίνησης παιδικής πορνογραφίας τα τελευταία έντεκα χρόνια. Το ευτυχές, όμως, είναι ότι στην Ελλάδα δεν έχει διαπιστωθεί παραγωγή υλικού παιδικής πορνογραφίας, δηλαδή βιομηχανία του σεξ με μικρά παιδιά, δηλαδή στούντιο με ανθρώπους που φέρνουν τα παιδιά, που τα κακοποιούν και στη συνέχεια πουλούν ζωντανά τις στιγμές αυτές που έχουν τραβήξει.<br />Είναι, επίσης, χρήσιμο να αναφερθεί ότι όπως ζητήθηκε από τον κ. Σφακιανάκη, πρέπει και στην περίπτωση της παιδικής πορνογραφίας, όπως και στην περίπτωση του παρανόμου στοιχήματος, να προβλεφθεί το ακαριαίο κλείσιμο κάθε ιστοσελίδας που περιλαμβάνει υλικό παιδικής πορνογραφίας και μάλιστα να προβλεφθεί η σχετική παράγραφος του άρθρου 18 του παρόντος νομοσχεδίου, που θα είναι το κλείσιμο ακόμη και από το στάδιο της προανάκρισης. <br />Μάλιστα, μας παρέπεμψε στο πρότυπο της Ιταλίας, όπου υπάρχει ειδικός μηχανισμός και όργανο, για να μην υπάρχουν στη χώρα αυτή ιστοσελίδες παιδικής πορνογραφίας, αντίστοιχος με το μηχανισμό που υπάρχει για να κατεβαίνουν οι ιστοσελίδες του παράνομου στοιχήματος από το διαδίκτυο. <br />Η σημασία αυτής της, κατά άλλους, τεχνικής λεπτομέρειας φωτίζεται από το παράδειγμα που ανέφερε ο ίδιος στην ακρόαση των εξωκοινοβουλευτικών προσώπων.<br />Πιο συγκεκριμένα, ο επικεφαλής του Σώματος Δίωξης Ηλεκτρονικού Εγκλήματος μάς πληροφόρησε ότι πολίτης εθισμένος σε υλικό παιδικής πορνογραφίας κατέθεσε μήνυση εναντίον του ίδιου του κ. Σφακιανάκη. Το αιτιολογικό, η βάση της μήνυσης είναι ότι, αν και ο ίδιος ο παραβάτης θέλει να σταματήσει να επισκέπτεται τέτοιους ιστοτόπους, δεν δύναται να καταπολεμήσει την παρόρμησή του, αφού εξαιτίας της μη ύπαρξης νομοθετικού πλαισίου και της συνεπακόλουθης αδυναμίας της Δίωξης Ηλεκτρονικού Εγκλήματος να δράσει, ο ίδιος συνεχίζει να επισκέπτεται ιστοσελίδες με πορνογραφικό υλικό και η Δίωξη Ηλεκτρονικού Εγκλήματος συνεχίζει να τον συλλαμβάνει. Ουσιαστικά, δηλαδή, ο πολίτης ισχυρίζεται ότι δεν φταίει ο ίδιος αλλά το κράτος που δεν δρα προς την κατεύθυνση αυτή.<br />Κυρίες και κύριοι συνάδελφοι, το παρόν νομοσχέδιο είναι καίριας σημασίας για την ελληνική κοινωνία. Το έγκλημα έχει περάσει σε άλλο επίπεδο και γίνεται κατά κόρον ηλεκτρονικά. Επιπλέον, η οικονομική εξαθλίωση είναι δυνατόν να οδηγήσει σε κοινωνική και σε ηθική εξαθλίωση. Όπως ανέφερε πάλι ο κ. Σφακιανάκης, υπάρχουν και υποθέσεις στις οποίες οι δράστες προέρχονται από το άμεσο ή έμμεσο οικογενειακό περιβάλλον και αυτές οι υποθέσεις δεν είναι λίγες.<br />Στην επιτροπή ακούσαμε διάφορους ειδικούς που προσπάθησαν με κάποιες άστοχες, κάποιες φορές, παρατηρήσεις να δώσουν γενικούς και αφηρημένους ορισμούς. Πιστεύω ότι τα ζητήματα που πραγματευόμαστε είναι ιδιαζόντως σημαντικά, για να μιλάμε απλώς θεωρητικά. Ο κ. Σφακιανάνης μας μίλησε για τα προβλήματα που αντιμετωπίζει στην πράξη και νομίζω ότι εκεί θα πρέπει να εστιάσουμε και εμείς τις παρεμβατικές μας προσπάθειες. <br />Όσον αφορά την πρόβλεψη απαγόρευσης της άσκησης επαγγελματικής δραστηριότητας στους παραβάτες, κρίνω ότι θα πρέπει να διευρύνουμε κατά τι το πλαίσιο. Πιο συγκεκριμένα, οι εργοδότες εργασιών που σχετίζονται με παιδιά πρέπει να μπορούν να ζητούν πληροφορίες για την ύπαρξη καταδίκης ή απαγόρευσης άσκησης επαγγέλματος. Οι εν λόγω πληροφορίες πρέπει, επίσης, να διαβιβάζονται και στα άλλα κράτη-μέλη, προκειμένου να αποφεύγεται η εκμετάλλευση της δυνατότητας ελεύθερης κυκλοφορίας των εργαζομένων στην Ευρωπαϊκή Ένωση από έναν παιδεραστή, προκειμένου να εργαστεί με παιδιά σε άλλη χώρα.<br />Επιπλέον, θεωρώ ότι ίσως μια από τις σημαντικότερες προτάσεις που θα συμβάλουν στη βελτίωση του παρόντος νομοσχεδίου είναι η πρόταση του κ. Σφακιανάκη για άμεση διακοπή του επικίνδυνου ιστοτόπου. Οι ιστότοποι παιδικής πορνογραφίας να καταργούνται ταχέως, ακαριαία, όπως ειπώθηκε. Επίσης, να προσπαθούν να εξασφαλίσουν την κατάργηση τέτοιου είδους ιστοσελίδων που φιλοξενούνται ακόμα και στο εξωτερικό. Εξ άλλου, οι διωκτικές αρχές πρέπει να έχουν υπό ορισμένες προϋποθέσεις διαφάνειας και ενημέρωσης των χρηστών του διαδικτύου τη δυνατότητα να προβούν σε φραγή της πρόσβασης στις ιστοσελίδες.<br />Με το ίδιο πνεύμα κρίνουμε ότι πρέπει να υπογραμμιστεί περισσότερο ότι η διεύρυνση και η άσκηση ποινικής δίωξης για τα αδικήματα δεν πρέπει να εξαρτώνται μόνο από την υποβολή μήνυσης ή καταγγελίας από το θύμα και η ποινική διαδικασία πρέπει να μπορεί να συνεχιστεί, ακόμα και αν το πρόσωπο αυτό αποσύρει την κατάθεση και τη μήνυσή του.<br />Τέλος, θεμελιώδους σημασίας είναι η συνδρομή και η στήριξη στα θύματα πριν, κατά τη διάρκεια και μετά το πέρας της ποινικής διαδικασίας. Τα παιδιά- θύματα σεξουαλικής κακοποίησης, σεξουαλικής εκμετάλλευσης ή παιδικής πορνογραφίας θεωρούνται ιδιαίτερα ευάλωτα θύματα και πρέπει να τυγχάνουν της πλέον κατάλληλης για την κατάστασή τους μεταχείρισης. Συγκεκριμένα, πρέπει να λαμβάνονται ειδικά μέτρα προστασίας, όταν ο δράσης είναι μέλος της οικογένειας του θύματος.<br />Όσον αφορά την ανάγκη ψυχολογικής και κοινωνικής στήριξης των θυμάτων, αυτά τα θύματα πρέπει να έχουν πρόσβαση χωρίς καθυστέρηση σε συμβουλές και νομική εκπροσώπηση, αν χρειάζεται ακόμα και δωρεάν, κύριε Υπουργέ. Εξ άλλου, η προσφερόμενη συνδρομή και βοήθεια δεν θα πρέπει να εξαρτάται από την προθυμία των θυμάτων να συνεργαστούν σε δικαστική έρευνα ή δίκη.<br />Όσον αφορά τους δράστες, είναι αναγκαίο να προβλεφθούν ειδικά προγράμματα με στόχο τη μείωση των κινδύνων υποτροπής και να προκριθεί η υποχρεωτική παρακολούθηση τέτοιων προγραμμάτων στα άτομα που έχουν καταδικαστεί ή στα οποία έχει ασκηθεί ποινική δίωξη για σεξουαλικά αδικήματα σε βάρος παιδιών. Τα εν λόγω άτομα πρέπει, επίσης, να αξιολογούνται τόσο κατά τη διάρκεια έκτισης της ποινής όσο και μετά την αποφυλάκισή τους από ειδικές επιτροπές, ώστε να καθορίζεται ο κίνδυνος που εγκυμονούν για άλλα παιδιά, καθώς και οι πιθανότητες υποτροπής τους.<br />Στο μεγάλο ποσοστό σωματικής κακοποίησης δυστυχώς και τις τρομακτικές διαστάσεις που έχει λάβει η σεξουαλική κακοποίηση, έχει συμβάλει, όπως ανέφερα προηγουμένως, το διαδίκτυο και σύμφωνα, πάντα, με έρευνες η πιθανότητα των κακοποιημένων παιδιών να κακοποιήσουν στο μέλλον τα ίδια τις οικογένειές τους είναι τουλάχιστον 30%.<br />Κυρίες και κύριοι συνάδελφοι, σήμερα σύμφωνα με το νομοσχέδιο που συζητούμε, ουσιαστικά με την οδηγία που επιχειρούμε να ενσωματώσουμε, με τον όρο «παιδική πορνογραφία» εννοούμε τις αναπαραστάσεις ανηλίκων που συμμετέχουν σε σεξουαλικές πράξεις ή καταστάσεις που υποδηλώνουν σεξουαλικές δραστηριότητες. <br />Μερικές φορές, μάλιστα, ο ορισμός περιλαμβάνει εικόνες που έχουν υποστεί επεξεργασία από ηλεκτρονικό υπολογιστή. <br />Η παιδική πορνογραφία θεωρείται έγκλημα και υπόκειται σε ποινικές κυρώσεις και μπορεί να πάρει διάφορες μορφές, σύμφωνα με το νομοσχέδιο. <br />Η επισκεψιμότητα ιστοσελίδων πορνογραφικού περιεχομένου είναι συχνή. Πριν λίγες εβδομάδες ακούσαμε για δύο σχετικές περιπτώσεις. Αυτήν την εβδομάδα ακούσαμε επίσης για ένα περιστατικό. <br />Αυτές οι πληροφορίες είναι ανησυχητικές, γιατί σύμφωνα με ειδικούς κλινικούς σεξολόγους οι άνθρωποι που εθίζονται στην πορνογραφία, τείνουν να έχουν διαταραγμένη αντίληψη για τις ανθρώπινες σχέσεις, κάτι που μπορεί να τους αποξενώσει από τα υπόλοιπα μέλη της κοινωνίας. Επισημαίνουν, ακόμη, ότι οι ανήλικοι είναι πιο επιρρεπείς σε αυτό γιατί τους λείπει η συναισθηματική ωριμότητα. <br />Κυρίες και κύριοι συνάδελφοι, επιλέξαμε να είμαστε πολιτισμένη κοινωνία. Αναρωτιέμαι, όμως, γιατί ακόμη και σήμερα η εφαρμογή της νομοθεσίας συναντά θεωρητικές αγκυλώσεις. <br />Πρέπει να γίνει πράξη η ακαριαία διακοπή ιστοσελίδων από τη σύλληψη και όχι από την τελεσιδικία της απόφασης. Και εκτιμώ ότι το παρόν νομοσχέδιο διαφυλάττει ό,τι πιο ιερό μας απέμεινε σε αυτήν την περίοδο υπέρμετρης και γενικευμένης κρίσης, δηλαδή το μέλλον μας, το μέλλον το παιδιών μας. Και αυτό γιατί οι ανήλικοι, ως μέλη οικογενειών που βοούν από τις δυσβάσταχτες φορολογικές υποχρεώσεις, έχουν ως μόνη εξωσχολική δραστηριότητα το διαδίκτυο. Εκεί, σε αυτό το «No Man’s Land», έρχονται σε επαφή με τον καθέναν, χωρίς να μπορούν να ελέγξουν την ταυτότητά του.<br />Εννοείται, κυρίες και κύριοι συνάδελφοι, πως εισηγούμαι την υπερψήφιση του συγκεκριμένου νομοσχεδίου. Θα αναφερθώ αναλυτικά στην αυριανή συζήτηση επί των άρθρων. <br />Σας ευχαριστώ.</speech><speech by="#s75"><from>Δριβελέγκας Ιωάννης</from> Κι εμείς ευχαριστούμε την κ. Τζάκρη. <br />Ολοκληρώσαμε με τους εισηγητές και τους ειδικούς αγορητές. <br />Τον λόγο έχει ο συνάδελφος κ. Παυλόπουλος για επτά λεπτά.</speech><speech by="#s234"><from> ΠΡΟΚΟΠΙΟΣ ΠΑΥΛΟΠΟΥΛΟΣ</from> Ευχαριστώ, κύριε Πρόεδρε. <br />Κύριε Πρόεδρε, κυρίες και κύριοι συνάδελφοι, σε ό,τι αφορά την αρχή του υπό συζήτηση σχεδίου νόμου αναφέρομαι στην εμπεριστατωμένη εισήγηση της εισηγήτριας της Νέας Δημοκρατίας της κ. Παπαδημητρίου, με την οποία και συμφωνώ απολύτως. <br />Η παρέμβασή μου αφορά δύο σημεία, τα οποία σχετίζονται με επιμέρους ζητήματα. Κανονικά η συζήτηση αυτή θα έπρεπε να γίνει επί των άρθρων. Αν επιλέγω, όμως, κύριε Υπουργέ, να εκθέσω αυτά τα ζητήματα σήμερα, είναι για να μπορέσετε να έχετε τη δυνατότητα μέχρι την αυριανή συνεδρίαση να επιφέρετε τις αναγκαίες αλλαγές. Και ιδίως να πάρετε την πρωτοβουλία να ψηφισθεί αύριο από τη Βουλή η διάταξη, για την οποία θα μιλήσω στη συνέχεια.<br />Είναι δύο, λοιπόν, τα ζητήματα. Το πρώτο από αυτά είναι και το κυριότερο. Το έχουμε αναφέρει πολλές φορές, αλλά το ζήτημα που δημιουργεί η παραμονή αυτής της διάταξης στην ελληνική έννομη τάξη έχει ήδη κορυφωθεί. Και αναφέρομαι στις διατάξεις ιδίως του άρθρου 3, παράγραφος 1, του ν. 3943/2011 -και σε άλλες διατάξεις ιδίως, όμως, σε αυτή τη διάταξη- η οποία -το τονίζω για πολλοστή φορά- είναι η διάταξη των κυβερνήσεων Παπανδρέου, με Υπουργό τον κ. Παπακωνσταντίνου, που σε εφαρμογή των μνημονίων και για λόγους επίτευξης δημοσιονομικών στόχων, ποινικοποιεί τη συμπεριφορά οφειλέτη του δημοσίου ή νομικών προσώπων του ευρύτερου δημόσιου τομέα ακόμα και όταν δεν έχει να πληρώσει για λόγους αντικειμενικής αδυναμίας. <br />Επαναλαμβάνω -και δεν θα κουραστώ να το επαναλαμβάνω- το εξής: Το 2011 θεσπίσθηκε διάταξη με την οποία αν κάποιος οφείλει στο δημόσιο και σε δορυφορικά του νομικά πρόσωπα και δεν μπορεί να πληρώσει την οφειλή του επειδή είναι φτωχός -σε ορισμένες μάλιστα περιπτώσεις έχει καταστεί φτωχός από υπαιτιότητα του κράτους- αυτός ο άνθρωπος υπέχει ποινική ευθύνη. Δηλαδή, στην Ελλάδα του 2014, λόγω κληρονομιάς των μνημονιακών πολιτικών των κυβερνήσεων Γ. Παπανδρέου, έχουμε εγκλήματα στα οποία συντρέχει αντικειμενική ποινική ευθύνη. Εάν μου εντοπίσει κανείς μία δημοκρατική χώρα -όχι μόνο στην Ευρώπη, παντού- στην οποία έχουμε τέτοια αντικειμενική ευθύνη, να έρθει να το τεκμηριώσει. <br />Τέτοιες διατάξεις όπως αυτή -το ξέρετε, κύριε Υπουργέ, ξέρω την ευαισθησία σας, το έχουμε συζητήσει πολλές φορές και έχετε αποδεχθεί ότι θα φύγει αυτή η διάταξη από την ελληνική έννομη τάξη- είναι όνειδος. Η δε εξίσωση «φτωχός ίσον εγκληματίας», είναι εξίσωση πτώχευσης του νομικού μας πολιτισμού αλλά και του πολιτικού μας πολιτισμού. <br />Είναι αδιανόητο να υπάρχουν τέτοιες διατάξεις. Είναι διατάξεις μεσαιωνικού τύπου, είναι διατάξεις οι οποίες αποπνέουν μια ιεροεξεταστική, πραγματικά, νοοτροπία. Αυτή η διάταξη πρέπει οπωσδήποτε να καταργηθεί αμέσως.<br />Σας έχω διατυπώσει τη ρύθμιση, κύριε Υπουργέ. Και νομίζω ότι είναι ευκαιρία να τη φέρετε για συζήτηση στην αυριανή συνεδρίαση. Άλλωστε, παρά το γεγονός ότι από τον Κανονισμό δεν επιτρέπεται αυτό, όταν συμφωνεί το Σώμα η διάταξη, ως προσθήκη, μπορεί να ψηφισθεί και αύριο. Δεν νομίζω ότι διαφωνεί κανείς σε αυτήν την Αίθουσα. <br />Σας έχω διατυπώσει τη ρύθμιση, λοιπόν, που ορίζει ότι συνιστά έγκλημα κατά τις οικείες διατάξεις η μη πληρωμή οφειλών στο δημόσιο και τα νομικά πρόσωπα του ευρύτερου δημόσιου τομέα μόνο όταν συντρέχει τουλάχιστον δόλος ή βαριά αμέλεια. Δεν μπορεί να γίνει διαφορετικά. Αυτή η διάταξη είναι γενική, καλύπτει όλες τις περιπτώσεις και πρέπει οπωσδήποτε να ψηφισθεί.<br />Θυμίζω δε -για να καταλάβει κανείς πόσο υπάρχει μια αξιακή αντινομία μέσα στο νομικό μας σύστημα- ότι στο άρθρο 377 του Ποινικού Κώδικα υπάρχει η κλοπή ή υπεξαίρεση χρήσεως, μια διάταξη από τη δεκαετία του ΄50, η οποία απηχεί τη νοοτροπία των «Αθλίων» του Βίκτωρος Ουγκώ. Εκεί όταν τελείται κλοπή ή υπεξαίρεση χρήσεως –κάποιος, δηλαδή, κλέβει ή κάνει υπεξαίρεση γιατί πρέπει να ζήσει, πρέπει να φάει για να μην πεθάνει- η πράξη μένει ατιμώρητη. Στη δεκαετία του ’50 υπήρχε η ευαισθησία να μην θεωρείται έγκλημα η κλοπή ή η υπεξαίρεση, εάν γίνεται όταν κάποιος το κάνει για λόγους ανάγκης, για να υπερασπισθεί τη ζωή του. Και το 2014, εν ονόματι επίτευξης δημοσιονομικών στόχων, είναι εγκληματίας εκείνος ο οποίος έχει πτωχεύσει, πολλές φορές από την πολιτική του κράτους και αδυνατεί έτσι να πληρώσει; Ποιος μπορεί να το ανεχθεί αυτό; Αυτήν την αντινομία ποιος μπορεί να την ανεχθεί; <br />Κύριε Υπουργέ, μπορεί να σας έχουν πει -γιατί ξέρω, σας είπα, την ευαισθησία σας ότι χρειάζεται την επίνευση του Γενικού Λογιστηρίου του Κράτους γιατί συνεπάγεται δαπάνη. Όποιος το είπε αυτό, κύριε Υπουργέ, καλύτερα να κοιτάξει τον εαυτό του στον καθρέπτη. Όποιος ισχυρίζεται ότι το να βγάλουμε από την έννομη τάξη το άρθρο 3, παράγραφος 1 του ν.3943, ξέρετε τι υπονοεί; Ότι η διάταξη αυτή μπήκε -δηλαδή το να πηγαίνει φυλακή εκείνος ο οποίος από λόγους αντικειμενικής αδυναμίας δεν μπορεί να πληρώσει- για να αναγκασθεί να καταχρεωθεί, να «κόψει το λαιμό του», για να πληρώσει. Όποιος έρθει και ισχυρισθεί ότι αν καταργηθεί αυτή η διάταξη, θα συνεπάγεται δημοσιονομικό κόστος, ας αναλάβει και τη σχετική ευθύνη.<br />Δεν είναι θέμα του κ. Στουρνάρα, ούτε του Υπουργείου Οικονομικών. Είναι θέμα δικό σας, κύριε Υπουργέ. Και τη διάταξη αυτή, χωρίς καμμία έκθεση του Γενικού Λογιστηρίου του Κράτους -γιατί δεν έχει συνεπάγεται δαπάνη- μπορείτε να τη φέρετε προς ψήφιση. Την έχετε έτοιμη στα χέρια σας. Φέρτε τη, λοιπόν, αύριο και να την ψηφίσει όλη η Βουλή. Δεν πιστεύω ότι υπάρχει ένας συνάδελφος από τις δημοκρατικές δυνάμεις μέσα στη Βουλή που θα έχει αντίρρηση να ψηφισθεί αυτή η καταργητική διάταξη. <br />Σας καλώ, σας παρακαλώ -γιατί ξέρω ότι έχετε ενστερνισθεί αυτήν την άποψη, ξέρω ότι την έχετε δρομολογήσει, αλλά ξέρω ότι ενδεχομένως προσκρούει σε γραφειοκρατικές διαδικασίες στο Υπουργείο Οικονομικών- να τη φέρετε αύριο προς ψήφιση. Η Βουλή είναι εδώ, η Βουλή νομοθετεί. Και σας τονίζω ότι από νομική και συνταγματική άποψη δεν υπάρχει κανένα θέμα σε ό,τι αφορά το Γενικό Λογιστήριο του Κράτους. Έχω διατελέσει χρόνια Υπουργός, γνωρίζω πολύ καλά τι σημαίνουν οι εκθέσεις του Γενικού Λογιστηρίου του Κράτους. Και λέω μετά λόγου γνώσεως ότι δεν μπορεί να έχει λόγο το Υπουργείο Οικονομικών στο να βγάλουμε αυτήν τη διάταξη από την ελληνική έννομη τάξη, η οποία είναι ντροπή για το νομικό και τον πολιτικό μας πολιτισμό.<br /> <br />Τέλος -και επισημαίνω, κύριε Πρόεδρε, θα είμαι πολύ σύντομος- θα ήθελα να κάνω μια δεύτερη επισήμανση: Είναι ορθή η παρατήρηση που κάνει το Επιστημονικό Συμβούλιο της Βουλής για το άρθρο 7. Εάν κοιτάξετε τη διατύπωση του άρθρου 7, όπως είναι, λέει: «Όποιος εξωθεί ή παρασύρει ανήλικο να γίνει μάρτυρας συνουσίας ή άλλης γενετήσιας πράξης, τιμωρείται με φυλάκιση τουλάχιστον ενός έτους ακόμα και αν ο ανήλικος δεν συμμετέχει σε αυτές.». Το «ακόμα και αν ο ανήλικος δεν συμμετέχει σε αυτές», είναι περιττολογία. Διότι αφού εξωθείται ή παρασύρεται να γίνει μάρτυρας, εξ ορισμού δεν μπορεί να συμμετέχει. Εάν συμμετέχει, καταλαβαίνετε ότι από εκεί και πέρα δεν μπορεί να αντιμετωπίζεται ως μάρτυρας.<br />Άρα, είναι περιττό και πρέπει να φύγει αυτή η παράγραφος από τη διάταξη.<br />Δεύτερον, ορθώς το Επιστημονικό Συμβούλιο επισημαίνει την ακόλουθη αξιολογική αντινομία από πλευράς Ποινικού Δικαίου η οποία υπάρχει μέσα στη διάταξη αυτή. Παρατηρήστε, κύριε Υπουργέ: Όταν έχεις ένα παιδί το οποίο είναι πάνω από δεκαπέντε χρόνων και το καλείς να γίνει μάρτυρας συνουσίας ή γενετήσιας πράξης ή πολύ περισσότερο σεξουαλικής κακοποίησης, είναι έγκλημα και τιμωρείται. Η ασέλγεια, όμως, επί ανηλίκου που είναι πάνω από δεκαπέντε χρονών, δεν τιμωρείται ποινικά. Πρέπει να διαλέξουμε. Δεν μπορεί, δηλαδή, να είναι εγκληματική πράξη το να κάνεις κάποιον μάρτυρα -πάνω από δεκαπέντε χρόνων- μιας τέτοιας πράξης και από την άλλη πλευρά όταν ασελγείς επί ανηλίκου, εφόσον είναι πάνω από δεκαπέντε χρόνων, η πράξη να μένει ατιμώρητη. Δεν μπορεί να υπάρχει τέτοια διαφοροποίηση ηθικής απαξίας μεταξύ των δύο αυτών πράξεων.<br />Θεωρώ, λοιπόν, ότι εφόσον διατηρήσετε -και ορθώς θα τη διατηρήσετε- αυτήν τη διάταξη, τότε θα πρέπει και η ασέλγεια επί ανηλίκου, εφόσον είναι πάνω από δεκαπέντε ετών, και αυτή να τιμωρείται ως εγκληματική πράξη εάν θέλουμε ο αξιακός κώδικας, ο οποίος διέπει το Ποινικό μας Δίκαιο, να έχει την αρμονία η οποία επιβάλλεται από τη σύμπνοια που πρέπει να υπάρχει μεταξύ των διατάξεων και του Ποινικού Κώδικα.<br />Ευχαριστώ πολύ, κύριε Πρόεδρε.</speech><speech by="#s75"><from>Δριβελέγκας Ιωάννης</from> Και εμείς ευχαριστούμε, κύριε Παυλόπουλε.<br />Τον λόγο έχει η συνάδελφος κ. Κωνσταντοπούλου για επτά λεπτά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Επειδή είναι η πρώτη συνεδρίαση της Βουλής μετά τις αυτοδιοικητικές εκλογές και τις ευρωεκλογές θέλω να καταγραφεί στα Πρακτικά αυτή η ιστορική νίκη του λαού μας, αυτή η ιστορική νίκη του ΣΥΡΙΖΑ που είναι πλέον και με την ψήφο των Ελλήνων πολιτών και με την ψήφο των δοκιμαζόμενων συνανθρώπων μας πρώτο κόμμα και απολαμβάνει την εμπιστοσύνη της κοινωνίας.<br />Και επειδή μου κάνει εντύπωση ότι η Κυβέρνηση δείχνει να μην πήρε το μήνυμα και προσπαθεί να αλλοιώσει το μήνυμα μέσα από τα γνωστά μέσα της διαπλοκής που προφασίζονται και διεκδικούν εκείνα να είναι το μήνυμα, το μήνυμα που σας έστειλε, κύριοι της Κυβέρνησης και κύριε Υπουργέ, ο λαός είναι να φύγετε. Και εσείς καγχάζετε και κομπάζετε ότι δεν φεύγετε. Αν είναι μία απόφαση για την οποία επαίρεστε, εγώ σας λέω ότι είναι μία απόφαση για την οποία θα σας καταδικάσει ο λαός και η κοινωνία, διότι αγνοείτε και περιφρονείτε την αποδοκιμασία που εκφράστηκε και προς την κυβερνητική πολιτική και προς τα κόμματά σας. Και προφασίζεστε ότι είναι επιτυχία που έχασε επτά ποσοστιαίες μονάδες από τη δύναμή της η Νέα Δημοκρατία -δηλαδή από 29% στο 22%- και τέσσερεις ποσοστιαίες μονάδες το ψευδώνυμο ΠΑΣΟΚ που κατέβηκε στις εκλογές ως «Ελιά» και σήμερα επιχαίρει ότι επικράτησε, επιβίωσε και διασώθηκε ως ΠΑΣΟΚ. Και διεκδικείτε να συνεχίσετε να διακυβερνάτε αυτόν τον τόπο και να καταδυναστεύετε τους πολίτες. <br />Είναι λάθος η απόφασή σας και ελπίζω να μην οδηγηθείτε σε πρακτικές εκτροπής σαν αυτές που έχετε, δυστυχώς, κατ’ επανάληψη εφαρμόσει και στις οποίες έχετε καθ’ έξιν και κατ’ επάγγελμα καταφύγει.<br />Από τις είκοσι τέσσερις πράξεις νομοθετικού περιεχομένου μέχρι τις επιστρατεύσεις εργαζομένων, εκ των οποίων η μια εξακολουθεί μέχρι σήμερα να ισχύει, μέχρι τη νοθεία κατά τη διάρκεια της ψηφοφορίας στο Κοινοβούλιο, μέχρι την αλλαγή της σύνθεσης επιτροπών προκειμένου να εξασφαλίζεται πλειοψηφία σε πείσμα των αποφάσεων κατά την έναρξη της κοινοβουλευτικής περιόδου –τα γνωρίζετε όλα αυτά που έχετε κάνει- μέχρι του να έχετε δήθεν ως Αντιπρόεδρο κόμματος της Αντιπολίτευσης τον Προεδρεύοντα τώρα, που προέρχεται από το ΠΑΣΟΚ, που είναι κόμμα της Κυβέρνησης. <br />Ελπίζω, ξαναλέω, να σας επιβάλει η συνείδησή σας τη σύνεση και την αυτοσυγκράτηση και τη δημοκρατική συμπεριφορά που ορίζει το Σύνταγμα. Δυστυχώς, όμως, τα δείγματα και τα μηνύματα που δίνετε σήμερα είναι προς την αντίστροφη κατεύθυνση.<br />Κύριε Υπουργέ, στη διάρκεια της προεκλογικής περιόδου, όπως πριν από πολλούς μήνες σας είχαμε ενημερώσει, η επιτροπή ελέγχου κυβερνητικού έργου για θέματα δικαιοσύνης, διαφάνειας και ανθρωπίνων δικαιωμάτων της Κοινοβουλευτικής Ομάδας του ΣΥΡΙΖΑ εξέδωσε τη «Μαύρη Βίβλο της Ντροπής», τη «Μαύρη Βίβλο» του όνειδους, των σκανδαλωδών και ντροπιαστικών ρυθμίσεων με τις οποίες προσπαθείτε να μετατρέψετε το Κοινοβούλιο σε «πλυντήριο» σκανδάλων, των δικών σας σκανδάλων και των αμαρτιών των «υμετέρων» σας και των δικών σας ανθρώπων. Την καταθέτω στα Πρακτικά, για να υπάρχει και κατατεθειμένη στο Κοινοβούλιο.<br /><br />Αντί να συγκρατηθείτε, ξεκινάτε μετεκλογικά, ενώ πια δεν έχετε ούτε καν την εμπιστοσύνη της κοινωνίας ως πρώτο κόμμα, ενώ σήμερα δεν θα μπορούσατε να διαμορφώσετε κοινοβουλευτική Πλειοψηφία, αν γίνονταν εκλογές, διότι δεν θα παίρνατε τις πενήντα έδρες του μπόνους, ξεκινάτε σήμερα μετεκλογικά με μια «ντροπολογία», την οποία φέρνουν δυο Υπουργοί που δεν παρίστανται, ο κ. Στουρνάρας και ο κ. Βρούτσης –και για τους δύο ακούμε ότι θα μετακινηθούν με ανασχηματισμό- τη συνυπογράφετε εσείς και χαρίζετε σε πρόσωπο το οποίο είναι συνδεδεμένο με τον Πρωθυπουργό και με τον προηγούμενο σχηματισμό του οποίου ηγείτο, την Πολιτική Άνοιξη, χαρίζετε, λοιπόν, στην εταιρεία του κ. Ταβουλάρη, όχι μόνο ασφαλιστικές εισφορές, αλλά και ποινικές ευθύνες στα πρόσωπα. Γιατί το κάνετε σε ένα νομοσχέδιο που αφορά την προστασία της παιδικής ηλικίας; Γιατί το κάνετε; Γιατί δεν την αποσύρετε; <br />Κύριε Υπουργέ, ελπίζω -και θα επιφυλαχθώ για τη δευτερολογία μου- να την αποσύρετε, γιατί είναι και εκπρόθεσμη και όφειλε ο ίδιος ο Προεδρεύων να σας έχει πει ότι αποσύρεται και δεν συζητείται. Ελπίζω ότι δεν θα παίξετε με το προσφιλές σε εσάς αντικείμενο της εκμετάλλευσης του πόνου και της δοκιμασίας των εργαζομένων στα Ναυπηγεία Σύρου. Ελπίζω ότι δεν θα βάλετε μπροστά τους εργαζόμενους, τους οποίους δεν διασφαλίζετε με αυτήν την ρύθμιση, προφασιζόμενοι ότι δήθεν το κάνετε για τους εργαζομένους. Ελπίζω ότι θα επικρατήσει λογική και περιμένω να δω και το ΠΑΣΟΚ που δεν είπε τίποτα. <br />Κύριε Σαλτούρο, δεν σας ακούσαμε γι’ αυτήν τη ντροπιαστική τροπολογία.</speech><speech by="#s245"><from> ΔΗΜΗΤΡΙΟΣ ΣΑΛΤΟΥΡΟΣ</from> Αύριο θα συζητήσουμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Συμφωνείτε να συζητηθεί ως εκπρόθεσμη, δηλαδή, μια τέτοια ρύθμιση;</speech><speech by="#s245"><from> ΔΗΜΗΤΡΙΟΣ ΣΑΛΤΟΥΡΟΣ</from> Θα μας ακούσετε, κυρία Κωνσταντοπούλου, αύριο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ελπίζω να σας ακούσουμε ή να μην χρειαστεί να σας ακούσουμε, γιατί ελπίζω να την αποσύρει ο κ. Αθανασίου.<br /><br />Ζητώ τρία λεπτά, κύριε Πρόεδρε.<br />Θα ήθελα να παρατηρήσω ότι διάγουμε την πολλοστή μέρα παρανομίας της Κυβέρνησής σας σε σχέση με την εφαρμογή της απόφασης της δικαιοσύνης για τις καθαρίστριες του Υπουργείου Οικονομικών. Με προκλητικό τρόπο –και έχετε ευθύνη και εσείς, κύριε Υπουργέ- η Κυβέρνηση εμφανίζεται να επιλέγει συγκεκριμένα δικαστήρια και βαθμούς δικαιοδοσίας. Το έκανε για πολλοστή φορά ο Υπουργός Οικονομικών, παρακάμπτοντας το Εφετείο, παραιτούμενος για λογαριασμό του δημοσίου από την έφεση και πηγαίνοντας απευθείας στον Άρειο Πάγο, διεκδικώντας να κερδίσει προσωρινή διαταγή. Δεν την κέρδισε.<br />Οφείλετε να πάρετε πίσω τις γυναίκες αυτές στη δουλειά τους. Καθαρίστριες είναι, γυναίκες του μόχθου! Γιατί τις βασανίζετε; Γιατί τους επιτίθεστε ανηλεώς, την ίδια ώρα που στους δικούς σας χαρίζετε και είστε τόσο γενναιόδωροι και τόσο, πραγματικά, γαλαντόμοι;<br />Στα δύο λεπτά που μου έμειναν -κι ευχαριστώ για τον χρόνο- έρχομαι πολύ σύντομα στο νομοσχέδιο και θα περιμένω την τοποθέτησή σας, κύριε Υπουργέ, στη δευτερολογία μου. Η συζήτηση για την προστασία της παιδικής ηλικίας από τη σεξουαλική κακοποίηση και από την παιδική πορνογραφία είναι πολύ παλιά. Από το 1996 έχει γίνει το παγκόσμιο συνέδριο κατά της σεξουαλικής εκμετάλλευσης των παιδιών. Από το 1999 στη Βιέννη το διεθνές συνέδριο για την καταπολέμηση της παιδικής πορνογραφίας στο διαδίκτυο. Από το 1999 έχει υπογραφεί η Σύμβαση της Διεθνούς Οργάνωσης Εργασίας για τις χειρότερες μορφές παιδικής εργασίας. Στο 2000 ανατρέχει το προαιρετικό πρωτόκολλο στη σύμβαση του ΟΗΕ για τα Δικαιώματα του Παιδιού σε σχέση με την παιδική πορνεία, την παιδική πορνογραφία και την εκμετάλλευση παιδιών. Στο 2001 ανατρέχει η σύμβαση του Συμβουλίου της Ευρώπης για το ηλεκτρονικό έγκλημα που διαλαμβάνει και ρυθμίσεις για την παιδική πορνογραφία μέσω διαδικτύου. <br />Είναι εντελώς παρωχημένα αυτά που φέρνετε. Βεβαίως είναι αυτονόητη η ανάγκη προστασίας της παιδικής ηλικίας και γι’ αυτό είναι θετική η επί της αρχής ψήφος μας. Είναι παρωχημένα όμως και σε πολύ μεγάλο βαθμό ανεπαρκή αυτά που φέρνετε. Γι’ αυτό και σε πάρα πολλά άρθρα, τα οποία ανέλυσε ο εισηγητής μας και θα το κάνουμε και αύριο, ψηφίζουμε «παρών». <br />Είναι επικίνδυνο το γεγονός ότι ένα ζήτημα πολύ μεγάλης κοινωνικής ευαισθησίας το χρησιμοποιείτε για να νομιμοποιήσετε από το παράθυρο την παραδικονομία της αντιστροφής των τεκμηρίων, της δημιουργίας αντικειμενικής ευθύνης, της εμπέδωσης και γενίκευσης των ανακριτικών πράξεων διείσδυσης, της συρρίκνωσης των εγγυήσεων του κράτους δικαίου για τα μέρη, είτε για τον κατηγορούμενο είτε για την πολιτική αγωγή. Δυστυχώς είναι άξιο ψόγου το γεγονός ότι εκμεταλλεύεστε ένα τέτοιο ζήτημα για να εισαγάγετε και πάλι -θα έλεγα- αναχρονιστικές και άκρως επικίνδυνες ρυθμίσεις. <br />Κλείνω, λέγοντας ότι όταν μιλούμε για την προστασία της παιδικής ηλικίας, δεν πρέπει να ξεχνάμε ότι στη χώρα μας λιποθυμούν παιδιά στα σχολεία από την πείνα, ότι υπήρξε σχολική χρονιά που δεν μοιράστηκαν βιβλία, διότι κάποια Υπουργός ήθελε με φωτοτυπίες και εκτυπώσεις να γίνεται το μάθημα, κι ότι ένα κορίτσι ανήλικο έχασε τη ζωή του σε σπίτι χωρίς ρεύμα πριν από λίγους μήνες χάρη στην πολιτική σας. Αυτά να μην τα ξεχνάμε και να μην προσποιούμαστε ότι δεν υπάρχουν. <br />Καλό είναι λοιπόν, για να προστατεύσουμε τα παιδιά μας, και τα γεννημένα και τα αγέννητα, να φροντίσουμε συλλογικά να εισαχθούν εκείνες οι ρυθμίσεις προστασίας του κοινωνικού κράτους, του κοινωνικού κράτους δικαίου και της παιδικής ηλικίας. <br />Ευχαριστώ.<br /></speech><speech by="#s75"><from>Δριβελέγκας Ιωάννης</from> Εμείς ευχαριστούμε και συμφωνώ με τη συνάδελφο που είπε ότι καθ’ έξιν παραβιάζεται ο Κανονισμός, αφήνοντας να μιλούν τόση ώρα.<br />Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δώδεκα μαθητές και μαθήτριες και τρεις εκπαιδευτικοί από το Δημοτικό Σχολείο Πλατάνου Χανίων. <br />Η Βουλή τούς καλωσορίζει. <br /><br />Η κ. Γιαννακάκη έχει τον λόγο για επτά λεπτά.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ πολύ, κύριε Πρόεδρε. <br />Η παιδική πορνογραφία δεν είναι μόνο μια εικόνα, μια φωτογραφία. Πίσω από αυτή, όπως έχουν αποδείξει ειδικές μελέτες και διεθνών οργανισμών και μη κυβερνητικών οργανώσεων αλλά και επιστημονικών ιδρυμάτων, κρύβεται μία σειρά από τις πιο εγκληματικές πράξεις, με σκοπό την παιδική κακοποίηση και σεξουαλική εκμετάλλευση.<br />Αυτό το όνειδος για τις σύγχρονες κοινωνίες υποβοηθάται και από το διαδίκτυο αλλά και από άλλα ηλεκτρονικά μέσα, τα οποία προσφέρει η Κοινωνία της Πληροφορίας, αποδεικνύοντας με τον πλέον εύγλωττο τρόπο, ότι η τεχνολογία είναι ουδέτερη και αυτό που έρχεται να της δώσει ένα θετικό ή αρνητικό πρόσημο είναι ο τρόπος με τον οποίο τη χρησιμοποιούμε. Δυστυχώς, και η ανωνυμία ή και η ψευδωνυμία, η οποία είναι χαρακτηριστικό αυτών των μέσων, δυσκολεύει περαιτέρω την εξάρθρωση τέτοιων εγκλημάτων. <br />Το Συμβούλιο της Ευρώπης, εδώ και πάνω από είκοσι χρόνια, έχει προχωρήσει σε μία σειρά από συμβάσεις, αλλά και από πρωτοβουλίες. Και όσον αφορά τις συμβάσεις, οφείλουμε να αναγνωρίσουμε ότι η χώρα μας είναι από τα πρώτα κράτη-μέλη που έσπευσε και να υπογράψει, αλλά και να επικυρώσει. Τώρα, το πώς αυτές έχουν εφαρμοστεί και σε ποιο βαθμό έχουν αποτελέσει χρήσιμα εργαλεία για να αντιμετωπιστούν τέτοια ζητήματα, όχι μόνο όσον αφορά στην πάταξη αλλά κυρίως στην πρόληψη, είναι ένα άλλο θέμα.<br />Πρέπει, λοιπόν, να πούμε ότι η χαλύβδωση και η περαιτέρω θωράκιση του νομικού πλαισίου είναι πάρα πολύ θετική και είναι ένα οιονεί ζητούμενο, αλλά κυρίως αυτό που θα πρέπει να μας απασχολεί είναι ποιες πρωτοβουλίες ευαισθητοποίησης της κοινωνίας σε αυτό το τόσο κρίσιμο θέμα που αφορά στην προστασία της παιδικής ηλικίας έχουμε πάρει και θα συνεχίσουμε να παίρνουμε. <br />Σε αυτό το πλαίσιο, αξίζει να σημειώσουμε μία πρωτοβουλία του Συμβουλίου της Ευρώπης τα δύο τελευταία χρόνια, που είναι γνωστή με την ονομασία «ένα στα πέντε». Γιατί βάσει ερευνών έχει αποδειχθεί ότι, δυστυχώς, ένα στα πέντε παιδιά στην Ευρώπη έχει πέσει θύμα σεξουαλικής κακοποίησης, έστω και σε υπολανθάνουσα μορφή. Αυτή, λοιπόν, η πρωτοβουλία αφορά στην ευαισθητοποίηση και στην ενημέρωση σε σχολεία, σε συλλόγους γονέων και κηδεμόνων, σε συλλόγους εκπαιδευτικών, προκειμένου να ενημερώνουν τα παιδιά να αναγνωρίζουν και τις πιο λανθάνουσες μορφές σεξουαλικής κακοποίησης και σεξουαλικής εκμετάλλευσης. <br />Εδώ, κύριε Υπουργέ, θα μου επιτρέψετε να σημειώσω και την καθυστέρηση από την πλευρά της χώρας μας υποβολής της έκθεσης στην αρμόδια επιτροπή των Ηνωμένων Εθνών για τα δικαιώματα του παιδιού. Και επειδή θα σας προλάβω και θα σας πω ότι ξέρω πάρα πολύ καλά ότι δεν είναι αρμοδιότητα του Υπουργείου σας, αλλά αρμοδιότητα του Υπουργείου Εξωτερικών, θέλω να σας πω ότι το Υπουργείο σας ακριβώς λόγω αρμοδιότητας, θα έπρεπε να λειτουργεί ως επισπεύδουσα δύναμη και αρχή. Και βέβαια, η απάντηση που πήρα σε ερώτησή μου προς το Υπουργείο Εξωτερικών γι’ αυτό το ζήτημα, ότι όλες οι χώρες καθυστερούν να υποβάλλουν εκθέσεις, θα προτιμούσα να μην τη σχολιάσω. <br />Τώρα όσον αφορά στο νομοσχέδιο και την ενσωμάτωση αυτής καθ’ αυτής της οδηγίας, σαφώς και είναι θετική. Βέβαια, υπάρχουν ορισμένα προβλήματα, τα οποία τα ανέδειξε ο ειδικός αγορητής του κόμματός μου, αλλά θα μου επιτρέψετε να σταθώ και εγώ σε μερικά απ’ αυτά. <br />Αφού, λοιπόν, παραδεχθούμε ότι η σεξουαλική κακοποίηση είναι ένα φαινόμενο το οποίο αριθμεί πάρα πολλά χρόνια και είναι παγκόσμιο, οφείλουμε να ομολογήσουμε ότι δεν είναι το ίδιο στον δυτικό κόσμο, όπως σε άλλες περιοχές του πλανήτη. Και αυτό δεν το δείχνουν μόνο τα στοιχεία της Ιντερπόλ που στην Ευρώπη έχουν καταγράψει τριάντα χιλιάδες παιδόφιλους, ενώ στην Ταϊλάνδη, για παράδειγμα, η παιδική σεξουαλική εκμετάλλευση έχει αναχθεί σε βιομηχανία. Υπάρχουν και άλλες περιοχές του πλανήτη στις οποίες κανείς δεν δίνει σημασία και δεν υπάρχει κανένα θεσμικό πλαίσιο ούτε από διεθνείς οργανισμούς όπως τα Ηνωμένα Έθνη, όπως για παράδειγμα στην Αφρική.<br />Στην Ελλάδα τα ποσοστά είναι ιδιαίτερα υψηλά, σε σχέση με τη μέριμνα, όπως είπα και προηγουμένως, ενώ τα σχετικά νομοθετικά εργαλεία, αλλά και η ενημέρωση των πολιτών είναι σε πολύ χαμηλά επίπεδα και πρέπει να γίνουν περαιτέρω βήματα με συνέργειες μεταξύ των Υπουργείων και του Υπουργείου του δικού σας, κύριε Υπουργέ, και του Υπουργείου Παιδείας. <br />Επίσης, πρέπει να δούμε και ένα άλλο σημείο, που είναι πάρα πολύ σημαντικό για εμάς, που αφορά στην ενθάρρυνση των παιδιών να καταγγέλλουν τέτοια περιστατικά. Αυτό από τη μία μεριά, απαιτεί μία εγρήγορση απ’ όλους τους εμπλεκόμενους φορείς και από την άλλη μεριά, απαιτεί μία ιδιαίτερη προσοχή σε ό,τι αφορά αυτές τις καταγγελίες και από την πολύ ευαίσθητη φύση των παιδιών, αλλά γενικά και από το πώς προσεγγίζουμε τις καταθέσεις ανηλίκων. <br />Γιατί οφείλουμε να ομολογήσουμε ότι και ο κοινωνικός στιγματισμός, αλλά και η ψυχική ταλαιπωρία τις περισσότερες φορές λειτουργούν ανασταλτικά. Επίσης, σύμφωνα με το Ινστιτούτο Υγείας του Παιδιού, το 15% των κοριτσιών και το 11% των αγοριών έχουν αποτελέσει αντικείμενο σεξουαλικής κακοποίησης. Και δυστυχώς, το 75% των δραστών ανήκουν στο οικείο συγγενικό ή φιλικό περιβάλλον αυτών των παιδιών. <br />Και να περάσω σε πιο συγκεκριμένα σημεία: Θεωρώ ότι το άρθρο 8 είναι προβληματικό και χρειάζεται περαιτέρω διευκρινίσεις από εσάς. Έχει μια πολύ σημαντική νομοτεχνική αστοχία, που χτυπά πραγματικά το σκληρό πυρήνα της έννοιας της ποινής, η οποία έχει πάντα στόχο το σωφρονισμό. <br />Και εξηγούμαι: Οι ποινές εδώ καθορίζονται ως κοινές, ανεξαρτήτως της σοβαρότητας του αδικήματος. Κατ’ αυτό τον τρόπο όμως νομίζω ότι καταργείται η αποτρεπτική λειτουργία των κλιμακούμενων ποινών, ενώ παραβιάζεται και η αρχή της αναλογικότητας. Επίσης, υπάρχει αναντιστοιχία μεταξύ του ύψους των ποινών της οδηγίας και της ενσωμάτωσης, προκαλώντας έτσι μια σειρά από προβλήματα ερμηνείας. <br />Τέλος, το άρθρο 3 έρχεται σε πλήρη αντίθεση με το Διεθνές Δίκαιο, αφού η δικαιοδοσία επέμβασης στην Ελλάδα…<br /><br />Χρειάζομαι μόνο μισό λεπτό, κύριε Πρόεδρε. <br />…εκτείνεται υπέρμετρα εκτός ορίων, κάτι το οποίο δεν προβλέπεται ούτε καν στην οδηγία. Η πρωτοβουλία του νομοθέτη στη συγκεκριμένη περίπτωση είναι υπερβολική. Γι’ αυτό τον λόγο θα πρέπει είτε το συγκεκριμένο χωρίο να αφαιρεθεί είτε να υπάρξει μια σαφής οριοθέτηση της δικαιοδοσίας επέμβασης. <br />Σας ευχαριστώ πολύ.</speech><speech by="#s75"><from>Δριβελέγκας Ιωάννης</from> Ευχαριστούμε την κ. Γιαννακάκη. <br />Τον λόγο έχει η συνάδελφος κ. Ελένη Μακρή-Θεοδώρου για επτά λεπτά. <br />ΕΛΕΝΗ ΜΑΚΡΗ-ΘΕΟΔΩΡΟΥ: Ευχαριστώ, κύριε Πρόεδρε. <br />Κύριε Υπουργέ, κυρίες και κύριοι συνάδελφοι, με το παρόν σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων ενσωματώνεται στην ελληνική νομοθεσία η οδηγία 2011/1999 της Ευρωπαϊκής Ένωσης για την καταπολέμηση της σεξουαλικής κακοποίησης, της σεξουαλικής εκμετάλλευσης παιδιών και της παιδικής πορνογραφίας. Στη βάση αυτής επικαιροποιείται το νομικό πλαίσιο σχετικά με τον ορισμό των ποινικών αδικημάτων και κυρώσεων στο ζήτημα της εκμετάλλευσης ανηλίκων, στην πρόληψη των συγκεκριμένων εγκλημάτων και στην προστασία των θυμάτων. <br />Το νομικό πλαίσιο πρέπει να ανταποκρίνεται στις σημερινές ανάγκες και στα σημερινά δεδομένα, τα οποία διαμορφώνουν μια νέα πραγματικότητα: Να επικαιροποιείται με όσο το δυνατόν πιο γρήγορους και δημοκρατικούς θεσμούς και τρόπους για την εξάλειψη της οργανωμένης ή μη εγκληματικής δράσης. Κάθε καθυστέρηση στον εκσυγχρονισμό του νομικού πλαισίου αποβαίνει σε βάρος της παιδικής ηλικίας. <br />Κυρίες και κύριοι συνάδελφοι, η σεξουαλική κακοποίηση και εκμετάλλευση ανηλίκων αποτελούν ιδιαίτερα σοβαρές μορφές εγκλήματος, δεδομένου ότι έχουν ως στόχο την κατ’ εξοχήν ευάλωτη ομάδα των παιδιών, τα οποία χρήζουν ειδικής προστασίας και φροντίδας. Πάνω σ’ αυτό θα αναφέρω χαρακτηριστικά τα αποτελέσματα από τις σχετικές εκθέσεις του Συμβουλίου της Ευρώπης, κατά τις οποίες ένα στα πέντε παιδιά πέφτει είτε θύμα σεξουαλικής κακοποίησης και εκμετάλλευσης είτε θύμα παιδικής πορνογραφίας. Οι σχετικές έρευνες στο θέμα αυτό καταδεικνύουν πως το φαινόμενο, όχι μόνο δεν μειώνεται με τον καιρό, αλλά αντιθέτως οι μορφές σεξουαλικής βίας κατά των ανηλίκων αυξάνονται αριθμητικά και εξελίσσονται κατ’ είδος. Στην εξέλιξη αυτή έχει δυστυχώς συμβάλει η τεχνολογία των πληροφοριών και των επικοινωνιών μέσω της ηλεκτρονικής κοινωνικής δικτύωσης και επικοινωνίας που, λόγω της κακής χρήσης και ελλιπούς ενημέρωσης, καθιστά το διαδίκτυο το κατάλληλο έδαφος για τους δράστες, ώστε να βρίσκουν θύματα, να παράγουν και να διακινούν υλικό παιδικής πορνογραφίας και με τη χρήση των συγκεκριμένων μέσων να διασφαλίζεται η ανωνυμία τους, χωρίς να είναι εύκολα ανιχνεύσιμη η ταυτότητά τους, δυσχεραίνοντας συνάμα τη διερεύνηση και τη δίωξη εγκλημάτων με διασυνοριακή διάσταση. <br />Η Κυβέρνηση, για να αντιμετωπίσει όλη αυτήν την πραγματικότητα, εισάγει το παρόν σχέδιο νόμου με το οποίο: Πρώτον, ποινικοποιούνται μορφές σεξουαλικής κακοποίησης παιδιών που διευκολύνονται με τη χρήση της τεχνολογίας πληροφοριών, όπως η προσέγγιση παιδιών για σεξουαλικούς λόγους μέσω κυρίως του διαδικτύου και των κινητών τηλεφώνων, στα οποία οι ανήλικοι έχουν πρόσβαση. <br />Δεύτερον, θεσπίζεται το αξιόποινο των πράξεων που συνδέονται με τις πορνογραφικές παραστάσεις, υπό την έννοια της προορισμένης για κοινό οργανωμένης απευθείας έκθεσης ανηλίκων είτε σε ζωντανή παράσταση είτε δια σύγχρονων μέσων επικοινωνίας. <br />Τρίτον, επεκτείνονται τα μέτρα προστασίας των θυμάτων κατά τη διερεύνηση των εγκλημάτων και την ποινική διαδικασία και θεσπίζονται διατάξεις σχετικές με την παροχή αρωγής στα θύματα, τη χορήγηση άδειας παραμονής και τη δυνατότητα λήψης αποζημίωσης. Ο δράστης τιμωρείται αυστηρότερα με ποινή κάθειρξης που φτάνει τουλάχιστον τα δέκα έτη και υψηλή χρηματική ποινή. <br />Τέταρτον, παρέχονται μέτρα επιείκειας-κίνητρα προς τα ανήλικα θύματα, όπως η αναστολή της εις βάρος τους ποινικής δίωξης για παραβάσεις του νόμου περί αλλοδαπών, του αντιστοίχου περί εκδιδομένων με αμοιβή προσώπων ή εξαιτίας της συμμετοχής τους σε άλλες εγκληματικές πράξεις, η οποία μπορεί να γίνει και οριστική εάν αποδειχθεί αληθής η εκ μέρους τους καταγγελία, όσο επίσης και η αναστολή της απέλασής τους, αν πρόκειται για παρανόμως διαμένοντες στη χώρα μας. Αρμόδιος για τη λήψη της απόφασης των ανωτέρω αναστολών σε ανήλικο θύμα εγκλήματος σεξουαλικού περιεχομένου είναι ο Εισαγγελέας Πλημμελειοδικών έπειτα και από την έγκριση του Εισαγγελέα Εφετών. <br />Πέμπτον, προβλέπεται η λήψη μέτρων σε βάρος ιστοσελίδων στο διαδίκτυο για τον περιορισμό και την κατάργηση της διακίνησης είτε υλικού παιδικής πορνογραφίας είτε πορνογραφικών παραστάσεων ανηλίκων. Παράλληλα, για την προστασία της ψυχοσύνθεσης των θυμάτων, καθώς αυτά ανήκουν στην ευαίσθητη κοινωνική ομάδα των παιδιών, με το άρθρο 13 ορίζεται η υποχρεωτική παρουσία παιδοψυχολόγων και παιδοψυχιάτρων και όχι τεχνικών συμβούλων καθ’ όλη τη διαδικασία της εξέτασης του ανήλικου θύματος ως μάρτυρα και με όσο το δυνατόν λιγότερες συνεντεύξεις, όπως αυτή προβλέπεται ήδη με το άρθρο 226Α του Κώδικα Ποινικής Δικονομίας. <br />Κυρίες και κύριοι συνάδελφοι, δεν υπάρχουν πλέον περιθώρια για καθυστερήσεις στην εφαρμογή του νομικού πλαισίου, γιατί για κάθε παιδί που κακοποιείται και κάθε κακοποιό που ξεγλιστρά από την απονομή της δικαιοσύνης φέρουμε όλοι μερίδιο ευθύνης. Πρέπει να σκεφτόμαστε πως η συνέχιση του εγκλήματος υπονομεύει, τόσο τις θεμελιώδεις αξίες της σύγχρονης κοινωνίας, που συνδέονται με την ειδική προστασία των παιδιών, όσο και την εμπιστοσύνη στους σχετικούς κρατικούς θεσμούς. <br />Η παιδική ηλικία είναι σύμφυτη με αδυναμίες και αυξημένες ανάγκες. Ως μέλος της πολιτείας, ως εκπαιδευτικός και πάνω απ’ όλα ως μητέρα αισθάνομαι πως έχουμε χρέος να διαφυλάξουμε τα παιδιά από τις σωματικές, ψυχολογικές και κοινωνικές βλάβες που προκύπτουν από την κακοποίησή τους, να προλάβουμε και να καταπολεμήσουμε το έγκλημα αυτό και να στηρίξουμε όσο το δυνατόν αποτελεσματικότερα ψυχολογικά, ηθικά, κοινωνικά τα θύματα που ήδη έχουν υποστεί κακοποίηση. <br />Πριν φτάσουμε στην καταστολή και στην τιμωρία, η φροντίδα μας πρέπει να επικεντρωθεί στην πρόληψη και κυρίως στην ενημέρωση των μαθητών, εκπαιδευτικών, των γονέων και όλων των εμπλεκόμενων φορέων. Εδώ θα έπρεπε να υπάρχει μια συνεργασία με το Υπουργείο Παιδείας, κύριε Υπουργέ. <br />Σήμερα, στην εποχή της πληροφόρησης, δεν δικαιολογείται κανείς μας να μην γνωρίζει ή να κλείνει τα μάτια σε ένα πρόβλημα, που αγγίζει με τον πιο σκληρό τρόπο την παιδικότητα. Η προσπάθεια πρέπει να είναι κοινή, πάνω από κομματικές και πολιτικές αντιπαραθέσεις. Υπερψηφίζω το παρόν σχέδιο νόμου, που προσβλέπει στην προστασία της πιο ευάλωτης κοινωνικής ομάδας. <br />Ευχαριστώ.<br /></speech><speech by="#s75"><from>Δριβελέγκας Ιωάννης</from> Και εμείς ευχαριστούμε την κ. Μακρή-Θεοδώρου. <br />Τον λόγο έχει ο κ. Βλαχογιάννης για επτά λεπτά.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι Βουλευτές, σήμερα συζητούμε ένα πάρα πολύ σημαντικό νομοσχέδιο και αντ’ αυτού ακούσαμε από κάποιους συναδέλφους της Μείζονος Αντιπολίτευσης θριαμβολογίες για το εκλογικό αποτέλεσμα της περασμένης Κυριακής. <br />Απορώ ειλικρινά πώς μπορεί κάποιος να θριαμβολογεί που πήρε 26% από 27% που είχε, που πήρε σε απόλυτο αριθμό εκατόν τόσες χιλιάδες λιγότερες ψήφους, που έχασε σχεδόν όλες τις περιφέρειες -πλην μιας που ξέρουμε τι ανίερες συμμαχίες επικράτησαν για να κερδίσουν και αυτή την περιφέρεια με μικρό ποσοστό- και που έχασαν τα τρία τέταρτα των πρωτευουσών των νομών στους δήμους. <br />Δεν ξέρω αν θα ζήσετε πραγματικά αυτή τη νίκη που ονειρεύεστε, κύριοι συνάδελφοι της Αξιωματικής Αντιπολίτευσης. Θα σας αφήσουμε να ονειρεύεστε, γιατί μόνο να ονειρεύεστε μπορείτε. Στην πραγματικότητα νίκη δεν θα δείτε, γιατί ο ελληνικός λαός, παρά τα δυσάρεστα μέτρα που πήραμε σε βάρος του, ξέρει ότι μόνο με τη δική μας πολιτική μπορούμε να βγούμε από την κρίση. <br />Ήδη, τα πρώτα δείγματα τα έχουμε δείξει στον ελληνικό λαό. Κι είμαστε όλοι σίγουροι -και είναι σίγουροι κι οι πολίτες- ότι το επόμενο διάστημα η πολιτική της Κυβέρνησης θα αποκαταστήσει τις αδικίες που είχαμε κάνει όλα αυτά τα χρόνια. <br />Γι’ αυτό, ας μην χαίρονται οι συνάδελφοι της Αξιωματικής Αντιπολίτευσης ή αν χαίρονται, τουλάχιστον να περιοριστούν σε αυτή τη χαρά, γιατί δεν θα δουν πολλές χαρές στο μέλλον. <br />Επί του νομοσχεδίου, κύριε Υπουργέ, είναι πάρα πολύ σημαντική η προσπάθεια που κάνετε και η οδηγία που φέρνετε στο Ελληνικό Κοινοβούλιο για να ενσωματώσουμε στο Ελληνικό Δίκαιο. <br />Το νομοσχέδιο περιέχει πάρα πολύ σημαντικές διατάξεις, οι οποίες αφορούν ευαίσθητες παιδικές ψυχές, που δυστυχώς υφίστανται την σεξουαλική κακοποίηση από συνανθρώπους μας, πολλές φορές ανθρώπους της διπλανής πόρτας. <br />Το θέμα αυτό δεν αφορά μόνο τα παιδιά, στα οποία θα αναφερθώ λεπτομερέστερα στη συνέχεια. Όποιος πέφτει θύμα βιασμού, βιάζεται δύο φορές, μία από τον πραγματικό βιαστή και μία από την κοινωνία και από τον τρόπο που απονέμεται η δικαιοσύνη. <br />Αυτές είναι αλήθειες που πρέπει να τις πούμε, κύριε Πρόεδρε και κυρίες και κύριοι συνάδελφοι. Φανταστείτε τη θέση μίας γυναίκας που έχει υποστεί μία κακοποίηση και είναι υποχρεωμένη να πάει στο δικαστήριο και να τη ρωτάει ο άλλος: «Μα μήπως δεν έγινε ακριβώς έτσι; Μήπως κι εσύ «τα ΄θελες»; Μήπως;».<br />Τα θύματα «βιάζονται» δύο φορές και αποφεύγουν τις περισσότερες φορές να καταγγείλουν το βιασμό για να μην υποστούν κι έναν δεύτερο «βιασμό» και από τον τρόπο που απονέμεται η δικαιοσύνη και από το πώς αντιδρά η κοινωνία πολλές φορές. <br />Πρέπει, επομένως, να δούμε πολύ σοβαρότερα από μία απλή ενσωμάτωση μιας οδηγίας το θέμα της κακοποίησης και του βιασμού ανηλίκων και ενηλίκων. Γιατί -ας μην γελιόμαστε- λιγότερες από τις μισές κακοποιήσεις φθάνουν στα δικαστήρια ή λιγότερες από τις μισές έρχονται στην επιφάνεια. Και είναι τραγικές περιπτώσεις που τα θύματα τις κουβαλούν μόνες τους, χωρίς βοήθεια ούτε από τις οικογένειές τους ούτε από την κοινωνία, που έπρεπε να είναι δίπλα τους. <br />Πρέπει να βρούμε έναν τρόπο στο δικαιικό μας σύστημα, στην κοινωνία μας, στον πολιτισμό μας, από τη μία να ενθαρρύνουμε τα θύματα να καταγγέλλουν τα περιστατικά και από την άλλη να τα προστατεύουμε -με όλη τη σημασία της λέξης και όχι μόνο εικονικά- γιατί έχουν ανάγκη πραγματικής προστασίας. Διότι ο βιασμός μία φορά είναι συνεχής «βιασμός» στην προσωπικότητα του θύματος.<br />Επέρχονται σημαντικές καινοτομίες μέσω του σημερινού νόμου, όπως ότι ανεξαρτήτως του αν τελείται στην Ελλάδα μία πράξη, τιμωρείται και στην Ελλάδα, εφόσον έχουν πρόσβαση τα μέσα της Ελλάδος σε ό,τι αφορά αυτή την αποτρόπαια πράξη. Είναι πολύ σημαντικό ότι αλλάζει αυτή η διάταξη στον Ποινικό Κώδικα. <br />Επίσης, είναι σημαντικό ότι προστίθεται παράγραφος για τη μη παραγραφή των αδικημάτων, που τελούνται, όσο τα θύματα είναι ανήλικα και δεν μπορούν να τα καταγγέλλουν, ώστε να μπορούν να καταγγείλουν την κακοποίηση μετά την ενηλικίωσή τους. Αυτές είναι σημαντικές διατάξεις, καινοτόμες διατάξεις που στοχεύουν στη μεγαλύτερη προστασία των θυμάτων σεξουαλικής κακοποίησης.<br />Σημαντικές είναι και οι διατάξεις για την άρση του απορρήτου των επικοινωνιών, προκειμένου να αποκαλυφθούν τελέσεις τυχόν εγκλημάτων και οι δράστες τους. <br />Η κατάργηση ιστοσελίδων που μεταδίδουν τέτοιου είδους βιασμούς θα έπρεπε να είναι μέλημα μίας οργανωμένης πολιτείας και δυστυχώς, οι οργανωμένες κοινωνίες της δύσης, οι λεγόμενες προηγμένες, δεν μας έχουν δώσει τα καλύτερα δείγματα επ’ αυτού. <br />Ακούστηκαν από συναδέλφους όλων των πτερύγων τα παραδείγματα με την Ταϋλάνδη ή τι συμβαίνει σε άλλες χώρες της Ευρώπης. <br />Προφανώς, δεν πρέπει να πάμε σε αυτό που είπε ο συνάδελφος της Χρυσής Αυγής, στη θανατική ποινή. Πρέπει να πάμε, όμως, σε βαρύτερες ποινές, κύριε Πρόεδρε και κυρίες και κύριοι Βουλευτές, γιατί από τόσες χιλιάδες που έχουν καταγγελθεί και τόσες χιλιάδες που οδηγήθηκαν στη δικαιοσύνη, πολύ λίγοι πήγαν και παραμένουν στη φυλακή. Θα πρέπει οι ποινές να είναι πολύ βαρύτερες. Τα εγκλήματα αυτά θα πρέπει να μην υπόκεινται στη βάσανο του συνηγόρου. Δεν ξέρω πως θα βρούμε έναν τρόπο, αλλά δεν μπορεί να ξεφτιλίζεται περισσότερο το θύμα από το θύτη στο δικαστήριο. Οι ποινές θα πρέπει να είναι παραδειγματικές. Δεν πρέπει να φτάσουμε στη θανατική ποινή. Πρέπει, όμως, να φτάσουμε σε πολύ αυστηρές ποινές για τα θύματα, ιδιαίτερα των ανηλίκων. Κακοποιήσεις ανηλίκων, αγοριών και κοριτσιών είναι ντροπή και στίγμα για τον πολιτισμό μας.<br />Προς αυτήν την κατεύθυνση ελπίζω να κινηθεί το Υπουργείο γρήγορα. <br />Υπερψηφίζουμε το παρόν νομοσχέδιο, γιατί κάνει ένα βήμα μπροστά. Δεν είμαστε, όμως, ικανοποιημένοι από τον τρόπο με τον οποίο αντιμετωπίζει η ελληνική πολιτεία τα θύματα και κυρίως τους βιαστές, με την επιείκεια με την οποία τους αντιμετωπίζει μέχρι τώρα. <br />Ευχαριστώ πολύ.<br /></speech><speech by="#s75"><from>Δριβελέγκας Ιωάννης</from> Κι εμείς ευχαριστούμε. <br />Τον λόγο η συνάδελφος κ. Σκόνδρα για επτά λεπτά.</speech><speech by="#s253"><from> ΑΣΗΜΙΝΑ ΣΚΟΝΔΡΑ</from> Ευχαριστώ, κύριε Πρόεδρε.<br />Κυρίες και κύριοι συνάδελφοι, ακούστηκαν, πράγματι, θριαμβολογίες προηγουμένως μέσα στην Αίθουσα και χαροποιήσεις για νίκη της Αξιωματικής Αντιπολίτευσης στις εκλογές που πέρασαν, νίκες πλασματικές, γιατί επί της ουσίας δεν τις είδαμε. Δυστυχώς, τα μηνύματα, τα οποία ομολογήσαμε ως Κυβέρνηση ότι λάβαμε από τον ελληνικό λαό, η Αξιωματική Αντιπολίτευση, στο μερίδιο που της αναλογεί, δυστυχώς –και πάλι λέω- δεν τα κατάλαβε και δεν τα έλαβε. <br /><br />Το μήνυμα είναι ότι όλοι πρέπει να σκύψουμε πάνω από τα προβλήματα, τα οποία αντιμετωπίζουν οι Ελληνίδες και οι Έλληνες. Αυτό έχω να πω. Δεν είναι στιγμή να χαίρεται κανείς. <br />Έρχομαι στο σημερινό σχέδιο νόμου, το οποίο συζητάμε, του Υπουργείου Δικαιοσύνης, Διαφάνειας και Ανθρωπίνων Δικαιωμάτων κι αφορά την καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας. <br />Το θέμα αυτό έχει τεράστια κοινωνική σημασία και όχι μόνο. Τόσο ως μητέρα και γυναίκα και σύζυγος όσο και ως εκλεγμένη Βουλευτής, που διά της φωνής μου εκπροσωπώ τους πολίτες της Καρδίτσας, οφείλω να ξεκαθαρίσω απόλυτα τη θέση μου από την αρχή. <br />Θεωρώ, όπως κι εσείς φαντάζομαι, ότι τα άτομα που εκμεταλλεύονται και κακοποιούν παιδιά είναι οι χειρότεροι εγκληματίες μέσα στην κοινωνία. Το ίδιο ισχύει και για τα άτομα που κατέχουν και διακινούν υλικό παιδικής πορνογραφίας. Διαπράττουν από τα πιο ειδεχθή εγκλήματα. <br />Και στις δυο περιπτώσεις πρόκειται για κτήνη με διεστραμμένες ορέξεις, που εκμεταλλεύονται άμεσα κι έμμεσα την αθωότητα της παιδικής ψυχής πρωτίστως και μετά του παιδικού σώματος. Βρίσκουν ικανοποίηση στο βιασμό και τη σεξουαλική εκμετάλλευση ανηλίκων παιδιών και βρεφών πολλές φορές κι οφείλουν να τιμωρούνται με τις βαρύτερες δυνατές ποινές που προβλέπει το νομικό καθεστώς της πατρίδας μας. <br />Προσωπικά, λυπάμαι πάρα πολύ που οι ποινές στην Ελλάδα γι’ αυτές τις περιπτώσεις είναι σε αυτά τα χαμηλά, κατά την άποψη μου, κύριε Υπουργέ, επίπεδα. Για να το πω όπως ακριβώς το αισθάνομαι, το κελί μιας φυλακής είναι πολυτέλεια. <br />Αγαπητοί συνάδελφοι, όλοι γνωρίζουμε ότι οι προσπάθειες της Ελληνικής Αστυνομίας και ιδιαίτερα της Υποδιεύθυνσης Δίωξης Ηλεκτρονικού Εγκλήματος υπό τον Ταξίαρχο Μανώλη Σφακιανάκη έχουν αποτελέσει την αιχμή του δόρατος στην καταπολέμηση των φαινομένων εκμετάλλευσης ανηλίκων παιδιών, αλλά και τη σύλληψη όσων παραβιάζουν τον Ποινικό Κώδικα. <br />Κατά το πρόσφατο παρελθόν, η ΕΛΑΣ κατάφερε μέσα από πολύμηνες προσπάθειες πολλαπλά χτυπήματα κατά του φαινομένου με την εξάρθρωση κυκλωμάτων που είχαν στην κατοχή τους και διακινούσαν υλικό παιδικής πορνογραφίας. <br />Οι επιτυχίες αυτές δημιούργησαν στους πολίτες ένα δικαιολογημένο αίσθημα αισιοδοξίας ότι αντίστοιχα φαινόμενα διαστροφής και συμπεριφορές φρίκης θα εκλείψουν ή έστω θα μειωθούν στο ελάχιστο στην πατρίδα μας. Όμως, κυρίες και κύριοι συνάδελφοι, δυστυχώς, διαπιστώνουμε ότι η σεξουαλική κακοποίηση και η εκμετάλλευση των παιδιών, καθώς και η παιδική πορνογραφία, έχει παγκοσμίως αυξητικές τάσεις, που οφείλονται κυρίως στην ανάπτυξη των νέων τεχνολογιών και του διαδικτύου. <br />Για την αποτελεσματική καταπολέμηση του φαινομένου, λοιπόν, απαιτείται σοβαρή και οργανωμένη προσπάθεια εκ μέρους όλων των κρατών και όλων των φορέων κάθε κράτους. Η Ευρωπαϊκή Ένωση προχώρησε στον εκσυγχρονισμό του νομοθετικού πλαισίου, ώστε τα κράτη-μέλη να οπλιστούν με όλα εκείνα τα νομικά εφόδια για την αποτελεσματική αντιμετώπιση των ειδεχθών και αποτρόπαιων αυτών εγκλημάτων. Αναφέρομαι στη Σύμβαση Λανζαρότε, που αποτελεί την πρώτη διεθνή σύμβαση για την αντιμετώπιση όλων των μορφών σεξουαλικής βίας κατά των παιδιών και το υψηλότερο διεθνές πρότυπο για την σφαιρική αντιμετώπιση του όλου ζητήματος.<br />Στη βάση αυτής της σύμβασης υιοθετήθηκε η οδηγία 2011 του ΄93, που σήμερα η Ελλάδα ενσωματώνει στην έννομη τάξη της. Επιτυγχάνουμε την εναρμόνιση σε όλη την Ένωση των ποινικών αδικημάτων σχετικά με την σεξουαλική κακοποίηση εις βάρος παιδιών. Θεωρώ ιδιαίτερα θετικό ότι το υπό συζήτηση νομοσχέδιο βελτιώνει αισθητά το νομικό πλαίσιο πάταξης αυτού του φαινομένου και χαίρομαι που επί της ουσίας όλες οι πτέρυγες του Κοινοβουλίου συμφωνούμε σε αυτό. <br />Από εκεί και πέρα, όμως, θεωρώ ότι ως κοινωνία οφείλουμε να ευαισθητοποιηθούμε περισσότερο. Πρέπει να πάρουμε πρωτοβουλίες αναχαίτισης των πράξεων βίας και σεξουαλικής εκμετάλλευσης των παιδιών μας και να βρισκόμαστε συνεχώς σε εγρήγορση, διότι και πάλι ως μητέρα και ως γυναίκα, οφείλω να τονίσω ότι η συγκεκριμένη οδηγία, ενώ καλώς προχωράει στον εκσυγχρονισμό του νομοθετικού πλαισίου, παραμένει επιεικής στις ποινές που προβλέπονται κατά των εγκληματιών.<br />Διαβάζοντας από την εν λόγω οδηγία το άρθρο 5 με τίτλο «Αδικήματα παιδικής πορνογραφίας», οφείλω να ζητήσω από τον κύριο Υπουργό να αποσαφηνίσει το κατ’ ελάχιστο ύψος της ποινής που θα εφαρμοστεί στην Ελλάδα. Αναφέρομαι, λοιπόν, στο άρθρο 5 που λέει: «Η ανάκτηση ή κατοχή υλικού παιδικής πορνογραφίας τιμωρείται με στέρηση της ελευθερίας, ποινή, το ανώτατο όριο της οποίας ανέρχεται σε τουλάχιστον ένα έτος. Η διανομή, διάδοση ή μετάδοση υλικού παιδικής πορνογραφίας τιμωρείται με στέρηση της ελευθερίας, ποινή, το ανώτατο όριο της οποίας ανέρχεται σε τουλάχιστον δύο έτη. Αντίστοιχα, η προσφορά, παροχή ή διάθεση υλικού παιδικής πορνογραφίας τιμωρείται με στερητική της ελευθερίας, ποινή, το ανώτατο όριο της οποίας ανέρχεται σε τουλάχιστον δύο έτη. Η παραγωγή υλικού παιδικής πορνογραφίας τιμωρείται με στερητική της ελευθερίας, ποινή, το ανώτατο όριο της οποίας ανέρχεται σε τουλάχιστον τρία έτη».<br />Θεωρώ αυτά τα χρονικά όρια στέρησης της ελευθερίας ελάχιστα, κύριε Υπουργέ. Τέτοιες προβλεπόμενες ποινές δεν λειτουργούν αποτρεπτικά και πολύ φοβάμαι ότι τέτοιοι εγκληματίες θα υποτροπιάζουν συνεχώς. Εδώ απαιτείται, κατά την άποψή μου, ο Έλληνας νομοθέτης να θέσει πολύ υψηλότερα τον πήχη των ποινών. Επίσης, να διευκρινίσουμε και το άλλο ερώτημα: Αυτός ο εγκληματίας θα δικαιούται αδείας εξόδου από τη φυλακή; <br />Κυρίες και κύριοι συνάδελφοι, αντιλαμβάνομαι πολύ καλά ότι το νομικό οπλοστάσιο της χώρας μας είναι αρκετά εξοπλισμένο και πλέον εκσυγχρονίζεται, ώστε να αντιμετωπίσει αυτού του είδους τα εγκλήματα. Ωστόσο, η ουσία για εμένα δεν περιορίζεται στην προσαρμογή της νομοθεσίας μας στα νέα δεδομένα. Θεωρώ επιτακτική την ανάγκη να συζητήσουμε εις βάθος για το θεσμό της οικογένειας, το ρόλο της στα σημερινά δεδομένα, τις κόκκινες γραμμές και τα όριά της, όπως και το σημαντικότατο ρόλο που μπορεί να παίξει το σχολείο στην πρόληψη και ενημέρωση πέρα, βεβαίως, από την παροχή γνώσης.<br />Υπερψηφίζω το παρόν νομοσχέδιο, διότι βεβαίως βοηθάει σημαντικά στην αντιμετώπιση αυτής της μάστιγας. Καλώ, όμως, όλες και όλους σας να σκεφτούμε σοβαρά και άλλους τρόπους πρόληψης και αποτροπής της σεξουαλικής εγκληματικότητας εις βάρος των παιδιών μας.<br />Ευχαριστώ.<br /></speech><speech by="#s175"><from>Μαρκογιαννάκης Χρήστος</from> Τον λόγο έχει η κ. Ιακωβίδου για επτά λεπτά.<br />ΠΑΝΑΓΙΩΤΑ  ΙΑΚΩΒΙΔΟΥ: Αξιότιμες κυρίες και κύριοι συνάδελφοι, συζητάμε ένα νομοσχέδιο για την ενσωμάτωση μίας κοινοτικής οδηγίας, η οποία πραγματικά κρύβει πλεόνασμα ευαισθησίας και στήριξης για τα παιδιά. <br />Kαι τα παιδιά είναι το μέλλον αυτού του τόπου, αλλά και ο βασικός μοχλός ανάπτυξης κοινωνικής πολιτικής. Πρέπει να εστιάσουμε στα παιδιά, να φροντίσουμε τα παιδιά και μέσα από τη νομοθεσία να καλύπτουμε τα δικαιώματά τους, όπως αυτά βεβαίως έχουν θεσπιστεί μέσα από τη Σύμβαση των Δικαιωμάτων του Παιδιού του Οργανισμού Ηνωμένων Εθνών. <br />Με το νομοσχέδιο εναρμονίζεται ουσιαστικά η ελληνική νομοθεσία με τις νομοθεσίες των χωρών-μελών της Ευρωπαϊκής Ένωσης, όσον αφορά την αντιμετώπιση των ποινικών αδικημάτων που σχετίζονται με τη σεξουαλική κακοποίηση και εκμετάλλευση παιδιών, καθώς και με την παιδική πορνογραφία. <br />Επίσης, θεσπίζονται αυστηρότερες ποινές γι’ αυτά τα αδικήματα. Καταπολεμάται σε σημαντικό βαθμό η παιδική πορνογραφία στο διαδίκτυο. Στερείται από τους παιδεραστές η δυνατότητα να ασκήσουν επαγγελματικές δραστηριότητες που περιλαμβάνουν τακτικές επαφές με παιδιά και τα παιδιά-θύματα προστατεύονται αποτελεσματικότερα, σύμφωνα με τα ευρωπαϊκά πρότυπα. <br />Έχει αποδειχθεί σε αρκετές περιπτώσεις στην πράξη ότι ο παιδόφιλος χρησιμοποιεί τα ηλεκτρονικά μέσα κοινωνικής δικτύωσης, προκειμένου να αποκτήσει πρόσβαση σε παιδιά, ενώ ενδέχεται να προσποιείται τον έφηβο, για να συζητά και να παίζει παιχνίδια μαζί τους στο διαδίκτυο. Στοχεύει σε συγκεκριμένες ηλικίες και φύλο, κυρίως σε παιδιά προεφηβικής ηλικίας και δρα μεθοδικά και με υπομονή για να κερδίσει την εμπιστοσύνη τους. Μπορεί επίσης να προβεί σε πράξεις συναισθηματικού εκβιασμού ή να απειλήσει το παιδί, προκειμένου να μην αποκαλύψει τις δραστηριότητές του στους γονείς του. <br />Το φαινόμενο αυτό πρέπει να παταχθεί αποφασιστικά και προς αυτή τη σωστή κατεύθυνση κινείται το συγκεκριμένο αυτό νομοσχέδιο. Η σεξουαλική εκμετάλλευση και κακοποίηση των παιδιών έχουν αυξηθεί σε ανησυχητικά ποσοστά, τόσο σε εθνικό όσο και σε διεθνές επίπεδο, λόγω της αυξημένης χρήσης από μικρά παιδιά και από δράστες των τεχνολογιών πληροφορικής και επικοινωνίας. Γι’ αυτόν λοιπόν τον λόγο, η πρόληψη και καταπολέμηση της σεξουαλικής εκμετάλλευσης, όπως επίσης και της σεξουαλικής κακοποίησης των παιδιών και η πάταξη της παιδικής πορνογραφίας απαιτούν διεθνή συνεργασία. <br />Κεντρικό ρόλο στη χώρα μας -και αυτό πρέπει να το πούμε– διαδραματίζει η Υπηρεσία Δίωξης Ηλεκτρονικού Εγκλήματος. Ανάμεσα σε άλλες αρμοδιότητες ο προϊστάμενος της υπηρεσίας και ογδόντα επίλεκτοι αστυνομικοί, εντοπίζουν και εστιάζουν τα εγκλήματα σε βάρος των παιδιών στον κυβερνοχώρο και έτσι εξουδετερώνουν τα κυκλώματα διακίνησης.<br />Στο νομοσχέδιο προβλέπονται πολλές επιβαρυντικές περιστάσεις, ιδίως όταν το αδίκημα διεπράχθη εις βάρος παιδιού ιδιαίτερα ευάλωτης κατάστασης ή από μέλος της οικογένειας ή από πρόσωπο που έχει κάνει κατάχρηση θέσεως εμπιστοσύνης ή εξουσίας ή πάλι όταν ο δράστης των γεγονότων έχει καταδικαστεί στο παρελθόν για αδικήματα του ιδίου τύπου, το οποίο είναι προς τη σωστή κατεύθυνση. <br />Οι επαγγελματικές δραστηριότητες που περιλαμβάνουν επαφή με παιδιά, αποτελούν άλλο ένα σημείο που αντιμετωπίζεται μέσα από το συγκεκριμένο νομοσχέδιο με τη δέουσα σοβαρότητα. Για την αποφυγή κάθε κινδύνου υποτροπής απαγορεύεται, σε πρόσωπο που έχει καταδικαστεί για ένα από τα αδικήματα που ορίζει η ευρωπαϊκή οδηγία η άσκηση εργασίας που περιλαμβάνει άμεσες και τακτικές επαφές με παιδιά. <br />Οι εργοδότες πρέπει να μπορούν, κύριε Υπουργέ, να ζητούν πληροφορίες για την ύπαρξη καταδίκης ή απαγόρευσης άσκησης επαγγέλματος. Οι εν λόγω πληροφορίες πρέπει να μπορούν να διαβιβάζονται στα άλλα κράτη-μέλη απευθείας, προκειμένου να αποφεύγεται η εκμετάλλευση του θεσμού της ελεύθερης κυκλοφορίας των εργαζομένων στην Ευρωπαϊκή Ένωση από έναν παιδεραστή, προκειμένου να εργαστεί με παιδιά σε άλλη χώρα. <br />Το θέμα, όπως αντιλαμβανόμαστε όλοι, αγαπητοί συνάδελφοι, είναι πολύ ευαίσθητο, καθώς έχει να κάνει με παιδιά. Αυτό σημαίνει πρακτικά ότι πρέπει να μιμηθούμε και τις πρακτικές άλλων χωρών, που η αλήθεια είναι ότι το τελευταίο διάστημα έχουν πετύχει αρκετά στον συγκεκριμένο αυτό τομέα της καταπολέμησης της σεξουαλικής εκμετάλλευσης των παιδιών και της αντιμετώπισης της παιδικής πορνογραφίας. Ένα χαρακτηριστικό παράδειγμα αποτελεί η γειτονική μας Ιταλία, όπου η αστυνομία μπλοκάρει τα ίχνη των παιδόφιλων και εποπτεύει στη συνέχεια τα ίχνη που μεταφέρουν παιδοφιλικό υλικό.<br />Εδώ, λοιπόν, κύριε Υπουργέ, θα μπορούσε πραγματικά, να δοθεί ουσιαστικά μια τέτοια διέξοδος. Δηλαδή να δίνεται η δυνατότητα να δεσμεύεται απευθείας το ίχνος των παιδόφιλων, όπως ισχύει στη χώρα μας και για άλλου είδους δραστηριότητες, για παράδειγμα το παράνομο στοίχημα. Είναι πιο σημαντικό από αυτό που έχει να κάνει με την εκμετάλλευση αθώων παιδικών ψυχών; Θεωρώ πως όχι.<br />Άρα, αυτό σημαίνει ότι θα πρέπει να εντατικοποιήσουμε την προσπάθεια και προς αυτήν την κατεύθυνση, ούτως ώστε να μην αφήσουμε τη δυνατότητα σε αυτά τα νοσηρά μυαλά να εκμεταλλεύονται και να κακοποιούν σεξουαλικά μικρά παιδιά. <br />Θα ήθελα να πω σε αυτό το σημείο ότι ως κράτος, ως Κυβέρνηση έχουμε καταφέρει αρκετά το τελευταίο διάστημα, στο κομμάτι που σχετίζεται άμεσα με τις καταγγελίες φαινομένων σεξουαλικής κακοποίησης. Βεβαίως και πρέπει να γίνουν και άλλα.<br />Όμως, θα ήθελα σε αυτό το σημείο να μιλήσω για την Υπηρεσία Δίωξης Ηλεκτρονικού Εγκλήματος. Θεωρώ ότι οι επιτυχίες της είναι γνωστές και δεν χρειάζεται άλλη, ιδιαίτερη αναφορά. Όσοι τουλάχιστον παρακολουθούμε το τι συμβαίνει, ακόμη και τις αυτοκτονίες που έχει αποτρέψει η συγκεκριμένη υπηρεσία ή και τις περιπτώσεις σεξουαλικής κακοποίησης, αντιλαμβανόμαστε μέσα από την παραγωγή αποτελέσματος πόσο σημαντική είναι η συγκεκριμένη υπηρεσία. Πρέπει να την ενισχύσουμε ακόμα περισσότερο.<br />Πέρα από αυτό, όμως, πρέπει να τονίσουμε ότι υπάρχουν δύο γραμμές. Η μία είναι το «11012», αλλά υπάρχει και το Εθνικό Κέντρο Κοινωνικής Αλληλεγγύης -στο οποίο θα μου επιτρέψετε να κάνω ιδιαίτερη αναφορά, καθώς ήμουν διοικήτρια του συγκεκριμένου κέντρου μέχρι πρότινος- υπάρχει ειδική γραμμή παιδικής προστασίας και αυτή η γραμμή είναι το «1107». Είναι μία γραμμή στην οποία απαντούν άνθρωποι που είναι ειδικευμένοι, ψυχολόγοι, κοινωνικοί λειτουργοί. Απαντούν αυτοί οι οποίοι μπορούν να βοηθήσουν ένα παιδί, που εκείνη τη στιγμή ψάχνει να βρει τον τρόπο για να διασυνδεθεί κατάλληλα με τις υπηρεσίες του κράτους, για να καταγγείλει αυτό που έχει υποστεί, για να καταγγείλει τη βία, για να καταγγείλει τη σεξουαλική κακοποίηση. <br /><br />Τελειώνω, κύριε Πρόεδρε.<br />Προτείνω τη συστηματικότερη επιμόρφωση και καθοδήγηση των επαγγελματιών πρώτης γραμμής στην αναγνώριση ενδείξεων κακοποίησης. Αναφέρομαι στους εκπαιδευτικούς, τους βρεφονηπιοκόμους, τους παιδίατρους, τους ψυχολόγους και τους κοινωνικούς λειτουργούς. <br />Απορώ, όμως, για ποιο λόγο επί τόσα χρόνια δεν εφαρμόζεται στην πράξη ο ν. 2447/1996, που προέβλεπε τη δημιουργία κοινωνικών υπηρεσιών στα δικαστήρια, με αποτέλεσμα να παραπέμπονται τα σχετικά περιστατικά σε δημόσιες κοινωνικές υπηρεσίες, που σε πολλές περιπτώσεις ισχυρίζονται ότι δεν έχουν τη σχετική αρμοδιότητα ή και τον επαρκή χρόνο, προκειμένου να γίνεται η διεξαγωγή επισκέψεων στην οικογένεια όπου αντιμετωπίζεται και το πρόβλημα. <br />Δυστυχώς, τα σχολεία μας δεν έχουν κοινωνικούς λειτουργούς και ψυχολόγους. Τα αστυνομικά τμήματα, επίσης, διαθέτουν προσωπικό, αλλά χρειάζεται εξειδίκευση για διενέργεια ανακριτικών πράξεων με ανηλίκους, αλλά και χώροι ειδικής προστατευτικής φύλαξης, για να μπορούν τα κακοποιημένα παιδιά να μην οδηγούνται σε νοσοκομεία και να παραμένουν εκεί για μεγάλο χρονικό διάστημα. <br />Εξαιρετικά αναγκαία είναι η συνέχιση της προώθησης των Ομάδων Παιδικής Προστασίας, οι οποίες υποστηρίζονται επίσης από το Εθνικό Κέντρο Κοινωνικής Αλληλεγγύης, αλλά και η δημιουργία κέντρων επείγουσας φιλοξενίας παιδιών-θυμάτων κακοποίησης και παραμέλησης σε Αθήνα και Θεσσαλονίκη, σε συνδυασμό παράλληλα με τη βελτίωση του συστήματος παραπομπών σε ιδρύματα παιδικής προστασίας και τοποθέτησης σε ανάδοχες οικογένειες. <br /><br />Για την ενδελεχή διερεύνηση των περιστατικών σεξουαλικής βίας σε βάρος ανηλίκων χρειάζεται να δημιουργηθούν και ειδικοί χώροι, όπου θα μπορεί να γίνεται συνεργασία του προσωπικού της Ελληνικής Αστυνομίας και των αντίστοιχων υπηρεσιών της πρόνοιας.</speech><speech by="#s175"><from>Μαρκογιαννάκης Χρήστος</from> Συντομεύετε, παρακαλώ, κυρία συνάδελφε. <br />ΠΑΝΑΓΙΩΤΑ  ΙΑΚΩΒΙΔΟΥ: Τελειώνω, κύριε Πρόεδρε. <br />Απαραίτητη είναι η πρόνοια, απαραίτητη είναι η πρόληψη, για να μη φθάνουμε στο σημείο να έχουμε ένα περιστατικό κακοποίησης το οποίο πραγματικά θα είναι πάρα πολύ δύσκολο να το διαχειριστούμε ως κράτος και ως πολιτεία. <br />Σίγουρα, λοιπόν, πρέπει να γίνουν πράγματα, αλλά αυτό το νομοσχέδιο μάς πηγαίνει μπροστά, γιατί ως Κυβέρνηση προσπαθούμε να πηγαίνουμε τη χώρα πάντα μπροστά. <br />Σας ευχαριστώ πολύ. <br /></speech><speech by="#s175"><from>Μαρκογιαννάκης Χρήστος</from> Τον λόγο έχει η κ. Κατριβάνου.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Κυρίες και κύριοι συνάδελφοι, θα αρχίσω και εγώ την τοποθέτησή μου με το γεγονός με το οποίο άρχισαν οι περισσότεροι να τοποθετούνται. Θέλω να πω ότι χαιρόμαστε πάρα πολύ σήμερα, γιατί όντως αυτό που έχει γίνει είναι μία πολύ σημαντική νίκη της Αριστεράς, αλλά και του ελληνικού λαού που δίνει ένα σαφές μήνυμα και στο εσωτερικό και στην Ευρώπη. <br />Μεταπολεμικά είναι η δεύτερη φορά που έχουμε την Αριστερά πρώτο κόμμα. Όμως, αυτήν τη στιγμή είναι ακόμα πιο σημαντικό και καίριο το ότι έχουμε την Αριστερά ως πρώτο κόμμα, γιατί μας δίνει ένα μήνυμα ανατροπής συνολικά αυτής της πολιτικής της λιτότητας, των μνημονίων, της βίας εναντίον των ανθρώπων και ένα όραμα. Όπως είπε ο κ. Βλαχογιάννης, ονειρευόμαστε. Πραγματικά, ονειρευόμαστε θετικά για αξιοπρέπεια, για κοινωνικό κράτος, για μια Ευρώπη της αλληλεγγύης, όπου θα μπορούμε όλοι να ζήσουμε με ποιότητα. <br />Δεν θα επεκταθώ σε αυτό. Απλώς έπρεπε να το αναφέρω με βάση και όλες τις σχετικές αναφορές που έγιναν και γιατί όντως είναι το πιο σημαντικό γεγονός της περιόδου.<br />Θα έρθω τώρα στο νομοσχέδιο που εξετάζουμε για την καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας. Θα εστιάσω σε μερικά κομμάτια του νομοσχεδίου και δεν θα επεκταθώ γενικά σε όρους παιδοφιλίας και πάρα πολλά άλλα ζητήματα που μπορεί να περιέχει ένα τέτοιο νομοσχέδιο. Θα εστιάσω στην καταπολέμηση της παιδικής πορνογραφίας. <br />Το σχέδιο νόμου, λοιπόν, ενσωματώνει σχετική οδηγία της Ευρωπαϊκής Ένωσης και είναι σημαντικό γιατί συμπληρώνει προγενέστερους νόμους και προσπαθεί να τους καταστήσει πιο αποτελεσματικούς και πρέπει να λειτουργεί συμπληρωματικά, με μέτρα για την πρόληψη και την καταπολέμηση της εμπορίας ανθρώπων και την προστασία των θυμάτων.<br />Υπάρχει σοβαρό ζήτημα αποτελεσματικότητας της σχετικής νομοθεσίας στη χώρα μας, που οφείλεται στην απουσία σχεδιασμού καταπολέμησης και πρόληψης της σεξουαλικής κακοποίησης και εκμετάλλευσης παιδιών, αλλά βασικά στη διάλυση του κράτους πρόνοιας.<br />Προηγούμενοι ομιλητές αναφέρθηκαν εκτεταμένα και στο πόσο σημαντική είναι η πρόληψη στην εκπαίδευση, όπου δεν υπάρχουν καν μαθήματα σεξουαλικής διαπαιδαγώγησης, μαθήματα σχετικά με το ρατσισμό, τη δημοκρατία, την ενδυνάμωσή της, που πραγματικά είναι καίρια παρέμβαση στο χώρο των παιδιών. <br />Θα πω τώρα ότι η κατάσταση στη χώρα μας, όσον αφορά την προστασία θυμάτων κακοποίησης -και μάλιστα ανηλίκων θυμάτων- είναι τραγική. Τα περιστατικά που καταγγέλλονται καταλήγουν στις αρμόδιες εισαγγελικές αρχές, οι οποίες αποφασίζουν για την προστασία του παιδιού-θύματος. Μόλις, λοιπόν, οι αρμόδιες αρχές κρίνουν επιβεβλημένη την απομάκρυνσή του από το περιβάλλον κακοποίησης, το παιδί μεταφέρεται σε κάποιο νοσοκομείο παίδων, ώστε να εξακριβωθεί η κατάσταση της υγείας του. Παράλληλα, δε, αναζητείται χώρος φιλοξενίας. Αυτό, όμως, που βλέπουμε -και το οποίο επισήμαναν όλες οι οργανώσεις- είναι ότι οδηγεί πολλά παιδιά στο να παραμένουν εγκαταλελειμμένα στα νοσοκομεία παίδων για μήνες, αλλά και χρόνια μερικές φορές. Για την κατάσταση αυτή μίλησε επανειλημμένα και ο Προϊστάμενος της Εισαγγελίας Ανηλίκων κ. Ζαγοραίος.<br />Οι δομές προστασίας των ανηλίκων ποτέ δεν εντάχθηκαν σε έναν κεντρικό σχεδιασμό κοινωνικών δομών, όπως θα έπρεπε, δεδομένης και της συνταγματικής και της διεθνούς υποχρέωσης του κράτους. Δομές όπως «Το Χαμόγελο του Παιδιού», τα «Παιδιά SOS», λειτουργούν χωρίς τακτική χρηματοδότηση. Λειτουργούν ιδιωτικά. Ακόμα και οι πιο γνωστές και οργανωμένες γραμμές τηλεφωνικής επικοινωνίας με θύματα είναι ιδιωτικής πρωτοβουλίας. Αυτό έχει ως αποτέλεσμα να μην υπάρχει ομοιόμορφη λειτουργία και ανάλογη παροχή υπηρεσιών σε κάθε δομή, αλλά και κατά διαστήματα οι υπηρεσίες να περιστέλλονται, λόγω έλλειψης χρηματοδότησης. <br />Τώρα θα ήθελα να εστιάσω στην προστασία του θύματος, που είναι ένα πάρα πολύ ουσιαστικό βήμα για την καταπολέμηση της σεξουαλικής κακοποίησης και εκμετάλλευσης των παιδιών. Αυτό μόνο το κράτος μπορεί να το εγγυηθεί με τρόπο αξιόπιστο και διαρκή. <br />Το πρώτο βήμα, λοιπόν, είπαμε ότι είναι η λειτουργία δομών προστασίας ανηλίκων, στελεχωμένες με εξειδικευμένο προσωπικό. Ο Συνήγορος του Πολίτη έχει προτείνει ένα στρατηγικό πλαίσιο με προώθηση του θεσμού της αναδοχής για την προστασία των θυμάτων, κυρίως με ενίσχυση των κοινωνικών δομών στήριξης, που έχει επισημάνει ότι παραπαίουν, λόγω της κρίσης. <br />Επιβεβλημένη είναι η προστασία από την άσκηση ποινικής δίωξης των θυμάτων που καταγγέλλουν, για πράξεις που ήταν άμεση συνέπεια του γεγονότος ότι υπήρξαν θύματα παιδικής κακοποίησης. Αυτήν την προστασία δεν τη διασφαλίζει, κύριε Υπουργέ, το άρθρο 6. Το άρθρο αφήνει στην ευχέρεια του εισαγγελέα την άσκηση ποινικής δίωξης κατά του θύματος που καταγγέλλει. Αντίστοιχα, αφήνει στην ευχέρεια του εισαγγελέα τη λήψη μέτρων για την αναστολή της απέλασής του. Το θεωρούμε απαράδεκτο.<br />Οι διατάξεις αυτές αντιφάσκουν με το άρθρο 12…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Στο άρθρο 6 λέτε;</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Για ευχέρεια μιλάμε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Είναι το 187Β. Προϋπήρχε.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Δεν πειράζει, πρέπει να αλλάξει. Οι διατάξεις αυτές αντιφάσκουν με το άρθρο 12, που προβλέπει την αναβολή κάθε μέτρου κατά του θύματος. <br />Έχει καταδειχθεί επανειλημμένα ότι η καταπολέμηση των εγκλημάτων, δεν είναι αποτελεσματική, αν δεν παρέχεται προστασία στα θύματα, προκειμένου να καταγγείλουν τις παραβιάσεις. Ειδικά όταν αυτά τα θύματα είναι παιδιά, πραγματικά δεν μπορούμε να έχουμε τέτοιες αγκυλώσεις. Δεν νοείται το πρώτο μέλημα της πολιτείας να είναι ο επαναπατρισμός του θύματος και μάλιστα, ως επί το πλείστον, σε περιβάλλοντα εντελώς ακατάλληλα, όπως προβλέπει και το άρθρο 16.<br />Επαναφέρω και άλλα δύο ζητήματα που συνδέονται με αυτό που συζητάμε, δηλαδή με την άμεση προστασία των θυμάτων. Το ένα είναι ότι έχουμε έναν αντιρατσιστικό νόμο που συμπεριλαμβάνει διατάξεις για την προστασία των θυμάτων. Αυτός ο αντιρατσιστικός νόμος έχει «παγώσει». Εδώ και πολλούς μήνες δεν έχει έρθει στην Ολομέλεια.<br /><br />Το άλλο ζήτημα είναι το άρθρο 19 του Κώδικα Μετανάστευσης. Ζητάμε να έρθει άμεσα, με τον τρόπο με τον οποίο πραγματικά θα προστατεύει τα θύματα και τον οποίο έχουμε προτείνει. Ο κ. Μπαλτάκος έφυγε, αλλά η τύχη των άρθρων και του αντιρατσιστικού νόμου αγνοούνται. <br />Θα πω επίσης μια κουβέντα για την πρόληψη. Έχουμε πρόβλημα στο νομοσχέδιο γιατί έχουμε παντελή απουσία μέτρων πρόληψης, παρ’ ότι προβλέπονται από την οδηγία. <br />Κλείνω με ένα λεπτό σημείο που αφορά τη διάκριση παιδικής πορνογραφίας και τέχνης. Αυτό σας το είπαμε όλοι. Στον ορισμό δηλαδή που έχουμε εδώ μπορεί να εμπίπτει ένα κόμικ, το οποίο π.χ. εικονογραφεί τη «Λολίτα» του Ναμπόκοφ ή ένας πίνακας του Ντεγκά που ονομάζεται «Τα κορίτσια της Σπάρτης προκαλούν τα αγόρια». Μπορούμε να βάλουμε την τέχνη μέσα σε αυτά; Σαφέστατα όχι. Αυτό όμως πρέπει να μπει ρητά και με διάταξη. <br />Εσείς λέτε ότι σε αυτό το σχέδιο νόμου «η αναπαράσταση ή η πραγματική ή η εικονική αποτύπωση των γεννητικών οργάνων ή του σώματος εν γένει ανηλίκου κατά τρόπο που προδήλως προκαλεί γενετήσια διέγερση…».</speech><speech by="#s175"><from>Μαρκογιαννάκης Χρήστος</from> Συντομεύετε, κυρία συνάδελφε.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Δώστε μου ένα λεπτό, κύριε Πρόεδρε. Σας ευχαριστώ.<br />Είναι απαραίτητο να διευκρινίσουμε με σαφήνεια και να προστεθεί η διατύπωση ότι δεν μιλάμε για έργα τέχνης. Δεν το λέω μόνο για την ελευθερία της έκφρασης και την ελευθερία της τέχνης. Το λέω γιατί θα εμπλακούμε, κύριε Υπουργέ, σε γελοίες ιστορίες, που κάποιος υπερσυντηρητικός δικαστής θα κινηθεί εναντίον ενός πίνακα τέχνης, όπως σας είπα πριν για τον πίνακα του Ντεγκά ή θα τρέχουμε για να αποφανθούν οι ιστορικοί τέχνης αν είναι ανήλικη ή όχι η εικονιζόμενη ή αν προδήλως προξενεί γενετήσια διέγερση. <br />Αυτά δεν τα βγάζουμε από το μυαλό μας. Υπάρχει προηγούμενο. Να σας θυμίσω ότι το 1981 είχε απαγορευθεί στην Ελλάδα η κυκλοφορία του έργου του Ντε Σαντ «120 μέρες στα Σόδομα» ως άσεμνο. <br />Από αυτά τα πράγματα θέλω να προστατεύσουμε και τα ελληνικά δικαστήρια και το νόμο, ώστε να ασχοληθούμε πραγματικά με τα ουσιαστικά ζητήματα και να μην τρέχουν οι διωκτικές αρχές να δικάζουν τον Ναμπόκοφ, τον Ντεγκά ή τον Ντε Σαντ. <br />Ευχαριστώ πολύ.<br /></speech><speech by="#s175"><from>Μαρκογιαννάκης Χρήστος</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δύο συνοδοί-εκπαιδευτικοί από το 1ο Δημοτικό Σχολείο Ξυλοκάστρου. <br />Η Βουλή τούς καλωσορίζει. <br /><br />Τον λόγο έχει ο κύριος Υπουργός.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ευχαριστώ, κύριε Πρόεδρε <br />Κυρίες και κύριοι συνάδελφοι, παρακολουθώντας τις ειδήσεις μέχρι σήμερα το πρωί δεν άκουσα καμμία Κυβέρνηση που το κόμμα της ήρθε δεύτερο στις εκλογές στην Ευρώπη να υποβάλει παραίτηση. Το αναφέρω γιατί πολλοί συνάδελφοι μίλησαν για τα ποσοστά και τη νίκη του ΣΥΡΙΖΑ.<br />Πρέπει να πω, λοιπόν –έχει χιλιοειπωθεί, αλλά ας το επαναλάβουμε μέσα σε αυτή την Αίθουσα- ότι οι ευρωεκλογές δεν προσφέρονται για εξαγωγή συμπερασμάτων αναφορικά με τη βιωσιμότητα μιας Κυβέρνησης, ούτε ο τύπος, δηλαδή το Σύνταγμα, το επιτάσσει. Αναφέρομαι στα άρθρα 41 και 84 του Συντάγματος.<br />Τι μας λέει το άρθρο 41; Η μία περίπτωση που μπορεί ο Πρόεδρος της Βουλής να διαλύσει τη Βουλή είναι όταν καταψηφιστεί δύο φορές η Κυβέρνηση και υπάρχει δυσαρμονία που δεν εξασφαλίζει κυβερνητική σταθερότητα. <br />Το άρθρο 84 είναι η αρχή της δεδηλωμένης. Η αρχή της δεδηλωμένης υπάρχει από την πλειοψηφία των Βουλευτών και η μόνη αμφισβήτησή της είναι όταν γίνει πρόταση δυσπιστίας. <br />Ούτε και η ουσία όμως συνηγορεί σε αυτή τη θέση σας. Γιατί δεν συνηγορεί; Γιατί απλούστατα δεν έχετε πάρει ούτε τα ποσοστά τα οποία πήρατε στις εκλογές του 2012. Είστε στάσιμοι, είτε το θέλετε είτε όχι, και μάλιστα μειωμένοι περίπου κατά εκατόν πενήντα χιλιάδες ψήφους. <br />Και μην μου πείτε ότι υπήρχε αποχή, γιατί η αποχή, όπως ξέρετε, θα έπληττε ενδεχομένως τα κόμματα της συγκυβέρνησης, διότι παρουσιάστηκε μία, καλώς ή κακώς, δυσαρέσκεια λόγω των οικονομικών μέτρων.<br />Σε ένα κόμμα όμως που έχει δυναμική, οι ψηφοφόροι του δεν κάθονται στην μπάντα, αλλά τρέχουν και αγωνίζονται για να πάρουν τις εκλογές. Κι αυτό, βεβαίως, προέκυψε και από τις κινήσεις του Προέδρου του ΣΥΡΙΖΑ, ο οποίος πήγε να πανηγυρίσει, χωρίς βέβαια αντίκρισμα, διότι ναι μεν το ποσοστό ήταν καλύτερο -και δεν το αμφισβητεί κανείς αυτό- αλλά ως απόλυτα νούμερα ψήφων υπολείπεστε πάρα πολύ. Συνεπώς, υπάρχει μία καθήλωση.<br />Εξάλλου, οι αυτοδιοικητικές εκλογές είναι αυτές οι οποίες δίνουν εμπιστοσύνη στους υποψήφιους των κομμάτων, για τον απλούστατο λόγο ότι ενδιαφέρονται για την ανάπτυξη του τόπου τους και βεβαίως, για την επίλυση των προβλημάτων της καθημερινότητας.<br />Κι αυτό έγινε και στις εκλογές της περιφέρειας και στους δήμους: Οκτώ περιφέρειες έναντι δύο και τρεις που πρόσκεινται στο ΠΑΣΟΚ. Και όσον αφορά στην Αττική άκουσα εχθές που λέγατε όλοι «πήραμε τόσους δήμους στην Αττική». Ποιον δήμο πήρατε; Είκοσι εννιά από τους εξήντα έξι τους πήρε η Νέα Δημοκρατία. Έντεκα δήμους πήρε ο ΣΥΡΙΖΑ. Για ποια πλειοψηφία μιλάμε; Στη Θεσσαλονίκη από τους δεκατέσσερις δήμους πήρε εννέα η Νέα Δημοκρατία και κανέναν ο ΣΥΡΙΖΑ. Αυτά για να μην δημιουργούνται εντυπώσεις. <br />Τώρα, ως προς το νομοσχέδιο: Με το προτεινόμενο νομοσχέδιο, κυρίες και κύριοι συνάδελφοι, ενσωματώνεται στην ελληνική νομοθεσία η οδηγία 2011/93 της Ευρωπαϊκής Ένωσης για την καταπολέμηση της σεξουαλικής κακοποίησης και σεξουαλικής εκμετάλλευσης παιδιών και της παιδικής πορνογραφίας που αντικαθιστά την απόφαση-πλαίσιο 2004/68 Δικαιοσύνης, Εσωτερικών Υποθέσεων του Συμβουλίου της Ευρωπαϊκής Ένωσης, με την οποία θεσπίζονται κανόνες σχετικά με τον ορισμό των ποινικών αδικημάτων και κυρώσεων στον τομέα της γενετήσιας εκμετάλλευσης ανηλίκων, την πρόληψη των συγκεκριμένων εγκλημάτων και την προστασία των θυμάτων. <br />Η σεξουαλική κακοποίηση και η σεξουαλική εκμετάλλευση παιδιών αποτελούν ιδιαίτερα σοβαρές μορφές εγκλήματος, δεδομένου ότι έχουν ως στόχο την ευάλωτη ομάδα των παιδιών, τα οποία δικαιούνται ειδικής προστασίας και φροντίδας. <br />Τέτοιου είδους συμπεριφορές συνιστούν σοβαρές παραβιάσεις θεμελιωδών δικαιωμάτων των παιδιών, όπως αυτά διακηρύσσονται σε διεθνείς και ευρωπαϊκές συμβάσεις και στον Χάρτη των Θεμελιωδών Δικαιωμάτων της Ευρωπαϊκής Ένωσης. <br />Οι συνέπειές τους είναι μακρόχρονες, όπως οι σωματικές, ψυχολογικές και κοινωνικές βλάβες των θυμάτων και η συνέχισή τους υπονομεύει τις θεμελιώδεις αξίες της σύγχρονης κοινωνίας, που συνδέονται με την ειδική προστασία των παιδιών, καθώς και με την εμπιστοσύνη στους σχετικούς κρατικούς θεσμούς.<br />Είναι γεγονός ότι σημαντικός αριθμός παιδιών στην Ευρώπη πέφτει κάθε χρόνο θύμα ασέλγειας. Οι σχετικές έρευνες καταδεικνύουν ότι το φαινόμενο αυτό δεν μειώνεται με τον καιρό, αλλά αντίθετα οι μορφές σεξουαλικής βίας κατά των ανηλίκων αυξάνονται αριθμητικά και εξελίσσονται κατά είδος. <br />Οι εξελίξεις στην τεχνολογία των πληροφοριών και των επικοινωνιών καθιστούν τα συγκεκριμένα προβλήματα ολοένα εντονότερα, δεδομένου τού ότι η παραγωγή και η διακίνηση υλικού παιδικής πορνογραφίας με τη χρήση των συγκεκριμένων μέσων σήμερα γίνεται ευκολότερη.<br />Η χρήση των μέσων αυτών διασφαλίζει την ανωνυμία των δραστών, οι οποίοι μπορούν να δρουν χωρίς τις αναστολές της προσωπικής επαφής με το θύμα και παράλληλα οι πράξεις τους να επιφέρουν αποτελέσματα από μεγάλη απόσταση, χωρίς να είναι εύκολα ανιχνεύσιμες. Η ευκολία των ταξιδιών και οι διαφορές εισοδήματος τροφοδοτούν τον λεγόμενο σεξουαλικό τουρισμό με θύματα παιδιά, συνεπεία του οποίου παραμένουν ατιμώρητα εγκλήματα κατά της γενετήσιας ελευθερίας παιδιών στο εξωτερικό.<br />Εκτός από τις δυσκολίες ως προς τη δίωξη, το οργανωμένο έγκλημα στον τομέα αυτόν αποφέρει σημαντικά κέρδη με ελάχιστο κίνδυνο. Επιπλέον, οι διαφορές στο Ποινικό Δίκαιο, ουσιαστικό και δικονομικό, των κρατών-μελών μπορεί να έχουν ως συνέπεια τη δυσκολία ως προς τη διερεύνηση και δίωξη εγκλημάτων με διασυνοριακή διάσταση.<br />Τα τελευταία χρόνια, μέσω της εξέλιξης της τεχνολογίας λαμβάνει χώρα η άνθηση της ηλεκτρονικής κοινωνικής δικτύωσης και επικοινωνίας, η οποία σε περίπτωση κακής χρήσης παρέχει πολλές δυνατότητες προσβολής των προσώπων που επικοινωνούν μέσω διαδικτύου.<br />Ακόμη, η μη εξοικείωση της μεγαλύτερης γενιάς με τα τεχνολογικά αυτά μέσα, ειδικά στη χώρα μας, σε αντίθεση με τους ανήλικους που γνωρίζουν πολύ περισσότερα, δυσχεραίνει τη δυνατότητα ελέγχου των παιδιών από τους γονείς. Απόρροια αυτού είναι η έκθεση σε κινδύνους προσβολών των παιδιών, αφού τόσο το περιβάλλον, του σχολείου όσο και αυτό της οικογένειας στερούνται ή διαθέτουν περιορισμένες δυνατότητες προστασίας τους, αλλά και αποτροπής από μια ανεπίτρεπτη χρήση των μέσων αυτών.<br />Στην ελληνική έννομη τάξη υφίστανται ρυθμίσεις για συναφή αδικήματα, οι οποίες περιέχονται στον Ποινικό Κώδικα. Ενδεικτικά, αναφέρονται τα άρθρα 339, 342, 348Α, 348Β, 349 παράγραφοι 1 και 2, 351, 351Α, 352Α, 352Β. Στην Ποινική Δικονομία ενδεικτικά αναφέρονται τα άρθρα 59, 226Α, 253Α. Υπάρχουν και λοιπά νομοθετήματα, όπως οι νόμοι που έχουν ψηφιστεί, ο ν. 3064/2002, ο ν. 3065/2007, νόμοι του 2008, του 2009 μέχρι και σήμερα, που όμως δεν επαρκούν για την αντιμετώπιση των σύγχρονων μορφών εγκληματικότητος, σεξουαλικής κακοποίησης και εκμετάλλευσης παιδιών.<br />Με το παρόν σχέδιο νόμου τροποποιούνται και συμπληρώνονται οι ανωτέρω ρυθμίσεις με λεπτομερέστερες διατάξεις Ποινικού και Δικονομικού Δικαίου.<br />Ειδικότερα, ποινικοποιούνται μορφές σεξουαλικής κακοποίησης παιδιών, που διευκολύνονται με τη χρήση της τεχνολογίας πληροφοριών, όπως η άγρα παιδιών για σεξουαλικούς λόγους μέσω κυρίως του διαδικτύου και των κινητών τηλεφώνων, στα οποία οι ανήλικοι έχουν διαρκώς αυξανόμενη πρόσβαση.<br />Θεσπίζεται το αξιόποινο των πράξεων που συνδέονται με τις πορνογραφικές παραστάσεις, υπό την έννοια της προορισμένης για ακροατήριο, οργανωμένης απευθείας έκθεσης ανηλίκων είτε σε ζωντανή παράσταση είτε με σύγχρονα μέσα επικοινωνίας.<br />Επεκτείνονται τα μέτρα προστασίας των θυμάτων κατά τη διερεύνηση των εγκλημάτων και την ποινική διαδικασία και θεσπίζονται διατάξεις σχετικές με την παροχή αρωγής στα θύματα, την χορήγηση άδειας παραμονής και τη δυνατότητα λήψης αποζημίωσης.<br />Τέλος, στόχος της νομοθετικής ρύθμισης είναι να αντιμετωπισθεί η κάθε μορφή γενετήσιας εκμετάλλευσης ενηλίκων, ακόμη και σε ένα ευνοϊκό για τη διάδοσή της περιβάλλον, όπως αυτό του διαδικτύου με τη λήψη μέτρων σε βάρος ιστοσελίδων στο διαδίκτυο για τον περιορισμό και την κατάργηση της διακίνησης είτε υλικού παιδικής πορνογραφίας είτε πορνογραφικών παραστάσεων ενηλίκων.<br />Στα άρθρα θα αναφερθώ ιδιαιτέρως και αύριο. Όμως, επειδή ετέθη θέμα ότι δεν απήντησα στις παρατηρήσεις που έγιναν στην επιτροπή για το άρθρο αυτό, την παράγραφο 3 δηλαδή, θέλω να σημειώσω τα εξής: Τι είχε ειπωθεί; Ότι αυτή η απεικόνιση των γενετικών οργάνων ενδεχομένως να μη θεωρείται ως υλικό παιδικής πορνογραφίας, όταν αναφέρεται σε καλλιτεχνικούς, αισθητικούς ή ειδησεογραφικούς σκοπούς.<br />Πράγματι, οι συνάδελφοι το είπαν και μου δόθηκε η ευκαιρία να μελετήσω το θέμα καλά. Και θα πω τις απόψεις μου και να ακούσουμε και αντιρρήσεις και ενδεχομένως, εάν χρειαστεί, να το ξαναδούμε αύριο. Η συγκεκριμένη διάταξη για το τι συνιστά υλικό παιδικής πορνογραφίας ισχύει από το 2002. Με το ν. 3064/2002 προστέθηκε στον Ποινικό Κώδικα το άρθρο 348Α σχετικά με την πορνογραφία ενηλίκων και ισχύει μέχρι τώρα.<br />Αυτό το άρθρο τροποποιήθηκε στη συνέχεια με το ν. 3625/2007, προκειμένου να διευκρινιστεί ότι η αποτύπωση του σώματος του ανηλίκου πρέπει να γίνεται κατά τρόπο που καταφανώς προκαλεί γενετήσια διέγερση, όπως συμβαίνει με τη χυδαία επίδειξη των γεννητικών οργάνων ανηλίκων, σύμφωνα με την αιτιολογική έκθεση του ν. 3625/2007.<br />Έκανα μια αναδρομή σε όλο το νόμο, κύριε Κοντονή, για να δω ακριβώς ποια είναι η ιστορία της διάταξης. Μέχρι την προτεινόμενη με το παρόν σχέδιο νόμου τροποποίηση, κανένα πρόβλημα δεν παρουσιάστηκε κατά την άσκηση ποινικής δίωξης για το έγκλημα της πορνογραφίας ανηλίκων, ώστε να καθίσταται ενδεχομένως απαραίτητη η προταθείσα προσθήκη.<br />Με το σχέδιο νόμου προσαρμόζεται ο ορισμός του υλικού παιδικής πορνογραφίας με τον προβλεπόμενο στην οδηγία ορισμό. Είναι η περίπτωση γ΄ του άρθρου 2 και οι υποπεριπτώσεις 2 και 3 της οδηγίας. Αν ανατρέξετε στην οδηγία και κάνετε έναν συσχετισμό οδηγίας, διατάξεων και ιστορίας της διάταξης, θα δείτε ότι αυτά είναι σε μια αλληλουχία.<br />Ταυτόχρονα, εξειδικεύεται με την αναφορά στα γενετήσια όργανα –αυτό το λέω για τον κ. Πανούση– ο όρος της γενετήσιας διέγερσης που χρησιμοποιείται στο ίδιο άρθρο. Αντί, δηλαδή, της ισχύουσας διατύπωσης του Ποινικού Κώδικα «του σώματος ή μέρος του σώματος του ανηλίκου», προτείνεται η διατύπωση «των γεννητικών οργάνων ή του σώματος εν γένει του ανηλίκου». Η χρήση του όρου «του σώματος εν γένει του ανηλίκου» επιχειρεί να συμπεριλάβει και περιπτώσεις απεικόνισης που αναφέρονται στο σώμα του ανηλίκου και, συνεπώς, σε μέρη αυτού που δεν περιλαμβάνονται στα γεννητικά όργανα.<br />Επιπλέον, με την παρούσα τροποποίηση διασφαλίζεται ενιαία διατύπωση και με τον ορισμό των πορνογραφικών παραστάσεων, ο οποίος περιέχεται στο νεοεισαχθέν άρθρο 348Γ του Ποινικού Κώδικα, όπως εισάγεται με το νομοθέτημα. Βεβαίως, έτσι αναφέρεται και στην οδηγία, δηλαδή στο άρθρο 2, περίπτωση γ΄, υποπεριπτώσεις 2 και 3 και περίπτωση ε΄, υποπερίπτωση 2.<br />Άλλωστε, η προσθήκη εδαφίου εισάγει αόριστες έννοιες σε ποινική διάταξη, αφού ο ειδησεογραφικός ή αισθητικός ή καλλιτεχνικός σκοπός της απεικόνισης είναι σαφώς απόρροια υποκειμενικής κρίσης, που μπορεί –αποτελώντας, μάλιστα, κείμενο του νόμου– να διευρύνει υπέρμετρα τις περιπτώσεις που δεν συνιστούν υλικό παιδικής πορνογραφίας. Γι’ αυτό και δεν περιέχεται αντίστοιχη διάταξη σε κανένα άρθρο της προς ενσωμάτωση οδηγίας.<br />Αν ανατρέξετε στην οδηγία, την οποία είδα με προσοχή, θα διαπιστώσετε ότι δεν υπάρχει καμμία παρόμοια διάταξη ώστε να συνηγορεί γι’ αυτήν την άποψη. Εξάλλου, ο δικαστής κρίνει πάντοτε και θα μπορεί να εντάξει αν μια συγκεκριμένη περίπτωση υπάγεται ή όχι. Είναι άλλο, λοιπόν, η παιδική πορνογραφία και άλλο η παράβαση του νόμου περί ασέμνων.<br />Όσον αφορά το θέμα τού αν υπάρχει έλλειψη διάταξης στο σχέδιο νόμου για τη λήψη μέτρων προστασίας των μαρτύρων, όπως είπε και η κ. Κατριβάνου, σε υποθέσεις σεξουαλικής κακοποίησης και εκμετάλλευσης ανηλίκων, πρέπει να σας πω ότι σύμφωνα με τη διάταξη του άρθρου 8 του ν. 3727/2008, σε συνδυασμό και με το άρθρο 9 του ν. 2928 προβλέπονται ήδη μέτρα προστασίας από πιθανή εκδίκαση ή εκφοβισμό των μαρτύρων ή των οικείων του ανηλίκου και συνεπώς δεν υπάρχει ανάγκη για νέα ρύθμιση. Όμως, αν κριθεί ότι μπορεί να χρειαστεί και μια τέτοια ρύθμιση –περιττό το θεωρώ– θα επαναλάβουμε διατάξεις.<br />Ο κ. Παυλόπουλος μίλησε για την ποινικοποίηση του οφειλέτη που δεν έχει δυνατότητα πληρωμής. Είναι ένα θέμα που είναι πολύ σωστό και το έχουν πει όλες οι πτέρυγες της Βουλής. Μου δόθηκε η ευκαιρία να έχω ετοιμάσει μια διάταξη εδώ και πολύ καιρό, αλλά το Υπουργείο Οικονομικών είναι το επισπεύδον σ’ αυτήν την περίπτωση. Είμαστε σε επαφή, προκειμένου να φέρουμε μαζί με άλλες διατάξεις κι αυτή τη διάταξη.<br />Κάποιος συνάδελφος μίλησε για το άρθρο 7 του νομοσχεδίου, στο οποίο αναφέρεται ότι όποιος εξωθεί ή παρασύρει ανήλικο να γίνει μάρτυρας συνουσίας ή άλλης γενετήσιας πράξης, τιμωρείται με φυλάκιση τουλάχιστον ενός έτους, ακόμη και αν ο ανήλικος δεν συμμετέχει. Σας πληροφορώ ότι υπάρχει αυτή η διάταξη από πολύ παλιά, δεν είναι κάτι καινούργιο και επαναλαμβάνεται στην παράγραφο 4 του άρθρου 339. Σας τη διαβάζω: «Ενήλικος, ο οποίος μέσω διαδικτύου ή άλλου μέσου επικοινωνίας, αποκτά επαφή με πρόσωπο που εμφανίζεται ως ανήλικο, κάτω των δεκαπέντε ετών, και με χειρονομίες ή προτάσεις ασελγείς προσβάλλει την αξιοπρέπειά του στο πεδίο της γενετήσιας ζωής του, τιμωρείται με φυλάκιση τουλάχιστον ενός έτους. Αν η πράξη τελείται κατά συνήθεια ή αν επακολούθησε συνάντηση με το εμφανιζόμενο ως ανήλικο πρόσωπο, τιμωρείται με φυλάκιση τουλάχιστον τριών ετών». Είναι η παράγραφος 4 του άρθρου 339.<br />Αναφέρει η ίδια διάταξη: «Όποιος εξωθεί ή παρασύρει ανήλικο, που δεν συμπλήρωσε τα δεκαπέντε έτη, να παρίσταται σε ασελγή πράξη μεταξύ άλλων, έστω και αν δεν συμμετέχει σε αυτή». Είναι λογικό. Αυτή η διάταξη προλαμβάνεται και άρα το αν δεν συμμετέχει σε αυτή είναι πολύ λογικό. Διότι μπορεί να συμμετέχει, για παράδειγμα, ως εξής: να κάνουν πράξη κάποιοι και να πουν «φέρε μου κάποιο όργανο, για να ολοκληρωθεί η σεξουαλική πράξη», που μπορεί να είναι προφυλακτικό ή οτιδήποτε άλλο. Ναι μεν το εξωθεί και το παρασύρει, δεν είναι απαθές, αλλά μπορεί να ενεργοποιηθεί. Αυτός ήταν ο λόγος.<br />Τώρα, για την τροπολογία του κ. Βρούτση, που ετέθη θέμα και από τον κ. Κοντονή και από την κ. Κωνσταντοπούλου, όπως τη διαβάζω, νομίζω ότι είναι υπέρ των εργαζομένων. Όμως, νομίζω ότι θα έρθει αύριο ο κ. Βρούτσης και θα την αναπτύξει.<br />Ευχαριστώ πολύ.<br /></speech><speech by="#s175"><from>Μαρκογιαννάκης Χρήστος</from> Τον λόγο έχει ο κ. Λαφαζάνης, Κοινοβουλευτικός Εκπρόσωπος του ΣΥΡΙΖΑ.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Νομίζω, κύριε Υπουργέ, ότι θα είδατε χαρακτηριστικά την υποδοχή στο τέλος της ομιλίας σας: ήταν χλιαρά, ανόρεκτα τα χειροκροτήματα.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ε, τώρα! Θα τα κάνουμε ζωηρά για να σας ευχαριστήσουμε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Ξαναχειροκροτήστε! Χλιαρά, ανόρεκτα χειροκροτήματα απέναντι σε έναν Υπουργό μιας Κυβέρνησης που είναι ήδη παρελθόν.<br />Είστε παρελθόν. Είστε παρελθόν με την ψήφο του ελληνικού λαού. Σας αποδοκίμασε ο ελληνικός λαός. Εσείς βάλατε πρώτοι τα διλήμματα πολιτικού χαρακτήρα στις ευρωεκλογές και μάλιστα ακραίου πολιτικού χαρακτήρα. Δεν ήταν ο ΣΥΡΙΖΑ που είπε ότι στις ευρωεκλογές κρίνεται η σταθερότητα ή η αστάθεια. Εσείς το βάλατε αυτό το δίλημμα.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> …του ευρωπαϊκού προσανατολισμού.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εσείς το θέσατε εκβιαστικά, άκρως πολωτικά, επιθετικά, προκειμένου να υφαρπάξετε την ψήφο του ελληνικού λαού. Ήταν ο Αρχηγός του ΠΑΣΟΚ που έβαλε θέμα ύπαρξης Κυβέρνησης, αν και εφόσον το ΠΑΣΟΚ θα έπεφτε –υποτίθεται- κάτω…</speech><speech by="#s251"><from> ΝΙΚΟΛΑΟΣ ΣΗΦΟΥΝΑΚΗΣ</from> Εις απάντηση του δημοψηφίσματος.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …από ένα ποσοστό, το οποίο βεβαίως δεν μας το είπε κιόλας.<br />Εσείς, λοιπόν, αναδείξατε τον απευθείας πολιτικό χαρακτήρα στις κάλπες των ευρωεκλογών. Εσείς το κάνατε. Μετά, βεβαίως, ήρθε ο ελληνικός λαός και σας έδωσε την απάντηση, την καταδίκη, την πτώση, την αποδοκιμασία, την πολιτική απονομιμοποίηση. Αυτά ήταν η απάντηση του ελληνικού λαού.<br />Ήσασταν πρώτο κόμμα, ως Νέα Δημοκρατία. Ήρθατε δεύτερο, με απώλειες επτά ολόκληρων μονάδων. Το ΠΑΣΟΚ ήταν το τρίτο κόμμα, ήρθε τέταρτο. Η ήττα ήταν συντριπτική.<br />Τα αποτελέσματα δεν μπορεί να τα μετράει ο καθένας όπως θέλει και να κάνει το μαύρο άσπρο. Γυρίστε λίγο στην κοινωνία, μιλήστε με τους πολίτες να δείτε τι λένε για το εκλογικό αποτέλεσμα…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Σε αναμονή είμαστε.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> …,να αντιληφθείτε το μέγεθος της συντριβής σας, διότι για τον πολίτη έχει ξημερώσει μια νέα πολιτική μέρα. Για τον απλό πολίτη το πολιτικό σκηνικό ήδη έχει αλλάξει. Για τον απλό πολίτη, για τον ελληνικό λαό, ήδη έχει δρομολογηθεί η μεγάλη ανατροπή. Αυτή είναι η πραγματικότητα.<br />Λέτε ότι ο ΣΥΡΙΖΑ έμεινε στάσιμος. Αν ο ΣΥΡΙΖΑ έμεινε στάσιμος σε ένα ποσοστό το οποίο εκτοξεύθηκε από το 4% στις προηγούμενες εθνικές εκλογές, τότε πώς χαρακτηρίζετε τις δικές σας επιδόσεις;<br />Πώς χαρακτηρίζετε τις δικές σας επιδόσεις; Τα ποσοστά του ΣΥΡΙΖΑ προσπαθείτε να τα συγκρίνετε με τα ποσοστά των εθνικών εκλογών.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αναμονή!</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Για τα δικά σας ποσοστά γιατί δεν κάνετε τις αντίστοιχες συγκρίσεις, για να δείτε πού έχουν φτάσει; Έχουν φτάσει σε κατάρρευση! Αλλά εσείς ήσασταν που λέγατε στις προηγούμενες εκλογές ότι το εκλογικό αποτέλεσμα του ΣΥΡΙΖΑ ήταν ευκαιριακό και περιστασιακό. Μάλιστα, κάποιοι από εσάς έλεγαν ότι αρχίζει η αντίστροφη μέτρηση και ο ΣΥΡΙΖΑ θα κατρακυλήσει πάλι στο 4%.<br />Αμφισβητούσατε ότι η αλματώδης άνοδος του ΣΥΡΙΖΑ ανταποκρινόταν σε βαθύτατες πολιτικές και κοινωνικές ανάγκες, ότι δεν ήταν ευκαιριακό φαινόμενο, ότι ο ΣΥΡΙΖΑ αποκτούσε ρίζες στην κοινωνία, ότι ο ΣΥΡΙΖΑ μετουσιωνόταν σε μια μεγάλη πολιτική ριζοσπαστική αριστερή δύναμη. Όλα αυτά τα αμφισβητούσατε.<br />Ήρθε, όμως, το αποτέλεσμα των ευρωεκλογών και κατέδειξε ότι τίποτα από αυτά που πέτυχε ο ΣΥΡΙΖΑ δεν ήταν περιστασιακό. Ο ΣΥΡΙΖΑ είναι η πρώτη πολιτική δύναμη και με ουσιαστική διαφορά στο πολιτικό σκηνικό. Είναι η πρώτη φορά –σας το τονίσαμε, γεγονός που αποτελεί στοιχείο νέας ποιότητας και νέου ποιοτικού πολιτικού προσανατολισμού–, είναι η πρώτη φορά στη χώρα μας που η Αριστερά και μάλιστα η Ριζοσπαστική Αριστερά, με τις μεγάλες αγωνιστικές και κοινωνικές παραδόσεις, είναι πρώτη πολιτική δύναμη. Και είναι η πρώτη φορά που πρώτη πολιτική δύναμη στη μεταπολεμική Ευρώπη είναι Ριζοσπαστική Αριστερά.<br />Και γι’ αυτό, εκείνο που δεν θέλετε να αντιληφθείτε εσείς, που στρεψοδικείτε, που ως στρουθοκάμηλοι κρύβετε το κεφάλι σας στην άμμο, αυτό, λοιπόν, που δεν θέλετε να αντιληφθείτε εσείς, το έχει αντιληφθεί όλη η Ευρώπη. Όλη η Ευρώπη, ανεξάρτητα από πολιτικές στάσεις και πολιτικές τοποθετήσεις, μιλά για τον ΣΥΡΙΖΑ και τη μεγάλη του νίκη. Μάλιστα, τα μεγαλύτερα πρακτορεία τι λένε γι’ αυτήν τη νίκη; Ότι διευκολύνει, λένε, την Ελλάδα –όχι οποιοδήποτε κόμμα ή οποιαδήποτε παράταξη– να διαπραγματευτεί, με βάση τη νίκη του ΣΥΡΙΖΑ, από καλύτερες θέσεις το θέμα του χρέους.<br />Αυτοί, δηλαδή, αντλούν και θετικά πολιτικά συμπεράσματα από τη βεβαιωμένη νίκη του ΣΥΡΙΖΑ, κάτι που εσείς δεν θέλετε ούτε καν να διανοηθείτε ότι πρέπει να σκεφθείτε, διότι εσείς δεν παίρνετε τίποτα από τα αποτελέσματα, τίποτα απ’ ό,τι έχει συμβεί. Δεν θέλετε να καταλάβετε τίποτα. Αυτό το φαινόμενο είναι θλιβερό.<br />Όσον αφορά το μήνυμα που λέτε ότι έχετε λάβει, εν πάση περιπτώσει, το λέτε με τα χίλια ζόρια, αλλά δεν το μετουσιώνετε και σε κάποια συγκεκριμένη πράξη. Τι σημαίνει ότι λάβατε το μήνυμα; Συνεχίζετε την τροϊκανή μνημονιακή λεηλασία και λάβατε μήνυμα;<br />Το μήνυμα ήταν ένα μήνυμα κατά της τρόικας, κατά των μνημονίων, κατά του νεοφιλελευθερισμού, κατά της κοινωνικής λεηλασίας, κατά της κοινωνικής διάλυσης, την οποία συνεχίζετε και μετεκλογικά, με τις βασικές προτεραιότητες που έχετε θέσει.<br />Προσπαθείτε με ασπιρίνες να καλλωπίσετε –υποτίθεται- τον αδιέξοδο δρόμο που ακολουθείτε. Όμως, αυτό δεν γίνεται. Δεν μπορεί να πετύχετε κάτι τέτοιο. Ούτε με κυβερνητικούς ανασχηματισμούς μπορεί να διασωθεί το βυθιζόμενο κυβερνητικό σκάφος.<br />Δεν διασώζεται, διότι ο ελληνικός λαός με την ψήφο του δεν ζήτησε αλλαγή προσώπων. Ζήτησε αλλαγή, και μάλιστα ριζική αλλαγή, πολιτικής και πορείας. Αυτήν τη ριζική αλλαγή πολιτικής και πορείας τα συνεταιράκια της Νέας Δημοκρατίας και του ΠΑΣΟΚ είναι αδύνατον να κάνουν. Δεν διανοούνται ότι μπορούν να το κάνουν.<br />Αντίθετα, πολύ φοβούμεθα -μακάρι να διαψευσθούμε- ότι για ορισμένες μέρες θα παίξετε επικοινωνιακά με το μήνυμα, στη συνέχεια ο εκτραχηλισμός θα συνεχιστεί και αυτά που θα δούμε θα είναι ακόμη χειρότερα από αυτά που ζήσαμε. <br />Αυτή είναι η δική σας τραγωδία, διότι δεν έχετε καταλάβει ότι έχετε καταστρέψει μία χώρα, ότι ο λαός υποφέρει, ότι η οικονομία είναι σε αδιέξοδο, ότι δεν έχει προοπτική και πως αυτό που χρειάζεται είναι πλήρης ανατροπή, μεγάλη ανατροπή, εκ θεμελίων ανατροπή και ανασυγκρότηση της χώρας σε νέα βάση, σε νέα πολιτική κατεύθυνση, ανασυγκρότηση, η οποία θα κινηθεί πρώτα σε παραγωγικό και κοινωνικό επίπεδο, για να δώσει προοπτική στη χώρα μας. <br />Κινδυνολογείτε με τον ΣΥΡΙΖΑ. Και συνεχίζετε να κινδυνολογείτε. Το αποτέλεσμα είναι ανατροπή, μεγάλη ανατροπή. Γιατί είναι το αποτέλεσμα ανατροπή; Διότι δεν μπορεί να μετρηθεί η πρωτιά του ΣΥΡΙΖΑ -και με ουσιαστική διαφορά- με τις ανακατατάξεις που γίνονταν παλαιότερα στο πολιτικό σκηνικό ανάμεσα σε ΠΑΣΟΚ και Νέα Δημοκρατία. Και δεν μπορεί να μετρηθεί, διότι τότε είχαμε εναλλαγές κομμάτων: μία το ένα, μία το άλλο, αλλά στην ουσία οι ίδιες πολιτικές. Τώρα ξέρετε πολύ καλά -και αυτό είναι το ανατρεπτικό στοιχείο του νέου πολιτικού σκηνικού- ότι για πρώτη φορά ένα κόμμα της εναλλακτικής Αριστεράς, ένα κόμμα με εναλλακτικό πρόγραμμα, ένα κόμμα ενάντια στον νεοφιλελευθερισμό, ένα κόμμα με προοδευτικό πρόγραμμα και σοσιαλιστική προοπτική κατορθώνει να αποκτά το προβάδισμα στην πολιτική ζωή, να έχει μία νέα δυναμική και να διαγράφει αυτήν τη δυναμική με νικηφόρο τρόπο. <br />Αυτή ακριβώς η πρωτιά του ΣΥΡΙΖΑ, με αυτά τα χαρακτηριστικά, τα νέα ποιοτικά χαρακτηριστικά, είναι που δίνει ελπίδα στον ελληνικό λαό. Διότι μέχρι τώρα λέγατε ότι ο ΣΥΡΙΖΑ θα καταστρέψει τη χώρα. Ο ΣΥΡΙΖΑ ήρθε πρώτη πολιτική δύναμη και η χώρα δεν έχει καταστραφεί. Αντίθετα, όπως σας είπα, στο εξωτερικό, ιδιαίτερα στην Ευρώπη, αλλά και ο πολίτης στο εσωτερικό ο ελληνικός λαός βγάζει ήδη θετικά συμπεράσματα από αυτήν την πρωτιά. Βγήκε πρώτη δύναμη ο ΣΥΡΙΖΑ και η ελπίδα ξαναγεννιέται στη χώρα αυτή. <br /><br />Όλοι καταλαβαίνουν ότι με τον ΣΥΡΙΖΑ αύριο στην κυβέρνηση, όπως δεν καταστράφηκε η χώρα βγαίνοντας ο ΣΥΡΙΖΑ πρώτη δύναμη, η χώρα θα δει καλύτερες μέρες. Δεν λέμε ότι οι δρόμοι είναι ανθόσπαρτοι και εύκολοι. Όμως, με τον ΣΥΡΙΖΑ θα υπάρξει ξανά στην Ελλάδα ελπίδα, ανασυγκρότηση και προοπτική. Και αυτή είναι η διαφορά. Και αυτή η ελπίδα θα μεταφραστεί -και θα το δείτε πολύ σύντομα- όχι μόνο σε μεγάλες πολιτικές αναμετρήσεις, αλλά και σε κοινωνικές ανατάσεις. Πολύ σύντομα θα δείτε ξανά τον λαό και τη νεολαία στο προσκήνιο με αγώνες -όχι μόνο με την ψήφο- ενωτικούς, θετικούς, ειρηνικούς, οι οποίοι θα αλλάξουν τη μοίρα αυτής της χώρας. Αυτό είναι σήμερα το μεγάλο, ελπιδοφόρο μήνυμα, ο νέος ελπιδοφόρος δρόμος που ανοίγεται μπροστά μας στο νέο πολιτικό σκηνικό, στην άλλη μέρα.<br />Δεν έχετε καμμιά πολιτική νομιμοποίηση. Το μόνο πράγμα που μπορείτε να κάνετε για να υπηρετήσετε τον τόπο, η μόνη υπηρεσία που μπορείτε να προσφέρετε είναι να φύγετε, να φύγετε τώρα και να προχωρήσει ο τόπος σε εθνικές εκλογές, όπου ο ελληνικός λαός θα χαράξει με την ψήφο του τη μοίρα του, θα χαράξει την τύχη του.<br />Να ξέρετε ότι οι επόμενες -εκλογές που θα γίνουν σύντομα, γιατί θα σας τις επιβάλει ο ελληνικός λαός και οι πολιτικές περιστάσεις- θα φέρουν τον ΣΥΡΙΖΑ όχι απλώς πρώτη δύναμη, αλλά με ακόμη μεγαλύτερη πολιτική διαφορά, με ακόμη μεγαλύτερη προοπτική, με ακόμη πιο νικηφόρα δυναμική. Διότι ο δρόμος άνοιξε και δεν θα σταματήσει! <br />Ανοίξαμε έναν δρόμο ο οποίος είναι θετικός και ο ελληνικός λαός αυτόν τον δρόμο θα τον ακολουθήσει μέχρι το τέλος. Μέχρι να φύγει η τρόικα από τη χώρα μας και να τελειώσουμε με τα μνημόνια, να τελειώσουμε με τον νεοφιλελευθερισμό και να ανοίξουν προοδευτικοί, ελπιδοφόροι δρόμοι, με σοσιαλιστικούς ορίζοντες στη χώρα μας. <br />Σας ευχαριστώ, κύριε Πρόεδρε. <br /></speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Χλιαρά χειροκροτήματα! <br />Θέατρο, Παναγιώτη μου!</speech><speech by="#s175"><from>Μαρκογιαννάκης Χρήστος</from> Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μαυρουδής Βορίδης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ πολύ, κύριε Πρόεδρε. <br />Αν θυμάμαι καλά, κυρίες και κύριοι συνάδελφοι, δεν ήταν σύνθημα του ΣΥΡΙΖΑ το: «Τρεις κάλπες, μία ψήφος: Φεύγουν!»; Αφού ήταν τρεις οι κάλπες, εγώ θα σπεύσω να αναγνωρίσω ότι στη μία από τις τρεις κερδίσατε. Στις άλλες δύο τι απέγινε; Κερδίσατε ξανά; Ε, τότε, έχετε έναν περίεργο τρόπο να μετράτε! Γιατί εγώ έβλεπα δεκατρείς περιφέρειες και από τις δεκατρείς εγώ κατάλαβα ότι πήρατε τις δύο και ότι χάσατε τις έντεκα. Αυτό μάς κάνει «έντεκα : δύο». Στο «έντεκα : δύο» πάλι κερδίζετε;<br />Έβλεπα, επίσης, ότι είναι πάρα πολλοί οι δήμοι. Στους δήμους δεν σας βλέπω να έχετε παρουσία. Τουλάχιστον όχι σε όλους. Και εκεί έχετε κερδίσει; Οπότε δεν έχει νόημα να μετράμε έτσι, διότι ό,τι και να γίνει –δεν έχει σημασία η αριθμητική- εσείς κερδίζετε. <br />Διότι προσέξτε…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Και στο ΤΕΕ και στον Δικηγορικό Σύλλογο!</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Διότι προσέξτε, κύριε Λαφαζάνη, ή θα βάλουμε ένα κριτήριο -αυτό που θέσατε- το οποίο εγώ το ακούω, γιατί είναι ένα κριτήριο, δηλαδή απόλυτες τιμές –όμως, τις απόλυτες τιμές δεν θα τις παίρνετε σε όποια κάλπη σάς βολεύει, αλλά σε όλες- ή θα αρχίσουμε να μιλάμε πια συγκριτικά, οπότε συγκριτικά να αρχίσουμε να διαβάζουμε διάφορα πράγματα. <br />Δεν υπάρχει κανείς ο οποίος αμφισβητεί ότι πράγματι ο ΣΥΡΙΖΑ είναι πρώτο κόμμα με αυτήν τη διαφορά που έχει από τη Νέα Δημοκρατία στις ευρωεκλογές. Εσείς, όμως, αμφισβητείτε ότι ηττηθήκατε στις αυτοδιοικητικές εκλογές; Ε, τότε δεν θα συνεννοηθούμε, έτσι; Αν παραδεχθείτε εσείς την ήττα σας στις αυτοδιοικητικές εκλογές, θα μας πείτε τι σημασία έχει –που εσείς βάζατε τις τρεις κάλπες και λέγατε ότι τρεις είναι οι κάλπες και μία η ψήφος και άρα φεύγουν θα το βάλουμε έτσι και θα κάνουμε μία συζήτηση. <br />Έχω, όμως, να πω και κάτι άλλο, διότι –προσέξτε- ο Πρωθυπουργός είπε: «Πήραμε μήνυμα.». Διερωτώμαι αν εσείς έχετε πάρει κάποιο. Γιατί εγώ στη θέση σας θα ήμουν σκεπτικός. <br />Πράγματι, λοιπόν, λέτε ότι η Νέα Δημοκρατία έχασε επτά μονάδες. Ακριβές. Λέτε ότι το ΠΑΣΟΚ έχασε τέσσερις μονάδες. Ακριβές. Επίσης, οι Ανεξάρτητοι Έλληνες έχασαν τρεις ή τρεισήμισι μονάδες. Επίσης, η ΔΗΜΑΡ έχασε τέσσερις ή ίσως λίγο παραπάνω. Δεν ξέρω ακριβώς τα ποσοστά, γιατί δεν τα θυμάμαι. Για αθροίστε τα αυτά, λοιπόν! Αυτά μάς κάνουν –επτά και τέσσερα και τρία και τέσσερα- δεκαοκτώ ποσοστιαίες μονάδες εκλογέων που μετακινήθηκαν. Απ’ αυτές πόσες πήρατε; Zero! Μηδέν!</speech><speech by="#s263"><from> ΔΗΜΗΤΡΙΟΣ ΣΤΡΑΤΟΥΛΗΣ</from> Εσείς πόσες χάσατε;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εμείς χάσαμε επτά. <br />Προσέξτε, η δυναμική σας, λοιπόν, είναι η εξής: Δεκαεπτά μονάδες του εκλογικού σώματος μετακινούνται και εσείς, το ορμητικό ανατρεπτικό ρεύμα, δεν παίρνετε τίποτα. Παρεμπιπτόντως,…</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τίποτα;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ε, τίποτα δεν πήρατε, κύριε Λαφαζάνη μου! Μείνατε σταθεροί στο ποσοστό σας και επειδή πέσαμε εμείς, έχετε φτιάξει μία διαφορά.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Δεν ξέρετε πολιτική αριθμητική, γιατί έχουμε πάρει από κάπου, αλλά εσείς έχετε χάσει…</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Α, αρχίζουμε τώρα!</speech><speech by="#s175"><from>ΠΡΟΕΔΡΕΥΩΝ</from> Κύριε Λαφαζάνη, παρακαλώ, μη διακόπτετε τον ομιλητή! <br />Συνεχίστε, κύριε Βορίδη.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Έχει δίκιο στην παρατήρησή του, που θέλει να κάνει πιο σύνθετη την ανάλυση. Εγώ δεν μπορώ να κάνω τώρα μία ποιοτική ανάλυση για το πού πήγε η κάθε ψήφος, αλλά θα σας πω. Αν πάτε σε αυτό που λέτε, σημαίνει ότι εσείς χάσατε κάτι και ενδεχομένως πήρατε κάτι άλλο. Εμείς πήραμε κάτι άλλο. Πράγματι, χάσαμε περισσότερο. Έτσι έγινε.<br />Η αλήθεια, όμως, τελικώς ποια είναι; Αυτή που σας λέω.<br />Η αλήθεια είναι ότι εσείς είστε σταθεροί, τη στιγμή που μετακινούνται ψηφοφόροι. Και οι ψηφοφόροι που έρχονται σε εσάς δεν είναι τόσοι, ώστε να κάνετε, εν πάση περιπτώσει, μία διαφορά, από αυτούς που ενδεχομένως παίρνετε, αλλά σας φεύγουν κιόλας.<br />Κάτι ακόμα, το οποίο αφορά την ανάλυσή σας. Εσείς τώρα ωραίο, μαρξιστικό κόμμα κ.λπ., πρέπει να τις έχετε αυτές τις αναλύσεις. Δεν μπορώ εγώ να τις υποδεικνύω. Δηλαδή σεμνύνομαι και ενώπιόν σας. Να ρωτήσω, λοιπόν, το εξής: Αυτές οι ψήφοι, αυτό το 17% πού πήγε; Πήγε αριστερά; Για μετρήστε λίγο πού πήγε, για να δείτε και πού θα ξαναπάει. Για κάντε λίγο τον λογαριασμό, γιατί σας βλέπω έτσι περιχαρείς και ζωηρούς. Εμείς πράγματι έχουμε μηνύματα και έχουμε διεκδίκηση εκλογικού σώματος. Όμως, αν αυτό σάς φαίνεται ότι μετακινήθηκε προς τα αριστερά, σας λέω ότι η συντριπτική του πλειοψηφία μετακινήθηκε προς τα δεξιά, μη περιλαμβανομένων των ψήφων, της ανόδου, της Χρυσής Αυγής! Έτσι;<br />Άρα, κάντε καλά τους λογαριασμούς σας, γιατί βλέπω -σας τα έχω πει- ότι έρχεστε εδώ συνεχώς ζωηροί κι εν συνεχεία δεν έχετε κάνει το μάθημα και βγαίνουν προβλήματα στην πορεία.<br />Θα ήθελα να πω και κάτι ακόμη, επειδή αναφέρεστε στους κοινωνικούς συσχετισμούς. Πάλι δεν διαβάζετε καλά το τι συμβαίνει στην ελληνική κοινωνία. Πάλι δεν το διαβάζετε καλά. Διότι πράγματι η ελληνική κοινωνία έχει υποστεί σημαντικότατες συνέπειες και απώλειες από ένα σκληρότατο πρόγραμμα δημοσιονομικής προσαρμογής –ακριβές!- και πράγματι βρίσκεται σε μία πάρα πολύ δύσκολή της στιγμή –σωστό!- και πράγματι υπάρχει μερίδα της κοινωνίας η οποία υποφέρει περισσότερο από ένα άλλο τμήμα, γιατί έχει υποστεί αυτές τις μειώσεις κατ’ εξοχήν. Έχετε καθόλου αντιληφθεί τη διαμόρφωση καινούργιων στρωμάτων μέσα στην κοινωνία, τα οποία αυτήν τη στιγμή τοποθετούνται μέσα στο πλαίσιο της παραγωγικής και οικονομικής ανασυγκρότησης ή δεν το βλέπετε; Γιατί, αν δεν το βλέπετε, πάλι κακό μαρξισμό κάνετε. Άρα σήμερα αυτό που είναι το κρίσιμο είναι στην πραγματικότητα η αναδιάταξη των παραγωγικών δυνάμεων, οι οποίες στην πραγματικότητα χτίζουν και κοινωνικές συμμαχίες, καινούργιες κοινωνικές συμμαχίες.<br />Εγώ δεν έχω πει ποτέ ότι εσείς δεν έχετε -ας το πω- αποκτήσει ένα συγκεκριμένο εκλογικό σώμα, ένα ακροατήριο με το οποίο οικοδομείτε σταθερές σχέσεις. Αυτό δεν το έχω πει ποτέ. Εκείνο το οποίο λέω είναι ότι, σε τελευταία ανάλυση, θα πρέπει να τοποθετηθείτε αν θα εκφράζετε δυνάμεις οι οποίες θα ανήκουν στο δυναμικό σώμα, σε εκείνο το οποίο ανασυγκροτείται και συμμετέχει στην παραγωγική και οικονομική ανασυγκρότηση ή απλώς σε εκείνο το σώμα το οποίο αισθάνεται ότι καθυστερεί στο πλαίσιο αυτής της παραγωγικής και οικονομικής ανασυγκρότησης.<br />Θέλω, όμως, να τονίσω ότι αυτό το δεύτερο σώμα εμείς δεν το αφήνουμε. Αυτό το δεύτερο τμήμα των εκλογέων, το οποίο δυσκολεύεται, ταλαιπωρείται, το οποίο υποφέρει και κατανοούμε την τεράστια δυσκολία που έχει, δεν το αφήνουμε. Στο πλαίσιο, όμως, ακριβώς αυτών των κοινωνικών δυνάμεων που θα λειτουργήσουν πρωτοπόρα, που θα λειτουργήσουν ως εμπροσθοφυλακή της παραγωγικής και κοινωνικής ανασυγκρότησης, αυτοί θα πάρουν και θα τραβήξουν μαζί τους, στο πλαίσιο ενός κοινωνικού δικτύου ασφάλειας, και αυτούς που μένουν πίσω σε αυτήν τη μεγάλη προσπάθεια που κάνει η χώρα. Αυτή είναι η κοινωνική εξέλιξη, άμα θέλετε να τη διαβάσετε και να τη δείτε.<br />Παίζετε ένα παιχνίδι χρόνου και ένα παιχνίδι στην πραγματικότητα δολιοφθοράς. Προσπαθείτε να καθυστερήσετε τις μεταρρυθμίσεις, προσπαθείτε να καθυστερήσετε την παραγωγική και οικονομική ανασυγκρότηση του τόπου, προσπαθείτε στην πραγματικότητα, για να σας βγει το πολιτικό σας σχέδιο, να επενδύσετε στην αποτυχία αυτής της ανασυγκρότησης. <br />Εγώ λέω ότι θα ανασυγκροτηθεί ο τόπος. Εγώ λέω ότι η οικονομία θα φτιαχτεί. Εγώ λέω ότι, σε τελευταία ανάλυση, ο δρόμος που ακολουθείται, είναι ο δρόμος ο οποίος θα φέρει τα σωστά αποτελέσματα. Πράγματι με διορθώσεις! Προφανώς έχουμε να συζητήσουμε ξανά τη φορολογική μας πολιτική. Προφανώς χρειάζεται να δούμε από εδώ και πέρα φορολογικές ελαφρύνσεις. Προφανώς χρειάζεται να δούμε την ανάπτυξη ενός δικτύου κοινωνικής προστασίας προς τους πιο αδύναμους, αποτελεσματικού δικτύου. Άρα αυτά είναι πράγματα που θα πρέπει μετά από αυτές τις εκλογές, μετά την έκφραση της θέλησης των πολιτών η Κυβέρνηση να τα ξαναδεί. <br />Από εκεί και πέρα, όμως, αυτού του τύπου οι πανηγυρισμοί και μάλιστα -με συγχωρείτε πολύ- από τον Αρχηγό της Αξιωματικής Αντιπολίτευσης; Να κουνάει το δάκτυλο, «μην τολμήσετε»; Σήμερα άκουσα «άλλαξε η Βουλή».<br />Κοιτάω κι εγώ να δω την αλλαγή της Βουλής. Δεν τη βλέπω. Οι ίδιοι είμαστε. Δεν έχω βρει καμμία διαφορά. Δεν έχω δει κοινοβουλευτικές μετακινήσεις. Εδώ οι συγκεκριμένοι είμαστε. «Δεν υπάρχει πολιτική και ηθική νομιμοποίηση». Γιατί δεν υπάρχει πολιτική και ηθική νομιμοποίηση; Επειδή κερδίσατε με αυτές τις 3,9 μονάδες στις ευρωεκλογές, δεν υπάρχει ηθική νομιμοποίηση, η οποία παράγεται από τις εθνικές εκλογές; Είχαμε εθνικές εκλογές και δεν το καταλάβαμε; <br />Λέτε: «Μπήκαν τα διλήμματα.». Μα, βέβαια. Και τα δικά σας διλήμματα μπήκαν. Άκουσα: «Ηττήθηκε η κυβερνητική πολιτική.». Θεμιτό να λέτε ότι η Νέα Δημοκρατία βγήκε δεύτερη και ότι εσείς κερδίσατε. Αυτό είναι το αυτονόητο, αλλά εσείς πάτε στην κυβερνητική πολιτική; Εμείς δεν κάνουμε αθροίσματα με το ΠΑΣΟΚ, αλλά, άμα πάτε στην κυβερνητική πολιτική και στο κυβερνητικό στρατόπεδο, τότε δεν θα πάμε σε αθροίσματα. Εκεί πάλι κερδίζετε; Πώς νικήθηκε η κυβερνητική πολιτική; Εσείς το είπατε. Εμείς δεν το είπαμε. Η κυβερνητική πολιτική είναι μόνο η Νέα Δημοκρατία στο κυβερνητικό στρατόπεδο; Εκεί πάλι ξεχάσαμε την αριθμητική; Εκεί η πολιτική αριθμητική του κ. Λαφαζάνη τι βγάζει; Αν πάτε στα αθροίσματα, προφανώς το δημοψήφισμα δεν κέρδισε. <br />Ξέρετε, δεν είχαμε δύο κόμματα στις εκλογές, Νέα Δημοκρατία-ΣΥΡΙΖΑ, για να κάνουμε το δημοψήφισμα. Εσείς είπατε για δημοψήφισμα. Τι κερδίσατε; Μία διαφορά τεσσάρων μονάδων από τη Νέα Δημοκρατία. Αυτό ήταν όλο.<br />Άρα, λοιπόν, με συγχωρείτε, αλλά τέτοιου είδους ανάγνωση δεν μπορεί να γίνει. Τι θα ήταν μετά το αποτέλεσμα; Ο Πρωθυπουργός θα ήταν συνεπής αν ερχόταν εκείνο το βράδυ, μετά απ’ αυτό το αποτέλεσμα, και έλεγε: «Πολύ ωραία, επειδή εγώ δεν κέρδισα τις εκλογές, τώρα διαλύω τη Βουλή»; Θα ήταν συνεπής τότε; Καλά θα έκανε;</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Άριστα.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Θα έκανε καλά αν το είχε πει αυτό πριν από τις εκλογές. Ακούστε τώρα, να συνεννοηθούμε. Όποιος χάνει στις ευρωεκλογές, οδηγεί τη χώρα του σε βουλευτικές; Πού έχετε δει να γίνεται αυτό; Πού έχει συμβεί; Σε ποια χώρα; Πότε έχει συμβεί αυτό;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αναλύστε μας το σκεπτικό σας, όμως.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εγώ είπα αυτό το οποίο ήθελα να πω.<br />Επιτρέψτε μου να πω δύο κουβέντες για κάτι το οποίο είναι εξαιρετικά σημαντικό και αφορά το σχέδιο νόμου, γιατί μπήκαμε τώρα στην εκτίμηση του αποτελέσματος. Θα έχω δύο λεπτά, κύριε Πρόεδρε;</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Άμα φάτε τα δέκα για να τσακώνεστε οι δυο σας κάνοντας «μονομαχία στο Ελ Πάσο», θα χρειαστείτε άλλα τόσα…</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Κυρία Κανέλλη, έχετε δίκιο, αλλά αυτή ήταν η επιλογή του κ. Λαφαζάνη και ήμουν υποχρεωμένος να την ακολουθήσω.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Τα του νομοσχεδίου τα είπε ο κ. Κοντονής.</speech><speech by="#s175"><from>ΠΡΟΕΔΡΕΥΩΝ</from> Κύριε Βορίδη, έχετε ακόμα δύο λεπτά.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ευχαριστώ, κύριε Πρόεδρε.<br />Όσοι ασχολούμαστε με το Ποινικό Δίκαιο ξέρουμε ότι η ειδεχθέστερη πράξη που μπορεί να υπάρξει είναι η γενετήσια προσβολή της ανηλικότητας. Είναι το πιο σκληρό και αποκρουστικό έγκλημα που μπορεί να υπάρξει. Στη δική μου συνείδηση μπορώ να πω ότι εκεί θα συνταχθώ με την άποψη πολλών συναδέλφων της Νέας Δημοκρατίας. Θεωρώ ότι εδώ ο Ποινικός μας Κώδικας είναι επιεικής. Η απέχθεια που προξενεί αυτό το έγκλημα, η απέχθεια που προξενεί η παιδική πορνογραφία, η εκμετάλλευση της ανηλικότητας στη γενετήσιά της μορφή, νομίζω ότι φτάνει σε ισότιμα όρια της ανθρωποκτονίας από πλευράς ηθικοκοινωνικής απαξίας.<br />Οι επιλογές που έχουμε κάνει εδώ είναι επιλογές που δεν τις κάνουμε τώρα, αλλά που έχουν γίνει σε προηγούμενα νομοθετήματα και έχουν μία επιεικέστερη ποινική αντιμετώπιση. Εγώ λέω την άποψή μου, είναι γνωστή, την έχω πει και στο παρελθόν. Εγώ για το συγκεκριμένο έγκλημα είμαι υπέρ μίας μακράν σκληρότερης ποινικής αντιμετώπισης. <br />Έρχομαι σε μερικές παρατηρήσεις τις οποίες έκανε ο συνάδελφος κ. Κοντονής. Είπατε ότι πρέπει να υπάρξει μία πρόβλεψη, διότι υπάρχει ο κίνδυνος έργα τέχνης να εμπίπτουν κατά την κρίση του δικαστού σε διατάξεις οι οποίες αφορούν την αντιμετώπιση της παιδικής πορνογραφίας. Ο Υπουργός σάς έδωσε μία ορθή απάντηση. Μην κάνετε σύγχυση με το νόμο περί ασέμνων. Οι διατάξεις της παιδικής πορνογραφίας είναι ειδικές και αφορούν την παιδική ανηλικότητα. Υπάρχει μία μεγάλη συζήτηση, η οποία ενδεχομένως θα έπρεπε να γίνει κάποια στιγμή. <br />Εγώ θα συμφωνήσω μαζί σας ότι πράγματι έχουμε ένα αναχρονιστικό πλαίσιο για τον νόμο περί ασέμνων. Είναι ένας πολύ παλιός νόμος. Απηχεί ηθικοκοινωνικές αντιλήψεις μιας άλλης εποχής.<br />Ενδεχομένως θα έπρεπε να πάμε σε μια διαφορετική αντιμετώπιση των ασέμνων.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Τι σημαίνει αυτός ο νόμος περί ασέμνων;</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Αυτό στο οποίο αναφέρεστε εσείς είναι ότι υπάρχει, για παράδειγμα, ένα καλλιτεχνικό έργο, είπατε μια ταινία εσείς η οποία δεν εδιώχθη με τούτη τη διάταξη. Εδιώχθη με τον νόμο περί ασέμνων. Ο νόμος περί ασέμνων είναι που τα προβλέπει αυτά.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κύριε Βορίδη,… </speech><speech by="#s175"><from>ΠΡΟΕΔΡΕΥΩΝ</from> Κύριε Κοντονή, μη διακόπτετε. Συνεχίστε, κύριε Βορίδη, αλλά σας παρακαλώ συντομεύετε.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Δύο πράγματα θα πω μόνο. Αυτό μπορεί να ακουστεί στο πλαίσιο μιας νέας νομοθεσίας για την αντιμετώπιση των ασέμνων και εν γένει της πορνογραφίας. <br />Εδώ δεν μιλάμε γενικά για την πορνογραφία. Εδώ μιλάμε για την πορνογραφία σε σχέση με τους ανηλίκους. Άρα εδώ δεν υπάρχει συζήτηση προστασίας καλλιτεχνικής. Εδώ δεν τίθεται τέτοιο θέμα. Μην το βάζετε. Δεν τίθεται πουθενά. Σε άλλες διατάξεις, ναι. Αλλά εκμετάλλευση της ανηλικότητας δεν μπορεί να μπει εδώ.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> ...</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> …</speech><speech by="#s175"><from>ΠΡΟΕΔΡΕΥΩΝ</from> Σας παρακαλώ, δεν γίνεται να συνεχίσουμε έτσι. Κύριοι συνάδελφοι, δεν θα συνεχίσουμε έτσι. <br />Κύριε Βορίδη, παρακαλώ, έχετε τον λόγο.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Η απάντηση εδώ στους συναδέλφους μου είναι πάρα πολύ απλή: Προφανώς δεν αποσκοπεί στη γενετήσια διέγερση και προϋπόθεση εδώ του αξιοποίνου είναι ότι πρέπει να αποσκοπεί στη γενετήσια διέγερση. Άρα όχι οποιαδήποτε απεικόνιση ενός παιδικού σώματος. Δεν εμπίπτει στη διάταξη. Αν όμως κατά την κρίση του δικαστού αποσκοπεί στη γενετήσια διέγερση, προφανώς πρέπει να το προστατέψουμε.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Οι φωτογραφίες του Εμπειρίκου, κύριε Βορίδη;</speech><speech by="#s175"><from>ΠΡΟΕΔΡΕΥΩΝ</from> Κυρία Κατριβάνου, γιατί πήρατε τον λόγο χωρίς να ζητήσετε την άδεια; Σας παρακαλώ.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Εγώ θέλω απλώς να θέσω ένα θέμα και θα επανέλθω σε ειδικότερα ζητήματα. <br /><br />Δώστε μου δύο λεπτά ακόμα, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Εγώ θα σας δώσω δύο λεπτά, αλλά είναι η τελευταία φορά που συνάδελφος θα παίρνει τον λόγο, θα αναλίσκει όλο τον χρόνο που έχει σύμφωνα με τον Κανονισμό σε ζητήματα άσχετα με το νομοσχέδιο και στη συνέχεια θα λέει «δώστε μου χρόνο για να αναπτύξω το νομοσχέδιο». Δεν γίνεται αυτό. Βέβαια, ήρξατο χειρών αδίκων ο κ. Λαφαζάνης.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Δεκτό. Δεν μου δίνετε επιπλέον χρόνο. Δεν είναι θέμα.</speech><speech by="#s160"><from> ΠΑΝΑΓΙΩΤΗΣ ΛΑΦΑΖΑΝΗΣ</from> Εγώ δεν έκανα κατάχρηση του χρόνου.</speech><speech by="#s175"><from>ΠΡΟΕΔΡΕΥΩΝ</from> Δεν ήσασταν καθόλου ακριβής. <br />Συνεχίστε, κύριε Βορίδη, για δύο λεπτά, αλλά τελευταία φορά συμβαίνει αυτό.</speech><speech by="#s37"><from> ΜΑΥΡΟΥΔΗΣ ΒΟΡΙΔΗΣ</from> Ένα ειδικό θέμα θέλω να θέσω για το θέμα του trafficking. Όλο αυτό είναι ένα πρόβλημα και το διαδίκτυο είναι πρόβλημα και η εκμετάλλευση των ανηλίκων. Ένα από τα μεγάλα θέματα είναι η διακίνηση. Για τη διακίνηση έχουμε την ποινική πρόβλεψη ως αυτοτελές αδίκημα για τους διακινητές. <br />Μια πολύ μεγάλη ροή ανηλίκων έρχεται από τρίτες χώρες, από χώρες –ας το πω έτσι- στις οποίες είναι οικονομικά πιο ευάλωτες οι οικογένειες. Αυτές είναι που πέφτουν κατ’ εξοχήν θύματα εκμεταλλεύσεως και βλέπεις εκεί παιδιά που τα διακινούν επαγγελματικά κυκλώματα, που διαφθείρουν τη διοίκηση, χρησιμοποιούν ταξιδιωτικά έγγραφα και, ενώ υπάρχει μία φαινομενικά νόμιμη διαδικασία, δεν υπάρχει κανένας έλεγχος –ενώ μπορεί να φαίνονται ύποπτες αυτές οι περιπτώσεις-, τη στιγμή που χρησιμοποιούνται επίσημοι μεταφορείς. Χρησιμοποιούν αεροπλάνα, χρησιμοποιούν μεταφορικές εταιρείες, χρησιμοποιούν πούλμαν. <br />Επομένως θα έπρεπε κατά τη γνώμη μου να υπάρξει μία νομοθετική πρόβλεψη κάποια χρονική στιγμή, το συντομότερο δυνατόν, που να θεμελιώνεται μία υποχρέωση των μεταφορέων σε περίπτωση που βλέπουν ειδικά ασυνόδευτους ανήλικους να ειδοποιούν τις Αρχές, διότι εκεί μπορεί να υπάρχουν ύποπτα φαινόμενα διακινήσεως. Θα έπρεπε εκεί να υπάρξει μία υποχρέωση στις εταιρείες να συμμετέχουν στην αντιμετώπιση αυτών των διακινητών. <br />Στις Ηνωμένες Πολιτείες έχει υπάρξει μια ανάλογη νομοθεσία. Θεωρώ ότι κάποια στιγμή θα πρέπει να δούμε μια τέτοια ρύθμιση και εδώ. <br />Σας ευχαριστώ πολύ. <br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος.</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Κυρίες και κύριοι συνάδελφοι, είναι σωστή η επισήμανση του Προέδρου, ωστόσο δύο μέρες μετά τις εκλογές και με ένα νομοσχέδιο που συγκεντρώνει τη γενικότερη συναίνεση νομίζω ότι έχουμε υποχρέωση να πούμε πέντε σκέψεις που έχουν σχέση με ό,τι συνέβη την Κυριακή.<br />Για το νομοσχέδιο το ίδιο έχει μιλήσει ο εισηγητής μας κ. Σαλτούρος. Από την πλευρά μου εγώ θέλω να υπογραμμίσω τη συμφωνία μας στην πολύ καίρια επισήμανση που έκανε η κ. Κανέλλη. Ωραίες οι οδηγίες, κύριε Υπουργέ, ωραίο το πλαίσιο. Πρέπει όμως να δούμε την εφαρμογή. Γιατί πολλές φορές κάποιος μπορεί να νομίζει ότι είναι τελικά ηθικοπλαστικού χαρακτήρα η εν γένει συμφωνία όλων μας. Πρέπει να δούμε σοβαρά τα θέματα εφαρμογής σε τέτοιου τύπου ειδεχθείς πράξεις και εγκλήματα. Δεν χρειάζεται σε υψηλούς ή χαμηλούς τόνους μόνο να λέμε όλοι ότι συμφωνούμε σε μια οπτική, αλλά πρέπει να βρούμε πώς ειδικά θα υπάρξει εφαρμογή. Υπάρχει και ένα πεδίο συναίνεσης που δεν συναντάται εύκολα. Το ίδιο το θέμα οδηγεί εκεί φυσικά -δεν είναι κανένας από εμάς νομίζω υποκριτής στο να καταδικάζει απόλυτα-, το ζήτημα είναι όμως πώς αυτό γίνεται πράξη. <br />Έρχομαι τώρα στα προχθεσινά. Μιλάω για τις εκλογές. Έχω τρεις παρατηρήσεις να κάνω. Τη μια την είχα κάνει το βράδυ της Κυριακής μαζί με τον αγαπητό Κοινοβουλευτικό Εκπρόσωπο του ΣΥΡΙΖΑ σε ένα τηλεοπτικό κανάλι. Τον ρώτησα εκεί, τον ξαναρώτησα κάπου αλλού μετά, αργότερα. Απάντηση δεν πήρα. Ελπίζω να πάρω σήμερα.<br />Πρώτη παρατήρηση. Σημειώνω και υπογραμμίζω, χωρίς να υπαινίσσομαι κάτι, αλλά θέλω να δηλώσω έκπληξη από το γεγονός ότι ο ΣΥΡΙΖΑ είναι η πολιτική δύναμη που λιγότερο από όλους σχολιάζει την άνοδο της Χρυσής Αυγής. Δεν μπορώ να καταλάβω γιατί. <br />Υπάρχουν συμπολίτες μας που έχουν ψηφίσει επανειλημμένα Χρυσή Αυγή. Τι ακριβώς συμβαίνει; Είναι ένα φαινόμενο το οποίο πρέπει να το αντιμετωπίσουμε με απάθεια; Να δηλώνουμε, όπως και για την παιδική πορνογραφία, απλά ότι είμαστε όλοι απέναντι στον νεοναζισμό και έχουμε πράξει το καθήκον μας; Δεν έχουμε υποχρέωση σε μια σοβαρή συζήτηση για μια εγκληματική νεοναζιστική οργάνωση στην Ελλάδα, η οποία συγκεντρώνει για πολλοστή φορά ψήφο συμπολιτών μας; <br />Δεύτερη παρατήρηση. Ο Πρόεδρος του ΣΥΡΙΖΑ ήταν υποψήφιος πρόεδρος της Κομισιόν. Ήταν μάλιστα επικεφαλής του ευρωψηφοδελτίου ενός σχήματος της Αριστεράς στην Ιταλία, εν πάση περιπτώσει, όπως θέλετε πείτε το. Δεν θυμάμαι την ονομασία.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> «Λίστα Τσίπρα».</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Καθόλου δεν μίλησε ο ΣΥΡΙΖΑ από τις 7 το βράδυ και μετά για την Ευρώπη. Βέβαια, πρέπει να πω ότι η εικασία του κ. Τσίπρα και του ΣΥΡΙΖΑ για την Ευρώπη δεν δικαιώθηκε. Οι κοινωνίες της Ευρώπης έδειξαν έντονο σκεπτικισμό και αποχή από τις εκλογές. Είδαμε ενίσχυση δεξιών και ακροδεξιών δυνάμεων. Είδαμε άλλα φαινόμενα. Αυτό όμως δεν βολεύει στις εικασίες που είχαμε διατυπώσει νωρίτερα προς τον ελληνικό λαό. <br />Έρχομαι τώρα στα εσωτερικά μας για να κάνω την τρίτη παρατήρηση, την ίδια που είχα κάνει και στον δημόσιο διάλογο στον κ. Λαφαζάνη μετά τα exit polls. Ο ΣΥΡΙΖΑ από την Κυριακή το βράδυ μέχρι και τώρα που άκουγα τον Κοινοβουλευτικό του Εκπρόσωπο, έπαψε να αθροίζει το ΠΑΣΟΚ στη Νέα Δημοκρατία. <br />Ερώτημα: Είναι πολιτική άποψη ή έτσι σας βολεύει, για να παίξετε με τους αριθμούς; Εμείς προφανώς δεν δεχόμαστε πολιτικά να μας αθροίζει κανένας με κανέναν. Αυτοί που μας ονόμαζαν «δεκανίκι» είχαν μια ορισμένη αντιμετώπιση από τον ελληνικό λαό. Όλοι καταλαβαίνουν σε ποιους αναφέρομαι. Αποφασίστε όμως αν μας αθροίζετε ή όχι, γιατί είναι άλλος διάλογος ο ένας και άλλος διάλογος ο άλλος. Εμείς πιστεύουμε ότι δεν πρέπει να μας αθροίζετε. Μας αθροίζατε όμως μέχρι τις 7 η ώρα την Κυριακή το βράδυ. <br />Για να κάνουμε μια ανάλυση, κυρίες και κύριοι συνάδελφοι, ενός εκλογικού αποτελέσματος, πρώτα απ’ όλα θέλουμε όλα τα στοιχεία και δεν έχουμε κανένα στη διάθεσή μας.<br />Έχουμε, όμως, τα βασικά στοιχεία, για να προσεγγίσουμε τα κριτήρια με τα οποία οι πολίτες ψήφισαν. <br />Έχει διατυπώσει ο ΣΥΡΙΖΑ μια πρωτοφανή θεωρία, που λέει ότι τίθεται ζήτημα εκλογών. Τη θεωρία αυτή επανέλαβε ο Κοινοβουλευτικός Εκπρόσωπος πριν από είκοσι λεπτά στο Βήμα. Στην προσπάθειά του να στηρίξει αυτήν την άποψη προσέφυγε σε μια δήλωση του Προέδρου του ΠΑΣΟΚ το 2009. Αλήθεια; Είναι το 2014 σαν το 2009; <br />Το 2009, το πρώτο κόμμα –το ΠΑΣΟΚ τότε- είχε 36,65%. Από μόνο του αυτό, αν το μετέτρεπε κανείς σε ψήφο βουλευτικών εκλογών, έκανε κυβέρνηση. Ο διπολισμός άθροιζε 70% και τώρα είναι κάτω από 50%. Δεν μπορείτε να καταλάβετε, δηλαδή, ότι η πολιτική είναι πρώτα από όλα μια ιστορία συσχετισμών; <br />Ο ΣΥΡΙΖΑ κάτι πρέπει να δει. Και δεν το λέω αυτό υποδεικνύοντας κάτι. Προς Θεού! Είναι όμως κραυγαλέο το συμπέρασμα που πρέπει να βγάλει ο ΣΥΡΙΖΑ. Δεν θα καθίσω τώρα στη μεμψιμοιρία του αν έπεσε μισή μονάδα ή το ένα ή το άλλο. <br />Ο ΣΥΡΙΖΑ έχει σοβαρό πρόβλημα πολιτικών συμμαχιών. Ο δηλωμένος εταίρος του, που είναι οι Ανεξάρτητοι Έλληνες, κατέρρευσε και πήγε πολύ κάτω από τα μισά της εκλογικής του δύναμης. Δεν μπορείτε να το δείτε αυτό; <br />Υπάρχει, λοιπόν, πρόβλημα συσχετισμών. Από αυτήν την άποψη, ο ΣΥΡΙΖΑ δεν έχει κυβερνητική πρόταση. Ο διπολισμός κινείται όχι σε ιστορικά χαμηλά, αλλά 40% πιο κάτω από εκεί που κινιόταν επί τριάντα χρόνια. Δεν μπορείτε να το καταλάβετε αυτό και εσείς και η Νέα Δημοκρατία; <br />Πρέπει να ανοίξουμε μια πολύ σοβαρή κουβέντα. Έτσι κι αλλιώς, είμαστε στον αστερισμό των κυβερνήσεων συνεργασίας. Πρέπει να μείνουμε; Θα μείνουμε; Απαιτούνται ευρύτερες συναινέσεις; <br />Εμείς λέμε ναι, γιατί πρέπει να ενώσουμε ξανά την ελληνική κοινωνία, γιατί κανένα πρόγραμμα δεν βγαίνει, κανένα χρέος δεν μπορούμε να το διαπραγματευθούμε, αν δεν ενωθεί η κοινωνία, πρώτα απ’ όλα και πάνω απ’ όλα. <br />Έχουμε προτάσεις για να ενώσουμε την κοινωνία; Πιστεύετε ότι με διχασμένη κοινωνία μπορεί να βγει κανένα πρόγραμμα ή να γίνει καμμία διαπραγμάτευση; Εγώ λέω όχι. <br />Για να διαβάσουμε το αποτέλεσμα, προφανώς πρέπει να το δούμε συνδυαστικά με τις αυτοδιοικητικές εκλογές. Δεν ήταν και περίλαμπρες οι επιδόσεις του ΣΥΡΙΖΑ, που πανηγυρίζει. <br />Θέλω να κάνω όμως κάποιες καίριες παρατηρήσεις, χωρίς καμμία διάθεση υποτίμησης καμμίας πολιτικής δύναμης μέσα στη Βουλή, πλην της Χρυσής Αυγής βέβαια, που ανήκει σε μια άλλη κατηγορία. <br />Στον δεύτερο γύρο των αυτοδιοικητικών εκλογών –μιας και είπαμε για το θέμα των συμμαχιών, κύριε Λαφαζάνη-, όπου υπήρχε επικεφαλής ΠΑΣΟΚ ή προερχόμενος από το ΠΑΣΟΚ και Νέα Δημοκρατία από δίπλα παντού η στάση του ΣΥΡΙΖΑ ευνοούσε και οδηγούσε σε εκλογή του νεοδημοκράτη. Αυτή είναι η συμμαχία σας; Η επόμενη συμμαχία σας είναι η Νέα Δημοκρατία; Αυτό κάνετε στις κοινωνίες. Νομίζετε ότι αυτό δεν έχει τίμημα; Νομίζετε πως δεν έχει τίμημα η στάση που είχατε σε όλη τη χώρα και στηρίζατε παντού Νέα Δημοκρατία. Δηλαδή στο δίλημμα Μπουτάρης-Καλαφάτης τοποθετηθήκατε σιωπηρά υπέρ του κ. Καλαφάτη και νομίζετε ότι δεν θα απολογηθείτε για αυτό; Ήδη ζητάει να απολογηθείτε μια σειρά τοπικών κοινωνιών. Ποιος σάς είπε ότι αυτοί οι λογαριασμοί δεν πληρώνονται άμα τη εμφανίσει; <br />Εγώ σας ξαναλέω: Όπου είχαμε υποψηφίους από αυτό που λέτε εσείς «κυβερνητικό μνημονιακό στρατόπεδο», μονίμως, σχεδόν παντού, κέρδιζε ο νεοδημοκράτης υποψήφιος. Αυτός ήταν λιγότερο κυβερνητικός ή μνημονιακός; <br />Έτσι συμπεριφερθήκατε στη δημοκρατική παράταξη που, κατά κύριο λόγο, εκπροσωπείται από το ΠΑΣΟΚ. Και λέω ότι αυτό είναι λογαριασμός που πληρώνεται άμα τη εμφανίσει. <br />Δεύτερον, δεν ξέρω αν αληθεύουν –επιφυλάσσομαι, δεν το γνωρίζω- αυτά που διάβασα για τους συσχετισμούς στον Πειραιά και την Περιφέρεια Αττικής. Τότε, πρέπει να κάνουμε άλλους λογαριασμούς για τους πανηγυρισμούς την Κυριακή το βράδυ. Πρέπει να κάνουμε όλοι μας άλλους λογαριασμούς, για να δούμε αν τα γεύματα ήταν τυχαία ή οτιδήποτε άλλο. Ξαναλέω ότι δεν ξέρω. Δεν θέλω να πω κάτι, γιατί θέλω να δω όλα τα στοιχεία.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Και η συκοφαντία έχει όρια!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Είπα ότι δεν γνωρίζω.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Να μην τα λέτε τότε!</speech><speech by="#s136"><from> ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ</from> Διάβασα χθες και είπα «δεν γνωρίζω», «δεν τα υιοθετώ». Θέλω να τα δω εγώ, να τα προσεγγίσω και να τα αναλύσω τα αποτελέσματα. Εάν διαπιστώσω όμως αυτό που διάβασα, θα το ξαναθέσω στη Βουλή, γιατί είναι ερώτημα που πρέπει να το απαντήσετε. <br />Μιας και μείναμε στην αυτοδιοίκηση, θέλω να κάνω δύο παρατηρήσεις:<br />Πρώτον, στον δεύτερο γύρο σε όλη τη χώρα υπήρξε αυτό που λέτε, κύριε Λαφαζάνη. Οι εν ενεργεία δήμαρχοι ή περιφερειάρχες έχασαν σε ποσοστά ενενήντα τόσο τοις εκατό στον δεύτερο γύρο σε όλη την Ελλάδα, ανεξαρτήτως αν ήταν «πράσινοι», «κόκκινοι», «μπλε» ή οτιδήποτε άλλο. Ήταν μια αρνητική ψήφος. Εύχομαι και ελπίζω να δικαιωθεί η επιλογή των πολιτών. Δεν μπορεί κανένας από εμάς να το εγγυηθεί. <br />Το ζήτημα είναι άλλο όμως, ότι πρέπει να αλλάξουμε προσέγγιση στα πράγματα και θα πρέπει να βρούμε τι ενώνει αυτήν την κοινωνία, τι ενώνει αυτήν τη χώρα. Εμείς από την πλευρά μας κάνουμε τρεις αναγνώσεις.<br />Η μία αφορά πρώτα απ’ όλα τη χώρα και την έχω πει ήδη. Η χώρα πρέπει να βρει δρόμο και περπατησιά για να ενωθεί. Πρέπει να ενωθούν ξανά όλοι οι Έλληνες, διότι βγαίνουμε από το μνημόνιο και οι Έλληνες πρέπει να ενωθούν ξανά. <br />Η δεύτερη ανάγνωση, ως κόμμα που στηρίζουμε την Κυβέρνηση, αφορά την Κυβέρνηση. Η Κυβέρνηση πρέπει να συνειδητοποιήσει σήμερα και όχι αύριο ότι κανένα πρόγραμμα δημοσιονομικής προσαρμογής δεν μπορεί να προχωρήσει σε συνθήκες εργαστηρίου. Οι προτεραιότητες της πραγματικής οικονομίας και των ανέργων -ρευστότητα, ανεργία και το μέτωπο της ανάπτυξης με πρώτη και καλύτερη την αγροτιά, τον πρωτογενή τομέα- είναι τα βασικά μέτωπα στα οποία πρέπει να υπάρξει αποτέλεσμα, διαφορετικά η Κυβέρνηση δεν έχει μακρύ δρόμο. Καθαρές κουβέντες. <br />Σε ό,τι αφορά εμάς -και δεν θέλω να απασχολήσω βέβαια την Εθνική Αντιπροσωπεία με ζητήματα που αφορούν παραταξιακά θέματα- οι Έλληνες πολίτες απάντησαν πολύ καθαρά την Κυριακή και μας έδωσαν μια συγκεκριμένη εντολή. Κερδίσαμε ένα μεγάλο στοίχημα από την πλευρά του ΠΑΣΟΚ την Κυριακή, το στοίχημα των πολιτικών πρωτοβουλιών. Πολιτικές πρωτοβουλίες μπορεί να πάρει και η Νέα Δημοκρατία και ο ΣΥΡΙΖΑ, μπορεί να πάρει όμως και το ΠΑΣΟΚ χωρίς όρους και προϋποθέσεις. Όχι άνευ όρων. Χωρίς όρους και προϋποθέσεις. Και αυτές τις πρωτοβουλίες, για να συγκροτήσουμε τη μεγάλη δημοκρατική παράταξη -που τη χρειάζεται ο τόπος, τη χρειάζεται η πατρίδα, τη χρειάζονται οι Έλληνες και οι Ελληνίδες- εμείς πρόκειται να τις πάρουμε το επόμενο διάστημα, γιατί μεταξύ των άλλων έτσι θα βοηθήσουμε να βγει μια ώρα αρχύτερα από την κρίση αυτός ο τόπος, θα βοηθήσουμε μια ώρα αρχύτερα να ενωθούν οι Έλληνες.<br />Γιατί αυτήν την παράταξη εκπροσωπούμε στα έδρανα της Βουλής οι Βουλευτές του ΠΑΣΟΚ.<br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και τρεις εκπαιδευτικοί-συνοδοί τους από το 2ο Δημοτικό Σχολείο Ιστιαίας Ευβοίας. <br />Η Βουλή τούς καλωσορίζει.<br /><br />Τον λόγο έχει η κ. Ραχήλ Μακρή, Κοινοβουλευτική Εκπρόσωπος των Ανεξάρτητων Ελλήνων.</speech><speech by="#s166"><from> ΡΑΧΗΛ ΜΑΚΡΗ</from> Κύριε Πρόεδρε, κύριε Κοινοβουλευτικέ Εκπρόσωπε της «πασοκοελιάς», μιλώ για εσάς, κύριε Κουκουλόπουλε. Επειδή αναφερθήκατε στους Ανεξάρτητους Έλληνες, θα ήθελα να σας υπενθυμίσω ότι στον νομό τον οποίο εκπροσωπείτε ήρθατε τελευταίοι και καταϊδρωμένοι και να σας υπενθυμίσω επίσης ότι χάσατε την Περιφέρεια Δυτικής Μακεδονίας, δηλαδή την ενεργειακή περιφέρεια της χώρας, που έχει ύδατα, που έχει ενέργεια, τα οποία έχετε μεθοδεύσει με τους συγκυβερνώντες σας να ξεπουλήσετε αντί πινακίου φακής. Επίσης, χάσατε και τους δύο δήμους του Νομού Κοζάνης. Συγχαρητήρια, λοιπόν, για τη «νίκη» σας. <br />Επίσης, να πω και στον αγαπητό κύριο Κοινοβουλευτικό Εκπρόσωπο της Πολιτικής Άνοιξης -μιλώ για τον κ. Βορίδη-, επειδή αναφέρθηκε και αυτός στους Ανεξάρτητους Έλληνες και στην απώλεια των τρεισήμισι μονάδων στις ευρωεκλογές, να πω κατ’ αρχάς συγχαρητήρια που βγήκατε δεύτερο κόμμα.<br />Να σας πούμε συγχαρητήρια που πέσατε είκοσι μονάδες, μετατρέποντας τη Νέα Δημοκρατία πραγματικά στην Πολιτική Άνοιξη του Αντώνη Σαμαρά. Να πούμε συγχαρητήρια σε όλο το μνημονιακό τόξο, που παρ’ όλη τη στήριξη των τραπεζιτών, των λαθρεμπόρων καυσίμων, των ιδιοκτητών ομάδων και των λοιπών απατεώνων και κλεφτών επιχειρηματιών αυτής της χώρας, οι οποίοι σάς στηρίζουν, δεν μπορέσατε να μαζέψετε πάνω από το 30%. <br />Επίσης, θα ήθελα να πω στον αγαπητό Κοινοβουλευτικό Εκπρόσωπο της Πολιτικής Άνοιξης ότι, όταν λύσετε τα δικά σας προβλήματα, όταν δώσετε πλέον το 80% των Υπουργείων -που θα το δώσετε, γιατί μάθαμε από πληροφορίες ότι σας εκβιάζει η «πασοκοελιά» όταν μαζέψετε και τους αποχωρήσαντες από το ΠΑΣΟΚ, οι οποίοι θέλουν υπουργικούς θώκους και αυτοί για να επιστρέψουν και να στηρίξουν αυτήν τη φοβερή Κυβέρνηση που θα ενώσει τους Έλληνες πολίτες, τότε λοιπόν σας καλούμε να έρθετε εδώ και να μας μιλήσετε για τις τρεισήμισι μονάδες που έχασαν οι Ανεξάρτητοι Έλληνες. <br />Επί του νομοσχεδίου. Η συγκυβέρνηση καταθέτει για ενσωμάτωση στο Εθνικό Δίκαιο τις διατάξεις της οδηγίας 93/2011. Όλοι έχουμε συμφωνήσει σε αυτήν την Αίθουσα ότι το ζητούμενο είναι η πάταξη της σεξουαλικής κακοποίησης των ανηλίκων με τρόπο άμεσο και αποτελεσματικό. <br />Ωστόσο, βέβαια, τα κόμματα της συγκυβέρνησής σας χρειάστηκαν τρία χρόνια για να ενσωματώσουν μια οδηγία για ένα τόσο σοβαρό θέμα. Βέβαια, θα επικαλεστείτε τη δικαιολογία ότι όλη σας η προσοχή είχε στραφεί στα κελεύσματα της τρόικας, που έστελνε τα νομοσχέδια μέσω μηνυμάτων ηλεκτρονικού ταχυδρομείου, για να τα καταθέσετε ως δικά σας. Μπορούμε να θυμηθούμε, βέβαια, και την περίπτωση του νομοθετήματος για τον Κώδικα Δικηγόρων. <br />Η οδηγία έχει θετικά σημεία και στοιχεία νομοθέτησης, που βέβαια χρήζουν βελτιώσεων και οι οποίες αναλύθηκαν από την ειδική αγορήτρια των Ανεξαρτήτων Ελλήνων, τη Βουλευτή Μαγνησίας κ. Χρυσοβελώνη. <br />Βέβαια, όσο καλές κι αν είναι οι προθέσεις του νομοθέτη, όσο εμπεριστατωμένα κι αν έχουν τεθεί οι ρυθμίσεις, πάντα το όριο της επιτυχίας τίθεται στην ικανότητα της εκτελεστικής εξουσίας να εφαρμόσει το περιεχόμενο αυτών. <br />Η βασική αποστολή του Ποινικού Δικαίου, όπως γνωρίζετε πολύ καλύτερα, δεν είναι η εκδίκηση, αλλά ο σωφρονισμός. Η κοινωνία τιμωρεί τους δράστες για να παραδειγματίσει τα μέλη της και να δώσει στον δράστη να καταλάβει τη σοβαρότητα των πράξεών του. <br />Βέβαια, όλα αυτά ισχύουν σε σοβαρές πολιτείες, σε πολιτείες οι οποίες δεν κρατούν για χρόνια ανθρώπους στα κρατητήρια των αστυνομικών τμημάτων, που δεν απαιτούν από τα αστυνομικά όργανα να αποκτήσουν διά μαγείας γνώσεις ψυχολογίας για να αποτρέπουν αυτοκτονίες κρατουμένων και εξαθλιωμένων ατόμων, όπως συνέβη, για παράδειγμα, στην Κοζάνη. <br />Μια σοβαρή πολιτεία δεν επιτρέπει την αυτοδικία και τα βασανιστήρια ακόμα και στον χειρότερο των εγκληματιών, γιατί απλά έχει εμπιστοσύνη στους δικαστές. Μια υπεύθυνη εκτελεστική εξουσία διασφαλίζει την ασφάλεια για τους υπαλλήλους των σωφρονιστικών ιδρυμάτων και δεν τα υποστελεχώνει, για να μειωθεί το υποτιθέμενο κόστος και, βέβαια, για να πραγματοποιηθούν οι νεοφιλελεύθερες ονειρώξεις που έχουν οι Υπουργοί σας. <br />Ποιο είναι το κόστος το οποίο μειώνεται, όταν ουσιαστικά δημιουργείτε τις συνθήκες που επιτρέπουν τη δολοφονία σωφρονιστικών υπαλλήλων; Ποιο κοινωνικό κόστος μειώνεται, όταν στοιβάζετε τριπλάσιους και τετραπλάσιους ανθρώπους μέσα σε κελιά που δεν χωρούν ούτε τους μισούς; Πόσο δύσκολο είναι να καταλάβετε ότι όχι μόνο τους στερείτε κάθε πιθανότητα σωφρονισμού, αλλά τους ωθείτε σε ανάπτυξη νέων παραβατικών συμπεριφορών όταν αυτοί αποφυλακιστούν; Αντί της μετάνοιας, τους δημιουργείτε απλά οργή και μαθαίνουν νέες μορφές παραβατικότητας, προκειμένου βέβαια να επιβιώσουν σε ένα περιβάλλον, που μόνο ανθρώπινο δεν θεωρείται. <br />Φυσικά, η διακυβέρνηση από την παρούσα συγκυβέρνηση μόνο σοβαρή δεν θεωρείται. Όχι μόνο δεν έχει εξασφαλίσει τις ανωτέρω συνθήκες, που αποτελούν τη βάση του αυτονόητου, αλλά δεν ξεκαθαρίζει φαινόμενα παρέμβασής της στη δικαστική εξουσία.<br />Ο ελληνικός λαός έχει παρακολουθήσει συνομιλίες εκλεκτών του Πρωθυπουργού σας, στις οποίες εμπλέκει Υπουργούς και δικαστές σε ένα γαϊτανάκι διαπλοκής. Θα μας πείτε, βέβαια, ότι κάτι τέτοιο δεν ισχύει και εμείς βέβαια θέλουμε να το δεχθούμε. Ωστόσο όμως, δεν μπορείτε να μας αφαιρέσετε το δικαίωμα να αναρωτιόμαστε γιατί αυτός ο άνθρωπος κυκλοφορεί ελεύθερος, όταν με τα ψέματά του προσέβαλε εσάς, κύριε Υπουργέ Δικαιοσύνης, όταν προσέβαλε ανώτατους δικαστικούς της χώρας που εσείς έχετε επιλέξει και όλη τη δικαστική δομή αυτής της χώρας. Ή μήπως δεν λέει ψέματα; Γιατί δεν έχετε ελέγξει τη βασιμότητα των αναφερομένων από τον συγκεκριμένο άνθρωπο που αποτελούσε το κομβικό σημείο –σας υπενθυμίζουμε- αποφάσεων της Κυβέρνησής σας; <br />Τελικά, οι άνθρωποι υπεράνω πάσης υποψίας, τα διαμάντια τα οποία θα χαρακτήριζε ένα αδύναμο μυαλό με διάθεση κολακείας, δεν είναι και πολύτιμοι λίθοι; Μήπως είναι σκέτοι λίθοι στον λαιμό της δημοκρατίας; <br />Πώς, λοιπόν, θα έρθετε να εφαρμόσετε τις προβλεπόμενες διατάξεις του πολύ αυτού σοβαρού νομοθετήματος που συζητάμε; Όταν ο κατηγορούμενος πιθανώς θα γνωρίζει ότι υφίσταται φημολογούμενες παρεμβάσεις στη δικαιοσύνη και θα προσπαθήσει να τις επιδιώκει, θα του κάνετε το χατίρι, αν και αυτός είναι φίλος του Πρωθυπουργού σας; Η αλήθεια είναι ότι κάνετε πολλά χατίρια.<br />Διαβάζουμε δημοσίευμα του ηλεκτρονικού Τύπου και συγκεκριμένα της ιστοσελίδας zougla.gr στις 13 Μαΐου 2014, σύμφωνα με το οποίο η Πρόεδρος Πολυμελούς Πρωτοδικείου Αθηνών καταγγέλλει ωμή παρέμβαση στο έργο της δικαιοσύνης με αφορμή την υπόθεση αντιδικίας μεταξύ του Υπουργού Υγείας κ. Άδωνι Γεωργιάδη και του Προέδρου των Ανεξάρτητων Ελλήνων κ. Πάνου Καμμένου. Η Πρόεδρος Πρωτοδικών, που εκδίκασε την αγωγή του Πάνου Καμμένου σε βάρος του Άδωνι Γεωργιάδη για συκοφαντική δυσφήμιση όσον αφορά την υπόθεση του σκάφους «ILIATORAS» καταγγέλλει μέσω αναφοράς την παρέμβαση και τις πιέσεις του Προέδρου του Αρείου Πάγου, ώστε να μειώσει τη χρηματική ποινή, ειδάλλως θα τιμωρούνταν με πειθαρχικό παράπτωμα και ως εκ τούτου δεν θα προαγόταν. <br />Σύμφωνα με την αναφορά-σοκ της Προέδρου του Δικαστηρίου, η οποία εστάλη στον Υπουργό Δικαιοσύνης, σε σας δηλαδή, με αριθμό πρωτοκόλλου 1605/24-04-2014 και κοινοποιήθηκε στην Ένωση Δικαστών και Εισαγγελέων, η καταγγέλλουσα δικαστικός τονίζει ότι δέχθηκε πιέσεις και απειλές για πρόωρο τερματισμό της πορείας της στο δικαστικό σώμα. Όπως αναφέρει στην καταγγελία: «Κλήθηκα από τον Πρόεδρο του Αρείου Πάγου, χωρίς να γνωρίζω τον λόγο. Κατά την επίσκεψή μου στον 4ο όροφο του Αρείου Πάγου διαπίστωσα ότι ο κύριος Πρόεδρος είχε δεχθεί προηγουμένως σε ακρόαση και τους τρεις συνέδρους της συνθέσεώς μου. Κατά την είσοδό μου στο γραφείο του κυρίου Προέδρου δέχθηκα αιφνιδιαζόμενη τις αυστηρές επιπλήξεις του, χωρίς καν να ακουστώ, για το έντονο ύφος με το οποίο είχα διατυπώσει την άποψή μου κατά τον χρόνο της προδιάσκεψης.».<br />Όπως αναφέρει η δικαστικός, άκουγε έκπληκτη τον Πρόεδρο του Αρείου Πάγου και απάντησε ότι δεν είχε γίνει καμμία διάσκεψη. Διαπίστωσε δε απ’ όσα τής είπε ο Πρόεδρος του Αρείου Πάγου ότι είχε προηγηθεί διάσκεψη των υπόλοιπων μελών του δικαστηρίου εν αγνοία της και ουσιαστικά είχε ληφθεί απόφαση. «Ο Πρόεδρος συνέχιζε να με επιπλήττει θεωρώντας απαράδεκτες τις συστάσεις μου προς τα μέλη της συνθέσεως, οι οποίες κατά την άποψή του με καθιστούν γελοία. Συνέχισε δε διατυπώνοντας την άποψή του ότι δεν έχω αντιληφθεί σοβαρά τον ρόλο μου ως δικαστικός λειτουργός, ότι εκθέτω με τη συμπεριφορά μου αυτή το δικαστικό σώμα, ότι του θυμίζω έναν δικαστή από τη Θεσσαλονίκη που νόμιζε ότι ήταν αυτός ο μόνος έντιμος με αποτέλεσμα να μην τον συναναστρέφεται κανένας συνάδελφός του και να απομονωθεί», σημειώνει στην αναφορά της. <br />Εντύπωση πάντως προκαλεί το γεγονός ότι σε αντίθεση με άλλες περιπτώσεις δεν υπήρξε έντονη αντίδραση από την πλευρά της Ένωσης Δικαστών και Εισαγγελέων.<br />Αυτά αναφέρει το δημοσίευμα το οποίο σάς καταθέτω στα Πρακτικά και για το οποίο περιμένουμε απαντήσεις και εξηγήσεις.<br /><br />Δεν αρκεί, λοιπόν, η συγκυβέρνηση να ενσωματώνει ευρωπαϊκές οδηγίες. Πρέπει να έχει την ικανότητα να εφαρμόζει το Σύνταγμα και τους νόμους της χώρας, βάσει της ισονομίας και της ισοπολιτείας.<br />Σε διαφορετική περίπτωση, υποβαθμίζεται ο ρόλος του Κοινοβουλίου σε παραγωγή μη εφαρμόσιμων διατάξεων. <br />Η σεξουαλική εκμετάλλευση των μικρών παιδιών έχει μετατραπεί σε δραστηριότητα βιομηχανικής κλίμακας από τον υπόκοσμο και από το οργανωμένο έγκλημα. Είναι ένα επικίνδυνο φαινόμενο, το οποίο βέβαια απαιτεί μηδενική ανοχή, μηδενική επιείκεια και ιδιαίτερα γι’ αυτά τα κυκλώματα που δρουν μέσω του διαδικτύου. <br />Το ζήτημα της προστασίας των ευάλωτων αλλά και των ευαίσθητων μελών της κοινωνίας και ιδιαίτερα, βέβαια, των παιδιών, είναι υψίστης σημασίας και αυτό είναι το μόνο που μας αρκεί, προκειμένου οι Ανεξάρτητοι Έλληνες να υπερψηφίσουμε το νομοσχέδιο αυτό. <br />Ευχαριστώ. <br /></speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Πρόεδρε, θα ήθελα τον λόγο.</speech><speech by="#s175"><from>ΠΡΟΕΔΡΕΥΩΝ</from> Έχετε τον λόγο, κύριε Υπουργέ.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ήθελα να ρωτήσω –αν και είναι ρητορική η ερώτηση- την κυρία συνάδελφο. Όσον αφορά αυτά που καταγγέλλονται για τον Πρόεδρο του Αρείου Πάγου, εσείς τα υιοθετείτε;</speech><speech by="#s166"><from> ΡΑΧΗΛ ΜΑΚΡΗ</from> Σας ρώτησα, κύριε Υπουργέ.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Διαβάσατε ολόκληρη αναφορά. Γνωρίζετε τον Πρόεδρο του Αρείου Πάγου; Έχετε μιλήσει ποτέ μαζί του να δείτε τι προσωπικότητα είναι;</speech><speech by="#s166"><from> ΡΑΧΗΛ ΜΑΚΡΗ</from> Μη με ρωτάτε εμένα. Κατέθεσα δημοσίευμα και σας ζήτησα να απαντήσετε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν σας προξενεί εντύπωση ότι ούτε η Ένωση Δικαστών και Εισαγγελέων παίρνει θέση πάνω σε αυτό το ζήτημα; Και έπειτα γιατί δεν περιμένετε να δείτε, όταν γίνει μία αναφορά –το λέει ο Οργανισμός των Δικαστηρίων- τι γίνεται, ποια είναι η πορεία. Να περιμένετε τα πορίσματα. <br />Υιοθετείτε, λοιπόν, μία άποψη για την οποία εγώ δεν παίρνω θέση. Καλό θα ήταν να γνωρίσετε και τον Πρόεδρο και την πρώην συνάδελφο, Πρόεδρο Πρωτοδικών.</speech><speech by="#s166"><from> ΡΑΧΗΛ ΜΑΚΡΗ</from> Το διαψεύδετε ή όχι;</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τι υπονοείτε «καλό θα ήταν να γνωρίσετε και την πρώην συνάδελφο»;</speech><speech by="#s175"><from>ΠΡΟΕΔΡΕΥΩΝ</from> Παρακαλώ, κυρία Κωνσταντοπούλου, είστε εκτός Κανονισμού. <br />Ορίστε, κύριε συνάδελφε. Έχετε τον λόγο.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Ευχαριστώ πολύ, κύριε Πρόεδρε. <br />Είθισται την επομένη των εκλογών –των οποιονδήποτε εκλογών- να γίνεται ο απολογισμός, ακόμα και από το Βήμα της Βουλής -όπως έκαναν όλοι οι Κοινοβουλευτικοί Εκπρόσωποι που προηγήθηκαν εμού- ανεξαρτήτως της σπουδαιότητας του νομοσχεδίου. Έτσι είθισται –λένε. <br />Θα καταθέσω, όμως, το εικαζόμενο κατ’ εμέ κοινωνικό ενδιαφέρον για όσα πράγματα συμβαίνουν, για τις εξελίξεις και αν θέλετε ακόμα και για τη συζήτηση που γίνεται σήμερα στη Βουλή και θα ακολουθήσω μια διαφορετική μεθοδολογία, όσον αφορά τις αξιολογήσεις μου. <br />Εγώ, κυρίες και κύριοι συνάδελφοι, θα ξεκινήσω από το νομοσχέδιο, από το γενικό, για να φτάσω στο ειδικό. Το συγκεκριμένο νομοσχέδιο ενσωματώνει μία οδηγία «κοινή συναίνεση», όσον αφορά τις διατάξεις της οδηγίας αυτής και του νομοσχεδίου. <br />Έχουμε, όμως, συνειδητοποιήσει το μέγεθος ή αν θέλετε το πλαίσιο ενδιαφέροντος της κοινής γνώμης, του ελληνικού λαού, σε σχέση με το συγκεκριμένο νομοσχέδιο;<br />Θα ξεκινήσω παραθέτοντας κάποια στοιχεία, προκειμένου να γίνω κατανοητός και να συμβάλω όσο το δυνατόν καλύτερα στον προβληματισμό. <br />Σύμφωνα με την τελευταία απογραφή, κυρίες και κύριοι συνάδελφοι, το νομοσχέδιο αυτό, εν δυνάμει, αφορά το 17,5% του ελληνικού πληθυσμού ή ένα εκατομμύριο οκτακόσιες ογδόντα εννέα χιλιάδες εννιακόσια δεκαέξι ελληνόπουλα, συμπατριώτες μας. <br />Το 2012 σαράντα οκτώ χιλιάδες ελληνικές οικογένειες –και παιδιά κατ’ επέκταση- ζήτησαν τη συνδρομή μόνο του Χαμόγελου του Παιδιού, προκειμένου να αντιμετωπίσουν σοβαρά προβλήματα ενδοοικογενειακής βίας, φτώχειας, κακοποίησης κ.λπ.. Οι σαράντα οκτώ χιλιάδες του 2012 εκτοξεύτηκαν το 2013 στις εξήντα τρεις χιλιάδες διακόσιες ενενήντα εννέα οικογένειες.<br />Το 2011 το 30,4% των παιδιών βρίσκονταν σε σοβαρό κίνδυνο φτώχειας και κοινωνικού αποκλεισμού. Ο αριθμός αυτός των παιδιών το 2012 εκτοξεύτηκε στο 35,4% ή σε απόλυτο αριθμό στις εξακόσιες ογδόντα έξι χιλιάδες νέα παιδιά σε σύνολο, να υπενθυμίσω, του ενός εκατομμυρίου οκτακοσίων ογδόντα εννέα χιλιάδων. Αυτά είναι τα νούμερα που αναφέρονται επισήμως σε σχέση με την κατάσταση που επικρατεί σε αυτόν τον κρίσιμο τομέα στον οποίο αναφέρεται το συγκεκριμένο νομοσχέδιο. Δεν θα αναφερθώ καθόλου στις γενικές αναφορές, στα γενικά στοιχεία που υπάρχουν σε σχέση με τα ανασφάλιστα παιδιά των ανασφάλιστων γονέων, αυτά που δεν έχουν πρόσβαση σε εμβόλια ή στις νέες γυναίκες και άνδρες οι οποίοι αν και βρίσκονται σε περίοδο που μπορούν να αποκτήσουν ένα παιδί, το αναβάλλουν γιατί δεν μπορούν κ.λπ..<br />Αυτή είναι η κατάσταση που επικρατεί σε αυτόν τον πολύ ευαίσθητο τομέα. Αναφερόμαστε στον πιο ευαίσθητο μίσχο της ελληνικής κοινωνίας αυτήν τη στιγμή. Συζητάμε, λοιπόν, για μια συναίνεση σε αυτό το νομοσχέδιο.<br />Κύριε Υπουργέ, δεν είστε αρμόδιος για την εφαρμογή του συγκεκριμένου νομοσχεδίου, αλλά, όμως, δεν κατατέθηκαν εδώ, σε αυτήν την Αίθουσα τα πολύ απογοητευτικά στοιχεία των αξιολογήσεων όλων των εκθέσεων που ήταν υποχρεωμένη η χώρα να καταθέσει στον Οργανισμό Ηνωμένων Εθνών όσον αφορά την εφαρμογή, πλέον, των συγκεκριμένων καλών νομοθετημάτων.<br /> Να θυμίσω, κυρίες και κύριοι συνάδελφοι. Αξιολόγηση έκθεσης του ΟΗΕ, Εθνικό Παρατηρητήριο για την υλοποίηση εθνικών προγραμμάτων προστασίας της ανηλικότητας και ούτω καθ’ εξής. Από το 2001 το Παρατηρητήριο αυτό υπολειτουργεί, χωρίς να έχει να παρουσιάσει κανένα ουσιαστικά απτό στοιχείο βελτίωσης και του θεσμικού πλαισίου και των δομών υπεράσπισης. Από το 2007 έχει καταρτιστεί εθνικό σχέδιο αντιμετώπισης της εκμετάλλευσης της παιδικής ηλικίας. Δεν έχει υλοποιηθεί ούτε στο ελάχιστο. Και αυτήν τη στιγμή βρισκόμαστε, λοιπόν, στη φάση του να συζητήσουμε σοβαρά το κατά πόσο οι υφιστάμενες δομές είναι επαρκείς για να στηρίξουν στοιχειωδώς τις διατάξεις αυτού του πολύ καλού νομοσχεδίου. <br />Αυτό το οποίο γνωρίζουμε όλοι, κυρίες και κύριοι συνάδελφοι, και αυτοί που είμαστε χρόνια σε αυτήν τη Βουλή αλλά και αυτοί που παρακολουθούν από άποψη ενδιαφέροντος όλες τις εξελίξεις σε αυτόν τον ευαίσθητο τομέα, ένα έχουν να πουν. Ότι σε περίοδο κρίσης αυτοί που πλήττονται κυρίως, εκτός από τα άτομα με αναπηρία και τις μειονότητες, είναι οι ανήλικοι συμπολίτες μας. Οι δομές είναι γνωστό ότι καταρρέουν, ότι δυστυχώς οι περικοπές των κοινωνικών δαπανών πλήττουν πρωτίστως αυτές τις δομές. Έτσι, λοιπόν, δεν έχουμε ιδιαίτερη αισιοδοξία ότι αυτές οι πολύ καλές διατάξεις μπορούν να υλοποιηθούν. Και δυστυχώς, και είμαι βέβαιος, όλοι οι δείκτες για το 2013 θα είναι πολύ πιο απογοητευτικοί απ’ αυτά τα οποία σάς ανέφερα.<br />Έχετε την εντύπωση ότι όλα αυτά τα έντονα βιωματικά για τους Έλληνες συμπολίτες μας, τα οποία τα υφίστανται καθημερινά, ενδιαφέρουν λιγότερο από οποιαδήποτε ιδιοτελή προσπάθεια κομμάτων να αξιολογήσουν με το δικό τους τρόπο τα εκλογικά αποτελέσματα; <br />Η εκτίμηση της Δημοκρατικής Αριστεράς και η προσωπική μου είναι ότι πάντα θα πρέπει να ξεκινούμε από το ειδικό και να φτάνουμε στο γενικό, για να δούμε τι μπορεί να βελτιωθεί.<br />Ας τελειώσω, λοιπόν, και εγώ με αυτήν την περίφημη αξιολόγηση των αποτελεσμάτων της προηγούμενης Κυριακής. Όλοι έχουμε λάβει μηνύματα. Ή μάλλον, για να είμαι πιο ακριβής, αποστέλλονται μηνύματα από τους πολίτες στα κόμματα.<br />Το ερώτημα είναι: Αυτά τα μηνύματα παραλαμβάνονται πράγματι και αξιολογούνται σωστά; Υπάρχει περίπτωση κάποια στιγμή το πολιτικό σύστημα και οι πολιτικές δυνάμεις να κατανοήσουν πραγματικά τι θέλουν οι πολίτες, να αποκρυπτογραφήσουν το μήνυμά τους;<br />Η εκτίμηση της Δημοκρατικής Αριστεράς είναι ότι για άλλη μια φορά αποφεύγεται αυτή η επώδυνη διαδικασία. Και το λέμε εμείς αυτό, που το αποτέλεσμα και το μήνυμα των εκλογών όσον αφορά τη Δημοκρατική Αριστερά ήταν συντριπτικό. Ουαί και αλίμονο, εάν δεν έχουμε καταλάβει ότι έχουμε φθάσει σε τέτοιο σημείο, που πλέον η μόνη ελπίδα απέναντι στους Έλληνες πολίτες είναι το να πούμε την αλήθεια! <br />Ποιο είναι το μήνυμα των εκλογών, κυρίες και κύριοι συνάδελφοι; Το μήνυμα των εκλογών είναι, πρώτον, κατηγορηματική, συντριπτική απόρριψη της κυβερνητικής πολιτικής. Διαφωνεί η Νέα Δημοκρατία σε αυτό; Απευθύνομαι και στο ΠΑΣΟΚ και στη Νέα Δημοκρατία. Διαφωνούν ότι υπήρξε συντριπτική απόρριψη της κυβερνητικής πολιτικής; <br />Δεύτερον, απευθύνομαι προς το ΣΥΡΙΖΑ, την Αξιωματική Αντιπολίτευση. Δεν σας εμπιστεύομαι, δεν μας έχετε πείσει ότι έχετε εναλλακτική πρόταση. Γενικότερα, ο εκλογικός χάρτης καταδεικνύει πλήρες αδιέξοδο συγκλίσεων, συνευρέσεων και αυτού που όλοι λέμε ότι είναι πλέον κοινός τόπος και κοινή προοπτική, των κυβερνήσεων συνεργασίας. <br />Με λίγα λόγια, τι λέει ο ελληνικός λαός; Λέει το εξής: Στα βασικά και στα κρίσιμα που με απασχολούν συνεννοηθείτε, βρείτε έναν κοινό παρονομαστή στα βασικά, στο χρέος, στη χρηματοδότηση της οικονομίας, στη ρευστότητα της αγοράς, στη φορολογία, σε όλα αυτά τα θέματα. <br />Όσον μας αφορά ως Δημοκρατική Αριστερά, είναι θετικό γεγονός η πρωτιά του ΣΥΡΙΖΑ; Προφανώς, είναι θετικό γεγονός η πρωτιά του ΣΥΡΙΖΑ. Όμως, η σιωπή και η αποφυγή σωστής αξιολόγησης του αποτελέσματος εκ μέρους της Αξιωματικής Αντιπολίτευσης δεν ακουμπά τον πυρήνα του προβλήματος. <br />Τα ερωτήματα είναι συγκεκριμένα: Αυτό το ποσοστό ανταποκρίνεται σε θετική ψήφο προς το κόμμα της Αξιωματικής Αντιπολίτευσης; Είναι ψήφος αποδοχής ενός εναλλακτικού προγράμματος και πρότασης ή είναι η αρνητική ψήφος, η ψήφος αγανάκτησης, οργής προς την άλλη πλευρά; <br />Γιατί τα αναφέρω αυτά; Γιατί μας ενδιαφέρει πάρα πολύ μια αριστερή πρόταση να είναι βιώσιμη. <br />Άκουσα με πολύ μεγάλο ενδιαφέρον την τοποθέτηση του Παναγιώτη Λαφαζάνη. Τι μου θύμισε, κυρίες και κύριοι συνάδελφοι, κυρίες και κύριοι του ΣΥΡΙΖΑ; Μου θύμισε ότι στοn δρόμο, στη διαδρομή, στον αγώνα ουσιαστικά ο ΣΥΡΙΖΑ τερμάτισε, επειδή αυτοί που ακολουθούσαν έπαθαν κράμπα ή κλακάζ. Περί αυτού πρόκειται. <br />Αυτό, λοιπόν, το οποίο μένει να γίνει, προκειμένου να καταστεί βιώσιμη η οποιαδήποτε προοπτική κυβέρνησης της Αριστεράς, είναι η πλήρης διασαφήνιση των θέσεων της Αξιωματικής Αντιπολίτευσης όσον αφορά τα μεγάλα ζητήματα.<br /><br />Επειδή ο χρόνος μου δεν αρκεί, θα ήθελα για άλλη μια φορά να επαναλάβω ότι η επιφανειακή και επιπόλαιη προσέγγιση αυτών των εκλογών ως εκλογών οι οποίες οδηγούν σώνει και καλά στην αλλαγή της Βουλής ή και πιθανόν σε εκλογές…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πώς αλλιώς να αλλάξει;</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Θα πω το εξής, κυρία Κωνσταντοπούλου, επειδή ρωτάτε «πώς αλλιώς να αλλάξει;». Σύμφωνα με τη λογική του ΣΥΡΙΖΑ, η Δημοκρατική Αριστερά, η οποία το 2012 με το 6,23% εξέλεξε δεκαεπτά Βουλευτές, με το 1,23% που έλαβε αυτήν τη στιγμή θα έπρεπε να παραιτηθεί σύσσωμη από εκείνη τη θέση, για να αναπληρωθεί από ποιους Βουλευτές; Και πώς θα γίνει αυτό; <br />Ή από τους Ανεξάρτητους Έλληνες που πήραν 3,5% θα έπρεπε να παραιτηθούν ισάριθμοι. <br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν είπαμε εμείς τέτοια πράγματα. Αυτά είναι νοσηρής πολιτικής φαντασίας…</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Εμείς είπαμε να πάμε σε εκλογές.</speech><speech by="#s283"><from> ΝΙΚΟΛΑΟΣ ΤΣΟΥΚΑΛΗΣ</from> Κλείνοντας, να εξηγήσω τι θέλω να πω με αυτό. Οι ενδιάμεσες εκλογικές αναμετρήσεις ή αν θέλετε ακόμα κι οι δημοσκοπήσεις είναι στοιχείο αλλαγής και προσαρμογής των πολιτικών δυνάμεων σε αυτά τα οποία οι ίδιες έχουν διακηρύξει ότι είναι σωστές θέσεις τους. Εάν αυτό δεν γίνει, τότε υπάρχει δυσαρμονία. <br />Παραδείγματος χάριν, πότε θα υπάρχει δυσαρμονία; Θα υπάρχει εάν ο κ. Σαμαράς επιμείνει, κύριε Κακλαμάνη, να λέει ότι «το μήνυμα που λάβαμε από τις εκλογές μάς λέει «επιτάχυνση του κυβερνητικού έργου»». Αυτό έλαβε ως μήνυμα ο κ. Σαμαράς. Δεν έλαβε ως μήνυμα την αλλαγή της πολιτικής. Και πολύ σωστά είπε ο κ. Λαφαζάνης ότι πρέπει να εκμεταλλευτείτε τη νίκη του ΣΥΡΙΖΑ σε αυτές τις εκλογές, προκειμένου να διαπραγματευτείτε σοβαρά με την Ευρωπαϊκή Ένωση και με την τρόικα, ούτως ώστε να αλλάξουν οι πολιτικές και να βελτιωθεί η καθημερινότητα των πολιτών.<br />Σε αυτά τα λίγα ήθελα να αναφερθώ. Αύριο θα κάνω ειδικότερες αναφορές στις πολύ ενδιαφέρουσες διατάξεις του νομοσχεδίου.<br />Ευχαριστώ πολύ.</speech><speech by="#s175"><from>ΠΡΟΕΔΡΕΥΩΝ</from> Τελειώσαμε με τις πρωτολογίες και μπαίνουμε στο στάδιο των δευτερολογιών. <br />Τον λόγο έχει ζητήσει η κ. Λιάνα Κανέλλη για τη δευτερολογία της ως ειδική αγορήτρια, για οκτώ λεπτά, και έπειτα θα μιλήσει ο κ. Απόστολος Κακλαμάνης.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Απουσιάζοντος του Κοινοβουλευτικού Εκπροσώπου δεν θα μπω στη διαδικασία -δεν πρόκειται να το κάνω καθόλου, δεν ταιριάζει στο ΚΚΕ- της μεταφοράς της οπτικής γωνίας -δεν ξέρω, ίσως κάποιος ειδικός οπτομέτρης να μπορούσε να με βοηθήσει- ανάμεσα στις αναγνώσεις διά κερατόκωνου, ωχράς κηλίδας ή άλλων σοβαρών παθήσεων κάτω από τις οποίες κάποιος πρέπει να φορέσει ειδικά γυαλιά για να βλέπει την πραγματικότητα ως έχει. <br />Δεν θα μείνω σε αριθμούς. Θα μπορούσα να αρχίσω τώρα να σας λέω αριθμούς «κόκκινους», να τους συγκρίνω με όλους τους υπόλοιπους, να κάνω μία αποτίμηση, να γλιστρήσω στην ψευδαίσθηση ότι είχαμε ενδιάμεσες εκλογές και ότι η σύνθεση της παρούσας Βουλής μάς μετατρέπει εμάς τους υπόλοιπους, εκτός από τους δύο μονομάχους, σε πιόνια, ώστε κάποιος, είτε κερδισμένος είτε πρώτος είτε δεύτερος, σπάει τη σκακιέρα γιατί δεν του άρεσε το αποτέλεσμα και όλοι οι υπόλοιποι πρέπει να τιναχθούμε στον αέρα. Θα μείνω στο νομοσχέδιο, επιμόνως, γιατί γι’ αυτό έχω ψηφιστεί. Έχω ψηφιστεί να εκπροσωπώ το Κομμουνιστικό Κόμμα Ελλάδας, την ιδεολογία του, τη θεωρία του και την κοινοβουλευτική του πρακτική. <br />Κύριε Υπουργέ, θα μπορούσατε να έχετε αλλάξει στο άρθρο 6 τη λέξη «μπορεί», έτσι ώστε να προστατεύονται οι σε αδύναμη θέση ευρισκόμενοι αλλοδαποί και τω όντι να παρατείνεται η παραμονή τους μέχρι την οριστική τελεσιδικία της απόφασης. Έχετε βάλει ένα «μπορεί» και αφήνει πόρτα ανοιχτή. Δεν υπάρχει κανένας λόγος να μην προστατευτούν.<br />Το δεύτερο το λέω ως γενική παρατήρηση και θα σταθώ σε δύο ζητήματα που με απασχολούν πάρα πολύ και αφορούν τις δύο τροπολογίες που κατατέθηκαν και όχι στη μία, πιστεύοντας ότι με βάση την κοινοβουλευτική διαδικασία τις τροπολογίες θα τις συζητούσαμε αύριο. Όμως τέθηκαν ήδη οι τροπολογίες εδώ, όπως τέθηκαν κι οι αναλύσεις των εκλογών. <br />Εμένα ίσως με βοηθάει το γεγονός ότι έχω κάνει σαράντα χρόνια στα μίντια και ξέρω πότε είμαι στα μίντια, πότε είμαι στην τηλεόραση και πότε είμαι στη Βουλή. Με βοηθάει. Οφείλω να ομολογήσω ότι είμαι πιο ειδική από άλλους και αν θέλετε ακούστε και καμμία συμβουλή. Ξέρετε πως ό,τι είναι να πω στις τηλεοράσεις το λέω στις τηλεοράσεις, άμα θέλω να αρθρογραφήσω αρθρογραφώ, άμα θέλω να τουιτάρω θα τουιτάρω -που δεν τουιτάρω. Στη Βουλή με φέρανε γι’ αυτήν τη δουλειά οι ψηφοφόροι.<br />Μέσα στο νομοσχέδιο έχετε στην πραγματικότητα αποφύγει να ορίσετε και δεν φταίτε τώρα εσείς, με τη χρονική έννοια. Υπάρχει η ποινική νομοθεσία για τη σεξουαλική κακοποίηση των παιδιών, προϋπάρχει ακόμα και για την πορνογραφία, μπήκαν και καινούρια μίντια μέσα, όπως το διαδίκτυο και χίλια δυο άλλα πράγματα. Τι δεν υπάρχει όμως; Δεν υπάρχει η δομή, δεν υπάρχει χώρος υποδοχής κακοποιημένων παιδιών, δεν υπάρχουν μεταφραστές ψυχολόγοι, δεν υπάρχει εξειδικευμένο προσωπικό, δεν υπάρχει ανακουφιστική πρώτη υποδοχή των θυμάτων, δεν υπάρχει προστασία και κάλυψη, δεν υπάρχει εκπαιδευτική διαδικασία και του απαιτούμενου προσωπικού. Δεν υπάρχει! <br />Θα πάει πάλι σε μη κυβερνητικές οργανώσεις και ιδιωτικές πρωτοβουλίες. Ό,τι δεν χωράει στα νοσοκομεία –όπως το «Αλεξάνδρα» που έχει παιδιά, που κάθονται εκεί προς υιοθεσία και είναι εγκαταλελειμμένα, γιατί «κολλάνε» στον νόμο και στη νομοθεσία και μεγαλώνουν με ιδρυματίτιδα στο νοσοκομείο- ό,τι περισσεύει θα πάει στο «Χαμόγελο του Παιδιού» και αύριο το πρωί, δεν ξέρω, σε οποιοδήποτε σωματείο θα φτιαχτεί απ’ αυτό, που θα είναι μη κυβερνητικό, αλλά ενδιαμέσως θα χρηματοδοτείται και θα χάνονται κάποια χρήματα, αντί να υπάρχουν υπηρεσίες. Δεν υπάρχουν υπηρεσίες, γι’ αυτό μιλάω για υποκρισία. Όχι υποκρισία του συγκεκριμένου νομοθετήματος και της νομοθεσίας, αλλά της τοποθέτησης απέναντι σε αυτό το θέμα. <br />Πάμε στις δύο τροπολογίες. Θα σας πω πράγματα που αφορούν τους εργαζόμενους. Η μία τροπολογία σας αφορά αυτό καθαυτό το νομοσχέδιο και μιλάει για ρυθμίσεις δικαστικού και τεχνικού χαρακτήρα: το Εφετείο, πώς θα γίνεται η κλήρωση κ.λπ.. <br />Θα σας πω δύο βασικές ενστάσεις, γιατί θα απορρίψουμε και τις δύο. Η πρώτη είναι θεμελιώδης και ακούστε με, σας παρακαλώ πάρα πολύ, γιατί αυτό προέκυψε ως γνώση -εγώ δεν το ήξερα.<br />Έρχομαι στην πρώτη τροπολογία, στις αλλαγές που θέλετε να κάνετε. Εμείς ξέρετε ότι είχαμε διαφωνήσει με το Ειδικό Ποινικό Τμήμα. Επειδή έχετε φτιάξει Ειδικό Ποινικό Τμήμα στην Αθήνα, καταργείτε την κλήρωση, επειδή είναι ευρύς ο κατάλογος. Διαφωνούμε πλήρως.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν καταργείται. Πού αναφέρεστε;</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Θα σας πω αμέσως, με λεπτομέρειες και αναλυτικά.<br />Μισό λεπτό, κύριε Υπουργέ, γιατί μεγάλωσα. Έχω μάθει να βλέπω καθαρά, χρησιμοποιώντας γυαλιά. <br />Αναφέρομαι στην παράγραφο 8 του άρθρου 17 για την κλήρωση των συνθέσεων. Καταργείτε την κλήρωση των Τριμελών Εφετείων Κακουργημάτων, επειδή υπάρχει Ειδικό Ποινικό Τμήμα, το οποίο μέχρι στιγμής λειτουργεί μόνο στην Αθήνα.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Με συγχωρείτε, πού διαβάζετε;</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Διαβάζω την τροπολογία σας με γενικό αριθμό 1471 και ειδικό 69.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ποια παράγραφο;</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Την τελευταία, κύριε Υπουργέ, την παράγραφο 13. Είναι σχεδόν μονολεκτική. Λέει το εξής: «Η παράγραφος 8 του άρθρου 17Β  του ν. 1756/1988, , καταργείται». Αυτό διαβάζω. Βουλευτής είμαι. Πρέπει να διαβάσω και πίσω από τα γράμματα. Εδώ κρύβεται η κατάργηση της κλήρωσης των Τριμελών Εφετείων Κακουργημάτων. Ειδικό Ποινικό Τμήμα, όμως, έχετε μόνο στην Αθήνα. Γιατί το καταργείτε; Εμείς είμαστε εναντίον του Ειδικού Ποινικού Τμήματος, αλλά καταργείτε γενικώς την κλήρωση των Τριμελών Εφετείων Κακουργημάτων, επειδή θα υπάρχει μεγαλύτερος κατάλογος. Αντίρρηση πρώτη. <br />Η δεύτερη αντίρρηση πάει στην παράγραφο 9 αυτής της τροπολογίας. Εδώ κάνετε κάτι το οποίο σηκώνει την τρίχα και δεν ξέρω εάν το έχετε πάρει μυρωδιά. Σας παρακαλώ πάρα πολύ προσέξτε τι λέει. Λέει ότι με απόφαση του Υπουργού Δικαιοσύνης μπορεί στην υπηρεσία αυτή να ανατεθούν καθήκοντα φύλαξης των κτηρίων της κεντρικής υπηρεσίας του Υπουργείου. Εδώ, ξέρετε τι κάνετε; Νομιμοποιείτε μία παρανομία, η οποία σχετίζεται με τη φύλαξη των φυλακών Κορυδαλλού και υπάρχει τεράστια αντίρρηση και αντίδραση. Έχουν αποσπαστεί από τους εξωτερικούς φύλακες του Κορυδαλλού μακροχρονίως και πέραν των προβλεπομένων του νόμου, στις κεντρικές υπηρεσίες του Υπουργείου και αλλού, είκοσι δύο εξωτερικοί φύλακες. Ούτως ή άλλως, είναι πάρα πολύ λίγοι. Είναι εκατόν ενενήντα για δυόμισι χιλιάδες κρατουμένους και έρχεστε τώρα αυτό και το νομιμοποιείτε, αντί να τους γυρίσετε πίσω, κάτι που το ζητάνε και οι ίδιοι οι υπάλληλοι. Δεν επαρκούν για να κρατήσουν την εξωτερική φύλαξη και έρχεστε μέσα εδώ σε μία τροπολογία και νομιμοποιείτε ότι αυτοί οι φύλακες, οι λίγοι που είναι στον Κορυδαλλό –που και είναι και μείον από τους είκοσι δύο που έχετε ήδη αποσπάσει και που πολλοί απ’ αυτούς τους αποσπασμένους δεν έπρεπε να είναι αποσπασμένοι, γιατί έχει τελειώσει το νόμιμο χρονικό όριο της απόσπασής τους- θα είναι και υπεύθυνοι για να φυλάξουν τα δικαστήρια; Γιατί; Πείτε μου γιατί. Αυτό σε τι θα βοηθήσει; Θέλετε και εγώ τώρα με έναν εκπληκτικό τρόπο να λαϊκίσω στα πλαίσια των πραγμάτων; Θέλετε να αρχίσω να συζητάω τι ψήφισαν οι κρατούμενοι στις φυλακές της χώρας; Θέλετε να ανοίξω μία τέτοια συζήτηση για να δημιουργήσω εντυπώσεις; <br />Δεν θα το κάνω. Θα μείνω στους φύλακες, στο πρόβλημα, στη μετάθεση, στην τροπολογία.<br />Όσο για την τροπολογία για το Νεώριο, εδώ πρέπει να σας θυμίσω, αγαπητοί συνάδελφοι, κάτι. Γιατί ακούγονται πράγματα. Έχει πληρώσει στη ναυπηγοεπισκευαστική ζώνη το ΠΑΜΕ, πέρα από τη συκοφαντία -κυβερνητική τε και μη- ότι οι απεργίες φταίνε για την κατάντια αυτή και δεν φταίνε άλλοι, δεν φταίνε οι εφοπλιστές, δεν φταίει το κεφάλαιο, δεν φταίει τίποτα.<br />Εκεί, λοιπόν, τώρα στο Νεώριο ήταν δέκα μήνες απλήρωτοι οι εργαζόμενοι, υποχείρια και αυτοί των εργολάβων. Οι εργολάβοι σε αυτές τις ζώνες είναι τα τσιράκια των μεγάλων αφεντικών. Έκαναν απεργία και προσέξτε, δεν ήταν του ΠΑΜΕ, ήταν εργοδοτικό το σωματείο και κάνει μια απεργία. Κάνοντας την απεργία ποια ήταν η αντίδραση του κράτους στον εργοδότη που χρώσταγε επί δέκα μήνες τους μισθούς στους απλήρωτους εργαζόμενους εκεί; Έστειλε το Λιμενικό στις 3 η ώρα τη νύχτα, έσπασε τα λουκέτα, μπήκε μέσα, έκοψε το ηλεκτρικό για δύο εικοσιτετράωρα και τέλος είχαμε την ακύρωση του απεργιακού αγώνα. Τι ζητούσαν; Το ψωμί τους. Σε αυτούς έρχεστε τώρα και λέτε ότι θα κάνετε τη χαριστική ρύθμιση στους εργολάβους και ότι αυτό θα το επεκτείνετε και στη ναυπηγοεπισκευαστική εδώ, για να ισχυρίζονται κάποιοι ότι μαζί με τους εφοπλιστές, εργάτες –μα είναι εφοπλιστές- και οι εργολάβοι ενδιάμεσοι επιστάτες «εμπρός για τον Μαίανδρο που είναι εδώ γύρω και δεν είναι ιδιοκτησία κανενός», γι’ αυτήν την πατρίδα, γι’ αυτούς τους εργαζόμενους, σε αυτή την τροπολογία. Γιατί ένας τρόπος να ενισχύσεις το μεγάλο κεφάλαιο δεν είναι να κάνεις προσωπική επίθεση στον Ταβουλάρη -βγάλτε τον Ταβουλάρη και βάλτε αύριο τον Ξηντάρη, τον Πενηντάρη, τον Γεωργάρη. Αλλάζει; Είναι θέμα προσώπου ή είναι θέμα πολιτικής να διευκολυνθούν;</speech><speech by="#s175"><from>ΠΡΟΕΔΡΕΥΩΝ</from> Ολοκληρώστε κυρία συνάδελφε.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ολοκληρώνω αμέσως, κύριε Πρόεδρε. <br />Να σας θυμίσω κάτι; Στο Πέραμα –υπήρχε και καταγγελία, ήταν πρωτοσέλιδο στον «ΡΙΖΟΣΠΑΣΤΗ»- υπήρξε απλήρωτος ναυτεργάτης με τέσσερα παιδιά –θα μου πείτε τι να κάνει η ασφάλιση των ναυτεργατών- που του βγάλατε το σπίτι, ως καθεστώς οικονομικό και αυστηρό, για 850 ευρώ στον πλειστηριασμό. Του εργολάβου το σπίτι γιατί δεν βγήκε ποτέ και τώρα του κάνετε και διευκόλυνση για τις ασφαλίσεις; Και μετά αναρωτιέστε για εκλογικά αποτελέσματα, κάνετε διανομή και κατανομή πόρων, όρων και ανθρώπων με αριθμητικές διαδικασίες. <br />Μπορεί οι αριθμοί να μην ευημερούν, μπορεί οι αριθμοί να μην ψεύδονται, αλλά έχουν ταξική τοποθέτηση και όσο δεν διαμορφώνεται μία ουσιαστική λαϊκή πλειοψηφία, που είναι και η πραγματική πλειοψηφία, κόντρα σε αυτήν την Ευρωπαϊκή Ένωση, τότε το αποτέλεσμα των Ευρωεκλογών θα είναι ένας μπαμπούλας που θα επισείετε αριστερά και δεξιά για να διευκολυνθούν οι εργολάβοι, να πολλαπλασιαστούν οι φασίστες και να μεγαλώσει η φτώχεια στη χώρα. <br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ.<br />Τον λόγο έχει ζητήσει ο πρώην Πρόεδρος της Βουλής κ. Κακλαμάνης. <br />Κύριε Πρόεδρε, έχετε τον λόγο.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Κύριε Πρόεδρε, βέβαια, ως συνήθως, υπάρχει και πάλι εκτροπή από τη συζήτηση που ορίζει η ημερήσια διάταξη του νομοσχεδίου αυτού και προχωρήσαμε σε ειδική -κατά κάποιον τρόπο- συνεδρίαση…</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Σαν προ ημερησίας διατάξεως περίπου.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> …για τα αποτελέσματα των εκλογών. Έτσι αναγκάζομαι -και δεν θα το ήθελα, ειλικρινώς το λέω- να πω και εγώ κάποια άποψη που έχω επ’ αυτού. Όμως, προηγουμένως ήθελα τώρα -όπως είμαστε τέσσερις-πέντε συνάδελφοι όλοι και όλοι εδώ- να πω κάτι που ίσως να σκεφθούμε ότι είναι χρήσιμο για να ενισχύσουμε το κύρος του Κοινοβουλίου που τόσο βάλλεται και, ας είμεθα ειλικρινείς, για να διαπιστώσουμε ότι σε σημαντικό βαθμό έχει επέλθει η απαξίωσή του -όχι γιατί ως θεσμός αξίζει αυτήν την απαξίωση, αλλά, γιατί προφανώς, αυτό είναι η εικόνα ορισμένων εκ των μελών του. <br />Και στο παρελθόν συνέβαινε αυτό, σε μικρό όμως βαθμό, αλλά σε αυτήν την περίοδο της Βουλής από το 2009 μέχρι σήμερα δυστυχώς όπως φαίνεται αρκετοί, πια συγχέουν τη διαφορά μεταξύ της ομιλίας από του Βήματος της Βουλής ενός Βουλευτή, που εκθέτει τις απόψεις του ή τις απόψεις του κόμματος που εκπροσωπεί, και των λογυδρίων ή του «θεάτρου σκιών» που μπορεί να παίζουν στα διάφορα τηλεοπτικά μέσα ή –θα πρόσθετα– και των συζητήσεων που μπορεί να κάνουν σε οποιοδήποτε καφενείο ή σε μία φιλική συντροφιά.<br />Άκουσα την ομιλία της κ. Κανέλλη και του κ. Πανούση ως εισηγητών. Από πλευράς τεκμηριώσεων των απόψεών τους, υπήρξαν δύο ομιλίες ανάλυσης και διείσδυσης στο θέμα που αποτελεί το αντικείμενο αυτού του νομοσχεδίου, που θα άξιζαν ιδιαίτερης προσοχής.<br />Παίρνω αφορμή από αυτό για να πω ότι θα έπρεπε και θα μπορούσαμε να κάνουμε κάτι, όπως κάνουμε με αποφάσεις που παίρνουμε ως Διοικητικό Συμβούλιο του Ιδρύματος της Βουλής για τον Κοινοβουλευτισμό και τη Δημοκρατία, σύμφωνα με τις οποίες έχουν εκδοθεί πολλές ομιλίες σε μια σειρά με τίτλο: «Τεκμήρια Κοινοβουλευτικού Λόγου» παλαιών πολιτικών στη Βουλή οι οποίες αποτελούν πράγματι κοσμήματα. Είναι πολύ χρήσιμα, για να μελετάει κανείς και τη δυνατότητα λόγου που είχαν, αλλά και την προσπάθεια μελέτης και ουσιαστικής τοποθέτησής τους στα συζητούμενα κάθε φορά νομοσχέδια ή άλλα θέματα.<br />Μου έκαναν εντύπωση αυτές οι δύο ομιλίες και πιστεύω ότι θα μπορούσαν να χρησιμοποιηθούν και σε ένα σεμιναριακού τύπου διάλογο μεταξύ ειδημόνων. Διότι όλοι εμείς εδώ δεν είμαστε ειδήμονες. Δεν έχουμε την εξειδίκευση του κ. Πανούση ως ειδικού εγκληματολόγου. Όμως πρέπει, νομίζω, ως νομοθέτες, να είμεθα όχι πιο απλουστευτικοί, αλλά πιο απλοί στην τοποθέτησή μας κι αυτό είναι πιο δύσκολο.<br />Αυτή τη γραμμή ακολουθώντας, πρέπει να πω ότι είναι ένα θετικό βήμα που γίνεται –αναμενόμενο άλλωστε– η νομοθέτηση, δηλαδή η ενσωμάτωση αυτής της Οδηγίας. Αλλά είναι θετικά και διάφορα άλλα σημεία στα οποία –και πέραν αυτής– επεκτείνεται το νομοσχέδιο, όπως το θέμα της αντιμετώπισης γενικότερα της οποιασδήποτε μορφής εγκληματικής δράσης μέσω του διαδικτύου, οπουδήποτε κι αν είναι ο τόπος έδρας του μέσου, εφόσον η χώρα μας γίνεται δέκτης των μηνυμάτων του εν λόγω φορέα διαδικτυακών υπηρεσιών.<br />Εδώ θα έλεγα ότι όλοι γνωρίζουμε το άρθρο 15, παράγραφος 1 του Συντάγματος. Μπορεί να ενοχλεί όποιους το ακούν, αλλά είναι γεγονός ότι το Σύνταγμά μας προβλέπει ακόμη και προληπτική λογοκρισία στα μέσα που μεταδίδουν είτε με ήχο είτε με εικόνα οτιδήποτε, εάν αυτό κρίνεται βέβαια εγκύρως και από τις αρμόδιες αρχές ότι αποτελεί όντως μια επικίνδυνη δραστηριότητα.<br />Με την έννοια αυτή, εγώ πιστεύω ότι πρέπει να αντιμετωπιστούν και φαινόμενα, τα οποία έχουν οδηγήσει πλέον σε μια εκτεταμένη εικόνα εκχυδαϊσμού της ελληνικής κοινωνίας. Οι σημερινές συνθήκες –ιδιαίτερα οι οικονομικές και οι κοινωνικές– δημιουργούν καταστάσεις εξαιρετικά πρόσφορες στο να αποδέχεται ο άνθρωπος που υποφέρει, που είναι σε ιδιαίτερα μειονεκτική θέση, οτιδήποτε του μεταφέρεται από τα ηλεκτρονικά μέσα μαζικής ενημέρωσης.<br />Μιλάμε για τη σεξουαλική κακοποίηση των νέων, μιλάμε για τη βία την ενδοοικογενειακή, την ενδοσχολική, κ.λπ.. Ξέρετε ότι μου αρέσει να αναφέρομαι στο παρελθόν μου. Σε ηλικία μόλις δώδεκα ετών έπρεπε να συστεγάζομαι, ουσιαστικά μόνο για ύπνο σ’ ένα υπόγειο με άλλα δέκα-δώδεκα παιδιά από τα Τρίκαλα, από τη Λάρισα, που βρισκόμασταν τότε στην Καβάλα ως εργαζόμενοι. Έπρεπε από τις πέντε το πρωί να είμεθα στο εργοστάσιο, τα παγωτά του οποίου έπρεπε εμείς να πουλήσουμε. Και έπρεπε να ανεχόμαστε και να αποδεχόμαστε μετά την πώληση του εμπορεύματος την κλοπή που είχε, ήδη γίνει σε βάρος μας, μέρους του εμπορεύματος. Υποτίθεται ότι ο αρμόδιος του εργοστασίου μετρούσε επακριβώς τα παγωτά που παραλαμβάναμε. Αν εμείς δεν επιστρέφαμε το αντίστοιχο ποσό, σήμαινε ότι μέρος αυτών τα είχαμε καταναλώσει οι ίδιοι. Ισχυριζόταν ότι εμείς ως μικρά παιδιά με δυσκολίες, προτιμούσαμε να τα τρώμε και να πληρώνουμε από την τσέπη μας. Και αυτό σήμαινε μια περικοπή, όπως καταλαβαίνετε, του ποσοστού που δικαιούμασταν επί της αξίας του συνολικού εμπορεύματος που είχα πουλήσει.<br />Άκουσα την κ. Κανέλλη και μπορεί να αναφέρθηκε και κάποιος άλλος. Υπάρχει βία και στη χώρα μας πλέον αυτής της μορφής. Βέβαια η άλλης μορφής βία η σεξουαλική είναι καταστροφική για το θύμα της το είδος της βίας στην οποία αναφέρθηκα εγώ βοηθάει ίσως από πολύ νωρίς να καταλάβει κανείς σε ποια κοινωνία πλέον εισέρχεται.<br />Όμως, μου δίνει αυτό αφορμή να πω δυο λόγια σε ό,τι αφορά τα καταστήματα κράτησης, κύριε Υπουργέ, των ανηλίκων. Επίσης, δεν ξέρω πραγματικά πώς λειτουργούν οι εισαγγελείς ανηλίκων, τα δικαστήρια ανηλίκων, οι επιτροπές που θα έπρεπε εν συνεχεία να ασχολούνται για την πραγματική αναμόρφωση μετά τη μάλλον «κακομόρφωση» που υφίστανται τα παιδιά μέσα σε αυτά τα ιδρύματα.<br /><br />Θα κλείσω κύριε Πρόεδρε, με δυο λόγια. Πρώτον για το θέμα που έθεσα στην αρχή: Δεν νομίζω ότι τίμησε τη συζήτηση παρά ελάχιστος αριθμός συναδέλφων. Και αυτό έχει ιδιαίτερη σημασία διότι σημαίνει ότι κάποιοι συνεχίζουν, νομίζοντας ότι το Κοινοβούλιο είναι κάποιο ακροατήριο εθισμένο σε συζητήσεις τηλεόρασης ή καφενείου.<br />Δεν είναι δυνατόν από το Βήμα κάποιοι να μιλάνε έτσι. Εδώ, κύριε Πρόεδρε, δεν σας μέμφομαι προσωπικά γιατί έχει πια κυριαρχήσει τα τελευταία χρόνια μια ελευθεριότητα σε πολλούς ομιλητές. Δεν μπορεί όμως ομιλητής να μιλάει απαξιωτικά για κόμματα παραποιώντας τον τίτλο τους και να το ανεχόμεθα. Το παρακολουθήσαμε όλοι πριν από λίγο.<br />Δεύτερον, σε ό,τι αφορά αυτά καθαυτά τα αποτελέσματα των ευροεκλογών ας προσγειωθούμε άπαντες. Η Κυβέρνηση έλαβε ψήφο ανοχής. Η Αξιωματική Αντιπολίτευση και άλλα σκληρώς αντιπολιτευόμενα την Κυβέρνηση κόμματα έλαβαν ψήφο αποδοκιμασίας.<br />Όταν κάτω από αυτές τις κοινωνικές συνθήκες που βρίσκεται σήμερα ο ελληνικός λαός, το κόμμα της Αξιωματικής Αντιπολίτευσης που φιλοδοξεί να κυβερνήσει στο Λεκανοπέδιο της Αττικής, όπου υπάρχει αυτή η τεράστια δυστυχία όπου και να σταθεί κανείς, έχει μια μείωση εβδομήντα χιλιάδων ψηφοφόρων, όταν έχει ποσοστά στην εκλογική περιφέρεια Αττικής 3,27% πτώση και στην Β΄ Πειραιώς 3,88% πτώση, δεν χρειάζεται κάποια σκέψη, κάποια ενδοσκόπηση του κόμματος αυτού;<br />Είναι φανερό ότι ο ελληνικός λαός σε μεγάλο ποσοστό έχει αποπολιτικοποιηθεί. Όταν βλέπετε αυτό το ρεύμα νέων προς μια απρόσφορη, αδιέξοδη πλευρά, αυτό σημαίνει ότι όλοι έχουμε επαφεθεί –θα το πω για άλλη μια φορά– στους εμπόρους της χειραγώγησης, αποπληροφόρησης και εκχυδαϊσμού του ελληνικού λαού. Το δείγμα που εδώσανε προχθές οι πανελίστες - εκπρόσωποι Κομμάτων, για μένα μόνο «τρεις λαλούν και δυο χορεύουν» μπορεί να χαρακτηριστεί.</speech><speech by="#s175"><from>ΠΡΟΕΔΡΕΥΩΝ</from> Κύριε Πρόεδρε, συντομεύετε, σας παρακαλώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ας αρχίσουμε, λοιπόν –και απευθύνομαι προς όλες τις πλευρές– να δούμε εδώ πρώτα-πρώτα πού είναι το καθήκον μας. Η Κυβέρνηση πρέπει να μην αυθαιρετεί, κύριε Υπουργέ. Χρόνο έχουμε, ώστε μένουν και ημέρες που δεν συνεδριάζει η Ολομέλεια. Εκτός από το νομοσχέδιο που φέρατε, δεν μπορεί να φέρνετε διατάξεις, τροπολογίες και ουσιαστικά η Κυβέρνηση να εκβιάζει και τους Βουλευτές που τη στηρίζουν, αλλά, ταυτόχρονα, να διευκολύνει και την ανευθυνότητα κομμάτων της Αντιπολίτευσης, τα οποία, αντί να ασκήσουν το δικαίωμα που έχουν, κύριε Πρόεδρε, να υποβάλουν την ένσταση του ασχέτου ή αντισυνταγματικού οποιασδήποτε τροπολογίας, αντ’ αυτού κραυγάζουν, το ανέχονται για να κάνουν την επομένη μια ονομαστική ψηφοφορία, ώστε αν ένας-δυο Βουλευτές από τη Συμπολίτευση διαφωνούν, να θριαμβολογούν ότι τάχα πέφτει η Κυβέρνηση.</speech><speech by="#s175"><from>ΠΡΟΕΔΡΕΥΩΝ</from> Κύριε Πρόεδρε, παρακαλώ.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Αυτά όλα τα πληρώνει ο κόσμος, ο οποίος αξιώνει, επιτέλους, υπευθυνότητα. Πρέπει να δούμε τουλάχιστον αυτό που γίνεται από το καλοκαίρι του 2010, διότι η καταστροφή είχε προετοιμαστεί από πριν και συνέβαλαν οι πάντες και ιδιαίτερα εκείνοι που δεν «έβαλαν πλάτη» από τότε, ώστε να μην φτάσουμε ως εδώ.</speech><speech by="#s175"><from>ΠΡΟΕΔΡΕΥΩΝ</from> Ευχαριστώ, κύριε Πρόεδρε.</speech><speech by="#s88"><from> ΑΠΟΣΤΟΛΟΣ ΚΑΚΛΑΜΑΝΗΣ</from> Ευχαριστώ κι εγώ, κύριε Πρόεδρε,</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Πρόεδρε, θα ήθελα τον λόγο.</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δύο διευκρινήσεις θα ήθελα να κάνω, κύριε Πρόεδρε, στον κύριο Πρόεδρο, τον κ. Κακλαμάνη.<br />Κύριε Πρόεδρε, όσον αφορά τις φυλακές ανηλίκων, έχουμε καταβάλει μεγάλες προσπάθειες. Κατ’ αρχάς, θέλω να σας πω ότι έχουν βελτιωθεί τόσο οι συνθήκες, που επιτρέψαμε και στείλαμε καθηγητές στους ανήλικους που έδιναν στο πανεπιστήμιο να κάνουν ειδικά μαθήματα. Και είχαμε το εντυπωσιακό ρεκόρ φέτος να έχουν περάσει δεκατρία παιδιά στα Ανώτατα Εκπαιδευτικά Ιδρύματα. Καταβάλλουμε προσπάθειες. Δεν είμαστε, βέβαια, ικανοποιημένοι.<br />Μία δεύτερη διευκρίνιση στη κ. Κανέλλη. Δεν καταργείται η κλήρωση, κυρία Κανέλλη. Ήμουν Πρόεδρος της Ένωσης Δικαστών και Εισαγγελέων παλιά. Αν δείτε στην παράγραφο 8, που αναφέρεται, κληρώσεις γίνονται. Περάσαμε μία διάταξη, η οποία επικρίθηκε από τους ίδιους δικαστές της Ολομέλειας του Εφετείου. Ποια, δηλαδή; Ότι δεν χρειάζεται, όπως έλεγε ο νομοθέτης, εάν κάποια υπόθεση έχει ιδιαίτερο ενδιαφέρον, να γίνεται ξανά κλήρωση.<br />Απόδειξη: εάν δείτε στην πρώτη παράγραφο της τροπολογίας, το λέει καθαρά ότι ο Πρόεδρος με πράξη του μπορεί να ορίζει δύο συμπαρεδρεύοντες δικαστές στο Εφετείο σε τριμελή σύνθεση και έως τρεις στις πενταμελείς συνθέσεις, για να αναπληρώσουν αυτούς που έχουν τυχόν κώλυμα. Όπου διενεργείται κλήρωση των συνθέσεων, ο ορισμός γίνεται αμέσως μετά την κλήρωση. Την πρώτη Δευτέρα μετά τη 10η του μηνός γίνονται οι κληρώσεις για τον επόμενο μήνα. Συνεπώς απ’ αυτούς θα συγκροτούνται τα δικαστήρια. Είναι σαφέστατο. Δεν υπάρχει κλήρωση.<br />Όσον αφορά το άλλο που είπατε, δημιουργήθηκε το ζήτημα ότι είχαμε πάρα πολλές συνταξιοδοτήσεις τελευταία και ετέθη ένα θέμα τι θα γίνεται με τις φυλακές, όπου περνούσαν μέσα εκρηκτικά κ.λπ.. Είδατε ότι στο Πρωτοδικείο της Αθήνας μπήκε ένας μέσα και μαχαίρωσε κάποιον. Είπαμε ότι σε περίπτωση που υπάρχουν ελλείψεις, έκτακτα και περιστασιακά θα μπορούν να πηγαίνουν και να φυλάνε. Μια βοήθεια προσωρινή θα είναι.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Μα, από τους ήδη αποσπασμένους έχετε αφαιρέσει…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν είναι κάτι μόνιμο αυτό και εξάλλου αυτό το συνεννοηθήκαμε και με την ομοσπονδία τους. Δεν είδα μεγάλες αντιδράσεις. Δεν είναι κακό αυτό.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Όχι, με συγχωρείτε…</speech><speech by="#s175"><from>ΠΡΟΕΔΡΕΥΩΝ</from> Κυρία Κανέλλη, παρακαλώ!</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αυτό είναι για την ασφάλεια των δικαστηρίων και της κεντρικής υπηρεσίας. Δεν είναι τόσο σοβαρό αυτό.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ναι, αλλά δεν έχετε συνεννοηθεί.<br />Κύριε Πρόεδρε, μισό λεπτό θέλω.</speech><speech by="#s175"><from>ΠΡΟΕΔΡΕΥΩΝ</from> Όχι, όχι, κυρία συνάδελφε.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Να ρωτήσω κάτι θέλω.</speech><speech by="#s175"><from>ΠΡΟΕΔΡΕΥΩΝ</from> Όχι, κυρία συνάδελφε.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Μπορώ αύριο να την κάνω την ερώτηση.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αύριο, εάν θέλετε, να το συζητήσουμε.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Ναι, αλλά δεν συνεννοηθήκατε και έχω στα χέρια μου τη διαμαρτυρία της ενώσεως.</speech><speech by="#s175"><from>ΠΡΟΕΔΡΕΥΩΝ</from> Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και τρεις εκπαιδευτικοί-συνοδοί από το 2ο Δημοτικό Σχολείο Καρπενησίου.<br />Σάς καλωσορίζουμε και καλή πρόοδο!<br /><br />Τον λόγο έχει η συνάδελφος εισηγήτρια της Νέας Δημοκρατίας κ. Άννα Μάνη-Παπαδημητρίου.<br />Θα μιλήσετε από τη θέση σας, κυρία συνάδελφε;</speech><speech by="#s169"><from> ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</from> Μάλιστα, κύριε Πρόεδρε.</speech><speech by="#s175"><from>ΠΡΟΕΔΡΕΥΩΝ</from> Παρακαλώ, σας ακούμε.</speech><speech by="#s169"><from> ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</from> Κύριε Πρόεδρε, είναι πράγματι άξιο απορίας πώς ένα νομοσχέδιο με τόσο έντονο ανθρωποκεντρικό χαρακτήρα, ένα νομοσχέδιο που ο σκοπός του είναι η προστασία των παιδιών μας από κάθε μορφής σεξουαλική βία, δεν τυγχάνει της καθολικής συναίνεσης του Σώματος, όταν μάλιστα η τελική του μορφή, όπως εισήχθη σήμερα στην Ολομέλεια, είναι προϊόν ενός γόνιμου διαλόγου κατά τις συνεδριάσεις της επιτροπής και όταν μάλιστα έγιναν δεκτές πάρα πολλές προτάσεις από τον κύριο Υπουργό που διατυπώθηκαν από πολλούς συναδέλφους.<br />Σήμερα ακούσαμε κάποιες επιφυλάξεις που διατύπωσαν οι συνάδελφοι της Αντιπολίτευσης, οι οποίοι ως επί το πλείστον επεσήμαναν τον κίνδυνο που ελλοχεύει, ότι κάποια έργα τέχνης μπορούν να χαρακτηριστούν ότι αποτελούν προϊόντα πορνογραφικού υλικού.<br />Σε αυτό το σημείο θέλω να πω ότι οι δικαστές μας, οι οποίοι έχουν και την εμπειρία και τη γνώση, μπορούν κατά περίπτωση να κρίνουν –πάντα λαμβάνοντας υπ’ όψιν και το αποδεικτικό υλικό και με τα δεδομένα της κοινής πείρας– αν η συγκεκριμένη περίπτωση, αν τα συγκεκριμένα πραγματικά περιστατικά στοιχειοθετούν το συγκεκριμένο αδίκημα.<br />Αυτό σε συνδυασμό, επίσης, με τη δομή του δικαιικού μας συστήματος, το οποίο δίνει τη δυνατότητα κάθε υπόθεση να κριθεί σε πρώτο βαθμό, σε δεύτερο βαθμό, αλλά και τη δυνατότητα να ελεγχθεί αναιρετικά από τον Άρειο Πάγο, καθιστά το συγκεκριμένο κίνδυνο σχεδόν αν όχι ανύπαρκτο, τουλάχιστον απειροελάχιστο. Γι’ αυτό και θα πρέπει να οδηγηθούμε όλοι οι συνάδελφοι στην υπερψήφιση του σημερινού νομοσχεδίου.<br />Στη συνέχεια, θέλω να σταθώ ελάχιστα στα όσα ειπώθηκαν για την τροπολογία του Υπουργείου Εργασίας, παρ’ όλο που, από ό,τι άκουσα, αύριο ο αρμόδιος Υπουργός θα την υποστηρίξει.<br />Θέλω απλά να τοποθετηθώ, διότι από τους συναδέλφους του ΣΥΡΙΖΑ ακούστηκαν κάποιες ανακρίβειες. Πιο συγκεκριμένα, ειπώθηκε από τους συναδέλφους ότι η τροπολογία είναι ένα δωράκι προς την επιχείρηση των ναυπηγείων, αφού χαρίζονται ποινικές ευθύνες. Αυτό ειπώθηκε αυτολεξεί.<br />Πουθενά στην τροπολογία δεν προκύπτει ότι χαρίζονται, ότι παύουν οι ποινικές ευθύνες. Αντίθετα, ρητά και κατηγορηματικά στη διάταξη της τροπολογίας αναφέρεται ότι αναστέλλεται και ο χρόνος παραγραφής των οφειλών, που σημαίνει ότι δεν θα παραγραφεί κανένα ποινικό αδίκημα.<br />Επίσης, ειπώθηκε ότι δεν διασφαλίζονται οι εργαζόμενοι. Μα, δεν είναι προφανές ότι, όταν αναστέλλεται η λήψη αναγκαστικών μέτρων, που σημαίνει ότι αύριο δεν θα πάνε οι δικαστικοί επιμελητές να σφραγίσουν την επιχείρηση των ναυπηγείων, διασφαλίζεται η εργασία των εργαζομένων και έχουν ελπίδα σε περίπτωση που δεν σφραγισθεί η επιχείρηση;<br />Κλείνοντας, θέλω να κάνω κι εγώ ένα σύντομο σχόλιο για το εκλογικό αποτέλεσμα, για το μήνυμα που έδωσε ο ελληνικός λαός, ο οποίος πράγματι μάτωσε, πληγώθηκε τα τελευταία χρόνια, ένα μήνυμα, όμως, που στέλνει και προς το ΣΥΡΙΖΑ, λέγοντάς του ότι δεν εμπιστεύεται το ΣΥΡΙΖΑ διότι δεν έχει ένα αξιόπιστο και σοβαρό πρόγραμμα εξόδου από την κρίση. <br />Γι’ αυτό, κύριοι συνάδελφοι του ΣΥΡΙΖΑ, μη διατυμπανίζετε ότι ο ΣΥΡΙΖΑ είναι το πρώτο κόμμα των εκλογών. Ο ΣΥΡΙΖΑ του 2014 είναι το δεύτερο κόμμα σε σχέση με το ΣΥΡΙΖΑ του 2012. <br />Σας ευχαριστώ.</speech><speech by="#s175"><from>ΠΡΟΕΔΡΕΥΩΝ</from> Τον λόγο έχει ο κ. Κοντονής.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Ευχαριστώ, κύριε Πρόεδρε. <br />Κύριε Υπουργέ ης Δικαιοσύνης, σήμερα κατατέθηκε στην Ολομέλεια μια σοβαρότατη καταγγελία της Προέδρου Πρωτοδικών που δίκασε την υπόθεση αντιδικίας του κ. Καμμένου με τον κ. Γεωργιάδη. <br />Ήταν ατυχέστατη η απάντησή σας προς την Κοινοβουλευτική Εκπρόσωπο των Ανεξάρτητων Ελλήνων, διότι οι καταγγελίες, κύριε Υπουργέ, δεν υιοθετούνται. Κανένας σε αυτήν την Αίθουσα δεν υιοθετεί καταγγελίες. Απαιτούμε την εξέταση εις βάθος αυτής της καταγγελίας και τονίζουμε σήμερα στην Ολομέλεια ότι αν ο Πρόεδρος του Αρείου Πάγου κάλεσε κατά μόνας την Πρόεδρο Πρωτοδικών και σε δεύτερο ραντεβού τους Πρωτοδίκες που δίκασαν αυτήν την υπόθεση, έχει υποπέσει σε ατόπημα, διότι επεμβαίνει κατ’ αυτόν τον τρόπο στη δικαιοδοτική τους κρίση. Για ποιο λόγο εκλήθη η Πρόεδρος στο γραφείο του Προέδρου του Αρείου Πάγου; Και για ποιο λόγο εκλήθησαν οι Πρωτοδίκες στο γραφείο του Προέδρου του Αρείου Πάγου; <br />Απάντηση σε αυτό το ζήτημα θα δώσει η έρευνα. Όμως, σε κάθε περίπτωση τονίζουμε, κύριε Υπουργέ, ότι η κλήση τους κατ’ αυτόν τον τρόπο είναι απαράδεκτη από όποια σκοπιά κι αν εξετάσετε το ζήτημα. Διότι ξέρετε πολύ καλά ότι η πειθαρχική διαδικασία ξεκινά με καταγγελία, την οποία επιλαμβάνεται το πειθαρχικό συμβούλιο, ο αρμόδιος εισηγητής και μετά το συμβούλιο. <br />Τέτοια πράγματα εδώ δεν έχουν γίνει. Αν ευσταθούν, αν έχουν γίνει αυτά που η Πρόεδρος Πρωτοδικών καταγγέλλει, τότε έχουμε σοβαρό ατόπημα του Προέδρου του Αρείου Πάγου. Η στάση του, δε, πρέπει να ελεγχθεί από όλες τις πλευρές. <br />Κυρίες και κύριοι συνάδελφοι, αναφέρθηκε το μέγιστο μέρος των ομιλητών σήμερα στην εκτίμηση των εκλογικών αποτελεσμάτων. <br />Κύριε Υπουργέ Δικαιοσύνης, είχατε την ατυχή έμπνευση να αναφερθείτε και εσείς σε θέματα τα οποία κατά τρόπο προσβλητικό της νοημοσύνης του συνόλου του ελληνικού λαού έθεσε το ΠΑΣΟΚ. Όταν εμείς αναφερόμαστε σε δυσαρμονία, κύριε Υπουργέ, αναφερόμαστε στην πολιτική εκτίμηση ότι αν η παρούσα Βουλή είχε συγκροτηθεί με τα αποτελέσματα των Ευρωεκλογών, το κόμμα μου, ο ΣΥΡΙΖΑ θα είχε εκατόν τριάντα έδρες. Αυτό τονίζουμε, ότι υπάρχει δυσαρμονία μεταξύ της κάλπης των Ευρωεκλογών και της παρούσης Βουλής.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Για παραίτηση είπατε.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Όχι, κύριε Υπουργέ. Εμείς ζητάμε εκλογές επειδή διαπιστώνουμε δυσαρμονία μεταξύ της θέλησης του ελληνικού λαού και της παρούσας κοινοβουλευτικής πλειοψηφίας. Και δεν εμπλέξαμε σε καμμία περίπτωση τον Πρόεδρο της Δημοκρατίας, διότι γνωρίζουμε ότι τέτοιο προνόμιο δεν το έχει μετά την αναθεώρηση του 1985. Η πολιτική, όμως, εκτίμηση της δυσαρμονίας, είναι κάτι το οποίο δεν μπορούμε να μην το προβάλλουμε, εκτός και αν επιβάλλετε και στον κ. Μπαμπινιώτη να διαγράψει και τη λέξη «δυσαρμονία» από το λεξικό του. <br />Η δυσαρμονία, λοιπόν, που υπάρχει σήμερα, είναι εμφανής, κύριε Υπουργέ, και το αναφέρει όλος ο ευρωπαϊκός Τύπος. <br />Υφίσταται δυσαρμονία. Και υφίσταται διότι η Κυβέρνηση, η ΝΔ και το ΠΑΣΟΚ αποδέχτηκαν την πρόκληση του ΣΥΡΙΖΑ να υπάρξει καταδίκη των μνημονιακών πολιτικών.<br /> Τι σημαίνει «πήραμε το μήνυμα»; Εσείς, δηλαδή, δεν θα μειώσετε τις επικουρικές συντάξεις, όπως προβλέπουν τα μνημόνια που ψηφίσατε; Εσείς δεν θα προχωρήσετε σε ιδιωτικοποιήσεις κερδοφόρων επιχειρήσεων του δημόσιου τομέα; Εσείς δεν θα φτάσετε να εγγυάστε ως κατώτερη σύνταξη τα 365 ευρώ, που προβλέπονται από τα μνημόνια;<br /> Αυτό θα ήταν το μήνυμα που θα έπρεπε να αναφέρετε εδώ σήμερα και όχι να κάνετε κόλπα με τον εκλογικό νόμο. <br />Σας λέμε, λοιπόν, και πάλι ότι αν θέλετε αλλαγή του εκλογικού νόμου, απλή και άδολη αναλογική με συνταγματική κατοχύρωση τολμήστε το! <br />Κύριε Βορίδη, πράγματι…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πόσους Βουλευτές έχετε;</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κύριε Υπουργέ,…</speech><speech by="#s175"><from>ΠΡΟΕΔΡΕΥΩΝ</from> Παρακαλώ πολύ. Κύριε Υπουργέ, αν θέλετε, μπορείτε να πάρετε τον λόγο μετά.<br />Συνεχίστε, κύριε Κοντονή.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κύριε Υπουργέ, κάντε το αυτό που σας λέμε και εμείς θα το ψηφίσουμε. Άλλα κόλπα με τον εκλογικό νόμο, μέσα στην κατάσταση πανικού που βρίσκεται σήμερα η καταψηφισμένη Κυβέρνηση από τον ελληνικό λαό, δεν θα σηκώσουμε, δεν θα ανεχτούμε, δεν θα νομιμοποιήσουμε!<br />Κύριε Βορίδη, μιλήσατε για τις αυτοδιοικητικές εκλογές. Έχετε συνειδητοποιήσει ότι χιλιάδες δημοτικοί και περιφερειακοί σύμβουλοι που στηρίχθηκαν από τον ΣΥΡΙΖΑ, έχουν εισβάλει αυτήν την ώρα και έχουν αλλάξει το χάρτη της τοπικής αυτοδιοίκησης; Έχετε καταλάβει ότι δύο περιφέρειες έχουν επιδοκιμάσει τα ψηφοδέλτια που στήριζε ο ΣΥΡΙΖΑ; Έχετε αντιληφθεί ότι δεκάδες δήμαρχοι που υποστήριξε ο ΣΥΡΙΖΑ -για πρώτη φορά όλα αυτά- σήμερα βρίσκονται στο προσκήνιο αυτού που λέμε «πολιτικός χάρτης της τοπικής αυτοδιοίκησης»; Τα περιφρονείτε όλα αυτά;<br /> Τι σημαίνουν αυτά, κύριε Βορίδη; Σημαίνουν ότι ο ΣΥΡΙΖΑ ριζώνει στην κοινωνία, σε θεσμούς που μέχρι πρότινος δεν είχε παρά την ελαχιστότατη εκπροσώπηση. Αυτό σας τρομάζει, το ρίζωμα του ΣΥΡΙΖΑ στην κοινωνία περισσότερο και από τα ποσοστά του ΣΥΡΙΖΑ στις Ευρωεκλογές. <br />Εσείς, βεβαίως, ουδέποτε -και είναι προς τιμήν σας- δεν θέσατε θέμα ότι ο ΣΥΡΙΖΑ δεν σταθεροποιείται σε αυτά τα ποσοστά και δεν είναι η κυρίαρχη δύναμη στο χώρο της προοδευτικής παράταξης και του συνόλου των αριστερών δυνάμεων.<br /> Τον κ. Σαμαρά και τον κ. Βενιζέλο τους έχετε ακούσει, κύριε Βορίδη; Τους έχετε ακούσει που λέγανε «καταρρέει ο ΣΥΡΙΖΑ», «τελειώνετε με τα μνημόνια», «φεύγετε», «θα πάτε ξανά στο 3%»; Τους έχετε ακούσει. Σε αυτούς να τα πείτε, κύριε Βορίδη, διότι ο ΣΥΡΙΖΑ σήμερα όχι μόνο κατοχυρώνει εκείνα τα ποσοστά που τον αναδεικνύουν κορμό της μεγάλης δημοκρατικής παράταξης της Αριστεράς, αλλά κατοχυρώνεται σήμερα ως η ελπίδα της κοινωνίας για την κυβερνητική αλλαγή. Αυτό είναι το πρόβλημά σας.<br /> Είπατε, όμως, και κάτι άλλο. Είπατε ότι τα κοινωνικά στρώματα που συμμετέχουν στην παραγωγική ανασυγκρότηση μάς γυρίζουν την πλάτη. Κύριε Βορίδη, εν μέρει έχετε δίκιο και θα σας το αναγνωρίσουμε από το Βήμα αυτό. Πράγματι, οι φίλοι του κ. Σαμαρά και τα συμφέροντα που αγοράζουν τις κερδοφόρες επιχειρήσεις του δημοσίου, που συμμετέχουν στο πλιάτσικο του δημόσιου τομέα, όλοι αυτοί που σήμερα εκμεταλλεύονται τον ιδρώτα και το αίμα του ελληνικού λαού, μας έχουν γυρίσει -και πολύ τους ευχαριστούμε γι’ αυτό- την πλάτη. Δεν τους εκπροσωπούμε. Αφήνουμε αυτό το βαρύ καθήκον σε εσάς. Εάν, όμως, θέλετε να μας πείτε ότι οι εργαζόμενοι των 300 ευρώ μάς έχουν και αυτοί γυρίσει την πλάτη, σας λέμε ότι κάνετε πολύ μεγάλο λάθος. Διότι η εργατική τάξη της πατρίδας μας, το σύνολο των Ελλήνων εργαζομένων και της νεολαίας προσβλέπει στον ΣΥΡΙΖΑ ως τη μοναδική ελπίδα, κύριε Βορίδη. <br />Είναι ταξικό το θέμα και πολύ καλά εμείς ερμηνεύουμε με βάση το μαρξισμό την πραγματικότητα. Αυτό το σημειώνω γιατί μας εγκαλέσατε ότι δεν ερμηνεύουμε σωστά τα πράγματα. <br />Και μία τελευταία αναφορά σε αυτό που είπε ο κ. Κουκουλόπουλος, ο εκπρόσωπος του ΠΑΣΟΚ, «να ενωθούν οι Έλληνες». <br />Τι εννοεί δηλαδή; Να επανέλθουν οι Έλληνες στο ΠΑΣΟΚ και τη Νέα Δημοκρατία, που επί είκοσι πέντε χρόνια κορόιδευαν τον ελληνικό λαό και τους έλεγαν ότι ο ένας είναι το φως και ο άλλος το σκοτάδι, που το ΠΑΣΟΚ είχε τάξει για τον εαυτό του ότι θα βάλει τη Δεξιά στο χρονοντούλαπο της ιστορίας και σήμερα έχει γίνει το δεκανίκι στο επίπεδο του 8% και πανηγυρίζει; <br />Αν αυτές είναι οι σκέψεις του κ. Κουκουλόπουλου, τότε του λέμε ότι το ποτάμι δεν γυρίζει πίσω! Και το δικό μας ποτάμι δεν είναι το θολό «Ποτάμι» του κ. Θεοδωράκη, αλλά ένα καθαρό ποτάμι λαϊκής οργής και αγανάκτησης, αλλά και πολιτικοποίησης στο πλαίσιο της ιδεολογίας και της πολιτικής αριστεράς.<br /><br />Κύριε Υπουργέ, αναφερθήκατε στην τροπολογία για τα ναυπηγεία και είπατε ότι θα δώσει αύριο εξηγήσεις ο κύριος Υπουργός. Θέτουμε από σήμερα το εξής ζήτημα: Γνωρίζει ο Υπουργός, ο κ. Βρούτσης, ότι η εταιρεία έχει κάνει αίτηση να υπαχθεί στο άρθρο 99; Τι εγγυήσεις έχει πάρει η Κυβέρνηση για να αρθεί αυτή η ανομία; <br /><br />Το θέτουμε σήμερα. Περιμένουμε αύριο την απάντηση. Διότι δεν μπορούν να γίνονται αυτές οι χαριστικές ρυθμίσεις και μάλιστα στο όνομα των εργαζομένων. Αντιθέτως, θα έπρεπε εσείς να διασφαλίσετε, με την απόσυρση της αίτησης, το μέλλον των ναυπηγείων και τις θέσεις των εργαζομένων.</speech><speech by="#s175"><from>ΠΡΟΕΔΡΕΥΩΝ</from> Κύριε συνάδελφε, σας παρακαλώ συντομεύετε.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κυρίες και κύριοι συνάδελφοι, το αποτέλεσμα των Ευρωεκλογών το διαβάζει σωστά το σύνολο του ευρωπαϊκού Τύπου. Το πρόταγμα και η προσταγή του ελληνικού λαού είναι καταδίκη των πολιτικών της λιτότητας και των μνημονίων. Σας λέει ένα πράγμα: Φύγετε! Ακούστε τον ελληνικό λαό και προκηρύξτε εκλογές για να ανατραπεί επιτέλους αυτή η κατάσταση.<br />Ευχαριστώ.<br /></speech><speech by="#s175"><from>ΠΡΟΕΔΡΕΥΩΝ</from> Τον λόγο έχει για τέσσερα λεπτά η κ. Κωνσταντοπούλου για να δευτερολογήσει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ, κύριε Πρόεδρε. <br />Κύριε Υπουργέ, η στάση σας για αυτήν την ντροπιαστική τροπολογία είναι να σιωπήσετε, να ποιήσετε τη νήσσαν και να μας παραπέμψετε στους αρμόδιους Υπουργούς, δηλαδή τον κ. Βρούτση και τον κ. Στουρνάρα, που θα έρθουν αύριο να την εξηγήσουν; <br />Επιτρέπεται ή δεν επιτρέπεται να εισάγετε εσείς, κύριε Αθανασίου, εκπρόθεσμη τροπολογία στο δικό σας νομοσχέδιο για το ευαίσθητο κοινωνικό θέμα της εκμετάλλευσης και κακοποίησης ανηλίκων και της παιδικής πορνογραφίας ή θα επικαλεστείτε τον Κανονισμό που λέει ότι απαγορεύεται σε αυτό το στάδιο εκπροθέσμως η κατάθεση, πολλώ μάλλον απαγορεύεται η εισαγωγή ασχέτων ρυθμίσεων; Είναι συνταγματική πρόβλεψη. Μήπως το Σύνταγμα το θυμάστε μόνο όταν είναι να το κακοποιήσετε ή να το παραβιάσετε; <br />Παιχνίδια παίζει η Αξιωματική Αντιπολίτευση με τον Πρόεδρο της Δημοκρατίας; Σοβαρά; Η Αξιωματική Αντιπολίτευση έβαλε τον Πρόεδρο της Δημοκρατίας -και δυστυχώς αυτός συναίνεσε- να υπογράψει είκοσι τέσσερις αντισυνταγματικές πράξεις νομοθετικού περιεχομένου επί θητείας σας, κύριε Αθανασίου, που τις προσυπογράφετε ως δήθεν Υπουργικό Συμβούλιο – φάντασμα; Διότι το Υπουργικό Συμβούλιό σας δεν συνεδρίασε για καμμία από αυτές τις πράξεις νομοθετικού περιεχομένου!<br />Μήπως η Αξιωματική Αντιπολίτευση υπαγόρευσε τα όσα απαράδεκτα είδαμε να αποτυπώνονται στα Πρακτικά της συνεδρίασης ενώπιον του Πρόεδρου Δημοκρατίας στο ενδιάμεσο διάστημα μεταξύ των εκλογών του Μαΐου και του Ιουνίου 2012; <br />Τολμάει οποιοσδήποτε να μιλάει για παιχνίδια με το θεσμό του Προέδρου Δημοκρατίας και να το απευθύνει αυτό στην Αξιωματική Αντιπολίτευση; <br />Κύριε Υπουργέ, με υποχρεώνετε να επανέλθω, διότι προσπαθείτε εντελώς απροσχημάτιστα να αποφύγετε τα μείζονα. Θα επιτρέψετε αναστολή ποινικών διώξεων για τη διοίκηση της εταιρείας που διαχειρίζεται τα Ναυπηγεία Νεωρίου της Σύρου;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πού το βλέπετε αυτό;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα το επιτρέψετε;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πού το βλέπετε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Το βλέπω στη διάταξη που αποτυπώνει ρητώς αυτό. Το βλέπω και στην αμηχανία σας, διότι δεν αναφέρατε το παραμικρό, αλλά παραπέμψατε στον κ. Βρούτση. <br />Ο κ. Βρούτσης έχει, όπως κι εσείς, μελανό πολιτικό και υπουργικό μητρώο σε τροπολογίες-ντροπολογίες. Σας καταθέσαμε και τη «μαύρη βίβλο» της ντροπής που αποτυπώνει η δική σας κυβερνητική δράση.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Την κίτρινη βίβλο λέτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θα μου απαντήσετε φαντάζομαι μετά. Εκτός αν θέλετε να μην μιλήσω και με διακόπτετε από δημοκρατική ευαισθησία μάλλον.</speech><speech by="#s175"><from>ΠΡΟΕΔΡΕΥΩΝ</from> Παρακαλώ, μην διακόπτετε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Όχι, απλώς μιλάω για το χρώμα. Είναι κίτρινη.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Υπουργέ, έγινε από την Κοινοβουλευτική Εκπρόσωπο των Ανεξάρτητων Ελλήνων αναφορά σε ένα πολύ ευαίσθητο και σοβαρό ζήτημα. Αναφέρθηκε ο εισηγητής μας κ. Σταύρος Κοντονής. Καταγγέλλεται ότι σε υπόθεση η οποία αφορά πολιτικά πρόσωπα και μάλιστα Αρχηγό Κοινοβουλευτικού Κόμματος και Υπουργό, τον κ. Καμμένο και τον κ. Γεωργιάδη, ο Πρόεδρος του Αρείου Πάγου εκάλεσε την Πρόεδρο Πρωτοδικών που δίκασε την υπόθεση προ της εκδόσεως αποφάσεως με αντικείμενο το περιεχόμενο της αποφάσεως. <br /><br />Η δική σας απάντηση, από τη θέση του Υπουργού Δικαιοσύνης, είναι ότι θα έπρεπε να γνωρίζαμε τον Πρόεδρο Αρείου Πάγου και να γνωρίζαμε και την Πρόεδρο Πρωτοδικών; Θεωρείτε ότι περιποιεί αυτή η στάση και αυτή η υπαινικτική αναφορά τιμή στον ρόλο σας ή μήπως ενισχύει την ανεξαρτησία της δικαιοσύνης; Διότι, κύριε Αθανασίου, οι ίντριγκες και οι φραξιονισμοί στο Δικαστικό Σώμα ουδέποτε περιποίησαν τιμή ούτε σε εκείνους που τις απεργάζονται ούτε σε εκείνους που τις υποδαυλίζουν. <br />Και επειδή η Κυβέρνησή σας με τη δικαιοσύνη, δυστυχώς παίζει πάρα πολύ άσχημα παιχνίδια, θα σας συνιστούσα να μην κάνετε τέτοιες αναφορές, επικαλούμενος μάλιστα και την ιδιότητά σας ως πρώην δικαστικού και πρώην προέδρου της Ένωσης Δικαστών και Εισαγγελέων, διότι ουσιαστικά διεκδικείτε να ενσαρκώνετε τη διαπλοκή μεταξύ κυβερνητικής και δικαστικής εξουσίας. <br />Εν σχέσει, τέλος, με την Ένωση Δικαστών και Εισαγγελέων και επειδή αναφερθήκατε σε αυτό, θέλω να κάνω μία πολύ σύντομα αναφορά -σε μισό λεπτό θα έχω ολοκληρώσει- στο εξής και να σας ρωτήσω αν είναι εν γνώσει σας:<br />Στο Μεσοπρόθεσμο Σχέδιο Δημοσιονομικής Σταθερότητας -το πολλοστό που φέρατε- αποτυπώνεται μία συγκεκριμένη μηδενική εγγραφή σε σχέση με τις αποζημιώσεις των δικαστών, την καταβολή οφειλομένων για την ακρίβεια. Διακινήθηκε στο πλαίσιο της Ενώσεως Δικαστών μία γνωμοδότηση του κ. Διονυσίου Χιόνη, καθηγητή –είναι ο ίδιος ο οποίος παραμονή των εκλογών εμφανίστηκε στον τηλεοπτικό σταθμό «ΑΝΤΕΝΑ και ανέλυε τι καταστροφή θα ήταν να ψηφίσουν οι πολίτες τον ΣΥΡΙΖΑ- που λέει ότι το «μηδέν» σημαίνει καταβολή.</speech><speech by="#s175"><from>ΠΡΟΕΔΡΕΥΩΝ</from> Παρακαλώ, αν έχετε την καλοσύνη να ολοκληρώσετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θέλω να σας ρωτήσω αν ως Υπουργός Δικαιοσύνης γνωρίζετε κάτι σε σχέση με αυτό και αν θέλετε να πείτε επίσημα εάν η εγγραφή «μηδέν» στο Μεσοπρόθεσμο Σχέδιο Δημοσιονομικής Σταθερότητας σημαίνει καταβολή ή ποιον τέλος πάντων κοροϊδεύετε;</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ.<br />Κυρίες και κύριοι συνάδελφοι, δεν υπάρχει άλλος συνάδελφος να πάρει τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Πρόεδρε, θα ήθελα τον λόγο.</speech><speech by="#s175"><from>ΠΡΟΕΔΡΕΥΩΝ</from> Ορίστε, κύριε Υπουργέ.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πρώτον –έχει λίγο και προσωπικό, αλλά εν πάση περιπτώσει διευκρινιστικό- κάθε αναφορά που γίνεται κατά δικαστικού λειτουργού ερευνάται. Απήντησα εγώ στην κυρία συνάδελφο ότι δεν έπρεπε να υιοθετεί καταγγελίες. Συνεπώς όλα ερευνώνται.<br />Δεύτερον, μην είστε σίγουρη ότι ο Πρόεδρος κάλεσε. Ο Πρόεδρος του Αρείου Πάγου στα πειθαρχικά καθήκοντα που έχει από τον Οργανισμό Δικαστηρίων μπορεί να καλεί οποιοδήποτε δικαστή όταν βλέπει ότι κάτι δεν πάει σε λειτουργία ενός δικαστηρίου, να συνιστά ψυχραιμία και να νουθετεί. Μήπως έκανε αυτό και δεν το ξέρετε; Θα το δούμε. Θα το πει το πόρισμα λοιπόν. Αφήστε να το πει το πόρισμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Φαίνεται ότι το ξέρετε εσείς.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αφήστε να το πει το πόρισμα.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Έγινε στην υπόθεση Γεωργιάδη-Καμμένου;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αφήστε να το πει το πόρισμα. Εγώ δεν παίρνω θέση. Όμως, η προσωπικότητα το ήθος και η ιστορία του κ. Θεοχαρίδη δεν συνηγορεί με αυτά τα οποία ακούστηκαν εδώ. <br />Τώρα, όσον αφορά το θέμα των αποζημιώσεων των δικαστικών λειτουργών, εγώ δεν διάβασα το άρθρο του κ. Χιώτη, όπως μου είπατε …</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Χιόνης!</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Πραγματικά, δεν τον ξέρω. Δεν το διάβασα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Την Κυβέρνησή σας υπερασπίζεται από τηλεοράσεως ως καθηγητής.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Οι αποδοχές των δικαστικών λειτουργών κρίθηκαν με αμετάκλητη δικαστική απόφαση του λεγόμενου «Μισθοδικείου». <br />Σε αυτό το πλαίσιο, λοιπόν, η Κυβέρνηση, όπως σε κάθε ευνομούμενη χώρα, οφείλει να ανταποκριθεί στη δικαστική απόφαση η οποία είναι αμετάκλητη. Αυτό αποτυπώνεται και στο μεσοπρόθεσμο. Τώρα, αν είναι μηδέν ή ένα , αυτά δεν τα ξέρω, γιατί είναι τεχνικά θέματα…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μηδέν ευρώ, κύριε Αθανασίου. Δεν είναι κωδικός «0».</speech><speech by="#s175"><from>ΠΡΟΕΔΡΕΥΩΝ</from> Κυρία Κωνσταντοπούλου, σας παρακαλώ.<br />Κύριε Υπουργέ, συντομεύετε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Τρίτο θέμα έθεσε η κ. Κωνσταντοπούλου, κύριε Πρόεδρε; Ρωτώ, γιατί δεν θυμάμαι.</speech><speech by="#s175"><from>ΠΡΟΕΔΡΕΥΩΝ</from> Η κυρία συνάδελφος έθεσε θέμα που αφορά την τροπολογία για τα Ναυπηγεία Ταβουλάρη.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Όσον αφορά το θέμα του Νεωρίου, σας είπα ότι, όπως το διαβάζω, νομίζω ότι δεν παραβλάπτονται τα συμφέροντα των εργατών. Όμως, σε κάθε περίπτωση, αύριο θα είναι εδώ ο κ. Βρούτσης και θα σας δώσει εξηγήσεις.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είναι εκπρόθεσμη.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Γιατί δεν λέτε, όμως, για την παρατήρησή μου που αφορά την αναστολή στο δεύτερο εδάφιο, που είπα δηλαδή το πώς πρέπει να γίνεται για να κατοχυρωθεί και να μην παραγραφεί το αδίκημα; Αυτό δεν το λέτε. Ό,τι σας συμφέρει λέτε.</speech><speech by="#s175"><from>ΠΡΟΕΔΡΕΥΩΝ</from> Ευχαριστούμε πολύ.<br />Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας».<br />Ερωτάται το Σώμα: Γίνεται δεκτό το νομοσχέδιο επί της αρχής;</speech><speech><from>ΠΟΛΛΟΙ ΒΟΥΛΕΥΤΕΣ</from> Δεκτό, δεκτό.</speech><speech by="#s95"><from> ΓΑΡΥΦΑΛΛΙΑ ΚΑΝΕΛΛΗ</from> Παρών.</speech><speech by="#s175"><from>ΠΡΟΕΔΡΕΥΩΝ</from> Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας» έγινε δεκτό επί της αρχής κατά πλειοψηφία. <br />Κύριοι συνάδελφοι, έχουν διανεμηθεί τα Πρακτικά της Κυριακής 30 Μαρτίου 2014…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν έχουν διανεμηθεί.</speech><speech by="#s175"><from>ΠΡΟΕΔΡΕΥΩΝ</from> …της Τρίτης 1η Απριλίου 2014, της Τετάρτης 2 Απριλίου 2014, της Πέμπτης 3 Απριλίου 2014, της Παρασκευής 4 Απριλίου 2014, της Δευτέρας 7 Απριλίου 2014…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πού διανεμήθηκαν;</speech><speech by="#s175"><from>ΠΡΟΕΔΡΕΥΩΝ</from> Δεν μπορείτε, κυρία Κωνσταντοπούλου, μία φορά να το κλείσετε; Δεν μπορείτε μία φορά;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Λέτε ότι έχουν διανεμηθεί. Πού διανεμήθηκαν;</speech><speech by="#s175"><from>ΠΡΟΕΔΡΕΥΩΝ</from> Δεν μπορείτε να σεβαστείτε λίγο τον Κανονισμό επιτέλους; Τουλάχιστον το κόμμα σας να σας το συστήσει, αν δεν μπορείτε εσείς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ηρεμήστε, κύριε Μαρκογιαννάκη. Δεν έχουν διανεμηθεί.</speech><speech by="#s175"><from>ΠΡΟΕΔΡΕΥΩΝ</from> Σας παρακαλώ.<br />Κύριε Κοντονή, βλέπετε τι κάνει. Μα, συνεχώς παρεμβαίνει πέρα από το πλαίσιο του Κανονισμού.</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Μία παρέμβαση έκανε, κύριε Πρόεδρε. Δεν έκανε και έγκλημα.</speech><speech by="#s175"><from>ΠΡΟΕΔΡΕΥΩΝ</from> Διανεμήθηκαν, επίσης, τα Πρακτικά της Τρίτης 8 Απριλίου 2014, της Τετάρτης 9 Απριλίου 2014, της Πέμπτης 10 Απριλίου 2014 και της Παρασκευής 11 Απριλίου 2014.<br />Ερωτάται το Σώμα αν τα επικυρώνει.</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κατά πλειοψηφία.</speech><speech by="#s175"><from>ΠΡΟΕΔΡΕΥΩΝ</from> Κύριε Κοντονή, ο ΣΥΡΙΖΑ τι λέει; Τα επικυρώνει; Εσείς είστε εισηγητής σήμερα. Η κ. Κωνσταντοπούλου δεν τα επικυρώνει. Ο ΣΥΡΙΖΑ τι λέει;</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κύριε Πρόεδρε, έχουν διανεμηθεί τα Πρακτικά;</speech><speech by="#s175"><from>ΠΡΟΕΔΡΕΥΩΝ</from> Έχουν διανεμηθεί.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τότε, πού είναι;</speech><speech by="#s130"><from> ΣΤΑΥΡΟΣ ΚΟΝΤΟΝΗΣ</from> Κύριε Πρόεδρε, δεν τα έχουμε πάρει.</speech><speech by="#s175"><from>ΠΡΟΕΔΡΕΥΩΝ</from> Ερωτάται το Σώμα αν επικυρώνει τα Πρακτικά.</speech><speech><from>ΠΟΛΛΟΙ ΒΟΥΛΕΥΤΕΣ</from> Μάλιστα, μάλιστα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κατά πλειοψηφία.</speech><speech by="#s175"><from>ΠΡΟΕΔΡΕΥΩΝ</from> Συνεπώς τα Πρακτικά της Κυριακής 30 Μαρτίου 2014, της Τρίτης 1η Απριλίου 2014, της Τετάρτης 2 Απριλίου 2014, της Πέμπτης 3 Απριλίου 2014, της Παρασκευής 4 Απριλίου 2014, της Δευτέρας 7 Απριλίου 2014, Τρίτης 8 Απριλίου 2014, της Τετάρτης 9 Απριλίου 2014, της Πέμπτης 10 Απριλίου 2014 και της Παρασκευής 11 Απριλίου 2014 επικυρώθηκαν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, δεν επικυρώθηκαν. Θα μας πείτε μετά πάλι ότι έφταιγαν οι υπάλληλοι;</speech><speech by="#s175"><from>ΠΡΟΕΔΡΕΥΩΝ</from> Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Σώματος και ώρα 16.35΄ λύεται η συνεδρίαση για αύριο ημέρα Πέμπτη 29 Μαΐου 2014 και ώρα 9.30΄, με αντικείμενο εργασιών του Σώματος: α κοινοβουλευτικό έλεγχο, συζήτηση επίκαιρων ερωτήσεων και β νομοθετική εργασία, συνέχιση της συζήτησης επί των άρθρων και του συνόλου επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Καταπολέμηση της σεξουαλικής κακοποίησης και εκμετάλλευσης παιδιών και της παιδικής πορνογραφίας». <br />Ο</speech></debateBody><br />  </debate><br /></akomaNtoso>
