<akomaNtoso><br />  <debate name="Conference"><br />    <meta><br />      <references source="#">  <TLCPerson id="s74" href="ontology/person/greek-parliament.sayit.mysociety.org/74" showAs="Δραγασάκης Ιωάννης"/><TLCPerson id="s134" href="ontology/person/greek-parliament.sayit.mysociety.org/134" showAs="Κουίκ Τέρενς"/><TLCPerson id="s33" href="ontology/person/greek-parliament.sayit.mysociety.org/33" showAs="Βλαχογιάννης Ηλίας"/><TLCPerson id="s155" href="ontology/person/greek-parliament.sayit.mysociety.org/155" showAs="Κωνσταντοπούλου Ζωή"/><TLCPerson id="s274" href="ontology/person/greek-parliament.sayit.mysociety.org/274" showAs="Τζαμτζής Ιορδάνης"/><TLCPerson id="s6" href="ontology/person/greek-parliament.sayit.mysociety.org/6" showAs="Αθανασίου Χαράλαμπος"/><TLCPerson id="s76" href="ontology/person/greek-parliament.sayit.mysociety.org/76" showAs="Δρίτσας Θεόδωρος"/><TLCPerson id="s143" href="ontology/person/greek-parliament.sayit.mysociety.org/143" showAs="Κουτσούκος Γιάννης"/><TLCPerson id="s206" href="ontology/person/greek-parliament.sayit.mysociety.org/206" showAs="Νεράντζης Αναστάσιος"/><TLCPerson id="s54" href="ontology/person/greek-parliament.sayit.mysociety.org/54" showAs="Γιαννακάκη Μαρία"/><TLCPerson id="s109" href="ontology/person/greek-parliament.sayit.mysociety.org/109" showAs="Κασιδιάρης Ηλίας"/><TLCPerson id="s58" href="ontology/person/greek-parliament.sayit.mysociety.org/58" showAs="Ιωάννης Γκιόκας"/><TLCPerson id="s211" href="ontology/person/greek-parliament.sayit.mysociety.org/211" showAs="Ντόλιος Γεώργιος"/><TLCPerson id="s175" href="ontology/person/greek-parliament.sayit.mysociety.org/175" showAs="Μαρκογιαννάκης Χρήστος"/><TLCPerson id="s285" href="ontology/person/greek-parliament.sayit.mysociety.org/285" showAs="Υψηλάντης Βασίλειος"/><TLCPerson id="s72" href="ontology/person/greek-parliament.sayit.mysociety.org/72" showAs="Διαμαντόπουλος Ευάγγελος"/><TLCPerson id="s276" href="ontology/person/greek-parliament.sayit.mysociety.org/276" showAs="Τριαντάφυλλος Κωνσταντίνος"/><TLCPerson id="s261" href="ontology/person/greek-parliament.sayit.mysociety.org/261" showAs="Σταμπουλή Αφροδίτη"/><TLCPerson id="s111" href="ontology/person/greek-parliament.sayit.mysociety.org/111" showAs="Κατριβάνου Βασιλική"/><TLCPerson id="s223" href="ontology/person/greek-parliament.sayit.mysociety.org/223" showAs="Πανούσης Ιωάννης"/><TLCPerson id="s162" href="ontology/person/greek-parliament.sayit.mysociety.org/162" showAs="Λοβέρδος Ανδρέας"/><TLCPerson id="s254" href="ontology/person/greek-parliament.sayit.mysociety.org/254" showAs="Σκρέκας Κωνσταντίνος"/><TLCPerson id="s287" href="ontology/person/greek-parliament.sayit.mysociety.org/287" showAs="Φωτίου Θεανώ"/><TLCPerson id="s297" href="ontology/person/greek-parliament.sayit.mysociety.org/297" showAs="Μαρίνα Χρυσοβελώνη"/><TLCPerson id="s82" href="ontology/person/greek-parliament.sayit.mysociety.org/82" showAs="Ζησιμόπουλος Πολύβιος"/><TLCPerson id="s273" href="ontology/person/greek-parliament.sayit.mysociety.org/273" showAs="Τζάκρη Θεοδώρα"/><TLCPerson id="s232" href="ontology/person/greek-parliament.sayit.mysociety.org/232" showAs="Πασχαλίδης Ιωάννης"/><TLCPerson id="s269" href="ontology/person/greek-parliament.sayit.mysociety.org/269" showAs="Ταμήλος Μιχαήλ"/></references><br />    </meta><br />    <preface> <docTitle>Συνεδρίαση της βουλης των Ελληνων :  7-7-2014</docTitle></preface><br />    <debateBody>  <speech by="#s74"><from>Δραγασάκης Ιωάννης</from> Κυρίες και κύριοι συνάδελφοι, αρχίζει η συνεδρίαση.<br />Έχω την τιμή να ανακοινώσω στο Τμήμα το δελτίο επικαίρων ερωτήσεων της Τρίτης 8 Ιουλίου 2014.<br />ΕΠΙΚΑΙΡΕΣ ΕΡΩΤΗΣΕΙΣ <br />1. Η με αριθμό 44/3-7-2014 επίκαιρη ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Οικονομικών, σχετικά με τη διόρθωση των τιμών ζώνης σε περιοχές του Νομού Ιωαννίνων και τη μείωση της φορολογίας.<br />2. Η με αριθμό 42/3-7-2014 επίκαιρη ερώτηση της Βουλευτού Σάμου του Συνασπισμού Ριζοσπαστικής Αριστεράς κ. Αγνής Καλογερή προς τον Υπουργό Αγροτικής Ανάπτυξης και Τροφίμων, σχετικά με τη λειτουργία της Διοίκησης του Οργανισμού «Ελληνικός Γεωργικός Οργανισμός –ΔΗΜΗΤΡΑ».<br />3. Η με αριθμό 39/3-7-2014 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Οικονομικών, σχετικά με τη φορολόγηση των πολυεθνικών εταιρειών που δραστηριοποιούνται στον χώρο του διαδικτύου στη χώρα μας.<br />4. Η με αριθμό 45/3-7-2014 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό Οικονομικών, σχετικά με τη μεταβίβαση του δημοτικού κάμπινγκ Αλεξανδρούπολης στο ΤΑΙΠΕΔ.<br />5. Η με αριθμό 41/3-7-2014 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Παιδείας και Θρησκευμάτων, σχετικά με την αντιμετώπιση των προβλημάτων στον χώρο της τριτοβάθμιας εκπαίδευσης.<br />6. Η με αριθμό 43/3-7-2014 επίκαιρη ερώτηση του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Υγείας, σχετικά με την αντιμετώπιση των προβλημάτων στο ΚΕΘΕΑ.<br />Κυρίες και κύριοι συνάδελφοι, έχω την τιμή να ανακοινώσω στο Τμήμα ότι η Αναπληρωτής Υπουργός Εθνικής Άμυνας και οι Υπουργοί Οικονομικών, Ανάπτυξης και Ανταγωνιστικότητας, Εσωτερικών, Πολιτισμού και Αθλητισμού, Παιδείας και Θρησκευμάτων, Υγείας, Διοικητικής Μεταρρύθμισης και Ηλεκτρονικής Διακυβέρνησης, Υποδομών, Μεταφορών και Δικτύων, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων Περιβάλλοντος, Ενέργειας και Κλιματικής Αλλαγής, Τουρισμού, Ναυτιλίας και Αιγαίου κατέθεσαν σχέδιο νόμου: « Φάροι, Στρατολογία και άλλες διατάξεις».<br />Παραπέμπεται στην αρμόδια Διαρκή Επιτροπή. <br />Επίσης, η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Τουρισμού: «Απλούστευση διαδικασιών λειτουργίας τουριστικών επιχειρήσεων και τουριστικών υποδομών, ειδικές μορφές τουρισμού και άλλες διατάξεις».</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Κύριε Πρόεδρε, μπορώ να έχω τον λόγο.</speech><speech by="#s74"><from>Δραγασάκης Ιωάννης</from> Ορίστε, κύριε Κουίκ, έχετε τον λόγο.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Ευχαριστώ που μου δίνετε τον λόγο, κύριε Πρόεδρε.<br />Κύριε Πρόεδρε, σε λίγες ημέρες συμπληρώνονται σαράντα χρόνια από τρία διαφορετικά γεγονότα: πραξικόπημα στην Κύπρο εναντίον του Μακαρίου, η εισβολή της Τουρκίας στην Κύπρο και η αποκατάσταση της δημοκρατίας στην Ελλάδα. Θα ήθελα –σας παρακαλώ πολύ- να εισηγηθείτε στον Πρόεδρο της Βουλής αυτές οι –μετά από σαράντα χρόνια- τρεις επέτειοι να μην εορταστούν απλά με μια πορτοκαλάδα και με μια λεμονάδα στους προεδρικούς κήπους. Να γίνει ειδική εκδήλωση εδώ, παρουσία του Προέδρου της Δημοκρατίας, στην ελληνική Βουλή. <br />Σας ευχαριστώ πολύ.</speech><speech by="#s74"><from>Δραγασάκης Ιωάννης</from> Ευχαριστούμε και εμείς, κύριε Κουίκ. Θα μεταφερθεί η πρόταση.</speech><speech by="#s74"><from>Δραγασάκης Ιωάννης</from> Κυρίες και κύριοι συνάδελφοι, εισερχόμεθα στην ημερήσια διάταξη της<br />ΝΟΜΟΘΕΤΙΚΗΣ ΕΡΓΑΣΙΑΣ<br />Συνέχιση της συζήτησης επί της αρχής, των άρθρων και του συνόλου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Ρυθμίσεις Ποινικού και Σωφρονιστικού Δικαίου και άλλες διατάξεις».<br />Θα ήθελα να ενημερώσω το Τμήμα ότι μετά από συνεννόηση με τον Πρόεδρο της Βουλής και τους Κοινοβουλευτικούς Εκπροσώπους των κομμάτων προτείνεται προς το Τμήμα να ακολουθήσουμε την εξής διαδικασία: θα συνεχίσουμε και θα ολοκληρώσουμε τη συζήτηση επί της αρχής με την ομιλία του Υπουργού και των Κοινοβουλευτικών Εκπροσώπων στη συνέχεια. <br />Θα συνεχίσουμε στη συζήτηση επί των άρθρων και εφόσον χρειαστεί -δηλαδή, εφόσον υπάρξει κατάλογος ομιλητών που να το απαιτεί- μπορούμε να συνεχίσουμε αύριο. <br />Σε κάθε περίπτωση προτείνω…</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Είχαν μείνει κάποιοι ομιλητές.</speech><speech by="#s74"><from>Δραγασάκης Ιωάννης</from>  Ο κατάλογος των ομιλητών είχε κλείσει. Θα ανοίξει ο κατάλογος για τη συζήτηση επί των άρθρων και όποιος θέλει μπορεί να αναφερθεί και επί της αρχής και επί των άρθρων του νομοσχεδίου. <br />Εφόσον, λοιπόν, χρειαστεί, θα πάμε και αύριο. Σε κάθε περίπτωση, οι ψηφοφορίες προτείνεται να γίνουν αύριο στις 13.00΄.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θα ήθελα τον λόγο.</speech><speech by="#s74"><from>Δραγασάκης Ιωάννης</from>  Παρακαλώ, κυρία συνάδελφε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, νομίζω ότι υπήρχαν σε εκκρεμότητα και κάποιες πρωτολογίες συναδέλφων. Νομίζω η κ. Φωτίου ήταν σε αυτούς, οι οποίοι πράγματι δεν ήταν κατά την εκφώνηση. Νομίζω, όμως, ότι δεν υπάρχει αντίρρηση.</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Είχαμε πάρει την άδεια για τη Δευτέρα από τον κ. Καλαντζή.</speech><speech by="#s74"><from>Δραγασάκης Ιωάννης</from>  Θα το δούμε. Επομένως συμφωνούμε. <br />Παρακαλώ, κυρία Κωνσταντοπούλου, να ολοκληρώσετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, επειδή δεν ήμουν κατά την έναρξη της διαδικασίας, μιλάτε για ολοκλήρωση της συζήτησης επί της αρχής με ομιλία του κυρίου Υπουργού και των Κοινοβουλευτικών Εκπροσώπων και για δευτερολογίες όσων πρόκειται να δευτερολογήσουν. <br />Εγώ έχω επιφυλαχθεί για τις δευτερολογίες μου.</speech><speech by="#s74"><from>Δραγασάκης Ιωάννης</from> Βεβαίως, βεβαίως. Θα ακολουθήσουμε κανονικά τη διαδικασία.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Λέτε, δηλαδή, να ξεκινήσει η συζήτηση επί των άρθρων σήμερα;</speech><speech by="#s74"><from>Δραγασάκης Ιωάννης</from>  Βεβαίως. Υπολογίζουμε ότι με αυτήν τη διαδικασία θα πάμε κατά τις 20.30’ το πολύ, οπότε να εξαντλήσουμε μετά τον χρόνο και προχωρούμε με τη διάθεση να μιλήσουν όσοι θέλουν να μιλήσουν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Καλώς.</speech><speech by="#s74"><from>Δραγασάκης Ιωάννης</from> Επειδή θυμάμαι ότι όντως είχαμε Βουλευτές που συμμετείχαν σε επιτροπές, θα υπάρξει ανοχή χρόνου κατά τη συζήτηση επί των άρθρων για να μιλήσουν αν θέλουν περισσότερο κ.λπ..</speech><speech by="#s33"><from> ΗΛΙΑΣ ΒΛΑΧΟΓΙΑΝΝΗΣ</from> Είχαν πάρει άδεια για να μιλήσουν σήμερα, κύριε Πρόεδρε.</speech><speech by="#s74"><from>Δραγασάκης Ιωάννης</from>  Πριν δώσω τον λόγο στον κύριο Υπουργό, θα ήθελα να σας ανακοινώσω ότι από τους Ανεξάρτητους Έλληνες ορίζεται ως ειδική αγορήτρια η Βουλευτής κ. Μαρίνα Χρυσοβελώνη και ως Κοινοβουλευτικός Εκπρόσωπος ο κ. Τέρενς-Σπένσερ-Νικόλαος Κουίκ. <br />Επίσης, από τη Χρυσή Αυγή ορίζεται ως ειδικός αγορητής ο Βουλευτής κ. Πολύβιος Ζησιμόπουλος και Κοινοβουλευτικός Εκπρόσωπος ο κ. Ηλίας Κασιδιάρης.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, δεν λειτουργεί το σύστημα ηλεκτρονικής εγγραφής;</speech><speech by="#s74"><from>Δραγασάκης Ιωάννης</from> Όταν αρχίσουν οι ειδικοί αγορητές στη συζήτηση επί των άρθρων, τότε θα εγγραφείτε οι ομιλητές. <br />Κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Ευχαριστώ, κύριε Πρόεδρε.<br /> Κυρίες και κύριοι συνάδελφοι, θα ήθελα να κάνω μερικές νομοτεχνικές βελτιώσεις ύστερα από κάποιες παρατηρήσεις, οι οποίες έγιναν κατά την τελευταία συνεδρίαση της Βουλής. Συγκεκριμένα, οι πρώτες αφορούν κάποιες παρατηρήσεις που έκανε ο συνάδελφος κ. Πανούσης και οι δεύτερες στο άρθρο 23 που έκανε ο συνάδελφος ο κ. Παυλόπουλος. Είδαμε τις παρατηρήσεις αυτές και φέρνουμε αυτές τις νομοτεχνικές βελτιώσεις, τις οποίες αφού αναφέρω εν περιλήψει θα παραδώσω ευθύς αμέσως. <br />Στη δεύτερη και στην πέμπτη σειρά της παραγράφου 4 του άρθρου 1, η οποία αναριθμήθηκε τώρα ως παράγραφος 3, μετά τη φράση «Ποινικού Κώδικα σε» προστίθεται η λέξη «συνολική». <br />Στο τέλος του προτελευταίου εδαφίου της παραγράφου 7 του άρθρου 1, η οποία αναριθμήθηκε ως παράγραφος 5, μετά τη φράση «νέα στοιχεία» προστίθεται η φράση «κατά της οποία χωρεί προσφυγή με τις ίδιες ως άνω προϋποθέσεις». Θα μπορεί, δηλαδή, να κάνει κάθε φορά προσφυγή ο ενδιαφερόμενος. <br />Στο δεύτερο εδάφιο της παραγράφου 1 του άρθρου 15, που αναριθμήθηκε σε άρθρο 14, μετά τη φράση «του Διοικητή» προστίθεται η φράση «του Τμήματος Εξωτερικής Φρούρησης», δηλαδή του Διοικητή του Τμήματος Εξωτερικής Φρούρησης.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αντί να τα λέτε περικεκομμένα, μας εξηγείτε κιόλας τι αλλάζετε;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Θα τα δείτε. Έτσι λέγονται οι νομοτεχνικές βελτιώσεις ακριβώς. Αν έχετε το κείμενο μπροστά σας, θα τα δείτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ξέρετε, λοιπόν, τι αλλάζετε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Στην παράγραφο 3α του άρθρου 23 του σχεδίου νόμου, που αναριθμήθηκε σε άρθρο 22 μετά τις λέξεις «για τη διασφάλιση του δικαιώματος δικαστικής προστασίας» προστίθεται η φράση «καθώς και σε περίπτωση παράλειψης οφειλόμενης νόμιμης ενέργειας». <br />Η φράση «να προβεί σε συγκεκριμένη ενέργεια, ώστε να αρθεί η πλημμέλεια» αντικαθίσταται από τη φράση «είτε να προβεί σε συγκεκριμένη ενέργεια ώστε να αρθεί η πλημμέλεια είτε να εκπληρώσει την οφειλόμενη νόμιμη ενέργεια».<br />Και στο τέλος της παραγράφου προστίθεται νέο εδάφιο ως εξής: «Σε περίπτωση εφαρμογής των οριζόμενων στα προηγούμενα εδάφια, η δημοσίευση της προδικαστικής απόφασης συνεπάγεται την αναστολή της εκτέλεσης της προσβαλλόμενης πράξης, κατά το μέρος που δεν έχει εκτελεστεί, έως τη δημοσίευση της οριστικής απόφασης».<br />Το καταθέτω για τα Πρακτικά.<br /></speech><speech by="#s74"><from>Δραγασάκης Ιωάννης</from> Παρακαλώ να διανεμηθούν οι κατατεθείσες νομοτεχνικές βελτιώσεις.<br />Παρακαλώ, κύριε Υπουργέ, συνεχίστε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κυρίες και κύριοι συνάδελφοι, όλοι γνωρίζουμε τα προβλήματα στο σωφρονιστικό σύστημα και στην κατάσταση που επικρατεί στις φυλακές που δεν είναι καθόλου ευχάριστη. Υπάρχει υπερσυνωστισμός, ελλείψεις προσωπικού και ιατρών, ελλιπείς υποδομές. Είναι ζητήματα τα οποία δόθηκε η ευκαιρία να τα πούμε και κατά τις συνεδριάσεις της επιτροπής.<br />Πρέπει να ξέρετε ότι στον έναν χρόνο που βρίσκομαι στο Υπουργείο Δικαιοσύνης προσπάθησα να αντιστρέψω την κατάσταση αυτή. Έφερα στη Βουλή διατάξεις για την αποσυμφόρηση των φυλακών και για την υφ’ όρον απόλυση κρατούμενων ασθενών. Ετοίμασα το προεδρικό διάταγμα για τον ευεργετικό υπολογισμό των ημερών κράτησης όλων όσων φοιτούν σε σχολεία εντός των φυλακών ή παρακολουθούν προγράμματα απεξάρτησης και δημιουργήσαμε ένα νέο κατάστημα κράτησης ανηλίκων στην Κόρινθο που θα λειτουργήσει τον Σεπτέμβριο. <br />Επιπλέον, ετοιμάσαμε μία νέα πτέρυγα για τους οροθετικούς κρατούμενους στον Κορυδαλλό και προκηρύχτηκαν τριάντα εννιά θέσεις ιατρών για όλες τις σωφρονιστικές δομές. <br />Όμως, δεν είμαστε απόλυτα ικανοποιημένοι και βεβαίως κανείς δεν μπορεί να συμβιβαστεί με την ιδέα των μετρίων συνθηκών των ελληνικών φυλακών. Η βελτίωσή τους αποτελεί κεντρικό στόχο του Υπουργείου όχι μόνο για να μην καταδικάζεται η χώρα μας από τους ευρωπαϊκούς θεσμούς, αλλά κυρίως και πρωτίστως από αίσθημα υποχρέωσης στην ανθρώπινη αξιοπρέπεια.<br />Δυστυχώς, όμως, τα τελευταία χρόνια πέρα από τη διόγκωση των ανωτέρω χρονίων προβλημάτων του σωφρονιστικού συστήματος, ζήσαμε και τη διόγκωση περιστατικών τυφλής ανθρωποκτόνου βίας κατά προσωπικού και κρατουμένων. Είδαμε πολλά περιστατικά βίας κρατουμένων κατά φυλάκων με τη χρήση μαχαιριών, με αποκορύφωμα το βίαιο θάνατο σωφρονιστικού υπαλλήλου στο Μαλανδρίνο. Με αφορμή την περίπτωση αυτή έχω δεσμευτεί και μελετάμε μία νομοθετική ρύθμιση ούτως ώστε να υπάρχει κρατική υποστήριξη στις οικογένειες όσων πέφτουν στο καθήκον. <br />Ακόμη, είδαμε απόπειρες απόδρασης με ελικόπτερο, ομηρίες φυλάκων με τη χρήση όπλων που είχαν εισαχθεί σε φυλακή, θανάτους κρατουμένων από επιθέσεις συγκρατουμένων τους, αλλά και καταδρομική επίθεση σε κατάστημα κράτησης με σκοπό την απελευθέρωση κρατουμένων και, δυστυχώς, πολλούς τραυματισμούς υπαλλήλων από πυροβόλα όπλα και μαχαίρια, χωρίς βεβαίως να παραγνωρίζεται και ο θάνατος ύστερα από δολοφονική επίθεση κρατουμένου, κάτι το οποίο εξετάζεται.<br />Σε όλες αυτές τις περιπτώσεις διαφάνηκε μία πλήρης και σοκαριστική αδιαφορία των κρατουμένων που αποπειράθηκαν να αποδράσουν και των εξωτερικών συνεργατών τους για την ανθρώπινη ζωή. Πρόκειται, δηλαδή, για πρωτοφανή περιστατικά άγριας βίας με εγκληματικά οργανωμένο τρόπο και σαφή ανθρωποκτόνο πρόθεση, που όχι μόνο απειλούν τη ζωή και ακεραιότητα των πολιτών, υπαλλήλων και κρατουμένων, διασαλεύοντας την τάξη και την ασφάλεια των καταστημάτων κράτησης, αλλά πολύ περισσότερο απειλούν την ίδια την έννοια της δημόσιας τάξης και της ασφάλειας της χώρας. <br />Η ελληνική πολιτεία δεν μπορεί να μείνει απαθής στην επίγνωση των περιστατικών αυτών. Αντίθετα, οφείλουμε να διασφαλίσουμε τη ζωή υπαλλήλων και κρατουμένων των καταστημάτων κράτησης θεσμοθετώντας καταστήματα κράτησης Γ’ τύπου, όπως συμβαίνει σε πολλές χώρες της Ευρώπης. Έτσι, οι πραγματικά επικίνδυνοι κρατούμενοι, αυτοί που πράγματι είναι επικίνδυνοι κρατούμενοι, χωρίς να υποστούν περιστολές των δικαιωμάτων τους, όπως προβλέπονται από το ευρωπαϊκό κεκτημένο, θα κρατούνται με δικαστικές εγγυήσεις και με έναν πιο ασφαλή τρόπο για τον πολίτη και την κοινωνία. <br />Το παρόν σχέδιο νόμου εντάσσεται σε αυτό το πλαίσιο αποτελώντας τη λογική συνέχεια προηγούμενης νομοθετικής πρωτοβουλίας με την οποία θεσπίστηκε ο Γ΄ τύπος καταστημάτων κράτησης και αναφέρομαι στο άρθρο 20 παράγραφος 1 του ν. 3772/2009, καθώς έρχεται να ρυθμίσει θέματα που άπτονται του τρόπου οργάνωσης και λειτουργίας του. Δηλαδή, τα καταστήματα κράτησης Γ΄ τύπου δεν είναι ένας καινούργιος θεσμός που τώρα για πρώτη φορά θεσμοθετείται. Απλώς, με το νομοσχέδιο αυτό ρυθμίζονται τα θέματα οργάνωσης και λειτουργίας των φυλακών αυτών.<br />Πριν σας παρουσιάσω επιγραμματικά τις ρυθμίσεις, θέλω να πω ότι αυτές δεν αποτελούν θέσφατο, όπως είπα και στην επιτροπή, όπου ήμουν ανοιχτός στον ειλικρινή κοινοβουλευτικό διάλογο, πράγμα που το είδατε όλοι σας, γιατί δεχτήκαμε σωρεία νομοτεχνικών βελτιώσεων, οι περισσότερες εκ των οποίων προέρχονταν από παρεμβάσεις δικές σας. Και σήμερα, όμως, έφερα τις καινούργιες νομοτεχνικές βελτιώσεις, οι οποίες αυτήν τη στιγμή εκτυπώνονται και σε λίγο θα είναι στα χέρια σας. <br />Με τις ρυθμίσεις του πρώτου κεφαλαίου του παρόντος νόμου θεσμοθετείται ουσιαστικά ένα αυστηρότερο καθεστώς μεταχείρισης κρατουμένων που κρίνονται ως ιδιαίτερα επικίνδυνοι για την ασφάλεια και τάξη στα καταστήματα άλλου τύπου, δηλαδή στα καταστήματα Α΄ και Β΄ τύπου, καθώς και για την ασφάλεια της χώρας και τη δημόσια τάξη, χωρίς ωστόσο να γίνεται η παραμικρή υποχώρηση σε επίπεδο τυπικής και ουσιαστικής νομιμότητας, όπως τουλάχιστον αυτή προκύπτει από τη συνδυαστική ερμηνεία εθνικών και διεθνών κανόνων, νομολογιακών αρχών, καλών πρακτικών, ελάχιστων προτύπων. <br />Αξίζει να σημειωθεί ότι κατά τη σύνταξη των ρυθμίσεων, πέρα από το Σύνταγμα και τους νόμους, λήφθηκαν υπ’ όψιν ανάλογες ρυθμίσεις που ισχύουν εδώ και χρόνια σε άλλες ευρωπαϊκές χώρες, ενώ εξετάστηκε ενδελεχώς η σχετική νομολογία του Ευρωπαϊκού Δικαστηρίου των Δικαιωμάτων του Ανθρώπου, ιδίως τα άρθρα 3, 6 παράγραφος 1 και 8 της ΕΣΔΑ, η Ευρωπαϊκή Σύμβαση για την πρόληψη των βασανιστηρίων και της απάνθρωπης ή ταπεινωτικής μεταχείρισης ή τιμωρίας και οι εκθέσεις της Ευρωπαϊκής Επιτροπής για την πρόληψη των βασανιστηρίων και της απάνθρωπης ή ταπεινωτικής μεταχείρισης ή τιμωρίας. <br />Κάτω από αυτό το πρίσμα, οι τροποποιήσεις και οι νέες προσθήκες που επέρχονται στον ισχύοντα Σωφρονιστικό Κώδικα, τον ν. 2776/1999, υπηρετούν τόσο την αρχή της νομιμότητας όσο και εκείνη της αναλογικότητας, η οποία επιτάσσει το υιοθετούμενο μέτρο και ο επιδιωκόμενος σκοπός να τελούν σε σχέση αναγκαιότητας και αναλογίας. <br />Με τις τροποποιήσεις αυτές δεν σημαίνει ότι βάλαμε στην άκρη τον Σωφρονιστικό Κώδικα που έχει κάνει η αρμόδια επιτροπή. Απλώς, πήραμε μόνο ρυθμίσεις λίγων διατάξεων που είναι αναγκαίες για τη λειτουργία και οργάνωση της φυλακής Γ΄ τύπου. Ο Σωφρονιστικός Κώδικας πολύ σύντομα θα έρθει στη Βουλή και θα ρυθμίσει το σύνολο των θεμάτων με τα οποία ασχολείται. <br />Συγκεκριμένα, με το άρθρο 1 τροποποιείται η σύνθεση της Κεντρικής Επιτροπής Μεταγωγών. Είχαμε πει να την τροποποιήσουμε κάτω από μία καινούργια φόρμουλα. Εν όψει όμως των επιφυλάξεων, οι οποίες διατυπώθηκαν, προκρίθηκε και παραμένει -όπως είπαμε, με την τροπολογία που σας κατέθεσα- η ίδια σύνθεση της ΚΕΜΕ, δηλαδή της Κεντρικής Επιτροπής Μεταγωγών. Έκανε και μία βελτιωτική πρόταση ο κ. Πανούσης προχθές, αλλά είδαμε ότι και η προϋπάρχουσα είναι αρκετά καλή και νομίζω ότι ικανοποιεί τις απαιτήσεις. <br />Προσδιορίζονται τα δικαιώματα των κρατουμένων που περιορίζονται συνεπεία της τοποθέτησής τους σε κατάστημα κράτησης Γ΄ τύπου. Ρυθμίζεται η διάκριση των καταστημάτων σε Α΄, Β΄, Γ΄ τύπου, καθώς και οι κατηγορίες των κρατουμένων στα καταστήματα αυτά. Και, τέλος, ρυθμίζεται το αρμόδιο δικαστικό όργανο, η διαδικασία και οι προϋποθέσεις μεταγωγής των κρατουμένων στα καταστήματα κράτησης, καθώς και η διάρκεια παραμονής τους σε αυτά. <br />Ακολούθως, με το άρθρο 2 προβλέπεται η σύσταση Υπηρεσίας Εξωτερικής Ασφάλισης του καταστήματος κράτησης τύπου Γ΄, που ανατίθεται στην Αστυνομία. <br />Με τη ρύθμιση του άρθρου 3 προβλέπεται η χορήγηση της απόλυσης υπό όρον καταδίκων στις περιπτώσεις του άρθρων 187Α και 299 του Ποινικού Κώδικα που τελείται -το τελευταίο άρθρο, δηλαδή το 299- στο πλαίσιο εγκληματικής οργάνωσης. <br />Με το άρθρο 5 προβλέπονται μέτρα επιείκειας για τους υπαιτίους εγκληματικών πράξεων του κοινού Ποινικού Δικαίου που συμβάλλουν στην εξάρθρωση τρομοκρατικής οργάνωσης ή στην πρόληψη της διάπραξης σχεδιαζόμενης τρομοκρατικής πράξης ή στην ανακάλυψη και σύλληψη φυγόποινων και φυγόδικων τρομοκρατών. <br />Οι προτεινόμενες ρυθμίσεις στα άρθρα 6 έως 10 αφορούν σε δίκες που λόγω του αντικειμένου τους ή του μεγάλου αριθμού των κατηγορουμένων ή μαρτύρων αναμένεται να έχουν μακρά διάρκεια. <br />Σχετικά με αυτές τις ρυθμίσεις, όσον αφορά στο άρθρο για την παράσταση του δικηγόρου, αυτό απαλείφθηκε με την τροπολογία την οποία κατέθεσα - παραμένουν βέβαια οι άλλες ρυθμίσεις όσον αφορά τα έγγραφα- προκειμένου -όπως είπα και στην προηγούμενη συνεδρίαση- να εξεταστεί όλο αυτό το πλέγμα των διατάξεων από την επιτροπή η οποία επεξεργάζεται τον Κώδικα Ποινικής Δικονομίας. Θα μας δοθεί η ευκαιρία να ακούσουμε τις απόψεις σας όταν εισαχθεί στην Επιτροπή ο Κώδικας Ποινική Δικονομίας, όπου εκεί θα έχουμε μια συνολική εικόνα και μια ενότητα των διατάξεων. Συνεπώς αποσύραμε αυτήν τη διάταξη, κρίνοντας ότι πρέπει να συζητηθεί μέσα σε όλο αυτό το πλέγμα των διατάξεων του Κώδικα Ποινικής Δικονομίας.<br />Στο άρθρο 7 προβλέπεται η διατήρηση γενετικών τύπων DNA σε ειδικό αρχείο της Διεύθυνσης Εγκληματολογικών Ερευνών του Αρχηγείου της Ελληνικής Αστυνομίας και διευκολύνεται η εξιχνίαση εγκλημάτων για τα οποία επιτρέπεται η ανάλυση του DNA.  <br />Παράλληλα, με το ίδιο άρθρο θεσμοθετείται για πρώτη φορά η απαγόρευση προσωρινής κράτησης όσων έχουν διαπιστωμένα ποσοστά αναπηρίας άνω του 80%. <br />Με το άρθρο 11 καθίσταται περισσότερο υλοποιήσιμο το δικαίωμα του εισαγγελέα του Αρείου Πάγου να ασκεί αναίρεση κατά εκκλητών αποφάσεων των πρωτοβάθμιων δικαστηρίων. <br />Το άρθρο 12 αποβλέπει στην αποσυμφόρηση των καταστημάτων κράτησης, με την απόλυση κρατουμένων υπό όρον. <br />Με το άρθρο 13 επεκτείνεται η εφαρμογή των παραγράφων 1 έως 4 του άρθρου 19 του ν. 4242/2014 και στους καταδίκους που πληρούν τις προβλεπόμενες σε αυτό προϋποθέσεις, δηλαδή ποσοστό 67% αναπηρία. Είναι μια ευεργετική διάταξη, η οποία επεκτείνεται και σε αυτούς οι οποίοι κατά τη ρύθμιση του νόμου δεν είχαν τα προσόντα αυτά. Τώρα οι διατάξεις αυτές είναι άκρως ευεργετικές για τους κρατούμενους και θα οδηγήσουν και στην αποσυμφόρηση των φυλακών. <br />Με το άρθρο 14 διευκολύνεται η προμήθεια συσκευών και συστημάτων απενεργοποίησης των ασυρμάτων τηλεπικοινωνιών από την ελεύθερη αγορά. Αυτό δεν σημαίνει –όπως ακούστηκε- ότι δεν θα γίνεται διαγωνισμός. Προβλέπεται όμως σε κατεπείγουσες περιπτώσεις να γίνεται κανονικά, αλλά με την ταχεία διαδικασία, με κλειστές προσφορές, όπου η επιτροπή θα αξιολογεί τόσο τις τεχνικές προδιαγραφές όσο και το κόστος καθεμιάς. <br />Με το άρθρο 15 καθορίζονται τα καθήκοντα της υπηρεσίας εξωτερικής φρούρησης των καταστημάτων κράτησης, ενώ με το άρθρο 18 καθορίζεται το δικαστικό όργανο, οι προϋποθέσεις και η διαδικασία μεταγωγής σε καταστήματα κράτησης Γ΄τύπου καταδίκων που εκτίουν ποινή για συγκεκριμένα αδικήματα. <br />Στο δεύτερο κεφάλαιο, με τα άρθρα 20 έως και 24 εκσυγχρονίζονται οι διατάξεις της Δικονομίας που διέπουν τις ακυρωτικές διαφορές του π.δ. 18/1989, οι σημαντικότερες από τις οποίες έχουν αναπτυχθεί. Δεν έχει τεθεί θέμα, εάν χρειάζεται τώρα, μετά τις νομοτεχνικές βελτιώσεις που κάναμε στην προηγούμενη συνεδρίασή μας, να τις αναπτύξω –δεν το κάνω για να μη σας κουράσω- διότι στις άλλες δεν υπήρχε μεγάλη διαφορά απόψεων. Ύστερα, με τη σημερινή νομοτεχνική βελτίωση νομίζω ότι έχουμε καλύψει όλο το φάσμα των διατάξεων αυτών, αλλά εάν υπάρχουν αντιρρήσεις και χρειαστεί οποιαδήποτε διευκρίνιση, θα μας δοθεί η ευκαιρία να δώσουμε τις εξηγήσεις και διευκρινίσεις που θα χρειαστούν.<br />Ευχαριστώ πολύ.</speech><speech by="#s74"><from>Δραγασάκης Ιωάννης</from> Από τους Κοινοβουλευτικούς Εκπροσώπους ποιος  θα ήθελε να πάρει τον λόγο;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Εγώ, κύριε Πρόεδρε.</speech><speech by="#s74"><from>Δραγασάκης Ιωάννης</from> Ορίστε, κύριε Δρίτσα, έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, πριν προχωρήσω στα όσα έχουμε να επισημάνουμε αναφορικά με το σχέδιο νόμου του Υπουργείου Δικαιοσύνης, θα ήθελα να κάνω μια αναφορά στη νέα, αυταρχική κατάπτωση της δικομματικής Κυβέρνησης για την αντιμετώπιση της απεργίας των εργαζομένων στη ΔΕΗ. <br />Είναι υποκρισία, αυταρχικός κατήφορος, χωρίς τέλος αναλγησία για την εξυπηρέτηση ιδιοτελών συμφερόντων, ολιγοπωλίων, μέσα από έναν πανικό. <br />Είναι  μια Κυβέρνηση που δεν έχει καμμία δημοκρατική νομιμοποίηση, καμμία αναφορά στην κοινωνική στήριξη. Επιλέγει τις μεθόδους εκείνες που υποτίθεται ότι οι σημερινοί πρωταγωνιστές του κυβερνητικού σχήματος έχουν στο παρελθόν καταδικάσει με διάφορους τρόπους. <br />Για να καταδείξω το μέγεθος της υποκρισίας και της αυθαιρεσίας αυτής της νέας κυβερνητικής επιλογής να επιστρατεύσει για μία ακόμα φορά απεργούς, εργαζόμενους και στην πραγματικότητα να καταργήσει στην πράξη το απεργιακό δικαίωμα, θέλω να αναφερθώ και να καταθέσω στα Πρακτικά την πρόταση νόμου του ΠΑΣΟΚ στις 14 Απριλίου του 2006, την οποία υπογράφουν μεταξύ άλλων και ο σημερινός Πρόεδρος του ΠΑΣΟΚ κ. Ευάγγελος Βενιζέλος και άλλα προβεβλημένα στελέχη που και τώρα παίζουν ρόλο, όπως είναι ο κ. Χρυσοχοΐδης και άλλοι. <br />Στην αιτιολογική έκθεση αυτής της πρότασης νόμου με τον τίτλο «Τροποποίηση του ν.δ. 17/1974» -του Γκιζίκη- «Κατάργηση δυνατότητας πολιτικής επιστράτευσης λόγω απεργίας» αναφέρεται: «Με το άρθρο 1 διευκρινίζεται ότι η απεργία από μόνη της δεν μπορεί να θεωρηθεί ότι συνιστά κατάσταση έκτακτης ανάγκης που να δικαιολογεί την επίταξη προσωπικών υπηρεσιών, ακόμη και αν κηρυχθεί παράνομη και καταχρηστική από το δικαστήριο. Κατά συνέπεια, δεν μπορεί στην περίπτωση αυτή να επιβληθεί πολιτική επιστράτευση  στους απεργούς». <br />Εν συνεχεία, το άρθρο 1 το περιγράφει και το απαγορεύει αυτό. Το καταθέτω για τα Πρακτικά εις δόξαν του ΠΑΣΟΚ και του Προέδρου του και νυν Αντιπροέδρου της Κυβέρνησης. <br /><br />Καταθέτω, επίσης, για τα Πρακτικά απόσπασμα των Πρακτικών της συνεδρίασης της Ολομέλειας του Σώματος στις 11 Φεβρουαρίου του 2011, αναφορικά με παρόμοια πρακτική της τότε κυβέρνησης απέναντι στους αγρότες. Όταν με αυθαιρεσίες τότε προχωρούσαν, έλεγε ο κ. Σαμαράς: «Αλλά εσείς κάνετε ό,τι μπορείτε, για να πυροδοτήσετε αυτά τα προβλήματα. Όταν αυξάνετε τα τιμολόγια των ΔΕΚΟ πέρα από τα όρια αντοχής της κοινωνίας, οδηγείτε σε απείθεια. Και όταν αντιμετωπίζετε τις κοινωνικές αντιδράσεις με εφαρμογή χουντικών μεθόδων, πυροδοτείτε κοινωνική έκρηξη». <br />Σας το χαρίζουμε, κύριε Σαμαρά, και σε όλη την Κυβέρνηση της Νέας Δημοκρατίας και του ΠΑΣΟΚ.!<br /> <br />Επίσης, υπάρχουν και αναφορές από το Ζάππειο 2 και η ομιλία του κ. Σαμαρά όπου λέει ότι «το κυβερνητικό σχέδιο για πώληση του 17% της ΔΕΗ είναι πέρα για πέρα λάθος. Δείχνει μόνο ταμειακό πανικό και δεν έχει καμμία σχέση με το τι σημαίνει αποκρατικοποίηση υποδομών, ενέργειας και πώς γίνεται διεθνώς» και άλλα πολλά. <br />Κυρίες και κύριοι της Κυβέρνησης, ήδη βρίσκεστε υπόλογοι απέναντι στην ελληνική κοινωνία όχι μόνο για το μεγάλο έγκλημα της ιδιωτικοποίησης της ΔΕΗ και της ενέργειας, αλλά και για τις πιο αυταρχικές μεθόδους που εξακολουθείτε να επιστρατεύετε και για την ιστορική σας πια ευθύνη να καταργείτε οριστικά –όσο είστε, βέβαια, στην Κυβέρνηση και θα είστε για πολύ λίγο ακόμα- το δικαίωμα της απεργίας. <br />Προχωρώ, κύριε Πρόεδρε, στη διαδικασία, αφού προηγουμένως αναφερθώ –το χρωστώ από την προηγούμενη συνεδρίαση- στον κ. Τριαντάφυλλο. <br />Ναι, κύριε συνάδελφε, αποδοκιμάζουμε οποιαδήποτε τέτοια ενέργεια, την επίθεση που δεχθήκατε, γιατί ποτέ δεν δεχθήκαμε εμείς την κριτική των όπλων. Πάντα έχουμε ως όπλο μας την κριτική και τους αγώνες μας. Αυτό επιλέγει η πλειοψηφία του ελληνικού λαού. Όμως αυτό δεν σας απαλλάσσει από τις τεράστιες ευθύνες, γιατί συναινείτε σ’ αυτό το τεράστιο έγκλημα απέναντι στον ελληνικό λαό.<br />Κύριε Υπουργέ, πραγματικά αναρωτιέμαι. Ο Σωφρονιστικός Κώδικας έχει ορισμένα άρθρα. Το άρθρο 3 λέει για παράδειγμα: «Απαγορεύεται κάθε δυσμενής διακριτική μεταχείριση των κρατουμένων, ιδίως εκείνη που βασίζεται στη φυλή, το χρώμα την εθνική, κοινωνική καταγωγή, το θρήσκευμα, την περιουσία ή τις ιδεολογικές πεποιθήσεις. <br />Παρακάτω, το άρθρο 4 αναφέρει ότι «Κατά την εκτέλεση της ποινής δεν περιορίζεται κανένα άλλο ατομικό δικαίωμα των κρατουμένων εκτός από το δικαίωμα στην προσωπική ελευθερία». <br />Εν συνεχεία, στην παράγραφο 2 αναφέρει ότι «Οι κρατούμενοι δεν εμποδίζονται λόγω της κράτησής τους στην ελεύθερη ανάπτυξη της προσωπικότητάς τους και την άσκηση δικαιωμάτων που τους αναγνωρίζει ο νόμος» κ.λπ.. <br />Κύριε Υπουργέ, αλήθεια αυτά τα άρθρα τα καταργείτε; Αίρονται;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Όχι βέβαια.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Όχι βέβαια. <br />Είναι δυνατόν τα άρθρα του νομοσχεδίου που εισάγετε σήμερα να είναι συμβατά με αυτές τις ρυθμίσεις του Σωφρονιστικού Κώδικα; Θα χρειαστεί να βρεθεί σε σχιζοφρενική κατάσταση κάθε δικαστής που θα επιχειρήσει να συμβιβάσει τα άρθρα αυτού του νομοσχεδίου, αν γίνει νόμος, με τα άρθρα του Σωφρονιστικού Κώδικα. <br />Πραγματικά θα ήθελα να σας ρωτήσω το εξής: Το Ποινικό Δίκαιο και ο Σωφρονιστικός Κώδικας τα τελευταία χρόνια έχουν δεχθεί πολύ μεγάλες αλλαγές προς την κατεύθυνση του περιορισμού των δικαιωμάτων των κρατουμένων και της δίκαιης απονομής της δικαιοσύνης. Έχουν υπάρξει έκτακτοι νόμοι, έχει υπάρξει αυστηροποίηση της νομοθεσίας, έχουν υπάρξει μεγάλες αντιδράσεις για όλα αυτά. <br />Κάνατε απολογισμό και στην Ελλάδα και διεθνώς; Όλες αυτές οι έκτακτες νομοθεσίες, όλη αυτή η αυστηροποίηση του ποινικού συστήματος, του Ποινικού Δικαίου, έφεραν κανένα αποτέλεσμα; Περιγράφετε, κάθε φορά που έρχεστε και φέρνετε ένα νέο νομοσχέδιο εσείς ή οποιοιδήποτε άλλοι Υπουργοί τα τελευταία χρόνια, τους μεγάλους κινδύνους από την αύξηση της εγκληματικότητας, από την ενίσχυση του μεγάλου εγκλήματος και από διάφορες άλλες εκδηλώσεις παραβατικότητας. Κι όμως κάθε φορά ξανάρχεστε στο σημείο απ’ όπου ξεκινήσατε, όπου αποδεικνύεται η πλήρης αποτυχία -ακόμα και για τη διατήρηση, εν πάση περιπτώσει, της ασφάλειας των πολιτών- αυτών των μεθόδων αυστηροποίησης του ποινικού και του σωφρονιστικού συστήματος. <br />Βλέπουμε ότι στην πραγματικότητα δεν έχετε κανένα πραγματικό επιχείρημα που να αιτιολογεί όλη αυτή τη μεγάλη ανατροπή του Ευρωπαϊκού Δικαίου, της Διακήρυξης των Δικαιωμάτων του Ανθρώπου, όλων των διεθνών συμβάσεων και του ευρωπαϊκού κεκτημένου το οποίο επικαλείστε, αλλά πουθενά δεν τεκμηριώνετε. Δεν έχετε κανένα επιχείρημα γι’ αυτό. <br />Μένει μόνο ένα, το οποίο σας τονίσαμε στην προηγούμενη συζήτηση, την περασμένη εβδομάδα: Σας μένει μόνο η διαρκής προσαρμογή σε όλο και πιο ακροδεξιές, φασίζουσες, αυταρχικές πολιτικές, με κύριο στόχο να διαμορφώσετε ένα κλίμα μιας φοβισμένης κοινωνίας, ανελεύθερης, την οποία νομίζετε ότι μπορείτε επ’ άπειρον να χειραγωγείτε. <br />Αντί να προστατεύσετε την κοινωνία από το έγκλημα, το ενισχύετε. <br />Και θα ήθελα να σας θέσω το ερώτημα ευθέως: Μα, πραγματικά κι εσείς και τα επιτελεία που επεξεργάζονται στο Υπουργείο Δικαιοσύνης και στην Κυβέρνηση τέτοιου είδους σχέδια δεν αναρωτηθήκατε ότι αυτή είναι μία ατελείωτη κούρσα αλληλοτροφοδοτούμενη, ένα κράτος που γίνεται διαρκώς αυταρχικότερο και μία ισχυρή εγκληματικότητα, η οποία εξοπλίζεται ακόμη πιο πολύ για να αντιμετωπίσει αυτήν την αυταρχικότητα;<br /> Είναι μία ατέλειωτη διελκυστίνδα αλληλοτροφοδοτούμενη. Ποιος από το οργανωμένο έγκλημα δεν θα αναβαθμίσει την εγκληματική του συγκρότηση για να μην μπορέσει ποτέ να συλληφθεί, όταν ξέρει ότι μέσα από αυτήν τη διαδικασία θα αντιμετωπιστεί με τέτοιον τρόπο;<br /><br />Κι αυτό είναι κοινή πρακτική. Το ξέρουμε σε όλο τον κόσμο. Επιτέλους τα «Γκουντάναμο» δεν είναι μόνο η βαρβαρότητα αυτοπροσώπως. Είναι και τα πλέον αναποτελεσματικά. Και είναι χαρακτηριστικό και ίδιον των πιο αντιδημοκρατικών κυβερνήσεων. Όσο πιο ξένες προς τη λαϊκή συναίνεση είναι οι κυβερνήσεις τόσο περισσότερο έχουν ανάγκη να επιστρατεύουν τέτοιου είδους μεθόδους και λύσεις για να προχωρήσουν σε αυτήν την κατεύθυνση. <br />Κύριε Υπουργέ, με το νομοσχέδιο που εισάγετε καθιστάτε το ανθρώπινο σώμα υποκείμενο της τιμωρίας. Είναι αδιανόητο στη δημοκρατική έννομη τάξη του Διαφωτισμού και της Γαλλικής Επανάστασης, στη δημοκρατική έννομη τάξη της Ευρώπης, να εισάγεται ποινή πρόσθετη της στέρησης της ελευθερίας, που είναι η ύψιστη ποινή στο δημοκρατικό δίκαιο του 20ου αιώνα.<br /> Και τώρα έρχεστε εσείς στον 21ο αιώνα να καταργήσετε κατακτήσεις για τις οποίες έχει χυθεί αίμα, ιδρώτας, πόνος και δάκρυα αλλά και πολλή σκέψη διορατική, διεισδυτική, επιστημονική, πολιτική και κοινωνική. Κι όλα αυτά είναι ξένα προς εσάς διότι, λέει, πρέπει να αντιμετωπίσετε το οργανωμένο έγκλημα και την τρομοκρατία. Θα ενισχύσετε ακόμη πιο πολύ αυτήν την κατεύθυνση με αυτές τις φυλακές υψίστης ασφαλείας. <br />Ήταν πολύ χαρακτηριστική και εύστοχη η παρέμβαση του συναδέλφου Στάθη Παναγούλη κατά την προηγούμενη συνεδρίαση, όταν περιέγραψε τις στρατιωτικές φυλακές στη διάρκεια της δικτατορίας που δεν στάθηκαν ικανές να αποτρέψουν την απόδραση του ιδίου και του Αλέκου Παναγούλη. <br />Και όλα αυτά σε μία εποχή που πραγματικά αυτό που χρειάζεται είναι η ενίσχυση της κοινωνικής άμυνας για την καταξίωση των δημοκρατικών αγώνων, όταν έρχεστε και καταργείτε το δικαίωμα της απεργίας για να ανασάνει η κοινωνία, για να πάρει η κοινωνία πάνω της όλες εκείνες τις λειτουργίες που θα της εξασφαλίζουν ελευθερία και δημοκρατία. <br />Όσο πιο μακριά είστε από αυτά, όσο πιο αυταρχική Κυβέρνηση είστε, τόσο πιο πολύ ανάγκη έχετε τέτοιων νομοθετικών ρυθμίσεων.</speech><speech by="#s74"><from>Δραγασάκης Ιωάννης</from> Παρακαλώ, κύριε συνάδελφε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Θα τελειώσω, κύριε Πρόεδρε. Όταν τοποθετηθώ επί των άρθρων, θα σχολιάσω και μία σειρά από ιδιαίτερα ζητήματα που δεν έχω τώρα τον χρόνο να το κάνω. <br />Δεν έχετε δικαίωμα να προχωρείτε ούτε στην επιστράτευση των απεργών της ΔΕΗ ούτε σε τέτοιου είδους νομοσχέδια που το ένα φέρνει το άλλο. Είναι και τα δύο οι δύο όψεις του ίδιου νομίσματος της αντιλαϊκής, απάνθρωπης, ανάλγητης και καταστροφικής για τη χώρα και για την ελληνική κοινωνία πολιτικής σας. <br />Αποσύρετέ το. Δεν βλέπω όμως να έχετε καν –όχι τη διάθεση- τη δυνατότητα να αντιληφθείτε τι τεράστιο λάθος κάνετε αυτήν τη στιγμή. Δεν είναι έγκλημα. Είναι λάθος. <br /></speech><speech by="#s74"><from>Δραγασάκης Ιωάννης</from> Ευχαριστούμε. <br />Κυρίες και κύριοι συνάδελφοι, το ΚΚΕ ορίζει ως Κοινοβουλευτικό Εκπρόσωπο τον κ. Ιωάννη Γκιόκα.<br />Τον λόγο έχει ο κ. Γιάννης Κουτσούκος, Κοινοβουλευτικός Εκπρόσωπος του ΠΑΣΟΚ.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Ευχαριστώ, κύριε Πρόεδρε.<br />Παρακολουθώ από προχθές μία συζήτηση και μία ρητορεία η οποία νομίζω ότι είναι πολύ μακριά από το αντικείμενο της συζήτησης. Αυτό το λέω, γιατί δεν συζητάμε ούτε για το σύνολο του Σωφρονιστικού Κώδικα που θα μπορούσαμε να συζητάμε ούτε για την κατάσταση στις φυλακές. Θεωρώ ότι υπάρχουν ζητήματα και μ’ αυτά τα δύο αντικείμενα που προανέφερα, δηλαδή και με το Σωφρονιστικό Κώδικα και με την κατάσταση στις φυλακές. Θα έπρεπε να έχουμε μία εικόνα για το πώς τελικά λειτουργεί το σωφρονιστικό σύστημα, αν αποδίδει δηλαδή τον πολίτη σωφρονισμένο ή κακοποιό με δίπλωμα και φυσικά να είχαμε και μία λεπτομερή συζήτηση για το πώς θα μπορούσαμε να αντιμετωπίσουμε αυτόν τον συνωστισμό και τα προβλήματα που παρατηρούνται στις φυλακές με τις συνθήκες διαβίωσης, κ.ο.κ.. <br />Αγαπητοί συνάδελφοι, η αίσθησή μου –και αυτή είναι η πραγματικότητα- είναι ότι σήμερα συζητούμε για ένα πάρα πολύ συγκεκριμένο θέμα. Το συγκεκριμένο θέμα είναι αν θα πάμε να συγκροτήσουμε τις λεγόμενες «φυλακές υψίστης ασφαλείας», αυτές που το νομοσχέδιο περιγράφει ως «Γ΄ τάξεως». Σ’ αυτό πρέπει ο καθένας να τοποθετηθεί πάρα πολύ καθαρά.<br />Το πρώτο θέμα που πρέπει να πούμε είναι αν τις χρειαζόμαστε. Υπάρχει ανάγκη, δηλαδή, να υπάρχουν ορισμένα πρόσθετα μέτρα για ορισμένες κατηγορίες εγκληματιών, οι οποίοι απειλούν τη δημόσια ασφάλεια, την ασφάλεια του Έλληνα πολίτη;<br />Το δεύτερο θέμα στο οποίο πρέπει να τοποθετηθούμε είναι αν υπάρχουν σε άλλες χώρες τέτοια παραδείγματα, τα οποία θα μπορούσαμε να αξιοποιήσουμε, σχετικά με το πώς νομοθετήθηκαν, με ποιον τρόπο λειτουργούν, πώς κρίνονται, πώς διορθώνονται, για να τα μεταφέρουμε στη χώρα μας. Ο εισηγητής μας κ. Κώστας Τριαντάφυλλος παρουσίασε πάρα πολλά παραδείγματα σε χώρες που θεωρούνται πρότυπα στα ανθρώπινα δικαιώματα της νότιας και κεντρικής Ευρώπης και της σκανδιναβικής χερσονήσου.<br />Το τρίτο ερώτημα, πάνω στο οποίο πρέπει ο καθένας να τοποθετηθεί, είναι το εξής: Εφόσον μας χρειάζονται και εφόσον υπάρχουν άλλα πρότυπα, για ποιους εγκληματίες μιλάμε, για ποια αδικήματα, για πόσο θα ισχύει αυτή η ειδική σωφρονιστική πολιτική και σε ποιες συνθήκες; <br />Νομίζω ότι έγινε φανερό από τη συζήτηση ότι δεν μιλάμε για το σύνολο των ποινικών κρατουμένων. Δεν μιλάμε για το σύνολο των καταδικασμένων για οποιοδήποτε αδίκημα. Μιλάμε για βαριά αδικήματα, δηλαδή για φυλακίσεις πάνω από δεκαπέντε έτη και για ανθρώπους που κρίνονται επικίνδυνοι –το σημειώνω- για τη δημόσια ασφάλεια και τη ζωή των απλών Ελλήνων πολιτών. Όταν μιλάμε για τα ανθρώπινα δικαιώματα όλων των πολιτών τα οποία οφείλουμε να προασπίζουμε –και αυτό πρέπει να το κάνουμε όλοι μαζί- ταυτόχρονα πρέπει να προασπίζουμε και το μεγαλύτερο αγαθό που είναι η ανθρώπινη ζωή του ανυποψίαστου απλού Έλληνα πολίτη, ο οποίος, όπως αποδείχθηκε πρόσφατα, κινδυνεύει στα καλά καθούμενα από ενέργειες εγκληματιών.<br />Επίσης, πρέπει να συμφωνήσουμε ότι αυτή δεν μπορεί να είναι μία μόνιμη διαδικασία. Δεν βάλαμε, δηλαδή, έναν επικίνδυνο κακοποιό που είναι καταδικασμένος για βαριά εγκλήματα σε μία μόνιμη διαδικασία και τον τιμωρούμε εσαεί. Πρέπει να είναι μία διαδικασία που να αξιολογείται. Νομίζω ότι μία αξιολόγηση στα δύο χρόνια είναι μία σωστή διαδικασία.<br />Βεβαίως, πρέπει να συμφωνήσουμε ότι αυτός, παρά τα όσα αναπτύχθηκαν εδώ στη ρητορεία των συναδέλφων της Αντιπολίτευσης, δεν θα έχει περιορισμούς στα δικαιώματά του να μιλάει με τους συγγενείς του ή με τους δικηγόρους του και θα απολαμβάνει όσα και οι υπόλοιποι κρατούμενοι γύρω από τον προαυλισμό, τα μεροκάματα, κ.ο.κ., με τις ίδιες διατάξεις του Σωφρονιστικού Κώδικα.<br />Άρα, αγαπητοί συνάδελφοι –αναφορικά με τη ρητορεία που είπα νωρίτερα- δεν μιλάμε ούτε για Γκουαντάναμο ούτε για Αλκατράζ.<br />Εγώ θέλω να σας το πω πολύ απλά για να το καταλάβουνε και οι Έλληνες πολίτες, ότι δεν μιλάμε για τον φτωχοδιάβολο που καταδικάστηκε για μια οφειλή στο δημόσιο ή για μια τυχαία πράξη, η οποία επισύρει κάποια καταδίκη. <br />Για να το πω πιο παραστατικά, όλοι έχουμε διαβάσει το γνωστό μυθιστόρημα και δεν είμαστε με τον Ιαβέρη, με τον Αγιάννη είμαστε. Ιαβέρηδες να αναζητήσετε στις γραμμές σας. Κι αυτό θέλω να το κάνω πάρα πολύ σαφές: Ο Ιαβέρης ήταν ο διώκτης, αυτός που κυνηγούσε τις προθέσεις, αυτός που κυνηγούσε φαντάσματα. Κυνηγάτε και προθέσεις και φαντάσματα. Δεν βάζετε τη συζήτηση στην πραγματική βάση. Σε αυτήν τη βάση νομίζω ότι πρέπει να ανταλλάξουμε επιχειρήματα, να συμβάλουμε στη διόρθωση του νομοσχέδιου.<br />Ο κύριος Υπουργός αποδέχθηκε πάρα πολλές από τις βελτιωτικές προτάσεις που έκανε ο εισηγητής μας. Όμως, νομίζω ότι δεν είχε καμμία προνομιακή μεταχείριση ο εισηγητής μας. Και άλλοι συνάδελφοι, ιδίως από την πλευρά της Αξιωματικής Αντιπολίτευσης, που έχουν μια ειδική γνώση –γιατί εγώ δεν την έχω, κύριε Υπουργέ- γύρω από τα νομικά ζητήματα, γύρω από τη μελέτη του Σωφρονιστικού Κώδικα είχαν τη δυνατότητα να διατυπώσουν προτάσεις και έγιναν πάρα πολλές αποδεκτές από τον κύριο Υπουργό. <br />Άρα οδηγούμαστε σε ένα νομοθέτημα με αμβλυμμένες, ενδεχόμενες, αρνητικές επιπτώσεις από την ανάγκη να θεσπίσουμε τις φυλακές τρίτου τύπου. Κατά συνέπεια, αυτή η διαδικασία είχε ένα θετικό χαρακτηριστικό ότι και συζητήσαμε και βελτιώσαμε ένα νομοσχέδιο .<br />Εγώ, αγαπητοί συνάδελφοι, επειδή άκουσα τον κ. Δρίτσα νωρίτερα που αναφέρθηκε στην πρόκληση του εισηγητή μας να καταδικάσει την τρομοκρατική πράξη ενάντια στα γραφεία του ΠΑΣΟΚ, θέλω να σας πω ότι ο κ. Τριαντάφυλλος δεν σας έθεσε αυτό το θέμα. Πιστεύω ότι είναι αυτονόητο από ένα κόμμα που πιστεύει στο Σύνταγμα και διεκδικεί την εξουσία να καταδικάζει οποιαδήποτε τρομοκρατική πράξη. Το έχω πει και άλλη φορά από αυτό το Βήμα: μακριά από εμάς το να σας ταυτίζουμε με τέτοιες πρακτικές.<br />Όμως, υπάρχει ένα ερώτημα: Για δείτε, αγαπητοί συνάδελφοι, τη ρητορεία μερικών ομιλητών του ΣΥΡΙΖΑ και διαβάστε την ανακοίνωση της συγκεκριμένης αυτοαποκαλούμενης Οργάνωσης Επαναστατικής Αυτοάμυνας που δικαιολογεί την πράξη αυτή.<br /><br /> Διαβάστε και δείτε εάν η ρητορεία σας συμπίπτει …</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τις παρακρατικές ενέργειες τις καταδικάζετε, κύριε Κουτσούκο;<br />Το παρακράτος το καταδικάζετε;</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Εάν έρχεστε με αυτά που λέτε, να συντηρήσετε το κλίμα της ακραίας πόλωσης. Από τη μια πλευρά νόμος και τάξη και από την άλλη η γραμμή η δικιά σας που θέλει να ταυτίσει τους Βουλευτές του ΠΑΣΟΚ που θεωρούν ότι πρέπει να ψηφίσουν αυτό το νομοσχέδιο, με ανθρώπους που θέλουν να οδηγήσουνε την κοινωνία μας στο Γκουαντάναμο και στα λευκά κελιά. Αυτό λέει η συγκεκριμένη ανακοίνωση. Σε αυτό σας κάλεσε να τοποθετηθείτε ο εισηγητής μας, ο κ. Τριαντάφυλλος. <br />Εγώ πιστεύω, κύριε Δρίτσα, ότι εκ παραδρομής δεν το πράξατε, γιατί είμαι βέβαιος ότι δεν ασπάζεστε αυτήν την επιχειρηματολογία μιας αυτοαποκαλούμενης τρομοκρατικής οργάνωσης, η οποία έρχεται να εντάξει αυτό το μεγάλο κίνημα που άλλαξε τη Μεταπολίτευση, που έδωσε τα ανθρώπινα δικαιώματα, τις συλλογικές μορφές διεκδίκησης, τη συμμετοχή που έβγαλε τους φτωχούς και καταφρονεμένους από το περιθώριο ως ένα μέρος του συστήματος που λειτούργησε όλα αυτά τα χρόνια της Μεταπολίτευσης ως ο μηχανισμός που χρησιμοποίησε αυτές τις πολιτική για να καταστείλει και να ενσωματώσει το λαϊκό κίνημα. Αν το πιστεύατε εξάλλου δεν θα θέλατε να γίνετε ΠΑΣΟΚ, όπως λέτε πολλές φορές, προσπαθώντας να προσελκύσετε ψηφοφόρους που κατά καιρούς έχουν ψηφίσει το κόμμα μας για να γίνετε πλειοψηφία.<br />Έτσι, λοιπόν, με αυτό ήθελα να τοποθετηθώ απέναντι σε μία -κατά την άποψή μου- ανιστόρητη και διχαστική κοινωνικά και πολιτικά επιλογή σε σχέση με την τοποθέτησή σας σε αυτό το νομοσχέδιο.<br />Κλείνω, κύριε Πρόεδρε, για την οικονομία του χρόνου.<br />Αναφέρθηκε ο κ. Δρίτσας -και καλώς έκανε αυτή, είναι η δουλειά της Αντιπολίτευσης- σε μία πρόταση νόμου του ΠΑΣΟΚ του 2006. Δεν είχα την τιμή να την υπογράψω, παρ’ ότι ήμουν Βουλευτής τότε. Θέλω να κάνω δύο παρατηρήσεις.<br />Η πρώτη παρατήρηση είναι ότι ο ΣΥΡΙΖΑ συνεχώς επικαλείται πολιτικές θέσεις, είτε αυτές πήραν τη μορφή νομοσχεδίων είτε ήταν δεσμεύσεις ή εξαγγελίες του ΠΑΣΟΚ, τις οποίες ποτέ μα ποτέ δεν υποστήριξε. Τις ισοπέδωνε όλες, τις καταψήφιζε και έχω και πολλά συγκεκριμένα παραδείγματα, τα οποία θα πούμε άλλη ώρα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πείτε τα και τώρα.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Γι’ αυτή την πρόταση, λοιπόν, του ΠΑΣΟΚ τότε δεν είχαμε τη συμπαράσταση της υπόλοιπης αντιπολίτευσης, γιατί ήμασταν στην αντιπολίτευση σας θυμίζω, το 2006 εν προκειμένω.<br />Όμως, εγώ θέλω να θυμίσω και στον κ. Δρίτσα και στους άλλους συναδέλφους της Αντιπολίτευσης ότι το ΠΑΣΟΚ ως κυβέρνηση ελάχιστες φορές και κατ’ οικονομίαν κίνησε τη διαδικασία της επιστράτευσης.<br />Επί της ουσίας αυτής της πρότασης, κύριε Δρίτσα, εγώ δεν θα ήμουν αντίθετος. Θα συμφωνούσα, αλλά αν τη διαβάσατε και τη μελετήσατε καλά, στην περίπτωση ε’, όταν υπάρχουν καταστάσεις που μπορούν να απειλήσουν τη δημόσια υγεία ή άλλα αγαθά, τότε μπορεί αυτό το όπλο να χρησιμοποιείται.<br />Εγώ επαναλαμβάνω ότι το ΠΑΣΟΚ με φειδώ το χρησιμοποίησε και ότι δεν είμαι και ευτυχής που μία απεργία έληξε χάριν της πολιτικής επιστράτευσης. Επαναλαμβάνω ότι οι απεργοί έδειξαν την ευθύνη τους με την απόφαση της ΓΕΝΟΠ, γιατί πολλοί επιχείρησαν να ορθώσουν μέτωπα απέναντι στο συνδικαλιστικό κίνημα και στην κοινωνία με αφορμή αυτή την απεργία.<br />Ευχαριστώ, κύριε Πρόεδρε.<br /></speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, θα ήθελα το λόγο επί προσωπικού.</speech><speech by="#s74"><from>Δραγασάκης Ιωάννης</from> Ο κ. Δρίτσας έχει ζητήσει τον λόγο επί προσωπικού.<br />Ορίστε, κύριε Δρίτσα, έχετε ένα λεπτό προκειμένου να αναπτύξετε σε τι συνίσταται το προσωπικό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ο μόλις κατελθών από το Βήμα Κοινοβουλευτικός Εκπρόσωπος του ΠΑΣΟΚ κατηγόρησε εμένα για τα όσα είπα και όλον τον ΣΥΡΙΖΑ, εν συνεχεία, ότι χρησιμοποιούμε τα ίδια επιχειρήματα με αυτούς που πυροβόλησαν τα γραφεία του ΠΑΣΟΚ και την προκήρυξή τους. Την ίδια στιγμή ήθελε να επιχειρηματολογήσει για το γεγονός ότι δεν μας ταυτίζει, μας ταύτισε όμως και εμένα προσωπικά και το ΣΥΡΙΖΑ. Και εν συνεχεία είπε και όσα άλλα είπε.<br />Θέλω, λοιπόν, επί προσωπικού να διαβεβαιώσω και εσάς, κύριε Πρόεδρε, και το Τμήμα και τον Κοινοβουλευτικό Εκπρόσωπο του ΠΑΣΟΚ ότι ο ΣΥΡΙΖΑ, η Αριστερά, τα δημοκρατικά κόμματα δεν θα πάψουν να λένε τα πράγματα με το όνομά τους. Διάφοροι, έτσι ή αλλιώς, από οποιαδήποτε κίνητρα και με οποιαδήποτε διαδικασία επιλέγουν το όπλο της κριτικής.<br />Γι’ αυτό ακριβώς αυτό τόνισα, κύριε Κουτσούκο, ότι ο ΣΥΡΙΖΑ διαλέγει το όπλο της κριτικής και όχι την κριτική των όπλων. Το όπλο της κριτικής είναι ισχυρό, είναι αιχμηρό, είναι ευθύβολο και λέει την αλήθεια, γιατί αλλιώς δεν είναι όπλο, δεν είναι λόγος, δεν είναι κριτική.<br />Σε αυτό, λοιπόν, με τέτοιου είδους πονηρά επιχειρήματα -σας εκτιμώ προσωπικά και δεν πίστευα ότι εσείς θα κάνετε τέτοιο λάθος- δεν μπορεί κανείς να επιχειρήσει και μάλιστα μια αυταρχική Κυβέρνηση να περιορίσει τον ισχυρό και ευθύβολο λόγο του ΣΥΡΙΖΑ και της Αριστεράς και τη σκληρή κριτική που οφείλει να ασκήσει και ασκεί απέναντι σε όλον αυτόν τον αντιδημοκρατικό κατήφορο.<br />Από εκεί και πέρα, απολογηθείτε για όσα πραγματικά κάνετε αυτές τις μέρες και μη γλυκαίνετε τόσο πολύ τα πράγματα, γιατί η επιστράτευση δεν είναι απλώς ένα λάθος, κάτι που θα προτιμούσαμε να μη συμβεί. Είναι ένας ακραίος, αντιδημοκρατικός κατήφορος που καμμία κοινωνία δεν προστατεύει, καταργεί κάθε κοινωνική άμυνα και κάθε δυνατότητα της κοινωνίας να συγκροτηθεί και να προχωρήσει μπροστά.<br />Ευχαριστώ.<br /></speech><speech by="#s74"><from>Δραγασάκης Ιωάννης</from> Καταγράφονται τα όσα είπατε, κύριε συνάδελφε.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Κύριε Πρόεδρε, θα ήθελα τον λόγο.</speech><speech by="#s74"><from>Δραγασάκης Ιωάννης</from> Λέω να μη δώσουμε συνέχεια, κύριε Κουτσούκο.</speech><speech by="#s143"><from> ΓΙΑΝΝΗΣ ΚΟΥΤΣΟΥΚΟΣ</from> Μισό λεπτό μόνο, κύριε Πρόεδρε, για μια διευκρίνιση.</speech><speech by="#s74"><from>Δραγασάκης Ιωάννης</from> Δεν υπάρχει δικαιολογία για να σας δώσω τον λόγο. Έκανε μια εξήγηση του προσωπικού, το Προεδρείο θεωρεί το θέμα λήξαν.<br />Κύριε Νεράντζη, είχε ζητήσει νωρίτερα τον λόγο ο κ. Κουίκ. Αν δεν έχετε αντίρρηση, να του δώσω τον  λόγο.</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Κανένα πρόβλημα, κύριε Πρόεδρε.</speech><speech by="#s74"><from>Δραγασάκης Ιωάννης</from> Ορίστε, κύριε Κουίκ, έχετε τον λόγο.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Ευχαριστώ, κύριε Πρόεδρε. <br />Κυρίες και κύριοι συνάδελφοι, επειδή πληροφορήθηκα ότι διαδικτυακά στην αρχή της συνεδρίαση της Βουλής υπήρχε μόνο εικόνα και όχι ήχος, θα επαναλάβω ξανά την πρόταση την οποία απηύθυνα προς το Προεδρείο: Η πρόταση είναι ότι σαράντα χρόνια πέρασαν από το πραξικόπημα κατά του Μακαρίου, από την τουρκική εισβολή στην Κύπρο και από την αποκατάσταση της δημοκρατίας και αυτές οι τρεις επέτειοι δεν μπορούν απλά να τιμηθούν με μία πορτοκαλάδα και μία λεμονάδα στους προεδρικούς κήπους. <br />Η Βουλή των Ελλήνων οφείλει στα σαράντα χρόνια να κάνει ειδική συνεδρίαση μέσα στον Ιούλιο, με την παρουσία του Προέδρου της Δημοκρατίας.  Η Κύπρος –επαναλαμβάνω- δεν είναι απλά μία πορτοκαλάδα και μία λεμονάδα. <br />Επίσης, ήρθε η ώρα μετά από σαράντα χρόνια να ανοίξει και ο φάκελος της Κύπρου, για να δούμε όλες τις πτυχές αυτής της κυπριακής τραγωδίας. <br />Μετ’ ευκαιρία, μιας που μιλάμε για Κύπρο, οφείλω να πω ότι επί Μακαρίου η Κυπριακή Δημοκρατία είχε ζητήσει από του συνταγματάρχες να αποσύρουν τις ελληνικές δυνάμεις από το νησί. Τότε αντέδρασε η δικτατορία της Αθήνας με ρηματική διακοίνωση που υπέγραψε ο Γκιζίκης. <br />Μετά από σαράντα χρόνια, η Ελληνική Δημοκρατία υπογράφει ρηματική διακοίνωση προς την πλευρά της Λευκωσίας. Ο Αντιπρόεδρος της Κυβέρνησης και Υπουργός Εξωτερικών, ο κ. Βενιζέλος –και μάλιστα όπως λέει και σε χθεσινή του ανακοίνωση ήταν ενημερωμένος και ο Πρωθυπουργός της χώρας- ζητάει από την κυπριακή πλευρά να πάρει θέση για την καταγγελία της Ευρωβουλευτού, της κ. Ελένης Θεοχάρους, η οποία έλεγε ότι η ελληνική πλευρά και ο κ. Βενιζέλος συγκεκριμένα δεν αντέδρασαν στη γραπτή πρόταση-θέση την οποία διατύπωνε η τουρκική πλευρά στο Ευρωκοινοβούλιο, στο Στρασβούργο, ότι η Κυπριακή Δημοκρατία είναι εκλιπούσα.<br />Κυρίες και κύριοι συνάδελφοι, πρέπει να σας πω ότι αυτή η ρηματική διακοίνωση, αυτή η πρωτοφανής ενέργεια η οποία έγινε σε βάρος της Κυπριακής Δημοκρατίας, έχει ξεσηκώσει όλο το νησί και οι πληροφορίες μου είναι ότι έρχεται στην Αθήνα και ο Πρόεδρος της Κυπριακής Δημοκρατίας, ο κ. Αναστασιάδης, ο οποίος σύμφωνα με δημοσιεύματα του κυπριακού Τύπου, θέλει να παρέμβει για να κλείσει αυτό το ζήτημα. Ελπίζω ότι η επίσκεψή του εδώ να μην είναι μόνο για αυτό το θέμα. <br />Σε ό,τι αφορά τώρα το νομοσχέδιο που συζητούμε, όπως είπε και η εισηγήτριά μας κ. Μαρίνα Χρυσοβελώνη, οι Ανεξάρτητοι Έλληνες συμφωνούμε με τη δημιουργία φυλακών υψίστης ασφάλειας για τους επικίνδυνους κακοποιούς. Είναι ένα μέτρο προστασίας της κοινωνίας αλλά και των υπολοίπων κρατουμένων. <br />Προτείναμε, μάλιστα, ως Ανεξάρτητοι Έλληνες την αναβάθμιση και όχι την αντικατάσταση της Ελληνικής Αστυνομίας –επαναλαμβάνω την αναβάθμιση- της υπηρεσίας εξωτερικής φρούρησης των φυλακών που δημιουργήθηκαν, δηλαδή του λεγόμενου Γ΄ τύπου. Και αναβάθμιση τι σημαίνει; Σημαίνει καλύτερα μέσα και περισσότερες εκπαιδεύσεις, όχι ο ανεπαρκής οπλισμός που χορηγείται σήμερα από το κράτος στους εξωτερικούς φρουρούς. <br />Γιατί στόχος μας πρέπει να είναι η καλύτερη φύλαξη των φυλακών, δεδομένης μάλιστα και της σχετικά πρόσφατης εμπειρίας που είχαμε από τις αποδράσεις Αλβανών κακοποιών από τις Φυλακές Τρικάλων ή ακόμα και από τις αποδράσεις που είχαν γίνει δύο φορές με ελικόπτερα. Γιατί έχουμε και αυτό. <br />Θα σας υπενθυμίσω, όμως, κύριε Υπουργέ ότι έχουμε και περιπτώσεις όπως στον Δομοκό, στη Φθιώτιδα, όπου επειδή είναι μία δύσβατη περιοχή εκεί όπου στήνονται οι φυλακές υψίστης ασφαλείας, οι κάτοικοι ανησυχούν. Διότι και να δραπετεύσουν –εάν δραπετεύσουν- οι κρατούμενοι, μέσα σε αυτήν τη δύσβατη περιοχή θα είναι εξαιρετικά δύσκολο για τις δυνάμεις ασφαλείας –και το κατέθεσα και σε ερώτηση αυτό το συγκεκριμένο θέμα- να ανακαλύψουν τους δράστες, με ό,τι αυτό σημαίνει –επαναλαμβάνω- για την ηρεμία και την ησυχία των κατοίκων της περιοχής. <br />Επίσης, οι Ανεξάρτητοι Έλληνες ζητάμε επιτέλους να απομακρυνθούν όλες οι φυλακές μέσα από τις πόλεις. Κοντεύω πλέον να τελειώσω την όποια καριέρα μου και οι Φυλακές Κορυδαλλού είναι ακόμα εκεί, οι Φυλακές Τρικάλων είναι ακόμα εκεί. <br />Από τη δεκαετία του ’80, από την εποχή του ΠΑΣΟΚ, θυμάμαι ότι ήσασταν οι πρώτοι που είχατε πει ότι θα φύγουν οι φυλακές από τον Κορυδαλλό και έχουν περάσει τριάντα τέσσερα χρόνια και ακόμα είμαστε εδώ.<br />Σε ό,τι αφορά το θέμα της δημιουργίας «λευκών κελιών» στις φυλακές τρίτου τύπου, όπου βεβαίως ο καθένας που ακούει αυτήν τη φράση φαντάζεται Γκουαντάναμο μπροστά του, οι Ανεξάρτητοι Έλληνες υποστηρίξαμε με την κ. Χρυσοβελώνη -ήδη από τότε που επεξεργαζόταν το νομοσχέδιο στην επιτροπή- ότι όντως υπήρχαν συγκεκριμένες διατάξεις μείωσης της επικοινωνίας των κρατουμένων, ειδικά στις φυλακές τρίτου τύπου, με τον έξω κόσμο, είτε τηλεφωνικά είτε στις επισκέψεις συγγενών. Πάντως, κύριε Υπουργέ, απ’ ό,τι αντιλαμβάνομαι, αυτές οι διατάξεις πρέπει να αποσύρθηκαν από το Υπουργείο σας.<br />Επίσης, ήμασταν αντίθετοι στην επιβολή τέτοιων περιορισμών και μάλιστα υποστηρίξαμε ότι παρόμοια μέτρα μπορεί να εκληφθούν –και δικαίως- από κάποιους ως εκδίκηση της πολιτείας. Μα, η πολιτεία, όταν επιβάλλει μία ποινή για ένα παράπτωμα μικρό ή μεγάλο, δεν το επιβάλλει για να εκδικηθεί, ούτε μπορεί η πολιτεία να δίνει το δικαίωμα ότι εκδικείται. <br />Επίσης, υπάρχει και το άρθρο 38 για την αφαίρεση των προνομίων και ατελειών από Βουλευτές για συγκεκριμένα ποινικά αδικήματα. Εμείς, ως κίνημα, έχουμε μία πάγια θέση. Είναι ο οριζόντιος περιορισμός των βουλευτικών προνομίων. Ειδικά, λοιπόν, για όσους Βουλευτές, κυρίες και κύριοι συνάδελφοι, καταδικάζονται για συγκεκριμένα πλημμελήματα και για κακουργήματα είναι αυτονόητο πως στηρίζουμε τη διακοπή παροχών εκ μέρους της Βουλής. <br />Όμως, υπενθυμίζουμε κάτι σημαντικό, κύριε Υπουργέ. Οι Ανεξάρτητοι Έλληνες, μέσα στην ιδρυτική μας διακήρυξη έχουμε δεσμευθεί ότι παραβάσεις Βουλευτών, που μπορεί να είναι κακουργηματικές παραβάσεις, δεν μπορεί πλέον αυτές, πολύ περισσότερο όταν μιλάμε για παραβάσεις περί ευθύνης Υπουργών, να συζητώνται σε εξεταστικές επιτροπές που στον κόσμο έχουν τη μορφή της σικέ υπόθεσης, ότι βγαίνουν «σπασμένες» αποφάσεις ανάλογα με το τι λέει το κάθε κόμμα. Γι’ αυτό λέμε ότι πρέπει να καταργηθούν οι εξεταστικές και τέτοιου είδους επιτροπές από τη Βουλή και όλοι να δίνουν λόγο στην τακτική δικαιοσύνη, όπως οι Έλληνες πολίτες, να μην ξεχωρίζουμε σε τίποτα ως Βουλευτές από τους άλλους Έλληνες πολίτες.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Αυτό είναι θέμα αναθεώρησης.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Ακούω με πολλή προσοχή το ότι σε μια συνταγματική Αναθεώρηση αυτό μπορεί να είναι μια μνεία και από τη δική σας την πλευρά. Πάντως, σίγουρα θα είναι δική μας πρόταση. <br />Τέλος, έχουμε το άρθρο 12 που επιτρέπει την αποφυλάκιση καταδίκων που πάσχουν από συγκεκριμένες ασθένειες. Εδώ οι Ανεξάρτητοι Έλληνες θέσαμε ήδη, από τη φάση της επεξεργασίας του σχετικού νομοσχεδίου στην επιτροπή, ότι υπάρχει ένα πρόβλημα «ασθενών» που με τον πιο μαγικό τρόπο -ούτε Χουντίνι να ήταν!- με το που αποφυλακίζονται, αποθεραπεύονται. Ξέρουμε περιπτώσεις γνωστών επιχειρηματιών στο παρελθόν. <br />Κύριε Υπουργέ, γίνεται φανερό ότι πρέπει να υπάρξει ένας μηχανισμός επανεξέτασης τέτοιων αποφάσεων, ιδιαίτερα όταν αποδεικνύεται εκ των υστέρων, όπως είπα, ότι οι ωφελούμενοι χαίρουν άκρας υγείας. <br />Θα κλείσω, λέγοντας ότι περιμένουμε ως Ανεξάρτητοι Έλληνες το πότε θα ανακοινώσει η όποια κυβέρνηση το ότι κλείνουν οι φυλακές, κυρίως, στον Κορυδαλλό. Το περιμένουμε πώς και πώς. <br />Επίσης, κύριε Προεδρεύοντα, περιμένουμε με εθνική αγωνία, θα έλεγα, να γίνει αποδεκτή η πρότασή μας, για να γίνει αυτή η ειδική συνεδρίαση στη Βουλή των Ελλήνων για τα σαράντα χρόνια της κυπριακής τραγωδίας. <br />Σας ευχαριστώ πολύ, κυρίες και κύριοι συνάδελφοι.</speech><speech by="#s74"><from>Δραγασάκης Ιωάννης</from> Ευχαριστούμε και εμείς. <br />Κύριε Κουίκ, ήδη επικοινώνησα με τον Πρόεδρο, θα ενημερωθεί και πιστεύω ότι θα υπάρξει και μια ανταλλαγή απόψεων ως προς τον τρόπο με τον οποίο θα γίνει αυτό το οποίο προτείνετε.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Σας ευχαριστώ.</speech><speech by="#s74"><from>Δραγασάκης Ιωάννης</from> Ο κ. Νεράντζης έχει το λόγο.</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Ευχαριστώ, κύριε Πρόεδρε. <br />Παραλαμβάνω από το φίλο μου τον κ. Δρίτσα «το όπλο της κριτικής» –έτσι το χαρακτήρισε- εν είδει κοινοβουλευτικής σκυταλοδρομίας και θα ασκήσω και εγώ την ίδια αυστηρή κριτική, την οποία εκείνος μας απέδωσε, χωρίς να τον ενοχλήσω πιστεύω και χωρίς να τον «ερεθίσω». <br />Ένα μικρό μέρος της ΔΕΗ, το 30%, θα αποσχιστεί, αν ψηφιστεί αύριο αυτό το σχέδιο νόμου. Το φως που θα παραγάγει αυτό το τμήμα της ΔΕΗ, το αποσχισθησόμενο, φαίνεται ότι είναι τόσο εκτυφλωτικό που ζάλισε το φίλο μου τον κ. Δρίτσα. Τον έκανε να πάθει μια συσκότιση. Απόδειξη ότι σε ένα νομοσχέδιο….</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ακόμα δεν το είδαμε!</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Σταθείτε. Από τώρα αρχίσατε;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Εγώ;</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Σταθείτε. Εγώ σας άκουσα μετά προσοχής. Θα υποστείτε την αυστηρή κριτική. Έτσι δεν είπατε; Θα την υποστείτε. Και μάλιστα, μετά μειδιάματος.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αυτά είναι λογοπαίγνια, όμως.</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Φαίνεται, λοιπόν, ότι ο κ. Δρίτσας έχει ζαλιστεί. Φαίνεται ότι υπάρχει μια συσκότιση.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Πώς να δω ένας φως που δεν υπάρχει;</speech><speech by="#s206"><from> ΑΝΑΣΤΑΣΙΟΣ ΝΕΡΆΝΤΖΗΣ</from> Έτσι εξηγείται το ότι στο σωφρονιστικό νομοσχέδιο μάς μίλησε για τη ΔΕΗ. Αναζήτησε -επιμελέστατα οφείλω  να παραδεχθώ- το τι είπε ο Βενιζέλος, το τι είπε ο Σαμαράς. Όλα αυτά, όμως, δεν έχουν καμμία σχέση με αυτά που συζητούμε σήμερα. Επί ματαίω τα επικαλεστήκατε σήμερα, «ες αύριον τα σπουδαία». Μάλλον, την αμηχανία του ΣΥΡΙΖΑ και του Συνασπισμού γενικότερα απέδειξε αυτή η έντονη και μακρά μνεία σας στο αυριανό σχέδιο νόμου κύριε Δρίτσα. <br />Ας μπούμε τώρα στην ουσία αυτού του κώδικα που συζητούμε. Είναι μια από τις σπάνιες εκείνες περιπτώσεις που ένας Υπουργός, κάτω από την κριτική βάσανο των Βουλευτών όλων των πτερύγων, αποδέχεται τόσες πολλές σε έκταση αλλά και τόσο σημαντικές σε ένταση, τροποποιήσεις και μεταβολές από το αρχικό σχέδιο, πολλές από τις οποίες ο ίδιος ο Υπουργός εκόμισε και εισήγαγε. <br />Άρα, λοιπόν, τι σημαίνει αυτό; Σημαίνει ότι και τα σημεία αιχμής, οι «εγκοπές» που κατά τη γνώμη της Αντιπολιτεύσεως παρέχοντο από και διά του σχεδίου νόμου που συζητάμε, έχουν πλέον στρογγυλέψει. Παρά ταύτα, παρά την πληθώρα όλων αυτών των μεταβολών, διαπιστώνω ότι η Αντιπολίτευση, κατά τα οποία έχει δικαίωμα –κανείς δεν μπορεί να της αφαιρέσει αυτό το δικαίωμα- εξακολουθεί να έχει, όχι απλά επιφυλάξεις, αλλά ζωηρές αντιρρήσεις που φτάνουν μέχρι του σημείου να μην το ψηφίζει. <br />Εγώ, λοιπόν, αντί να κάνω μια καινούργια τοποθέτηση, η οποία εν τέλει δεν πρόκειται να εισφέρει τίποτα καινούργιο, αφού όλα αυτά έχουν λεχθεί εξαντλητικά, θα διατυπώσω ένα και μόνο αμείλικτο ερώτημα, το οποίο επιπολάζει μετά από τέτοια συζήτηση. <br />Άραγε, κυρίες και κύριοι συνάδελφοι της Αντιπολιτεύσεως, είστε ευχαριστημένοι από το σωφρονιστικό σύστημα; Είστε ικανοποιημένοι από το ότι κατάδικοι σκοτώνουν καταδίκους, κατάδικοι δηλητηριάζουν καταδίκους, κατάδικοι οργανώνουν από μέσα απαγωγές, κατάδικοι ή και υπόδικοι παρέχουν προστασία. Ελικόπτερα εφορμούν, απαγωγές σημειώνονται, τα κινητά δουλεύουν φουλ, κατάδικοι εφοδιάζονται επίσης και με όπλα. Αυτά τα  τελευταία περιστατικά, πέραν των αποδράσεων, είναι εκείνα, με τα οποία έχει εμπλουτιστεί η ενημερωσή μας. <br />Εγώ έχω τον Κορυδαλλό μέσα στην περιφέρειά μου. Το δε σπίτι μου απέχει μόλις ένα χιλιόμετρο από τις φυλακές. Είπε  κάτι ο κ. Κουίκ και έχει απόλυτα δίκιο ότι οι δραπετεύσεις, αυτές που οφείλονται σε πολλούς παράγοντες,  έχουν προκαλέσει φόβο στις γειτονιές. Διαρκώς ακούγονται πυροβολισμοί, γι’ αυτό και ο Υπουργός ήδη έχει πάρει ζεστά το θέμα της οριστικής απομακρύνσεως των φυλακών Κορυδαλλού. Ο ειδικός γραμματέας του, μετά μανίας θα έλεγα, το επιδιώκει. Θα παρακαλούσα τις λίγες λεπτομέρειες να τις διεκπεραιώσει, ούτως ώστε το ένα τμήμα να φύγει εντελώς. <br />Δεν φρονείτε, λοιπόν, ότι χρειάζεται νομοθετική μεταβολή; Και σε τι άλλο μπορεί να υπάρξει νομοθετική παρέμβαση, εάν δεν αναφέρεται στην έκτιση της ποινής των καταδίκων ή στη διάνυση της περιόδου της υποδικίας; Πού αλλού μπορεί να εκδηλωθεί; Στο να δημιουργήσουμε καινούργιες νομοτυπικές μορφές αδικημάτων; Υπάρχουν. Στο να δημιουργήσουμε καινούργιες επιβαρυντικές περιστάσεις; Υπάρχουν και εκεί. Άρα, λοιπόν, μοιραία η παρέμβασή μας θα επικεντρωθεί σε αυτό το σημείο, στο διάστημα και τον τρόπο έκτισης των ποινών. <br />Δεν πρόκειται περί δεύτερης ποινής που άκουσα πολλούς να λένε. Τιμωρήθηκε από το δικαστήριο, γιατί να επιβάλουμε και δεύτερη ποινή;<br /> Μοιραία όλες οι νομοθεσίες σε αυτό το πεδίο παρεμβαίνουν. Μιλάτε για λευκά κελιά -είδα και αρθρογραφία κάποιων από εσάς- για άσπρες κηλίδες, για μαύρες τρύπες, άσπρες τρύπες. <br />Υπάρχουν φυλακές υψίστης ασφαλείας σε όλα τα κράτη ευρωπαϊκά ή μη; Αυτές οι φυλακές συνεπάγονται επίσης και αποστέρηση κάποιων εκ των δικαιωμάτων των κατοίκων τους, των υποδίκων ή καταδίκων; Ναι. Το συνομολογεί η αιτιολογική έκθεση αλλά λέει ότι λαμβάνονται υπ’ όψιν τα στάνταρντς, τα δεδομένα του Ευρωπαϊκού Δικαστηρίου, του Συντάγματος, του Κανονισμού και η διεθνής εμπειρία. Άρα, η όποια φαλκίδευση, περιορισμός των δικαιωμάτων των κρατουμένων δεν γίνεται για λόγους εκδικήσεως ή δεύτερης τιμωρίας. Γίνεται για λόγους προνοίας.<br />Εσείς τώρα εμφανίζεστε πιο ευσυγκίνητοι και πιο τρυφεροί από εμάς. Έτσι, όμως, αδικείτε τους αδικηθέντες. Με αυτόν τον τρόπο, θέτετε σε κίνδυνο την ίδια τη δημόσια τάξη και την ασφάλεια.<br />Άρα, καμμία αντίρρηση στο να ψάξουμε να βρούμε λύσεις που να μην καταπατώνται τα δικαιώματα αυτών των ανθρώπων. Αλλά, το να θεωρούμε ότι οποιαδήποτε λήψη ενός αυστηρότερου μέτρου -είτε αφορά τις άδειες είτε αφορά τη διαβίωση τους-, αυτό και μόνο μετατρέπει τις φυλακές και τα κελιά σε λευκά και σε Γκουαντάναμο, νομίζω ότι δεν είναι σωστό. <br />Η άποψη έτσι όπως έχει διαμορφωθεί με τις μεταβολές που εισηγήθηκε ο Υπουργός και με την ικανοποίηση πολλών από τις παρατηρήσεις που έγιναν, νομίζω ότι ικανοποιεί ακόμη και τον πιο απαιτητικό. <br />Εμείς είμαστε υπέρ της αρχής του νομοσχεδίου και χαρίζω το υπόλοιπο πεντάλεπτό, κύριε Πρόεδρε, κατά τη συνήθειά μου.</speech><speech by="#s74"><from>Δραγασάκης Ιωάννης</from> Ευχαριστούμε πολύ τον κ. Νεράντζη.<br />Τον λόγο έχει η κ. Γιαννακάκη.</speech><speech by="#s54"><from> ΜΑΡΙΑ ΓΙΑΝΝΑΚΑΚΗ</from> Ευχαριστώ πολύ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, πριν ξεκινήσω την ομιλία μου αναφορικά με το νομοσχέδιο που έχουμε σήμερα μπροστά μας προς συζήτηση, θα ήθελα να αναφερθώ σε μια τροπολογία που έχει καταθέσει η Κοινοβουλευτική Ομάδα της Δημοκρατικής Αριστεράς- αναφορικά με την αξιοποίηση δεσμευμένων καταθέσεων που απορρέουν από εκκρεμείς υποθέσεις οικονομικού εγκλήματος.<br />Κύριε Υπουργέ, ήσαστε έκθετος. Σε επίκαιρη ερώτηση του Βουλευτή μας, του κ. Νίκου Τσούκαλη στις 29 Μαΐου είχατε δεσμευθεί ότι θα φέρνατε την πρόταση προς ψήφιση εντός του μηνός Ιουνίου. Δεν το κάνατε, γιατί προφανώς είχατε μεγάλο φόρτο εργασίας -ακριβώς για τον ίδιο λόγο που δεν έχετε φέρει και το αντιρατσιστικό μέχρι σήμερα. <br />Ιδού, λοιπόν, πεδίον δόξης λαμπρό: να κάνετε σήμερα δεκτή την τροπολογία αυτή της Κοινοβουλευτικής μας Ομάδας. Γιατί με την καθυστέρηση που έχετε επιδείξει και με την κωλυσιεργία την οποία επιδεικνύετε, πραγματικά δεν κάνετε τίποτε άλλο από το να ενισχύετε τους ψιθύρους ότι ακόμη και αν είχατε τη διάθεση να το κάνετε δεν τολμάτε μπροστά στις αντιδράσεις των τραπεζών. Και οι αντιδράσεις αυτές, μπορεί ο καθένας μας να καταλάβει γιατί υπάρχουν.<br />Προς ενημέρωση, λοιπόν, του Κοινοβουλίου να πω ποια είναι η συγκεκριμένη τροπολογία. Αυτή η τροπολογία, εντάσσεται στη συνολικότερη πρότασή μας την οποία έχουμε καταθέσει προς συζήτηση και αφορά στην πάταξη της διαφθοράς.<br />Αρχικά, είχε λάβει την έγκριση του τέως Υπουργού Οικονομικών, του Γενικού Γραμματέα Δημοσίων Εσόδων, καθώς και της κεντρικής νομοπαρασκευαστικής επιτροπής και τελούσε υπό κατάθεση προς συζήτηση στην κοινοβουλευτική επιτροπή από τον προκάτοχο του κ. Αθανασίου, τον κ. Ρουπακιώτη όμως, λόγω των πολιτικών εξελίξεων έμεινε στα χαρτιά.<br />Η πρόταση, λοιπόν, αφορά στην αξιοποίηση παγωμένων καταθέσεων κατηγορουμένων ή υπόπτων για οικονομικά εγκλήματα ενός ποσού που υπολογίζεται πάνω από 2 δισεκατομμύρια ευρώ, με σκοπό τη χρήση αυτών των ποσών για κοινωνικούς λόγους και για άσκηση κοινωνικής πολιτικής –και θα εξηγήσω γιατί.<br />Συγκεκριμένα, προβλέπεται η ρευστοποίηση υπέρ του ελληνικού δημοσίου αυτών των καταθέσεων, οι οποίες προέρχονται από κατηγορούμενους ή ύποπτους για παράβαση του νόμου περί ξεπλύματος μαύρου χρήματος, παράβαση του νόμου για «πόθεν έσχες», φοροδιαφυγή ή λαθρεμπόριο, ώστε να εισρεύσουν άμεσα στα δημόσια ταμεία. <br />Και μπορούν να χρησιμοποιηθούν για την άσκηση κοινωνικής πολιτικής, ακριβώς επειδή είναι εκτός προϋπολογισμού, άρα και εκτός ελέγχου από την τρόικα. <br />Θα αναφέρω ενδεικτικά μερικούς αριθμούς για να καταλάβουμε όλοι για ποια ποσά μιλάμε, τα οποία επαναλαμβάνω ότι μπορούν να γίνουν άμεσα εισπρακτέα από το ελληνικό δημόσιο. <br />Από την υπόθεση Λαυρεντιάδη, το δημόσιο θα μπορούσε να έχει ήδη εισπράξει 200 εκατομμύρια ευρώ. Από την υπόθεση που γίνεται επίκαιρη και λόγω του νομοσχεδίου για τη «μικρή» ΔΕΗ που θα συζητήσουμε αύριο, τη γνωστή υπόθεση «ENERGA HELLAS POWER», θα μπορούσε να έχει εισπράξει ήδη 240 εκατομμύρια ευρώ, 55 εκατομμύρια ευρώ από την υπόθεση των υποβρυχίων, καθώς και αρκετά ακίνητα εμπλεκομένων, όπως του κ. Τσοχατζόπουλου και άλλων. <br />Επίσης, κύριε Υπουργέ, οφείλετε να μας απαντήσετε άμεσα αν θα κάνετε δεκτή την τροπολογία αυτή ή όχι. Και επαναλαμβάνω ότι αρχικά ήταν μία από τις δύο τροπολογίες που είχαμε καταθέσει στο αντιρατσιστικό, το οποίο όμως δεν έχει έρθει ακόμη και έχει παραπεμφθεί στις ελληνικές καλένδες και η δεύτερη ήταν για την επέκταση του συμφώνου συμβίωσης.<br />Πάμε τώρα στη συζήτηση για το νομοσχέδιο που έχουμε μπροστά μας. Η πρώτη έννοια της λέξης «τιμωρία» στα αρχαία ελληνικά είναι η συνδρομή, η αρωγή. Και από το διαφωτισμό ήδη έχει γίνει κτήμα του νομικού μας πολιτισμού ότι σκοπός της ποινής είναι ο επανανθρωπισμός, ο σωφρονισμός και η επανένταξη του ανθρώπου, ο οποίος είχε παραβατική συμπεριφορά στο κοινωνικό σύνολο. <br />Η δεύτερη έννοια είναι ο παραδειγματισμός αλλά όχι ο παραδειγματισμός του κοινωνικού συνόλου –γιατί το κοινωνικό σύνολο δεν σωφρονίζεται ποτέ διά του φόβου, όπως στρεβλά έχει περάσει στην κοινή γνώμη- αλλά το παράδειγμα με τη φιλοσοφική έννοια του όρου. Το παράδειγμα που δίνει η δημοκρατία. Γιατί η δημοκρατία δεν εκδικείται. Η δημοκρατία παραδειγματίζει και σωφρονίζει. <br />Εσείς, όμως, με το παρόν νομοθέτημα ταυτίζετε το έγκλημα με τον εγκληματία. Ακούστηκε πολλές φορές εδώ και από πολλές μεριές ότι δεν υπάρχουν καταδικαστικές αποφάσεις του Ευρωπαϊκού Δικαστηρίου Ανθρωπίνων Δικαιωμάτων για τις φυλακές υψίστης ασφαλείας. Εδώ έχουμε ένα ψέμα κι έχουμε και μία αλήθεια. <br />Το Ευρωπαϊκό Δικαστήριο Ανθρωπίνων Δικαιωμάτων ακόμη κι αν είχε προσφυγές για τις φυλακές υψίστης ασφαλείας, δεν θα μπορούσε να εκδώσει καταδικαστική απόφαση. Μάλλον δεν θα έκανε καν αποδεκτό ένα τέτοιο αίτημα. Για ποιο λόγο; Γιατί αυτό είναι θέμα εσωτερικού δικαίου. <br />Έχουμε, όμως, καταδικαστικές αποφάσεις, και το γνωρίζετε πάρα πολύ καλά, κύριε Υπουργέ, γιατί ήσασταν ανώτατος δικαστικός και έγκριτος νομικός. Θα αναφέρω μόνο τρεις, τις πιο πρόσφατες, που αφορούν στις συνθήκες που επικρατούν σε αυτές τις φυλακές, οι οποίες έρχονται σε άμεση αντίθεση με την Ευρωπαϊκή Σύμβαση των Δικαιωμάτων του Ανθρώπου. Είναι οι υποθέσεις, Καράκας εναντίον Τουρκίας, Ντολμέζ και άλλων εναντίον Τουρκίας και βέβαια η γνωστή υπόθεση Οτσαλάν εναντίον Τουρκίας. <br />Επίσης, έχουμε την Έκθεση Πεπραγμένων 2011-2013 του CPT, της Επιτροπής κατά των Βασανιστηρίων ή και της Απαξιωτικής  Συμπεριφοράς, που αναφέρεται στις απαράδεκτες συνθήκες κράτησης και της παραβίασης σε πάρα πολλά σημεία της Ευρωπαϊκής Σύμβασης των Δικαιωμάτων του Ανθρώπου. <br />Και μιας και μιλάω για την επιτροπή CPT του Συμβουλίου της Ευρώπης, εκκρεμεί μία απάντηση από την επίκαιρη ερώτηση που σας είχα κάνει την Πέμπτη αναφορικά με την κατάσταση που επικρατεί στα ελληνικά σωφρονιστικά καταστήματα και για ποιον λόγο δεν δίνεται η άδεια από το Υπουργείο στο οποίο προΐσταστε, προκειμένου να δημοσιοποιηθούν οι εκθέσεις μετά τις ετήσιες επισκέψεις της επιτροπής στην Ελλάδα. <br />Με το νομοθέτημα, λοιπόν,  που μας έχετε φέρει, εισάγεται η υποκειμενική διάσταση στο νομικό πολιτισμό μας. Έχουμε τα θέματα της επικινδυνότητας. Έχουμε τα θέματα της σοβαρότητας μίας ασθένειας, η οποία επιτρέπει την αποφυλάκιση ή τη μεταγωγή του καταδικασθέντα σε κανονικές φυλακές και όχι φυλακές υψίστης ασφαλείας. Έχουμε τη διάσταση του πόσο διάστημα θα παραμείνει στις φυλακές υψίστης ασφαλείας ένας καταδικασθής, το οποίο ουσιαστικά εναπόκειται στην κρίση του Υπουργού Δικαιοσύνης. <br />Άρα, εισάγετε κάτι, το οποίο είναι καινοφανές για το νομικό πολιτισμό μας. Την ποινή πάνω στην ποινή. Υπάρχει μια ποινή, την οποία εκδίδει το δικαστήριο κι έρχεται ο εκάστοτε Υπουργός Δικαιοσύνης και βάζει ακόμη μια ποινή. <br />Όλα αυτά τα θέματα έρχονται, ενώ υπάρχει ο Σωφρονιστικός Κώδικας, ο οποίος έχει κατατεθεί από το Νοέμβριο του 2012 που είναι ομόφωνη απόφαση της αρμόδιας επιτροπής και ο οποίος, πραγματικά, ρυθμίζει μια σειρά από θέματα, τα οποία είναι απαραίτητα για ένα σύγχρονο σωφρονιστικό σύστημα, το οποίο από τη μία μεριά έρχεται, πραγματικά, να τιμήσει το νομικό μας πολιτισμό και να εκπληρώσει και την έννοια του σωφρονισμού και του επανανθρωπισμού –αν μου επιτρέπετε- του καταδικασθέντα και από την άλλη, έρχεται να ρυθμίσει με έναν τρόπο πολύ συντεταγμένο ζητήματα αδειών, συνθηκών διαβίωσης, εκπαίδευσης, εργασίας κι αντί να τον φέρετε εδώ και να τον συζητήσουμε συντεταγμένα, παραμένει για έναν λόγο απροσδιόριστο και ακατανόητο για εμάς στα συρτάρια σας. <br />Όπως έχει τοποθετηθεί και στην αρμόδια επιτροπή αλλά και προχθές στην ολομέλεια με πάρα πολύ μεγάλη λεπτομέρεια και επάρκεια ο ειδικός αγορητής μας ο Γιάννης Πανούσης, το πνεύμα του νομοσχεδίου που έχουμε μπροστά μας δεν εκπληρώνει τους σκοπούς του σωφρονισμού ούτε τη λειτουργία της ποινής αλλά είναι απλά αυταρχικό και ταπεινωτικό και στερεί ουσιαστικά δικαιώματα από τους κρατούμενους και ουσιαστικά σημαίνει την απαρχή της δημιουργίας και της λειτουργίας λευκών κελιών που επιτάσσουν την πειθαρχία, την πλήρη ακινησία και συνθήκες εφάμιλλες του βασανισμού. <br />Όμως, θέλω να είμαι πάρα πολύ δίκαιη και να παραδεχθώ ότι με τις νομοτεχνικές βελτιώσεις, τις οποίες έχετε κάνει, έχετε φέρει πάρα πολλές βελτιώσεις. Ωστόσο, για εμάς, για τη Δημοκρατική Αριστερά, σημασία δεν έχουν οι τυχόν βελτιώσεις που θα γίνουν και τα βήματα τα σημαντικά, τα οποία κάνατε αλλά η όλη φιλοσοφία και ιδεολογία, η οποία κρύβεται πίσω από αυτό το νομοθέτημα. <br />Πραγματικά, αναρωτιόμαστε. Το εύρος των εγκλημάτων είναι τόσο μεγάλο στην Ελλάδα, που αυτές οι φυλακές θα μπορούσαν έστω να αποτελέσουν αντικείμενο συζήτησης; Δεν νομίζω ότι κάτι τέτοιο μπορεί, πραγματικά, να στοιχειοθετηθεί.<br />Θα περάσω πάρα πολύ γρήγορα στα άρθρα.<br />Το άρθρο 8, το αποσύρατε. Κάνατε πάρα πολύ καλά, γιατί έρχεται να ρυθμίσει ένα μέρος της δικαστικής διαδικασίας, όσον αφορά στις δίκες μακράς διαρκείας και όταν ο συνήγορος του κατηγορουμένου δεν μπορεί να παραβρεθεί λόγω επαγγελματικού κωλύματος ή τη συνέχεια της δίκης, όταν απουσιάζουν και ο κατηγορούμενος και ο συνήγορός του. <br />Στο σημείο αυτό, βέβαια, θα έρθω να θυμίσω ότι υπάρχει ήδη καταδικαστική απόφαση από το Ευρωπαϊκό Δικαστήριο Ανθρωπίνων Δικαιωμάτων το 2009 στη περίπτωση Σαλντούζ εναντίον Τουρκίας. Άρα, αυτό είναι κάτι, το οποίο δεν μπορεί να γίνει αποδεκτό από τη διεθνή πρακτική. <br />Καταλαβαίνω, βέβαια, ότι ένας από τους λόγους για τους οποίους εισήγατε τη συγκεκριμένη ρύθμιση –και γι’ αυτό κάνω την αναφορά, γιατί την αποσύρατε αλλά είπατε ότι θα τη φέρετε, προκειμένου να τη συζητήσουμε πιο συντεταγμένα- είναι ότι –και μάλιστα εγώ πρώτη το έχω πει πάρα πολλές φορές- ο μεγαλύτερος αριθμός καταδικών που έχουμε από το Ευρωπαϊκό Δικαστήριο Ανθρωπίνων Δικαιωμάτων είναι για παράβαση του άρθρου 6, δηλαδή για τον εύλογο χρόνο. <br />Όμως, θα σας θυμίσω –το ξέρετε πάρα πολύ καλά, απλά το θυμίζω- ότι μια άλλη επιταγή της Ευρωπαϊκής Σύμβασης για τα Ανθρώπινα Δικαιώματα είναι η δίκαιη δίκη, η οποία δεν εξασφαλίζεται με αυτόν τον τρόπο. <br /> <br />Κύριε Πρόεδρε, θα χρειαστώ την ανοχή σας, γιατί δεν θα δευτερολογήσω. <br />Αναφορικά με το άρθρο 38, το οποίο αφορά στην αναστολή των βουλευτικών ατελειών και προνομίων σε περίπτωση τέλεσης κακουργήματος ή κάποιων εκ των πλημμελημάτων, όπως αναφέρονται στο συγκεκριμένο άρθρο, θα πρέπει να τονιστεί ότι τα ανωτέρω πρέπει να ισχύουν στην περίπτωση που οι όποιες αποφάσεις είναι αμετάκλητες. Η κατηγορία από μόνη της –θα συμφωνήσετε μαζί μου- δεν μπορεί να αποτελέσει επαρκές κριτήριο για αναστολή των ανωτέρω. Αντιθέτως, μια τέτοια διάταξη θα εντείνει την πολιτική στοχοποίηση και θα δυσκολέψει την όλη κοινοβουλευτική διαδικασία. <br />Ένα επιμέρους θέμα, το οποίο πρέπει να τονιστεί είναι ο περιορισμός της προαναφερθείσας διάταξης αυστηρά στους Βουλευτές. Υπάρχει σωρεία δημοσίων υπαλλήλων και λειτουργών που απολαμβάνουν προνόμια παρόμοια, οι οποίοι όμως αφήνονται εκτός της ρύθμισης του συγκεκριμένου άρθρου. <br />Για παράδειγμα, μία κατηγορία που μου έρχεται πρώτη στο μυαλό, είναι οι ανώτατοι δικαστικοί που απολαμβάνουν προνόμια ακριβώς ίδια με αυτά των Βουλευτών.<br />Θα αναφέρω για την οικονομία του χρόνου πολύ γρήγορα το θέμα του DNA το οποίο πρέπει να το δούμε και να αποφασίσουμε αν πρέπει να ακολουθήσουμε το αμερικανικό πρότυπο, στο οποίο εμείς είμαστε αντίθετοι, ή το ευρωπαϊκό. Εδώ δεν χρειάζεται να ανακαλύψουμε κάτι. Υπάρχει και η γνωμοδότηση της Αρχής Προστασίας Δεδομένων Προσωπικού Χαρακτήρα, η 15/2001, όπως επίσης υπάρχουν και οι συστάσεις του Συμβουλίου της Ευρώπης, η 8715 και η 921, που ρυθμίζουν ακριβώς αυτά τα θέματα. <br />Κλείνοντας, λοιπόν, θα ήθελα να επαναλάβω ότι πολύ προβληματιστήκαμε και πολύ σκεφτήκαμε όλες αυτές τις μέρες που συζητείται αυτό το νομοθέτημα, ποια είναι η φιλοσοφία και ποια είναι η ιδεολογία η οποία κρύβεται πίσω από αυτό. Πραγματικά δεν θέλω να πιστέψω ότι στόχος σας είναι η φυσική και ηθική εξόντωση αυτών των ανθρώπων και ότι συγχέετε το έγκλημα με τον εγκληματία, όπως είπα προηγουμένως, και ότι ουσιαστικά πάτε να επαναφέρετε τη θανατική ποινή από την πίσω πόρτα.<br />Σας ευχαριστώ πολύ.<br /></speech><speech by="#s74"><from>Δραγασάκης Ιωάννης</from> Ευχαριστούμε κι εμείς.<br />Γίνεται γνωστό στο Τμήμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος Ενέργειας και Κλιματικής Αλλαγής: «Δημιουργία νέας καθετοποιημένης εταιρείας ηλεκτρικής ενέργειας».<br />Τον λόγο έχει ο κ. Ηλίας Κασιδιάρης.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Είναι σχήμα οξύμωρο αυτό το οποίο συμβαίνει σήμερα σε αυτήν την Αίθουσα, να ομιλώ ως Κοινοβουλευτικός Εκπρόσωπος ενός κόμματος, για ένα νομοσχέδιο που προβλέπει φυλακές υψίστης ασφαλείας, θύμα του οποίου –γιατί εδώ πρόκειται περί θυματοποίησης και δεν το έχει αναφέρει ούτε η Αριστερά αυτό το γεγονός- είναι οι Βουλευτές, ο Πρόεδρος της Κοινοβουλευτικής μας Ομάδας, τα στελέχη του κόμματός μου, διότι έρχεται αυτό το νομοσχέδιο, εν μέσω μίας πρωτοφανούς πολιτικής δίωξης, εν μέσω μίας πρωτοφανούς πολιτικής σκευωρίας. <br />Είναι φωτογραφικό το νομοσχέδιο αυτό και έχει στόχο να πλήξει την πολιτική δράση του κόμματός μας. Αυτό δεν μπορεί να το αρνηθεί κανείς. Ενδεχομένως να αγγίξει κάποιους τρομοκράτες, οι οποίοι βεβαίως αντιμετωπίζουν άριστες συνθήκες διαβιώσεως, κάνουν πάρτι μέσα στις φυλακές, σηκώνονται και φεύγουν και εξαφανίζονται όποια ώρα θέλουν κ.λπ.. Όμως, πέρα από αυτό εδώ, στοχοποιούνται οι Βουλευτές και ο Αρχηγός του κόμματος της Χρυσής Αυγής, του τρίτου πολιτικού κόμματος της χώρας. <br />Είναι πολιτικοί κρατούμενοι οι Βουλευτές μας. Μεθαύριο μπορεί να είμαι κι εγώ. Συνεχίζεται αυτή η δίωξη, δεν έχει σταματήσει σε καμμία περίπτωση. Συνεχίζεται με την ίδια ακριβώς άθλια μεθοδολογία. Κι επειδή αναφέρομαι στην περίπτωσή μου, εγώ είμαι αναπληρωτής Κοινοβουλευτικός Εκπρόσωπος, δεν είμαι Κοινοβουλευτικός Εκπρόσωπος. Ο Κοινοβουλευτικός μας Εκπρόσωπος ο κ. Παππάς, είναι στη φυλακή αυτήν τη στιγμή. Κι ενδεχομένως να είμαι κι εγώ μεθαύριο στη φυλακή γιατί υπάρχει πολιτικό παρασκήνιο, όπως είπε κι ο Γραμματέας του ΣΥΡΙΖΑ κ. Βούτσης, διότι –και επαναλαμβάνω τα λόγια του εκπροσώπου της Αριστεράς- είμαστε εχέφρονες άνθρωποι και δεν μπορεί να βλέπουμε ένα Βουλευτή να πηγαίνει κατηγορούμενος, επειδή είχε μια καραμπίνα στο σπίτι του και να του λένε ότι έτσι τροφοδοτούσε εγκληματική οργάνωση για να καταλύσει το πολίτευμα». Τάδε έφη ο Γραμματέας του ΣΥΡΙΖΑ, που σύμφωνα με το κατηγορητήριο είναι πολιτικός μου εχθρός κι εγώ είχα μια καραμπίνα του πατέρα μου στο σπίτι για να τον εξοντώσω και γι’ αυτό θα πάω σε φυλακές τύπου Γ΄. <br />Αυτήν την αθλιότητα, δυστυχώς, δεν την έχει αναφέρει κανείς, καίτοι σύμφωνα με τα λεγόμενα του κ. Κουράκη, άλλου εκπροσώπου της Αριστεράς, που αγωνίζεται για τα ανθρώπινα δικαιώματα, ο ίδιος είχε πει ότι θα με υπερασπιστεί προσωπικά αν αδικηθώ. Ωστόσο εδώ, αυτήν τη στιγμή που αδικούμαι, όχι εγώ ως πρόσωπο, γιατί δεν είμαι τίποτα εγώ ως πρόσωπο αλλά ένα ολόκληρο κόμμα, το τρίτο πολιτικό κόμμα της χώρας, ο τρίτος πόλος, γιατί η Χρυσή Αυγή είναι ο τρίτος πόλος αυτήν τη στιγμή στην πολιτική ζωή της χώρας αλλά είναι εκτός του πολιτικού συστήματος, εκείνος σήμερα δεν μιλάει. Χρησιμοποιώ αυτήν τη φρασεολογία που χρησιμοποίησε σήμερα ο Βενιζέλος και θα του δώσω μία απάντηση στο τέλος της ομιλίας μου. <br />Δεν μιλάει κανείς, λοιπόν, από την Αριστερά γι’ αυτήν την πολιτική δίωξη, που σήμερα βαίνει προς ολοκλήρωση μέσω αυτού του νομοσχεδίου με τις φυλακές τύπου Γ΄, που θα πλήξει ως επί το πλείστον τους εκλεγμένους Βουλευτές και τον Αρχηγό του πολιτικού μας κόμματος. <br />Και είναι βέβαια μία πολιτική δίωξη, δεν υπάρχει αμφισβήτηση ως προς αυτό και αυτά τα έχουν πει από άκρα Δεξιά μέχρι άκρα Αριστερά, έχουν επιχειρηματολογήσει κι έχουν οπωσδήποτε επιβεβαιώσει την άποψή μας αυτή. Τα έχει πει ο κ. Ρουπακιώτης από την Αριστερά πρώτος, που ως Υπουργός Δικαιοσύνης δεχόταν πολύ συγκεκριμένες πιέσεις και το ομολόγησε δημοσίως ότι η Κυβέρνηση δεχόταν πιέσεις από ξένα κέντρα εξουσίας για να φυλακίσει τη Χρυσή Αυγή, ούτως ώστε να μειώσει την εκλογική της επιρροή. <br />Είναι αυτά που είπε προ ημερών και ο Αμερικάνος πρέσβης –πάλι ο Αμερικάνος πρέσβης- ο οποίος δεν μίλησε για την Αριστερά, που είναι δήθεν ο αντίπαλος του αμερικανικού ιμπεριαλισμού αλλά μίλησε για τη Χρυσή Αυγή. Και είπε επί λέξει: «πρέπει να πέσουν τα ποσοστά της Χρυσής Αυγής». <br />Δεχόμαστε έναν ολοκληρωτικό πόλεμο, στον οποίο οι υποβολείς είναι ξένοι. Υπάρχουν συγκεκριμένες εντολές από ξένα κέντρα και τα ανδρείκελα της μνημονιακής εξουσίας τους υπηρετούν απολύτως. Παρ’ όλα αυτά, δεν έχετε καταφέρει απολύτως τίποτα. Ακόμα και σχετικά με αυτή τη διάταξη για την περικοπή των προνομίων, σας προκαλώ να το κάνετε. Γιατί; Γιατί μας κλείσατε στη φυλακή. Καταργήσατε την κρατική χρηματοδότηση προς το κόμμα μας παράνομα και αντισυνταγματικά. Δολοφονήθηκαν νέοι άνθρωποι έξω από τα γραφεία του κόμματος και δεν έχουν συλληφθεί οι δράστες, για να τρομοκρατηθεί ο Έλληνας πολίτης που θέλει να συμμετέχει στον πολιτικό μας αγώνα. <br />Και τι καταφέρατε με όλα αυτά; Απολύτως τίποτα! Είμαστε ακόμα εδώ, είμαστε πανίσχυροι. Σε πολύ λίγο καιρό το πολιτικό κίνημα «Λαϊκός Σύνδεσμος-Χρυσή Αυγή» θα πνίξει –και μιλώ κυριολεκτικά- τη διαφθορά που έχει καλύψει δυστυχώς την πατρίδα μας. <br />Δεν είναι μόνο ο Ρουπακιώτης που τα είπε αυτά. Τα ίδια έχει πει και ο Μιχελάκης, πρώην Υπουργός Εσωτερικών, ο οποίος καρατομήθηκε, διότι όταν ψάχνατε να βρείτε τα δήθεν μαύρα ταμεία της Χρυσής Αυγής στον εφοπλιστή Πάλλη, τελικά βρήκατε ότι ο εφοπλιστής Πάλλης χρηματοδοτούσε έναν Υπουργό του Σαμαρά, τον Μιχελάκη. Γι’ αυτόν το λόγο αθόρυβα καρατομήθηκε. <br />Τα έχει πει επανειλημμένα και ο ίδιος ο Υπουργός Δικαιοσύνης, που είναι παρών, τα έχει πει ο  πρώην Υπουργός Προστασίας του Πολίτη Δένδιας αμέσως μετά τις εκλογές, όταν είδε ότι η Χρυσή Αυγή ξεπερνούσε το 15% και μόλις άρχισαν οι διώξεις άρχισαν να πέφτουν τα ποσοστά της, για να φτάσουμε στις ευρωεκλογές και να λάβει 10%. Απέδειξε έτσι πως η στοχοποίηση ήταν συγκεκριμένη και ήταν πολιτική, διότι –όπως προείπα- δεν υπάρχει καμμία εμπλοκή πολιτικών προσώπων σε καμμία απολύτως παράνομη πράξη. Η επιτομή δε όλης αυτής της σκευωρίας, είναι οι δηλώσεις του πρώην Γραμματέα της Κυβέρνησης του Μπαλτάκου.<br />  Από εκεί και πέρα, θέλω να έρθω σε ένα άλλο μείζον ζήτημα των ημερών, που είναι ασφαλώς το ζήτημα της ελληνικής ενέργειας, διότι πίσω από το ξεπούλημα της ΔΕΗ, κρύβεται η αγωνία της μνημονιακής εξουσίας να ολοκληρώσει το ξεπούλημα κάθε ενεργειακής πηγής σε αυτήν τη χώρα. Το έχω πει επανειλημμένως και δεν πρέπει να ξεγελιέται ο ελληνικός λαός.  Η Ελλάς, δεν είναι μια χώρα φτωχή, όπως μας λένε οι κυβερνώντες. Η Ελλάς είναι μια χώρα πλούσια, που μπορεί να βασίσει την ανάπτυξή της και την γεωπολιτική της κυριαρχία στην ενέργεια. <br />Με το ξεπούλημα της ΔΕΗ, με αυτό το πρώτο βήμα να γίνεται εδώ, σε ένα θερινό Τμήμα, σε μια «κολοβή» Βουλή, όπου άλλοι Βουλευτές κάνουν μπάνια και άλλοι Βουλευτές είναι στη φυλακή και παράνομα δεν μπορούν να ψηφίσουν και με αυτόν τον τρόπο καταλύεται η λαϊκή κυριαρχία, σε αυτό, λοιπόν, το θερινό Τμήμα, έρχεται να περάσει ένα νομοσχέδιο για το ξεπούλημα μιας εταιρείας, μιας δημόσιας επιχείρησης, η οποία έχει νευραλγική σημασία για το μέλλον της πατρίδας μας. <br />Η θέση της Χρυσής Αυγής, λοιπόν, είναι συγκεκριμένη. Να διενεργηθεί άμεσα δημοψήφισμα για τη Δημόσια Επιχείρηση Ηλεκτρισμού. Η Κοινοβουλευτική μας Ομάδα θα καταθέσει πολύ συγκεκριμένη πρόταση για τη διενέργεια δημοψηφίσματος για την εθνικοποίηση της ΔΕΗ, για την εθνικοποίηση κάθε ενεργειακού κοιτάσματος, ώστε η εκμετάλλευση της ελληνικής ενέργειας, να αποφέρει κέρδη και έσοδα μόνο για τον ελληνικό λαό. <br />Εδώ καταγγέλλω την Αριστερά, καταγγέλλω το ΣΥΡΙΖΑ, διότι με την αθλιότητα αυτή που είπε εκπρόσωπός του, ότι θέλουμε τις υπογραφές όλων, πλην της Χρυσής Αυγής, αποδεικνύει ξεκάθαρα ότι παίζει το παιχνίδι της Κυβέρνησης και του μνημονίου. Δεν μας πτοεί βέβαια κάτι τέτοιο. Περιμέναμε τέτοιου είδους αντιδράσεις και η Χρυσή Αυγή θα καταθέσει δική της πρόταση για τη διενέργεια δημοψηφίσματος, ούτως ώστε η Δημόσια Επιχείρηση Ηλεκτρισμού να παραμείνει σε ελληνικά χέρια. <br />Οφείλω μια απάντηση σε αυτόν που δεν ξέρω αν είναι Πρόεδρος ή Αντιπρόεδρος αυτής της Κυβέρνησης. Ενδεχομένως να είναι αυτός στην ουσία ο κυβερνήτης της χώρας και μιλάω για τον επικεφαλής του τέταρτου κόμματος της χώρας, τον επικεφαλής του 8%, που βρίσκεται πίσω από τη Χρυσή Αυγή σε εκλογικά ποσοστά, που ο ελληνικός λαός τον έχει κατατάξει στην τέταρτη θέση και που δυστυχώς όμως, κυβερνά αυτήν τη χώρα σήμερα. Και γι’ αυτόν το λόγο επιμένω ότι σήμερα έχετε καταλύσει τη δημοκρατία. <br />Απαντώ, λοιπόν, στον Πρόεδρο του ΠΑΣΟΚ και ενδεχομένως και Πρόεδρο της Κυβέρνησης –άλλωστε έχει εμφανιστεί επανειλημμένως ως Πρόεδρος της Κυβέρνησης- όπου είπε σήμερα ότι δεν είναι εθνικά επιτρεπτό να είναι τρίτο κόμμα η Χρυσή Αυγή. <br />Όχι! Δεν είναι εθνικά επιτρεπτό να διοικούν αυτήν τη χώρα κλέφτες και απατεώνες. Και εδώ, με συγκεκριμένα στοιχεία έχουμε αποδείξει ότι ο Πρόεδρος του ΠΑΣΟΚ έχει εμπλοκή σε συγκεκριμένα σκάνδαλα, στα υποβρύχια, στη λίστα Λαγκάρντ, εμπλέκεται στη διασπάθιση δημοσίου χρήματος. <br />Ας μην ομιλούν, λοιπόν, οι κλέφτες για το τι είναι εθνικά επιτρεπτό. Εθνικόν, όπως είπε ένας μέγας εθνικός ποιητής, είναι ό,τι αληθές. Και το αληθές σε αυτήν την περίπτωση, είναι πως η Χρυσή Αυγή είναι το τρίτο κόμμα. <br />Έρχονται εκλογές πολύ σύντομα, διότι αυτή η γελοία Κυβέρνηση, δεν πρόκειται να κρατηθεί σε καμμία περίπτωση, διότι τα ψέματα δεν κρατούν ποτέ σε αυτήν τη χώρα. Έρχονται πολύ σύντομα εκλογές και σε αυτές τις εκλογές θα είμαστε Αξιωματική Αντιπολίτευση και ασφαλώς θα λάβουμε και κυβερνητική εντολή. Ασφαλώς και στη διαδικασία αυτή -την οποία εξευτελίσατε το 2012 και δεν εκλήθη ο Πρόεδρος της Κοινοβουλευτικής μας Ομάδας, δεν εκλήθη ο Αρχηγός του κόμματός μας στο Προεδρικό Μέγαρο- αυτήν τη φορά και θα κληθούμε και θα λάβουμε εντολή για δημιουργία κυβερνήσεως ως τρίτο κόμμα. Μετά από αυτό προβλέπω –όχι μόνο εγώ, το έχει πει και ο Αβραμόπουλος, η Πιπιλή, το έχουν πει πολλοί εδώ μέσα- ότι θα υπάρξει ασφαλώς η «εθνοσωτήρια» συγκυβέρνηση Νέας Δημοκρατίας και ΣΥΡΙΖΑ. <br />Από εκεί και πέρα, αυτή ήταν η απάντησή μου στο Βενιζέλο, ο οποίος τόλμησε μάλιστα –διότι ο άνθρωπος είναι εθνικά επικίνδυνος- και έφθασε στο σημείο για πρώτη φορά στις τελευταίες δεκαετίες να δημιουργήσει διπλωματικό επεισόδιο με την Κύπρο -την ελληνική Κύπρο- να κάνει ρηματική διακοίνωση, επειδή εθίγη από κάποιες αλήθειες που είπε η κ. Θεοχάρους, μία ευρωβουλευτής που είπε την αλήθεια. Ναι, είπε την αλήθεια για την ανθελληνική στάση που τηρεί ο συγκεκριμένος παράγοντας ως Υπουργός Εξωτερικών. Αυτές είναι απαράδεκτες καταστάσεις, τις καταγγέλλουμε εδώ από το Βήμα αυτό που διαθέτουμε, όσο το διαθέτουμε, γιατί μπορεί και εγώ την Πέμπτη να είμαι στη φυλακή και να μην μπορώ να ομιλώ. Θα χαρούν, ασφαλώς, πολλοί από όλες τις πτέρυγες αν γίνει κάτι τέτοιο, ιδίως δε ο Υπουργός Δικαιοσύνης. <br />Θα επαναφέρω το ερώτημα στον Υπουργό Δικαιοσύνης, αν έκανε τελικά τη μήνυση στην οποία έχει προβλέψει ότι θα πάω και ως μάρτυρας. Εδώ πέρα έχει γίνει συγκεκριμένη καταγγελία σε βάρος του και περιμένει απαντήσεις ο ελληνικός λαός για το τι έγινε με τα τριακόσια τετραγωνικά μέτρα που δεν δηλώθηκαν στο «πόθεν έσχες» του. <br />Βεβαίως και να μην κάνει μήνυση –που δεν θα κάνει- και να μην κάνει τίποτα και να προσπαθήσει να «θάψει» το θέμα, δεν υπάρχει πρόβλημα, διότι εδώ στη Βουλή λειτουργεί ακόμα Επιτροπή «πόθεν έσχες» και υπάρχουν ακόμα Βουλευτές της Χρυσής Αυγής εκτός φυλακής. Επομένως, δεν πρόκειται να «θαφτεί» και να καπελωθεί αυτό το μείζον ζήτημα για το οποίο ο ελληνικός λαός ζητά απαντήσεις. Θα πάει στην Επιτροπή «πόθεν έσχες» ακόμα και αν δεν μηνύσει κανέναν. <br />Η αλήθεια πολύ σύντομα θα λάμψει. Αυτοί που κάνουν απάτες σε βάρος του δημοσίου, έχουν το θράσος εν συνεχεία να κλείνουν στη φυλακή πολίτες για 100 ευρώ. Οι ίδιοι έρχονται εδώ πέρα και απολογούνται σε αυτήν την Αίθουσα, γιατί ξεχνάνε. Τι είναι άλλωστε τριακόσια τετραγωνικά μέτρα –το είπα ξανά- για έναν Υπουργό του μνημονίου σε μία χώρα, στην Ελλάδα, που οι πολίτες πεθαίνουν, που οι πολίτες κλείνονται στη φυλακή για χρέη ολίγων δεκάδων ευρώ;</speech><speech by="#s74"><from>Δραγασάκης Ιωάννης</from> Ο κ. Γκιόκας έχει τον λόγο.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Κύριε Πρόεδρε, εγώ θα μιλήσω στη συνέχεια, γιατί είμαι και ειδικός αγορητής.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Πρόεδρε, μπορώ να έχω τον λόγο επί προσωπικού;</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Κύριε Πρόεδρε, μπορώ να έχω τον λόγο;</speech><speech by="#s74"><from>Δραγασάκης Ιωάννης</from> Θέλετε να μιλήσετε πρώτος, κύριε Αθανασίου, ή ο κ. Ντόλιος;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Θα ήθελα να απαντήσω κάτι στον κ. Κασιδιάρη, κύριε Πρόεδρε.</speech><speech by="#s74"><from>Δραγασάκης Ιωάννης</from> Ωραία, κύριε Υπουργέ, έχετε τον λόγο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Κύριε Κασιδιάρη, σας απήντησα και προχθές με αφορμή της επίκαιρης ερώτησης ότι είστε συγκοινωνούν δοχείο με τις αθλιότητες του Βαξεβάνη και σύντομα θα σας δω μάρτυρα υπερασπίσεώς του στο δικαστήριο.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Τη μήνυση την κάνατε, κύριε Υπουργέ;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Για να λέω αυτό…</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Δεν την κάνατε.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Σύντομα θα σας δω ως μάρτυρα υπερασπίσεώς του. <br />Το αν είναι ένοχοι οι Βουλευτές της Χρυσής Αυγής ή όχι, αυτό θα το αποφασίσει η δικαιοσύνη. Δεν το αποφασίζει η πολιτεία ούτε ο Υπουργός Δικαιοσύνης. Μην προσπαθείτε, λοιπόν, να δημιουργήσετε άλλοθι –δήθεν- «ποιος μας κατηγορεί; Ποιος μας βάζει φυλακή; Ένας Υπουργός ο οποίος –δήθεν- έχει ανακριβές πόθεν έσχες».</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Στην Επιτροπή «πόθεν έσχες» αυτά, όχι εδώ. Εδώ είναι ντοκουμέντα.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Οι αθλιότητες αυτές του Βαξεβάνη, αυτών που κρύβονται πίσω του και οι δικές σας, γρήγορα θα αποδειχθούν. <br />Αυτά έχω να πω, κύριε Πρόεδρε.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Με αποκάλεσε άθλιο εμμέσως. Θέλω τον λόγο επί προσωπικού.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Για αθλιότητες μίλησα, δεν είπα εσάς άθλιο.</speech><speech by="#s74"><from>Δραγασάκης Ιωάννης</from> Ζητάτε τον λόγο επί προσωπικού, κύριε Κασιδιάρη. Έχετε τον λόγο για ένα λεπτό.</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Έχω δίκιο, κύριε Πρόεδρε. Έφθασε στο σημείο ο Υπουργός εδώ αντί να απολογηθεί για ένα έγκλημα, διότι έχει κρύψει από το ελληνικό δημόσιο τριακόσια τετραγωνικά της οικίας του, να με αποκαλέσει εμμέσως άθλιο. Του επιστρέφω, λοιπόν, το χαρακτηρισμό. Αυτός είναι άθλιος. Το γνωρίζει ο ελληνικός λαός και στην Επιτροπή «πόθεν έσχες» θα έχει τη δυνατότητα να μας πει τις ψευδείς δικαιολογίες του, διότι σε δικαστήριο –το ξέρω πολύ καλά- δεν πρόκειται να πάει γιατί δεν τολμάει. Θα τα πούμε, λοιπόν, στην Επιτροπή «πόθεν έσχες» της Βουλής, αν είμαι ελεύθερος. Εάν είμαι στη φυλακή, θα μιλήσει με άλλο Βουλευτή του κόμματός μου.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Σας απάντησα, κύριε Κασιδιάρη. Δεν θα κάνω μαζί σας διάλογο. Αρκετά!</speech><speech by="#s109"><from> ΗΛΙΑΣ ΚΑΣΙΔΙΑΡΗΣ</from> Θα τα πούμε στην Κόρινθο για τον άλλο φάκελο!</speech><speech by="#s74"><from>Δραγασάκης Ιωάννης</from> Ο Υφυπουργός Εσωτερικών κ. Ντόλιος έχει τον λόγο. Θα μιλήσει για την τροπολογία του Υπουργείου του.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Θέλω να εξηγήσω κάποια πράγματα για την τροπολογία του Υπουργείου Εσωτερικών.<br />Πρόκειται για μια τροπολογία που έχει τρεις διατάξεις με τις οποίες αντιμετωπίζονται εκκρεμότητες και επείγοντα ζητήματα τα οποία πρέπει να αντιμετωπιστούν αυτήν την εποχή. <br />Το ένα είναι το πρόγραμμα της εθελοντικής αυτοδιοικητικής κινητικότητας. Περί τίνος πρόκειται; <br />Είναι γνωστό ότι η χώρα έχει αναλάβει τη δέσμευση να υπάρξουν είκοσι πέντε χιλιάδες υπάλληλοι του δημόσιου τομέα γενικά, οι οποίοι θα μπουν σε ένα καθεστώς διαθεσιμότητας ή κινητικότητας. Το Υπουργείο Εσωτερικών, ανέλαβε την ευθύνη να μετακινήσει για τις ανάγκες της τοπικής αυτοδιοίκησης τρεις χιλιάδες ανθρώπους. Έγινε μια προσπάθεια της εθελοντικής αυτής μετακίνησης την προηγούμενη περίοδο μέσα σε ασφυκτικές θα έλεγα προθεσμίες, υπό το κράτος της προεκλογικής περιόδου αλλά δεν επετεύχθη ο στόχος των τριών χιλιάδων ανθρώπων. Πραγματοποιήθηκε η μετακίνηση, οι μετατάξεις σε χίλιους περίπου ανθρώπους.<br />Η εκτίμησή μας είναι, μετά από γνώμη των υπηρεσιών και τις διαπιστώσεις που κάναμε σε συνεργασία με την τοπική αυτοδιοίκηση, ότι αν υπάρχει μια παράταση της προθεσμίας για ένα εύλογο χρονικό διάστημα, μπορούμε να πιάσουμε των αριθμό των τριών χιλιάδων ανθρώπων, χωρίς προβλήματα. <br />Έτσι, λοιπόν, καταθέτουμε αυτήν τη διάταξη, με μια μικρή βελτίωση σε σχέση με την τροπολογία την οποία έχετε στα χέρια σας. Η παράταση δίνεται μέχρι τις 31-7-2014. Με τη νομοτεχνική βελτίωση παρατείνουμε το διάστημα μέχρι τις 29-8-2014. <br />Να σημειώσω ότι εκτός από τις ασφυκτικές προθεσμίες υπήρχε και ένας φόβος στους υπαλλήλους της τοπικής αυτοδιοίκησης –το ξέρουν αρκετοί συνάδελφοι- ότι πιθανόν να τους προκύψει απόλυση μέσα από το καθεστώς αυτό. Μετά τη μετακίνηση εννιακοσίων ογδόντα ανθρώπων, αυτός ο φόβος έχει εκλείψει. Με τη διάταξη που κάνουμε διευρύνουμε αυτήν την εθελοντική κινητικότητα και στους δυο βαθμούς τοπικής αυτοδιοίκησης αλλά και στις αποκεντρωμένες διοικήσεις στις οποίες επίσης εποπτευόμενος φορέας είναι το Υπουργείο Εσωτερικών. <br />Αυτή είναι η δεύτερη νομοτεχνική βελτίωση την οποία κάνουμε και την οποία θα καταθέσω στα Πρακτικά. <br />Η δεύτερη διάταξη, αφορά στη μεταφορά μαθητών των δημόσιων σχολείων. Διαπιστώσαμε στο Υπουργείο ότι για λογαριασμό αυτής της αρμοδιότητας που ανήκει στις περιφέρειες της χώρας έχουν γίνει διαγωνισμοί αλλά δεν έχουν προκύψει ανάδοχοι. Η εκτίμηση είναι ότι θα προκύψουν κάποιοι ανάδοχοι για τη μεταφορά των μαθητών αλλά θα είναι μικρός ο αριθμός. <br />Επειδή δεν πρέπει να έχουμε προβλήματα στην έναρξη της σχολικής χρονιάς καταθέσαμε τη διάταξη αυτή, με την οποία προτείνουμε να γίνονται αναθέσεις της μεταφοράς των μαθητών στους προσωρινούς μειοδότες και οι οποίοι κατά πάσα πιθανότητα θα είναι και οι κανονικοί ανάδοχοι. Οι αναθέσεις αυτές θα ισχύουν μέχρι την ανάδειξη των κανονικών αναδόχων και βεβαίως όχι πέραν της 28-2-2015.<br />Διαπιστώσαμε ότι σε πολλές περιπτώσεις δεν θα έχουμε ούτε προσωρινούς αναδόχους. Και επειδή δεν είναι δυνατόν να μη μεταφέρουμε τα παιδιά -δεν είχαμε και τη δυνατότητα να παρατείνουμε τις παλιές συμβάσεις, όπως έγινε τρεις φορές, λόγω του ότι θα υπάρξει πιθανώς και προειδοποιητική επιστολή από την πλευρά της Ευρωπαϊκή Ένωσης- εκείνο το οποίο επιλέξαμε και προτείναμε, είναι να γίνουν πρόχειροι διαγωνισμοί με νόμιμες διαδικασίες μέσω των οποίων θα προκύπτουν ανάδοχοι στους οποίους θα ανατίθεται το έργο της μεταφοράς των μαθητών και των οποίων οι συμβάσεις θα ισχύουν μέχρι την ανάδειξη των κανονικών αναδόχων. <br />Να θυμίσω και πάλι ότι έχουν γίνει δημοπρατήσεις κανονικά, σε όλες τις περιφέρειες της χώρας, σε όλες τις περιφερειακές ενότητες για τη μεταφορά των μαθητών. <br />Επίσης, προτείνουμε μια ακόμα νομοτεχνική βελτίωση. Ο έλεγχος των συμβάσεων της μεταφοράς των μαθητών ανατίθεται στο Ελεγκτικό Συνέδριο, στις κανονικές διαδικασίες. Για να προλάβουμε το χρόνο της έναρξης της σχολικής χρονιάς προτείνεται ο έλεγχος για συμβάσεις από 200.000 ευρώ και πάνω να διενεργείται από τον αρμόδιο επίτροπο του Ελεγκτικού Συνεδρίου. Μόνο για τις αναθέσεις οι οποίες θα προκύψουν από πρόχειρους διαγωνισμούς, επαναλαμβάνω. <br />Η τρίτη διάταξη αφορά το εξής: Είναι γνωστό σε όλους ότι στα σύνορα της χώρας μας με τρίτες χώρες λειτουργούν συνοριακοί σταθμοί. Μετά την ένταξη της Βουλγαρίας στην Ευρωπαϊκή Ένωση, οι συνοριακοί αυτοί σταθμοί άλλαξαν καθεστώς. Δεν υπάρχουν πλέον τελωνεία αλλά υπάρχει μία σειρά δραστηριοτήτων.<br />Υπήρξε μία νομοθέτηση –δεν ξέρω γιατί και πώς κρίθηκε ότι πρέπει να γίνει- με βάση την οποία αυτές οι πύλες εισόδου πλέον, όπως ονομάζονται –μιλάμε για τα σύνορα με τη Βουλγαρία- δηλαδή η γη, η έκταση, μεταφέρθηκε στους οικείους δήμους. Μαζί με τη μεταφορά της έκτασης μεταφέρθηκαν και τα κτήρια, τα οποία βρίσκονται στην έκταση αυτή, και οι δραστηριότητες, οι οποίες εξακολουθούν να υπάρχουν σε αυτές τις πύλες εισόδου, παρά το ότι καταργήθηκαν οι συνοριακοί σταθμοί. Οι δραστηριότητες αυτές είναι καθαρά κρατικές. Αστυνομικά τμήματα, καταστήματα αφορολογήτων κ.λπ.. <br />Το κόστος της καθαριότητας αυτών των κρατικών δραστηριοτήτων μεταφέρθηκε, όπως καταλαβαίνετε, στους δήμους. Δεν ήταν δυνατόν οι δήμοι, που στις περισσότερες περιπτώσεις είναι και μικροί δήμοι -ο Δήμος της Σιντικής στις Σέρρες, ο Δήμος της Ορεστιάδας στον Έβρο- να αναλάβουν το κόστος αυτών των κρατικών δραστηριοτήτων. <br />Πριν από ένα χρόνο έγινε μία μετακίνηση πόρων από τους ΚΑΠ της τοπικής αυτοδιοίκησης στους δήμους για να αναλάβουν τις κρατικές δραστηριότητες. Δεν είναι δυνατόν να συνεχιστεί αυτό. Δεν είναι δυνατόν η τοπική αυτοδιοίκηση να επιβαρύνεται με το κόστος λειτουργίας κρατικών δραστηριοτήτων.<br />Γι’ αυτό προτείνουμε, να μεταφερθούν η γη, τα υπερκείμενα κτήρια και οι δραστηριότητες, στην Αποκεντρωμένη Διοίκηση της Κεντρικής και Ανατολικής Μακεδονίας-Θράκης και βεβαίως και το κόστος της λειτουργίας αυτών των δραστηριοτήτων. Βεβαίως, αυτή μας η πρόταση έγινε κατ’ απαίτηση των οικείων δήμων και της ΚΕΔΕ. <br />Επίσης, προτείνουμε για το κόστος της φετινής χρονιάς, που καλύφθηκε από τους δήμους, να υπάρξει η δυνατότητα διά μίας μεταβιβαστικής πληρωμής από τις αποκεντρωμένες διοικήσεις, να μεταφερθεί το κόστος αυτό στο σύνολο της τοπικής αυτοδιοίκησης έτσι ώστε να μην αφαιρεθούν πόροι από τους ΚΑΠ. <br />Αυτό είναι το περιεχόμενο της τροπολογίας. Θα ήθελα να παρακαλέσω να γίνει αποδεκτή. Δεν έχει κανένα πολιτικό ενδιαφέρον, νομίζω. Είναι καθαρά θέμα διευθετήσεων. Και θα επαναλάβω ότι μας πιέζει ο χρόνος, γιατί θα πρέπει να προλάβουμε το θέμα της μεταφοράς των μαθητών. <br />Θα πρέπει να δώσουμε τη δυνατότητα διά της εθελοντικής κινητικότητας να τακτοποιήσουμε και να αντιμετωπίσουμε θέματα λειτουργίας των οργανισμών τοπικής αυτοδιοίκησης αλλά και να μετακινηθούν άνθρωποι οι οποίοι ζητούν εδώ και πολύ καιρό να μετακινηθούν, χωρίς κανέναν κίνδυνο να απολυθούν. <br />Το άλλο θέμα σας είπα ότι είναι καθαρά διαδικαστικού χαρακτήρα. Μεταφέρουμε τη γη και τις δραστηριότητες οι οποίες υπάρχουν στις πύλες εισόδου από την τοπική αυτοδιοίκηση στο κράτος, μιας και οι δραστηριότητες που ασκούνται σε αυτές τις πύλες εισόδου είναι καθαρά κρατικές και επομένως, ευθύνη του κράτους.<br />Καταθέτω τις νομοτεχνικές βελτιώσεις επί της τροπολογίας με αριθμό 1550/83/4-7-2014<br /></speech><speech by="#s74"><from>Δραγασάκης Ιωάννης</from> Ευχαριστούμε, κύριε Υπουργέ.<br />Έχει ζητήσει ο κ. Κουίκ τον λόγο. Για ποιο θέμα, κύριε Κουίκ;</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Για το πρώτο θέμα που αφορά την εθελοντική μετακίνηση των υπαλλήλων θα τοποθετηθεί η αρμόδια, η οποία είναι και τομεάρχης, η κ. Χρυσοβελώνη.<br />Σε ό,τι αφορά το δεύτερο θέμα, οι Ανεξάρτητοι Έλληνες συμφωνούμε ότι θα πρέπει να λυθεί το πρόβλημα της μεταφοράς των μαθητών πριν ξεκινήσει η σχολική περίοδος, αρκεί βεβαίως να έχουν ρυθμιστεί και οι οφειλές που έχουν οι περιφέρειες έναντι των μεταφορέων, διότι έχουμε τεράστιες εκκρεμότητες και εξ αυτού του λόγου, απ’ ό,τι αντιλαμβάνομαι, δεν είναι πρόθυμοι να παίρνουν μέρος σε διαγωνισμούς. <br />Σε ό,τι αφορά το τρίτο θέμα, έχει δίκιο ο Υπουργός. Δεν μπορεί η τοπική αυτοδιοίκηση, η οποία έχει πάρει ένα σωρό, εκατοντάδες υποαρμοδιότητες, χωρίς να έχουν μεταφερθεί οι πόροι, να υφίσταται τώρα και αυτό το θέμα των πυλών εισόδου. <br />Και τονίζω ότι στη πύλη εισόδου της Ξάνθης, όπου δεν υφίστανται τέτοιου είδους θέματα, δηλαδή με καταστήματα αφορολογήτων κ.λπ., η ελληνική πολιτεία έχει τον Έλληνα -έναν και μοναδικό- αστυνομικό στη βουλγαρική πλευρά.<br />Κύριε Πρόεδρε, ως Βουλευτής πήγα τότε που ήμουν υποψήφιος και τώρα εκλεγμένος περιφερειακός σύμβουλος στην Ανατολική Μακεδονία-Θράκη να επισκεφθώ το φυλάκιο και έπρεπε να πάρω άδεια από τους Βούλγαρους για να πάω να δω τον Έλληνα αστυνομικό, ο οποίος υπηρετούσε εκεί στο φυλάκιο. <br />Εξακολουθεί αυτή η, κατά την άποψή μου, ατέλεια του ελληνικού κράτους, για να το πω κομψά, να υφίσταται.</speech><speech by="#s74"><from>Δραγασάκης Ιωάννης</from> Σας έδωσα τον λόγο, νομίζοντας ότι θα μιλήσετε επί της διαδικασίας.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Όχι επί της διαδικασίας.</speech><speech by="#s74"><from>Δραγασάκης Ιωάννης</from> Συγγνώμη.</speech><speech by="#s134"><from> ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</from> Απλά και μόνο ήθελα να τοποθετηθώ πάνω στις τρεις περιπτώσεις αλλά κυρίως να πω ότι για τη δεύτερη και για την Τρίτη, ο Υπουργός έχει δίκιο για τις τροπολογίες του και από εκεί και πέρα, περιμένω την κ. Χρυσοβελώνη να τοποθετηθεί για την πρώτη.<br />Σας ευχαριστώ πολύ, κύριε Πρόεδρε.<br /></speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Κύριε Πρόεδρε, μπορώ να έχω τον λόγο για μια μικρή απάντηση;</speech><speech by="#s175"><from>Μαρκογιαννάκης Χρήστος</from> Ορίστε, κύριε Ντόλιο, έχετε τον λόγο για λίγο.</speech><speech by="#s211"><from> ΓΙΩΡΓΟΣ ΝΤΟΛΙΟΣ</from> Για ελάχιστο, κύριε Πρόεδρε.<br />Σε σχέση με τα χρέη προς τους μεταφορείς των μαθητών, πράγματι είναι έτσι. Υπήρξε μία συνάντηση με την ομοσπονδία των ΚΤΕΛ, διαπιστώθηκε και συμφωνήθηκε ότι έχει δρομολογηθεί με πολύ ικανοποιητικό τρόπο η διαδικασία εξόφλησής τους. Τηρείται η διαδικασία. Από την προηγούμενη ηγεσία έχει συμφωνηθεί αυτό. Είναι απολύτως σύμφωνη η Ομοσπονδία τους και θα έλεγα απολύτως ευχαριστημένη. Επομένως, δεν θα έχουμε αυτό το πρόβλημα φέτος.</speech><speech by="#s175"><from>Μαρκογιαννάκης Χρήστος</from> Κυρία Κωνσταντοπούλου, θα δευτερολογήσετε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μάλιστα, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ορίστε, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ, κύριε Πρόεδρε.<br />Κύριε Υπουργέ, μου έκανε εντύπωση η πρωτολογία σας και κυρίως το γεγονός ότι αποφύγατε με πολύ άκομψο τρόπο να μιλήσετε για το βασανισμό μέχρι θανάτου του Ιλίρ Καρέλι, του κρατουμένου, ο οποίος προηγουμένως είχε σκοτώσει το σωφρονιστικό υπάλληλο στο Μαλανδρίνο. Μιλήσατε για το θάνατο του σωφρονιστικού υπαλλήλου, δεν μιλήσατε για το βασανισμό μέχρι θανάτου του ανθρώπου αυτού στην ελληνική φυλακή και ίσως…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν το προσέξατε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ίσως με αυτόν τον τρόπο, με το γεγονός δηλαδή ότι παρασιωπάτε ή περιγράφετε με τρόπο προσβλητικό γεγονότα για τα οποία θα έπρεπε να αναλαμβάνετε την ευθύνη, τελικά εκείνο που επιδιώκετε, είναι να μην αναλαμβάνετε την ευθύνη.<br />Μου έκανε εντύπωση η τοποθέτηση του κ. Κουτσούκου εκ μέρους του ΠΑΣΟΚ. «Δεν μιλάμε», λέει, «για το φτωχοδιάβολο. Είμαστε με το Γιάννη Αγιάννη». Ίσως είναι μία προσέγγιση την οποία υιοθετεί ο κ. Βενιζέλος, αναγνωρίζοντας στον εαυτό του τον Γιάννη Αγιάννη, διότι με αυτόν τον τρόπο τοποθετήθηκε στην επιτροπή προκαταρκτικής εξέτασης για τη λίστα Λαγκάρντ, ουσιαστικά κατηγορώντας την Αξιωματική Αντιπολίτευση ότι τον καταδιώκει ως Ιαβέρης.<br />Ο Γιάννης Αγιάννης ήταν εκείνος που έκλεψε μία φραντζόλα ψωμί, γιατί δεν είχε να φάει. Εκείνοι τους οποίους προστατεύετε, εκείνοι με τους οποίους διαπλέκεστε και εκείνοι τελικά με τους οποίους συγκυβερνάτε, δεν εντάσσονται στην κατηγορία του Γιάννη Αγιάννη.<br />Πριν έλθω στο κυρίως μέρος της δευτερολογίας μου, που αφορά αυτό που σας είπα, την ανάπτυξη του τι εσείς διαπράττετε ως καθεστωτική τρομοκρατία, θα ήθελα να κάνω μία σύντομη αναφορά στην τέταρτη κατά σειρά επιστράτευση που η Κυβέρνησή σας επέβαλε σε απεργούς. Τέσσερις επιστρατεύσεις μέσα σε δύο χρόνια. Ναυτεργάτες, εργαζόμενοι στις σταθερές συγκοινωνίες, που είναι ακόμη επιστρατευμένοι για χρονικό διάστημα μεγαλύτερο των δεκαοκτώ μηνών, εκπαιδευτικοί -οποία ειρωνεία να επιστρατεύετε εκπαιδευτικούς!- και τώρα εργαζόμενοι στη ΔΕΗ.<br />Σας είπα και την προηγούμενη φορά ότι είστε μία έμφοβη και αδύναμη Κυβέρνηση που επιχειρεί με τον τρόμο να φοβίσει την κοινωνία, να τρομοκρατήσει την κοινωνία, για να την υποτάξει στις βουλές της και να την υποχρεώσει να δεχθεί τη συρρίκνωση των δικαιωμάτων της και του κράτους δικαίου.<br />Μάλιστα, αφού μιλούμε για καταδίκη της τρομοκρατίας, θα πρέπει να μας πείτε αν καταδικάζετε την καθεστωτική, την κυβερνητική τρομοκρατία, δηλαδή την τεχνική τρομοκράτησης της κοινωνίας, ως εργαλείο κατεδάφισης του κράτους δικαίου και προώθησης της μνημονιακής δεσποτείας, γιατί διαχρονικά η επίκληση της τρομοκρατίας έχει υπάρξει το πλέον αποτελεσματικό πρόσχημα για την παραβίαση των ανθρωπίνων δικαιωμάτων και ελευθεριών. <br />Στην παραβίαση καλούνται να συναινέσουν οι ίδιοι οι πολίτες υπό το κράτος του φόβου αλλά και υπό την απειλή ότι θα χαρακτηριστούν συμπαθούντες την τρομοκρατία. Η επίκληση της τρομοκρατίας, είναι το κλειδί που ανοίγει την πόρτα της κρατικής αυθαιρεσίας προς χάριν δήθεν της ασφάλειας ως υποτιθέμενου υπέρτερου αγαθού. Οι πλέον αυταρχικές κυβερνήσεις, με επίγνωση του ότι όποιοι είναι διατεθειμένοι να εκχωρήσουν τη ζωτική ελευθερία τους για λίγη πρόσκαιρη ασφάλεια δεν αξίζουν ούτε την ελευθερία ούτε την ασφάλεια, αγωνίζονται να πείσουν τους πολίτες τους ότι κινδυνεύουν, προκειμένου οι τελευταίοι να παραιτηθούν από τα θεμελιώδη δικαιώματα και εγγυήσεις του κράτους δικαίου, δηλαδή να δεχθούν να παρακολουθούνται οι τηλεφωνικές συνομιλίες τους, να εποπτεύονται οι διαδικτυακές επικοινωνίες τους, να καταγράφονται από κάμερες οι κινήσεις τους, να διακινούνται τα προσωπικά δεδομένα τους από υπηρεσία σε υπηρεσία, να ερευνώνται χωρίς ένταλμα τα σπίτια τους, να δικάζονται χωρίς να λαμβάνουν γνώση της δικογραφίας, να κρατούνται απεριόριστα χωρίς νόμιμη αιτία και χωρίς πρόσβαση σε συνήγορο από ειδικά δικαστήρια και στρατιωτικές επιτροπές, να κλείνονται σε στρατόπεδα βασανιστηρίων μέχρι να ομολογήσουν και να πυροβολούνται στο κεφάλι κατ’ εφαρμογή του τεκμηρίου υποψίας.<br />Αυτά δεν είναι στιγμιότυπα από το απώτερο παρελθόν αλλά είναι στιγμές της νωπής ιστορίας, της μετά την 11η Σεπτεμβρίου 2001 εποχής, του πατριωτικού νόμου στις Ηνωμένες Πολιτείες, του Γκουαντάναμο, της αναστολής του άρθρου 5 της Ευρωπαϊκής Σύμβασης…</speech><speech by="#s175"><from>Μαρκογιαννάκης Χρήστος</from> Σας παρακαλώ, αν έχετε την καλοσύνη, να αναφερθείτε στο θέμα μας. Έχουμε ξεφύγει τελείως του θέματος.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Γιατί με διακόπτετε;</speech><speech by="#s175"><from>Μαρκογιαννάκης Χρήστος</from> Διότι ο Κανονισμός λέει ότι ο ομιλών πρέπει να αναφέρεται στο θέμα το οποίο…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αστειεύεστε.</speech><speech by="#s175"><from>Μαρκογιαννάκης Χρήστος</from> Δεν αστειεύομαι καθόλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Το θέμα μας, κύριε Μαρκογιαννάκη, μιας και ήρθατε για πρώτη φορά σ’ αυτήν τη συζήτηση, είναι ότι το άρθρο 187Α τίθεται ως μόνιμη και διαρκής προϋπόθεση παρέκκλισης από το σεβασμό των ανθρωπίνων δικαιωμάτων.<br />Θα σας παρακαλούσα, λοιπόν, να μη με διακόψετε ξανά και να με αφήσετε να τοποθετηθώ. Είναι ανήκουστο να διακόπτετε στη μέση της τοποθέτησης τον εισηγητή.<br />Μιλούσα, λοιπόν, για την αναστολή του άρθρου 5 της Ευρωπαϊκής Σύμβασης Δικαιωμάτων του Ανθρώπου στη Μεγάλη Βρετανία, για τις αποφάσεις-παρεμβάσεις του Συμβουλίου Ασφαλείας στις εσωτερικές νομοθεσίες και έννομες τάξεις, για τις απαγωγές και αερομεταφορές σε μυστικές φυλακές. Και στη χώρα μας είχαμε τέτοιες απαγωγές, ενώ πρόσφατα αποκαλύφθηκε μυστική φυλακή στην Πολωνία.<br />Η εργαλειοποίηση της τρομοκρατίας με σκοπό τη συρρίκνωση του κράτους δικαίου, την ακύρωση των δικαστικών εγγυήσεων αλλά και την εξυπηρέτηση πολιτικών σκοπιμοτήτων, είναι γνωστή μέθοδος και στη χώρα μας. Αρκεί μία επισκόπηση των ελληνικών τρομονόμων που ως θύματα είχαν θεμελιώδη δικαιώματα και ελευθερίες, με πρωτίστως βαλλόμενο το δικαίωμα σε δίκαιη δίκη αλλά και την ελευθεροτυπία και την ελευθερία έκφρασης, για να εξαχθεί αβίαστα το συμπέρασμα ότι ουδέποτε υπήρξε πραγματική πολιτική βούληση αντιμετώπισης της τρομοκρατίας αλλά αντίθετα περίσσευε η πολιτική εκμετάλλευσή της για την υπηρέτηση υπόγειων σκοπιμοτήτων και βεβαίως για το ξεκαθάρισμα πολιτικών λογαριασμών.<br /><br />Κύριε Πρόεδρε, παρακαλώ να έχω ένα δίλεπτο.<br />Επί μνημονιακής περιόδου η τρομοκρατία φαίνεται ότι αξιοποιείται μετ’ επιτάσεως και επινοείται ακόμη και εκεί όπου, εξ όσων τουλάχιστον είναι γνωστά, δεν υπάρχει. <br />Πίσω από την ανεκδιήγητη δήλωση Δένδια κατά το χρόνο έναρξης της Ελληνικής Προεδρίας περί δήθεν εισαγόμενης τρομοκρατίας κρύβεται η υφέρπουσα στρατηγική δαιμονοποίησης των προσφύγων και των αιτούντων άσυλο και ταύτισης των μεταναστευτικών ροών με εγκληματικές οργανώσεις με σκοπό τη νομιμοποίηση της πλέον απάνθρωπης και απάγουσας προς κάθε κράτος δικαίου μεταχείρισης ανθρώπων. Πρόκειται για μεταχείριση που δεν περιορίζεται στα κρατητήρια-κολαστήρια, από αυτά που υπάρχουν άπειρα στην επικράτειά μας, αλλά φτάνει στο βίαιο πνιγμό στο πλαίσιο ρατσιστικών επιχειρήσεων και απαγορευμένων απωθήσεων κατ’ εφαρμογήν του δόγματος που κατελήφθη και ηχογραφήθηκε να κηρύσσει ο πρώην αρχηγός της ΕΛΑΣ «να τους κάνουμε το βίο αβίωτο».<br />Στο ίδιο πνεύμα κινείται η επιμνημόσυνη δήλωση του Υπουργού Ναυτιλίας που συνοψίζει την αναλγησία μπροστά στην τραγωδία: «Η χώρα δεν είναι ξέφραγο αμπέλι». Τα ίδια λέτε τώρα και εσείς: «Η φυλακή δεν είναι ξέφραγο αμπέλι».<br />Ο τραγικός απολογισμός της εγκληματικής πολιτικής της μηδενικής ανοχής ως προς μεν τους μετανάστες και τους πρόσφυγες είναι χαμένες ανθρώπινες ζωές, εκατοντάδες και χιλιάδες στις οποίες προστίθενται παιδιά και μητέρες σαν αυτές που χάθηκαν στο Φαρμακονήσι, ως προς δε τις φυλακές είναι ανθρώπινες ζωές σαν τους ανθρώπους που κάηκαν ζωντανοί μες στο κελί τους, σαν τον Ιλία Καρέλι που βασανίστηκε μέχρι θανάτου. <br />Το πλέον ανησυχητικό είναι ότι οι τρομοκρατικές μέθοδοι -ή τρομοκρατικά χτυπήματα- όχι απλώς αξιοποιούνται από την Κυβέρνησή σας, αλλά φτάνουν μέχρι του να προαναγγέλλονται ή να εξαγγέλλονται σε σημείο προκλήσεως ή και προσκλήσεως εκ μέρους της Κυβέρνησης, Βουλευτών της Πλειοψηφίας, αλλά και καθεστωτικών μέσων ενημέρωσης, την ίδια ώρα που επιχειρείται να αποδοθούν στον πολιτικό αντίπαλο. Δώσατε πάμπολλα τέτοια παραδείγματα επί διακυβέρνησής σας. <br /><br />Κλείνοντας, κύριε Υπουργέ, θα ήθελα να απαντήσετε στο εξής. Στην αξιολόγηση που εσείς κάνετε ως προς τους πλέον επικίνδυνους περιέχετε όλους όσοι έχουν καταδικαστεί για αδικήματα του άρθρου 187Α, όχι όλους όσοι έχουν καταδικαστεί για αδικήματα του άρθρου 187.</speech><speech by="#s175"><from>Μαρκογιαννάκης Χρήστος</from> Παρακαλώ, ολοκληρώνετε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ολοκληρώνω.<br />Ήθελα να σας θυμίσω ότι τα προστατευόμενα έννομα αγαθά, αυτό που ορίζει δηλαδή το άρθρο 187Α, είναι ότι διαπράττεται μία πράξη με τρόπο ή σε έκταση ή υπό συνθήκες που είναι δυνατόν να βλάψουν σοβαρά μία χώρα ή ένα διεθνή οργανισμό και με σκοπό να εκφοβίσουν σοβαρά έναν πληθυσμό ή να εξαναγκάσουν παρανόμως δημόσια αρχή ή διεθνή οργανισμό να εκτελέσει οποιαδήποτε πράξη ή να απόσχει από αυτήν ή να βλάψει σοβαρά ή να καταστρέψει τις θεμελιώδεις συνταγματικές, πολιτικές, οικονομικές δομές μιας χώρας ή ενός διεθνούς οργανισμού…</speech><speech by="#s175"><from>Μαρκογιαννάκης Χρήστος</from> Παρακαλώ τελειώνετε, αν έχετε την καλοσύνη.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ολοκληρώνω με μία φράση.<br />Διαβάζοντας τη βλάβη που προκαλούν κατά τον Ποινικό Κώδικα οι κατά τους ορισμούς του Ποινικού Κώδικα τρομοκρατικές πράξεις αυτό που μου έρχεται στο μυαλό είναι αυτά που εσείς διαπράττετε ως μνημονιακή διακυβέρνηση. Καταστρέφετε τις δομές της χώρας, παραβιάζετε τις θεμελιώδεις συνταγματικές πολιτικές, οικονομικές δομές της, παραβιάζετε τις αντίστοιχες δομές των διεθνών οργανισμών στους οποίους ανήκει η χώρα αυτή και επιχειρείτε διαρκώς να εξαναγκάζετε παράνομα τον πληθυσμό της, τους πολίτες της, τους εργαζομένους, τους απεργούς να υποταχθούν στις πολιτικές της. Είναι ή δεν είναι αυτό καθεστωτική τρομοκρατία;<br /></speech><speech by="#s175"><from>Μαρκογιαννάκης Χρήστος</from> Εισερχόμεθα στη συζήτηση επί των άρθρων και των τροπολογιών.<br />ΒΑΣΙΛΕΙΟΣ – ΝΙΚΟΛΑΟΣ ΥΨΗΛΑΝΤΗΣ: Κύριε Πρόεδρε, δεν θα δευτερολογήσουμε;</speech><speech by="#s175"><from>Μαρκογιαννάκης Χρήστος</from> Μπορείτε να δευτερολογήσετε, αλλά δεν το ζήτησε κανένας. Και όποιοι άλλοι θέλουν να δευτερολογήσουν επί της αρχής, θα παρακαλούσα να ζητήσουν τον λόγο.  <br />Τον λόγο έχει ο κ. Υψηλάντης.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Κύριε Πρόεδρε, κυρίες και κύριοι, κατά τη συζήτηση επί της αρχής, όπως επίσης και κατά τη συζήτηση αντισυνταγματικότητας, ακούστηκαν από Βουλευτές του ΣΥΡΙΖΑ πράγματα εντελώς ψευδή και συκοφαντικά, την ίδια μάλιστα στιγμή που οποιοσδήποτε καλοπροαίρετος συζητητής δεν θα μπορούσε να διαφωνήσει με τα όσα κατέθεσαν άλλοι συνάδελφοι του ΣΥΡΙΖΑ όπως ο κ. Παναγούλης, για την ανάγκη βελτιστοποίησης των συνθηκών στις φυλακές της χώρας μας. <br />Ο κ. Κουράκης, ο οποίος σήμερα δεν είναι εδώ, δυστυχώς απεμπόλησε το ρόλο του καθηγητή και του Βουλευτή και ανέδειξε έναν άλλο χαρακτήρα εδώ μέσα, αυτόν του ανθρώπου ο οποίος με ιδιαίτερη ευχέρεια μπορεί να ψεύδεται, πολιτικά τουλάχιστον, αλλά και πραγματικά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Η πολιτική θρασυδειλία έχει και τα όριά της.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Σας παρακαλώ.</speech><speech by="#s175"><from>Μαρκογιαννάκης Χρήστος</from> Παρακαλώ πολύ, μη διακόπτετε.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Δεν σας διέκοψα, ούτε διέκοψα και τον ίδιο, όταν αναφερόταν σε αυτά τα πράγματα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είχατε τον κ. Μαρκογιαννάκη γι’ αυτό.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Ο κ. Κουράκης έβαλε στο στόμα του εισηγητή της Νέας Δημοκρατίας, σε εμένα δηλαδή, ότι δήθεν υποστήριξα ότι οι καταδικασθέντες και οι κρατούμενοι δεν είναι δυνατόν να έχουν τη συνδρομή γιατρών, να έχουν συνδρομή σε νοσοκομεία ή για την υγεία τους. <br />Και η κ. Κωνσταντοπούλου την ίδια ώρα, κύριε Πρόεδρε, με κατηγορούσε ότι θρασύδειλα δεν ομολογώ τα λεγόμενά μου κατά τη συζήτηση. <br />Είναι πράγματα τα οποία έχουν αποτυπωθεί και βρίσκονται και στα Πρακτικά της Βουλής. Ενώ αν ανατρέξει κάποιος στα λεγόμενά μου κατά τη συζήτηση, τίποτα από αυτά δεν συζητήθηκε. <br />Βέβαια, ο κ. Κουράκης σαφώς θα είχε ακόμα στο μυαλό του το κατηγορητήριο το οποίο αποδώσαμε στην επιτροπή και σε παρελθούσες συζητήσεις ότι σε θέματα τα οποία είναι αυταπόδεικτα και μπορεί η ελληνική δικαιοσύνη να κρίνει εξ αντικειμένου δεν διστάζει να πάει και να είναι μάρτυρας τρομοκρατών. Αυτό φαίνεται, ενοχλημένος από τότε, ήθελε να έρθει εδώ και να μας το ανταποδώσει κατονομάζοντάς με ως «άνθρωπο ο οποίος δεν έχει ιδιαίτερες ευαισθησίες». <br />Ακούστε να δείτε, κυρίες και κύριοι συνάδελφοι. Εσείς δεν μπορείτε με τα ψεύδη να αυτοαναγορηθείτε ως οι μοναδικοί υπερασπιστές…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> «Αναγορευθεί».</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Ωραία, κύρια Κωνσταντοπούλου. <br />Εάν διαβάσετε αυτά τα οποία λέτε εσείς, θα μπορέσετε να βρείτε μέσα από τα Πρακτικά δεκάδες δεκάδων μαργαριταριών. Απλώς δεν έχουμε και το ρόλο του δασκάλου εδώ μέσα. <br />Δεν είχανε, λοιπόν, τη δυνατότητα να κατονομάσουν στην Αίθουσα αυτή και να πουν την αλήθεια με το όνομά της. Θέλουν να εμφανίζονται ως οι μοναδικοί υπερασπιστές των ανθρωπίνων δικαιωμάτων και να αναδεικνύουν την συριζαϊκή ψυχοπαθολογία τους. <br /></speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Συριζαϊκή ψυχοπαθολογία; Τι είναι αυτά, κύριε Πρόεδρε; Θα μας προστατεύσετε;</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Είναι μία ψυχοπαθολογία η οποία αυτήν τη στιγμή θέλει να αποπροσανατολίσει τον ελληνικό λαό από τα πραγματικά προβλήματα και από το συγκεκριμένο νομοσχέδιο το οποίο έχει έναν σαφή προορισμό. Και ο σαφής προορισμός –και πρέπει να το τονίσουμε- είναι αυτό ακριβώς το οποίο ειπώθηκε σε αυτήν την Αίθουσα. <br />Έχει ανάγκη η χώρα μας φυλακών υψίστης ασφαλείας με δεδομένα τα γεγονότα τα οποία υπάρχουν, με δεδομένη την εγκληματικότητα όπως παρουσιάζεται σήμερα στη χώρα μας; <br />Η απάντηση από κάθε σώφρονα, ο οποίος παρακολουθεί την καθημερινότητα και δεν θέλει να αλλάξει την ατζέντα της συζήτησης, είναι ότι σαφώς, όπως σε όλες τις ευρωπαϊκές χώρες, όπως και στην Αμερική και σε άλλες χώρες του κόσμου υπάρχουν φυλακές υψίστης ασφαλείας, η Ελλάδα σήμερα έχει ανάγκη δημιουργίας αναλόγων, για να αντιμετωπίσει φαινόμενα τα οποία δυστυχώς προσβάλλουν και το δικό μας πολιτισμό και γενικότερα τον ευρωπαϊκό πολιτισμό.<br />Αυτά δε τα άτομα και τις πράξεις τους δεν νομίζω ότι θα μπορούσε κανείς να τις υπερασπιστεί. Ούτε εμείς εδώ και το κάνουμε σαφές προς τον ελληνικό λαό που μας παρακολουθεί: Δεν υπάρχουν κριτήρια, προϋποθέσεις και δεν υπάρχει ακόμα και τρόπος προσφυγής εναντίον της οποιασδήποτε απόφασης μεταγωγής αυτών των ανθρώπων σε φυλακές υψίστης ασφαλείας Γ΄ τύπου. Ορίζονται αυτά από το συγκεκριμένο νόμο και σαφώς αυτά εδώ σήμερα και αύριο τελικά στην ψηφοφορία θα τα κάνουμε νόμο του κράτους.<br />Δεν νοείται η κοινωνία μας και πολύ περισσότερο ο Έλληνας νομοθέτης να μένει αμέτοχος από αυτήν τη δραματική κατάσταση την οποία έχουμε βιώσει. Και αυτό εδώ ακριβώς, κύριε Πρόεδρε, εμείς θα σταματήσουμε με αυτό το νομοθέτημα και ενδεχομένως και με βελτιώσεις, όπως ακόμη και σε άλλους θεσμούς που ο κύριος Υπουργός απέσυρε με τις νομοτεχνικές βελτιώσεις τις οποίες εισάγει και οι οποίες πρέπει να ρυθμιστούν. <br />Δεν μπορεί πλέον να παίρνουν σε μάκρος κάποιες δίκες, επειδή οι περισσότεροι από τους συνηγόρους ζητούν τη μια αναβολή μετά την άλλη. Αυτά είναι πράγματα απαράδεκτα. Βεβαίως, το γεγονός ότι θα έπρεπε να υπάρχει η υπεράσπιση το επισημάναμε και εμείς σε όλες τις φάσεις αυτής της δίκης και αυτό έγινε δεκτό και από τον κύριο Υπουργό, προκειμένου να μελετηθεί καλύτερα. <br />Επίσης, είναι γεγονός ότι θα αποσυμφορηθούν οι φυλακές με αυτή τη διάταξη την οποία καλούμαστε να ψηφίσουμε και έχει σχέση με τα 2/5 για όσους έχουν καταδικαστεί μέχρι δέκα χρόνια κάθειρξης.<br />Με όλα αυτά τα θέματα και ειδικότερα με την ανάλυση των ζητημάτων που θα ακολουθήσει στην κατ’ άρθρον συζήτηση, κύριε Πρόεδρε, μιας και είναι εδώ ο κύριος Υπουργός Παιδείας και επειδή υπάρχει μια τροπολογία, θα ήθελα να τον παρακαλέσω για το εξής. Έχουν γίνει, κύριε Υπουργέ της Παιδείας, κάποιες ρυθμίσεις πρόσφατα με το άρθρο 53 για μετεγγραφές πολυτέκνων, τριτέκνων και κάποιων λοιπών κατηγοριών για τα έτη 2013-2014 στα ανώτατα εκπαιδευτικά ιδρύματα της χώρας. Υπάρχουν ειδικές κατηγορίες σήμερα ανθρώπων οι οποίοι δεν μπορούν να αντιμετωπίσουν οικονομικά την πραγματικότητα και αφορούν φοιτητές της περιόδου 2012-2013. <br />Θεωρώ, κύριε Υπουργέ, ότι όσον αφορά μετεγγραφές τέτοιου είδους και για τη χρονική αυτή περίοδο σε περιφερειακά πανεπιστήμια, όπου δεν έχουμε τη μεγάλη συμφόρηση των μεγάλων κεντρικών πανεπιστημίων, θα μπορέσετε να εξετάσετε το ζήτημα και να δώσετε αυτήν τη δυνατότητα σε οικογένειες που αντιμετωπίζουν πραγματικά θέματα ως προς αυτά τα οποία έθιξα προηγουμένως.<br />Ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Ο ειδικός αγορητής του ΠΑΣΟΚ κ. Τριαντάφυλλος έχει τον λόγο για οκτώ λεπτά, για να δευτερολογήσει.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ευχαριστώ, κύριε Πρόεδρε. <br />Κύριοι Υπουργοί, κυρίες και κύριοι Βουλευτές, θα ξεκινήσω διευκρινίζοντας δύο πράγματα. Εγώ δεν ζήτησα, κύριε Δρίτσα, όπως γνωρίζετε, να τοποθετηθεί ο ΣΥΡΙΖΑ επ’ αυτού, επί του ζητήματος δηλαδή της τρομοκρατικής ενέργειας εναντίον των γραφείων του ΠΑΣΟΚ και της προκήρυξης που απειλούσε Βουλευτές του ΠΑΣΟΚ, οι οποίοι ψηφίζουν το συγκεκριμένο νομοσχέδιο, αποκαλώντας τις ουσιαστικές τροποποιήσεις του νόμου ως άλλοθι εξομαλισμού ενός δολοφονικού ή φονικού σχεδίου. Αναφέρθηκα σε μια τοποθέτηση της κ. Κωνσταντοπούλου η οποία ουσιαστικά ήταν ξέπλυμα της συγκεκριμένης τρομοκρατικής προκήρυξης και της ενέργειας εναντίον των γραφείων του ΠΑΣΟΚ και διαβάζω, όπως είναι στα Πρακτικά. <br /></speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Δεν ντρέπεστε λίγο;</speech><speech by="#s175"><from>Μαρκογιαννάκης Χρήστος</from> Παρακαλώ να μη διακόπτετε τον ομιλητή.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εμάς μας παρακαλείτε;</speech><speech by="#s175"><from>Μαρκογιαννάκης Χρήστος</from> Εσάς παρακαλώ, ναι. Εσείς θορυβείτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Θορυβούμε!</speech><speech by="#s175"><from>Μαρκογιαννάκης Χρήστος</from> Ορίστε, κύριε Τριαντάφυλλε, συνεχίστε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from>  «Δεν δικαιούνται…» -λέει η κ. Κωνσταντοπούλου- «… να προσποιούνται…» -αυτοί που αναφέρει παραπάνω που φωτογραφίζει ουσιαστικά εμάς- «… ότι δήθεν κόπτονται για τα ίδια έννομα αγαθά, όταν αυτά βάλλονται από τρομοκρατικά χτυπήματα τετελεσμένα ή προαναγγελόμενα ως ενδεχόμενα ή πολλές φορές εκ των υστέρων αναλαμβανόμενα, πάντοτε από πρωτοεμφανιζόμενες οργανώσεις που είχαν ξεχάσει φαίνεται να αναλάβουν τις ευθύνες τους». <br />Εκεί έκανα εγώ την παρέμβασή μου και μετά από τη δική σας παρέμβαση σε μένα ότι θα τοποθετηθούμε επισήμως, σταμάτησα την όποια παρέμβαση. <br />Προφανώς καλύπτομαι απολύτως από την τοποθέτηση του Κοινοβουλευτικού Εκπροσώπου του ΣΥΡΙΖΑ, προφανώς η τοποθέτησή σας δεν αφήνει καμμία σκιά, κανένα κενό, κανένα ερωτηματικό, αλλά για να μην υπάρχει καμμία αμφιβολία σχετικά με το τι είπα εγώ στην τοποθέτησή μου, η δική μου παρέμβαση σε εκείνο το σημείο ήταν σε σχέση με την τοποθέτηση της κ. Κωνσταντοπούλου και μόνον. <br />Δεύτερον. Είπε ο Υπουργός -και πολύ σωστά και το έχουμε πει αρκετές φορές στην επιτροπή και στην Αίθουσα αυτήν εδώ- ότι το συγκεκριμένο νομοσχέδιο δεν θεσπίζει  για πρώτη φορά τις φυλακές υψίστης ασφαλείας. Αυτές έχουν θεσπιστεί στη χώρα μας. Υπάρχουν νομοθετικά στα νομικά μας κείμενα. Αυτό το οποίο έρχεται να θεσπίσει είναι να συγκεκριμενοποιήσει τις καταστάσεις, δηλαδή να συγκεκριμενοποιήσει τον τρόπο με τον οποίο αυτές θα δομηθούν. <br />Ειλικρινά θέλω να ρωτήσω, γιατί δεν το ακούω στις τοποθετήσεις από όσους διαφωνούν –διαφωνούν κυρίως επί της αρχής- το νομοσχέδιο στο οποίο έχει καταλήξει μέχρι τώρα με τις νομοτεχνικές βελτιώσεις το Υπουργείο, το νομοσχέδιο που πάει για ψήφιση και συζήτηση επί των άρθρων, έχει κάποια σχέση με το νομοσχέδιο το οποίο ξεκίνησε πριν από είκοσι μέρες και το οποίο κατατέθηκε από το Υπουργείο; Γιατί δεν αναφέρουν εδώ ότι μέσα από μεγάλη συζήτηση, έχουν επέλθει πολύ σοβαρές και μεγάλες διορθώσεις στην κατεύθυνση της προστασίας των ανθρωπίνων δικαιωμάτων, των δικαιωμάτων των κρατουμένων. Γιατί δεν το λέμε αυτό; Γιατί δεν λέμε ότι ενώ ξεκινούσε ένα νομοσχέδιο με δεκαετή παραμονή σε αυτά τα καταστήματα, σήμερα συζητούμε την τετραετή παραμονή και τη διετή αξιολόγηση; Γιατί δεν λέμε ότι δεν υπάρχει περιορισμός στα δικαιώματα επισκέψεων και στα δικαιώματα επικοινωνίας των συγκεκριμένων κρατουμένων; Γιατί δεν λέμε ότι ουσιαστικά τα κύρια ζητήματα τα οποία τίθενται είναι μόνο τα ζητήματα των αδειών, αλλά αυτά τα θέματα των αδειών –και να είναι καθαρό αυτό- μετά τη διόρθωση που έγινε με τη νομοτεχνική βελτίωση για τους ανθρώπους που έχουν λάβει τουλάχιστον μέχρι τρεις εκπαιδευτικές άδειες και δεν τις έχουν παραβιάσει, ουσιαστικά αφορούν μόνο τους κρατούμενους τους εγκλείστους που είναι ιδιαίτερα επικίνδυνοι. Μα οι συγκεκριμένες κατηγορίες κρατουμένων δεν παίρνουν άδειες. Γιατί δεν το λέτε να το ακούσει ο κόσμος; Ένας άνθρωπος ο οποίος χαρακτηρίζεται ως ιδιαίτερα επικίνδυνος, δεν θα πάρει άδεια ακόμα και στο κατάστημα τύπου Β, ή μήπως νομίζετε ότι θα πάρει; Είναι δυνατόν να δώσει κάποιος άδεια σε έναν άνθρωπο, ο οποίος είναι έγκλειστος και ιδιαίτερα επικίνδυνος για τη δημόσια τάξη; Προφανώς και δεν θα πάρει άδεια. Επομένως, ποιο είναι το δικαίωμα που στερείται πηγαίνοντας εκεί; Το μόνο που διασφαλίζουμε είναι το δικαίωμά μας ως ελληνική πολιτεία, ως ελληνική κοινωνία, όταν κάποιος πρέπει να είναι στη φυλακή, να μην παραμένει αυτός οικειοθελώς εκεί. Να μην έχουν το δικαίωμα οι μεγαλομαφιόζοι αυτού του τόπου να επαίρονται προς τα έξω ότι οικειοθελώς παραμένουν στις φυλακές μας. <br />Και αυτό είναι θέμα αξιοπρέπειας για την ελληνική κοινωνία. Είναι θέμα αξιοπρέπειας για τον πολίτη πρώτα απ’ όλα, ότι έχει φυλακές οι οποίες διασφαλίζουν ότι μεγαλομαφιόζοι, δηλαδή οι άνθρωποι του οργανωμένου εγκλήματος, αυτοί που έχουν τους ιδιωτικούς στρατούς και τα οπλοπολυβόλα, τα πολεμικά όπλα, δεν παραμένουν μέσα στις φυλακές επειδή έτσι θέλουν και όποτε θέλουν οργανώνουν μια επίθεση στα Τρίκαλα, κάνουν μία επέμβαση με ελικόπτερο και τελικά πραγματοποιούν μία απόδραση. <br />Εμείς λέμε, ότι  ναι, επιβάλλουμε σε αυτούς τους ανθρώπους τη στέρηση της ελευθερίας και αυτό το διασφαλίζουμε με φυλακές υψίστης ασφαλείας. Αυτούς στοχεύουμε, δεν στοχεύουμε κανέναν άλλο. Γι’ αυτόν τον λόγο μπήκαν τα συγκεκριμένα κριτήρια που πρέπει να τα πείτε. Ακόμα και η συμμετοχή σε τρομοκρατική οργάνωση  δεν συνεπιφέρει-και το είπα καθαρά στην προηγούμενη τοποθέτησή μου. Αυτούς που μας απειλούν εμάς τους Βουλευτές του ΠΑΣΟΚ, εμείς εδώ οι Βουλευτές του ΠΑΣΟΚ με τις τροποποιήσεις μας κατορθώσαμε αυτοί οι τύποι να μην πηγαίνουν εκ μόνο της συμμετοχής τους στα συγκεκριμένα καταστήματα φύλαξης. Εμείς το πετύχαμε αυτό. Γιατί δεν επιφέρει η μόνη συμμετοχή σε αυτές τις τρομοκρατικές οργανώσεις δωδεκαετή κάθειρξη. Το ξέρουν όλοι εδώ μέσα αυτό. Γιατί δεν το λέτε; Η δωδεκαετή κάθειρξη σημαίνει ότι εκτός από τη συμμετοχή, πρέπει να έχει διαπράξει και σοβαρό κακούργημα επιπλέον, ούτως ώστε να μεταφερθεί εκεί ως πλέον επικίνδυνος κρατούμενος –ιδιαίτερα επικίνδυνος να αξιολογηθεί. Και ανά δύο χρόνια θα αξιολογείται αν θα παραμείνει εκεί. Αυτά πρέπει να τα πούμε, πρέπει να είναι σαφή επί της αρχής.<br />Κύριε Υπουργέ, έχουμε ζητήσει –και θα κλείσω με αυτό τη δευτερολογία μου επί της αρχής- από την επιτροπή στα θέματα που δεν θίγονται από το συγκεκριμένο νομοσχέδιο, δηλαδή τα θέματα για τα δικαιώματα των κρατουμένων που δεν τροποποιούνται ή δεν καταργούνται στο συγκεκριμένο νομοσχέδιο, όπως είναι ο προαυλισμός, οι ώρες προαυλισμού, όπως είναι το ζήτημα του ευεργετικού τρόπου έκτισης ποινής, το δικαίωμα στην εργασία, όπως είναι τα εκπαιδευτικά προγράμματα εντός των καταστημάτων και τα προγράμματα απεξάρτησης ή τα προγράμματα ανάπτυξης προσωπικότητας, μία δική σας προφορική δήλωση, που αφ’ ενός σημαίνει πολιτική δέσμευση του Υπουργείου, αφ’ ετέρου όμως είναι ερμηνευτικά πολύ χρήσιμη, ούτως ώστε να μην βρεθεί κανένας να στηρίξει πάνω στο συγκεκριμένο νόμο οτιδήποτε δεν περιλαμβάνεται σε αυτό. Έχετε δεσμευθεί σε αυτό. Περιμένουμε στην τοποθέτησή σας επί των άρθρων να κάνετε συγκεκριμένη προφορική δήλωση.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Γιατί να μην το βάζατε γραπτώς αυτό;</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Διότι θα δημιουργούσε άλλα προβλήματα. Δηλαδή θα δημιουργούσε προβλήματα σε διατάξεις που αυτήν τη στιγμή δεν αγγίζει το συγκεκριμένο νομοσχέδιο. Αυτές οι διατάξεις να είναι σαφείς. Γιατί…</speech><speech by="#s175"><from>Μαρκογιαννάκης Χρήστος</from> Κύριε Τριαντάφυλλε, να μιλάτε προς τα εδώ. Μην απαντάτε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Με ρωτάει η συνάδελφος –και για να ακουστεί στα Πρακτικά…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Το είπαμε και στην επιτροπή. Οι βασικές διατάξεις δεν αλλάζουν.</speech><speech by="#s175"><from>Μαρκογιαννάκης Χρήστος</from> Σας παρακαλώ, δεν γίνεται έτσι συζήτηση. Κύριε Υπουργέ, σας παρακαλώ. <br />Κύριε Τριαντάφυλλε, ολοκληρώστε την τοποθέτησή σας και μετά όποιος θέλει να απαντήσει, θα απαντήσει. Η συζήτηση θα γίνει σύμφωνα με τον Κανονισμό. Όχι κουτσομπολιό.</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Κάθε διατύπωση συνιστά κουτσομπολιό ή συνιστά κουτσουμπολιό ανάλογα από πού προέρχεται;</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Όχι, δεν είναι κουτσομπολιό. Είναι σοβαρό αυτό που είπε.</speech><speech by="#s175"><from>Μαρκογιαννάκης Χρήστος</from> Θα πάρει τον λόγο όποιος τον ζητήσει σύμφωνα με τον Κανονισμό. Ο καθένας δεν θα διακόπτει τον άλλον όταν ομιλεί. Παρακαλώ συνεχίστε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Θα χρειαστώ ένα λεπτό παραπάνω, κύριε Πρόεδρε. Λέει η συνάδελφος γιατί να μην μπει αυτό γραπτώς. Γιατί αν μπει σαν μία ρύθμιση σε μία διάταξη, σε ένα άρθρο ή μία παράγραφο στο συγκεκριμένο νομοσχέδιο, ουσιαστικά γίνεται μνεία των διατάξεων που υπάρχουν ήδη στον Σωφρονιστικό Κώδικα. Εδώ γίνονται ήδη τροποποιήσεις Σωφρονιστικού Κώδικα. Τις διατάξεις που αφορούν τον προαυλισμό, τα εκπαιδευτικά προγράμματα, τον ευεργετικό τρόπο έκτισης ποινής δεν τις αγγίζει το συγκεκριμένο νομοσχέδιο. Οι διατάξεις αυτές μένουν ως έχουν στον Σωφρονιστικό Κώδικα και ισχύουν και για τους συγκεκριμένους κρατουμένους. Λέω ότι νομοτεχνικά και νομικά δεν είναι σωστό να γίνει αυτή η αναφορά, γιατί θα δημιουργήσει ερμηνευτικά προβλήματα. Αυτός είναι ο λόγος που λέει μία προφορική δήλωση αρκεί ερμηνευτικά να μην υπάρξει καμμία παρερμηνεία του συγκεκριμένου νομοσχεδίου.</speech><speech by="#s175"><from>Μαρκογιαννάκης Χρήστος</from> Σας παρακαλώ, ολοκληρώστε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Ολοκληρώνω, κύριε Πρόεδρε. Κλείνω με μία έκκληση, κύριε Υπουργέ. Υπάρχουν άνθρωποι νέοι οι οποίοι έχουν συμμετάσχει σε ενέργειες οι οποίες τους κατατάσσουν στην κατηγορία του να πάνε σε φυλακή τύπου Γ΄. θεωρώ ότι αν ένας άνθρωπος μέσα από τη σωφρονιστική διαδικασία και με τις διατάξεις που έχουμε εισφέρει με την έκτιση ποινής μέχρι τώρα στα καταστήματα τύπου Β΄, αλλά και τις διατάξεις οι οποίες έχουν να κάνουν με τον τρόπο που εκτίεται η ποινή, θελήσει να είναι υποψήφιος για ένα πανεπιστήμιο ή για ένα ΤΕΙ αυτό θα προσμετρηθεί θετικά –και να το προβλέψουμε αυτό- στην εκτίμηση της αξιολόγησης της επικινδυνότητάς του, ούτως ώστε να μπορέσει αυτός ο άνθρωπος κατά την αξιολόγησή του την τακτική, την περιοδική ανά δύο χρόνια που προβλέπεται στο συγκεκριμένο νομοσχέδιο να έχει τη δυνατότητα να μεταβεί στο κατάστημα, εφόσον ληφθούν υπ’ όψιν τα υπόλοιπα στοιχεία τα οποία ήδη προβλέπονται στο συγκεκριμένο νομοσχέδιο.<br />Σας ευχαριστώ.</speech><speech by="#s175"><from>Μαρκογιαννάκης Χρήστος</from> Ευχαριστούμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θα ήθελα τον λόγο επί προσωπικού.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Κι εγώ θα ήθελα τον λόγο μετά επί προσωπικού, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ορίστε, κυρία Κωνσταντοπούλου, έχετε τον λόγο. <br />Παρακαλώ, εξηγήστε μέσα σε ένα λεπτό ποιο είναι το προσωπικό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Το προσωπικό έγκειται στις αναφορές που έκανε ο εισηγητής του ΠΑΣΟΚ, με τις οποίες επιχειρεί αφ’ ενός να διαστρεβλώσει την αρχική μου τοποθέτηση και αφ’ ετέρου να εργαλειοποιήσει για άλλη μία φορά την τρομοκρατία, ως όπλο κυβερνητικό, ως όπλο καθεστωτικού εκφοβισμού του πολιτικού αντιπάλου και οποιουδήποτε ανυπότακτου πολίτη. <br />Και νομίζω ότι είναι αυτονόητο ότι υπάρχει εκεί ζήτημα. <br />Απαντώ, λοιπόν,  ότι είναι…</speech><speech by="#s175"><from>Μαρκογιαννάκης Χρήστος</from> Παρότι εγώ δεν το βλέπω, σας δίνω δύο λεπτά να απαντήσετε. Ορίστε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Καλά, εντάξει. Δεν εκπλήσσομαι.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Με εισαγωγικά την έκανα την αναφορά.</speech><speech by="#s175"><from>Μαρκογιαννάκης Χρήστος</from> Μα τι να πω τώρα; Της δίνω τον λόγο, ενώ δεν έπρεπε να τον δώσω κανονικά και λέει ότι δεν εκπλήσσεται.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν εκπλήσσομαι. Ναι.</speech><speech by="#s175"><from>Μαρκογιαννάκης Χρήστος</from> Εντάξει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μπορώ, κύριε Πρόεδρε; Όταν τελειώσετε με τον κ. Τριαντάφυλλο;</speech><speech by="#s175"><from>Μαρκογιαννάκης Χρήστος</from> Μπορείτε, ορίστε.<br />Έχετε τον λόγο για δύο λεπτά –όχι παραπάνω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ευχαριστώ.<br />Κύριε εισηγητή του ΠΑΣΟΚ, μάλλον ξεχάσατε ή εσκεμμένα παραλείψατε να πείτε τι είναι αυτά τα οποία σας απέδωσα και είπατε «αναφερόταν προφανώς σε εμάς». <br />Σας απέδωσα λοιπόν,  ότι συμπράττετε στη σοβαρή βλάβη και μάλιστα στην καταστροφή της χώρας. Σας απέδωσα ότι λειτουργείτε με τον εκφοβισμό των πολιτών και τον εκβιασμό των πληθυσμών και των Κοινοβουλίων. Σας απέδωσα ότι απευθύνετε απειλές είτε περί μη εκταμίευσης της εκάστοτε επόμενης δόσης, είτε με το κλείσιμο των τραπεζών, όπως έγινε στην Κύπρο.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> «Είτε με την τρομοκρατική είτε με την τρομοκρατική περιγραφή συνθηκών χρεοκοπίας».</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, παρακαλώ, θα κάνετε μία υπόδειξη στον κ. Τριαντάφυλλο;</speech><speech by="#s175"><from>Μαρκογιαννάκης Χρήστος</from> Ορίστε, συνεχίστε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Είναι γραμμένα αυτά.</speech><speech by="#s175"><from>Μαρκογιαννάκης Χρήστος</from> Παρακαλώ, κύριε Τριαντάφυλλε!<br />Συνεχίστε, κυρία Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Και βεβαίως σας απέδωσα και την τρομοκρατική περιγραφή συνθηκών χρεοκοπίας προς συμμόρφωση στις προωθούμενες κοινωνιοκτόνες και δικαιοκτόνες μνημονιακές ρυθμίσεις, που έχουν καταγεγραμμένα θύματα…<br />Δεν ξέρω αν θέλετε να το ειρωνεύεστε, αλλά υπάρχουν νεκροί του μνημονίου.</speech><speech by="#s175"><from>Μαρκογιαννάκης Χρήστος</from> Κυρία Κωνσταντοπούλου, θα απευθύνεστε στο Προεδρείο και όχι στον κ. Τριαντάφυλλο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Υπάρχουν νεκροί του μνημονίου, κύριε Τριαντάφυλλε. Κι αν θέλετε να κάνετε ειρωνεία, να πάτε στις οικογένειές τους να την απευθύνετε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Σε μένα το λέτε αυτό; Αυτό να το πείτε στον εαυτό σας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Και ανέχεστε και πάρα πολλές φορές καλωσορίζετε τους έξωθεν εκβιασμούς και υποσκάπτετε την συνταγματική τάξη με σωρεία πράξεων νομοθετικού περιεχομένου, με ευθείες παρεμβάσεις στη νομοθετική και τη δικαστική εξουσία και με επιστρατεύσεις βεβαίως σαν την πρόσφατη που ήταν η τέταρτη κατά σειρά, και καταστρέφετε αποδεδειγμένα τις πολιτικές και οικονομικές δομές όχι μόνο της χώρας αλλά και της Ευρωπαϊκής Ένωσης με αντιευρωπαϊκές συμβάσεις, όπως είναι τα μνημόνια.</speech><speech by="#s175"><from>Μαρκογιαννάκης Χρήστος</from> Τελειώσατε, κυρία Κωνσταντοπούλου;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ολοκλήρωσα, γιατί διεκόπην.</speech><speech by="#s175"><from>Μαρκογιαννάκης Χρήστος</from> Παρακαλώ, δεν θα γράφεται τίποτα από εδώ και πέρα στα Πρακτικά. Δύο είναι τα λεπτά, τα οποία έχει κάποιος στη διάθεσή του για να απαντήσει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Παρακαλώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Παρακαλώ! Ολοκληρώσατε!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Σας έδωσα τον λόγο, χωρίς να τον δικαιούστε για να αποφύγουμε εντάσεις.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Δεν γράφεται τίποτε στα Πρακτικά. Παρακαλώ το μικρόφωνο της κ. Κωνσταντοπούλου να κλείσει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Έχετε τον λόγο, κύριε Πανούση, ως ειδικός αγορητής.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Θα συμμορφώνεστε και εσείς στον Κανονισμό!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Ακούστε, κυρία Κωνσταντοπούλου. Το πότε έγινα εγώ εισαγγελεύς, είναι θέμα δικό μου. Αλλά ξέρετε κάτι; Έγινα ό,τι έγινα, γιατί είμαι αυτός που είμαι. Ούτε υιός είμαι ούτε θυγατέρα είμαι. <br />Παρακαλώ, κύριε συνάδελφε, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Όχι, κυρία Κωνσταντοπούλου, δεν έχετε τον λόγο!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Γιατί δημιουργείτε ένταση, κύριε Πρόεδρε; Αφού τελείωνε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from> Κύριε Πανούση, παρακαλώ!<br />Ομιλείτε, κύριε Πανούση.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from>…</speech><speech by="#s175"><from>Μαρκογιαννάκης Χρήστος</from>  Κύριε συνάδελφε, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …</speech><speech by="#s175"><from>Μαρκογιαννάκης Χρήστος</from>  Όχι, δεν τον έχετε. <br />Παρακαλώ, κύριε Πανούση, ομιλείτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …</speech><speech by="#s175"><from>Μαρκογιαννάκης Χρήστος</from> Δεν υπάρχει προσωπικό. Κύριε Πανούση, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …</speech><speech by="#s175"><from>Μαρκογιαννάκης Χρήστος</from> Δεν γράφεται τίποτα. Η κυρία μπορεί να κραυγάζει όσο θέλει. Δεν ακούγεται. Δεν λαμβάνεται υπ’ όψιν. <br />Παρακαλώ, ορίστε, κύριε Πανούση, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …</speech><speech by="#s175"><from>Μαρκογιαννάκης Χρήστος</from> Κύριε Πανούση, ομιλείτε, παρακαλώ.</speech><speech by="#s223"><from> ΙΩΑΝΝΗΣ ΠΑΝΟΥΣΗΣ</from> Θέλω να αναγνωρίσω τις θετικές τροπολογίες του Υπουργού. Κάποια στιγμή θα νιώθει κανείς ότι έχουμε έναν Υπουργό που προσπαθεί κι ένα νόμο που δεν διορθώνεται. Κι αυτό δεν με ευχαριστεί. <br />Θέλω να πω, κύριε Υπουργέ, ότι ανάμεσα στο 2011 που είχαμε την έκθεση της διακομματικής επιτροπής με τις προτάσεις –που θα σας πω δυο, τρεις- το 2013 που είχαμε την πρόταση της ειδικής επιτροπής της Βουλής και το 2014 δεν αυξήθηκε η εγκληματικότητα. Οι ίδιοι εγκληματίες είναι. <br />Πράγματι, είχαμε δύο επεισόδια. Το ίδιο όμως το Υπουργείο Δημόσιας Τάξης και τα στοιχεία δείχνουν ότι δεν έχει αυξηθεί η εγκληματικότητα. Η βία ίσως έχει αυξηθεί. Άρα, ούτε αυτά τα στοιχεία επιτρέπουν, κατά τη γνώμη μου –γιατί το ίδιο το Υπουργείο λέει ότι έχουμε μείωση- να πάμε σε αυτήν τη φυλακή υψίστης ασφαλείας. Θα επανέλθω με μια πρόταση πολύ συγκεκριμένη για το πώς μπορούμε να λύσουμε το θέμα. <br />Οι κανόνες, λοιπόν που ρυθμίζουν τους όρους και τις συνθήκες κράτησης είναι κανόνες που λαμβάνουν υπ’ όψιν -πέραν του Συντάγματος, των νόμων, των διεθνών συμβάσεων- και τις διεθνώς παραδεκτές αρχές που αφορούν στα ανθρώπινα δικαιώματα. <br />Στην έκθεση του 2011, κύριε Υπουργέ, βρήκαμε ότι τριάντα πέντε από τα ογδόντα πέντε άρθρα του Σωφρονιστικού Κώδικα δεν εφαρμόζονται καν. Δηλαδή, η πολιτεία θα έπρεπε να εφαρμόσει τους νόμους που είχαν ψηφιστεί κι ίσχυαν και αφορούσαν από τον υπερπληθυσμό μέχρι τον έλεγχο νομιμότητας και από τα κτήρια χωρίς άδειες και τα ακατάλληλα κτήρια μέχρι τον ανεπαρκή ρουχισμό. Όλα αυτά είναι γραμμένα στην έκθεση της διακομματικής επιτροπής, την οποία –φαντάζομαι- έχουν όλοι. Και ήταν ομόφωνη η έκθεση αυτή. <br />Άρα, λοιπόν, τι θα έπρεπε να κάνουμε πριν από όλα; Θα έπρεπε να πάρουμε τον ισχύοντα Σωφρονιστικό Κώδικα και να τον εφαρμόσουμε. Δεν λύνεται με τις φυλακές το πρόβλημα του Σωφρονιστικού Κώδικα, ούτε γίνεται η βελτίωση της οργάνωσης και λειτουργίας των καταστημάτων, αν δεν αλλάξουμε όλο το συνολικό μηχανισμό απονομής της ποινικής δικαιοσύνης. <br />Σε καμμία περίπτωση, όμως, δεν πρέπει να παραβιάζονται οι αρχές και οι κανόνες της μετά το έγκλημα σωφρονιστικής πολιτικής. Αυτά τα θέματα τα έχει λύσει ο ΟΗΕ το ’57, το Συμβούλιο της Ευρώπης το ’73, το ’87, το 2006. Αυτά όλα έχουν λυθεί. Δεν μπορούμε να έχουμε μια κοινωνία τιμωρό, που επεκτείνεται και πίσω από τα κάγκελα. Αντίθετα, ο σεβασμός της ζωής και της αξιοπρέπειας από τη μια δίνει την ευκαιρία στον καταδικασμένο να επανεξετάσει και να επανακαθορίσει τις σχέσεις του με το νόμο και τους άλλους συνανθρώπους και από την άλλη αποδεικνύεται ότι ακόμη και η ασφάλεια και η επίβλεψη είναι παράμετρος πολιτισμού κι όχι μόνο τεχνολογικών εργαλείων ή -ενδεχομένως- βασανιστηρίων. <br />Ποια είναι τα βασικά προβλήματα της φυλακής; Είναι ο υπερπληθυσμός, συμφυρμός, η κακή κατάσταση κτηριακών εγκαταστάσεων και η έλλειψη εξειδικευμένου προσωπικού. <br />Θα έπρεπε, λοιπόν, σε μια δημοκρατική κοινωνία να συμφωνήσουμε ότι οι περιορισμοί που συνδέονται με την εσωτερική τάξη του καταστήματος δεν μπορούν να επιβληθούν με καταναγκασμό. Πρέπει πάντα να υπάρχουν οι εγγυήσεις. Το δίκαιο δεν επιτρέπεται να υποκύπτει εσαεί στη διατήρηση της δημόσιας τάξης και της ασφάλειας, ούτε μπορούμε να μιλάμε συνέχεια για μια οιονεί εξαιρετική κατάσταση, λες κι έχουμε έναν κηρυγμένο πόλεμο με νικητές και νικημένους. <br />Τα δικαιώματα των κρατουμένων σχετίζονται με την ιδιομορφία της άσκησης τους, όχι με το περιεχόμενό τους που και κατά το Σύνταγμα είναι ακριβώς το ίδιο με αυτό των ελεύθερων πολιτών. <br />Άρα, τι είναι οι σύγχρονες τάσεις της σωφρονιστικής πολιτικής; Πρώτον, η αρχή του όσο δυνατόν ευρύτερης εξομοίωσης των συνθηκών της ζωής στη φυλακή με τις εν γένει συνθήκες ζωής. Δεύτερον, η αρχή της άμβλυνσης των βλαπτικών συνεπειών της στέρησης της ελευθερίας. Τρίτον, η αρχή της έκτισης της ποινής κατά τέτοιο τρόπο, ώστε να βοηθήσει τον κρατούμενο να επανέλθει. <br />Τι από αυτά νομίζουμε ότι κάνει το νομοσχέδιο; <br />Τίποτα από τις τρεις αυτές βασικές και γενικά παραδεκτές αρχές σε όλη τη σχετική σύγχρονη ευρωπαϊκή νομοθεσία.<br />Θα ήθελα να με προσέξετε, κύριε Υπουργέ, γιατί θα σας κάνω μία πρόταση πώς θα υπερβούμε την ιστορία των φυλακών Γ΄ τύπου. Θεωρώ ότι η ισχύουσα νομοθεσία, μας δίνει τη δυνατότητα να κάνουμε τα εξής: Προτείνω αντί για φυλακή Γ΄ τύπου να διαμορφωθούν σε κάθε φυλακή Α΄ ή Β΄ τύπου χώροι πειθαρχικής φύλαξης, όπου με βάση όλες τις εγγυήσεις του Συντάγματος και του ισχύοντος Σωφρονιστικού Κώδικα θα κρατούνται οι κρατούμενοι που θεωρούνται επικίνδυνοι για απόδραση ή για άσκηση βίας, όχι με βάση τη βαρύτητα του εγκλήματος που τέλεσαν. <br />Το πειθαρχικό δίκαιο των κρατουμένων προβλέπεται με κάθε λεπτομέρεια στον ισχύοντα Σωφρονιστικό Κώδικα, άρθρα 65-71, και με απλές προσαρμογές, κυρίως τεχνολογικής φύσης θα λυθεί το ζήτημα «των επικινδύνων». Δεν είναι τα μπράτσα και τα πιστόλια που κρατάνε σήμερα κάποιον μέσα στο κελί. Υπάρχουν ηλεκτρονικά συστήματα επιτήρησης πολύ πιο εξευγενισμένα. Αυτοί οι επικίνδυνοι κρατούμενοι, εντός ή εκτός εισαγωγικών, χωρίς να ανατρέπεται όλη η σωφρονιστική πολιτική, μπορούν να τυγχάνουν μίας ιδιαίτερης επιτήρησης. Σε όλες τις χώρες υπάρχει η λεγόμενη σχετική πειθαρχική απομόνωση, από λίγες μέρες μέχρι κι έναν χρόνο, με την πλήρη όμως κάλυψη των δικαιωμάτων, πλην της επικοινωνίας με άλλους κρατουμένους. Αυτή είναι η καλύτερη λύση. <br />Ο Σωφρονιστικός Κώδικας και το άρθρο 11 προβλέπει τι γίνεται για κρατούμενους κάθε νομικής κατηγορίας που διαβιώνουν σε ιδιαίτερα καταστήματα όταν εκδηλώνουν αυτοκαταστροφική συμπεριφορά, όταν ασκούν αρνητική επιρροή, όταν είναι ευάλωτοι, όταν κατηγορούνται για οργάνωση αποδράσεων. Αυτό υπάρχει μέσα στον Σωφρονιστικό Κώδικα. Υπάρχουν στο άρθρο 67 οι πειθαρχικές ποινές. Κάποιος που παραβιάζει τα πειθαρχικά παραπτώματα, κατηγορία Γ΄, μπορεί να στερηθεί επί δύο μήνες δυνατότητα συμμετοχής σε εργασία ή σε πρόγραμμα επαγγελματικής κατάρτισης. Άρα, και οι ποινές υπάρχουν μέσα στο υφιστάμενο σύστημα. Δεν χρειάζεται να κάνουμε άλλες φυλακές.<br />Το ίδιο θα βρείτε και στο άρθρο 63, τα μέτρα τάξης και ασφάλειας. Τα έχουμε όλα αυτά και προσυπογράψει και στην ad hoc επιτροπή. Υπάρχει δυνατότητα προληπτικών μέτρων ασφάλισης στο εσωτερικό ή στο εξωτερικό των καταστημάτων. Υπάρχουν ενέργειες του σωφρονιστικού προσωπικού, της εξωτερικής φρουράς και των αστυνομικών δυνάμεων για τάξη κι έλεγχο όταν έχουμε διάφορα προβλήματα, απόπειρες αποδράσεων ή αντίσταση ή ομαδική απείθεια. Όλα αυτά υπάρχουν. Επαναλαμβάνω ότι δεν υπάρχει κανένας λόγος να κάνουμε φυλακές Γ΄ τύπου γι’ αυτά, αν μιλάμε για αυτά, αν μιλάμε για πενήντα ή εκατό ανθρώπους. Αν μιλάμε για χίλιους θα πρέπει να δούμε ποιοι είναι αυτοί οι χίλιοι, γιατί εδώ υπάρχουν διαφορετικές απόψεις. <br />Άρα, κύριε Υπουργέ, νομίζω ότι θα τιμούσε όλους κι εσάς με το πολύ καλό πνεύμα που δείξατε, να δείξει η χώρα μας ότι δεν αναφερόμαστε καν πλέον σε στοιχειώδη δικαιώματα κρατουμένων, Regles minima όπως λένε, και στο αυτοτελές κοινωνικό δικαίωμα στην επανένταξη. Γιατί τόσο η πειθαρχία όσο και η χειραγώγηση ούτε βελτιώνουν το σωφρονιστικό σύστημα ούτε αποτρέπουν τις εξεγέρσεις και σε τελική ανάλυση δεν βοηθάνε στο να φτιάξουμε μία νέα επικοινωνία με αυτούς που αρνήθηκαν το κοινωνικό συμβόλαιο, παραβίασαν το νόμο και τέλεσαν εγκλήματα. <br />Θα αναβαθμίσουμε το θεσμικό πλαίσιο, θα δυναμώσουμε τον έλεγχο για τις ελευθερίες και θα έχουμε καλύτερα αποτελέσματα από τη σκληρή και απάνθρωπη μεταχείριση.<br />Ευχαριστώ.</speech><speech by="#s175"><from>Μαρκογιαννάκης Χρήστος</from> Ορίστε, κυρία Κατριβάνου, έχετε τον λόγο για τέσσερα λεπτά για να  δευτερολογήσετε.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Θα είμαι πολύ σύντομη.<br />Κατ’ αρχάς, θα πω στον κ. Τριαντάφυλλο και στον κύριο Υπουργό ότι προτείνει μία δήλωση προφορική για θέματα προαυλισμού, εργασίας, συμμετοχής σε εκπαιδευτικά προγράμματα και σε προγράμματα απεξάρτησης. Εμείς λέμε ότι είναι αδιανόητο αυτή τη στιγμή σε ένα τόσο ντροπιαστικό νομοσχέδιο που ουσιαστικά καταστρατηγεί αυτά τα συγκεκριμένα δικαιώματα να μπαίνει προφορική δήλωση. Η προφορική δήλωση δεν δεσμεύει κανέναν. Εδώ δημιουργείτε νόμο. Θέλουμε τροπολογία γύρω από αυτό το πράγμα. <br />Έχετε σαφώς δείξει τις αντιφάσεις σας, διότι φέρνετε ένα κατάπτυστο νομοσχέδιο που καταστρατηγεί το Σύνταγμα και το κράτος δικαίου, το αντιλαμβάνεστε στην πορεία γιατί υπάρχει κατακραυγή όλων των φορέων, των επιστημόνων, των πάντων που είναι γύρω από το σωφρονιστικό σύστημα και μετά από πιέσεις αρχίζετε και φέρνετε βέβαια πιο ελαστικές ρυθμίσεις. Ωστόσο, τον πυρήνα αυτού του νομοσχεδίου που είναι κατάφωρα αντισυνταγματικός και που βάζει άλλη ποινή πάνω στην ποινή των ανθρώπων που έχουν ήδη, δεν τον αλλάζετε. Και γι’ αυτό είμαστε αντίθετοι. <br />Όμως, θεωρούμε ότι είναι κοροϊδευτικό να πούμε ότι με προφορική δήλωσή σας θα υπάρχει δέσμευση γι’ αυτά τα πάρα πολύ συγκεκριμένα δικαιώματα που θα έπρεπε να εμπεριέχονται στο νόμο γραπτά και ρητά, αν και, όπως λέει και κ. Πανούσης, τότε δεν θα υπήρχε λόγος να κάνετε αυτό το αίσχος με τις φυλακές Γ΄ Τύπου. <br />	Θεωρούμε, λοιπόν, ότι δεν υπάρχουν προφορικές δηλώσεις που να μας λένε ότι θα επιτρέπουν προαυλισμό, εργασία, εκπαίδευση, απεξάρτηση μέσα στη φυλακή. Αυτά πρέπει να συμπεριλαμβάνονται γραπτά μέσα στο νόμο. Αυτό είναι το πρώτο.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Θίγεται ο προαυλισμός; Θίγεται η επικοινωνία;</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Δεύτερον, θέλουμε να πούμε ότι επειδή αυτό είναι ένα ουσιαστικό θέμα συζήτησης, κύριε Πρόεδρε, όταν προσπαθούμε να βγάλουμε μια άκρη με ενδιαφέρον, δεν θα θέλαμε να κατονομάζετε την κουβέντα που θα έπρεπε να γίνει επί της ουσίας «κουτσομπολιό». <br />Αυτό είναι και υποτιμητικό για μένα ως συνάδελφο και για τον κ. Τριαντάφυλλο ως συνάδελφο, αλλά και για την προσπάθειά μας να συζητήσουμε εδώ. Υποτιμά τη διαδικασία, μας υποτιμά σαν συναδέλφους και σας υποτιμά σαν Πρόεδρο. <br />Ευχαριστώ.<br /></speech><speech by="#s175"><from>Μαρκογιαννάκης Χρήστος</from> Επειδή με απασχολούσαν προηγουμένως, προφανώς αναφερθήκατε στην παρατήρηση που έκανα πριν.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Θέλετε να επαναλάβω τι είπα, μόνο γι’ αυτό;</speech><speech by="#s175"><from>Μαρκογιαννάκης Χρήστος</from> Ναι, παρακαλώ.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Θεωρώ ότι η συζήτηση εδώ είναι πολύ σημαντική και μας απασχολεί όλους πάρα πολύ. Ήταν επί της ουσίας αυτό που προσπάθησα με τον κ. Τριαντάφυλλο να πω εκείνη την ώρα και το χαρακτηρίσατε «κουτσομπολιό». Αυτό δεν βοηθάει την κουβέντα.</speech><speech by="#s175"><from>Μαρκογιαννάκης Χρήστος</from> Εντάξει, το αντελήφθην, δεν χρειάζεται να το επαναλάβετε όλο.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Αφήστε με να τελειώσω.</speech><speech by="#s175"><from>Μαρκογιαννάκης Χρήστος</from> Αντελήφθην τι είπατε.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Θεωρώ ότι αυτό προσωπικά με υποτιμά, υποτιμά τον συνάδελφό μου, υποτιμά τη διαδικασία, αλλά υποτιμά και εσάς που είστε Πρόεδρος και αναφέρεστε έτσι σε συναδέλφους.</speech><speech by="#s175"><from>Μαρκογιαννάκης Χρήστος</from> Κύριοι συνάδελφοι, ό,τι λέγεται εδώ καταγράφεται στα Πρακτικά και τα πάντα κινούνται στο πλαίσιο του Κανονισμού.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εκτός αν τα διαγράφετε, κατά τη γνωστή σας πρακτική.</speech><speech by="#s175"><from>Μαρκογιαννάκης Χρήστος</from> Τέλος πάντων, αφήστε μας να κάνουμε τη δουλειά μας, κυρία Κωνσταντοπούλου. Σας παρακαλώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ναι, τη δουλίτσα σας!</speech><speech by="#s175"><from>Μαρκογιαννάκης Χρήστος</from> Τα πάντα, λοιπόν, καταγράφονται και κινούνται στο πλαίσιο του Κανονισμού.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι «τα πάντα», διότι τα διαγράφετε!</speech><speech by="#s175"><from>Μαρκογιαννάκης Χρήστος</from> Όταν έχουμε έναν ομιλητή και έχουμε παρέμβαση από πολλούς, τότε προφανώς και δεν μπορεί να καταγραφεί στα Πρακτικά και για μένα αυτό είναι κουτσομπολιό πλέον. Και αυτό δεν αφορά εσάς, αλλά όλους παρεμβαίνουν όταν δεν πρέπει να παρέμβουν.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν απολογηθήκατε γι’ αυτό.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριε Πρόεδρε, μπορώ να έχω τον λόγο;</speech><speech by="#s175"><from>Μαρκογιαννάκης Χρήστος</from> Ορίστε, κύριε Υπουργέ. Θέλετε το λόγο επί της τροπολογίας;</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Θα ήθελα τον λόγο, κύριε Πρόδρε.</speech><speech by="#s175"><from>Μαρκογιαννάκης Χρήστος</from> Κοιτάξτε, επειδή οι τροπολογίες και τα άρθρα θα ξεκινήσουν τώρα, ευθύς αμέσως, θέλετε μόλις ξεκινήσουμε τη συζήτηση να πάρετε τον λόγο ή θέλετε να μιλήσουν κάποιοι συνάδελφοι πρώτα;</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Το αφήνω στην κρίση σας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αφού είναι εκπρόθεσμες!</speech><speech by="#s175"><from>Μαρκογιαννάκης Χρήστος</from> Να ανοίξω τη συζήτηση επί των άρθρων και των τροπολογιών και εάν θέλετε μετά, παίρνετε τον λόγο. <br />Κυρίες και κύριοι συνάδελφοι, εισερχόμεθα στη συζήτηση των άρθρων και των τροπολογιών...</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Θα ήθελα τον λόγο, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ορίστε, κύριε Δρίτσα.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, θα ήθελα να κάνω ένα σχόλιο μόνο. Θα έπρεπε να είχατε πάρει πίσω την έκφραση «κουτσομπολιό», αλλά το ξεπερνώ. Οι τροπολογίες που έχουν κατατεθεί και από το Υπουργείο Εσωτερικών και από το Υπουργείο Παιδείας είναι εκπρόθεσμες. Για να γίνουν δεκτές, πρέπει να κριθεί ότι είναι αποδεκτές από το Τμήμα. Μην θεωρείτε a priori ότι γίνονται αποδεκτές.</speech><speech by="#s175"><from>Μαρκογιαννάκης Χρήστος</from> Κύριοι συνάδελφοι, επιτρέψτε μου. Ακόμα δεν εισήλθαμε στη συζήτηση. Ανοίγω το στόμα μου να πω ότι εισερχόμεθα στη συζήτηση και υπάρχουν παρεμβάσεις που δεν μου το επιτρέπουν. Ας ξεκινήσουμε, λοιπόν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αφού υπάρχουν δευτερολογίες!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Μα, προηγήθηκε η παρέμβαση του κ. Ντόλιου, από το Υπουργείο Εσωτερικών.</speech><speech by="#s175"><from>Μαρκογιαννάκης Χρήστος</from> Παρακαλώ, κύριοι συνάδελφοι.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Υπάρχουν δύο δευτερολογίες επί της αρχής!</speech><speech by="#s175"><from>Μαρκογιαννάκης Χρήστος</from> Εισερχόμεθα στη συζήτηση των άρθρων και των τροπολογιών. <br />Τον λόγο έχει ο εισηγητής της Νέας Δημοκρατίας κ. Βασίλειος Υψηλάντης.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μα, παραβλέπετε τις δύο δευτερολογίες; Καλά δεν τον έχετε ενημερώσει ότι υπάρχουν δευτερολογίες επί της αρχής;</speech><speech by="#s175"><from>Μαρκογιαννάκης Χρήστος</from> Έδωσα τον λόγο στον κ. Υψηλάντη.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Παραβιάζετε τον Κανονισμό, κύριε Πρόεδρε! Υπάρχουν συνάδελφοι που έχουν δικαίωμα δευτερολογίας.</speech><speech by="#s175"><from>Μαρκογιαννάκης Χρήστος</from> Ξεκινήστε, κύριε Υψηλάντη, έχετε τον λόγο!<br /></speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Κύριε Πρόεδρε, θέλω τον λόγο! Τι είναι αυτά τα πράγματα; Βουλή είναι εδώ ή το σπίτι σας να κάνετε ό,τι θέλετε;</speech><speech by="#s175"><from>Μαρκογιαννάκης Χρήστος</from>  Έχω δώσει τον λόγο στον κ. Υψηλάντη. <br />Κύριε Υψηλάντη, ορίστε.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Ευχαριστώ, κύριε Πρόεδρε. <br />Θα ήθελα να ξεκινήσω άμεσα τη συζήτηση επί των άρθρων αναφερόμενος στο άρθρο 1 και στο άρθρο... <br /></speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, παραβιάζετε τον Κανονισμό! Υπάρχουν συνάδελφοι, όπως βλέπετε, που πρέπει να πάρουν τον λόγο.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Σας παρακαλώ! Έχω πάρει τον λόγο! Αν είναι δυνατόν!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, τι αυθαιρεσία είναι αυτή; Ζητώ να επανεξετάσετε τη θέση σας!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Σας παρακαλώ, κύριε Δρίτσα, έχω πάρει τον λόγο. Αμέσως μετά την έκθεση των απόψεών μου θα πάρετε τον λόγο. Είστε Κοινοβουλευτικός Εκπρόσωπος, οποτεδήποτε μπορείτε να πάρετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Παράτυπα, παρά τον Κανονισμό αφαιρέθηκε ο λόγος από συναδέλφους που τον δικαιούνταν, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Συνεχίστε, κύριε Υψηλάντη.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, …</speech><speech by="#s175"><from>Μαρκογιαννάκης Χρήστος</from> Στη συνέχεια, κύριε Δρίτσα, εντάξει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ναι, έτσι κάνετε κάθε φορά!</speech><speech by="#s175"><from>Μαρκογιαννάκης Χρήστος</from> Συνεχίστε, κύριε Υψηλάντη.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Ευχαριστώ πολύ, κύριε Πρόεδρε. <br />Στα άρθρα 1 και 2 του υπό συζήτηση νομοσχεδίου γίνονται παρεμβάσεις στο Σωφρονιστικό Κώδικα. Ακούστηκαν πάρα πολλά για αυτό το νομοσχέδιο και θεωρώ ότι μετά από μία ευρεία συζήτηση που έγινε και στην επιτροπή και εδώ στην κατ’ αρχήν συζήτηση έχουν γίνει δεκτά πράγματι πάρα πολλά και πάρα πολλές τροπολογίες από τον ίδιο τον κύριο Υπουργό. <br />Είναι τροπολογίες για τις οποίες και εγώ ως εισηγητής της Νέας Δημοκρατίας, κύριε Υπουργέ, είχα μιλήσει και αναφορικά με το χρόνο παραμονής και επανεξέτασης…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Συγγνώμη, δίνετε οκτώ λεπτά για σαράντα έξι άρθρα;</speech><speech by="#s175"><from>Μαρκογιαννάκης Χρήστος</from> Κύριε Υψηλάντη, σας παρακαλώ πάρα πολύ, συνεχίστε. <br />Ο Κανονισμός…<br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δίνετε οκτώ λεπτά για σαράντα έξι άρθρα;</speech><speech by="#s175"><from>Μαρκογιαννάκης Χρήστος</from> Σας παρακαλώ, δεν έχετε το λόγο! Σας παρακαλώ, επιτέλους!<br />Ορίστε, κύριε Υψηλάντη, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν έχουμε συμφωνήσει για οκτώ λεπτά! Αυτά είναι δική σας διαδικασία!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Αφήστε με να τελειώσω. Θα διαμαρτυρηθώ και εγώ τώρα. Όταν έρθει η ώρα, θα τα πείτε και εσείς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν απευθύνομαι σε εσάς, κύριε Υψηλάντη.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Κυρία συνάδελφε, δεν μπορείτε να με διακόπτετε όταν μιλάω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Οκτώ λεπτά για σαράντα έξι άρθρα;</speech><speech by="#s175"><from>Μαρκογιαννάκης Χρήστος</from> Κύριε Υψηλάντη, σας δίνω οκτώ λεπτά για να μιλήσετε. Αν χρειαστείτε, θα πάρετε περισσότερο χρόνο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, δεν μπορείτε να βάζετε ό,τι χρόνο θέλετε. Αυτά τα συμφωνεί το Τμήμα.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, εγώ δήλωσα ότι θέλω να δευτερολογήσω.</speech><speech by="#s175"><from>Μαρκογιαννάκης Χρήστος</from> Ήσασταν έξω, κύριε Διαμαντόπουλε!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Αυτό είναι κοινοβουλευτικό πραξικόπημα, κύριε Πρόεδρε. <br />Δεν αφήνετε τον εισηγητή της Πλειοψηφίας να μιλήσει;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Έχουμε και άλλες υποχρεώσεις! Οι υποχρεώσεις μας στη Βουλή είναι πολλές! Μας ζητήσατε να διαλέξουμε και διαλέξαμε.</speech><speech by="#s175"><from>Μαρκογιαννάκης Χρήστος</from> Συνεχίστε, κύριε Υψηλάντη.  <br />Μην απαντάτε!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Κύριε Πρόεδρε, θέλω να προστατευθώ εδώ πέρα. Ανέβηκα στο Βήμα εδώ και τόση ώρα για να ακούω την κ. Κωνσταντοπούλου;</speech><speech by="#s175"><from>Μαρκογιαννάκης Χρήστος</from> Τι να κάνουμε; Είναι το πρόβλημα το οποίο πρέπει να αντιμετωπίσετε, όπως το αντιμετωπίζουμε όλοι.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Εκείνη θα υπερασπιστεί το αν θα μιλήσουμε δώδεκα λεπτά; Ο Κανονισμός το λέει, δυστυχώς ή ευτυχώς πρέπει να τον τηρήσουμε. Δεν μας επιτρέπουν εδώ να εκφραστούμε, να πούμε τις απόψεις μας. Πρέπει αυτήν την στιγμή να επιβληθεί η νομιμότητα. <br /></speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, οι υποχρεώσεις μας μέσα στη Βουλή δεν είναι μόνο εδώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Μαρκογιαννάκη, δεν ντρέπεστε λίγο; Είστε ανίκανος να εφαρμόσετε τον Κανονισμό, ανίκανος να συμμορφωθείτε στο καθήκον σας!<br /></speech><speech by="#s254"><from> ΚΩΝΣΤΑΝΤΙΝΟΣ ΣΚΡΕΚΑΣ</from> Τι πράγματα είναι αυτά, κύριε Πρόεδρε; Και στην επιτροπή και εδώ τα ίδια;</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Μα, δεν μπορεί, κύριε Πρόεδρε, η κ. Κωνσταντοπούλου να κάνει ό,τι θέλει μέσα σε αυτήν την Αίθουσα! Αυτή είναι εκτροπή! Αυτή είναι τρομοκρατία!</speech><speech by="#s175"><from>Μαρκογιαννάκης Χρήστος</from> Κύριε συνάδελφε, παρακαλώ, συνεχίστε. <br />Καθένας και όλοι μαζί θα αντιμετωπίσουμε τα προβλήματα τα οποία υπάρχουν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Το βασικότερο είστε εσείς που παραβιάζετε τον Κανονισμό. Δεν μπορείτε να εισέλθετε στην επί των άρθρων συζήτηση!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Κύριε Υπουργέ, θέλω να πω ότι έγιναν σημαντικές αλλαγές όσον αφορά στις φυλακές υψίστης ασφαλείας, όσον αφορά στο χρόνο για την αποφυλάκιση αρκετών κρατουμένων και την αποσυμφόρηση των φυλακών…<br /></speech><speech by="#s175"><from>Μαρκογιαννάκης Χρήστος</from> Κύριε Υψηλάντη, συνεχίστε.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Μα, δεν γίνεται. Να σας αφήσουμε μόνους σας να ασκήσετε αυτά τα οποία θέλετε και να πείτε ό,τι θέλετε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Να σας αφήσουμε μόνους σας να κατατρομοκρατείτε;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Αυτό είναι τρομοκρατία!</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Μα, ποια είναι η κατατρομοκράτηση, ότι ο Κανονισμός μας λέει ότι έχουμε οκτώ λεπτά; Αν είναι δυνατόν! <br />Τώρα θα το λύσουμε αυτό το πρόβλημα, κυρία Κωνσταντοπούλου; Υπάρχει ειδική επιτροπή. <br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Υψηλάντη, δεν είναι προσωπικό το θέμα. Έχουμε δικαίωμα δευτερολογίας!<br />Κύριε Πρόεδρε, δώστε δευτερολογίες στους συνάδελφους!</speech><speech by="#s175"><from>Μαρκογιαννάκης Χρήστος</from> Κύριε Υψηλάντη, παρακαλώ, συνεχίστε.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Δεν θα δευτερολογήσουμε; Πριν δεν ήσασταν παρών; Δεν μας ζητήσατε να επιλέξουμε; Θα μας απαγορεύσετε να δευτερολογήσουμε;</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Μετά τη συζήτηση στις επιτροπές και την ακρόαση φορέων παραμένει ίδια και δεν τροποποιείται η παράγραφος 1 του άρθρου 9 του Σωφρονιστικού Κώδικα, σχετικά με τη σύνδεση της Κεντρικής Επιτροπής Μεταγωγών. Αποσύρεται, επίσης, η παράγραφος 6 του άρθρου 1 που αφορούσε τα πρόσθετα μέτρα ασφαλείας για τη φύλαξη κρατουμένων λόγω του ότι υπάρχει πρόσφατα ψηφισθείσα διάταξη στο ν. 4242/2014. <br />Επίσης, αποσύρεται και το άρθρο 8, σχετικά με την εκπροσώπηση του κατηγορουμένου και την παρουσία ή μη συνηγόρου στις μακράς διαρκείας δίκες με τη συμμετοχή περισσοτέρων κατηγορουμένων. <br />Δυστυχώς, όμως, κύριε Υπουργέ, το πρόβλημα αυτό θα παραμείνει, θα εξακολουθήσει να υπάρχει και είναι σοβαρό. Επειδή δε η εμπειρία μάς δείχνει ότι τις περισσότερες φορές δημιουργείται ένα πλαίσιο σχεδόν αρνησιδικίας, οφείλουμε αυτό το φαινόμενο να το ξαναδούμε σύντομα σε επόμενο νομοσχέδιο. <br />Με τις αλλαγές αυτές ήδη έχουμε και μία αλλαγή στην αρίθμηση των διατάξεων. Οι παράγραφοι 2 έως 5 και 7 έως 12 απαριθμούνται πλέον από το 1 έως 10 και η παράγραφος 13 επαναδιατυπώνεται σε δύο χωριστές παραγράφους 11 και 12 αντίστοιχα. Οι παράγραφοι 14, 15 και 16 αναριθμούνται σε παραγράφους 13, 14 και 15. <br />Με την παράγραφο 3 του άρθρου 1 του νομοσχεδίου προστίθεται στο άρθρο 11 παράγραφος 5 του ν. 2896/1999. Επίσης, προστίθεται μετά την παράγραφο 5 μια νέα παράγραφος η 6 που προβλέπει ποιοι ενήλικοι κρατούμενοι και για ποια συγκεκριμένα εγκλήματα κρατούνται σε καταστήματα κράτησης Γ΄ τύπου, όπως προείπαμε, ή σε αυτοτελή τμήματα Γ΄ τύπου. <br />Αυτό συμβαίνει ενώ ρητά προβλέπεται ότι τα αυξημένα μέτρα ασφαλείας των καταστημάτων κράτησης αυτής της κατηγορίας τελούν υπό τον έλεγχο αρμοδίου κρατικού λειτουργού και δεν αποκλείεται να επηρεάζουν επί το αυστηρότερον και τον τρόπο διαβίωσης μέσα σε αυτές. <br />Με νομοτεχνική βελτίωση για τα αδικήματα των άρθρων 134, 135, 135α, 138, 187 του Ποινικού Κώδικα για σοβαρά αδικήματα κατά του κράτους, ανθρωποκτονίες από πρόθεση κ.λπ., έχει επιβληθεί κάθειρξη πάνω από δέκα έτη. <br />Για τα εγκλήματα των άρθρων 299, 388 και 385 παράγραφος 1 περίπτωση α του Ποινικού Κώδικα, πρέπει να έχουμε κάθειρξη πάνω από δώδεκα χρόνια για να μπορέσει κάποιος να είναι έγκλειστος σε φυλακές Γ΄ τύπου. <br />Επίσης, αναφέρονται οι κατηγορίες των ανήλικων κρατουμένων για κακουργήματα, υπό ποιες προϋποθέσεις κρίνονται ιδιαίτερα επικίνδυνα και διατάσσεται ο εγκλεισμός τους στα καταστήματα Γ΄ τύπου. <br />Αντικαθίσταται η παράγραφος 2 του άρθρου 19 του Σωφρονιστικού Κώδικα με την οποία γίνεται ακριβώς η διάκριση σε Α΄, Β΄ και Γ΄ τύπου φυλακές και ορίζεται η μεταγωγή και η περαιτέρω κράτηση των λοιπών υποδίκων ή καταδίκων σε καταστήματα κράτησης Γ΄ τύπου ή σε αυτοτελή τμήματα τρίτου τύπου, με αιτιολογημένη διάταξη του εισαγγελέα εφετών του τόπου έκτισης της ποινής. Αναφέρονται στη διάταξη τα στοιχεία για την εκτίμηση της ιδιαίτερης επικινδυνότητας του κρατουμένου από τον εισαγγελέα. Σε περίπτωση μόνο κατεπείγοντος μπορεί να εκδοθεί κατόπιν αιτήματος του Υπουργού Δικαιοσύνης προς τον εισαγγελέα εφετών απόφαση για την έκτιση της ποινής και εκτελείται άμεσα. <br />Η αρχική διάρκεια όπως είπαμε είναι δυο έτη. Μπορεί να παρατείνεται με τον ίδιο τρόπο ανά δύο χρόνια. Ειδικά για τα εγκλήματα που προανέφερα εφόσον τα εγκλήματα των άρθρων 299, 380, 385, εφόσον τελούνται στο πλαίσιο του άρθρου 187 του Ποινικού Κώδικα, η διάρκεια της διατασσόμενης κράτησης -όπως το δεχθήκατε τελικά, κύριε Υπουργέ- είναι τέσσερα έτη και μπορεί να παρατείνεται με τον ίδιο τρόπο και για άλλες περιόδους διάρκειας δυο ετών η κάθε μία εφόσον συντρέχει η προϋπόθεση της ιδιαίτερης επικινδυνότητας. <br />Κατά των διατάξεων αυτών υπάρχει η δυνατότητα προσφυγής ενώπιον του οικείου δικαστικού συμβουλίου εντός είκοσι ημερών από την κοινοποίησή τους. Δεν προβλέπεται η αναστολή της διάταξης. Το δε συμβούλιο είναι υποχρεωμένο να απαντήσει μέσα σε τριάντα ημέρες. Επιτρέπεται νέα αιτιολογημένη διάταξη και τα ανωτέρω βουλεύματα και διατάξεις κοινοποιούνται στον Υπουργό Δικαιοσύνης που έχει το δικαίωμα προσφυγής μέσα στην ίδια προθεσμία. <br />Οι παράγραφοι 8, 9 και 10 αφορούν θέματα λειτουργίας των φυλακών Γ΄ τύπου. <br />Στην παράγραφο 11 ορίζεται ότι στα καταστήματα κράτησης ή στα αυτοτελή τμήματα Γ΄ τύπου δεν χορηγούνται άδειες, ενώ δεν αίρονται όλα τα άλλα δικαιώματα τα οποία έχουν: του προαυλισμού, της επικοινωνίας κ.λπ.. <br />Στους κρατούμενους των εγκλημάτων που ανέφερα, σε άλλου τύπου φυλακές χορηγούνται δύο έτη πριν τη συμπλήρωση: πρώτον, είκοσι έτη πραγματικής έκτισης της ποινής προκειμένου για ποινή ισόβιας κάθειρξης και δεύτερον, τα 3/5 πραγματικής έκτισης της ποινής προκειμένου για ποινή πρόσκαιρης κάθειρξης. <br />Η παράγραφος 12 του άρθρου 1, η οποία έχει αναριθμεί ήδη όπως προείπα και είναι η παράγραφος 10, επαναδιατυπώνεται. Προβλέπεται ότι για τους κρατούμενους σε καταστήματα κράτησης Γ΄ τύπου ή σε αυτοτελή τμήματα Γ΄ τύπου η παραβίαση των όρων επικοινωνίας και των υποχρεώσεων, που τίθενται με τα συγκεκριμένα εδάφια, λαμβάνεται υπ’ όψιν για την κρίση της ιδιαίτερης επικινδυνότητας του κρατουμένου. <br />Σε κρατούμενους σε καταστήματα Γ΄ τύπου και σε αυτοτελή τμήματα Γ΄ τύπου δεν χορηγούνται άδειες δεδομένης και της μείωσης του χρόνου η οποία έχει επέλθει με τη νομοτεχνική βελτίωση από δέκα και δώδεκα χρόνια σε τέσσερα χρόνια. <br />Στη συνέχεια με το γ΄ εδάφιο της περίπτωσης 1 της παραγράφου 1 του άρθρου 55 του ν.2776/1999 προστίθεται εδάφιο ότι για όλα τα αδικήματα για τα οποία, όπως προείπα, κρατούνται οι κρατούμενοι στα καταστήματα αυτά και για τα αδικήματα των 134, 135, 135α, 138, 137α του Ποινικού Κώδικα και των εγκλημάτων 299, 380 παράγραφος 2 και 385 παράγραφος 1, σε συσχετισμό με το 187, άδειες χορηγούνται μόνον δύο έτη πριν τη συμπλήρωση.<br /><br />Για δύο λεπτά, κύριε Πρόεδρε, ζητώ την ανοχή σας.<br />Έχουμε στη συνέχεια διάφορα άρθρα τα οποία αφορούν τον Ποινικό Κώδικα και είναι το άρθρο 2 παράγραφος 1 όπου προβλέπεται ότι η εξωτερική και περιμετρική φύλαξη των καταστημάτων Γ΄ τύπου αποτελεί αρμοδιότητα της Ελληνικής Αστυνομίας, κατά παρέκκλιση του άρθρου 48 του ν.2721/99, και όλες οι διαδικασίες για τη συγκεκριμένη φύλαξη. <br />Με τα άρθρα 3, 4, 5 έχουμε τροποποιήσεις του Ποινικού Κώδικα σχετικά με τα ίδια εγκλήματα υπό όρον απόλυσης και τις ειδικότερες προβλέψεις επ’ αυτών. <br />Κύριε Πρόεδρε, κυρίες και κύριοι συνάδελφοι, οι διατάξεις αυτές και σχετικά με τις μεταγωγές οι οποίες γίνονται, ολοκληρώνονται στο άρθρο 18 του συγκεκριμένου νομοσχεδίου, ενώ στη συνέχεια υπάρχουν οι προβλέψεις της αλλαγής του κώδικα νόμου, π.δ. 18/1989 για το ΣτΕ, σχετικά με τις δυνατότητες οι οποίες παρέχονται για το προδήλως αβάσιμο, την απόρριψη προδήλως αβασίμων ενδίκων βοηθημάτων, μέσων και διαδικασιών, τα οποία, όπως είπαμε, ορίζονται στα άρθρα 20, 21, 22 και 23. <br />Θέλω να πω επίσης ότι στα κεφάλαια Β΄ και Γ΄ έχουμε τροποποιήσεις, συμπληρωμένες σε ορισμένες διατάξεις του π.δ. 18/1989 σχετικά με το Συμβούλιο της Επικρατείας. Όπως είπα, είναι τα άρθρα 20 - 24, ενώ στα άρθρα 25 έως 32 τροποποιούνται και συμπληρώνονται διατάξεις του Κώδικα Διοικητικής Δικονομίας του ν.2717/1999. <br />Έχουμε στα άρθρα 33 ως 35 αλλαγές όσον αφορά το Ελεγκτικό Συνέδριο και διεύρυνση των ελέγχων που γίνονται σε οικονομικές επιθεωρήσεις, ελεγκτές ΔΟΥ, ελεγκτές κέντρων, επιθεωρητές ΣΕΠΕ και προσωπικό ΣΔΟΕ. Επίσης, ορίζεται ότι η Γενική Επιτροπεία της Επικρατείας του Ελεγκτικού Συνεδρίου συγκροτείται σε ολομέλεια με τα ειδικότερα οριζόμενα. <br />Με τη διάταξη του άρθρου 38 πλέον πρέπει να έχουμε τελεσίδικη καταδίκη για κακουργήματα για τον Βουλευτή και αμετάκλητη καταδίκη για τα πλημμελήματα, τα οποία ορίζονται και είναι συγκεκριμένα στο άρθρο 38, προκειμένου να αρθούν τα προνόμια και οι ασυλίες του Βουλευτή, καθώς και ορισμένες άλλες διατάξεις σχετικά με το ευεργέτημα το οποίο παρέχεται, το παλαιότερα λεγόμενο  «ευεργέτημα της πενίας», και τα ανώτατα όρια για τα ποσά με τα οποία μπορεί να αμειφθεί δικηγόρος. <br />Τέλος, είναι κι οι διατάξεις σχετικά με όλα αυτά τα οποία εισπράττονται, αναφορικά με τη Μονάδα Διαχείρισης του Κοινοτικού Πλαισίου Στήριξης για την κάλυψη του διοικητικού προσωπικού και τη διάρθρωση της σχολής δικαστικών λειτουργών, καθώς επίσης και για τον προορισμό εσόδων από ποινές και από διάφορες εισπράξεις σχετικά με τα ναρκωτικά, που θα πηγαίνουν για την αντιμετώπιση του συγκεκριμένου φαινομένου. <br />Αυτή είναι μία γρήγορη αναφορά σε όλο το νομοσχέδιο και στα άρθρα του. Επιφυλάσσομαι στη δευτερολογία μου επί των άρθρων σε ειδικότερες αναφορές στα άρθρα τα οποία θα θιγούν.<br />Σας ευχαριστώ πολύ.<br /></speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε…</speech><speech by="#s175"><from>Μαρκογιαννάκης Χρήστος</from> Μισό λεπτό, κύριε Δρίτσα, αν έχετε την καλοσύνη, να πω κάτι.<br />Κυρία Φωτίου, ήρθατε προηγουμένως και μου ζητήσατε να σας δώσω το λόγο για προτασσόμενη δευτερολογία. Παρασύρθηκα και σας είπα «εντάξει, δεν υπάρχει πρόβλημα». Δυστυχώς όμως ο Κανονισμός στο άρθρο 102 προβλέπει προτασσόμενη δευτερολογία μόνο επί των άρθρων και όχι επί της αρχής του νομοσχεδίου. Ως εκ τούτου δεν ισχύει αυτό που εγώ κακώς σας υποσχέθηκα.<br />Κύριε Διαμαντόπουλε, απουσιάσατε κατά τη διάρκεια που θα έπρεπε να πάρετε το λόγο και μάλιστα..</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν απουσίαζε!</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Τι ψέματα είναι αυτά; Δεν το πιστεύω!</speech><speech by="#s175"><from>Μαρκογιαννάκης Χρήστος</from> Και μάλιστα, ρώτησα τους συνεργάτες μου ένθεν κι ένθεν «Βλέπετε κάπου τον κ. Διαμαντόπουλο;» και η απάντηση ήταν «Έχει εξέλθει». <br />Κύριε Δρίτσα, έχετε το λόγο.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Επειδή αναφερθήκατε σε μένα, θέλω το λόγο. Δεν μπορείτε να με εμφανίζετε απόντα.</speech><speech by="#s175"><from>Μαρκογιαννάκης Χρήστος</from> Θα μιλήσει ο κ. Δρίτσας ως Κοινοβουλευτικός σας Εκπρόσωπος.<br />Ορίστε, κύριε Δρίτσα, σας ακούμε. Θα κάνετε χρήση του χρόνου που έχετε από τον Κανονισμό ή κάποια παρατήρηση;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ζητώ το λόγο επί της διαδικασίας για πολύ λίγο, για δύο σημαντικά θέματα. Το ένα είναι ότι ακριβώς έπρεπε να επιμεληθείτε με κάθε τρόπο της δυνατότητας να μην αφαιρεθεί ο λόγος από Βουλευτές οι οποίοι είχαν κάθε δικαίωμα να μιλήσουν και ζητώ να βρείτε τώρα τον τρόπο να το αποκαταστήσετε.<br />Η κ. Παπαδημητρίου ήταν εντός της Αιθούσης, την παραλείψατε, ο κ. Διαμαντόπουλος ήταν εδώ, εντός της Αιθούσης και δεν εκφωνήσατε το όνομά του, όπως και της κ. Παπαδημητρίου και ναι, μπορεί να επικαλεσθείτε αυτή τη διάκριση του Κανονισμού αναφορικά με την προτασσόμενη δευτερολογία για την κ. Φωτίου για τη συζήτηση επί των άρθρων, αλλά η κ. Φωτίου -εσείς δεν ήσασταν εδώ- δεν μπόρεσε να μιλήσει στην κανονική διάρκεια, διότι έπρεπε να πάει σε άλλη επιτροπή για λόγους ανωτέρας βίας. Έπρεπε γι’ αυτό τουλάχιστον να της δοθεί η δυνατότητα, έστω για δύο λεπτά, μια και τώρα ο Υπουργός Παιδείας είναι εδώ και το θέμα της αναφέρεται και σε αυτό.<br />Εν πάση περιπτώσει, επρόκειτο για μία ερμηνεία του Κανονισμού με δικά σας κριτήρια και ζητώ να αποκατασταθεί η τάξη.<br />Το δεύτερο είναι ότι -ήδη από την αρχή έχουμε θέσει αυτό το ζήτημα- αυτό το νομοσχέδιο, κύριε Πρόεδρε, είναι ένα νομοσχέδιο με έξι κεφάλαια, σαράντα έξι άρθρα, εκ των οποίων το πρώτο, που είναι και το κεντρικό άρθρο του νομοσχεδίου, έχει δεκαέξι παραγράφους, η καθεμία εκ των οποίων θα μπορούσε να είναι ένα ξεχωριστό άρθρο.<br />Φάνηκε ήδη. Ο συνάδελφος εισηγητής της Πλειοψηφίας χρειάστηκε εννέα λεπτά για να διεξέλθει με μεγάλη ταχύτητα και με γραπτό κείμενο τα πρώτα πέντε άρθρα του νομοσχεδίου και άφησε πάρα πολλά ασχολίαστα. Δικό του θέμα. Ζητούμε, λοιπόν, γιατί αλλιώς δεν μπορεί κανείς να μιλήσει και ιδιαίτερα οι εισηγητές, τουλάχιστον δεκαπέντε λεπτά, όπως είναι επί της αρχής, για να μπορέσει στοιχειωδώς ένας εισηγητής να αναφερθεί με τηλεγραφικό τρόπο για όλα τα επίδικα και σοβαρά ζητήματα που προβλέπουν όλα αυτά τα άρθρα σε έξι διαφορετικά κεφάλαια, τα οποία αλλάζουν επτά Κώδικες.<br />Δεν μπορεί, λοιπόν, να χωρέσουν σε οκτώ λεπτά, έστω και με την ανοχή του ενός ή δύο λεπτών. Θα δημιουργήσει αυτό τεράστια ένταση, τεράστιο εκνευρισμό. Ζητώ τουλάχιστον δεκαπέντε λεπτά και με ανοχή, για να μπορεί κανείς να κάνει πραγματικά το καθήκον του, ως Βουλευτής και ως εισηγητής ή ειδικός αγορητής.</speech><speech by="#s175"><from>Μαρκογιαννάκης Χρήστος</from> Κύριε Δρίτσα, όσον αφορά το χρόνο που δίδεται στους εισηγητές, προβλέπεται στον Κανονισμό και μπορεί να αλλάξει μόνο με απόφαση του Σώματος, του Τμήματος τώρα. Αν το Τμήμα δώσει αυτή τη δυνατότητα να πάμε σε διπλασιασμό του χρόνου, εγώ δεν έχω κανένα πρόβλημα, αλλά δεν το ξέρω. Βεβαίως, η πρόθεσή μου είναι να δείξω ανοχή. Το καταλαβαίνω, αρκεί βέβαια να μην ξεφεύγουμε από το θέμα, να είναι μέσα στο θέμα μας. Όμως, το να αλλάζουμε τώρα τον Κανονισμό!<br />Ρωτάω: Συμφωνείτε να διπλασιάσουμε το χρόνο ή όχι;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ποιος Κανονισμός το λέει;</speech><speech by="#s175"><from>Μαρκογιαννάκης Χρήστος</from> Ο Κανονισμός λέει ότι ο εισηγητής επί των άρθρων ομιλεί οκτώ λεπτά και σας λέω ότι εγώ θα δείξω ανοχή, την οποία θα καταλάβετε με το που θα πάρετε το λόγο ευθύς αμέσως.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, δεν θα πάρω το λόγο ευθύς αμέσως.</speech><speech by="#s175"><from>Μαρκογιαννάκης Χρήστος</from> Αν δεν τον θέλετε, πάμε παρακάτω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, θέλω το λόγο επί προσωπικού.</speech><speech by="#s175"><from>Μαρκογιαννάκης Χρήστος</from> Κοιτάξτε, δεν υπάρχει κανένα προσωπικό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο!</speech><speech by="#s175"><from>Μαρκογιαννάκης Χρήστος</from> Δεν υπάρχει προσωπικό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο.</speech><speech by="#s175"><from>Μαρκογιαννάκης Χρήστος</from> Δεν υπάρχει προσωπικό.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Οφείλετε να μου δώσετε τον λόγο για να το εξηγήσω.</speech><speech by="#s175"><from>Μαρκογιαννάκης Χρήστος</from> Δεν υπάρχει προσωπικό, κυρία Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο!</speech><speech by="#s175"><from>Μαρκογιαννάκης Χρήστος</from> Κύριοι συνάδελφοι, κατά τον Κανονισμό, προσφεύγω στο Τμήμα. Υπάρχει κανένα προσωπικό; Όχι. Δεν υπάρχει, λοιπόν.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Σε κάθε περίπτωση…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αμφισβητώ ότι…</speech><speech by="#s175"><from>Μαρκογιαννάκης Χρήστος</from> Δεν έχετε τον λόγο, κυρία Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τι «όχι»; Τι λέτε τώρα;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, σε κάθε περίπτωση το Τμήμα δεν έχει αντίρρηση.</speech><speech by="#s175"><from>Μαρκογιαννάκης Χρήστος</from> Τι είπα εγώ; Είπα ότι θα δείξω ανοχή και θα δείτε ότι δεν θα σας διακόψω ούτε στα εννιά ούτε στα δέκα λεπτά. Τι θέλετε να κάνετε εδώ μέσα; Τα δικά σας; Μα, δεν το καταλαβαίνετε, επιτέλους ότι υπάρχει Κανονισμός; Για όνομα του Θεού!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Να αποκαταστήσετε το προηγούμενο λάθος.</speech><speech by="#s175"><from>Μαρκογιαννάκης Χρήστος</from> Αφήστε, κύριοι συνάδελφοι.<br />Κυρία Κωνσταντοπούλου, έχετε τον λόγο…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο για ένα λεπτό!</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, δώστε μου τον λόγο.</speech><speech by="#s175"><from>Μαρκογιαννάκης Χρήστος</from> Έχουν τελειώσει οι δευτερολογίες. Απουσιάζατε. Τελείωσε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο για ένα λεπτό επί προσωπικού!</speech><speech by="#s175"><from>Μαρκογιαννάκης Χρήστος</from> Δεν σας τον δίνω, διότι απεφάνθη το Τμήμα ότι δεν υπάρχει προσωπικό.</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Μα, τι λέτε τώρα, κύριε Πρόεδρε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο για ένα λεπτό!</speech><speech by="#s175"><from>Μαρκογιαννάκης Χρήστος</from> Κυρία Κωνσταντοπούλου, ορίστε, έχετε τον λόγο για οκτώ λεπτά. Αν δεν λάβετε τον λόγο, θα προχωρήσω παρακάτω.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μα, τι είναι αυτά που λέτε;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, ψευδώς αναφέρετε ότι δεν ήμουν εδώ.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, μη δυναμιτίζετε τη διαδικασία. Είστε υπεύθυνος. Μη δυναμιτίζετε τη διαδικασία. Δεν θα κάνουμε προσωπικές βεντέτες εδώ. Αυτές είναι βεντέτες και, μάλιστα, κακού γούστου.</speech><speech by="#s175"><from>Μαρκογιαννάκης Χρήστος</from> Αν δεν λάβετε, λοιπόν, το λόγο, κυρία Κωνσταντοπούλου, θα τον δώσω στον κ. Τριαντάφυλλο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Τι λέτε τώρα;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Προς Θεού! Παίζεται το κύρος του Κοινοβουλίου τώρα, όχι το δικό σας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο.</speech><speech by="#s175"><from>Μαρκογιαννάκης Χρήστος</from> Θα πάρει τον λόγο να μιλήσει ως εισηγητής. Αν δεν θέλει…</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Είπατε ψευδώς ότι έλειπα.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, το Τμήμα ενέκρινε την πρότασή μας.</speech><speech by="#s175"><from>Μαρκογιαννάκης Χρήστος</from> Κύριοι συνάδελφοι, κατ’ αρχάς τελείωσαν οι πρωτολογίες. Όταν είπαμε ότι μπαίνουμε στη φάση των δευτερολογιών στη συζήτηση επί της αρχής, απουσίαζε ο κ. Διαμαντόπουλος.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είχαμε αντίρρηση όλοι και φωνάζαμε.</speech><speech by="#s175"><from>Μαρκογιαννάκης Χρήστος</from> Κύριε Διαμαντόπουλε, ακούστε. Κι εσείς θα σέβεστε τον Κανονισμό.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Βεβαίως, και εκφράστηκαν οι αντιρρήσεις.<br />Κύριε Τριαντάφυλλε, αρνουμένης της κ. Κωνσταντοπούλου, έχετε τον λόγο.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν αρνήθηκα. Δώστε μου τον λόγο.</speech><speech by="#s175"><from>Μαρκογιαννάκης Χρήστος</from> Ορίστε, ελάτε στο Βήμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δώστε μου τον λόγο.</speech><speech by="#s175"><from>Μαρκογιαννάκης Χρήστος</from> Ελάτε, κυρία Κωνσταντοπούλου. Σας δίνω τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, ζητώ ολιγόλεπτη διακοπή της συνεδρίασης.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Είπατε ψευδώς ότι έλειπα. Ήμουν εδώ και απαιτώ δευτερολογία.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ανοίξτε το μικρόφωνο!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Ζητώ ολιγόλεπτη διακοπή.</speech><speech by="#s175"><from>Μαρκογιαννάκης Χρήστος</from> Καμμία διακοπή δεν χρειάζεται.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δυναμιτίζετε τη διαδικασία. Πρέπει να πάω στον Πρόεδρο, για να ζητήσω από τον Πρόεδρο την αντικατάστασή σας.</speech><speech by="#s175"><from>Μαρκογιαννάκης Χρήστος</from> Κυρία Κωνσταντοπούλου, έχετε τον λόγο. Θα ανέβετε πάνω να μιλήσετε ως εισηγητής.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν είναι δυνατόν! Δυναμιτίζετε τη διαδικασία.</speech><speech by="#s175"><from>Μαρκογιαννάκης Χρήστος</from> Κυρία Κωνσταντοπούλου, ορίστε, έχετε τον λόγο για οκτώ λεπτά με ανοχή.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, κάντε μου τη χάρη να διακόψουμε δι’ ολίγον…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν πειράζει, κύριε Δρίτσα. Επειδή δεν θέλει ο κ. Μαρκογιαννάκης να ανοίξει το μικρόφωνο, ανέβηκα εδώ, στο Βήμα, για να πω ότι ζήτησα το λόγο για να σας πω ότι αρνούμαι, όσο προεδρεύετε, να αναπτύξω την πρωτολογία μου επί των άρθρων. Γνωρίζετε ότι υπάρχουν αναφορές εναντίον σας στον Πρόεδρο της Βουλής από πέρυσι. Ήρθατε σήμερα ως ειδικών αποστολών Αντιπροεδρεύων, για να προσβάλετε και να προκαλέσετε την Αξιωματική Αντιπολίτευση. <br />Αυτό δεν θα σας επιτρέψω να το κάνετε στο πρόσωπό μου. Όταν αντικατασταθείτε από άλλον Αντιπρόεδρο, θα αναπτύξω την επί των άρθρων πρωτολογία μου, όπως δικαιούται η Αξιωματική Αντιπολίτευση. Τις χουντικές μεθόδους φίμωσης του αντιπάλου, της Αξιωματικής Αντιπολίτευσης, σε εμάς δεν θα τις επιβάλετε μ’ αυτόν τον τρόπο.</speech><speech by="#s175"><from>Μαρκογιαννάκης Χρήστος</from> Ευχαριστούμε πολύ, κυρία Κωνσταντοπούλου.<br />Κύριε Τριαντάφυλλε, έχετε τον λόγο για την πρωτολογία σας επί των άρθρων.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριε Πρόεδρε, θα μπορούσα να έχω τον λόγο για να αναφερθώ στην τροπολογία;</speech><speech by="#s175"><from>Μαρκογιαννάκης Χρήστος</from> Με συγχωρείτε, κύριε Τριαντάφυλλε.<br />Ο κύριος Υπουργός Παιδείας έχει τον λόγο, για να κάνει μία παρέμβαση.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριε Πρόεδρε, ζητώ συγγνώμη από το συνάδελφο κ. Τριαντάφυλλο που παρεμβαίνω. Θέλω να μιλήσω για λίγα λεπτά…<br /></speech><speech by="#s175"><from>Μαρκογιαννάκης Χρήστος</from> Κύριε Λοβέρδο, αν σας το επιτρέψουν οι συνάδελφοι του ΣΥΡΙΖΑ, ευχαρίστως. Δεν υπάρχει θέμα.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εσείς τι κάνετε αυτή τη στιγμή; Είναι εκπρόθεσμη η τροπολογία.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Αναφέρομαι στην τροπολογία 1549. Θέλω απλώς να διορθώσω τέσσερις λέξεις με νομοτεχνικές ρυθμίσεις, τις οποίες έχω υπογράψει. Είναι απλώς τέσσερις λέξεις.</speech><speech by="#s175"><from>Μαρκογιαννάκης Χρήστος</from> Να διανεμηθεί το κείμενο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Έχει εγκριθεί από το Τμήμα η συζήτηση εκπρόθεσμης τροπολογίας, κύριε Πρόεδρε;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είναι εκπρόθεσμη. Εξηγήστε για το εκπρόθεσμο και να πει ο κύριος Αντιπροεδρεύων αν τη δέχεται και να τη θέσει στο Τμήμα.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Θέλω να θυμίσω στους συναδέλφους όλων των κομμάτων κάτι πάρα πολύ κρίσιμο και σοβαρό για τις μέρες που περνάμε. Έχουμε ψηφίσει στις 14 Μαΐου στο νόμο περί λαϊκών αγορών και άλλων θεμάτων, στο άρθρο 53, με τεράστια πλειοψηφία…</speech><speech by="#s287"><from> ΘΕΑΝΩ ΦΩΤΙΟΥ</from> Ξέρουμε τι είναι. Τέσσερις φορές το έχετε κάνει. Είστε απαράδεκτοι.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Σε μένα το λέτε;</speech><speech by="#s287"><from> ΘΕΑΝΩ ΦΩΤΙΟΥ</from> Μάλιστα. Στο Υπουργείο σας.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Εσείς το ψηφίσατε ως Βουλή. Εμείς το ψηφίσαμε.</speech><speech by="#s287"><from> ΘΕΑΝΩ ΦΩΤΙΟΥ</from> Στο Υπουργείο σας.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Ακούστε με, σας παρακαλώ.</speech><speech by="#s287"><from> ΘΕΑΝΩ ΦΩΤΙΟΥ</from> Κάθε μέρα φέρνετε και μία τροπολογία. Είναι αίσχος αυτό.</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Με τεράστια πλειοψηφία στη Βουλή έχουμε ψηφίσει τους όρους των μετεγγραφών στα ανώτατα εκπαιδευτικά ιδρύματα της χώρας για φέτος.<br />Διαπίστωσα αυτές τις ημέρες ότι ίσως πολλές φορές, τουλάχιστον η κοινή γνώμη, όχι η Αίθουσα, δεν γνωρίζει τι ακριβώς έχει ψηφιστεί στη Βουλή και θεωρεί, ειδικά ο Τύπος πολλές φορές, ότι πολλά πράγματα θα τα ψηφίσουμε αυτές τις ημέρες που οι υποψήφιοι φοιτητές καταθέτουν τα μηχανογραφικά τους.</speech><speech by="#s287"><from> ΘΕΑΝΩ ΦΩΤΙΟΥ</from> Όμηροι!</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Κύριε Πρόεδρε, πολύτεκνοι, τρίτεκνοι, θύματα τρομοκρατικών ενεργειών, τέκνα ασθενών γονέων και άλλες, πάρα πολλές κατηγορίες –στο άρθρο 53, επαναλαμβάνω, δεν έχω χρόνο να τις αναπτύξω όλες- δικαιούνται μετεγγραφής. <br />Κάναμε μια προσπάθεια, ειδικά στις περιπτώσεις όπου εκτιμούμε ότι τα αιτήματα αυτά είναι πάρα πολλά, να δούμε από την Ελληνική Στατιστική Αρχή για ποιο αριθμό πρόκειται. Λόγου χάρη ρωτήσαμε πόσοι εκτιμά η Ελληνική Στατιστική Αρχή ότι είναι οι τρίτεκνοι οι οποίοι σπουδάζουν. <br />Θέλω να καταθέσω στην Εθνική Αντιπροσωπεία ότι αυτός ο αριθμός δεν υπάρχει, δηλαδή δεν έχουμε εικόνα του κύματος των μετεγγραφών. Καταθέτω το σχετικό έγγραφο-απάντηση της Ελληνικής Στατιστικής Αρχής.<br /><br />Επίσης, θέλω να πω ότι με τη ρύθμιση αυτή του Μαΐου καταργήθηκε μία ρύθμιση, που ίσχυε πέρσι και εισήγαγε εισοδηματικά κριτήρια με την πάρα πολύ σωστή μέθοδο να υπολογίζονται τα κριτήρια αυτά ανά άτομο σε έκαστη οικογένεια. Αυτή τη ρύθμιση επαναφέρει η τροπολογία 1549, αυτή τη ρύθμιση δηλαδή που ίσχυσε τα περασμένα χρόνια, το 2012 και το 2013, και η οποία ήταν μία καλή ρύθμιση.<br />Τώρα, στο άρθρο 53 που ψηφίστηκε το Μάιο σε ό,τι αφορά την αναπηρία, δεν γίνεται αναφορά στη δηλωμένη αναπηρία μέσω των πιστοποιητικών που δίνουν τα ΚΕΠΑ. Γι’ αυτό κάνουμε αυτήν την προσθήκη στην τροπολογία με νομοτεχνική βελτίωση.<br />Ακόμη, είναι πάρα πολύ σωστό -κατά την κρίση μας και ελπίζω και κατά τη δική σας- να επιτρέπεται η εκτός Αθηνών και Θεσσαλονίκης αμοιβαία μετεγγραφή. Και λέμε «εκτός Αθηνών και Θεσσαλονίκης» γιατί όταν ίσχυε και για την Αθήνα και για τη Θεσσαλονίκη οι περιπτώσεις διαφθοράς ήταν πάρα πολλές. Άρα, με βάση αυτήν την πείρα καθιστούμε δυνατή τη μετεγγραφή με αμοιβαίο τρόπο από περιφερειακό πανεπιστήμιο σε περιφερειακό πανεπιστήμιο. <br />Καταθέτω τις νομοτεχνικές βελτιώσεις επί της τροπολογίας.<br /></speech><speech by="#s287"><from> ΘΕΑΝΩ ΦΩΤΙΟΥ</from> Ό,τι θέλουμε λέμε!</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Ακούστε. Κάνουμε μία εκτίμηση χωρίς κανένα στατιστικό στοιχείο. Ό,τι ψηφίστηκε το Μάιο…</speech><speech by="#s287"><from> ΘΕΑΝΩ ΦΩΤΙΟΥ</from> Δεν έχετε κανένα στοιχείο για όσα λέτε.</speech><speech by="#s175"><from>Μαρκογιαννάκης Χρήστος</from> Σας παρακαλώ, αφήστε τον Υπουργό να τελειώσει. Όταν τοποθετηθείτε μετά, αντικρούστε τον.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Αν μας το επιτρέψετε!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Με κλειστά τα μικρόφωνα να αντικρούσουμε;</speech><speech by="#s162"><from> ΑΝΔΡΕΑΣ ΛΟΒΕΡΔΟΣ</from> Ό,τι ψηφίστηκε το Μάιο ενδέχεται να προκαλέσει δύο γεγονότα που κανείς εδώ δεν τα θέλει. Ειδικά οι Βουλευτές της περιφέρειας δεν θέλουν να αποψιλωθούν τα δικά τους πανεπιστήμια, προφανώς. Οι δε Βουλευτές του κέντρου και όλοι εμείς μαζί πρέπει να δούμε πώς σε ορισμένα πανεπιστήμια του κέντρου -αναφέρομαι στο Μετσόβιο, αναφέρομαι στο ΕΚΠΑ, αναφέρομαι στο ΑΠΘ- θα αντιμετωπιστεί το πρόβλημα, εάν αυτό υπάρξει, της πληθώρας των αιτήσεων μετεγγραφών, με βάση τη ρύθμιση που από τα Πρακτικά φαίνεται ποιοι την έχουν ψηφίσει το Μάιο του 2014.<br />Άρα, την επόμενη εβδομάδα, κύριε Πρόεδρε, δηλώνουμε ότι θα ζητήσουμε να συγκληθεί η Επιτροπή Μορφωτικών Υποθέσεων, για να γίνει μία καταγραφή του θέματος όπως ακριβώς έχει, με τις διαστάσεις που έχει. Δηλώνουμε επίσης ότι στη συνεδρίαση αυτή θα ζητήσουμε να συζητηθεί, να εκτιμηθεί, με βάση και τα δεδομένα που θα προκύπτουν από τις δηλώσεις στα μηχανογραφικά, η τροπολογία που έχουν καταθέσει έξι συνάδελφοι με πρώτο τον κ. Σταμενίτη, η οποία ζητά να πάμε και ένα χρόνο πίσω σ’ ό,τι αφορά τα ευεργετήματα για τους πολυτέκνους, καθώς και η σκέψη για τροπολογία που από πολλούς συναδέλφους εδώ κατατίθεται, να υπάρξει και για την περίοδο 2012 - 2013, αλλά και για τώρα και για τα επόμενα χρόνια, μία περίπτωση μετεγγραφής από περιφερειακό πανεπιστήμιο σε περιφερειακό πανεπιστήμιο, χωρίς να υπάρχει αμοιβαιότητα. <br />Αυτά θα τα εκτιμήσουμε έχοντας δει και τι γίνεται αυτή τη στιγμή στο ελληνικό πανεπιστήμιο, με κάθε αίσθηση δημοσίου συμφέροντος και με τη βούληση να μην κάνουμε υπερβολές. Θα δούμε τα θέματα αυτά την επόμενη εβδομάδα στην Επιτροπή Μορφωτικών Υποθέσεων και ελπίζουμε τα συμπεράσματα που θα συναγάγουμε να είναι χρήσιμα. <br />Ευχαριστώ.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε…</speech><speech by="#s175"><from>Μαρκογιαννάκης Χρήστος</from> Παρακαλώ;</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Θέλω να μου δώσετε τον λόγο.</speech><speech by="#s287"><from> ΘΕΑΝΩ ΦΩΤΙΟΥ</from> Είναι μαρτυρικό αυτό που κάνετε για τους φοιτητές, κύριε Υπουργέ. Τέσσερις φορές μέσα σε δέκα μήνες τροπολογείτε σχετικά με τις μετεγγραφές!</speech><speech by="#s175"><from>Μαρκογιαννάκης Χρήστος</from> Κύριε Δρίτσα, έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Έρχεται μία εκπρόθεσμος τροπολογία, για να αλλάξει για τέταρτη φορά μέσα σε λίγους μήνες ρυθμίσεις που αφορούν χιλιάδες ανθρώπους οι οποίοι αγωνιούν και παίζει με τον πόνο τους. Και για πρώτη φορά είναι στην Αίθουσα οι Βουλευτές της Νέας Δημοκρατίας ως «...» για να βυσσοδομήσουν ενάντια σε ανθρώπους και οικογένειες που έχουν ανάγκη.</speech><speech by="#s175"><from>Μαρκογιαννάκης Χρήστος</from> Παρακαλώ, ανακαλέστε τη φράση.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Στήσατε ένα θέατρο αυτή τη στιγμή, με σκηνοθέτη τον κύριο Υπουργό.</speech><speech by="#s175"><from>Μαρκογιαννάκης Χρήστος</from> Παρακαλώ, ανακαλέστε τη φράση.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Και αφαιρείτε…</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Να ανακαλέσετε!</speech><speech by="#s175"><from>Μαρκογιαννάκης Χρήστος</from> Κύριε Δρίτσα, ανακαλέστε!<br /></speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Όχι, δεν ανακαλώ. Διότι είναι ως «…» για να ψηφοθηρήσουν απέναντι σε ανάγκες οικογενειών Ελλήνων πολιτών.</speech><speech by="#s175"><from>Μαρκογιαννάκης Χρήστος</from> Παρακαλώ, τελειώσαμε.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Αυτό το θέατρο εμείς δεν το επιτρέπουμε και σας καλώ να επανορθώσετε το τεράστιο λάθος σας, που έχει και σκοπιμότητα απ’ ό,τι φαίνεται. Να μιλήσει η κ. Μάνια Παπαδημητρίου, να μιλήσει ο κ. Διαμαντόπουλος, να μιλήσει η κ. Φωτίου και να συνεχίσουμε τη διαδικασία κανονικά. <br />Και να τεθεί στην κρίση του Τμήματος κατά πόσον κάνει δεκτή την εκπρόθεσμη, θεατρινίστικη τροπολογία του κυρίου Υπουργού Παιδείας. <br />Ευχαριστώ.</speech><speech by="#s175"><from>Μαρκογιαννάκης Χρήστος</from> Να μη γραφτεί και να διαγραφτεί από τα Πρακτικά η φράση «…».</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from>  Να μη διαγραφεί τίποτα.</speech><speech by="#s175"><from>Μαρκογιαννάκης Χρήστος</from> Δεν το αποφασίζετε εσείς. Το αποφασίζω εγώ.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν μπορεί να διαγραφεί.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Να μη διαγραφεί τίποτα.</speech><speech by="#s175"><from>Μαρκογιαννάκης Χρήστος</from> Να διαγραφεί, λοιπόν, και οι συνάδελφοι που έχουν εγγραφεί να μιλήσουν στη συνέχεια.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Διότι είναι η μόνη, η ηπιότερη φράση γι’ αυτή την ανάλγητη ψηφοθηρία. Περί αυτού πρόκειται. Για ανάλγητη ψηφοθηρία με σκηνοθέτη τον κύριο Υπουργό.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, θα ήθελα τον λόγο.</speech><speech by="#s175"><from>Μαρκογιαννάκης Χρήστος</from> Κύριε Τζαμτζή, δεν βλέπω να είστε Κοινοβουλευτικός Εκπρόσωπος, ούτε τίποτε άλλο. Δεν έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Είναι μία Κυβέρνηση μειοψηφίας. Θέλετε να κοροϊδέψετε τον ελληνικό λαό.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, θέλω τον λόγο επί προσωπικού.</speech><speech by="#s175"><from>Μαρκογιαννάκης Χρήστος</from> Κύριε Τζαμτζή, για ποιο λόγο ζητάτε τον λόγο;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Α, τώρα δίνετε τον λόγο; Νομίζετε ότι ξεγελάτε κανέναν;<br /></speech><speech by="#s175"><from>Μαρκογιαννάκης Χρήστος</from> Για ποιο λόγο ζητάτε τον λόγο. Πού στηρίζεται; Δεν είστε εισηγητής, δεν είστε Κοινοβουλευτικός Εκπρόσωπος.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Είστε και κακός ηθοποιός σε αυτό το θέατρο!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, είμαι μέσα στην Αίθουσα. Ο Κοινοβουλευτικός Εκπρόσωπος αυτή τη στιγμή δεν είναι μέσα. <br />Στο ΣΥΡΙΖΑ έχουν…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ντροπή σας!</speech><speech by="#s175"><from>Μαρκογιαννάκης Χρήστος</from> Κύριε Τζαμτζή, δεν έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν αναφέρθηκα στον κ. Τζαμτζή.<br /><br />ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΙΚ: Κύριε Πρόεδρε, μπορώ να έχω τον λόγο;</speech><speech by="#s175"><from>Μαρκογιαννάκης Χρήστος</from> Κύριε Κουίκ, έχετε τον λόγο.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Εσείς επικαλείστε διαρκώς ότι δεν ήμουν στην Αίθουσα και δεν μου δώσατε τον λόγο και τον δίνετε στον κ. Τζαμτζή; Με ποιο δικαίωμα;</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Δεν ντρέπονται καθόλου να μιλήσουν για εμάς.</speech><speech by="#s175"><from>Μαρκογιαννάκης Χρήστος</from> Κύριε Τζαμτζή, δεν έχετε τον λόγο.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> …</speech><speech by="#s175"><from>Μαρκογιαννάκης Χρήστος</from> Παρακαλώ, μη με αναγκάσετε να κλείσω το μικρόφωνο. <br />Να μη γράφεται τίποτα από αυτά τα οποία ακούγονται. Να μην γράφεται απολύτως τίποτα.</speech><speech by="#s287"><from> ΘΕΑΝΩ ΦΩΤΙΟΥ</from> …</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> …</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> …<br /></speech><speech by="#s175"><from>Μαρκογιαννάκης Χρήστος</from> Κύριε Διαμαντόπουλε, έχω ανεχθεί πολύ αυτή τη συμπεριφορά σας. Σας παρακαλώ πάρα πολύ. <br />Κύριε Κουίκ, έχετε τον λόγο. <br /></speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> …</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …</speech><speech by="#s175"><from>Μαρκογιαννάκης Χρήστος</from> Οι κραυγές δεν καταγράφονται.<br />ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΙΚ: Σας παρακαλώ, δεν μπορούμε να δουλέψουμε κάτω από αυτές τις συνθήκες. <br />Ευχαριστώ, κύριε Πρόεδρε, που μου δίνετε τον λόγο ως Κοινοβουλευτικό Εκπρόσωπο των Ανεξάρτητων Ελλήνων. <br />Αύριο θα λείπω και θα ήθελα απλά να απευθυνθώ…</speech><speech by="#s175"><from>Μαρκογιαννάκης Χρήστος</from> Κύριε Κουίκ, μια διευκρίνιση. Θα κάνετε χρήση του δικαιώματος ή μια παρέμβαση σύντομη;<br />ΤΕΡΕΝΣ-ΝΙΚΟΛΑΟΣ-ΣΠΕΝΣΕΡ ΚΟΥΙΚ: Κάνω μία σύντομη παρέμβαση προς τον Υπουργό Παιδείας, γιατί μπορεί να μην τον δω αύριο. Μιλάμε για οικογένειες και εδώ έχω μία επιστολή, την οποία και θα σας εγχειρίσω, κύριε Υπουργέ, μιας μάνας άνεργης, με ένα γιο δεκαεννιάχρονο που είναι στην Κρήτη και από λάθος το παλληκάρι αντί να βάλει το δικό του ΑΦΜ έβαλε της οικογένειας και έχει γίνει ένας κακός χαμός με το θέμα της μετεγγραφής.<br />Θα σας παρακαλέσω να δώσετε τουλάχιστον την ανοχή να μπορούν να διορθωθούν κάποιες αιτήσεις μεταγραφών που έχουν γίνει, γιατί δεν μπορεί μια μάνα άνεργη να έχει ένα παιδί στην Κρήτη και να είναι πραγματικά μετέωρη. Το παιδί αποφασίζει να διακόψει τις σπουδές του. Δεν μπορεί να τις συνεχίσει ούτε καν ως εργαζόμενος, γιατί δεν βρίσκει και δουλειά. <br />Θα σας παρακαλέσω, ως πατέρας σε πατέρα, -θα σας δώσω αυτήν την επιστολή- αν μπορείτε να δείτε μια συνολική ρύθμιση τέτοιων περιπτώσεων, που πρέπει να διορθώσουν το λάθος τους. <br />Ευχαριστώ πολύ, κύριε Πρόεδρε.</speech><speech by="#s175"><from>Μαρκογιαννάκης Χρήστος</from> Ευχαριστούμε. <br />Κύριε Τριαντάφυλλε, έχετε τον λόγο.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κυρία Κωνσταντοπούλου, κατ’ αρχάς τα περί καθεστώτος, σας τα επιστρέφω όπως τα λέτε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Εσείς είστε το καθεστώς.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Όπως σας έχω ξαναπεί, εσείς συγκεκριμένα προσωποποιείτε το καθεστώς στη χώρα, οπότε δεν δικαιούσθε να το απευθύνετε σε ανθρώπους που καλώς ή κακώς δεν μεγάλωσαν στα σαλόνια που μεγαλώσατε εσείς και καλώς, κατά την άποψή μου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αστειεύεστε;</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Πρόεδρε, θέλω να εκφράσω προσωπική άποψη επί της διαδικασίας και θα χρησιμοποιήσω τριάντα δευτερόλεπτα από το χρόνο μου. Επειδή δεν εκφωνήθηκαν ορισμένοι συνάδελφοι, καλό είναι το Προεδρείο με τη σύμφωνη γνώμη του Τμήματος να αποφασίσει ότι θα έχουν περισσότερο χρόνο στην πρωτολογία τους επί των άρθρων, προκειμένου να καλύψουν τη δευτερολογία τους, αφού…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ζητήσατε αυτό.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κυρία Κωνσταντοπούλου, δεν απευθύνομαι σε εσάς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ναι, αλλά δεν ζητήσατε αυτό.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Δεν μπορεί να γίνεται διάλογος με αυτόν τον τρόπο! Δεν γίνεται διάλογος μαζί σας. Σας παρακαλώ πολύ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ναι, αλλά δεν διαχειρίζεστε εσείς τα πάντα.</speech><speech by="#s175"><from>Μαρκογιαννάκης Χρήστος</from> Σας παρακαλώ!</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Δεν απευθύνομαι σε εσάς.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μεταξύ σας θα τα συμφωνήσετε;</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Πρόεδρε, λέω λοιπόν…<br /></speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Δεν ήταν εδώ. Μας κάνετε και μάθημα!</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Κύριε Πρόεδρε, επειδή έχει συγχωνευθεί η σημερινή συζήτηση σε μία μέρα και επειδή ακριβώς η διαδικασία επί της αρχής ακολουθείται από τη διαδικασία επί των άρθρων χωρίς διακοπή…<br /></speech><speech by="#s175"><from>Μαρκογιαννάκης Χρήστος</from> Παρακαλώ, κύριοι συνάδελφοι! Έχουμε ομιλητή στο Βήμα.<br /><br />Κύριοι συνάδελφοι, ηρεμία!<br />Συνεχίστε, κύριε Τριαντάφυλλε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Προτείνω, κύριε Πρόεδρε, να υπάρξει επιπλέον χρόνος στους ομιλητές που είχαν δηλωθεί για δευτερολογία επί της αρχής, ούτως ώστε να καλύψουν και τη δευτερολογία τους κατά το χρόνο της πρωτολογίας τους στη συζήτηση επί των άρθρων που ακολουθεί, όπως είδαμε χωρίς μεσοδιάστημα, χωρίς διαφορά μέρας, για να καλύψουν αυτά τα οποία ήθελαν οι ίδιοι να πουν στη δευτερολογία τους. Με αυτόν τον τρόπο να κλείσει αυτό το συγκεκριμένο επεισόδιο και να μην υπάρξει καμμία συνέχεια και επίσης, όπως προείπατε, να υπάρξει μία ανοχή μέχρι τουλάχιστον δώδεκα ή δεκατέσσερα λεπτά, ούτως ώστε να μπορέσουν όλοι οι ομιλητές να καλύψουν την έκταση του νομοσχεδίου. <br />Αυτή είναι η πρότασή μας και την καταθέτουμε. Όταν τελειώσω την ομιλία μου, μπορείτε να την βάλετε σε ψηφοφορία, ούτως ώστε να επιλυθεί αυτό το ζήτημα.<br />Κυρίες και κύριοι Βουλευτές, ερχόμαστε σήμερα να συζητήσουμε στα άρθρα σε ένα νομοσχέδιο το οποίο, όπως είπα και προηγουμένως, έχει αλλάξει πάρα πολύ από την αρχική του μορφή. Και έχει αλλάξει σε θετική κατεύθυνση, κατά την άποψή μας, όχι γιατί υπήρξαν κάποιες αόριστες παρεμβάσεις ή οτιδήποτε, αλλά γιατί ακριβώς κάποιοι Βουλευτές, κάποιες πτέρυγες, κάποιοι, αν θέλετε, που αναλαμβάνουν την ευθύνη του ρόλου τους συνέβαλαν στο να μπορέσει να τροποποιηθεί στην κατεύθυνση την πιο προοδευτική, υπέρ της προστασίας των ανθρωπίνων δικαιωμάτων, των δικαιωμάτων των κρατουμένων. <br />Και αυτό έγινε κάτω από ιδιαίτερα δύσκολες συνθήκες, πρέπει να ομολογήσω εδώ, διότι είχαμε από τη μια μεριά να συγκεράσουμε το ζήτημα της ασφάλειας της ελληνικής κοινωνίας ως ένα απόλυτο αγαθό, το οποίο πρέπει να καλύπτεται με τρόπο απόλυτο απέναντι σε συγκεκριμένους εγκλείστους, βαρυποινίτες, μεγαλομαφιόζους, ανθρώπους ιδιαιτέρως επικίνδυνους, ενώ από την άλλη όμως μεριά έπρεπε να μπορέσουμε να σταθμίσουμε με τέτοιον τρόπο τα δικαιώματα των ίδιων αυτών ανθρώπων με τρόπο που να μη θίγουμε προσωπικά δικαιώματα και κεκτημένα, τα οποία υπάρχουν στο δυτικό πολιτισμό μας, κάτι που νομίζω ότι είναι πάρα πολύ δύσκολο. <br />Το πετύχαμε; Εγώ εκτιμώ ότι έχουν γίνει πάρα πολλά βήματα. Και έχουν γίνει αυτά τα βήματα, όχι χωρίς τη σύνθεση των απόψεων, όχι χωρίς ένα σοβαρό διάλογο ο οποίος έχει ανοίξει από την επιτροπή. <br />Ειπώθηκε ότι αυτό το νομοσχέδιο, έτσι όπως το φέρνουμε τώρα, ενδεχομένως να μην είναι η καθαρόαιμη φυλακή υψίστης ασφαλείας που ίσως υπάρχει και σε άλλες ευρωπαϊκές χώρες. Ενδεχομένως σε άλλες ευρωπαϊκές χώρες να είναι πολύ πιο περιορισμένα τα δικαιώματα των εγκλείστων στις φυλακές ή στα καταστήματα τύπου Γ΄. Και αυτό είναι αληθές.<br />Εμείς δημιουργούμε μία φυλακή υψίστης ασφαλείας, με μόνο στόχο αυτό που είπαμε στην πρώτη μας ομιλία στην Επιτροπή Δημόσιας Διοίκησης, Δημόσιας Τάξης και Δικαιοσύνης. Ποιος είναι; Να διασφαλίσουμε ότι από εκεί δεν θα μπορεί να βγει κανείς με τρόπο ο οποίος να είναι παράνομος. Δεν θα ξαναέχουμε φαινόμενα απόδρασης με τρόπο ο οποίος να είναι εκτός ορίων, με τρόπο εγκληματικό, με τρόπο που έθεσε σε κίνδυνο τη ζωή, όχι μόνο των εργαζομένων και των υπόλοιπων εγκλείστων εκεί, αλλά τελικά κόστισε και σε ανθρώπινες ζωές, όπως γνωρίζετε με την απόδραση των Τρικάλων, αλλά και με άλλες αποδράσεις, οι οποίες έχουν λάβει χώρα στη χώρα μας και στις οποίες πρέπει να απαντήσει η πολιτεία με έναν τρόπο συγκροτημένο.<br />Σε αυτό το επιχείρημα δεν έχω ακούσει αντίλογο. Ακούω έναν αντίλογο επί της αρχής, αλλά δεν έχω ακούσει σε αυτό έναν αντίλογο. Πρέπει να το λύσουμε αυτό το ζήτημα, για να μπορέσουμε να συζητήσουμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όταν κλείνετε τα μικρόφωνα, προφανώς δεν μπορείτε να ακούσετε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Δυστυχώς, το να ψηφίζει ένας Βουλευτής ή να μην ψηφίζει νόμους, αλλά τελικά ο ίδιος να μην εφαρμόζει το νόμο στην καθημερινότητά του, είναι το χειρότερο παράδειγμα που μπορεί να δώσει σε έναν πολίτη.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Στον κ. Βενιζέλο να το πείτε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from>  Το λέω σε εσάς. Το λέω στην κ. Κωνσταντοπούλου. Και δυστυχώς, της κ. Κωνσταντοπούλου είναι τρόπος ζωής της πλέον αυτός. Δηλαδή, να παραβιάζει τον Κανονισμό, να προσβάλλει ανθρώπους και να συκοφαντεί άλλους οι οποίοι δεν βρίσκονται εντός. Είναι ο τρόπος ζωής της, είναι η γραφικότητα της δικής της περίπτωσης και ως τέτοια την εγκαταλείπουμε και μόνη της.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πείτε του και «συγχαρητήρια», διότι αυτός είναι κοινοβουλευτικός λόγος, βεβαίως.</speech><speech by="#s175"><from>Μαρκογιαννάκης Χρήστος</from> Επιτέλους, αφήστε τους ομιλητές, σας παρακαλώ!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεν ντρέπεστε λίγο; Αντί να κατέβετε από την Έδρα, συνεχίζετε;</speech><speech by="#s175"><from>Μαρκογιαννάκης Χρήστος</from> Τώρα, τι να της πεις; Τι να πεις, τώρα; Εδώ πλέον σηκώνεις τα χέρια ψηλά.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αντί να κατεβείτε από την Έδρα …</speech><speech by="#s175"><from>Μαρκογιαννάκης Χρήστος</from> Παγκόσμιο φαινόμενο!!!</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Η λέξη «…» διαγράφτηκε εδώ …</speech><speech by="#s175"><from>Μαρκογιαννάκης Χρήστος</from> Συνεχίστε, κύριε συνάδελφε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> … αλλά επειδή είστε ο πρώτος διδάξας …</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from>  Στο άρθρο 1 παράγραφος 1 ορθώς …</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτογελοιοποιείστε με τον καλύτερο τρόπο.</speech><speech by="#s175"><from>Μαρκογιαννάκης Χρήστος</from> Ακούστε κάτι: Σας ανέχομαι, αλλά υπάρχει και ο Κανονισμός, τον οποίο δεν έχω καμμία δυσκολία να εφαρμόσω. Σας παρακαλώ, μη με αναγκάσετε να καταφύγω εκεί.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Έχετε πολύ μεγάλη δυσκολία και φαίνεται αυτό.</speech><speech by="#s175"><from>Μαρκογιαννάκης Χρήστος</from> Την ιδιαιτερότητά σας την καταλαβαίνω και γι’ αυτό σας ανέχομαι μέχρι ενός ορισμένου σημείου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μέχρι και τα Πρακτικά έχετε πλαστογραφήσει.</speech><speech by="#s175"><from>Μαρκογιαννάκης Χρήστος</from> Συνεχίστε, κύριε συνάδελφε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μέχρι πλαστογραφία Πρακτικών έχετε κάνει.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Υποθέτω, κύριε Πρόεδρε, ότι τον χρόνο των δυόμισι λεπτών που είχα διακοπή, δεν θα τον μετρήσετε.</speech><speech by="#s175"><from>Μαρκογιαννάκης Χρήστος</from> Ωραία, είναι κατανοητό, κύριε Τριαντάφυλλε, συνεχίστε.</speech><speech by="#s276"><from> ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</from> Στο άρθρο 1 παράγραφος 1 είναι ορθή η απόσυρση που κάνατε για την ΚΕΜ. Το είχαμε επισημάνει στην πρώτη μας τοποθέτηση, ορθώς άκουσε το Υπουργείο -τα λέω αυτά γιατί πρέπει να ακούει και ο Έλληνας πολίτης τη δουλειά που έχει γίνει όλες τις προηγούμενες ημέρες- την παρέμβαση που κάναμε και το έχει αποσύρει.<br />Υπήρξε μία μεγάλη, σαρωτική θα έλεγα, αλλαγή της παραγράφου 4. Όταν στην πρώτη μας τοποθέτηση λέγαμε εμείς ποιοι θα πάνε εκεί και λέγαμε οι βαρυποινίτες, οι ιδιαίτερα επικίνδυνοι εγκληματίες, οι άνθρωποι που θα αξιολογούνται ως τέτοιοι και όχι απλά η φύση ενός αδικήματος να οδηγεί εκεί στη φυλακή, αλλά και ο τρόπος με τον οποίο αυτό το βαρύ αδίκημα τιμωρείται και είπαμε για το 187 Α, τα δεκαπέντε χρόνια ποινής. Έβαλε το Υπουργείο τα δώδεκα χρόνια -συμφωνούμε σε αυτό- μπήκε για τα ιδιαίτερα ειδεχθή βαριά εγκλήματα η δεκαπενταετής κάθειρξη ή η πρόσκαιρη κάθειρξη και αυτό επίσης λιγοστεύει κατά πάρα πολύ -συγκεκριμενοποιεί τους ανθρώπους τους εγκλείστους που θα μπουν σε αυτά τα τμήματα- μπήκε η διετής αξιολόγηση, η αρχική τετραετής παραμονή εκεί προσμετρουμένης και της έκτισης της ποινής όσων ήδη βρίσκονται στα καταστήματα τύπου Β’, όλο αυτό δημιουργεί ένα πλαίσιο το οποίο οδηγεί σε αυτό που λέμε εμείς αξιολόγηση της επικινδυνότητας σε τακτά χρονικά διαστήματα. Είναι μία ρύθμιση που εμείς την υποστηρίξαμε από την αρχή και θεωρούμε θετικό το ότι το Υπουργείο τη δέχτηκε.<br />Θεωρούμε θετικό στην παράγραφο 11 του άρθρου 1 ότι κατοχυρώθηκαν τα επισκεπτήρια στους συγγενείς μέχρι τρίτου βαθμού και ελεύθερα για τους συνηγόρους. Θεωρούμε θετικό ότι στο άρθρο 1 παράγραφος 12 κατοχυρώθηκε η τηλεφωνική επικοινωνία, η επικοινωνία με τους συγγενείς και τους συνηγόρους. Θεωρούμε ότι πάνω σε όλο αυτό το πλέγμα, δηλαδή στις ρυθμίσεις που γίνονται στο σωφρονιστικό κώδικα για τα καταστήματα τύπου Γ’, πρέπει να γίνει η προφορική δήλωση στην Ολομέλεια, ούτως ώστε να έχει ερμηνευτική ισχύ.<br />Και γιατί λέμε δεν χρειάζεται τροποποίηση, νομοτεχνική βελτίωση, ρητή διάταξη; Γιατί ούτε ο προαυλισμός τροποποιείται ή καταργείται ή περιορίζεται -από τις διατάξεις του Σωφρονιστικού Κώδικα λέω- ούτε ο ευεργετικός τρόπος έκτισης της ποινής αλλάζει κάτι στα συγκεκριμένα καταστήματα ούτε τα εκπαιδευτικά προγράμματα ή τα προγράμματα αποκατάστασης από την εξάρτηση από τις ναρκωτικές ουσίες περιορίζονται κατ’ οποιονδήποτε τρόπο στο συγκεκριμένο νομοσχέδιο. Αντιθέτως, οι διατάξεις που ισχύουν για τα υπόλοιπα καταστήματα σύμφωνα με το Σωφρονιστικό Κώδικα θα ισχύουν και για το συγκεκριμένο. Όμως, επειδή υπάρχει όλη αυτή η παραφιλολογία, επειδή υπάρχει όλη αυτή η συζήτηση και επειδή ενδεχομένως κάποιος θα το ερμηνεύσει με τρόπο διαφορετικό –παρ’ ότι δεν γίνεται καμμία αναφορά- λέμε προφορική δήλωση ούτως ώστε να μην υπάρξει κανένα ζήτημα και για ένα ακόμα λόγο: Γιατί, κύριε Υπουργέ, στον εσωτερικό κανονισμό λειτουργίας πρέπει να υπάρχει και η ρητή πολιτική δέσμευση της Κυβέρνησης ότι δεν θα περιοριστούν τα συγκεκριμένα δικαιώματα. <br />Ένα δεύτερο ζήτημα είναι το εξής: Το άρθρο 2 και το άρθρο 15. Όπως ξέρετε, κύριε Υπουργέ, από την πρώτη συζήτηση εμείς θέσαμε κάτι πολύ σημαντικό: Θέσαμε το ζήτημα της τριπλής ασφάλειας στις συγκεκριμένες φυλακές υψίστης ασφαλείας. Και επιμένουμε σ’ αυτό. Και νομίζω ότι ακούσατε από όλες τις πτέρυγες παρόμοια ή ίδια θέση. <br />Θεωρούμε ότι η εξωτερική φρουρά έχει συγκεκριμένο ρόλο και πρέπει αυτό το ρόλο να τον κρατήσουμε. Ενισχυτικά η περιμετρική φύλαξη μπορεί να πάει στην Ελληνική Αστυνομία, όπως επίσης και οι μεταγωγές στα δικαστήρια, οι μεταγωγές στα νοσοκομεία, οποιαδήποτε μετακίνηση των συγκεκριμένων κρατουμένων να είναι στην Ελληνική Αστυνομία. Όμως, η εξωτερική φρουρά έχει συγκεκριμένο ρόλο και πιστεύουμε ότι μπορούμε να τον κρατήσουμε. <br />Τίθεται ένα ζήτημα: Αυτός ο κόσμος αρκεί που υπάρχει σήμερα στο συγκεκριμένο κατάστημα, προκειμένου να φυλάξει και στο εσωτερικό τους συγκεκριμένους ιδιαίτερα επικίνδυνους κρατουμένους; Εάν υπάρχει τέτοιο ζήτημα, εμείς εδώ είμαστε να νομοθετήσουμε και διαφορετικά. Αλλά, σε πρώτη φάση θεωρούμε ότι πρέπει να κατοχυρωθεί πως η εξωτερική φρουρά μπαίνει σ’ αυτήν την ιστορία και ότι με τον εκσυγχρονισμό στις σκοπιές, με την καλύτερη, αν θέλετε, θωράκιση των σκοπιών μπορεί να διασφαλιστεί η ύψιστη ασφάλεια την οποία επιδιώκουμε. <br />Θα είμαι πολύ γρήγορος, κύριε Πρόεδρε, για να μην καταχραστώ το χρόνο. Τώρα στο άρθρο 7 -έκανα και μια παρέμβαση στην προηγούμενη συνεδρίασή μας- το DNA και το γενετικό υλικό. Υπάρχουν κάποιες παρατηρήσεις από την Επιστημονική Υπηρεσία της Βουλής. Άποψή μας είναι ότι πρέπει να τις λάβουμε αυτές σοβαρά υπόψη μας. <br />Το άρθρο 8 ορθώς αποσύρεται μετά κι από δική μας παρέμβαση. Αφορά το γεγονός ότι δεν μπορεί να συνεχίζεται η δίκη χωρίς συνήγορο και χωρίς κατηγορούμενο. <br />Στο άρθρο 12 νομίζω ότι είναι σημαντικό -και δεν αναφέρεται από την Αξιωματική Αντιπολίτευση αυτό- το ότι κατοχυρώνουμε έναν ευεργετικό τρόπο με τον οποίον ουσιαστικά απολύονται διάφοροι έγκλειστοι λόγω ορθής κι, αν θέλετε, και χωρίς παραπτώματα και χωρίς πειθαρχικά έκτισης ποινής. <br />Στο άρθρο 17 έφυγαν οι απόστρατοι αστυνομικοί. Νομίζω ότι η άποψη που εκφράσαμε από την αρχή ήταν ότι εδώ έχουμε αξιόλογα στελέχη. Υπάρχουν νέοι άνθρωποι οι οποίοι είναι άνεργοι με προσόντα. Πρέπει να προτιμηθούν κατά τη διάρκεια του διαγωνισμού άνθρωποι τέτοιοι, οι οποίοι να μπορούν να πληρούν αυτά τα στοιχεία.<br />Στο άρθρο 38, όπως διορθώθηκε, που αφορά μόνο κακουργήματα και μόνο συγκεκριμένες παραβάσεις οι οποίες έχουν και δικαστικές αποφάσεις, εμείς συμφωνούμε. <br />Κλείνω με το άρθρο 18. Τώρα αυτό δεν ξέρω αν έχει αναριθμηθεί ως άρθρο 17. Είναι πολύ σημαντική η παρέμβαση η οποία έχει γίνει για τους ήδη κρατουμένους εγκλείστους, οι οποίοι από τη βαρύτητα του αδικήματος για το οποίο έχουν καταδικαστεί θα έπρεπε να μεταφερθούν, να μεταβούν στις συγκεκριμένες φυλακές. <br />Είναι πολύ σημαντική η ρύθμιση αυτή, διότι κατοχυρώνει ότι άνθρωποι οι οποίοι έχουν –τουλάχιστον έχουν λάβει- τρεις εκπαιδευτικές άδειες, δεν έχουν προβεί σε καμμία παραβίασή τους, δεν έχουν προβεί σε κανένα πειθαρχικό παράπτωμα, συνεχίζουν να παραμένουν στα καταστήματα τύπου Β΄ και επομένως να συμμετέχουν στα εκπαιδευτικά προγράμματα, στις σπουδές που ούτως ή άλλως πραγματοποιούν. Με αυτόν τον τρόπο και επιβραβεύουμε τους συγκεκριμένους εγκλείστους, αλλά κυρίως στέλνουμε το μήνυμα που δεν είναι τίποτα άλλο από το ότι ο σωφρονισμός, δηλαδή η βελτίωση της προσωπικότητας του εγκλείστου, δεν πειράζεται από το συγκεκριμένο νομοσχέδιο. <br />Σας ευχαριστώ πολύ.<br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Αυτοί που δεν έχουν λάβει εκπαιδευτική άδεια;</speech><speech by="#s175"><from>Μαρκογιαννάκης Χρήστος</from> Ευχαριστούμε πολύ, κύριε συνάδελφε.<br />Τον λόγο έχει η κ. Χρυσοβελώνη από τους Ανεξάρτητους Έλληνες.</speech><speech by="#s297"><from> ΜΑΡΙΝΑ ΧΡΥΣΟΒΕΛΩΝΗ</from> Ευχαριστώ, κύριε Πρόεδρε.<br />Κύριε Υπουργέ, κυρίες και κύριοι συνάδελφοι, συνοψίζοντας σήμερα τις θέσεις των Ανεξάρτητων Ελλήνων επί των άρθρων, όπως τελικά διαμορφώθηκαν από τον κύριο Υπουργό, έχουμε να παρατηρήσουμε τα εξής: <br />Σχετικά με το άρθρο 1 και τις φυλακές υψίστης ασφαλείας, εμείς, οι Ανεξάρτητοι Έλληνες, τασσόμαστε υπέρ της δημιουργίας τους. Για εμάς, όμως, βασικό ζητούμενο είναι σε κάθε περίπτωση η ασφάλεια σε συνδυασμό, όμως, με την εξασφάλιση συνθηκών αξιοπρεπούς διαβίωσης των κρατουμένων, οι οποίες δυστυχώς δεν παρέχονται όπως θα έπρεπε να παρέχονται. <br />Επισημαίνουμε, βεβαίως ότι έγιναν κάποιες αναγκαίες διορθώσεις στις αντίστοιχες παραγράφους του άρθρου 1 για τα δικαιώματα επικοινωνίας και επισκέψεων συγγενών των κρατουμένων. <br />Επίσης, κύριε Υπουργέ, θεωρώ ότι καλό θα ήταν να δοθούν κάποιες διευκρινήσεις για το περιεχόμενο του αυτοτελούς τμήματος Γ τύπου στις υπάρχουσες -ας τις ονομάσουμε- «κανονικές» φυλακές. Πρέπει όλοι να γνωρίζουμε πώς συμβιβάζονται αυτά τα δύο τελείως διαφορετικά πράγματα μεταξύ τους. <br />Τώρα, το άρθρο 2 δηλώνουμε ότι θα το καταψηφίσουμε, καθώς αφορά στην κατάργηση ουσιαστικά της υπάρχουσας εξωτερικής φρουράς στα καταστήματα κράτησης Γ΄ τύπου. Η αντίρρησή μας, φυσικά, δεν αφορά στην ικανότητα της ΕΛΑΣ που καλείται να αναλάβει αυτή την ευθύνη, αλλά στην πεποίθησή μας ότι οι σωφρονιστικοί υπάλληλοι, οι οποίοι άλλωστε διαθέτουν πολυετή σχετική εμπειρία, είναι πιο κατάλληλοι να ανταποκριθούν στα καθήκοντα αυτά. <br />Τα άρθρα 3 και 4 για την απόλυση υπό όρων τα καταψηφίζουμε, αφού ειλικρινά δεν μπορούμε να αντιληφθούμε υπό ποία έννοια συντελούν στην άσκηση μίας πιο αποτελεσματικής σωφρονιστικής πολιτικής. <br />Το άρθρο 5 του νομοσχεδίου δηλώνουμε ότι το υπερψηφίζουμε, καθώς θεωρούμε ότι δίνει ουσιαστικά κίνητρα συνεργασίας κακοποιών με τις αρχές για τους σκοπούς, οι οποίοι αναλύονται στο άρθρο αυτό και τους οποίους δεν υπάρχει κανένας λόγος να επαναλάβω. <br />Το άρθρο 7 θα το καταψηφίσουμε, κύριε Υπουργέ. Πρόκειται για μία χαρακτηριστική περίπτωση ανάμειξης άσχετων ουσιαστικά διατάξεων, οι οποίες ξεκινούν από το DNA και καταλήγουν στην προσωρινή κράτηση. Είναι για εμάς ομολογουμένως μία κακή νομοτεχνική πρακτική. Βεβαίως, εδώ σχετικά με τις διατάξεις που αφορούν το DNA, καλό θα ήταν να ληφθεί και η άποψη της Επιστημονικής Υπηρεσίας της Βουλής. <br />Στα άρθρα 8 και 9, όπως αναριθμήθηκαν, αν και έγιναν κάποιες διορθώσεις, εμείς θα δηλώσουμε «παρών». Όπως δήλωσα και κατά την προηγούμενη συνεδρίαση, οι Ανεξάρτητοι Έλληνες θεωρούμε ότι τα υπερασπιστικά δικαιώματα των κατηγορουμένων πρέπει να ρυθμίζονται απολύτως ομοιόμορφα και πάντοτε με απόλυτο σεβασμό απέναντι στους κατηγορουμένους. Γι’ αυτό, λοιπόν, θα έπρεπε όλα αυτά τα θέματα –και το έχουμε πει κατ’ επανάληψη- να εξετάζονται πρώτα από την Επιτροπή για το Νέο Κώδικα της Ποινικής Δικονομίας, τον οποίον ούτως ή άλλως θα επεξεργαστεί η Βουλή όταν έρθει εδώ από ό,τι κατάλαβα, κύριε Υπουργέ, σύντομα, εφόσον κάνατε αναφορά επ’ αυτού. <br />Τώρα, το αναριθμημένο άρθρο 10, το οποίο έχει πάρει ήδη την αρίθμηση 11, είναι καθαρά διεκπαιρεωτικού χαρακτήρα και θα το ψηφίσουμε. <br />Όμως, για το άρθρο 12 περί απόλυσης υπό τον όρο ανάκλησης, θα πούμε «παρών», καθώς θεωρούμε ότι χαρακτηρίζεται από μία υπερβολική γαλαντομία. <br />Τώρα, σχετικά με το αναριθμημένο άρθρο 12, ήδη 13, για την ευνοϊκή μεταχείριση συγκεκριμένων κρατουμένων, θεωρούμε ότι δεν έχουν δοθεί οι αναγκαίες διευκρινήσεις σε ό,τι αφορά τη λίστα των ασθενειών.<br />Επειδή εδώ υπάρχει, αφενός το ανθρωπιστικό ζήτημα, αλλά κι από την άλλη πλευρά το θέμα κατάχρησης της δυνατότητος αυτής, εμείς θα δηλώσουμε «παρών». <br />Με αφορμή και την είδηση της προηγούμενης εβδομάδας για τον έγκλειστο φερόμενο ως εγκέφαλο του δεύτερου παραδικαστικού κυκλώματος, κύριε Υπουργέ, εμείς δεν μπορούμε να ψηφίσουμε μια διάταξη, η οποία μπορεί να οδηγήσει σε νέα φαινόμενα τύπου «Λούβαρη» όταν κάποιοι θα περιφέρονται στις φυλακές με προκάτ ιατρικές γνωματεύεις και πολλά άλλα μέχρις ότου πετύχουν να αποφυλακιστούν.<br />Το άρθρο 14 για την κατά παρέκκλιση προμήθεια ηλεκτρονικών συστημάτων και το άρθρο 15 για την υποκατάσταση της εξωτερικής φρουράς στις φυλακές Γ’ Τύπου, τα καταψηφίζουμε χωρίς περιστροφές. <br />Το ίδιο λέμε και για το άρθρο 17 με το διορισμό διάφορων συνταξιούχων ως διευθυντών φυλακών. Αυτά είναι απλώς πράγματα, τα οποία θεωρούμε ότι δεν πρέπει να γίνονται, καθώς παραπέμπουν σε τακτοποιήσεις γνωστών και φίλων. <br />Το άρθρο 16 για τις επαγγελματικές άδειες ως απολύτως διεκπεραιωτικό το ψηφίζουμε, όπως και τα άρθρα 18 και 19. <br />Στο κεφάλαιο για τα διοικητικά δικαστήρια είμαστε σύμφωνοι με τα άρθρα 21, 23 και 24, αλλά δηλώνουμε ότι θα καταψηφίσουμε τα άρθρα 20 και 22, καθώς είμαστε αντίθετοι με την επιβολή παραβόλων όπως οριοθετούνται στις συγκεκριμένες διατάξεις.<br />Δεδομένης της οικονομικής κρίσης, η οποία είναι πάρα πολύ έντονη και έχει αντίκτυπο στη συντριπτική πλειοψηφία των πολιτών, οφείλουμε να λάβουμε υπόψη και το γεγονός της πολύ μεγάλης βραδύτητας, την οποία επιδεικνύουν σήμερα τα διοικητικά δικαστήρια στην έκδοση αποφάσεων και στην εξυπηρέτηση των διαδίκων. <br />Κύριε Υπουργέ, συμφωνούμε με τις τροποποιήσεις του Κώδικα Διοικητικής Δικονομίας που διαλαμβάνονται στα άρθρα 25 έως 32, στην κατεύθυνση δηλαδή της απλοποίησης των διαδικαστικών θεμάτων. <br />Το άρθρο 33 θα το ψηφίσουμε, αν και θεωρούμε ότι έρχεται στη Βουλή με κάποια καθυστέρηση. Μιλώ για τις κωδικοποιήσεις διατάξεων, οι οποίες αφορούν στο Ελεγκτικό Συνέδριο. <br />Εδώ, θα ήθελα να κάνω μια γενικότερη παρατήρηση, την οποία είχα διατυπώσει και άλλη φορά όταν επεργαζόμασταν έναν άλλο Κώδικα. Αναφέρομαι στον Κώδικα για τη μετανάστευση. Όταν, λοιπόν, κατατίθεται τέτοιο κείμενο στη Βουλή, πρέπει οπωσδήποτε να συνοδεύεται από πίνακες κωδικοποιημένων διατάξεων, διαφορετικά θεωρούμε ότι η όποια κωδικοποίηση δεν έχει κανένα απολύτως νόημα. <br />Υπερψηφίζουμε, επίσης, τα άρθρα 34, 35 και 37. <br />Για το άρθρο 36 λέμε «παρών», καθώς –υποτίθεται- έχουμε νομοθετήσει πρόσφατα για το ίδιο αντικείμενο. Προφανώς, τότε το πράξαμε τελείως πρόχειρα και αποσπασματικά, θα έλεγα. <br />Το άρθρο 38, αν και η διατύπωση του θεωρώ, κύριε Υπουργέ, δεν είναι η βέλτιστη, εντούτοις, θα το υπερψηφίσουμε, καθώς αντιμετωπίζει την ανάγκη αφαίρεσης των βουλευτικών προνομίων σε αντιστοίχιση με πραγματικά ονειδιστικά ποινικά αδικήματα και βεβαίως, με την προϋπόθεση ότι οποιαδήποτε κύρωση θα επέρχεται μόνο μετά από την αμετάκλητη καταδίκη του Βουλευτή. <br />Στα άρθρα 39 και 43 θα πούμε «παρών». <br />Τα άρθρα 44 έως 46 θα τα υπερψηφίσουμε, γιατί όντως βοηθούν το έργο του Εισαγγελέα Οικονομικού Εγκλήματος και των Υπηρεσιών Δίωξης Ναρκωτικών. <br />Κύριε Πρόεδρε, με τις υπουργικές τροπολογίες παρατηρούμε ξανά το φαινόμενο των άσχετων με το νομοσχέδιο τροπολογιών και κυρίως των εκπρόθεσμων τροπολογιών. Παρά ταύτα, δεν θα τις καταψηφίσουμε. Αναφέρομαι κυρίως στις τροπολογίες σχετικά με την Εθνική Λυρική Σκηνή και τις μεταφορές θέσεων εισαγωγής μαθητών σε Ανώτατα Εκπαιδευτικά Ιδρύματα. <br />Τέλος, την τροπολογία του κ. Ντινόπουλου του Υπουργού Εσωτερικών για το πρόγραμμα των ενδοδιοικητικών διαθεσιμοτήτων δηλώνουμε ότι την καταψηφίζουμε.<br />Και, βεβαίως, αναγκαζόμαστε να καταψηφίσουμε το σύνολο των άρθρων, γιατί, όπως είναι γνωστό, δεν μπορούμε να απομονώσουμε κάποια άρθρα για να τα ψηφίζουμε και κάποια όχι, οπότε αναγκαστικά την καταψηφίζουμε.<br />Από ό,τι φαίνεται, ο νέος Υπουργός Εσωτερικών δεν διδάχθηκε τίποτα από την αποτυχία του προκατόχου του στο συγκεκριμένο θέμα. Επειδή, λοιπόν, συνεχίζετε να επιδιώκετε την κατασκευή άλλων δύο χιλιάδων διαθέσιμων δημοτικών υπαλλήλων, οι Ανεξάρτητοι Έλληνες οφείλουμε να δηλώσουμε για ακόμη μία φορά ξεκάθαρα «όχι» σε αυτόν το μνημονιακό παραλογισμό.<br />Σας ευχαριστώ.<br /></speech><speech by="#s175"><from>Μαρκογιαννάκης Χρήστος</from> Εγώ σας ευχαριστώ και για την υποδειγματική τήρηση του Κανονισμού, κυρία συνάδελφε.<br />Τον λόγο έχει ο κ. Ζησιμόπουλος, ειδικός αγορητής της Χρυσής Αυγής.</speech><speech by="#s82"><from> ΠΟΛΥΒΙΟΣ ΖΗΣΙΜΟΠΟΥΛΟΣ</from> Ευχαριστώ, κύριε Πρόεδρε.<br />Κύριε Υπουργέ, τόσο επί της αρχής, όσο και επί των άρθρων, οι θέσεις του Λαϊκού Συνδέσμου-Χρυσή Αυγή έχουν αναπτυχθεί από τους Βουλευτές κ.κ. Μιχάλη Αρβανίτη και Ηλία Κασιδιάρη. <br />Εγώ τώρα θα ήθελα να σταθώ στις τρεις υπουργικές τροπολογίες που έχουν κατατεθεί στο εν λόγω νομοσχέδιο, αν και οι τρεις τους είναι εκπρόθεσμες και άσχετες με το νομοσχέδιο και θα έπρεπε να αποσυρθούν.<br />Ξεκινάμε, λοιπόν, με την υπ’ αριθμόν 1550/83 του κ. Ντινόπουλου, Υπουργού των Εσωτερικών, η οποία αφορά τρία διαφορετικά ζητήματα. Με το πρώτο της άρθρο έρχεται, υποτίθεται, να διορθώσει μία ακόμη πρόσφατη νομοθετική αστοχία της Κυβέρνησης, αυτή τη φορά για την ενδοαυτοδιοικητική κινητικότητα του προσωπικού των Οργανισμών της Τοπικής Αυτοδιοίκησης. Παραδέχεται ακόμη μία φορά η Κυβέρνηση ότι νομοθετεί «στο πόδι», μιας και η αιτιολογική έκθεση αναφέρει επί λέξει: «Η ζήτηση συμμετοχής στο πρόγραμμα είναι έντονη, ενώ οι προθεσμίες που δόθηκαν με τις προηγούμενες νομοθετικές πρωτοβουλίες, έθεταν ασφυκτικά χρονικά πλαίσια κι έχουν παρέλθει». <br />Από κει και πέρα, εμείς τι άλλο θα μπορούσαμε να πούμε; Όταν οι εκπρόσωποι της Αντιπολίτευσης αναφέρονται στις παραλείψεις και στις αστοχίες αυτές κατά την ψήφισή τους, η Κυβέρνηση αντί να ακούσει και να διορθώσει, κατηγορεί τους πάντες και τα πάντα για λαϊκισμό, νεοναζισμό, χουλιγκανισμό και άλλα συμπαθή.<br />Η δεύτερη διάταξη αφορά τις πολύπαθες μεταφορές μαθητών. Διατάξεις επί διατάξεων και τροπολογίες επί τροπολογιών και πάλι όλα είναι στον αέρα. Τώρα προσπαθεί να μας πείσει η Κυβέρνηση ότι με το να επιτραπεί, παρά τις γενικές διατάξεις, να προκηρύσσονται διαγωνισμοί μέσα στο Δεκαπενταύγουστο θα λυθεί το μεγάλο αυτό ζήτημα. <br />Τέλος, με την ίδια τροπολογία περιέρχεται στο Υπουργείο Εσωτερικών και Αποκεντρωμένης Διοίκησης η διοίκηση, διαχείριση κι εκμετάλλευση των χερσαίων σημείων εισόδου και εξόδου Ορμενίου, Εξοχής, Αγίου Κωνσταντίνου, Κυπρίνου και Νυμφαίας, καθώς και του Προμαχώνα. Αντίστοιχα, μεταφέρεται και η κυριότητα των σχετικών εδαφικών εκτάσεων από τους Δήμους Ορεστιάδος και Συντικής στο ελληνικό δημόσιο. Η δικαιολογία είναι ότι οι δήμοι δεν έχουν ούτε τους πόρους ούτε την ικανότητα να διαχειριστούν αποτελεσματικά τα εν λόγω σημεία. <br />Κατ’ αρχάς, δεν υπάρχει καμμία επίσημη ενημέρωση για το κατά πόσο συμφωνούν οι δήμοι αυτοί για τη μεταβίβαση. Και αναρωτιέται κανείς: Πριν μεταφερθούν τα σημεία αυτά από τους δήμους είχε γίνει κάποια μελέτη; Είχε γίνει κάποια πρόβλεψη για να είναι λειτουργικοί και να έχουν σωστά αποτελέσματα; Βέβαια, η απάντηση είναι ότι απολύτως τίποτα δεν είχε γίνει και μάλιστα, αυτή η μεταφορά είναι και πολύ πρόσφατη, αφού μετρά μόλις δύο χρόνια. Είναι ακόμη μία αποτυχημένη κίνηση της Κυβέρνησης, η οποία ομολογείται με αυτή την τροπολογία. Σαφώς, βέβαια, και την καταψηφίζουμε.<br />Όσον αφορά, τώρα την τροπολογία του Υπουργού Παιδείας του κ. Λοβέρδου που αφορά τις μεταγραφές των φοιτητών, βλέπουμε μία ξεκάθαρα προεκλογικού χαρακτήρα ρύθμιση, που έρχεται να «καλοπιάσει» κάποιες εκατοντάδες οικογένειες, αφού κάποιες εκατοντάδες επιτυχόντες θα μπορέσουν να μετεγγραφούν σε πανεπιστήμιο της πόλης τους από αυτό που κατάφεραν να εισαχθούν. Κατανοούμε, βέβαια, ότι η συνεχιζόμενη κρίση επηρεάζει τις οικογένειες των φοιτητών, αλλά η συνεχής αύξηση των εξαιρέσεων και των μετεγγραφών στρεβλώνει το ίδιο το νόημα των πανελλαδικών εξετάσεων και υποβαθμίζει τα πανεπιστήμια.<br />Για κάποιες εκατοντάδες ψήφους ο κύριος Υπουργός έρχεται να ικανοποιήσει κάποιες οικογένειες στο θέμα των μετεγγραφών. Με ποιο κόστος, όμως; Υπέρμετρη αύξηση των φοιτητών στα ανώτατα εκπαιδευτικά ιδρύματα Θεσσαλονίκης και Αθήνας, καθώς και μείωση των φοιτητών στα περιφερειακά ανώτατα εκπαιδευτικά ιδρύματα. Αυτό σαφέστατα είναι απαράδεκτο. Στην πράξη σημαίνει υποβάθμιση και περιθωριοποίηση των περιφερειακών πανεπιστημίων, λόγω ερήμωσης, από τη μία και υποβάθμιση των κεντρικών ανώτατων εκπαιδευτικών ιδρυμάτων, λόγω του ότι αυξάνεται σε υπερβολικό βαθμό ο αριθμός των φοιτητών τους.<br />Είναι γνωστό ότι ήδη στα ανώτατα εκπαιδευτικά ιδρύματα της Αθήνας και της Θεσσαλονίκης δέχονται δύο και τρεις φορές τον αριθμό των φοιτητών που είναι σχεδιασμένα να δεχθούν. <br />Με τις προεκλογικές ρυθμίσεις τέτοιου τύπου θα ενισχυθεί το φαινόμενο που έχουμε, σε τμήματα ανώτατων εκπαιδευτικών ιδρυμάτων να γίνεται μάθημα με εκατό και εκατόν πενήντα φοιτητές, με τους καθηγητές και τους φοιτητές να προσπαθούν αναποτελεσματικά να γίνει σοβαρή δουλειά. <br />Καταψηφίζουμε σαφέστατα την τροπολογία αυτή, που έχει καθαρά προεκλογικό χαρακτήρα. Όχι βέβαια γιατί, όπως προείπα, δεν κατανοούμε τις δυσκολίες που αντιμετωπίζουν κάποιες οικογένειες φοιτητών, αλλά γιατί δεν επιθυμούμε να συνδράμουμε στην περαιτέρω υποβάθμιση και απαξίωση του ελληνικού δημοσίου πανεπιστημίου. <br />Τέλος, η τροπολογία 1538/79 του Υπουργείου Πολιτισμού και Αθλητισμού είναι ακόμη μια τροπολογία που έρχεται να καλύψει μια αστοχία νομοθετικής ρύθμισης της Κυβέρνησης. Πάλι κάτι δεν υπολόγισε η Κυβέρνηση και θέλει μέσω αυτής της τροπολογίας να λύσει ένα τυπικό θέμα, που αφορά τη διαχειριστική χρήση της Εθνικής Λυρικής Σκηνής. Την καταψηφίζουμε και δεν μπαίνουμε στη διαδικασία να συμμετέχουμε στις όποιες τυπικές διορθώσεις νομοσχεδίων και ρυθμίσεων που περνάει χωρίς μελέτη η συγκυβέρνηση του μνημονίου. <br />Σας ευχαριστώ πολύ.</speech><speech by="#s175"><from>Μαρκογιαννάκης Χρήστος</from> Τον λόγο έχει ο κ. Πανούσης, ειδικός αγορητής της Δημοκρατικής Αριστεράς.</speech><speech by="#s223"><from> ΙΩΑΝΝΗΣ ΠΑΝΟΥΣΗΣ</from> Ευχαριστώ, κύριε Πρόεδρε. <br />Κύριε Υπουργέ, κυρίες και κύριοι συνάδελφοι, δεν θα επανέλθω στις διατάξεις που παραβιάζουν κατά τη γνώμη μου τις βασικές αρχές του ισχύοντος Σωφρονιστικού Κώδικα αλλά και γενικότερα της σωφρονιστικής πολιτικής, ελληνικής και ευρωπαϊκής. <br />Ο σκληρός πυρήνας του βασικού στόχου δεν μπορεί να είναι άλλος από την επανένταξη –διότι εάν αυτός εκλείψει, τότε η φύλαξη, η ασφάλεια είναι αυτοσκοπός και ο νόμος δεν λέγεται πια σωφρονιστικός, αλλά απλώς δεσμευτικός, δεσμωτηριακός, φυλακτικός, ασφαλιστικός. Θα γίνει ένα σκληρό, ίσως και θανατηφόρο, παιχνίδι ανάμεσα σε ένοπλους φύλακες και σκληρούς ή απελπισμένους φυλακισμένους, όπου η ζωή, η ακεραιότητα και η ασφάλεια δεν θα έχουν καμμία αξία. <br />Εάν προηγείται η ασφάλεια, τότε ακυρώνεται η σωφρονιστική μεταχείριση επανένταξης, άρα ακυρώνεται οποιοσδήποτε Σωφρονιστικός Κώδικας. Στην ακραία μορφή, πάμε σε χώρες, όπου βάζουν τους κατάδικους σε ένα υπόγειο, τους κλειδώνουν και περιμένουν να δούνε τι θα συμβεί. Εάν προηγείται επανένταξη, πώς κατοχυρώνεται η ασφάλεια; <br />Άλλο πράγμα όμως είναι ένα ειδικό κατάστημα κράτησης και άλλο ένα ειδικό καθεστώς. Εδώ πάμε σε ειδικό καθεστώς και όχι και εξατομικευμένο. Είναι ένα γενικό ειδικό καθεστώς και αυτό είναι περίεργο. Είναι δηλαδή ειδικό καθεστώς για κατηγορίες ανθρώπων. Δεν είναι ειδικό καθεστώς για κάποιον, εξατομικευμένο. Φτάνουμε έτσι σε ένα σημείο, που και δικαιοπολιτικά και από άποψη συνταγματικής παράδοσης και από άποψη στάσεων των ευρωπαϊκών θεσμών και οργάνων, είμαστε στην κόψη. <br />Έχουμε λόγο να πάμε σε κάτι τέτοιο; Είναι τέτοια τα φαινόμενα, οι καταστάσεις, είναι τόσοι οι άνθρωποι, που δεν μπορούμε πια μέσα από τα υπάρχοντα άρθρα να έχουμε ένα ειδικό καθεστώς φύλαξης με ένα ηλεκτρονικό σύστημα επιτήρησης; <br />Δεν θα επανέλθω σε αυτά που είπε ο κ. Δρίτσας, ότι το άρθρο 4 του ισχύοντος κώδικα λέει ότι κατά την εκτέλεση της ποινής δεν περιστέλλεται κανένα άλλο ατομικό δικαίωμα των κρατουμένων, εκτός από το δικαίωμα στην προσωπική ελευθερία. Εάν αυτό περιοριστεί ή καταργηθεί, όλα τα άλλα, το άρθρο 2 που λέει «δεν εμποδίζεται η ελεύθερη ανάπτυξη της προσωπικότητας», το άρθρο 3 για τη νομιμότητα και οποιοδήποτε άλλο άρθρο χάνουν την ουσία τους. <br />Έχουμε πει ότι δεν υπάρχει «ειδικό καθεστώς νομιμότητας» στη φυλακή. Υπάρχει ειδικός τρόπος άσκησης των δικαιωμάτων. <br />Κύριε Υπουργέ, σας διάβασα προηγουμένως ένα απόσπασμα από την έκθεση της διακομματικής κοινοβουλευτικής επιτροπής του 2011 για την κατάσταση των φυλακών, όπου συνυπογράψαμε όλοι ότι τριάντα πέντε άρθρα του ισχύοντος Σωφρονιστικού Κώδικα δεν εφαρμόζονται. Αντί, λοιπόν, να προσπαθήσουμε να εφαρμόσουμε αυτά τα άρθρα για να δούμε τι αποτέλεσμα θα έχουμε, δυστυχώς πάμε σε ατονία ή και κατάργηση και των υπολοίπων άρθρων. Ας μην τα διαβάσω: από την ημιελεύθερη διαβίωση μέχρι την τηλεφωνική επικοινωνία, τις επιστολές κ.λπ.. Όλα αυτά λοιπόν βαίνουν προς μια μορφή ρύθμισης που θα πλησιάζει στην κατάργηση. <br />Υπάρχουν κάποια ερωτήματα στα οποία θα μπορούσε κανείς να βρει την απάντηση μέσα από τις λέξεις, αλλά αναρωτιέμαι: Αυτή η κατηγορία των κρατουμένων, ψηφίζουν όπως προβλέπει ο κώδικας;<br />Εάν οι νεαροί κρατούμενοι είναι επικίνδυνοι, τι συμβαίνει; Εάν οι γυναίκες κρατούμενες είναι επικίνδυνες, τι συμβαίνει; Εάν έγκυες γυναίκες κρατούμενες είναι επικίνδυνες, τι συμβαίνει; <br /><br />Τώρα, όταν μιλάμε για το 134, το 135, το 135α, δηλαδή εσχάτη προδοσία, προπαρασκευαστικές πράξεις, προσβολή της ζωής των φορέων πολιτεύματος, για πόσους μιλάμε; <br />Αναρωτιέμαι γιατί δεν μιλάμε για τους εγκληματίες της αποπλάνησης ανηλίκων, για τον βιασμό, για τη στάση κρατουμένων, για τον εμπρησμό με θάνατο και για την εμπορία ανθρώπων, που είναι πολύ σημαντικό έγκλημα. <br />Άρα, λοιπόν, έχουμε ένα πρόβλημα και για τα εγκλήματα και για τους εγκληματίες. <br />Θα ήταν πιο συνεπές αν το Υπουργείο καταργούσε τα άρθρα 1, 2, 3, 4 και 5 του ισχύοντος κώδικα. Θα έλεγε ότι δεν ισχύουν οι βασικές αρχές, διότι αυτές τις αρχές της σωφρονιστικής πολιτικής έρχεται το νομοσχέδιο και τις παραβιάζει με το κομμάτι. <br />Πάμε στο ζήτημα των εξωτερικών φρουρών. Κοιτάξτε, εδώ πρέπει να πάρουμε μία απόφαση, ή θα κάνουμε κάποια στιγμή τη Δικαστική Αστυνομία ή θα βρούμε έναν τρόπο να εντάξουμε στο σύστημα ασφάλειας τους εμπλεκόμενους, δηλαδή σωφρονιστικούς υπαλλήλους, εξωτερική φρουρά και Αστυνομία. <br />Σας έχω πει ότι το Συμβούλιο της Ευρώπης απαγορεύει την εμπλοκή αστυνομικών αρχών μέσα στα σωφρονιστικά καταστήματα. Εμμένετε σε αυτό. Δεν ξέρω γιατί εμμένετε, αλλά πρέπει να συνεννοηθούμε τώρα, τι είναι εξωτερική ασφάλεια φυλακών, τι είναι εσωτερική ασφάλεια, τι είναι η ασφάλεια των φυλάκων, τι είναι η ασφάλεια των κρατουμένων, τι είναι η ασφάλεια των συγγενών, των δικηγόρων, όσων επισκέπτονται τους κρατούμενους, τι είναι η ασφάλεια της τοπικής κοινωνίας, που τρομοκρατείται, και τι είναι η ασφάλεια γενικότερα της κοινωνίας, που καμμιά φορά τρομοκρατούμε. <br />Άρα, λοιπόν, αυτή η ασφάλεια στον 21ο αιώνα γίνεται με ηλεκτρονικά συστήματα. Δεν γίνεται ούτε με δεσμά ούτε με αλυσίδες ούτε με ειδικά κελιά. Έχει αλλάξει το σύστημα επιτήρησης πια. Δεν χρειάζεται να κάνουμε όλα αυτά, να κάνουμε καινούργιες φυλακές για να το πετύχουμε. <br />Σε σχέση με αυτούς που θα διοικήσουν τις φυλακές. Εδώ και δέκα χρόνια έχω πει ότι πρέπει να γίνει ένα ΤΕΙ Διοίκησης Δικαιοσύνης και να βγαίνουν από εκεί κάποιοι άνθρωποι οι οποίοι θα αναλάβουν όλο αυτό το έργο. Δεν είναι θέμα να είναι παλιοί αστυνομικοί ή παλιοί δικαστές. Πρέπει να έχουν μια ειδική μόρφωση σε ζητήματα διαχείρισης κρίσεων, ψυχολογίας. Πρέπει να καταλαβαίνουν τα δικαιώματα, την ειδική ψυχολογική κατάσταση του κρατούμενου και πάει λέγοντας. <br />Θα επανέλθω σε ένα σημείο ακόμα. Εμμένετε στην εκτίμηση της επικινδυνότητας –όπως σας είπα, μιας επικίνδυνης έννοιας- από έναν άνθρωπο, τον εισαγγελέα εφετών, ο οποίος αμφιβάλλω αν έχει ποτέ διδαχθεί ή εξεταστεί στην εγκληματολογία, διότι δεν διδάσκεται στη Σχολή Δικαστών, όπως ξέρετε. <br />Άρα εγώ μπορώ να σας πω –επειδή δεν είναι οντολογικό στοιχείο η επικινδυνότητα, αλλά είναι αξιολογικό- με τα δικά μου κριτήρια ποιος είναι επικίνδυνος, αλλά θα βγάλω επικίνδυνους ανθρώπους που εσείς θεωρείτε αθώους. Δεν λέω ότι θα υπεισέλθει ο παράγοντας της σκοπιμότητας κ.λπ.. Λέω ότι δεν μπορεί ένας άνθρωπος με μία απόφαση τέτοιου τύπου, διάγνωσης και πρόγνωσης, να μετακινεί σε έναν πολύ δυσμενή χώρο έναν κρατούμενο, επειδή εκτιμά ότι είναι επικίνδυνος. Τι εκτιμά, δηλαδή; Ότι «το ποσό του κακού» που έχει μέσα του, το δυναμικό του εγκλήματος, είναι πολύ μεγαλύτερο από το «ποσό του καλού», δηλαδή της δυνατότητας επανένταξης. <br />Επαναλαμβάνω ότι πρέπει να κάνουμε επιτροπή εμπειρογνωμόνων, πρέπει να κάνουμε κέντρο παρατήρησης. Υπήρχε στον παλιό Σωφρονιστικό Κώδικα. Δεν γίνεται ένας άνθρωπος να εκτιμά και να παίζει κορόνα-γράμματα –αν θέλετε- τον τρόπο κράτησης ενός κρατουμένου. <br /><br />Είπα και προηγουμένως –και τελειώνω- ότι με το άρθρο 11 παράγραφος 5 του ισχύοντος νόμου σε συνδυασμό με τον ν. 3772/2009 ειδικά τμήματα καταστημάτων υπάρχουν. Στα καταστήματα τύπου Β΄ οι κρατούμενοι που δημιουργούν σοβαρά προβλήματα στην ομαλή διαβίωση στα καταστήματα κράτησης μπορούν να κρατηθούν εκεί. Προβλέπονται και εξαιρετικές περιπτώσεις, στο άρθρο 7 παράγραφος 4. <br />Άρα, λοιπόν, δεν τα χρειαζόμαστε αυτά. Αν επιμένετε, όμως, τουλάχιστον το δικάζον δικαστήριο μετά από γνώμη πραγματογνωμόνων –και όχι αυτός ο μηχανισμός εισαγγελέα εκτέλεσης ποινών, εισαγγελέα εφετών και το Υπουργείο που θα στέλνει τα στοιχεία στη μέση- πρέπει να έχει τη δυνατότητα να αποστέλλει σε αυτά τα καταστήματα, τα οποία ελπίζω να μη γίνουν ποτέ, γιατί δεν θα «περπατήσουν» και καθόλου. <br />Τελειώνω λέγοντας ότι πρέπει να δώσουμε προσοχή στον εσωτερικό κανονισμό. Εκεί θα είναι ο δεύτερος νόμος, θα είναι και η δυνατότητα διεύρυνσης των περιορισμών. Θα είναι πολύ κακό πράγμα, αν δεν πούμε ότι δεν θα θίγονται τα άρθρα 2 έως 7 του Σωφρονιστικού Κώδικα, δεν θα θίγονται οι βασικές αρχές του Σωφρονιστικού Κώδικα στον εσωτερικό κανονισμό. Αν περιοριστούν τα ήδη περιορισμένα, τότε πραγματικά θα πάμε σε μια κόλαση.<br />Κύριε Υπουργέ, πάμε στα ακραία όρια του ελεύθερου κράτους δικαίου. Εμμένω ότι το κράτος δικαίου δεν είναι το κράτος οποιουδήποτε δικαίου. Χάσαμε την ισορροπία και πρέπει να τη βρούμε. Στο όνομα της ασφάλειας απέναντι σε κάποιους επικίνδυνους θεωρούμε ότι οδηγούμε σε γενικές ανασφάλειες όλο το σύστημα: των φυλάκων, των οικογενειών κ.λπ.. <br />Μια κουβέντα να μου επιτρέψετε, κύριε Πρόεδρε, για την τροπολογία των μετεγγραφών. Η κ. Γιαννακάκη θα πει τα υπόλοιπα. Πρέπει να συνεννοηθούμε. Αφορά σε πολλές οικογένειες, σε πολλούς νέους, σε περίοδο κρίσης. Δεν πρόκειται να ωφεληθεί κανένας ατομικά ή κομματικά αν κονταροχτυπηθούμε σ’ αυτό το θέμα. Η Επιτροπή Μορφωτικών Υποθέσεων πρέπει σε συνεννόηση με πρυτάνεις, προέδρους και άλλους φορείς να καθορίσει ένα σταθερό πλαίσιο προς αποφυγή τόσο ανισοτήτων όσο και προνομιακών μεταχειρίσεων. <br />Να μη χαθεί μια γενιά παιδιών από τη μόρφωση, επειδή οι γονείς έχασαν τη δουλειά τους από την κρίση. Για σκεφτείτε τα επόμενα δέκα χρόνια χιλιάδες παιδιά να μην μπορούν να σπουδάσουν, διότι οι γονείς έχασαν τη δουλειά τους και δεν μπορούν να τα στείλουν στα περιφερειακά πανεπιστήμια. <br />Άρα μετεγγραφές να γίνονται όσο αντέχουν τα τμήματα. Σιγά-σιγά τα πανεπιστήμια να ετοιμάσουν και on line προγράμματα, έτσι ώστε κάποιος από την Αθήνα να μπορεί να σπουδάζει στην Κομοτηνή και να μη χάνει το δικαίωμα στη μόρφωση.<br />Ευχαριστώ.</speech><speech by="#s74"><from>Δραγασάκης Ιωάννης</from> Ο κ. Γκιόκας έχει τον λόγο.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ευχαριστώ, κύριε Πρόεδρε.<br />Κυρίες και κύριοι Βουλευτές, με αφορμή τη σημερινή συζήτηση ήθελα και εγώ να αναφερθώ στο γεγονός των ημερών που έχει να κάνει με την επίταξη από τη μεριά της Κυβέρνησης του απεργιακού αγώνα των εργαζομένων της ΔΕΗ. Αποδεικνύει για μια ακόμα φορά ότι η αντιλαϊκή πολιτική της Κυβέρνησης πάει χέρι-χέρι με τον αυταρχισμό, πάει χέρι-χέρι με την καταστολή, πάει χέρι-χέρι με τις αποφάσεις δικαστηρίων που χαρακτηρίζουν τις απεργίες παράνομες και καταχρηστικές, με την επίταξη απεργών, με δεκάδες μέτρα και πρακτικές που έχουν ζήσει στο πετσί τους δεκάδες κλάδοι εργαζομένων: οι ναυτεργάτες, οι εργαζόμενοι σε μέσα μαζικής μεταφοράς, οι χαλυβουργοί. Τώρα το ζουν και οι εργαζόμενοι στη ΔΕΗ. <br />Φυσικά αποδεικνύεται και από τέτοιου είδους πρακτικές και σε όσους ομνύουν στο όνομα της δικαιοσύνης ή όσους θεωρούν τα δικαστήρια θεματοφύλακες των λαϊκών δικαιωμάτων, ότι η δικαιοσύνη δεν είναι ούτε ανεξάρτητη ούτε αντικειμενική, ιδιαίτερα όταν πρόκειται για τους εργατικούς λαϊκούς αγώνες, για τα εργατικά λαϊκά συμφέροντα. Αποφασίζει με βάση συγκεκριμένους νόμους, τους σημερινούς αντιδραστικούς νόμους, το σημερινό Σύνταγμα και κυρίως με βάση το κλίμα που διαμορφώνει η θεωρία «νόμος και τάξη» που καλλιεργεί όλο αυτό το διάστημα η Κυβέρνηση.<br />Εμείς συνεπώς δεν εκπλαγήκαμε. Δεν είναι η πρώτη φορά ούτε η τελευταία φορά φυσικά που παίρνουν τέτοια μέτρα, όσο ο λαός δεν αποφασίζει να ανατρέψει αυτήν την πολιτική. <br />Το σημαντικό όμως είναι ότι κατά τη διάρκεια αυτών των ημερών αναδείχθηκε και μια άλλη, κατά τη γνώμη μας, πολύ επικίνδυνη και αντιδραστική θεωρία. Είναι η θεωρία που καλλιέργησαν εκπρόσωποι της Κυβέρνησης, η οποία λέει το εξής: Η μοναδική δυνατότητα παρέμβασης του λαού στις εξελίξεις είναι οι εκλογές και ότι από εκεί και πέρα, από τη στιγμή που τελειώσουν, τα κεφάλια μπαίνουν μέσα. Από εκεί και πέρα, υπάρχει μόνο υποταγή στην πολιτική της εκάστοτε κυβέρνησης. Η θεωρία αυτή λέει ότι πρέπει ο λαός να αποδεχθεί τα πάντα και ότι δεν έχει κανένα δικαίωμα ούτε να αντιστέκεται ούτε να αντιπαλεύει ούτε να εμποδίζει ούτε να ανατρέπει –λέμε εμείς- με την πάλη του και αντιλαϊκούς νόμους και αντιλαϊκές αποφάσεις. Αυτή η θεωρία καλλιεργήθηκε όλο αυτό το διάστημα. <br />Κατά τη γνώμη μας, εδώ πρέπει να ειπωθεί και το εξής. Αφορά στη συζήτηση των τελευταίων ημερών, στην οποία κυριάρχησε η γνωστή αντιπαράθεση για το δημοψήφισμα. Βεβαίως εμείς ζητάμε να γίνει δημοψήφισμα και με συγκεκριμένο περιεχόμενο: την κατάργηση όλου του ευρωενωσιακού νομοθετικού πλαισίου για την ιδιωτικοποίηση της ΔΕΗ και την απελευθέρωση της ενέργειας. Η μονοπώληση, όμως, αυτού του ζητήματος με τη γνωστή συζήτηση για τους εκατόν είκοσι, για τον Πρόεδρο τη Δημοκρατίας, για τα πολιτικά παιχνίδια κομμάτων βοήθησε στην πραγματικότητα τον απεργιακό αγώνα των εργαζομένων της ΔΕΗ;<br />Βοηθάει την ανάγκη να δυναμώσει η εργατική λαϊκή πάλη, η συμμετοχή των ίδιων των εργαζομένων σε αυτόν τον αγώνα ή καλλιεργεί κάποιες αυταπάτες, ένα κλίμα αναμονής, ότι μπορεί μέσω κάποιων κοινοβουλευτικών διαδικασιών –κι αυτές είναι εξαιρετικά απίθανο αν μπορούν να δώσουν λύσεις και στη συγκεκριμένη περίπτωση, με βάση τον σημερινό συσχετισμό δύναμης της Βουλής- να ανατραπεί αυτή η πολιτική; <br />Κατά τη γνώμη μας, η περίπτωση της ΔΕΗ αποδεικνύει και αναδεικνύει ότι η σημερινή πολιτική, ο κυβερνητικός και κρατικός αυταρχισμός, αντιμετωπίζεται μόνο με ένταση της λαϊκής πάλης, με ανασύνταξη του κινήματος σε ρήξη με την Ευρωπαϊκή Ένωση, σε ρήξη με τον σημερινό δρόμο ανάπτυξης και όχι με τακτικισμούς και πολιτικά παιχνίδια. <br />Αυτόν τον στόχο υπηρετεί και η πολιτική δράση του ΚΚΕ. Αυτόν τον στόχο υπηρετεί και η πρότασή μας σχετικά με το δημοψήφισμα για την ιδιωτικοποίηση της ΔΕΗ και την απελευθέρωση της ενέργειας. <br />Σε σχέση με το δημοψήφισμα, και στις συνεδριάσεις της επιτροπής και στην τελευταία συνεδρίαση της Ολομέλειας αναφερθήκαμε εξαντλητικά στο νομοσχέδιο και ιδιαίτερα στο βασικό κομμάτι του νομοσχεδίου, που αφορά τη δημιουργία των φυλακών υψίστης ασφαλείας. Θεωρούμε ότι οι συγκεκριμένες διατάξεις δεν μπορούν να βελτιωθούν, ούτε καν με τις τροποποιήσεις που έκανε το Υπουργείο Δικαιοσύνης, γιατί είναι προβληματικός και επικίνδυνος ο ίδιος ο χαρακτήρας και ο πυρήνας του νομοσχεδίου. <br />Υποστηρίζουμε σθεναρά την άποψη ότι η δημιουργία πραγματικά ασφαλών φυλακών και η υλοποίηση του στόχου της αποσυμφόρησης των φυλακών -όσο είναι δυνατόν στο πλαίσιο της σημερινής κοινωνίας που ανατροφοδοτεί το έγκλημα- συνδέεται άμεσα με τη βελτίωση των συνθηκών διαβίωσης, των υποδομών στις φυλακές, των συνθηκών εργασίας για το σωφρονιστικό προσωπικό και τους εξωτερικούς φρουρούς, με την εφαρμογή μέτρων κοινωνικής επανένταξης, για να μην υποτροπιάζει, να μην επανέρχεται στις φυλακές ένα συντριπτικά μεγάλο μέρος των αποφυλακισμένων.<br /> Αυτό είναι, κατά τη γνώμη μας, το ζητούμενο και όχι η δημιουργία του συγκεκριμένου τύπου φυλακών, που, όπως εξηγήσαμε πολύ αναλυτικά, θα δημιουργήσει πολύ σοβαρά προβλήματα. Θα είναι επικίνδυνες φυλακές. Δεν θα είναι ασφαλείς, σε αντίθεση με την ονομασία και τον τίτλο τους «φυλακές υψίστης ασφαλείας». <br />Γι’ αυτόν τον λόγο, καταψηφίζουμε το άρθρο 1, που προβλέπει τη δημιουργία του συγκεκριμένου τύπου φυλακών, επισημαίνοντας ξανά τα προβλήματα και όσον αφορά τη σύνθεση των κρατουμένων σε αυτές τις φυλακές αλλά και όσον αφορά την καταστρατήγηση συγκεκριμένων δικαιωμάτων.<br /> Επισημαίνουμε ξανά την παράγραφο 8, η οποία παραμένει στο συγκεκριμένο νομοσχέδιο και κατά τη γνώμη μας είναι μία πολύ επικίνδυνη διάταξη, αφού δίνει εξουσιοδότηση μέσω των εσωτερικών κανονισμών των φυλακών των μέτρων ασφαλείας να καταστρατηγούνται θεσμοί και προγράμματα που υπάρχουν σήμερα σε αυτόν τον Σωφρονιστικό Κώδικα. <br />Καταψηφίζουμε το άρθρο 2, γιατί θεωρούμε ότι είναι σωστή η άποψη η εξωτερική φύλαξη να παραμείνει στην Υπηρεσία Εξωτερικής Φρούρησης και όχι στην ειδική υπηρεσία της ΕΛΑΣ. Μπορεί να παραμείνει στην ευθύνη της Ελληνικής Αστυνομίας η περιμετρική φύλαξη των σωφρονιστικών καταστημάτων, που ούτως ή άλλως, με τον έναν ή τον άλλον τρόπο, υπάρχει και σήμερα. <br />Νομίζω ότι σε αυτό το ζήτημα πρέπει να ληφθεί υπ’ όψιν η άποψη και των εκπροσώπων της Υπηρεσίας Εξωτερικής Φρούρησης και των εκπροσώπων της Ελληνικής Αστυνομίας, έτσι όπως διατυπώθηκε και στην ακρόαση των φορέων. <br />Επίσης, στο άρθρο 2 υπάρχει παράγραφος που δίνει τη δυνατότητα να παρακάμπτεται η απαιτούμενη κλιμάκωση στη χρήση πυροβόλου όπλου, σε αντίθεση με τις διατάξεις των παραγράφων 1, 2, 3 του ν.3169. <br />Επίσης, με απόφαση του Υπουργού Δημόσιας Τάξης ρυθμίζονται θέματα της παραπάνω υπηρεσίας της ΕΛΑΣ που θα αναλάβει τη φύλαξη των καταστημάτων κράτησης και μάλιστα με ειδική απόφαση, η οποία χαρακτηρίζεται ως απόρρητη και δεν δημοσιεύεται στην Εφημερίδα της Κυβέρνησης. <br />Διαφωνούμε με το άρθρο 5, που αφορά στα μέτρα επιείκειας για όσους δίνουν πληροφορίες –κατηγορούμενοι ή κατάδικοι- σχετικά με τρομοκρατικές οργανώσεις.<br />Η στάση μας αυτή είναι πάγια. Έχουμε διαφωνήσει σε όλες τις σχετικές ρυθμίσεις, είτε αυτές περιλαμβάνονται στο πλαίσιο εγκληματικής οργάνωσης είτε στο πλαίσιο -νομίζω ότι υπάρχουν αντίστοιχες διατάξεις- του κώδικα για τα ναρκωτικά- γιατί, κατά τη γνώμη μας, δημιουργείται ένας θεσμός ο οποίος στο όνομα του να καλυτερεύσει κάποιος τη θέση του, μπορεί να δίνει ακόμα και ψεύτικες πληροφορίες.<br />Είναι ιδιαίτερα δε επικίνδυνο το γεγονός ότι δεν επιτρέπεται σε κατηγορούμενους να έχουν πρόσβαση σε μαρτυρικές καταθέσεις και γενικότερα δημιουργείται, εγκαινιάζεται, εισάγεται ένας θεσμός συναλλαγής του κράτους με τα συγκεκριμένα άτομα.<br />Διαφωνούμε με το άρθρο 7, εξαιτίας των ρυθμίσεων που αφορούν στο DNA και γενικά στο γεγονός ότι διατηρείται το γενετικό αποτύπωμα ακόμη και μετά την αθώωση ενός προσώπου.<br />Στα πρώην άρθρα 9 και 10, γιατί αποσύρατε το άρθρο 8, υπάρχει το γνωστό φαινόμενο το οποίο επισημάναμε, ότι, στο όνομα της αποσυμφόρησης της δικαστικής ύλης και της επιτάχυνσης της δίκης, μειώνονται δικονομικά δικαιώματα διαδίκων, όσο και αν αυτά σε ορισμένες περιπτώσεις γίνονται αντικείμενο καταχρηστικής άσκησης. Όμως, σε καμμιά περίπτωση δεν μπορούμε να συμφωνήσουμε με τέτοια μέτρα. Θα μπορούσαν και θα έπρεπε να υπάρχουν άλλου είδους βελτιώσεις για την επιτάχυνση της δίκης, όπως πρόσληψη προσωπικού, περισσότερες υποδομές που να αντιμετωπίζουν τέτοια φαινόμενα.<br /><br />Ψηφίζουμε «παρών» στο άρθρο 12, που αφορά στην τεχνητή αποσυμφόρηση των φυλακών -η τέταρτη ή πέμπτη από το 2008-, τονίζοντας ότι με τη σημερινή πολιτική που ακολουθείται όσον αφορά το ζήτημα πρόληψη-σωφρονισμός-κοινωνική επανένταξη, το πρόβλημα αυτό θα επανέρχεται, θα ανακυκλώνεται, όσες τεχνητές αποσυμφορήσεις και αν κάνετε και στο μέλλον και το επόμενο διάστημα.</speech><speech by="#s74"><from>Δραγασάκης Ιωάννης</from> Παρακαλώ, ολοκληρώνετε, κύριε συνάδελφε.</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Ολοκληρώνω, κύριε Πρόεδρε.<br />Σε σχέση με τα άρθρα για τη διοικητική δίκη, τα άρθρα 20 επόμενα, βεβαίως υπάρχουν ορισμένες διατάξεις που αφορούν την απλούστευση ορισμένων διαδικασιών, όμως και εκεί, στα άρθρα 20, 21, 24, 25 και 30 δεν υπάρχει διάταξη η οποία -στο όνομα και εκεί της επιτάχυνσης, της αποσυμφόρησης- να μην περιορίζει με τον έναν ή τον άλλον τρόπο ορισμένα δικαιώματα. Παραδείγματος χάριν, είναι τα άρθρα 20 και 21, που γενικεύουν τις μονομελείς συνθέσεις, τις κρίσεις από έναν και μόνον δικαστή, το άρθρο 24 που σιγά-σιγά μετατρέπει το ανακριτικό σύστημα σε συζητητικό και με το αντίστοιχο κόστος για τους διαδίκους και φυσικά, το άρθρο 25, με τον περιορισμό της δυνατότητας άσκησης προσφυγής.<br />Σε σχέση με το άρθρο 38, δεν έχουμε αντίρρηση με βάση και την αναδιατύπωση που έγινε.<br />Τέλος, σε σχέση με τις τροπολογίες -θα αναφερθούμε και στη συνέχεια- ήθελα να πω το εξής για τις μετεγγραφές. Η συγκεκριμένη τροπολογία για τις μετεγγραφές, κατά τη γνώμη μας, δεν είναι ούτε ασπιρίνη σε σχέση με τα προβλήματα που αντιμετωπίζει ένα μεγάλο μέρος σήμερα των φοιτητών, οι οποίοι δεν μπορούν, εξαιτίας των οικονομικών δυσκολιών, της ανέχειας των οικογενειών, να σπουδάσουν. Στη συγκεκριμένη ρύθμιση υπάρχει μόνο για τους επιτυχόντες στο έτος 2013 και μάλιστα, μόνο για το 10% όσων υποβάλουν τη σχετική αίτηση.<br /><br />Τελειώνω, κύριε Πρόεδρε.<br />Εμείς έχουμε καταθέσει ξεχωριστή τροπολογία. Θεωρούμε ότι πρέπει να διευρυνθεί και το οικογενειακό εισόδημα και η χρονική διάρκεια όσων μπορούν να ασκήσουν το δικαίωμα μετεγγραφής και βέβαια για μια σειρά οικογένειες -μονογονεϊκές, οικογένειες ανέργων, οικογένειες με άτομα με ειδικές ανάγκες- πρέπει να θεωρείται αυτονόητο το δικαίωμα στη μετεγγραφή.<br />Τέλος, ως προς την τροπολογία του Υπουργείου Εσωτερικών θεωρούμε εξαιρετικά προβληματική τη ρύθμιση όσον αφορά τη μεταφορά των μαθητών. Με βάση τη συγκεκριμένη τροπολογία, δεν είναι μόνο τη ζήτημα της ανάθεσης χωρίς να έχουν προηγηθεί οι διαγωνιστικές διαδικασίες. Το μεγάλο πρόβλημα, αυτό στο οποίο δεν αναφέρθηκε ο κύριος Υφυπουργός, είναι η εφαρμογή της κοινής υπουργικής απόφασης 24001, σύμφωνα με την οποία περιορίζονται δραστικά τα δικαιώματα των μαθητών που μπορούν να έχουν τη δυνατότητα μετακίνησης.<br />Αυτό είναι το πρόβλημα στη συγκεκριμένη τροπολογία, το οποίο έχει καταγγελθεί και από τους συλλόγους και από τις ομοσπονδίες γονέων, αλλά φυσικά και οι ρυθμίσεις όσον αφορά την παράκαμψη των διαγωνιστικών διαδικασιών που προβλέπονται.</speech><speech by="#s74"><from>Δραγασάκης Ιωάννης</from> Κύριε συνάδελφε, ας κάνουμε μία προσπάθεια….</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Μένω σ’ αυτά, κύριε Πρόεδρε…</speech><speech by="#s74"><from>Δραγασάκης Ιωάννης</from> Τι να κάνουμε; Κάποιοι κανόνες επιβάλλουν…</speech><speech by="#s58"><from> ΙΩΑΝΝΗΣ ΓΚΙΟΚΑΣ</from> Μίλησα λιγότερο απ’ όλους πάντως.</speech><speech by="#s74"><from>Δραγασάκης Ιωάννης</from> Εντάξει, εγώ έβλεπα από τη ροή της ομιλίας σας ότι θέλατε λίγο χρόνο, αλλά αυτό είναι ένα πρόβλημα. Όταν τα οκτώ λεπτά γίνονται δεκατέσσερα…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Κύριε Πρόεδρε, θα μπορούσα να πω κάτι επί της διαδικασίας;</speech><speech by="#s74"><from>Δραγασάκης Ιωάννης</from> Ορίστε, κύριε Δρίτσα, έχετε τον λόγο.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Στο προηγούμενο διάστημα έγινε μία έντονη συζήτηση γι’ αυτό το θέμα. Είναι σαράντα έξι άρθρα. Το πρώτο άρθρο έχει δεκαέξι παραγράφους. Κάθε μία παράγραφος είναι ένα ξεχωριστό άρθρο. Είναι έξι κεφάλαια. Είναι πολύ μεγάλη και διάχυτη η ύλη και δεν είναι ενιαία. Είναι αδύνατον να καλυφθεί. Με τον έναν ή τον άλλον τρόπο έγινε δεκτό όχι απλώς να υπάρξει μία ανοχή στο οκτάλεπτο, αλλά σχεδόν εξίσωση με τον χρόνο που προβλέπεται για την αγόρευση επί της αρχής. <br />Σας ενημερώνω ότι είναι κάτι αναγκαίο, καθώς δεν βγαίνει αλλιώς.</speech><speech by="#s74"><from>Δραγασάκης Ιωάννης</from> Κύριε Δρίτσα, εγώ το μόνο πρόβλημα που έχω είναι η ισότητα των κανόνων. Αν συμφωνήσουμε για έναν χρόνο…</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν υπήρξε από καμμία πλευρά της Βουλής αντίρρηση, όταν ετέθη. Δεν ψηφίσαμε, αλλά δεν υπήρξε αντίρρηση.</speech><speech by="#s74"><from>Δραγασάκης Ιωάννης</from> Εξηγώ τη θέση μου. Το πρόβλημά μου είναι ότι δεν θέλω να φανεί ότι κάνω –ούτε εγώ κάνω βέβαια ούτε κάποιος άλλος- διακρίσεις. Βλέπετε ότι καθιερώνεται καμμία φορά το κριτήριο «ο τάδε μίλησε τόσο, άρα γιατί εμένα με κόβεις;». Αυτό είναι το ένα θέμα.<br />Παρακαλώ –το κάνετε, βέβαια, εσείς, αλλά αυτό απευθύνεται σε όλη την Αίθουσα, σε όλους τους Βουλευτές- να γίνει μία προσπάθεια να διακρίνεται η κριτική που γίνεται προς την Κυβέρνηση, η οποία φέρνει τα νομοσχέδια, και της Βουλής, η οποία οργανώνει τη συζήτηση. <br />Εγώ νομίζω ότι η Βουλή, το Προεδρείο και όλοι μας δείξαμε μία ευαισθησία. Έχουμε, άλλωστε, ορίσει και αύριο, αν χρειαστεί, χωριστή συνεδρίαση, ακριβώς για να δοθεί η δυνατότητα να συζητηθεί πλήρως το νομοσχέδιο.<br />Η κ. Τζάκρη έχει τον λόγο.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Ευχαριστώ πολύ, κύριε Πρόεδρε.<br />Κυρίες και κύριοι Βουλευτές, με το άρθρο 1 συγκροτούνται σωφρονιστικά καταστήματα τύπου Γ΄ υψίστης ασφαλείας, όπως λέγονται, χωρίς να δικαιολογείται επαρκώς για ποιον λόγο πρέπει κάποιοι άνθρωποι, αντί να σωφρονίζονται, να εξουθενώνονται σωματικά και ψυχικά και στο τέλος να οδηγούνται σε φυσική εξόντωση.<br />Μ’ αυτές τις φυλακές καταργείται στην ουσία ο σωφρονιστικός σκοπός της ίδιας της φυλάκισης, του ίδιου του εγκλεισμού. Η φυλάκιση ή ο εγκλεισμός δεν είναι τιμωρία ή εξόντωση. Είναι σωφρονισμός και διαδικασία επανένταξης στην κοινωνία. Αν θέλει κάποιος να αναγνωρίσει τη βαρύτητα των εγκλημάτων που διέπραξε και να επανενταχθεί στο σύνολο της κοινωνίας, με τον εγκλεισμό του στις φυλακές τύπου Γ΄ τού καταργείτε επί της ουσίας αυτό το δικαίωμα. Ακόμα και ο βαρύτερος, ο χειρότερος ποινικός εγκληματίας, μπορεί να μεταμεληθεί και να προσπαθήσει να μειώσει τις συνέπειες της πράξης του. Με τον εγκλεισμό του στις φυλακές τύπου Γ΄ πώς θα συμβεί αυτό; Στερώντας του βασικά δικαιώματα ως κατηγορουμένου, ως εγκλείστου, όπως το δικαίωμα στην επικοινωνία, το δικαίωμα στην επικοινωνία με συνήγορο, το δικαίωμα στις άδειες;<br />Αυτό δε που θεωρώ έτι επικινδυνότερο είναι ότι ο κανονισμός της φυλακής από μόνος του μπορεί να περιορίζει τα βασικά δικαιώματα των καταδικασμένων. Το ορθότερο θα ήταν ο κάθε περιορισμός να κρίνεται κατά περίπτωση, δηλαδή κατά κατηγορούμενο, και να αποφαίνεται γι’ αυτό το συμβούλιο της φυλακής ή τουλάχιστον ο εισαγγελέας που εποπτεύει τη φυλακή και να μην αποφασίζει γι’ αυτό ο εκάστοτε διευθυντής της φυλακής. Πολλώ δε μάλλον που στις φυλακές τύπου Γ΄ θα οδηγούνται, σύμφωνα με τη διατύπωση του άρθρου 1, ακόμα και υπόδικοι, δηλαδή οι προσωρινά κρατούμενοι. Σ’ αυτές τις φυλακές δεν θα έπρεπε επ’ ουδενί να οδηγούνται προσωρινά κρατούμενοι, εφόσον για μία τέτοια σκληρή τιμωρία θα έπρεπε ο νόμος να απαιτεί ισχυρή απόδειξη και όχι απλώς πιθανολόγηση, ακόμα και υψηλή.<br />Δεύτερον, η υποδικία δεν έχει καμμία σχέση με τους σκοπούς της προσωρινής κράτησης. Οι σκοποί της προσωρινής κράτησης αναγνωρίζεται πως είναι η εξασφάλιση της παρουσίας του κατηγορουμένου κατά τη διάρκεια της δίκης και, δεύτερον, η ανακοπή της εγκληματικής του δραστηριότητας μέχρι τη δίκη. <br />Ακόμα όμως και σε περιπτώσεις καταδίκης είναι δυνατόν να οδηγείται σε φυλακές υψίστης ασφαλείας τύπου Γ΄ και αυτός που έχει διαπράξει το βασικό αδίκημα και ο απλός συνεργός, εφόσον το σχέδιο νόμου επί του προκειμένου δεν διακρίνει.<br />Κύριε Υπουργέ, δεν είναι ασφαλές όμως και το κριτήριο της βαρύτητας της ποινής ή, αν θέλετε, της φύσης του εγκλήματος. Σας ανέφερα αυτό το παράδειγμα και κατά τη συζήτηση στην επιτροπή. Τα περισσότερα από τα αδικήματα της παιδικής πορνογραφίας τιμωρούνται με ποινή φυλάκισης κατ’ ανώτερον δέκα έτη. Εκτιμάτε ότι αυτό το αδίκημα είναι λιγότερο φοβερό ή αισχρό από την ένοπλη ληστεία, με δύο θύματα ενδεχομένως;<br />Σας λέω ότι είναι το ίδιο. Στην περίπτωση αυτή της παιδικής πορνογραφίας δεν μπορεί να οδηγηθούν στις φυλακές υψίστης ασφαλείας. Επομένως υπάρχει και η αντίστροφη ανάγνωση. Δείχνω δηλαδή με αυτόν τον τρόπο ότι τα κριτήριά σας είναι χαλαρά, δεν είναι στεγανά. <br />Προσωπική μου άποψη είναι ότι είναι απάνθρωπο σε μια ευνομούμενη κοινωνία, σε ένα κράτος δικαίου, να μιλάμε για φυλακές υψίστης ασφαλείας τύπου Γ’, πολλώ δε μάλλον όταν επιβάλλεται αυτό με χαλαρά κριτήρια, όπως εν προκειμένω και εν πολλοίς αφήνεται στην αυθαιρεσία είτε μεμονωμένων δικαστών είτε -ακόμα χειρότερα- και του διευθυντή των φυλακών.<br />Θεωρώ δε ότι οι διατάξεις με τις οποίες μπορεί ο Υπουργός να κανονίζει με απόφασή του τα περί της μεταγωγής, να διορίζει ως διευθυντές φυλακών συνταξιούχους πρώην δικαστικούς ή, εν πάση περιπτώσει, να αναθέτει σε ένοπλες δυνάμεις της Ελληνικής Αστυνομίας τη φύλαξη -ακόμα και την εξωτερική φύλαξη- των φυλακών αυτών ξαναγυρίζουν το σωφρονιστικό μας σύστημα τουλάχιστον στον Μεσαίωνα. <br />Δεν μας χρειάζονται φυλακές Γ΄ τύπου, κύριε Υπουργέ. Όμως, επείγει αυτό που καταδείχθηκε από όλους τους προοδευτικούς ανθρώπους αυτού του Κοινοβουλίου, δηλαδή η ψήφιση του σχεδίου Σωφρονιστικού Κώδικα που εκκρεμεί έναν χρόνο τώρα στο Υπουργείο Δικαιοσύνης –και απορώ γιατί δεν το φέρνετε- και η συγκρότηση μιας επιτροπής εμπειρογνωμόνων -αναφέρθηκε και ο κ. Πανούσης προηγουμένως σε αυτό- που θα φροντίσει ακριβώς για την εφαρμογή του Σωφρονιστικού Κώδικα στην πράξη. Γιατί, όπως ορθά ειπώθηκε, υπάρχει σωρεία διατάξεων του υφιστάμενου Σωφρονιστικού Κώδικα που δεν εφαρμόζονται ούτε σήμερα.<br />Περαιτέρω, είναι γεγονός ότι πρέπει να καταβληθεί προσπάθεια εξορθολογισμού και βελτίωσης της απονεμόμενης δικαιοσύνης, αντιμετώπισης δηλαδή ορισμένων γενικά διαπιστωμένων αδυναμιών της αλλά και λογισμένου εκσυγχρονισμού της ποινικής δικονομίας. Η αλήθεια είναι όμως ότι με τις αλλεπάλληλες τροποποιήσεις των διατάξεων του Ποινικού Κώδικα και του Κώδικα Ποινικής Δικονομίας αυτές έχουν ως αποτέλεσμα να μοιάζουν σαν εγκύκλιοι περισσότερο παρά σαν εφαρμογή των ιδίων των νόμων. <br />Με το παρόν σχέδιο νόμου επιχειρείται για μία ακόμη φορά δήθεν βελτίωση της απονεμόμενης δικαιοσύνης με την προσθήκη διατάξεων ή τροποποίηση υφισταμένων. <br />Το σχέδιο νόμου στα άρθρα 3 έως 11 αφορά προσθήκη εδαφίων σε υφιστάμενες διατάξεις ή τροποποιήσεις διατάξεων του Ποινικού Κώδικα και του Κώδικα Ποινικής Δικονομίας, εκ του περισσού, όπως έχει αναφερθεί κατά κόρον, ενώ με το άρθρο 12 γίνεται και πάλι μια προσπάθεια αποσυμφόρησης των καταστημάτων κράτησης. <br />Με τα άρθρα 3 και 4 του σχεδίου νόμου προβλέπονται ρυθμίσεις των επιμέρους θεμάτων υπό όρον απόλυσης. Με τα δεδομένα αυτά η προσθήκη, με το άρθρο 3 του σχεδίου νόμου, εδαφίου στην παράγραφο 6 του άρθρου 105 του Ποινικού Κώδικα, με το οποίο στον κατάδικο που εκτίει ποινή ισόβιας κάθειρξης για τα εγκλήματα των άρθρων 187Α, τρομοκρατικές πράξεις, και 299 του Ποινικού Κώδικα, δηλαδή ανθρωποκτονία από πρόθεση, εφόσον αυτή τελέστηκε στα πλαίσιο του άρθρου 187 του Ποινικού Κώδικα, δεν χορηγείται απόλυση αν αυτός δεν έχει παραμείνει στο σωφρονιστικό κατάστημα για χρονικό διάστημα είκοσι τουλάχιστον ετών, δεν εξυπηρετεί καμμία απολύτως σκοπιμότητα. Και αυτό γιατί αφ’ ενός μεν τίθεται ζήτημα παραβίασης της αρχής της ισότητας, αφ’ ετέρου δε και κυρίως διότι το υφιστάμενο νομοθετικό καθεστώς είναι απολύτως επαρκές, αφού σε καταδίκες ισόβιας κάθειρξης η υπό όρον απόλυση χορηγείται κατά κανόνα μετά από έκτιση είκοσι ετών. <br />	Περαιτέρω, άχρηστα ως περιττά και αυτονόητα είναι και όσα αναφέρονται στο άρθρο 4 του σχεδίου νόμου για την κατάσταση της παραγράφου 3 του άρθρου 110Α του Ποινικού Κώδικα και η προσθήκη τέταρτης παραγράφου στο ίδιο άρθρο. Ειδικότερα το άρθρο 110Α του Ποινικού Κώδικα αναφέρεται στην απόλυση των πασχόντων από ορισμένες βαριές ασθένειες ή αναπηρίες που αναγράφονται στο άρθρο αυτό.<br />Τα όσα αναγράφονται στο άρθρο 4 του σχεδίου νόμου είναι όμως απολύτως περιττά, αφού είναι αυτονόητο ότι η απόλυση υπό όρον των πασχόντων από ορισμένες βαριές ασθένειες και αναπηρίες επεκτείνονται αυτοδικαίως σε όλες τις τρέχουσες ποινές για τις οποίες μπορεί να καθοριστεί συνολική ποινή. <br />Εξάλλου περιττή είναι και η προσθήκη τέταρτης παραγράφου, ότι η καταδίκη κατά τη διάρκεια της δοκιμασίας για πράξη που τελέστηκε πριν από την έναρξη της έκτισης της ποινής για την οποία υποβλήθηκε η απόλυση υπό όρον, δεν επιφέρει ανάκληση της αναστολής, γιατί στις περιπτώσεις αυτές δεν νοείται ούτε ανάκληση ούτε άρση. Είπαμε ότι η διαδικασία σε αυτές τις περιπτώσεις των βαριών ασθενειών είναι απροϋπόθετη και χωρίς άδεια δοκιμασίας. Γι’ αυτό ορθότερη θα ήταν αντί για το αναγραφόμενο στο άρθρο 4 του σχεδίου νόμου η συμπλήρωση της ρύθμισης του άρθρου 110Α του Ποινικού Κώδικα με μια γενική αναφορά σε ασθένειες ή αναπηρίες αντίστοιχης βαρύτητας.<br />Περαιτέρω κατά την άποψή μου σωστή εμφανίζεται η προσθήκη διάταξης στο άρθρο 5 του σχεδίου νόμου που αφορά τους «μάρτυρες του στέμματος», όπως λέγονται, -θεσμό αγγλικής προέλευσης- που υιοθέτησε ήδη η νομοθεσία μας στο νόμο περί ναρκωτικών και στο άρθρο 187Β και αφορά υπαίτιο οποιασδήποτε εγκληματικής πράξης εκτός από αυτές του άρθρου 187Α του Ποινικού Κώδικα.<br />Το άρθρο 6 του σχεδίου νόμου παρουσιάζει κενό στη διατύπωση, που συνίσταται στο ότι δεν διευκρινίζει αν δεν υφίσταται δηλωθείσα νομότυπη παράσταση πολιτικής αγωγής κατά την προδικασία, έτσι ώστε να προχωρήσει απολύτως η διαδικασία χωρίς την εμφάνιση του πολιτικώς ενάγοντος ή του νομίμου εκπροσώπου του στο ακροατήριο.<br />Το άρθρο 7 παράγραφοι 1 και 2 του σχεδίου νόμου καθιερώνει σωστή ρύθμιση σχετικά με την αξιοποίηση γενετικών αποτυπωμάτων που ισχύει και στις περισσότερες χώρες της Ευρωπαϊκής Ένωσης, γιατί αποτυπώνει την ανάγκη δικαστικής συνδρομής στην εξιχνίαση των εγκλημάτων αυτών.<br />Στη σωστή κατεύθυνση κινείται και η παράγραφος 3 του παραπάνω άρθρου, που αναφέρεται στη μη εφαρμογή των διατάξεων περί προσωρινής κράτησης στους κατηγορουμένους με ποσοστό αναπηρίας 80% και άνω. Είναι μία διάταξη ,όπως αντιλαμβανόμαστε όλοι, με ανθρωπιστικό περιεχόμενο. <br />Η διάταξη του άρθρου 8, όπως ήδη προείπα κατά τη συζήτηση επί της αρχής, ορθώς αποσύρθηκε, γιατί είχε προβλήματα. <br />Η καινούργια διάταξη 8 -το παλιό άρθρο 9 του σχεδίου νόμου- κινείται στη σωστή κατεύθυνση, είναι δικονομικά σαφής και προσδιορίζει τη στάση των διαδίκων.<br />Στο άρθρο 10 του σχεδίου νόμου, με θέσπιση δευτέρου εδαφίου, ενδεχομένως θα προκληθούν αντεγκλήσεις μεταξύ του προέδρου και των διαδίκων. Θα μπορούσε να διατηρηθεί η διάταξη με τη διατύπωση «κατά την κρίση του προέδρου και των διαδίκων», βάσει της αρχής της δημοσιότητας της ποινικής δίκης, γιατί έτσι αποφεύγονται οι διαστρεβλωτικές αντιλήψεις ορισμένων διαδίκων. Αναφέρεται το άρθρο 8 στα αναγνωστέα έγγραφα. <br />Το άρθρο 11 του σχεδίου νόμου παρουσιάζει πρόβλημα. Είναι γνωστό ότι καταχωρίζονται όλες οι αποφάσεις και συνεπώς η προθεσμία άσκησης του ενδίκου μέσου της αναίρεσης κατά των αποφάσεων αρχίζει από την καταχώριση στο ειδικό βιβλίο. <br />Συνεπώς η διάταξη θα μπορούσε να διατυπωθεί ως εξής: «Η προθεσμία άσκησης αίτησης αναίρεσης για τον εισαγγελέα, είτε πρόκειται περί ανεκκλήτων είτε πρόκειται περί τελεσιδίκων αποφάσεων, αρχίζει από την καταχώριση της απόφασης στο ειδικό βιβλίο της παραγράφου 3 του άρθρου 373 του Κώδικα Ποινικής Δικονομίας.». <br />Ακόμα και η διάταξη της παραγράφου 1, του νέου άρθρου 11, μετά την αναρίθμηση, που απαιτεί έκτιση του 1/2 της ποινής για να τύχει ο κατάδικος υπό όρον απόλυσης δεν έχει πρακτικό αντίκρισμα, αφού αυτός μπορεί να τύχει απόλυσης υπό όρους με έκτιση των 2/5 ή και των 3/5 της ποινής. Ορθώς τροποποιήθηκε από εσάς, κύριε Υπουργέ, και θα πρέπει να τεθεί η συζήτησή της υπό άλλη βάση.   <br /><br />Όσον αφορά τις διατάξεις του Κώδικα Ποινικής Δικονομίας, θα κάνω ορισμένες μόνο παρατηρήσεις σε αυτές, γιατί δεν έχω και χρόνο. Να πω κατ’ αρχάς ότι η διάταξη του άρθρου 21 κινείται προς τη σωστή κατεύθυνση, προς την κατεύθυνση ουσιαστικά της ταχύτητας στην απονομή της δικαιοσύνης.<br /> Έχει, όμως, προβλήματα ακόμα και στην περίπτωση των ενδίκων βοηθημάτων, που είναι, στην περίπτωση αυτή, προδήλως βάσιμα, γιατί η απαίτηση και για το συμβολαιογραφικό έγγραφο και η ίδια η έννοια του προδήλως βασίμου ενδίκου βοηθήματος συνιστά μία δυσχερώς εκπληρούμενη προϋπόθεση και θα θέσει τη διάταξη αυτή σε αχρησία.   <br />Το άρθρο 22 αποτελεί ουσιαστικά μια διαδικασία συνεχούς αύξησης των παραβόλων και του εν γένει κόστους πρόσβασης στη διοικητική δικαιοσύνη και αποτελεί σημείο έκπτωσης στην εφαρμογή της συνταγματικής απαίτησης για ακώλυτη δικαστική προστασία σε όλους. <br />Η διοικητική δικαιοσύνη τείνει να καταστεί μια ακριβή και ιδιαζόντως κοστοβόρα υπηρεσία και για τους διαδίκους και για τους φορολογούμενους εν γένει. Το παράβολο της αναίρεσης είναι υπερβολικό. Η αναίρεση έχει καταστεί ένα ένδικο μέσο πολυτελείας και ουσιαστικά η εφαρμογή του αναλογικού παραβόλου του ν. 3886/2010 και στην αίτηση αναστολής από διοικητικές συμβάσεις απλώς ολοκληρώνει την κατάργηση κάθε προσωρινής δικαστικής προστασίας κατά το προσυμβατικό στάδιο ανάθεσης των δημοσίων συμβάσεων. <br />Να πω κατ’ αρχάς ότι για μένα είναι ιδιαζόντως προβληματικό και στις τρεις παραγράφους του το νέο άρθρο 22 -παλιό άρθρο 23- με το οποίο προστίθενται παράγραφοι 3α, 3β και 3γ στο άρθρο 50 του π.δ. 18/1989.<br />Έχω αναφερθεί κατά κόρον, κύριε Υπουργέ, και στη συζήτηση στην αρμόδια επιτροπή αλλά και στη συζήτηση επί της αρχής, και θα πω εν κατακλείδι ότι θεωρώ πως ο συγκεκριμένος σκοπός για τον οποίο ετέθησαν οι ως άνω διατάξεις με την πρότερη διατύπωση, ήτοι η ανοχή από τα δικαστήρια στις παρανομίες της διοίκησης, εξακολουθεί να ικανοποιείται, παρά τα σοφίσματα και τις, δήθεν, νομοτεχνικές βελτιώσεις που επιφέρατε κατά τη συζήτηση επί της αρχής. Θα σας έλεγα μάλιστα ότι οι βελτιώσεις που επήλθαν, ιδιαίτερα με την προσθήκη τέταρτης παραγράφου στο άρθρο αυτό, για την καταβολή αποζημιώσεων σε τρίτους, κινείται προς μια περίεργη κατεύθυνση, καθώς, εκτός από την ανοχή στην παρανομία και εκτός από τη νομιμοποίηση των παρανόμως τετελεσμένων, θα έχουμε και αποζημίωση στους θιγόμενους. <br />Δηλαδή, το κράτος εδώ θα παρανομεί, δεν θα ακυρώνεται η πράξη, αλλά θα συνεχίζει να παρανομεί, γιατί διαπαιδαγωγείται ο διοικητικός μηχανισμός να μην έχει κυρώσεις, να μην υφίσταται δηλαδή συνέπειες για την παρανομία του και θα καταβάλλει συγχρόνως και αποζημιώσεις στους τρίτους θιγομένους. <br />Κύριε Υπουργέ, εκτιμώ ότι η διάταξη αυτή έχει και παραμέτρους που προσβάλλουν την ηθική.</speech><speech by="#s74"><from>Δραγασάκης Ιωάννης</from> Παρακαλώ, ολοκληρώστε.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Σας είπα, κύριε Υπουργέ, να εξετάσετε την περίπτωση των Γιαννιτσών και της Έδεσσας στην περίπτωση της κατάργησης των μεταβατικών εδρών. <br />Κύριε Πρόεδρε, θα μου δώσετε δύο λεπτά να αναφερθώ στις τροπολογίες.</speech><speech by="#s74"><from>Δραγασάκης Ιωάννης</from> Απευθύνομαι στο Τμήμα. Πόσος θέλετε να είναι ο χρόνος ομιλίας;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεκαπέντε λεπτά.</speech><speech by="#s74"><from>Δραγασάκης Ιωάννης</from> Συμφωνεί το Τμήμα να είναι δεκαπέντε λεπτά;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ναι.</speech><speech by="#s74"><from>Δραγασάκης Ιωάννης</from> Θεωρώ υπερβολικό τον χρόνο, κυρία Κωνσταντοπούλου.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Κύριε Πρόεδρε, μπορεί να χρειαστώ λιγότερο χρόνο. Ειλικρινά, δεν θα κάνω κατάχρηση του χρόνου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Μίλησε και ο κ. Τριαντάφυλλος τόσο.</speech><speech by="#s74"><from>Δραγασάκης Ιωάννης</from> Μα, κυρίες και κύριοι συνάδελφοι, είστε Βουλευτές. Δεν πρέπει να υπάρχει ένα σύστημα κανόνων για τη διεξαγωγή των συζητήσεων;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Το σύστημα κανόνων θα μας επέτρεπε δευτερολογία.</speech><speech by="#s74"><from>Δραγασάκης Ιωάννης</from> Ωραία, κύριε Διαμαντόπουλε, να συμφωνήσουμε έναν κανόνα. Αυτό λέω. Ο Κανονισμός προβλέπει οκτώ λεπτά. Να πούμε δέκα ή δώδεκα, υπό μια προϋπόθεση όμως, ότι αυτό που θα πούμε θα τηρείται.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Δεκαπέντε λεπτά να πούμε.</speech><speech by="#s74"><from>Δραγασάκης Ιωάννης</from> Όχι, το Προεδρείο προτείνει δώδεκα λεπτά. Είναι υπερβολή όλα τα άλλα.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Δώδεκα λεπτά, εντάξει.</speech><speech by="#s74"><from>Δραγασάκης Ιωάννης</from> Δώδεκα λεπτά, αλλά με μια συμφωνία. Τα δώδεκα λεπτά θα τηρούνται. Διαφορετικά, αυτογελοιοποιούμαστε, αν θέτουμε έναν κανόνα και μετά τον αναιρούμε.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Να μιλήσει για τις τροπολογίες, όμως, η κ. Τζάκρη.</speech><speech by="#s74"><from>Δραγασάκης Ιωάννης</from> Ολοκληρώστε, λοιπόν, κυρία Τζάκρη.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Ευχαριστώ, κύριε Πρόεδρε.<br />Κατ’ αρχάς, εκτιμώ ότι η τροπολογία του Υπουργείου Παιδείας, του κ. Λοβέρδου, κινείται προς τη σωστή κατεύθυνση. Τι κάνει αυτή η τροπολογία; Επανεισάγει, επαναφέρει δηλαδή, εισοδηματικό κριτήριο που ίσχυε το 2012-2013 και είχε εκ παραδρομής, όπως βεβαίως συνηθίζεται να γίνεται, επειδή νομοθετούμε πρόχειρα, καταργηθεί σε προηγούμενο νομοσχέδιο για τις λαϊκές αγορές. Τη βλέπω θετικά και την υπερψηφίζω, γιατί δίνει ακριβώς τη δυνατότητα σε φοιτητές που έχουν πετύχει στις φετινές πανελλαδικές εξετάσεις να μεταγγράφονται σε ανώτατα εκπαιδευτικά ιδρύματα του τόπου της κατοικίας των γονέων τους με συγκεκριμένο κατώτατο όριο οικογενειακού εισοδήματος, που είναι τα 9.000 ευρώ κατά κεφαλήν και βεβαίως με το πλαφόν του 10% σε αυτό το κριτήριο που εισάγεται για κάθε σχολή, για να μην τεθεί σε αμφιβολία η ίδια η λειτουργία των σχολών.<br />Επίσης εκτιμώ ότι κινείται προς τη σωστή κατεύθυνση, και είναι ορθή κατ’ αυτήν την έννοια, η προσθήκη παραγράφου σ’ αυτήν την τροπολογία, που δίνει τη δυνατότητα αμοιβαίων μετεγγραφών μεταξύ περιφερειακών πανεπιστημίων.<br />Κύριε Πρόεδρε, θέλω να πω ότι καταψηφίζω την τροπολογία του Υπουργείου Εσωτερικών. Εκτιμώ ότι, παρά τους αγαθούς σκοπούς και τις αγαθές προαιρέσεις που αναγράφονται στην αιτιολογική έκθεση αυτής της τροπολογίας για την επέκταση, ουσιαστικά την παράταση του προγράμματος εθελοντικής ενδοαυτοδιοικητικής κινητικότητας και στο προσωπικό των περιφερειών, ΟΤΑ Β΄ βαθμού, καθώς επίσης και στη χρονική παράταση της έναρξης ισχύος του νόμου μέχρι τις 31-7-2014, ουσιαστικά δημιουργείται μια καινούργια δεξαμενή για τη διαθεσιμότητα και ενδεχομένως και για την απόλυση.</speech><speech by="#s74"><from>Δραγασάκης Ιωάννης</from> Παρακαλώ, ολοκληρώστε.</speech><speech by="#s273"><from> ΘΕΟΔΩΡΑ ΤΖΑΚΡΗ</from> Ιδιαιτέρως προβληματική, κατ’ εμέ, είναι και η δεύτερη παράγραφος αυτής της τροπολογίας, με την οποία, μετά τις τρεις παρατάσεις που δώσαμε με προηγούμενες τροπολογίες, ουσιαστικά αναθέτουμε στους προσωρινούς μειοδότες, εκτός δηλαδή των διαγωνιστικών διαδικασιών, τη συνέχιση του μεταφορικού έργου, με το πρόσχημα βεβαίως ότι μας κυνηγάει η έναρξη της μαθητικής χρονιάς και δεν θα πρέπει οι μαθητές να μείνουν χωρίς τις σχολικές μεταφορές. Επομένως, κύριε Πρόεδρε, την καταψηφίζω στο σύνολό της.<br />Τοποθετούμαι θετικά για την τροπολογία που εισάγει το Υπουργείο Δικαιοσύνης, καθώς είναι τυπικού περιεχομένου.<br />Υπερψηφίζω, επίσης, και την τροπολογία του κ. Κυριαζίδη, που ουσιαστικά η αξιολόγηση των εξωτερικών φρουρών θα γίνεται από τα υπηρεσιακά συμβούλια, όπως γίνεται για όλους τους άλλους και όχι από αυτό που προέβλεπε ο νόμος, το π.δ. 215/2006, από σχολή δηλαδή βαθμοφόρων εξωτερικών φρουρών, η οποία ουδέποτε συνεστήθη. <br />Επίσης τοποθετούμαι θετικά και στην τροπολογία που κατέθεσε ο συνάδελφος κ. Τζαμτζής, που αφορά τους καθηγητές του 2ου Γενικού Λυκείου Γιαννιτσών, οι οποίοι βρίσκονται κατηγορούμενοι ενώπιον της δικαιοσύνης και προβλέπει ότι οι αποφάσεις του συλλόγου των διδασκόντων που ελήφθησαν οποτεδήποτε θεωρούνται νόμιμες, αν είναι σύμφωνες με τις ρυθμίσεις των προηγούμενων παραγράφων του παρόντος άρθρου.<br />Κύριε Πρόεδρε, ευχαριστώ εσάς και τους συναδέλφους για την ανοχή ως προς τον χρόνο.</speech><speech by="#s74"><from>Δραγασάκης Ιωάννης</from> Το Προεδρείο θα αρχίσει να σχολιάζει τη συμπεριφορά των Βουλευτών από εδώ και πέρα. Διαφορετικά, δεν βρίσκω λόγο να κάθομαι εδώ που είμαι. <br />Ολοκληρώσαμε τον κατάλογο των ειδικών αγορητών.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κύριε Πρόεδρε, δεν έχω μιλήσει.</speech><speech by="#s74"><from>Δραγασάκης Ιωάννης</from> Τον λόγο έχει η κ. Κωνσταντοπούλου.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Σας ευχαριστώ, κύριε Πρόεδρε.<br />Πριν εκλεγώ μέλος του Κοινοβουλίου, απορούσα πολλές φορές για διατάξεις οι οποίες με αεροπλανικό τρόπο εισάγονταν στη νομοθεσία. Αναζητούσα με πολύ μεγάλη επιμονή στα Πρακτικά της Βουλής τι είχε ειπωθεί και τι είχε συζητηθεί γι’ αυτές τις διατάξεις και πολύ συχνά δεν έβρισκα τίποτα. Είναι όμως πια ευεξήγητο το γεγονός και είναι τεχνική σας. Είναι τεχνική και της Κυβέρνησής σας, κύριε Υπουργέ. Έχετε πετύχει να εισάγετε πολυνομοσχέδια, νομοσχέδια «τέρατα», νομοσχέδια σκούπες και να μην μπορούν να τοποθετηθούν οι Βουλευτές για πάρα πολλά από αυτά. <br />Φερ’ ειπείν, για το προκείμενο νομοσχέδιο πετύχατε να μη συζητηθούν οι ιδιαίτερα ύποπτες διατάξεις που φέρνετε για την αλλαγή στον τρόπο τοποθέτησης και προαγωγής των δικαστών, να μη συζητηθούν οι ιδιαίτερα ύποπτες διατάξεις που φέρνετε για τη δημιουργία τεσσάρων ταχυτήτων ποινικών τμημάτων, να μην συζητηθούν οι διατάξεις που φέρνετε για τη διαμιάς κατάργηση μεταβατικών εδρών ειρηνοδικείων, μονομελών πρωτοδικείων αλλά και διοικητικών πρωτοδικείων, που θα αλλάξει άρδην τις ζωές των συμπολιτών μας σε όλη την επικράτεια, να μη συζητηθεί το έργο του γραφείου του οικονομικού εισαγγελέως, που θέλετε μεν να επικουρήσετε, αλλά όταν δεν σας εξυπηρετούν οι ενέργειές του, βάζετε προσκόμματα. Είχαμε δει πώς έπεσαν θύματα αυτών των προσκομμάτων οι προηγούμενοι οικονομικοί εισαγγελείς, όταν ερευνούσαν την υπόθεση των CDS, την υπόθεση του μνημονίου, την υπόθεση της λίστας Λαγκάρντ, είδαμε και πώς έπεσαν θύματά σας οι εισαγγελείς διαφθοράς, όταν ερεύνησαν και διαβίβασαν τα πρακτικά και τη δικογραφία που σχηματίστηκε κατόπιν προκαταρκτικής εξέτασης για την υπόθεση των υποβρυχίων, που ανέδειξε ενδεχόμενες ποινικές ευθύνες των κυρίων Βενιζέλου και Παπακωνσταντίνου.<br />Πάρα πολλά, λοιπόν, πετυχαίνετε να μη συζητηθούν. Πετυχαίνετε να μη συζητηθούν οι ύποπτες διατάξεις που φέρνετε για την αλλαγή της διαδικασίας ενώπιον του Συμβουλίου της Επικρατείας, ούτως ώστε να εξυπηρετήσετε θιγόμενους από αιτήσεις ακυρώσεως που εκκρεμούν και τώρα ενώπιον του Συμβουλίου της Επικρατείας. Πετυχαίνετε να μη συζητηθεί το γεγονός ότι παρεμβαίνετε στο Ελεγκτικό Συνέδριο, που θυμίζω και υπενθυμίζω ότι είναι εκείνο το δικαστήριο που ελέγχει και κάνει προσυμβατικό έλεγχο στις εκταμιεύσεις και στις συμβάσεις. Πετυχαίνετε, επίσης, να μη συζητηθούν ειδικότερες διατάξεις για τον Κώδικα Διοικητικής Δικονομίας και το π.δ. 18/1989.<br /> Για τις τροπολογίες που εκπροθέσμως εισήλθαν στη συζήτηση και αυτές για να μη συζητηθούν, έχω να πω ότι είναι εκπρόθεσμες, το Προεδρείο είναι συλλογικά υπεύθυνο και ατομικά ο Πρόεδρος, ο οποίος επέτρεψε να αρχίσει η συζήτησή τους, ενώ είναι εκπρόθεσμες και κανονικά δεν θα πρέπει επ’ αυτών να διενεργηθεί ούτε καν ψηφοφορία.<br />Έχοντας πει αυτά, εισέρχομαι στο κυρίως κομμάτι του νομοσχεδίου που φέρατε, σε αυτό που καθόρισε και τον τίτλο του και αφορά τις τροποποιήσεις του Σωφρονιστικού Κώδικα, του Ποινικού Κώδικα και του Κώδικα Ποινικής Δικονομίας.<br />Έγινε γνωστό το νομοσχέδιό σας ως το νομοσχέδιο για τις φυλακές υψίστης ασφαλείας. Η πραγματικότητα όμως είναι ότι αυτό που επιδιώκετε να δημιουργήσετε είναι συνθήκες υψίστης ανασφάλειας. Υψίστης ανασφάλειας για τους ανθρώπους που βρίσκονται κρατούμενοι υπό άθλιες συνθήκες, κατά παραβίαση των συνταγματικώς και υπερνομοθετικώς προστατευόμενων δικαιωμάτων τους, συνθήκες όμως υψίστης ανασφάλειας και για τον κάθε πολίτη, ο οποίος μπορεί να βρεθεί στοχοποιούμενος από την πολιτική σας και αντιμετωπιζόμενος ως εσωτερικός εχθρός. <br />Είναι γνωστό ότι επιθυμείτε να βαπτίζετε εγκληματίες ή τρομοκράτες ή εσωτερικό εχθρό εκείνους οι οποίοι αντιλέγουν και ανθίστανται στην πολιτική σας. Είναι γνωστό ότι επιχειρείτε να ποινικοποιήσετε τα κινήματα και το έχετε κάνει με τον πιο εξόφθαλμο, προκλητικό και προσβλητικό τρόπο στις Σκουριές Χαλκιδικής, όπου αντιμετωπίζεται ένας ολόκληρος πληθυσμός ως οιονεί τρομοκρατική οργάνωση.<br />Είναι ακόμη γνωστό, κύριε Υπουργέ, ότι υπάρχουν πολιτικοί χώροι τους οποίους στοχοποιείτε και ποινικοποιείτε όχι για τη δράση τους, όχι για ενέργειες, αλλά για την πολιτική τους άποψη. Αυτό σάς το είπα ξανά. Είναι μια πρακτική μιας κυβέρνησης όχι δυνατής, αλλά αδύναμης, μιας κυβέρνησης έμφοβης απέναντι στην κοινωνία και όχι απέναντι στο έγκλημα. <br />Φοβάστε την κοινωνία και δεν μπορείτε να συνδιαλλεχθείτε μαζί της και γι’ αυτό φέρνετε αυτό το τρομοκρατικό νομοσχέδιο, ουσιαστικά για να πειθαναγκάσετε τους μεν πολίτες να μην εξοργίζονται και να μην εξανίστανται και να μην επαναστατούν κατά της πολιτικής σας, αφ’ ετέρου τους κρατουμένους να μη διεκδικούν τα στοιχειώδη και θεμελιώδη δικαιώματά τους, ειδεμή μπορεί να βρεθούν πεταμένοι σ’ αυτές τις μαύρες τρύπες της νομιμότητας που δημιουργείτε, σ’ αυτά τα λευκά κελιά ως ζωντανοί-νεκροί, χωρίς ελπίδα για απροσδιόριστο διάστημα, εγκαταλελειμμένοι στις βουλές επιτροπών τις οποίες εσείς δημιουργείτε κατά το δοκούν και οι οποίες δεν παρέχουν κανένα, μα κανένα, εχέγγυο αντικειμενικής κρίσης και ανθρωπιστικής αντιμετώπισης για τους ανθρώπους που βρίσκονται υπό την προστασία σας.<br />Δεν είπατε τίποτε και γι’ αυτό θα αναφερθώ στο πού θεμελιώνετε αυτές τις διατάξεις που φέρνετε. Έχετε κάποια μελέτη, η οποία λέει ότι όσοι διέπραξαν ή κατηγορούνται ότι διέπραξαν αδικήματα του 134, του 135, του 187Α ή εν σχέσει με το 187 μόνο με αδικήματα του 299 και του 380 παράγραφος 2, μόνον αυτοί είναι κίνδυνοι κατά την άποψή σας για την ασφάλεια των φυλακών;<br />Έχετε κάποια ευρήματα και κάποια γεγονότα που δικαιολογούν αυτή σας τη νομοθετική πρωτοβουλία; Γιατί δεν τα θέσατε έναν χρόνο που συζητείται ο Σωφρονιστικός Κώδικας στην αρμόδια επιτροπή της Βουλής, η οποία παρήγαγε ομόφωνο πόρισμα; Γιατί δεν τα θέσατε; Έχετε κάποια ευρήματα τα οποία λένε ότι η Ελληνική Αστυνομία είναι καταλληλότερη για να φυλάσσει τις φυλακές, αλλά και για να εισέρχεται εντός τους για συγκεκριμένες ενέργειες συνοδείας, φρούρησης, νοσηλείας; Η Ελληνική Αστυνομία, οι εκπρόσωποι των αστυνομικών είπαν ότι είναι εντελώς απαράδεκτες αυτές οι ρυθμίσεις που φέρνετε. <br />Έχετε κάποια νομιμοποίηση για να φέρνετε την παράγραφο 4 του άρθρου 2, με την οποία δίνετε λευκή επιταγή οπλοχρησίας σε αστυνομικούς και εξωτερικούς φρουρούς, κατά παρέκκλιση από τις κείμενες διατάξεις κλιμάκωσης της χρήσης όπλου; <br />Ο Υπουργός Δημόσιας Τάξης και Προστασίας του Πολίτη δεν ήρθε καν να υποστηρίξει αυτήν την πρωτοβουλία, η οποία υπογράφεται από τον προκάτοχό του. Σε ό,τι αφορά την ανασχηματισθείσα Κυβέρνησή σας δεν υπάρχει υιοθέτηση ούτε έχει έρθει ο αρμόδιος Υπουργός προκειμένου να υιοθετήσει αυτά τα οποία φέρνετε.<br /> Έχετε, κύριε Αθανασίου, κάποια συγκεκριμένη εισήγηση -και από ποιον-, η οποία λέει ότι, αν κλείσετε ανθρώπους για δυο χρόνια χωρίς δικαιώματα με περιορισμό του δικαιώματος επισκεπτηρίου, με περιορισμό έως στραγγαλισμό του δικαιώματος επικοινωνίας, με απαγόρευση χορήγησης αδειών, με διακύβευση ακόμη και του δικαιώματος στην εργασία, έχετε κάποια εισήγηση η οποία σάς λέει…</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Δεν ντρέπεστε να τα λέτε αυτά; Για ποιον τα λέτε αυτά; Δεν ντρέπεστε;</speech><speech by="#s74"><from>Δραγασάκης Ιωάννης</from> Μισό λεπτό..</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> …ότι έτσι θα επιτύχετε καλύτερη επανένταξη; <br />Κύριε Υπουργέ, εσείς να ντρέπεστε. Εσείς να ντρέπεστε με όλα όσα έχετε φέρει και όλα όσα μεθοδεύετε να φέρετε, αλλά και όσα μεθοδεύετε να μην έρχονται στη Βουλή, εξυπηρετώντας τον έναν και τον άλλον και τους εαυτούς σας.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Για ποιον μιλάτε τώρα;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Για εσάς μιλώ και μη με διακόψετε ξανά. <br />Όσο για τη διάταξη με την οποία φέρνετε ειδική μεταχείριση, ειδική διάκριση υπέρ του εισαγγελέως του Αρείου Πάγου, θα σας έλεγα να πάψετε αυτές τις διατάξεις, με τις οποίες ξεδιάντροπα επιδεικνύετε το γεγονός ότι διατηρείτε σχέσεις που δεν δικαιολογούνται από το Σύνταγμά μας με τη δικαστική εξουσία. <br />Θα σας έλεγα ακόμη ότι οφείλατε να έχετε αποσύρει την κατάπτυστη διάταξη, με την οποία θέλετε να θέτετε διευθυντές φυλακών συνταξιούχους -γενικά τώρα μας λέτε- του δημοσίου. Πλην όμως, αποκαλύψατε την πραγματική σας πρόθεση, που είναι η συνταξιοδοτική αποκατάσταση των συναδέλφων σας δικαστών και εισαγγελέων, καθώς επίσης και των αξιωματικών της Ελληνικής Αστυνομίας, σύμφωνα με την αρχική διατύπωση της διάταξης που φέρατε.<br />Στο άρθρο 5 έχετε διαλάβει μία ειδική διάταξη, με την οποία παραβιάζετε τα θεμελιώδη δικαιώματα των κατηγορουμένων που αφορούν το δικαίωμα γνώσης των στοιχείων κάθε κατηγορουμένου εναντίον του. Θεσπίζετε μία ειδική διαδικασία υπέρ του καταδότη και περιβάλλετε με απόρρητο την έκθεση ένορκης εξέτασης που συντάσσεται από εκείνον ο οποίος αποκαλύπτει -όπως μας λέτε- την εγκληματική οργάνωση και για τον οποίο προβλέπεται και ειδική διαδικασία αποφυλάκισης, όχι όμως διαδικασία γνώσης για εκείνον κατά του οποίου καταθέτει. <br />Οι διατάξεις των άρθρων 9 και 10, που τώρα πια έχουν αναριθμηθεί σε 8 και 9, είναι διατάξεις αμφισβήτησης…<br /><br />Κύριε Πρόεδρε, έχω τρία λεπτά;</speech><speech by="#s74"><from>Δραγασάκης Ιωάννης</from> Κυρία Κωνσταντοπούλου, τι να σας πω τώρα εγώ;</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Πείτε μου πόσο χρόνο έχω.</speech><speech by="#s74"><from>Δραγασάκης Ιωάννης</from> Το επόμενο στάδιο θα είναι να πούμε ότι μιλάει ο καθένας όσο θέλει.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Όχι, όχι, δεν θα μιλήσω όσο θέλω. Πείτε μου πόσο χρόνο έχω.</speech><speech by="#s74"><from>Δραγασάκης Ιωάννης</from> Παραιτούμαι. Κάναμε πριν μία συμφωνία. Εάν δεν μπορεί να τηρηθεί η συμφωνία…</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Ολοκλήρωσα, κύριε Πρόεδρε. Να μην τοποθετηθώ για τα υπόλοιπα άρθρα.<br /></speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Είχε μιλήσει δεκαοκτώ λεπτά πριν, δώδεκα τώρα, θα μιλήσει δεκαπέντε μετά…</speech><speech by="#s74"><from>Δραγασάκης Ιωάννης</from> Προχωρούμε στον κατάλογο των ομιλητών. Πρώτος είναι ο κ. Τζαμτζής.<br />Προτείνω ο χρόνος για τους ομιλητές να είναι δέκα λεπτά. Για τους εισηγητές ήταν δώδεκα.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Άμα θέλετε, κύριε Πρόεδρε, κάντε το και πέντε λεπτά. Τι να πούμε; Έχετε το μαχαίρι και κόβετε την πίτα όπως θέλετε.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Μα, Πρόεδρος είναι!</speech><speech by="#s74"><from>Δραγασάκης Ιωάννης</from> Ούτε μαχαίρι ούτε πίτα διαθέτω.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Κύριε Πρόεδρε, ακούσαμε εδώ για τρομοκρατικό νομοσχέδιο, ακούσαμε μία σειρά μομφές από τις συναδέλφους και τους συναδέλφους του ΣΥΡΙΖΑ.<br />Το συγκεκριμένο νομοσχέδιο ρυθμίζει θέματα φύλαξης, θέματα φυλακών υψίστης ασφαλείας και οι διατάξεις του είναι στη θετική κατεύθυνση. <br />Αυτό στο οποίο πρέπει να απαντήσει ευθέως ο ΣΥΡΙΖΑ είναι αν χρειάζονται στη χώρα φυλακές υψίστης ασφαλείας. <br />Γνωρίζουμε τις θέσεις του ΣΥΡΙΖΑ για τον αφοπλισμό της Αστυνομίας. Η Αστυνομία θα σταματήσει το έγκλημα με παρακλήσεις προς τους εγκληματίες. Θα τους αντιμετωπίσει με λουλούδια και με τριαντάφυλλα.</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Στις διαδηλώσεις, κύριε Τζαμτζή!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Σας παρακαλώ! Βαρεθήκαμε να σας ακούμε!</speech><speech by="#s76"><from> ΘΕΟΔΩΡΟΣ ΔΡΙΤΣΑΣ</from> Δεν θα μας ακούτε πια. Θα είστε εκτός Βουλής.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Εγώ δεν διέκοψα την κ. Κωνσταντοπούλου και κανέναν σας ούτε μισό δευτερόλεπτο. Αφήστε με, λοιπόν. Ακούσετε ορισμένα πράγματα. Κουράστηκε ο κόσμος να ακούει εσάς συνεχώς!</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Μα τι λέτε τώρα;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Μισή ώρα ήρθες και κουράστηκες;</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Από εκεί και πέρα, εγώ θα σταθώ, κύριε Υπουργέ, σε κάποιες τροπολογίες οι οποίες κατατέθηκαν. <br />Πρέπει πρώτα από όλα να σταθώ στην τροπολογία, η οποία αφορά είκοσι έναν καθηγητές του 2ου Λυκείου Γιαννιτσών. Η υπόθεση έχει ως εξής: Έγινε ρύθμιση. Οι άνθρωποι αυτοί κατηγορήθηκαν ότι δικαιολόγησαν απουσίες μαθητών. Υπήρχε διαφορετικός νόμος για το θέμα αυτό για τα γενικά λύκεια και διαφορετικός για τα επαγγελματικά λύκεια και γι’ αυτό σήμερα είναι στα δικαστήρια. <br />Προτείνουμε, λοιπόν, να συμπληρωθεί η διάταξη, γιατί ο κ. Αρβανιτόπουλος διόρθωσε το θέμα με τροπολογία την οποία εδέχθη. Πρέπει, όμως, να συμπληρωθεί η εξής φράση στο συγκεκριμένο άρθρο 54 του ν. 4115/2013: «Αποφάσεις των συλλόγων των διδασκόντων που ελήφθησαν οποτεδήποτε θεωρούνται νόμιμες, εάν είναι σύμφωνες με τις ρυθμίσεις των προηγουμένων παραγράφων του παρόντος άρθρου». <br />Πρέπει να γίνει αυτή η ρύθμιση γιατί κινδυνεύουν είκοσι ένας καθηγητές να καταδικαστούν και να απολυθούν.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Χιλιάδες έχετε απολύσει.</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Και αυτό είναι άδικο, γιατί πρέπει αυτό το θέμα να κλείσει θετικά.<br />Έρχομαι στην τροπολογία του κ. Λοβέρδου, μια τροπολογία η οποία είναι στη θετική κατεύθυνση και δίνει λύση σε ένα πολύ μεγάλο πρόβλημα, το πρόβλημα των μετεγγραφών των φοιτητών, των ανθρώπων, των παιδιών που περνούν σε πανεπιστήμια και που έχουν την αδυναμία να πάνε μακριά από το σπίτι τους να σπουδάσουν. Περιπτώσεις ανθρώπων που αντιμετωπίζουν οικονομικό πρόβλημα είτε γιατί είναι πολύ χαμηλό το εισόδημα είτε γιατί υπάρχει τριτεκνία, πολυτεκνία κ.ο.κ..<br />Για το θέμα αυτό πριν από περίπου δέκα μέρες καταθέσαμε μια ερώτηση στον Υπουργό Παιδείας δεκαεπτά συνάδελφοι Βουλευτές και ζητούσαμε να υπάρξει ρύθμιση. <br />Αυτό το οποίο ζητούμε σήμερα με τη μία τροπολογία, την οποία υπέγραψαν οκτώ συνάδελφοι Βουλευτές, είναι να επεκταθεί η ρύθμιση για τη μεταφορά θέσης εισαγωγής των πολυτέκνων, τριτέκνων και ειδικών κατηγοριών και στους εισακτέους στην τριτοβάθμια εκπαίδευση των προηγουμένων ετών. <br />Η ρύθμιση που φέρνει ο κύριος Υπουργός καλύπτει το έτος 2013-2014, αυτούς δηλαδή τους φοιτητές που τώρα περνούν στα πανεπιστήμια. Είναι όμως, άδικο οι εισαχθέντες τα προηγούμενα έτη να μην έχουν αυτήν την ευεργετική δυνατότητα της ρύθμισης που κάνουμε. <br />Η τρίτη τροπολογία, την οποία έχουμε καταθέσει, αφορά και πάλι το καθεστώς αυτό των μετεγγραφών. Η ρύθμιση αυτή ήρθε να ισορροπήσει το προηγούμενο καθεστώς, όμως αντί να διορθώσει την αδικία την εντείνει, αφού αφορά πάλι μόνο τους επιτυχόντες του 2013, του 2014 και εντεύθεν. Ζητούμε, λοιπόν, με προτεινόμενη ρύθμιση να δίνεται το δικαίωμα μεταφοράς θέσης για τους εισαχθέντες το 2013, εφόσον το κατά κεφαλήν εισόδημα της οικογένειας δεν υπερβαίνει τα 9. 000 ευρώ, να καλυφθεί δηλαδή και το έτος 2013. <br />Με χαρά άκουσα προηγουμένως τον κ. Λοβέρδο να λέει ότι θα δει τις προτάσεις αυτές, γιατί είναι σε θετική κατεύθυνση και μπορούν να δώσουν λύση σε ανθρώπους, οι οποίοι αντιμετωπίζουν σοβαρότατο οικονομικό πρόβλημα, οικογένειες οι οποίες δεν έχουν τη δυνατότητα να καλύψουν τα έξοδα των παιδιών τους, οικογένειες που δεν μπορούν να στείλουν το παιδί τους μακριά από την πόλη τους να σπουδάσει. Αυτό είναι άδικο. Όπως είναι επίσης άδικο και για το 2013 και για τους τρίτεκνους, τους πολύτεκνους και τις διάφορες ειδικές κατηγορίες να μην καλυφθεί το έτος 2013. <br />Λέω και πάλι ότι χαίρομαι γιατί ο κύριος Υπουργός στάθηκε στο θέμα αυτό και θα υπάρξει συζήτηση για να δει το Υπουργείο τι δυνατότητες υπάρχουν, ούτως ώστε να καλυφθούν και αυτές οι περιπτώσεις. <br />Κύριε Πρόεδρε, αυτό στο οποίο προηγουμένως γίναμε μάρτυρες ήταν να κατηγορηθούμε ότι φέρνουμε τροπολογίες ως «…» για να εκμεταλλευθούμε ανθρώπους. <br />Ακούστε, δεν περιμένω από κάποιους ανθρώπους που στέλνουν τα παιδιά τους να σπουδάσουν στο εξωτερικό καλύτερη αντιμετώπιση. Στο ΣΥΡΙΖΑ έχουν πολλά λεφτά. Φυσικά δεν νοιάζονται για τα παιδιά τού κόσμου και για τις οικογένειες που δεν έχουν λεφτά να σπουδάσουν τα παιδιά τους. Στο ΣΥΡΙΖΑ στέλνουν τα παιδιά τους να σπουδάσουν στο εξωτερικό και για τα παιδάκια του κόσμου δεν τους νοιάζει. <br /></speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Κι άλλος «Αγιάννης» εδώ!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Έχετε λεφτά για να σπουδάσατε εσείς στο εξωτερικό, να σπουδάσουν και τα παιδιά σας σε ιδιωτικά πανεπιστήμια.</speech><speech by="#s287"><from> ΘΕΑΝΩ ΦΩΤΙΟΥ</from> Καλά, δεν ντρέπεστε;</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Εσείς να ντρέπεστε. Εγώ δεν ντρέπομαι καθόλου. <br />Εσείς στέλνετε τα παιδιά σας στο εξωτερικό και αντιδράτε στο να γίνουν ιδιωτικά πανεπιστήμια στην Ελλάδα.</speech><speech by="#s287"><from> ΘΕΑΝΩ ΦΩΤΙΟΥ</from> …</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Φυσικά. Σας νοιάζει; Όχι! Γιατί «σε ξένο κώλο εκατό ξυλιές», λένε στο χωριό μου, «είναι λίγες».</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Άψογος κοινοβουλευτικός λόγος!</speech><speech by="#s274"><from> ΙΟΡΔΑΝΗΣ ΤΖΑΜΤΖΗΣ</from> Διότι εσείς αρνείστε τα παιδιά να έχουν το δικαίωμα της μετεγγραφής και μέμφεστε εμάς που στηρίζουμε αυτήν την Κυβέρνηση, η οποία έρχεται τώρα να δώσει λύσεις με όποια δυνατότητα έχει στο θέμα αυτό. Εσείς, που πραγματικά έχετε τη δυνατότητα, τονίζω, να στέλνετε τα παιδιά σας στο εξωτερικό. Έχετε τα λεφτά. Με γεια σας, με χαρά σας! Δεν μπορείτε, όμως, να αρνείστε το δικαίωμα σε εμάς να στηρίξουμε τα παιδιά των φτωχών οικογενειών που πρέπει να σπουδάσουν.<br /></speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Εσείς που τους φτωχοποιήσατε. Τα αφεντικά ψηφίζουν εσάς. Δεν έχετε δει ανάλυση ψήφου. Τα λαϊκά στρώματα ψηφίζουν ΣΥΡΙΖΑ.</speech><speech by="#s74"><from>Δραγασάκης Ιωάννης</from> Τον λόγο έχει ο κ. Πασχαλίδης.</speech><speech by="#s232"><from> ΙΩΑΝΝΗΣ ΠΑΣΧΑΛΙΔΗΣ</from> Κύριε Πρόεδρε, κύριε Υπουργέ, κυρίες και κύριοι συνάδελφοι, καταθέσαμε με τον κ. Κασσή μία τροπολογία που αφορά τους επαγγελματίες αλιείς. Η Ελλάδα είναι μία χώρα με μεγάλη παράδοση στην αλιεία, καθώς τα τέσσερις χιλιάδες χιλιόμετρα ακτογραμμής της ηπειρωτικής χώρας και τα έντεκα χιλιάδες χιλιόμετρα ακτογραμμής των νησιών ευνοούν εξαιρετικά την ανάπτυξή της. Η συμβολή της αλιείας στην εθνική οικονομία είναι καθοριστική, εφόσον συμβάλλει στην κοινωνική και οικονομική συνοχή πολλών κοινοτήτων της χώρας, αφού παρέχει περίπου σαράντα χιλιάδες θέσεις εργασίας, κυρίως σε παράκτιες και νησιωτικές περιοχές του Αιγαίου και του Ιονίου Πελάγους.<br />Δυστυχώς ο αλιευτικός τομέας στην Ελλάδα, όπως εξάλλου συμβαίνει και σε παγκόσμιο επίπεδο, τα τελευταία χρόνια βρίσκεται σε σημαντική κρίση. Κάθε χρόνο η αλιευτική παραγωγή μειώνεται σημαντικά προκαλώντας καταστροφικές επιβαρύνσεις στην τοπική οικονομία των νησιωτικών και παράκτιων περιοχών της χώρας μας, υποσκάπτοντας παράλληλα τη δυνατότητα ανάπτυξης αυτών των τοπικών κοινωνιών. <br />Επιπλέον, το ισχύον πλαίσιο διαχείρισης και ελέγχου της αλιείας στην Ελλάδα είναι ελλιπές και οδηγεί στην εκτεταμένη υποβάθμιση των αλιευμάτων, καθώς επιτρέπει την υπεραλίευση, την παράνομη και καταστροφική αλιεία. Είναι δεδομένο ότι ο έλεγχος των αλιευτικών δραστηριοτήτων από τις αρμόδιες αρχές αποτελεί βασικό μέσο για την καταπολέμηση της παράνομης αλιείας και κατ’ επέκταση για τη βιώσιμη εκμετάλλευση των θαλάσσιων πόρων.<br />Αδιαμφισβήτητο γεγονός αποτελεί επίσης ότι η χρήση των νέων τεχνολογιών βοηθάει στην επίτευξη αυτού του σκοπού και στη βελτίωση των μεθόδων συμμόρφωσης στους κανόνες της αλιευτικής πολιτικής. Με στόχο την επαναφορά της αλιείας σε ρυθμούς ανάπτυξης στο πλαίσιο τήρησης των κανόνων κοινής αλιευτικής πολιτικής και κοινοτικού και εθνικού συστήματος ελέγχου, προβλέπεται να καθοριστεί πλέον μία ενιαία αρχή, η οποία θα συντονίζει τις δραστηριότητες ελέγχου όλων των εθνικών αρχών ελέγχου.<br />Προβλέπεται η εφαρμογή ολοκληρωμένου συστήματος παρακολούθησης της αλιείας που αποτελεί ανάπτυξη συστημάτων πληροφορικής, καθώς και η χρήση νέων τεχνολογιών για την ηλεκτρονική καταχώριση, επεξεργασία και διασταύρωση των δεδομένων των αλιευτικών και συναφών με την αλιεία δραστηριοτήτων. <br />Να σημειωθεί, επίσης, ότι το έργο, εκτός από την εφαρμογή της ηλεκτρονικής καταγραφής των αλιευμάτων, έχει σχεδιαστεί και περιλαμβάνει και άλλες εφαρμογές που απαιτούνται από την ενωσιακή νομοθεσία, καθώς και εφαρμογές που συνδέονται με την ηλεκτρονική υποβολή αιτήσεων για την απλούστευση υφιστάμενων διαδικασιών.<br />Ακόμη, επεκτείνεται η εφαρμογή του συστήματος παρακολούθησης σκαφών και αλιευτικών δραστηριοτήτων και στα αλιευτικά σκάφη μήκους δώδεκα και δεκαπέντε μέτρων. Ισχύει ήδη στα σκάφη άνω των δεκαπέντε μέτρων. Είναι υποχρέωση η οποία θα έπρεπε να εφαρμοστεί από 1-1-2012.<br />Παράλληλα, με την ΚΥΑ με αριθμό 9314/15764/30-12-2013 και ΦΕΚ 3415 Β/2013 ορίζονται ως υπόχρεα εγκατάστασης συσκευών BMS πρώτον, τα επαγγελματικά σκάφη μήκους δεκαπέντε μέτρων και άνω, τα οποία διαθέτουν ήδη συσκευές αυτόματου εντοπισμού τουλάχιστον τα τελευταία πέντε έτη, δεύτερον, τα σκάφη μικρότερα των δώδεκα μέτρων, στα οποία χορηγείται άδεια αλίευσης μεγάλων πελαγίσιων ψαριών και τρίτον, τα σκάφη μικρότερα των δώδεκα μέτρων, στα οποία χορηγείται άδεια απόπλου στα διεθνή ύδατα ή που επιθυμούν την ένταξή τους στη διαδικασία ηλεκτρονικής παρακολούθησης σκαφών.<br />Προβλέφθηκε ότι η δαπάνη για την προμήθεια και εγκατάσταση συσκευής καλύπτεται με κοινοτική συμμετοχή σε ποσοστό 90% και εθνική σε ποσοστό 10% και συγκεκριμένα ότι η εν λόγω δαπάνη προκαταβάλλεται από τον υπόχρεο αλιέα και επιστέφεται με την ολοκλήρωση των διαδικασιών πιστοποίησης της συσκευής και ελέγχου των δικαιολογητικών που θα υποβληθούν. <br />Λαμβάνοντας υπ’ όψιν ότι τα τελευταία χρόνια της ύφεσης και της λιτότητας ένας από τους κλάδους που έχει πληγεί είναι κυρίως ο κλάδος των επαγγελματιών αλιέων, η πλειοψηφία των οποίων βρίσκεται σε δεινή οικονομική κατάσταση και αδυνατούν να αγοράσουν τις συσκευές, καθώς και να είναι φορολογικά και ασφαλιστικά ενήμεροι. Υπό τον επικείμενο κίνδυνο της απώλειας ενωσιακής χρηματοδότησης λόγω της ως άνω περιγραφόμενης αδυναμίας των αλιέων, με την παρούσα τροπολογία τους παρέχεται η απαλλαγή από τη φορολογική και ασφαλιστική ενημερότητα, προκειμένου να λάβουν την οικονομική ενίσχυση για την υλοποίηση πράξεων προμήθειας και εξοπλισμού των σκαφών τους. <br />Σκοπός της παρούσας πρόβλεψης, η οποία είμαστε βέβαιοι ότι θα σας βρίσκει όλους σύμφωνους, είναι να ανακουφίσει τη βεβαρημένη οικονομική κατάσταση στην οποία έχουν περιέλθει οι αλιείς της χώρας μας και επιπλέον να τους δοθεί η δυνατότητα τοποθέτησης ηλεκτρονικών συσκευών, VMS σύστημα εντοπισμού μέσω δορυφόρου και IRS συσκευή ηλεκτρονικής καταγραφής και διαβίβασης πληροφοριών, γεγονός που θα διευκολύνει ταυτόχρονα και την καθολική εφαρμογή του αλιευτικού κανονισμού. <br />Ας μην λησμονούμε, άλλωστε, ότι η μη συμμόρφωση με τις ανωτέρω υποχρεώσεις επισύρει την επιβολή αυστηρών κυρώσεων, όπως χρηματικά πρόστιμα, μόρια, προσωρινή ή οριστική αφαίρεση της άδειας αλιείας του σκάφους. Με τις παρούσες διατάξεις επενδύουμε σε ένα εκσυγχρονισμένο μοντέλο αλιείας που θα συνδράμει, ώστε η ελληνική αλιεία να κατακτήσει τον πρωταγωνιστικό ρόλο, όχι μόνο σε ευρωπαϊκό αλλά και σε παγκόσμιο επίπεδο. <br />Θα ήθελα να επισημάνω ότι κάποιοι συνάδελφοι από το ΣΥΡΙΖΑ, ο κ. Συρμαλένιος, η κ. Καλογερή και ο κ. Μεϊκόπουλος, έχουν καταθέσει μία ερώτηση με την οποία ζητούν αυτό ακριβώς που σας ζητώ και εγώ να ψηφίσετε. <br />Σας ευχαριστώ πολύ. <br /></speech><speech by="#s74"><from>Δραγασάκης Ιωάννης</from> Και εμείς ευχαριστούμε. <br />Η κ. Βαμβακά έχει το λόγο. <br />ΕΥΓΕΝΙΑ  ΒΑΜΒΑΚΑ: Κύριε Πρόεδρε, κυρίες και κύριοι συνάδελφοι, κύριε Υπουργέ, από αυτό το νομοσχέδιο που συζητάμε σήμερα, με τίτλο: «Ρυθμίσεις Ποινικού και Σωφρονιστικού Δικαίου και άλλες διατάξεις», μόνο τα πρώτα δέκα εννιά από τα σαράντα επτά άρθρα του αφορούν αυτό το αντικείμενο. Τα υπόλοιπα είναι για άλλα αντικείμενα και υπάρχουν και διάφορες τροπολογίες, όπως πάντα άσχετες με κάθε νομοσχέδιο που έρχεται. <br />Πιστεύω ότι γνωρίζετε πάρα πολύ καλά ότι υπάρχουν άνθρωποι που κοιμούνται χρόνια στο πάτωμα και ότι οι περισσότερες φυλακές είναι υπερπλήρεις από κρατούμενους, χωρίς τη δυνατότητα να τους παρέχουν τις βασικές υπηρεσίες για να επιβιώσουν. <br />Δεν υπάρχουν γιατροί, νοσηλευτές, υπολειτουργούν οι δομές, δεν υπάρχουν ψυχίατροι ή άλλοι ειδικοί, ούτε ειδικό πρόγραμμα. Υπάρχουν δε κρατούμενοι οι οποίοι έχουν και ζήτημα εξάρτησης από ουσίες και τελούν υπό φαρμακευτική αγωγή. Ποια είναι η μέριμνά σας γι’ αυτό; Σας είχα πει μάλιστα, κάποια στιγμή που σας είχα δει εκτός Κοινοβουλίου, για τις φυλακές της Θήβας. Από κει και πέρα όμως δεν είδα καμμία κίνηση. <br />Αυτό το νομοσχέδιο εισάγει φασιστικής έμπνευσης μέτρα. Στην Ελλάδα των μνημονίων και της επιχειρούμενης βίαιης ανακατανομής του πλούτου από τα πάνω και η καταστολή είναι το αναγκαίο σας επακόλουθο. Το εργαλείο αυτό το δημιουργήσατε, προκειμένου να εξοντωθεί κάθε φωνή αντίδρασης και αντίστασης, εννοείται του εσωτερικού εχθρού σας, από όπου και αν προέρχεται. <br />Υπάρχει καθεστώς πλήρους απομόνωσης για συγκεκριμένες κατηγορίες κρατουμένων και υποδίκων, που είναι κατά κύριο λόγο πολιτικοί και απείθαρχοι κρατούμενοι. Υπάρχει στέρηση αδειών, ημιελεύθερης διαβίωσης, μεροκάματων, δικαιώματος επικοινωνίας με το συγγενικό και κοινωνικό περιβάλλον. <br />Αυτό συμβαίνει ακριβώς την ίδια στιγμή που θεσπίζετε φυσικά ευνοϊκές ρυθμίσεις για ποινικούς αδικηματίες και δοσίλογους, ενώ το όλο αυτό εγχείρημα αναδεικνύεται και σε μία τεράστια οικονομική επιχείρηση –κατασκευή, συντήρηση κτηρίων και υποδομών- και ιδιωτικοποίηση παρεχομένων υπηρεσιών –φύλαξη, τροφοδοσία κ.λπ.- με προφανή οικονομικά οφέλη ιδιωτικών επιχειρηματικών ομίλων. <br />Όμως, στα κράτη του αστικού κοινοβουλευτισμού η επιβαλλόμενη φυλάκιση, η κάθειρξη δηλαδή, σημαίνει στέρηση της ελευθερίας, αποκλειστικά όμως και μόνο, γιατί η έννοια του εγκλεισμού σε καμμία περίπτωση δεν επιτρέπεται να στοχεύει στην ηθική και φυσική εξόντωση των κρατουμένων. <br />Έτσι, με αυτό το νομοσχέδιο δημιουργείται ένα νέο είδος θανατικής ποινής. <br />Σχετικά με την τροπολογία για τις μετεγγραφές των φοιτητών που αφορά ένα πάρα πολύ σημαντικό και ευαίσθητο κομμάτι της εκπαίδευσης, πρέπει να επισημάνουμε πως αναρτήθηκε στο site της Βουλής μόλις χθες, την Κυριακή το απόγευμα και ψηφίζεται αύριο. Είναι γεγονός που υπονομεύει τη δημοκρατική λειτουργία της Βουλής. <br />Αυτή η τροπολογία τύπου εξπρές έρχεται στην ουσία να μπαλώσει με πρόχειρο τρόπο τα κακώς κείμενα του άρθρου 53 του ν. 4264/2014 που αφορά τις μετεγγραφές των φοιτητών. <br />Σε μια δύσκολη οικονομικά συγκυρία για τις ελληνικές οικογένειες, τους φοιτητές και τα πανεπιστήμια το θέμα των μετεγγραφών πρέπει να τίθεται στο γενικότερο πλαίσιο της φοιτητικής μέριμνας η οποία έχει καταρρεύσει. Μετεγγραφή, φοίτηση και στέγαση είναι έννοιες που πάνε μαζί και όχι σε ξεχωριστές τροπολογίες-εξπρές. <br />Όλοι θυμόμαστε πριν δύο μήνες το κυβερνητικό κρεσέντο του Υπουργού Παιδείας, με το οποίο έμειναν κενές δύο χιλιάδες επτακόσιες εβδομήντα εννιά θέσεις μετεγγραφής φοιτητών εξαιτίας της ποσόστωσης, την οποία ο Υπουργός είχε επιβάλει αδικώντας τους εισακτέους του 2012, 2013 και 2014. Περισσότεροι από τους μισούς υποψήφιους που πληρούσαν τις προϋποθέσεις μετεγγραφής έμειναν εκτός διαδικασίας. <br />Εμείς θεωρούμε πως πρέπει όλοι όσοι πληρούν τις κοινωνικά και οικονομικά δίκαιες προϋποθέσεις, όπως άλλωστε έχουμε προτείνει με τροπολογία που καταθέσαμε το Σεπτέμβριο του 2013, να έχουν δικαίωμα μετεγγραφής. <br />Επίσης, τα πανεπιστήμια που θα δεχθούν φοιτητές πρέπει να ενισχυθούν αναλογικά. <br />Από το 2004 έως και σήμερα δεν έχει θεσπιστεί νομοθετική ρύθμιση που να λαμβάνει υπ’ όψιν της τις πραγματικές ανάγκες των φοιτητών με αναπηρία και κυρίως των φοιτητών που στην οικογένειά τους υπάρχει ένα τουλάχιστον μέλος με αναπηρία. Η διάταξη, ως έχει, δεν προστατεύει τους φοιτητές που οι οικογένειές τους έχουν στη φροντίδα τους ένα μέλος –γονέα, αδερφό- με αναπηρία. Δεν υπάρχει καμμία μέριμνα για τους φοιτητές που στην οικογένειά τους υπάρχει άλλο παιδί με βαριά αναπηρία, όπως είναι το Σύνδρομο Down, η νοητική στέρηση, ο αυτισμός και πολλαπλές αναπηρίες. <br />Παράλληλα, η ορολογία που χρησιμοποιείται για την αναπηρία στη σύγχρονη εποχή είναι λανθασμένη και δεν συνάδει με την ορολογία που χρησιμοποιούν τα ΚΕΠΑ στις γνωματεύσεις αναπηρίας. <br />Η πολιτεία οφείλει να μεριμνήσει για την ανακούφιση των ατόμων με αναπηρία και των οικογενειών τους, οι οποίες στην πλειονότητά τους ζουν σε ιδιαίτερες συνθήκες οικονομικής φτώχειας και κοινωνικού αποκλεισμού. <br />Επίσης, εκτός από την παράλειψη για τους φοιτητές ΑMΕΑ, πρέπει να αναφέρουμε ότι στους εισακτέους φοιτητές του 2012-2013 και 2013-2014 έχει αφαιρεθεί η δυνατότητα μετεγγραφής ειδικών κατηγοριών χωρίς εισοδηματικά κριτήρια. Επομένως, θεωρούμε κοινωνικά δίκαιο, κατά την άποψή μας, να επεκταθούν οι ρυθμίσεις του άρθρου 53 του ν. 4262 και στους περυσινούς και προπέρσινους εισακτέους. <br />Εμείς ως ΣΥΡΙΖΑ καταθέσαμε δύο ερωτήσεις στον Υπουργό Παιδείας για την αδικία που έχουν υποστεί οι εισακτέοι φοιτητές του 2012-2013 και 2013-2014 στις 18 Μαρτίου 2014. Στην πρώτη λάβαμε αρνητική απάντηση και στη δεύτερη δεν λάβαμε καμμία απάντηση. <br />Τέλος, θα ήθελα να επαναλάβω πως πρέπει να νιώσουμε βαθιά τις καθημερινά μαχόμενες οικογένειες οι οποίες θυσιάζουν τα πάντα προκειμένου να σπουδάσουν τα παιδιά τους. <br />Οι σημερινές δαπάνες για τη φοιτητική μέριμνα κινούνται σε επίπεδα ντροπής. Γι’ αυτόν τον λόγο σας καλούμε σε ένα σοβαρό σχεδιασμό ενίσχυσης και εξασφάλισης πόρων για τη φοιτητική μέριμνα που να περιλαμβάνει αξιοπρεπή στέγαση και σίτιση και όχι προχειρότητες μέσα σε τροπολογίες σε άσχετα νομοσχέδια. <br />Ευχαριστώ πάρα πολύ.<br /></speech><speech by="#s74"><from>Δραγασάκης Ιωάννης</from> Τον λόγο έχει η κ. Γεσθημανή Παπαδημητρίου. <br /> ΓΕΣΘΗΜΑΝΗ  ΠΑΠΑΔΗΜΗΤΡΙΟΥ: Είπε ο κύριος Υψηλάντης πως σε όλες τις χώρες της Ευρωπαϊκής Ένωσης υπάρχουν φυλακές υψίστης ασφαλείας. <br />Το ερώτημα είναι: η Ελλάδα είναι ευρωπαϊκή χώρα; <br />Είναι ευρωπαϊκή μια χώρα που ο άνεργος, σύμφωνα με τα στοιχεία του Μητροπολιτικού Ιατρείου Ελληνικού δεν μπορεί να βάλει μπαλονάκι καρδιάς; <br />Είναι ευρωπαϊκή μια χώρα, κύριε Τζαμτζή -που μας είπε πλούσιους- που ο καρκινοπαθής πρέπει να πληρώνει από την τσέπη του για να πάρει τα φάρμακα της χημειοθεραπείας που έπαιρνε μέχρι χθες και του έκαναν καλό, γιατί αυτά που χορηγεί το ΙΚΑ έχουν αλλάξει; <br />Είναι ευρωπαϊκή μια χώρα που οι έχοντες σκλήρυνση κατά πλάκας πρέπει να δανείζονται φάρμακα από το διπλανό τους ομοιοπαθή γιατί τα φάρμακα είναι πάρα πολύ ακριβά; <br />Είναι ευρωπαϊκή μια χώρα που σε φορολογεί για κάθε παιδί, αντί να σε φοροαπαλλάσσει; <br />Είναι ευρωπαϊκή μια χώρα που οι καλλιτέχνες της είναι κατά 70% ανασφάλιστοι και κατά 30% άστεγοι, ενώ φορολογούνται σαν εισοδηματίες;<br /> Όχι, δεν είναι ευρωπαϊκή μια τέτοια χώρα. Είναι εξαθλιωμένη μια τέτοια χώρα. Όταν ο άνθρωπος εξαθλιώνεται οδηγείται σε πράξεις που σε κατάσταση ψυχραιμίας δε θα έκανε για κανένα λόγο. <br />Οι φυλακές που περιγράψαμε, όμως, εξαθλιώνουν ακόμα περισσότερο τους ανθρώπους. Και όταν σε αυτούς τους εξαθλιωμένους φυλακισμένους έρχεται ένα άρθρο σαν το 5, παράγραφος 3, του Σωφρονιστικού Κώδικα που μιλάει για παροχή πληροφοριών όσον αφορά αυτό που ορίζεται ως τρομοκρατία και που αναγνωρίζεται ως ελαφρυντική περίσταση, είναι πραγματική πρόκληση για τους φυλακισμένους να προσφέρουν υπηρεσίες στο σωφρονιστικό ίδρυμα, παρέχοντας πληροφορίες για συγκρατούμενούς τους ή άλλους πολίτες με αλήθειες ή αναλήθειες προκειμένου να επωφεληθούν κάποιες μέρες ή μήνες ελευθερίας. <br />Τέτοιες διατάξεις γλιστρούν τη σκέψη μας, θέλοντας και μη, σε εικόνες για μαύρες εποχές με σκοτεινούς και μαύρους καταδότες. Σε τέτοιες δύσκολες συνθήκες σαν τις σημερινές η νομοθεσία θα έπρεπε να ανακουφίζει τους πολίτες, ειδικά τους πιο φτωχούς, και όχι να τους δημιουργεί περισσότερες δυσκολίες, βάσανα και τρόμους, εξωθώντας τον έναν να παρακολουθεί και να καταδίδει τον άλλον, τρομοκρατώντας τις οικογένειες να αποτρέπουν τα παιδιά τους από συμμετοχή σε κινήματα για να μην θεωρηθούν τρομοκράτες. Ποιος τρομοκρατεί ποιον; Και με τι όπλα; <br />Και εδώ φτάνουμε στο σημείο που μιλάει στον Σωφρονιστικό Κώδικα για το δικαίωμα οπλοχρησίας που δίνει στους φύλακες των φυλακών τύπου Γ΄. <br />Με διατάξεις σαν αυτήν μπορούμε εύκολα να συμπεράνουμε ότι υπάρχει μία πάρα πολύ μεγάλη πιθανότητα να περιοριστούν περιοχές ολόκληρες γύρω από τις φυλακές τύπου Γ΄ που ουσιαστικά θα μοιάζουν σαν να βρίσκονται σε πολιορκία. <br />Με τη θεσμοθέτηση μάλιστα του απορρήτου κανονισμού επιχειρησιακής δράσης γι’ αυτούς μπορούμε να πούμε ότι θα μπορεί να συγκαλύπτεται το οποιοδήποτε παραστράτημα διαπραχθεί κάτω από αυτές τις ειδικές συνθήκες. Αφού το απόρρητο σχέδιο δεν έχουν το δικαίωμα να το γνωρίζουν ούτε οι εκλεγμένοι εκπρόσωποι των πολιτών δεν θα μπορεί να  υπάρχει έλεγχος από το Κοινοβούλιο για οποιαδήποτε παρεκτροπή ειδικών φυλάκων. <br />Αν όπως λέει, λοιπόν, η νομοθεσία οι οπλοφορούντες ειδικοί φύλακες θα έχουν το δικαίωμα χρήσης όπλου μπορούμε εύκολα να καταλάβουμε ότι όλοι οι πολίτες της πολιτείας ή της γειτονιάς στην οποία θα βρίσκονται οι φυλακές τύπου Γ΄ θα τελούν σε κατάσταση κανονικής και συνεχούς ομηρίας. <br />Στόχος του νομοσχεδίου έτσι μοιάζει να μην είναι ο περιορισμός των επικίνδυνων κρατουμένων κατά την κρίση της Κυβέρνησης -της μειοψηφούσας πλέον κυβέρνησης- αλλά κυρίως όλων των υπολοίπων πολιτών γύρω από τα σωφρονιστικά ιδρύματα τύπου Γ΄. Ίσως και όλων των πολιτών της χώρας και με μια μικρή -γιατί όχι;- βοήθεια των διαπλεκομένων μέσων μαζικής ενημέρωσης που τώρα μας βλέπουν και θα κρατήσουν από όσα λέμε ό,τι θέλετε εσείς. <br />Την τροπολογία του σχεδίου νόμου για την Εθνική Λυρική Σκηνή, που με τρόπο απαράδεκτο παρεισφρέει στο νομοσχέδιο για τον Σωφρονιστικό Κώδικα, την καταψηφίζουμε, όπως είχαμε καταψηφίσει, όταν ετέθη, την ανάλογη τροπολογία για το Εθνικό και Κρατικό Θέατρο Βορείου Ελλάδας, διότι θεωρούμε ότι δεν μπορεί το οικονομικό έτος να έχει διαφορετική ημερομηνία λήξης από το καλλιτεχνικό, που λήγει στις 31 Αυγούστου. Κυρίως όμως διαμαρτυρόμαστε για την επίμονη πρακτική σας να περνάτε άσχετες τροπολογίες σε άσχετα νομοσχέδια. <br />Με την ευκαιρία, θέτω μία ερώτηση για το άρθρο 43 με το οποίο ζητάτε, κύριε Υπουργέ, εξουσιοδότηση για την έκδοση προεδρικού διατάγματος, με σκοπό την αναθεώρηση του καθεστώτος χρήσεων των καταστημάτων του κτηριακού συγκροτήματος του Αρσακείου Μεγάρου, της Στοάς Ορφέα και της Στοάς του Βιβλίου, προκειμένου οι υφιστάμενες χρήσεις να προσαρμοστούν στα νεότερα δεδομένα της οικονομικής ζωής του κέντρου των Αθηνών.<br />Τι εννοείτε «νεότερα δεδομένα της οικονομικής ζωής του κέντρου των Αθηνών»; Η Στοά του Ορφέως παραδοσιακά στέγαζε βιβλιοπωλεία, μουσικούς οίκους, το παραδοσιακό καφενείο του Ορφέα με ιστορία πενήντα και πλέον ετών σε αυτήν την πόλη. Τι ακριβώς πρόκειται να στεγαστεί; Θα θέλαμε να ξέραμε για να δούμε αν μπορούμε ή όχι να το ψηφίσουμε. <br />Ευχαριστώ πολύ.<br /></speech><speech by="#s74"><from>Δραγασάκης Ιωάννης</from> Ευχαριστούμε κι εμείς.<br />Τον λόγο έχει η κ. Κατριβάνου.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Ευχαριστώ.<br />Κατ’ αρχάς, πρέπει να πω πριν ξεκινήσω ότι ήταν πολύ λυπηρή η διαδικασία να κοπούν οι άλλοι Βουλευτές από τη δευτερολογία. Δεν το έχω ξαναδεί να γίνεται με αυτό τον τρόπο. Μου φαίνεται και αδιανόητο και ακατανόητο. Κι όταν ο κύριος Πρόεδρος συνειδητοποίησε το λάθος που είχε γίνει –γιατί όλοι το βλέπαμε- θα μπορούσε να το διορθώσει. Αντ’ αυτού, μπήκε σε μία διαδικασία ανταγωνισμού. Αυτό δεν μας καλύπτει, νομίζω, εδώ σαν διαδικασία συζήτησης. Είναι λυπηρό.<br />Πριν έρθω στην κριτική επί των άρθρων, πρέπει να πω ότι με απασχόλησε ένα βασικό ερώτημα που μας απασχολεί όλους. Γιατί το καταθέτει αυτό το νομοσχέδιο η Κυβέρνηση τη στιγμή που όλοι οι φορείς και οι επιστήμονες που έχουμε καλέσει σε ακρόαση και όλη η αρθρογραφία είναι κατά; Κανείς δεν το υποστηρίζει.<br />Δεύτερον, η ίδια η Κυβέρνηση το ψαλιδίζει. Το ψαλιδίζει βέβαια γιατί καταλαβαίνει την αντισυνταγματικότητά του, χωρίς όμως να αλλάζει τον βασικό αντισυνταγματικό χαρακτήρα του. Κι επίσης έχει μεγάλο οικονομικό κόστος.<br /> Γιατί αυτά τα λεφτά να μην πάνε σε άλλη κατεύθυνση και να γίνει πραγματικός εξανθρωπισμός των φυλακών και να σταματήσουμε να πληρώνουμε όλα αυτά τα πρόστιμα που έχουμε από τις συνεχείς καταδίκες από το Ευρωπαϊκό Δικαστήριο για τα δικαιώματα του ανθρώπου, που φτάνουν τώρα το ένα εκατομμύριο και θα συνεχίσουν φυσικά να έρχονται; <br />Σκεφτείτε, κύριε Υπουργέ, πραγματικά πόσο θα δικαιωνόσασταν στα μάτια της κοινωνίας αν φτιάχνατε ένα νοσοκομείο φυλακών, αντί για μία φυλακή υψίστης ασφαλείας, ένα νοσοκομείο που να φροντίζει την υγεία των ανθρώπων. Σκεφτείτε το αυτό. Δηλαδή εγώ αν ήμουν Υπουργός θα το είχα σαν όραμα, να κάνω παραδείγματος χάριν εναλλακτικές μορφές για την κράτηση των ανηλίκων. Σκεφτείτε τι περηφάνεια θα ένιωθε οποιοσδήποτε Υπουργός προχωρούσε τέτοια πράγματα. <br />Κι έρχομαι να καταλήξω ότι έρχεται ένα τέτοιο νομοσχέδιο το οποίο πραγματικά ενέχει υπερδεξιά –με λυπεί που το λέω, αλλά έτσι είναι- αντίληψη που πριμοδοτεί την καταστολή, την πειθάρχηση, την τιμωρία, την εξόντωση, την εκδίκηση και στις φυλακές. <br />Το κάνει με τους απεργούς. Οι απεργίες χαρακτηρίζονται παράνομες και καταχρηστικές και μετά επιστρατεύονται οι απεργοί. Αυτήν την ακρότητα την έχουμε δει το τελευταίο διάστημα να γίνεται συνέχεια, με τους δάσκαλους, με τους ναυτεργάτες, με τους εργαζόμενους στο μετρό, τώρα με τη ΔΕΗ. Ενώ ξέρουμε όλοι και από τις αναλύσεις ότι υπάρχει διαθέσιμο ενεργειακό φορτίο, επαρκές, παρ’ όλα αυτά επιλέγουμε επιστράτευση.<br />Θέλει, λοιπόν, η Κυβέρνηση να μην παραγάγει πραγματικά έργο πρόνοιας. Θέλει να δείξει σιδερένια πυγμή σε όσους αντιστέκονται ή όσους παραβατούν σε μια περίοδο που η παραβατικότητα είναι μία ρευστή έννοια. Επίσης, μια που δεν έχει πραγματικά να δώσει ελπίδα στον κόσμο, κτίζει συναινέσεις, επενδύοντας στο φόβο, στη μισαλλοδοξία, στην ξενοφοβία, στη μνησικακία, στη δαιμονοποίηση του άλλου, είτε είναι ο μετανάστης, ο ειδεχθής εγκληματίας, ο απεργός, ο εσωτερικός εχθρός.<br />Όμως, κύριε Υπουργέ, πρέπει να ξέρουμε ότι, όταν έχουμε τέτοια πολιτική, πρόσκαιρα παίρνουμε πόντους, αλλά είναι καταστροφικό και για την κοινωνία και για τη δημοκρατία να κτίζουμε έτσι. Εμείς σας έχουμε κάνει επανειλημμένα προτάσεις και σαν ΣΥΡΙΖΑ, αλλά και σαν Επιτροπή Σωφρονιστικού για μια εντελώς άλλη κατεύθυνση, για να ισχύσουν -ας πούμε- οι ευεργετικές διατάξεις για τον νόμο των ναρκωτικών που έχει ψηφιστεί, να φέρετε το νέο Σωφρονιστικό Κώδικα, που ενισχύει τις αγροτικές φυλακές, ενισχύει τις άδειες, ενισχύει τα μεροκάματα, ενισχύει τα προγράμματα, ενισχύει την ιατροφαρμακευτική περίθαλψη, δομές ανηλίκων άλλες αντί της φυλακής κ.λπ..<br />Θεωρούμε, λοιπόν, ότι είναι, κατ’ αρχάς, αντισυνταγματική η βασική του ιδεολογία, που εισάγει επιβαρυντική διάταξη σε κρατούμενους, κατατάσσοντας τα αδικήματα για τα οποία έχουν καταδικασθεί ή κατηγορούνται με κριτήρια εντελώς εξωνομικά, ηθικοϊδεολογικά.<br />Τι κάνουμε; Την ώρα που ο άνθρωπος εκτίει την ποινή του γίνεται μια νέα επιμέτρηση, μια νέα ποινή, πέρα από αυτή που ορίζει ο νόμος, πέρα από αυτή που επιβάλλει ο δικαστής. Είναι δυνατόν να παρεμβαίνει ο νομοθέτης και να μεταβάλλει αυτήν τη συνθήκη μετά; Ποια ασφάλεια δικαίου έχουμε;<br />Φέρατε αλλαγές. Τα δέκα χρόνια τα κάνατε τέσσερα, τα τέσσερα τα κάνατε δύο, είχαμε μια πιο light version υπό την πίεση -υποτίθεται- του προοδευτικού πόλου εδώ πέρα. Δύο πράγματα, όμως, δεν τα αλλάζετε. Πρώτον, το βασικό αντισυνταγματικό χαρακτήρα, που κάνει διάκριση στους ανθρώπους και πέρα από τον περιορισμό της ελευθερίας τους, τους βάζει σε αυτές τις φυλακές Γ΄ τύπου, τους στερεί άδειες και τους στερεί βασικά τους δικαιώματα.<br />Δεύτερον, κάθε δύο χρόνια, με τυπικές διαδικασίες και πλάγια, θα αυξήσετε και πάλι τη διάρκεια που θα κρατούνται αυτοί οι άνθρωποι. Κάθε δύο χρόνια θα εξετάζετε αν αυτοί οι άνθρωποι θα συνεχίζουν να κρατούνται εκεί. Με έμμεσο, λοιπόν, τρόπο ξαναβάζετε τη μακροχρόνια κράτηση.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Να τους αφήσουμε να φύγουν.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Εξόντωση, λοιπόν, χωρίς καμμιά προοπτική επανένταξης, ηθική και κοινωνική εξόντωση. Βάζουμε αυτούς τους ανθρώπους εκεί, χωρίς άδεια, τον πιο ευεργετικό θεσμό που έχουμε δει, τον πιο ευεργετικό θεσμό που συνδέει τον κρατούμενο με την κοινωνία και που δίνει μια προοπτική στον άνθρωπο και εκτονώνει και του δίνει ένα λόγο να ζει και να συνεχίζει εκεί, χωρίς να φτάνει σε ακρότητες βίας, είτε να αυτοκαταστρέφεται είτε να θέλει να καταστρέψει τον άλλον που τον κρατάει. Πολύ απλά, θα συνέβαινε στον καθένα μας. Δεν χρειάζεται να είναι κανένας μας εγκληματίας για να του συμβεί αυτό. Οποιονδήποτε από εμάς, αν κλείσουν μέσα με αυτά τα δεδομένα, αυτό θα κάνει.<br />Προσκόμματα στην επικοινωνία, στον προαυλισμό, στέρηση από εργασία, εκπαιδευτικά προγράμματα και απεξάρτηση, και έρχεται το ΠΑΣΟΚ να πει να κάνετε μια ρητή, προφορική δήλωση που θα είναι δέσμευση ότι δεν θα αλλάξει ο εσωτερικός κανονισμός. Δηλαδή, ότι εν δυνάμει θα μπορούμε να έχουμε αυτά τα προγράμματα, την εργασία, την απεξάρτηση κ.λπ..<br />Είναι δυνατόν; Είναι σοβαρό πράγμα σε ένα νομοσχέδιο να ζητά οποιοδήποτε κόμμα –και, μάλιστα, ένα κόμμα της Κυβέρνησης που το φέρνει- να γίνει μία προφορική δέσμευση του Υπουργού ως προς τα βασικά δικαιώματα και ως προς αυτά που λέει ο Σωφρονιστικός Κώδικας; <br />Κύριε Υπουργέ, να κάνετε μία γραπτή δέσμευση σε αυτό –δεν είναι σοβαρό πράγμα μία προφορική δέσμευση- ότι κανένας εσωτερικός κανονισμός δεν θα ξεπεράσει τον ισχύοντα Σωφρονιστικό Κώδικα, όσον αφορά τα δικαιώματα των ανθρώπων που τα ξέρουμε πάρα πολύ καλά.<br />Πρέπει να σας πω δύο πράγματα. Εγώ έχω επισκεφτεί τις Φυλακές Ανηλίκων και άλλες φυλακές. Εκεί, όταν ρώτησα ποια είναι αυτά που έχουν βοηθήσει «να τη βγάζουν» οι άνθρωποι, είναι πάντα δύο, το μεροκάματο και η εκπαίδευση. Βέβαια είναι και η άδεια. Έτσι επιβιώνει εκεί ο άνθρωπος και έτσι εξανθρωπίζεται. Είναι το μόνο θετικό που μπορούμε να του κάνουμε.<br />Δεύτερον, έχω πάει σε υψίστης ασφαλείας φυλακές στην Αμερική με την ιδιότητα του ψυχολόγου και σας λέω ότι έχω δει παράσταση Σαίξπηρ. Άδειες μπορεί να μην έχουν, αλλά έχουν προγράμματα. Δεν σας λέω εγώ ότι το εγκρίνω, αλλά θέλω να σας μεταφέρω μία άλλη λογική. Βέβαια, η Αμερική δεν είναι το πρότυπό μου, ίσα-ίσα, αλλά σας λέω τι γίνεται και στον άλλο κόσμο. Στις άλλες χώρες που αναφέρατε, δεν υπάρχει αυτή η αποστέρηση όλων των προγραμμάτων της εκπαίδευσης, των δικαιωμάτων, όπως το θέτετε εσείς.<br />Συνεχίζω αναφερόμενη σε αυτό που λέτε ότι η ΕΛΑΣ είναι υπεύθυνη για τη φύλαξη των καταστημάτων. Ο κ. Πανούσης το είπε. Έχουμε το Συμβούλιο της Ευρώπης που έχει οδηγία εναντίον του. Εμείς και εκεί θα διαπρέψουμε. Κι εκεί, βεβαίως, θα πληρώσουμε μετά.<br />Βέβαια, έχουμε και το άλλο γεγονός, ότι δηλαδή εξαιρεί τους φρουρούς από την υποχρέωση τήρησης του νόμου περί οπλοχρησίας. Δηλαδή, τους δίνετε τη δυνατότητα να θανατώνουν. Δεν βρίσκω λόγια να το σχολιάσω αυτό! Φανταστείτε τι κύκλοι βίας θα υπάρχουν εκεί μέσα.<br /><br />Κύριε Υπουργέ, όταν έχει γίνει η δολοφονία μετά από βασανισμό του Καρέλι, θα ήθελα να δω πώς θα έπρεπε να παρέμβετε για το τι υπάρχει μέσα στις φυλακές και όχι να δώσετε τη δυνατότητα χρήσης του όπλου μέσα στις φυλακές.</speech><speech by="#s74"><from>Δραγασάκης Ιωάννης</from> Ολοκληρώνετε, σας παρακαλώ.</speech><speech by="#s111"><from> ΒΑΣΙΛΙΚΗ ΚΑΤΡΙΒΑΝΟΥ</from> Αυτό το νομοσχέδιο πραγματικά είναι και αντισυνταγματικό και μας πληγώνει σαν δημοκρατία. Πιστεύω, όπως έχουμε πει όλοι, ότι όχι μόνο πρέπει να αποσυρθεί, αλλά πρέπει να αποσυρθεί πάραυτα. Θα το κάνουμε εμείς, όταν έρθουμε στην κυβέρνηση.<br />Ευχαριστώ.<br /></speech><speech by="#s74"><from>Δραγασάκης Ιωάννης</from> Ευχαριστούμε κι εμείς.<br />Η κ. Θεανώ Φωτίου έχει τον λόγο.</speech><speech by="#s287"><from> ΘΕΑΝΩ ΦΩΤΙΟΥ</from> Ευχαριστώ, κύριε Πρόεδρε.<br />Κύριε Πρόεδρε, η αποψινή ήταν μία δύσκολη συνεδρίαση. Πρόκειται για ένα νομοσχέδιο εξαιρετικά ευαίσθητο. Έχω πλήρη συνείδηση ότι η Αξιωματική Αντιπολίτευση η οποία χαρακτηρίζει ως εγκληματικό αυτό το νομοσχέδιο, συμπάσχει σήμερα με χιλιάδες κρατούμενους που βλέπουν πάνω από το κεφάλι τους αυτήν την απειλή. Έχω την αίσθηση ότι έχει ευαισθητοποιηθεί ιδιαίτερα και πραγματικά η διαδικασία δεν τη βοήθησε καθόλου.<br />Ξέρετε, υπάρχουν νομοσχέδια που είναι πάρα πολύ ευαίσθητα, γιατί θίγουν την ανθρώπινη ύπαρξη στην ουσία της. Η υπόθεση του σωφρονιστικού συστήματος είναι ο πολιτισμός κάθε κράτους. Είναι η ανθρωπιά του κάθε κράτους. Νομίζω ότι μέσα σε αυτό το κλίμα εμείς βρεθήκαμε εδώ σήμερα να εμποδιζόμαστε να μιλήσουμε, αλλά να ακούμε και χαρακτηρισμούς, οι οποίοι εμένα προσωπικά με έβγαλαν από εκείνα τα κοινοβουλευτικά όρια, εντός των οποίων επιχειρώ επί δύο χρόνια να συγκρατούμαι. Ελπίζω η Κυβέρνηση να καταλαβαίνει τι λέω.<br />Εν πάση περιπτώσει, κύριε Πρόεδρε, σε ένα νομοσχέδιο τόσο δύσκολο που εμείς χαρακτηρίζουμε «δολοφονικό», ένα νομοσχέδιο το οποίο όχι μόνο δεν κάνει σωφρονισμό, αλλά τιμωρεί επιπλέον τον καταδικασθέντα άπαξ, άλλη μια φορά λοιπόν και σχεδόν τον θανατώνει, αφού γλίτωσε τη θανατική ποινή, μια τροπολογία του Υπουργείο Παιδείας –τι ειρωνική σύμπτωση!- με κάνει να σκέφτομαι «παιδεία, παιδεία, εκπαίδευση» -αμάν!- και δίπλα τα «λευκά» κελιά. Και λέω ότι αν υπήρχε πράγματι μια κυβέρνηση, ένα κράτος ευνομούμενο αυτό που έπρεπε να σκέφτεται για το σωφρονισμό είναι ακριβώς η εκπαίδευση. <br />Η εκπαίδευση –το είπαν πολλοί συνάδελφοι και σύντροφοί μου εδώ- θα ήταν η μοναδική γραμμή που έπρεπε να έχουμε για το σωφρονισμό όσων ανθρώπων μπαίνουν μέσα στις φυλακές. Εκπαίδευση και επαγγελματική κατάρτιση. Αυτή είναι η μόνη λύση και δεν είναι βέβαια τα κελιά τύπου Γ΄.<br />Και σας ρωτώ, κύριε Υπουργέ, ποιο είναι το μεγαλύτερο πρόβλημα το οποίο αποδεικνύει την αποτυχία του σωφρονιστικού μας συστήματος; Κατά την άποψή μου είναι ότι οι περισσότεροι γυρίζουν πίσω στις φυλακές. Τι ποσοστά γυρίζουν πίσω από τους ήδη φυλακισμένους; Φαντάζομαι θα τα ξέρετε. Εγώ τα αγνοώ, αλλά πιστεύω ότι το μεγαλύτερο ποσοστό γυρίζει. Ξέρετε ποιοι δεν γυρίζουν; Αυτοί που έχουν παρακολουθήσει την εκπαίδευση μέσα στις φυλακές. Ξέρετε τι λένε τα στοιχεία που έχω μπροστά μου; Είναι ότι σήμερα στις δεκατρείς εκπαιδευτικές μονάδες που λειτουργούν στα σωφρονιστικά καταστήματα φοιτούν επτακόσιοι είκοσι κρατούμενοι και κρατούμενες. Από όσους έχουν αποφοιτήσει όλα αυτά τα χρόνια σε αυτές τις δεκατρείς μονάδες ουδείς δεν έχει επιστρέψει. <br />Συγχρόνως, σύμφωνα με τα στοιχεία του διευθυντή του καταστήματος Κορυδαλλού που παρουσιάστηκαν σε ημερίδα το 50% των αποφοίτων συνεχίζουν τις σπουδές στη δευτεροβάθμια εκπαίδευση, ενώ το 12,25% συνεχίζει στην τριτοβάθμια. <br />Τιμώ από αυτήν τη θέση όλους τους συναδέλφους μου εκπαιδευτικούς που δουλεύουν με πάθος, με αγάπη, με ελπίδα και δίνουν ζωή σε αυτούς τους ανθρώπους στα δεκατρία αυτά σωφρονιστικά καταστήματα, σε αυτές τις μονάδες εκπαίδευσης και επαγγελματικής κατάρτισης.</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Και είχαν και πολύ καλά αποτελέσματα.</speech><speech by="#s287"><from> ΘΕΑΝΩ ΦΩΤΙΟΥ</from> Αν είχατε να κάνετε μια δουλειά, κύριε Υπουργέ, θα ήταν να πολλαπλασιάσετε αυτό.<br />Τιμώ το Δημοτικό και το Γυμνάσιο Αυλώνας στα οποία φτιάχνουν παραστάσεις. Είχα επαφή με τους δασκάλους και τους καθηγητές τους, οι οποίοι ήρθαν στην «Αλληλεγγύη για Όλους» για να δουν πως μπορούμε όλοι μαζί να συμβάλλουμε. Και εμείς ναι, θα συμβάλλουμε, λοιπόν, με όλες μας τις δυνάμεις σαν Αξιωματική Αντιπολίτευση και σε αυτό το επίπεδο.<br />Εν πάση περιπτώσει, ας έρθω και στην τροπολογία του Υπουργείου Παιδείας. Κοιτάξτε, το να παίζεις με την αγωνία του ελληνικού λαού να μάθουν τα παιδιά του γράμματα σε συνθήκες κρίσης είναι εξαιρετικά οδυνηρό για να μην πω ότι είναι ειδεχθές. Γιατί παίζετε; Θα σας πω. Τι κρίμα που ο κ. Τζαμτζής δεν είναι εδώ! <br />Για να το πιάσω από την αρχή, κύριε Πρόεδρε: στις 30-1-2013 στο νόμο για τη λειτουργία ΙΝΕΔΙΒΙΜ και ΕΟΠΠΕΠ άρθρο 47 για τους πολύτεκνους, λίγο αργότερα 9-4-2013 στην Αρχή Διασφάλισης Ποιότητας στη Πρωτοβάθμια και Δευτεροβάθμια Εκπαίδευση ΑΔΙΠΠΔΕ πάλι άρθρο 47 για τους πολύτεκνους, στις 17-9-2013 αναδιάρθρωση δευτεροβάθμιας εκπαίδευσης και λοιπές διατάξεις.<br />Ήταν ο νέος νόμος για το λύκειο, εκείνη η καταστροφή που κάνατε στο λύκειο. Και τώρα θα τροπολογήσει πάλι ο Υπουργός τις εξετάσεις του λυκείου, τις πανελλήνιες εξετάσεις από την Τράπεζα Θεμάτων και διά νόμου θα βγάλει τη βαθμολογία. Την περιμένουμε αυτήν την τροπολογία. Εκεί φτάσατε. Το αν θα προαχθεί ένας μαθητής ή όχι θα βγει διά νόμου! <br />Στις 17-9-2013, στο άρθρο 34, σε αυτόν τον επίσης επαίσχυντο νόμο, του νέου δήθεν λυκείου, είχαμε ολόκληρα άρθρα, δυόμισι σελίδες, για τις μετεγγραφές των φοιτητών στην τριτοβάθμια εκπαίδευση. <br />Να τελείωνε εκεί καλά θα ήταν. Στις 28 Νοεμβρίου 2013, έρχεται νέος νόμος και πάλι αποφάσεις για τη μεταφορά, τις μετεγγραφές των παιδιών, εδώ στα ΕΠΑΛ-ΕΠΑΣ και με το άρθρο 2 γενικά για το συνολικό αριθμό εισακτέων, τις διατάξεις κ.λπ.. Έχουμε, λοιπόν, εδώ το άρθρο 2, το άρθρο 4 κ.λπ.. Δεν φτάνει αυτό. Στο ν. 4264/2014 για τις λαϊκές αγορές, με το άρθρο 53, έρχεται νέο άρθρο για τη μεταφορά θέσης εισαγωγής τριτέκνων, πολυτέκνων, ειδικών κατηγοριών.   <br />Σήμερα, 4-7-2014, έρχεται νέα τροπολογία. Τι σημαίνουν όλα αυτά; Έχετε βρει μία κατηγορία των ελληνικών οικογενειών και το πιο σπαρακτικό κομμάτι της επιθυμίας της και τη δουλεύετε; Τι σημαίνουν όλα αυτά ότι η Αντιπολίτευση έχει ανθρώπους που σπουδάζουν στο εξωτερικό και ότι είναι πάμπλουτοι; Εσείς τολμάτε να τα λέτε αυτά που στείλατε τα καλύτερα παιδιά στο εξωτερικό; Εσείς που φτάσατε την εκπαίδευση στα 2,2 δισεκατομμύρια του προϋπολογισμού όλα κι όλα; Θέλετε να κάνετε με ξένα κόλλυβα δήθεν κηδεία; <br />Τι σημαίνουν όλα αυτά τα επαίσχυντα εδώ; Είναι η Αντιπολίτευση κατά του να σπουδάσουν τα παιδιά του λαού; Για όνομα της Παναγίας! Με αυτόν τον τρόπο κάθε δυο-τρεις μήνες θα τροπολογείτε για να τους έχετε σε αγωνία; <br />Ακούστε με. Θέλετε να το λύσετε το πρόβλημα; Γιατί τι θα κάνετε, ξέρετε; Είναι το «Αθηνά 2». Θα απομυζήσουμε τα παιδιά από τα περιφερειακά πανεπιστήμια. Θα τα φέρουμε στα κεντρικά σιγά-σιγά. Κάποια δεν θα μπορούν να σπουδάσουν. Θα αδειάσουν τα πανεπιστήμια. Θα τα κλείσουμε τα πανεπιστήμια. Θα τα φέρουμε στα κεντρικά. <br />Το πιο επαίσχυντο απ’ όλα είναι ότι η Έκθεση του Λογιστηρίου του Κράτους λέει ότι δεν χρειάζεται δραχμή γι’ αυτήn την καταπληκτική τροπολογία. Δηλαδή, θα τους φέρουμε στα πανεπιστήμια των Αθηνών και της Θεσσαλονίκης και δεν θα έχουμε ούτε καθηγητές να τους διδάξουμε, γιατί εδώ και πέντε χρόνια δεν κάνετε ούτε μία πρόσληψη. Αυτή είναι λοιπόν η ιστορία;<br />Εμείς, λοιπόν, λέμε ότι βεβαίως θα δώσουμε όλες τις δυνατότητες στα παιδιά με κάθε τρόπο να σπουδάσουν, ακόμη και με όλα αυτά τα άθλια που φέρνετε. Όμως πρέπει να ντρέπεστε που καταντήσαμε σε αυτό το σημείο. Πρέπει να ντρέπεστε που αυτήν τη στιγμή δεν υπάρχουν φοιτητικές εστίες πουθενά. Πρέπει να ντρέπεστε για το ότι δεν υπάρχει ούτε δωρεάν σίτιση σε όλα τα πανεπιστήμια. Πρέπει να ντρέπεστε για το ότι δεν κόβετε ούτε ένα ελάχιστο επίδομα, ώστε τα παιδιά του λαού να μπορούν να σπουδάσουν εκεί που μπαίνουν. <br />Για όλα τα άλλα θα επανέλθω στη δευτερολογία μου. <br />Για όσα είπε η συνάδελφος κ. Βαμβακά για τα παιδιά με αναπηρία συμφωνούμε. <br />Προφανώς, συμφωνούμε να επεκταθεί όλα τα χρόνια το 10% που φέρνετε σήμερα και το οποίο δεν προϋπήρχε τα προηγούμενα χρόνια.</speech><speech by="#s74"><from>Δραγασάκης Ιωάννης</from> Ολοκληρώστε παρακαλώ.</speech><speech by="#s287"><from> ΘΕΑΝΩ ΦΩΤΙΟΥ</from> Με συγχωρείτε, κύριε Πρόεδρε. Έχω υπερβεί τον χρόνο μου. Ελπίζω να έχω και άλλη μία δυνατότητα να συνεχίσω. <br />Ευχαριστώ. <br /></speech><speech by="#s74"><from>Δραγασάκης Ιωάννης</from> Σας ευχαριστούμε. <br />Τον λόγο έχει ο κ. Διαμαντόπουλος και στη συνέχεια θα μιλήσει ο κ. Ταμήλος.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, αντιμετωπίζοντας εσάς ως ενιαίο Προεδρείο, χωρίς να έχετε φταίξει σε κάτι, δεν θα σας ευχαριστήσω που μου δίνετε τον λόγο, διότι ο προηγούμενος που προήδρευε μου τον στέρησε, όχι μόνο από εμένα, αλλά και από άλλους συντρόφους και συντρόφισσες, με έναν τρόπο πραξικοπηματικό. Δεν με έχετε συνηθίσει να μιλώ ούτε για κατοχή, ούτε για χούντες, ούτε για τίποτα τέτοιο εδώ μέσα, αλλά τώρα θα το πω. Ίσως αυτά τα προσόντα που επέδειξε ο κ. Μαρκογιαννάκης πριν ήταν αυτά που του πρόσφεραν το διορισμό του επί χούντας. <br />Δεν θα σταματήσω σε αυτό το σημείο, αλλά θα πω το εξής.</speech><speech by="#s74"><from>Δραγασάκης Ιωάννης</from> Κύριε συνάδελφε, το Προεδρείο δεν νιώθει άνετα να ακούει σχόλια για έναν Αντιπρόεδρο απόντα εδώ. Θα έχετε την ευκαιρία άλλη φορά που θα συνεδριάζει ο κ. Μαρκογιαννάκης, ενώπιος ενωπίω…</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Κύριε Πρόεδρε, με συγχωρείτε, αλλά αυτό που συμβαίνει τώρα αποδεικνύει και το ήθος της Αριστεράς. Εγώ δεν σας αντιμετωπίζω σαν σύντροφο, σας αντιμετωπίζω σαν Πρόεδρο και εσείς δεν με αντιμετωπίζετε σαν σύντροφο, αλλά σαν ομιλητή. Αυτή είναι η ηθική της Αριστεράς. Εγώ θα επιμείνω επιθετικά απέναντι στο πρόσωπο του κ. Μαρκογιαννάκη και μπορείτε να λάβετε όποια μέτρα θέλετε. Αφαιρέστε μου και εσείς τον λόγο, όπως έκανε και αυτός,…</speech><speech by="#s74"><from>Δραγασάκης Ιωάννης</from> Αποκλείεται στις 23.30΄ να προβώ σε μέτρα.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> ...διότι αυτό που προκλήθηκε και πυροδοτήθηκε εντός του Κοινοβουλίου ξεκίνησε από τον κ. Μαρκογιαννάκη. Δεν αναφώνησε καν τα ονόματά μας και επικαλέστηκε ψευδώς ότι απείχα της Αιθούσης, ενώ η συντρόφισσα κ. Μάνια Παπαδημητρίου που προηγούνταν, ήταν εδώ μέσα. Υπάρχει και το βίντεο. Θα αρχίσουμε εδώ μέσα να επικαλούμαστε και τα τεχνικά μέσα! Υπάρχει και το βίντεο που σηκώσαμε το χέρι μας.</speech><speech by="#s155"><from> ΖΩΗ ΚΩΝΣΤΑΝΤΟΠΟΥΛΟΥ</from> Την μονταζιέρα μόνο πρόσεξε.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Τη μονταζιέρα, ναι. Εντός Κοινοβουλίου, εντάξει. Το «MEGA» κάνει τη μονταζιέρα του, ε, όχι και το κανάλι της Βουλής! <br />Αυτό, όμως, που έκανε πριν ο κ. Μαρκογιαννάκης μάς δικαιώνει ευθέως για τη μομφή που είχαμε κάνει προς το πρόσωπο του Προέδρου της Βουλής. Όταν τον είχαμε μεμφθεί και εγκαλέσει ότι λειτουργεί μεροληπτικά, κομματικά, αυτός απάντησε με το γνωστό κουτσαβάκικο στυλ, που χρησιμοποιεί και ο Πρωθυπουργός της χώρας, ως κομματάρχης. Αυτοί είστε, εδώ έχετε φέρει το επίπεδο της Βουλής! <br />Έρχομαι στο νομοσχέδιο. Κατά πόσο θα μπορούσε να μιλήσει κάποιος για αυτό το νομοσχέδιο; Είναι λίγο περίεργο και εξαιτίας των αντικειμενικών συνθηκών, διότι ο Υπουργός, όπως τον άκουσα, έκανε μια επιδερμική αναφορά στο κάθε άρθρο -μάλλον θα είχε στο μυαλό του τη συζήτηση επί των άρθρων από τότε- και δεν απάντησε σε μια σωρεία ζητημάτων επί της αρχής που είχαν τεθεί από όλες τις πλευρές σχεδόν και όχι μόνο από εμάς, όσον αφορά τη δημοκρατικότητα αυτού του νομοσχεδίου, για το ανθρωπιστικό προφίλ που δεν έχει, για το σωφρονιστικό προφίλ που δεν έχει, για χίλια δύο ζητήματα, για το ότι ευθέως βάζει ακροδεξιά ατζέντα. <br />Δεν απάντησε σε τίποτα από αυτά. Θα μπορούσε να κατακεραυνώσει. Δεν το έκανε. Κάτι πήγαν να ψελλίσουν -όχι όλοι και σε ελάχιστο βαθμό και με κακό τρόπο, που συνέχισε την κατρακύλα και τον κατήφορο αυτής της συζήτησης- και οι εισηγητές της συγκυβέρνησης και οι Κοινοβουλευτικοί Εκπρόσωποι. <br />Μόνο ο κ. Τριαντάφυλλος –να τον επαινέσω γι’ αυτό- είπε,μα, έγιναν τόσες βελτιώσεις, εσείς δεν συμφωνείτε, δεν ψηφίζετε;» Μα, οι ενστάσεις μας διατυπώθηκαν επί της αρχής. Όχι, δεν είναι θέμα πέντε ή δέκα ετών, αλλά είναι ο πυρήνας του νομοσχεδίου, ενός νομοσχεδίου που δεν έρχεται στο τρίπτυχο που βάζετε ψευδώς: Αύξηση της εγκληματικότητας, που δεν υπάρχει, ποιότητα εγκλήματος που αναβαθμίζετε, χωρίς να κάνετε αυτοκριτική για τη βίαιη φτωχοποίηση που έχετε επιβάλει και τις συνθήκες ζούγκλας σε αυτήν την κοινωνία, για να καταλήξετε ότι θα μας το λύσουν οι φυλακές τύπου Γ΄. <br />Όχι, πολύ καλά και τεκμηριωμένα το έθεσε η εισηγήτριά μας, η Ζωή Κωνσταντοπούλου. Έρχεται ως κερασάκι στην τούρτα, ως κορωνίδα του κράτους καταστολής, του κράτους έκτακτης ανάγκης, αυτού που θέλετε να επιβάλετε, να κατατρομοκρατήσετε για να επελάσει ο νεοφιλελευθερισμός. Έρχεται μετά τον αντιτρομοκρατικό, στον οποίον είχε αντιταχθεί η Αριστερά ευθέως και χωρίς να φοβάται τίποτα, να «καπελώσει» όλα αυτά. <br />Ουσιαστικά πάντα πάνω στις μεγαλύτερες αλήθειες εδράζονται τα μεγαλύτερα ψέματα, οι μεγαλύτερες απάτες. Κατ’ αυτήν την έννοια πιάνετε την εγκληματικότητα, όπως την ορίζετε εσείς στρεβλά, για να εφαρμόσετε όλα αυτά. Και με τι επιχειρηματολογία! Τι να πω, να μιλήσω για το επίπεδο; <br />Ο κ. Υψηλάντης απλά με δικαίωσε. Στην πρωτομιλία μου προσεκτικά έθεσα ζητήματα που ανέφερε. Και ήρθε να πει τι; Συνταρακτικό! Κατ’ αρχάς, έφθασε στο πάτωμα ο πολιτικός του λόγος όταν αναφέρθηκε σε συριζαϊκή ψυχοπαθολογία. Και με συγχωρείτε, κύριε Πρόεδρε, αυτό ο προηγούμενος Προεδρεύων δεν ζήτησε να διαγραφεί από τα Πρακτικά η λέξη «γραφικότητα» για τη συμπεριφορά της Ζωής Κωνσταντοπούλου, το «….», όμως, του Κοινοβουλευτικού μας Εκπροσώπου ζήτησε να διαγραφεί από τα Πρακτικά. Αυτά για τη μεροληψία του κ. Μαρκογιαννάκη. Όπως και να έχει, ευθέως, όπως είπε στην πρωτομιλία του ο κ. Υψηλάντης, όποιος σηκώνει το όπλο κάνει το έγκλημα, βάζει τον εαυτό του ως θύτη, άρα «μέσα», και μη συζητάμε και πολύ για ανθρώπινα δικαιώματα κρατουμένων, άσχετα που τα ορίζει το Σύνταγμα.</speech><speech by="#s285"><from> ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</from> Εγώ το είπα αυτό;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Είναι στα Πρακτικά, κύριε Υψηλάντη. Μην με διακόπτετε, εγώ δεν σας έχω διακόψει. Θα το δούμε στα Πρακτικά, θα το συζητήσουμε και μεταξύ μας για να σας πω πώς ακριβώς το είπατε, γιατί έχω μνήμη ελέφαντα. <br />Συμβαίνει, λοιπόν, το εξής: τα ρίχνει όλα αυτά στη συριζαϊκή ψυχοπαθολογία, αλλά δεν αναρωτιέται αν η ψυχοπαθολογία θα έπρεπε να ασχολείται με αυτούς που ονειρεύονται να ξαναφέρουν τη θανατική ποινή στην Ελλάδα. Διότι θιασώτης αυτών των ιδεών είναι ο Υπουργός σας ο κ. Βορίδης. Όμως, τι κάνει ο κ. Υψηλάντης; Επικαλείται το «πολιτισμένο» μοντέλο των Ηνωμένων Πολιτειών Αμερικής. Μήπως σε αρκετές πολιτείες τους υπάρχει ακόμη η θανατική ποινή και η ηλεκτρική καρέκλα; Δεν διολισθαίνετε. Σας είπα και την προηγούμενη φορά, είναι το DNA της Δεξιάς, πώς να το κάνουμε; Και έρχεται γάντι σε αυτό που θέλετε να προκαλέσετε στον ελληνικό λαό. <br />Μέσα σε όλα αυτά, εμείς έχουμε πει ευθέως ότι είναι το δόγμα του νόμου και της τάξης. Παρεμπιπτόντως και άλλα κόμματα μίλησαν για αυτό. Μόνο ο ΣΥΡΙΖΑ «φωτογραφήθηκε» πάλι ως φιλοτρομοκράτης και ότι υπερασπίζεται ουσιαστικά μονομερώς τα δικαιώματα των τρομοκρατών και ότι πηγαίνουν μάρτυρες σε τέτοιες δίκες. <br />Μάρτυρες πήγαν Βουλευτίνα και Βουλευτής του ΣΥΡΙΖΑ σε έναν άνθρωπο που είχε 97% αναπηρία, με προβλήματα υγείας πολλά από τα οποία προκλήθηκαν μέσα στη φυλακή. Γιατί; Διότι εννοούμενος ως τρομοκράτης από το Σύνταγμα και από τον νόμο διάλεξε την ένοπλη πάλη. Όμως εμείς είμαστε δίκαιοι, «πενηνταρίσιοι» σε όλους, κύριε Υψηλάντη. ΣΥΡΙΖΑ δεν υπήρχε τότε, αλλά σας προκαλώ τώρα να μου φέρετε, όποτε μπορείτε, Πρακτικά στα οποία διατύπωσε ένσταση κάποιος Βουλευτής του Συνασπισμού τότε, όταν ο δολοφόνος του Τεμπονέρα αποφυλακίστηκε και μάλιστα αυτήν τη στιγμή είναι και υποδιευθυντής σε τράπεζα του Βόλου, αν δεν κάνω λάθος. Κανείς δεν είπε κάτι. Έκρινε η δικαιοσύνη, του αναγνώρισαν και καλό βίο μέσα στη φυλακή και αποφυλακίστηκε. Δεν πρέπει να έκανε ούτε δέκα χρόνια.<br />Το αντιλαμβάνεστε; Τότε που οι αιμοδιψείς ορδές των οννεδιτών ήθελαν αίμα. Με κάθε κόστος ήθελαν να στηρίξουν εκείνη την Κυβέρνηση που ξεκίνησε πρώτη το ξεπούλημα του δημόσιου πλούτου. <br />Όχι, δεν θα βρείτε τέτοια στα Πρακτικά. Εμείς είμαστε «πενηνταρίσιοι» και είμαστε δίκαιοι. Τα ανθρώπινα δικαιώματα δεν είναι ελαστικά ή τα δικαιώματα των κρατουμένων, όπως ανέφερε ο κ. Νεράντζης. Λέει ο κ. Νεράντζης «μα, εσείς που είστε και υπερευαίσθητοι, παραπάνω από εμάς, έρχεστε σε αντίθεση με τα θύματα». Όχι, τα δικαιώματα για τον ΣΥΡΙΖΑ, όλα τα δικαιώματα, εργατικά, ανθρώπινα, τα δικαιώματα των φυλακισμένων, είναι αδιαπραγμάτευτα. <br />Παραδεχθήκατε ότι υπάρχει το «νόμος και τάξη», γιατί ο κ. Νεράντζης έθεσε θέμα νόμου και τάξης. «Με όλα αυτά» –λέει- «έρχεστε αντιμέτωποι, κόντρα στον νόμο και στην τάξη». Και αυτό υποστήριξε ουσιαστικά με τον πιο άθλιο, αήθη τρόπο ο κ. Κουτσούκος που έδειξε ότι ο «αυριανισμός» τους ζει, στο «βαθύ ΠΑΣΟΚ» που βρίσκεται εκεί που ήταν και θα φύγει από το Κοινοβούλιο όταν έρθει η ώρα του –σύντομα- και θα μας αφήσει χρόνους. Θα μείνει μόνο αυτή η πικρή γεύση και αυτή η «λάσπη». <br />Κι όλα αυτά έγιναν με τον χειρότερο τρόπο, με τη δικαιολογία ότι –άκουσον άκουσον!- μία πρωτοεμφανιζόμενη πιθανότατα τρομοκρατική οργάνωση μιλούσε για νόμο και τάξη, για δόγμα, και μιλάει γι’ αυτά και η Αξιωματική Αντιπολίτευση και άλλα κόμματα. Δεν κατάλαβα; Δηλαδή, όποιος κάνει –σας παρακαλώ, κύριε Πρόεδρε, να μη με διακόψετε- ειδεχθές έγκλημα με βάση ιδεολογική την υπεράσπιση της δημοκρατίας ή λέγοντας ότι έχουμε έλλειμμα δημοκρατίας, αυτόματα μας αφαιρείτε το δικαίωμα στην κριτική, σε μία κριτική για την έλλειψη δημοκρατίας, για το κράτος έκτακτης ανάγκης, για το νόμος και τάξη, που βλέπουν όλοι και το αναγνωρίζουν ακόμη και ευρωπαϊκά όργανα και επίτροποι ανθρωπίνων δικαιωμάτων; Είμαστε σοβαροί;</speech><speech by="#s6"><from> ΧΑΡΑΛΑΜΠΟΣ ΑΘΑΝΑΣΙΟΥ</from> Από πού προκύπτουν αυτά;</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Και επειδή εδώ είναι και ο κ. Τριαντάφυλλος θα ήθελα να πω το εξής.<br />Κύριε Τριαντάφυλλε, ευθέως και έντιμα αντιληφθήκατε την αντίφαση και την παραδεχθήκατε -κυρίως αυτό είναι το έντιμο, όχι η αντίληψη αλλά η παραδοχή- όσον αφορά αυτό που έγινε με τον κ. Κουτσούκο. Είπατε «εγώ εγκάλεσα την κ. Κωνσταντοπούλου για άλλο πράγμα». Όμως, κύριε Τριαντάφυλλε, αν είστε ειλικρινής, δεν δικαιώθηκε η κ. Κωνσταντοπούλου; Διότι ο κ. Κουτσούκος τι έκανε; Ταύτισε τη φρασεολογία αυτής της οργάνωσης, που αυτό ήταν καταδικαστέο από εμάς ξεκάθαρα,…</speech><speech by="#s74"><from>Δραγασάκης Ιωάννης</from> Παρακαλώ, ολοκληρώστε.</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Με συγχωρείτε, κύριε Πρόεδρε, αυτό είναι σημαντικό. <br />Ταύτισε, λοιπόν, τη φρασεολογία αυτής της οργάνωσης, που αυτό ήταν καταδικαστέο από εμάς ξεκάθαρα, και εξαπέλυσε τον βόρβορο αυτό. <br />Άρα αυτό που έθεσε η κ. Κωνσταντοπούλου, ότι όσον αφορά πρωτοεμφανιζόμενες οργανώσεις που χτυπάνε σε κάποια σημεία κρίσιμα, όταν δεν βολεύει και την Κυβέρνηση και την καταστολή της στο λαϊκό κίνημα, το να τις επικαλεσθούν κάποιοι αποδεικνύει ότι αυτοί που κάνουν αυτές τις ενέργειες είτε φελλοί είναι είτε προβοκάτορες. Αυτό είπαμε! Αυτό ισχύει! Φάνηκε ξεκάθαρα! <br />Κλείνω με αυτήν την κουβέντα, κύριε Πρόεδρε -και ευχαριστώ για την ανοχή σας, θεωρώ ότι είναι και ψυχική η οδύνη μετά από αυτά που έχω υποστεί αυτές τις ώρες από τον κ. Μαρκογιαννάκη- ότι ο καπιταλισμός ανθρώπινος δεν θα γίνει. Φυλακές ακόμα και στον καπιταλισμό μπορούν να υπάρχουν με καλύτερες συνθήκες. Αυτό που έχουμε εμείς ως όραμα είναι μία κοινωνία που στην παραβατικότητα, στην εγκληματικότητα δεν θα φθάνει κανείς, γιατί ο κύριος αριθμός εγκλημάτων γίνεται για να εξασφαλιστεί η επιβίωση. Γίνεται γιατί τους  είχατε δώσει μία άλλη ψευδαίσθηση για το πώς μπορείς να καταστήσεις τον εαυτό σου αξιοπρεπή μέσα στην κοινωνία.</speech><speech by="#s74"><from>Δραγασάκης Ιωάννης</from> Ανοίγετε μεγάλα θέματα…</speech><speech by="#s72"><from> ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</from> Και αυτό μπορεί να το πετύχει μόνο ο σοσιαλισμός. <br />Σας ευχαριστώ πολύ.<br /></speech><speech by="#s269"><from> ΜΙΧΑΗΛ ΤΑΜΗΛΟΣ</from> Κύριε Πρόεδρε, θα μιλήσουμε το πρωί; Επειδή πήγε δώδεκα η ώρα.</speech><speech by="#s74"><from>Δραγασάκης Ιωάννης</from> Όπως θέλετε. Το Προεδρείο και τώρα αν θέλετε να μιλήσετε και αύριο δεν έχει πρόβλημα.<br />Κυρία Σταμπουλή, έχετε πρόβλημα να μιλήσετε αύριο το πρωί;</speech><speech by="#s261"><from> ΑΦΡΟΔΙΤΗ ΣΤΑΜΠΟΥΛΗ</from> Όχι δεν έχω, κύριε Πρόεδρε.</speech><speech by="#s74"><from>Δραγασάκης Ιωάννης</from> Τον λόγο έχει, λοιπόν, ο κ. Ταμήλος.</speech><speech by="#s269"><from> ΜΙΧΑΗΛ ΤΑΜΗΛΟΣ</from> Κύριε Πρόεδρε, αγαπητοί συνάδελφοι, κύριε Υπουργέ, αν και Τρικαλινός θα προσπαθήσω να είμαι λακωνικός στην τοποθέτησή μου και δεν θα αναφερθώ σε όλο το νομοσχέδιο. <br />Θέλω, όμως, να πω ότι συνεχίζοντας τη συζήτηση που έκανε ο κ. Διαμαντόπουλος θα ήθελα να πω ότι όποιο σύστημα πολιτικό και αν έχει η χώρα -μέσα στο πλαίσιο φυσικά της δημοκρατικής διαδικασίας και του σεβασμού των ανθρωπίνων δικαιωμάτων- το σωφρονιστικό σύστημα που πρέπει να έχει, πρέπει να είναι αυτό που θα εξασφαλίζει ότι θα απονέμεται η δικαιοσύνη, ειδάλλως εάν δεν έχουμε ένα σωστά οργανωμένο σωφρονιστικό σύστημα, δεν θα μπορεί να εφαρμόζεται καμμία ποινική τιμωρία, όταν θα ξέρουν –ας πούμε- οι παρανομούντες ότι υπάρχει ένα διαλυμένο κράτος. Γι’ αυτό, λοιπόν, αυτό το νομοσχέδιο εισάγει πολλές βελτιώσεις σε ό,τι αφορά και την ενίσχυση των δομών του σωφρονιστικού συστήματος, ενώ παράλληλα δείχνει βαθμό επιείκειας μεγαλύτερο σε ό,τι αφορά τη μείωση των ποινών, προκειμένου να αποφυλακιστεί κάποιος από τους καταδικασθέντες ήδη, αναλόγως των αδικημάτων. <br />Θα σταθώ, λοιπόν, σε τρία άρθρα. Πρώτον στο άρθρο 15, κύριε Υπουργέ, που αφορά την εξωτερική φύλαξη των φυλακών τύπου Γ΄ -εννοούμε αυτές της υψίστης ασφαλείας- για τις οποίες έχει γίνει πολλή συζήτηση. Υπάρχουν αντιρρήσεις και από τους φορείς και οι αστυνομικοί δεν θα ήθελαν να αναλάβουν πλήρως τη φύλαξη των φυλακών αυτού του τύπου. Ο Σύλλογος Εξωτερικών Φρουρών θέλει να παραμείνει στη δική του ευθύνη η φύλαξη και ο κ. Τριαντάφυλλος εκ μέρους του ΠΑΣΟΚ είπε ότι αυτό είναι κάτι στο οποίο επιμένει το ΠΑΣΟΚ για να αλλάξει. <br />Θα μου επιτρέψετε να κάνω μία μικρή ιστορική αναφορά που θα ήθελα να την πω για να καταγραφεί στα Πρακτικά. Το 2000 συστάθηκε με το ν. 2721/1999 ειδική υπηρεσία στο Υπουργείο Δικαιοσύνης με την επωνυμία Υπηρεσία Εξωτερικής Φρούρησης των Καταστημάτων Κράτησης. <br />Από το 2000 μέχρι σήμερα, μέσα σε δεκατέσσερα χρόνια, καταφέραν ως υπηρεσία να ελαχιστοποιήσουν σε τέτοιο βαθμό τις αποδράσεις από τα καταστήματα κράτησης, ώστε αυτές να μετριούνται στα δάχτυλα, φέροντας εις πέρας με ιδιαίτερα επιτυχία το βασικό σκοπό για τον οποίο συστάθηκε αυτή η ειδική υπηρεσία. <br />Οι συνθήκες κάτω από τις οποίες επιτελούν το καθήκον τους είναι ιδιαίτερα δύσκολες, καθόσον εκτελούν δεκάδες χιλιάδες μεταγωγές κρατουμένων κάθε χρόνο, πολλές φορές αυτών που χαρακτηρίζονται ως ιδιαίτερα επικίνδυνοι και βαριά ονόματα του υποκόσμου. Παρ’ όλα αυτά, οι υπηρεσίες τους έχουν να επιδείξουν στα δεκατέσσερα χρόνια μηδενικά φαινόμενα διαφθοράς. <br />Οι εξωτερικοί φρουροί επέδειξαν το αξιόμαχό τους, κύριε Υπουργέ, όταν πριν λίγους μήνες μέσα σε συνθήκες πολεμικής μάχης με τις σφαίρες των κακοποιών να διαπερνούν τις τσίγκινες σκοπιές, κατόρθωσαν για πρώτη φορά στην Ευρώπη και ίσως σε όλον τον κόσμο να καθηλώσουν εντός της φυλακής ελικόπτερο που είχε ως σκοπό την απόδραση ιδιαίτερα επικίνδυνου κρατουμένου και να τον συλλάβουν -όχι μόνο αυτόν αλλά και όλους τους συνεργούς του. Μιλάμε για την περίπτωση Βλαστού. Το γεγονός αυτό απασχόλησε τον παγκόσμιο Τύπο, ενώ παράλληλα έγινε και ιδιαίτερη μνεία στην Ολομέλεια του ελληνικού Κοινοβουλίου διά στόματος του ίδιου του Πρωθυπουργού. <br />Τις θέσεις τους υπερασπίστηκαν αυτήν τη φορά με αίμα, όταν και πάλι για πρώτη φορά στην Ευρώπη και ίσως σε όλον τον κόσμο δέχτηκαν πολεμική επίθεση από παραστρατιωτική οργάνωση διαρκείας άνω της μισής ώρας. <br />Και κατόπιν αυτού, λίαν προσφάτως, ξεκίνησε η θωράκιση των σκοπιών και η χορήγηση ικανού εξοπλισμού, ώστε να μπορούν να αντεπεξέλθουν στις αυξανόμενες απαιτήσεις της εργασίας τους με πρωτοβουλία πάλι του Πρωθυπουργού, που έβγαλε ειδικό κονδύλι για να εξοπλιστούν και να εξασφαλιστούν αυτές οι σκοπιές. <br />Παραγκωνίζεται, λοιπόν, με το άρθρο 2 και 15 εντελώς η Υπηρεσία Εξωτερικής Φρούρησης των Καταστημάτων Κράτησης. Απαλλάσσεται από τα βασικά της καθήκοντα στο κατάστημα κράτησης τύπου Γ΄ και τον ρόλο αυτόν τον αναλαμβάνει η Ελληνική Αστυνομία. <br />Δεν είμαστε αιθεροβάμονες να υπερασπιζόμαστε ότι μπορούν αυτοί να αποκλείσουν τον ρόλο της Αστυνομίας. Οπωσδήποτε χρειάζεται τριπλή συνεργασία, και των εσωτερικών σωφρονιστικών φυλάκων και των εξωτερικών φρουρών επάνω στις σκοπιές και της Αστυνομίας ως τρίτος κύκλος προστασίας, έτσι ώστε αυτή η συνεργασία των τριών αυτών διαφορετικών μονάδων να μπορεί να διασφαλίσει 100% την ασφάλεια των καταστημάτων αυτών. <br />Έχουν, λοιπόν, αποδείξει όχι με λόγια αλλά με έργα ότι έχουν και την εμπειρία και την επιχειρησιακή αρτιότητα και ικανότητα και το θάρρος και την ακεραιότητα για να φέρουν σε πέρας τα καθήκοντά τους, ακόμη και σε ένα ιδιαίτερα απαιτητικό περιβάλλον εργασίας, όπως είναι η φυλακή τύπου Γ΄. <br />Γι’ αυτό λοιπόν,  πιστεύω κι εγώ ότι έχουν δίκιο που ζητούν στο άρθρο 2 όπου υπάρχει η λέξη «εξωτερική» να διαγραφεί και να αντικατασταθεί με τη λέξη «περιμετρική». Κατά αυτόν τον τρόπο, η εξωτερική φρούρηση παραμένει στην εξωτερική φρουρά και η περιμετρική στην ΕΛΑΣ. <br />Στην παράγραφο 1 του άρθρου 15, που αναριθμήθηκε σε άρθρο 14, να διαγραφούν οι λέξεις «εξωτερική» και οι λέξεις «και άλλα καθήκοντα όπως» και να προστεθεί η φράση «επάνδρωση των φυλακίων σκοπών επί του εξωτερικού μαντρότοιχου του καταστήματος κράτησης», ώστε να αναλάβουν τις σκοπιές οι εξωτερικοί φρουροί. <br />Με τον τρόπο αυτό λύνουμε κατά τον καλύτερο τρόπο ένα θέμα το οποίο έχει γίνει θέμα μεγάλης συζήτησης μεταξύ όλων αυτών των σωμάτων. Είναι η κατάλληλη μεταβατική περίοδος. Δεν ξέρω αν αυτό θα αποδειχτεί στο μέλλον ικανοποιητικό. Εγώ είμαι βέβαιος ότι θα αποδειχτεί ικανοποιητικό στο μέλλον και επομένως νομίζω ότι δεν θα υπάρξει πρόβλημα για τη λειτουργία των φυλακών. <br />Σε ό,τι αφορά άλλο ένα άρθρο, το άρθρο 12, στο οποίο βελτιώνουμε τον χρόνο κράτησης των κρατουμένων για την απόλυσή τους, αυτό είναι ευεργετικό, γιατί ένας κρατούμενος με ποινή κάτω των δέκα χρόνων με τα δύο πέμπτα της ποινής θα μπορεί, εφόσον έχει επιδείξει καλή συμπεριφορά, να φύγει, να αποφυλακιστεί. Και όσοι είναι πάνω από δέκα χρόνια, με το ένα τρίτο μόνο της ποινής και αυτοί αποφυλακίζονται. Και αυτό είναι πάρα πολύ θετικό. <br />Επίσης, στο άρθρο 37, το παλιό 38, συμφωνούμε με την τροποποίηση που κάνατε στην επιτροπή για τις κυρώσεις στους Βουλευτές σε ό,τι αφορά τα προνόμια και τις ατέλειες τους, έτσι ώστε πραγματικά να υπάρξει εξίσωση των ευθυνών σε ό,τι αφορά και τους αιρετούς της τοπικής αυτοδιοίκησης, οι οποίοι έχουν την ίδια μεταχείριση. <br />Σε ό,τι αφορά τις τροπολογίες, η μια τροπολογία που κατέθεσε ο Υπουργός Εσωτερικών για την εθελοντική αυτοδιοικητική κινητικότητα είναι πάρα πολύ σωστή, διότι πρέπει να δοθεί ο εύλογος χρόνος, ο οποίος διεκόπη και λόγω των εκλογών, για να μπορούν χωρίς άγχος και χωρίς φόβο οι δημοτικοί υπάλληλοι να μετακινηθούν από δήμο σε δήμο, έτσι ώστε να εξασφαλίσουμε ότι τις κενές θέσεις των μικρών δήμων, των ορεινών, των νησιωτικών θα τις καταλάβει το υπεράριθμο προσωπικό των κεντρικών δήμων, καθώς επίσης να δοθεί και μία προθεσμία, προκειμένου να γίνει με ασφάλεια και χωρίς άγχος η μεταφορά των μαθητών των σχολείων. <br />Σε ό,τι αφορά την τροπολογία –και τελειώνω, κύριε Πρόεδρε- του Υπουργού Παιδείας, πραγματικά θέλω να ευχαριστήσω τον κ. Λοβέρδο γιατί δύο φορές συνεργάστηκα την προηγούμενη βδομάδα πάνω στα θέματα αυτά μαζί του και διέθεσε τον απαιτούμενο χρόνο και αυτός και οι συνεργάτες του. <br />Νομίζω, αγαπητοί συνάδελφοι, κάναμε μια ευνοϊκή ρύθμιση πάνω σε αυτήν την κρίσιμη οικονομική συγκυρία, η οποία έχει δημιουργήσει και κοινωνικά προβλήματα σε όλους τους γονείς οι οποίοι έχουν παιδιά που θέλουν να σπουδάσουν, αλλά δεν μπορούν να ανταποκριθούν διατηρώντας δύο και τρία σπίτια. Νομίζω ότι αυτές οι προτάσεις είναι θετικές. <br />Επίσης, είναι θετικό και ότι θα επιτραπεί η αμοιβαία μετακίνηση των φοιτητών από τμήμα σε τμήμα. Εγώ γνωρίζω περιστατικό, κυρία Φωτίου,που παιδί από τα Τρίκαλα πέρασε στο ΤΕΙ Δομικών Έργων στις Σέρρες και ένα παιδί από τις Σέρρες πέρασε στα Τρίκαλα και δεν μπορούσαν με το προηγούμενο πλαίσιο να ανταλλάξουν θέσεις στο ίδιο ΤΕΙ, χωρίς να έχουμε κάποια σκανδαλώδη εύνοια, να φύγει δηλαδή ο άλλος από τις Σέρρες και να πάει στην Αθήνα, αντικαθιστώντας κάποιον άλλο που πέρασε εκεί με λιγότερα μόρια, προκειμένου να διευκολύνουμε κάποιες οικογένειες.  <br />Επίσης, θεωρώ ότι θα πρέπει να δώσουμε κίνητρα σε κάποιους που έχουν περάσει ίσως με τυχαία επιλογή. Γιατί άλλο δηλώνει κάποιος μαθητής στη λίστα δηλώνοντας είκοσι σχολές στη σειρά και άλλο τελικά με τους τελικούς βαθμούς πιάνει. Και μπορεί ξαφνικά, ενώ κάποιος ήθελε πολυτεχνείο, να βρεθεί στο Φυσικό Αθηνών, τη στιγμή που μπορεί να υπάρχει Φυσικό στα Γιάννενα και να μπορεί να πάει στα Γιάννενα. <br />Άρα λοιπόν, ας ευνοήσουμε και τη μετεγγραφή των επιτυχόντων από σχολές της Αθήνας προς την επαρχία για να αναπληρώσουμε το κύμα των μετεγγραφών που θα γίνει από την επαρχία προς την Αθήνα πάλι για λόγους τριτέκνων, πολυτέκνων και διαφόρων άλλων οικονομικών συνθηκών. <br />Εν πάση περιπτώσει, στα άρθρα νομίζω ότι έχουν γίνει πολλές βελτιώσεις, κύριε Υπουργέ. Πραγματικά σε αυτό το Υπουργείο έχετε δείξει –το είδαμε και στην επιτροπή- πολύ μεγάλη συνεργασία με όλους τους εισηγητές των κομμάτων. Θεωρώ ότι το τελικό κείμενο έχει πάρα πολλές βελτιώσεις σε σχέση με το αρχικό. <br />Ευχαριστώ πάρα πολύ.</speech><speech by="#s74"><from>Δραγασάκης Ιωάννης</from>  Ευχαριστούμε και εμείς.<br />Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</speech><speech><from>ΟΛΟΙ ΟΙ ΒΟΥΛΕΥΤΕΣ</from> Μάλιστα, μάλιστα.<br />Με τη συναίνεση του Τμήματος και ώρα 00.08΄ λύεται η συνεδρίαση για αύριο Τρίτη 8 Ιουλίου 2014 και ώρα 10.00΄, με αντικείμενο εργασιών του Τμήματος νομοθετική εργασία: Συνέχιση της συζήτησης επί των άρθρων και των τροπολογιών του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ρυθμίσεις Ποινικού και Σωφρονιστικού Δικαίου και άλλες διατάξεις».<br />Ο</speech></debateBody><br />  </debate><br /></akomaNtoso>
