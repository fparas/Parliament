"","Misc","SpeechBody","SpeechID","ParliamentaryRole","Speaker","SpeakerID","Date","id"
"8268","ΣΥΝΕΔΡΙΑΣΗ "," Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 16 Ιανουαρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 418/13-1-2014 επίκαιρη ερώτηση της Βουλευτού Καστοριάς της Νέας Δημοκρατίας κ. Μαρίας Αντωνίου προς τον Υπουργό Παιδείας και Θρησκευμάτων, σχετικά με τη δημιουργία τμήματος του Πανεπιστημίου δυτικής Μακεδονίας στην Καστοριά.
2. Η με αριθμό 410/13-1-2014 επίκαιρη ερώτηση του Βουλευτή Επικρατείας του Συνασπισμού Ριζοσπαστικής Αριστεράς κ. Μανώλη Γλέζου προς τους Υπουργούς Υγείας και Οικονομικών, σχετικά με τη λήψη μέτρων προστασίας της υγείας των πολιτών από το κράτος.
3. Η με αριθμό 409/13-1-2014 επίκαιρη ερώτηση του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Εσωτερικών, σχετικά με την έλλειψη υποδομών σε τουριστικές περιοχές της Ρόδου.
4. Η με αριθμό 417/13-1-2014 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με τα «κόκκινα δάνεια» και την εκχώρησή τους σε αλλοδαπούς οίκους.
5. Η με αριθμό 414/13-1-2014 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στήριξης της ελληνικής αλιείας και της προστασίας του θαλασσίου περιβάλλοντος.
6. Η με αριθμό 412/13-1-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με το πρόγραμμα «teachers4europe» στα σχολεία της χώρας μας.
7. Η με αριθμό 408/13-1-2014 επίκαιρη ερώτηση του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Υγείας, σχετικά με τη λειτουργία παθολογικής κλινικής και διαβητολογικού ιατρείου στο «Μαμάτσειο» Νοσοκομείο Κοζάνης.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 416/13-1-2014 επίκαιρη ερώτηση της Βουλευτού Λαρίσης του Συνασπισμού Ριζοσπαστικής Αριστεράς κ. Ηρούς Διώτη προς τους Υπουργούς Εργασίας, Κοινωνικής Ασφάλισης και Πρόνοιας και Υποδομών, Μεταφορών και Δικτύων, σχετικά με τις απολύσεις οδηγών του υπεραστικού ΚΤΕΛ του Νομού Λαρίσης.
2. Η με αριθμό 415/13-1-2014 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ανάγκη επίλυσης του προβλήματος της χρηματοδότησης των μικρομεσαίων επιχειρήσεων.
3. Η με αριθμό 413/13-1-2014 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την άμεση υλοποίηση των αποσπάσεων των εκπαιδευτικών.
4. Η με αριθμό 411/13-1-2014 επίκαιρη ερώτηση του Βουλευτή Κιλκίς των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα «Βιομηχανικά Σφαγεία Κιλκίς Α.Ε.».
Κυρίες και κύριοι συνάδελφοι, έχω την τιμή να ανακοινώσω επίσης στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθήτριες και μαθητές και δύο εκπαιδευτικοί από το Δημοτικό Σχολείο Λεόντειο Πατησίων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων». 
Η Διάσκεψη των Προέδρων αποφάσισε στη συνεδρίασή της, στις 9-1-2014, τη συζήτηση του νομοσχεδίου σε δύο έως τρεις συνεδριάσεις. Σήμερα θα συζητηθεί το νομοσχέδιο επί της αρχής. Αύριο στη Διάσκεψη των Προέδρων θα αποφασίσουμε για τις επόμενες συνεδριάσεις.
Προτού δώσω το λόγο στον εισηγητή της Νέας Δημοκρατίας, τον κ. Κωνσταντίνο Κόλλια, θα ήθελα να σας γνωστοποιήσω ότι έχουμε λάβει επιστολή από τον Γραμματέα της Κοινοβουλευτικής Ομάδας του ΠΑΣΟΚ κ. Ρήγα, ο οποίος για τη συζήτηση του σημερινού νομοσχεδίου ορίζει ως ειδικό αγορητή του ΠΑΣΟΚ τον Βουλευτή Ιωαννίνων κ. Μιχάλη Κασσή. 
Επίσης, ο Πρόεδρος του Συνασπισμού της Ριζοσπαστικής Αριστεράς κ. Τσίπρας ορίζει ως Κοινοβουλευτικό Εκπρόσωπο τον Βουλευτή κ. Ευάγγελο Αποστόλου.
Εκ μέρους της Κοινοβουλευτικής Ομάδας των Ανεξάρτητων Ελλήνων με επιστολή που λάβαμε ορίζεται ως ειδικός αγορητής ο κ. Κωνσταντίνος Γιοβανόπουλος και ως Κοινοβουλευτικός Εκπρόσωπος ο κ. Βασίλειος Καπερνάρος.
Επίσης, ο Γραμματέας της Κοινοβουλευτικής Ομάδας του Λαϊκού Συνδέσμου -Χρυσή Αυγή κ. Πολύβιος Ζησιμόπουλος με επιστολή που μας απέστειλε ορίζει ως ειδικό αγορητή τον Βουλευτή Ευβοίας κ. Νικόλαο Μίχο και ως Κοινοβουλευτικό Εκπρόσωπο τον Βουλευτή Β΄ Αθηνών κ. Ηλία Παναγιώταρο.
Ο Πρόεδρος της Δημοκρατικής Αριστεράς κ. Κουβέλης, ορίζει για τη συζήτηση του σημερινού νομοσχεδίου ως ειδικό αγορητή τον Βουλευτή Λάρισας κ. Θωμά Ψύρρα. 
Ο Γραμματέας της Κοινοβουλευτικής Ομάδας των Ανεξάρτητων Δημοκρατικών Βουλευτών ορίζει ως ειδικό αγορητή τον Βουλευτή Κοζάνης κ. Γεώργιο Κασαπίδη. 
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης ορίζει ως Κοινοβουλευτικό Εκπρόσωπο την Βουλευτή κ. Διαμάντω Μανωλάκου και ως ειδικό αγορητή τον Βουλευτή κ. Νικόλαο Μωραΐτη.",121194,"Chairman","ΠΡΟΕΔΡΕΥΩΝ",90,"15-01-2014",90
"8269","		σελ.274
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν συντακτικές ορθογραφικές και  συντακτικές διορθώσεις).
ΠΙΝΑΚΑΣ ΠΕΡΙΕΧΟΜΕΝΩΝ 
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΞΣΤ’ 
Τετάρτη 15 Ιανουαρίου 2014 
ΘΕΜΑΤΑ
Α. ΕΙΔΙΚΑ ΘΕΜΑΤΑ
1. Επικύρωση Πρακτικών, σελ.
2. Ανακοινώνεται ότι τη συνεδρίαση παρακολουθούν μαθητές από το Δημοτικό Σχολείο Λεόντειο Πατησίων, το 3ο Δημοτικό Σχολείο Αγίου Δημητρίου, το 14ο Δημοτικό Σχολείο Πειραιά, το 3ο Γυμνάσιο Ζωγράφου, το Γυμνάσιο Αντίκυρας Βοιωτίας, το Γενικό Λύκειο Αταλάντης Φθιώτιδας και το Γενικό Λύκειο Στυλίδας Φθιώτιδας, σελ. 
3. Επί διαδικαστικού θέματος, σελ. 
4. Αποχώρηση από τη συνεδρίαση των Βουλευτών του Λαϊκού Συνδέσμου-Χρυσή Αυγή, σελ.
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ
1. Απαντήσεις Υπουργών σε ερωτήσεις Βουλευτών, σελ.
2. Ανακοίνωση του δελτίου επικαίρων ερωτήσεων της Πέμπτης 16 Ιανουαρίου 2014, σελ. 
Γ. ΝΟΜΟΘΕΤΙΚΗ ΕΡΓΑΣΙΑ
1. Συζήτηση επί της αρχής του σχεδίου νόμου του  Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων», σελ. 
2. Απόσυρση της υπ΄αριθμ. 23 νομοτεχνικής βελτίωσης του σχεδίου νόμου του Υπουργείου Αγροτικής Ανάπτυξης και Τροφίμων, σελ.
3. Συζήτηση και ψήφιση επί των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις», σελ. 
4. Αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς επί των άρθρων 22, 23, 24, 25, και 26 του σχεδίου νόμου του Υπουργείου Υποδομών, Μεταφορών και Δικτύων, σελ.
5. Ονομαστική ψηφοφορία επί των άρθρων 22, 23, 24, 25, και 26 του σχεδίου νόμου του Υπουργείου Υποδομών, Μεταφορών και Δικτύων, σελ.
6. Επιστολικές ψήφοι επί της ονομαστικής ψηφοφορίας του σχεδίου νόμου του Υπουργείου Υποδομών, Μεταφορών και Δικτύων, σελ.
7. Κατάθεση Εκθέσεων Διαρκούς Επιτροπής: 
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εξωτερικών: 
Ι.  «Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Βουλγαρίας για τη διάνοιξη νέας συνοριακούς διόδου και οδικής αρτηρίας μεταξύ των δύο χωρών, που θα συνδέει την πόλη Ξάνθη της Ελληνικής Δημοκρατίας με την πόλη Ζλάτογκραντ της Δημοκρατίας της Βουλγαρίας», σελ.
ii. «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Αρμενίας για θέματα σχετικά με την Ευρωπαϊκή Ένωση», σελ.
ΠΡΟΕΔΡΕΥΟΝΤΕΣ
ΔΡΙΒΕΚΕΓΚΑΣ Ι., σελ. 
ΚΑΛΑΝΤΖΗΣ Γ., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.
ΟΜΙΛΗΤΕΣ
Α. Επί διαδικαστικού θέματος: 
ΑΠΟΣΤΟΛΟΥ Ε. , σελ.
ΓΙΟΒΑΝΟΠΟΥΛΟΣ Κ., σελ.
ΔΡΙΒΕΛΕΓΚΑΣ Ι., σελ. 
ΚΑΠΕΡΝΑΡΟΣ Β., σελ.
ΚΑΣΙΔΙΑΡΗΣ Η., σελ.
ΚΟΥΚΟΥΛΟΠΟΥΛΟΣ Π., σελ.
ΜΑΡΚΟΓΙΑΝΝΑΚΗΣ Χ. , σελ.
ΜΟΥΣΟΥΡΟΥΛΗΣ Κ., σελ.
ΤΣΑΥΡΑΤΗΣ Α., σελ. 

Β. Επί του σχεδίου νόμου του Υπουργείου Αγροτικής Ανάπτυξης και Τροφίμων: 
ΑΠΟΣΤΟΛΟΥ Ε., σελ.
ΒΟΛΟΥΔΑΚΗΣ Μ., σελ.
ΒΟΡΙΔΗΣ Μ., σελ.
ΓΙΟΒΑΝΟΠΟΥΛΟΣ Κ., σελ.
ΓΚΟΚΑΣ Χ., σελ.
ΚΑΠΕΡΝΑΡΟΣ Β., σελ.
ΚΑΦΑΝΤΑΡΗ Χ., σελ. 
ΚΑΣΑΠΙΔΗΣ Γ., σελ.
ΚΑΣΙΔΙΑΡΗΣ Η., σελ.
ΚΑΣΣΗΣ Μ., σελ.
ΚΟΔΕΛΑΣ Δ., σελ.
ΚΟΛΛΙΑΣ Κ., σελ.
ΚΟΥΚΟΥΛΟΠΟΥΛΟΣ Π., σελ.
ΚΥΡΙΑΖΙΔΗΣ Δ., σελ.
ΜΑΝΩΛΑΚΟΥ Δ., σελ.
ΜΙΧΟΣ Ν., σελ.
ΜΟΥΣΟΥΡΟΥΛΗΣ Κ., σελ.
ΜΟΥΤΣΙΝΑΣ Π., σελ.
ΜΩΡΑΪΤΗΣ Ν., σελ.
ΤΖΑΜΤΖΗΣ Ι., σελ.
ΤΣΑΥΤΑΡΗΣ Α., σελ.
ΤΣΟΥΚΑΛΗΣ Ν., σελ.
ΦΟΥΝΤΑ Ν., σελ.
ΧΑΡΑΚΟΠΟΥΛΟΣ Μ., σελ.
ΨΥΡΡΑΣ Θ., σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΞΣΤ΄
Τετάρτη 15 Ιανουαρίου 2014
Αθήνα, σήμερα στις 15 Ιανουαρίου 2014, ημέρα Τετάρτη και ώρα 10.22΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ .
"," Κύριε Πρόεδρε, θα ήθελα το λόγο.",121195,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8270"," 
"," Ορίστε, κύριε Αποστόλου, έχετε το λόγο.",121196,"Chairman","ΠΡΟΕΔΡΕΥΩΝ",90,"",90
"8271"," 
"," Κύριε Πρόεδρε, συζητάμε σήμερα ένα νομοσχέδιο το οποίο έρχεται από παλιά. Το προηγούμενο νομοσχέδιο είχε μέσα διατάξεις που αφορούσαν επείγοντα και δύσκολα προβλήματα του αγροτικού χώρου αλλά τελικά βρεθήκαμε μπροστά σε ένα νομοσχέδιο που έχει απαλείψει τις συγκεκριμένες ρυθμίσεις. 
Για τις ρυθμίσεις αυτές, όμως, έγινε μια συζήτηση στην επιτροπή, όπου την περασμένη Τρίτη, ο κύριος Υπουργός υποσχέθηκε ότι την Παρασκευή θα φέρει τροπολογία που αφορά ιδιαίτερα τα «κόκκινα» δάνεια. Την Παρασκευή μας είπε ότι θα τη φέρει τη Δευτέρα, εφόσον την εγκρίνει η Ευρωπαϊκή Ένωση και σήμερα βρισκόμαστε στην έναρξη της συζήτησης και γι’ αυτό το τεράστιο και επείγον πρόβλημα δεν υπάρχει ενημέρωση. 
Εμείς έχουμε καταθέσει βεβαίως σχετική τροπολογία αλλά θα θέλαμε να μας απαντήσει ο Υπουργός αν κατά τη διάρκεια της εξέλιξης της συγκεκριμένης συζήτησης θα φέρει τέτοια τροπολογία. 
Το δεύτερο που θέλω να πω, είναι ότι υπάρχει μια τροπολογία που την πήραμε σήμερα και η οποία τελευταία έχει έρθει αλλεπάλληλες φορές και κάθε φορά την παίρνουν πίσω. Πρόκειται για την τροπολογία του Υπουργείου Παιδείας. Όταν ήρθε την πρώτη φορά στο τέλος Νοεμβρίου, κύριε Υπουργέ, ο Υφυπουργός Παιδείας την απέσυρε μπροστά στην πίεσή μας. Προχθές που είχαμε τη συζήτηση του νομοσχεδίου του Υπουργείου Υποδομών που αφορούσε την Εθνική Αρχή Συντονισμού Πτήσεων πάλι ο Υπουργός Υποδομών κ. Χρυσοχοϊδης την απέσυρε την τροπολογία. Σας την φέρανε τώρα εσάς και θα πρέπει οπωσδήποτε κι εσείς να ακολουθήσετε μια ανάλογη πορεία σε σχέση με τους συναδέλφους σας, για τον απλούστατο λόγο ότι είναι πάρα πολύ σοβαρά τα ζητήματα που θίγει. Και βεβαίως εμείς είμαστε αντίθετοι αλλά πρέπει να γίνει και μια σχετική συζήτηση.",121197,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8272","
"," Κύριε Πρόεδρε, θα ήθελα το λόγο.",121198,""," ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",56,"",56
"8273"," 
"," Αν είναι επί της διαδικασίας, βεβαίως, κύριε Γιοβανόπουλε.",121199,"Chairman","ΠΡΟΕΔΡΕΥΩΝ",90,"",90
"8274"," 
"," Είναι επί της διαδικασίας, κύριε Πρόεδρε. 
Πέραν των όσων ορθών είπε ο κ. Αποστόλου, από Βήματος της Βουλής ο Πρόεδρος της Βουλής κ. Μεϊμαράκης έχει υποσχεθεί στο Σώμα ότι δεν θα έρχονται στα νομοσχέδια των Υπουργείων τροπολογίες άλλων Υπουργείων. 
Τη συγκεκριμένη τροπολογία του Υπουργείου Παιδείας δεν είναι ότι σας την φέρανε. Είναι ότι θα σας τη «φέρουνε» κιόλας. Κύριε Υπουργέ, νομίζω ότι κι εσείς δεν πρέπει να τη δεχτείτε. Όπως κι οι άλλοι Υπουργοί δεν την δέχτηκαν δεν πρέπει κι εσείς να τη δεχτείτε και τώρα πρέπει να δεσμευτείτε. 
Επίσης, σε ό,τι αφορά τα «κόκκινα» δάνεια θα πρέπει να πούμε ότι είναι ίσως το σημαντικότερο σημείο που πρέπει να προσέξουμε για τους Έλληνες αγρότες. Εγώ θα έλεγα να αποσύρετε όλο το νομοσχέδιο αλλά να φέρετε την τροπολογία για τα «κόκκινα» δάνεια, για να δούμε πώς θα μπορέσει να ξημερώσει γι’ αυτούς τους ανθρώπους η επόμενη ημέρα. 
Ευχαριστώ, κύριε Πρόεδρε.",121200,""," ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",56,"",56
"8275"," 
"," Κι εμείς ευχαριστούμε. 
Κύριε Κόλλια, έχετε το λόγο.",121201,"Chairman","ΠΡΟΕΔΡΕΥΩΝ",90,"",90
"8276"," 
"," Ευχαριστώ, κύριε Πρόεδρε.
Κυρίες και κύριοι συνάδελφοι, έχω την τιμή να εισηγούμαι στην Ολομέλεια της Βουλής το πολυνομοσχέδιο του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις». 
Πρόκειται για ένα νομοσχέδιο που κυοφορείται εδώ και έναν περίπου χρόνο κι είναι το αποτέλεσμα εξαντλητικού διαλόγου με όλους τους εμπλεκόμενους φορείς. 
Το νομοσχέδιο ρυθμίζει σημαντικότατα ζητήματα, κυρίως αναφορικά με την ασφάλεια των αγροτικών προϊόντων, την προστασία των καταναλωτών, τη διαφύλαξη της δημόσιας υγείας αλλά και τη στήριξη του αγροτικού και κτηνοτροφικού τομέα. 
Απαρτίζεται ουσιαστικά από δύο διακριτά μέρη. 
Το πρώτο μέρος, αποτελεί μία καινοτόμο επικαιροποίηση και κωδικοποίηση της εθνικής και κοινοτικής νομοθεσίας στους τομείς των τροφίμων, των ζωοτροφών, της υγείας και προστασίας των ζώων, καθώς και της διαχείρισης ζωικών υποπροϊόντων και παραγώγων τους. Με τη λεπτομερή περιγραφή των διαδικασιών ελέγχου και επιβολής των κυρώσεων σε κάθε περίπτωση η Κυβέρνηση στέλνει μία σαφή προειδοποίηση, ότι δηλαδή καμμία παράβαση, μικρή ή μεγάλη, δεν πρόκειται να περάσει ατιμώρητη. Κάθε παράβαση επισύρει συγκεκριμένες συνέπειες. Οι κυρώσεις κλιμακώνονται ανάλογα με τη σοβαρότητα αλλά και με το εάν ο παραβάτης είναι υπότροπος, ξεκινώντας από δέσμευση των αγροτικών προϊόντων και απλά πρόστιμα που φτάνουν μέχρι τη σφράγιση της επιχείρησης. Για παράδειγμα, στον τομέα των τροφών και των ζωοτροφών, εάν η παράβαση δεν ενέχει κινδύνους για τη δημόσια υγεία, γίνονται συστάσεις. Εάν ο ελεγχόμενος δεν συμμορφωθεί, ακολουθείται η διαδικασία της δέσμευσης. Για σοβαρότερες παραβάσεις οι αρμόδιες αρχές προχωρούν σε κατάσχεση. 
Σε όλο το στάδιο της διαδικασίας, διασφαλίζεται η διαφάνεια και η δίκαιη μεταχείριση του ελεγχόμενου, ο οποίος έχει δικαίωμα ενστάσεων. Οι ενστάσεις εξετάζονται είτε από την αρχή που διενήργησε τον έλεγχο είτε από την αρμόδια υπηρεσία του Υπουργείου Αγροτικής Ανάπτυξης. Οι αρχές, έχουν την υποχρέωση να αιτιολογούν τις αποφάσεις, ενώ επιπλέον σε περίπτωση κατάσχεσης, τα μέλη των επιτροπών που εξετάζουν τις ενστάσεις είναι διαφορετικά από τους ελεγκτές που πραγματοποιούν τον έλεγχο. Αν ωστόσο διαπιστωθεί οριστικά η παράβαση, πέρα από την κατάσχεση και τα πρόστιμα, η αρμόδια αρχή έχει τη δυνατότητα να αναστείλει προσωρινά τη λειτουργία της επιχείρησης ή και οριστικά με την αφαίρεση της άδειας.
Τέλος και πάντα σε ό,τι αφορά τα τρόφιμα και τις ζωοτροφές, προβλέπονται διαδικασίες απόσυρσης, ανάκλησης ή καταστροφής μη ασφαλών προϊόντων. Η απόσυρση ακολουθείται πριν να μπει το προϊόν στην αγορά, η ανάκληση όταν έχει φύγει από τον έλεγχο της επιχείρησης και η καταστροφή όταν τα προϊόντα που έχουν αποσυρθεί ή ανακληθεί, δεν επιδέχονται εξυγίανσης ή άλλης χρήσης. Αντίστοιχα, για τα τρόφιμα και τις ζωοτροφές που διακινούνται από και προς τρίτες χώρες, προβλέπεται μεταξύ άλλων η υποβολή τους σε ειδική μεταχείριση, ώστε να ευθυγραμμίζονται με την εθνική και ενωσιακή νομοθεσία, η επαναποστολή τους ή χρήση για άλλους νόμιμους σκοπούς ή η καταστροφή τους. 
Με ανάλογες διαδικασίες, αντιμετωπίζονται και οι παραβάσεις που αφορούν την υγεία και την προστασία των ζώων. Η καλή υγεία των ζώων, η υγιεινή στους χώρους σταβλισμού και επεξεργασίας, η ορθή χρήση των φαρμάκων, η κατάλληλη σήμανση και η ιχνηλασιμότητα των προϊόντων της ζωικής παραγωγής, είναι προϋπόθεση για την προστασία της δημόσιας υγείας. Σε κάθε περίπτωση παραβίασης οποιασδήποτε από τις παραπάνω προϋποθέσεις, θεσπίζονται αυστηρά μέτρα συμμόρφωσης, παρεμφερή με αυτά για τις τροφές και ζωοτροφές. 
Μία επιπλέον πρόβλεψη του νομοσχεδίου ειδικά για τη ζωική παραγωγή, είναι η δυνατότητα άμεσης λήψης μέτρων συμμόρφωσης επείγοντος χαρακτήρα. Εφόσον δηλαδή κατά τον έλεγχο διαπιστωθούν επικίνδυνα ευρήματα και ανεξαρτήτως του εάν ο ελεγχόμενος έχει ή όχι την πρόθεση να συμμορφωθεί, οι ελεγκτές δύνανται να αποφασίσουν την άμεση εφαρμογή όποιων μέτρων κρίνουν απαραίτητα σύμφωνα βεβαίως με το σχετικό άρθρο.
Τέλος, στο Κεφάλαιο Ε΄ του πρώτου μέρους, θεσπίζονται ανάλογα μέτρα συμμόρφωσης για τον τομέα διαχείρισης των ζωικών υποπροϊόντων και παραγώγων τους. 
Κυρίες και κύριοι συνάδελφοι, πρόκειται για έναν τομέα με ιδιαίτερη πολυπλοκότητα αλλά και επικινδυνότητα, καθώς σε όλα τα στάδια της παραγωγής, της μεταφοράς, της μεταποίησης κ.λπ., γίνεται η διαχείριση υλικών που περιλαμβάνουν από μέρη σφαγίων των ζώων μέχρι λύματα σφαγείων. Σε αυτόν τον τομέα, ανάλογα με την επικινδυνότητα, προβλέπεται σειρά κλιμακωτών μέτρων από περιορισμό διάθεσης στην αγορά, αποτέφρωση ή ταφή μέχρι αναστολή λειτουργίας της μονάδας είτε πρόκειται για μονάδα παραγωγής είτε για μονάδα επεξεργασίας και διαχείρισης.
Τέλος, πέρα από τα μέτρα συμμόρφωσης και τα πρόστιμα και προς επίρρωση της αποφασιστικότητας της πολιτείας να πατάξει παράνομες συμπεριφορές, προβλέπονται ποινικές κυρώσεις, τόσο χρηματικές όσο και φυλάκισης.
Κυρίες και κύριοι συνάδελφοι, θεωρώ ότι με το παρόν νομοσχέδιο, επιτυγχάνεται ο στόχος της προστασίας των καταναλωτών από οποιονδήποτε ο οποίος είτε από αμέλεια είτε σκοπίμως θέτει σε κίνδυνο τη δημόσια υγεία. 
Μία παρατήρηση θα ήθελα μόνο να καταθέσω για το χρονικό διάστημα που προβλέπεται για τη διαδικασία των ελέγχων και των ενστάσεων, ιδιαίτερα στα τρόφιμα.
Εάν ο ελεγχόμενος, αξιοποιήσει όλες τις δυνατότητες που του δίνει ο νόμος και καταθέσει δύο ενστάσεις, το χρονικό διάστημα που θα έχει παρέλθει από την κατάσχεση μέχρι την τελική απόφαση, μπορεί να φτάσει και τις είκοσι μέρες. Παρ’ όλο που προβλέπεται κατά προτεραιότητα εξέταση των περιπτώσεων που αφορούν ευαλλοίωτα προϊόντα, θεωρώ ότι οι χρόνοι πρέπει να μειωθούν. 
Κυρίες και κύριοι συνάδελφοι, εξίσου κρίσιμης σημασίας είναι το δεύτερο μέρος του νομοσχεδίου, το οποίο κατά κύριο λόγο έρχεται να διορθώσει την υφιστάμενη νομοθεσία για πολλά ζητήματα που απασχολούν τον αγροτικό τομέα. Θεωρώ ιδιαίτερα θετική την πρωτοβουλία της Κυβέρνησης να παρακολουθεί την εφαρμογή των νόμων και να επανέρχεται με διορθωτικές και συμπληρωματικές παρεμβάσεις όπου χρειάζεται.
Μία από τις ουσιαστικές τροποποιήσεις που φέρνει το Υπουργείο Αγροτικής Ανάπτυξης, αφορά το νόμο για τη διαχείριση και προστασία ακινήτων που ανήκουν στον ΥΠΑΤ.
Ιδιαίτερα σημαντικές, θεωρώ τις διατάξεις που βελτιώνουν το καθεστώς παραχώρησης γης για γεωργική εκμετάλλευση σε αγρότες και κτηνοτρόφους. Προβλέπει την κατά χρήση παραχώρηση ακινήτων σε κτηνοτρόφους, χωρίς δημοπρασία, εφόσον υπάρχει μόνο ένας ενδιαφερόμενος και μέχρι οκτώ στρέμματα και το δικαίωμα δόμησης σε αυτά, το οποίο θα αναφέρεται στην απόφαση παραχώρησης. 
Ακόμη, αίρει την προϋπόθεση της προηγούμενης πενταετούς μίσθωσης για κατά χρήση παραχώρηση ακινήτων σε αγρότες, καθώς επίσης και τον στρεμματικό περιορισμό, ώστε περισσότεροι παραγωγοί να μπορούν να μισθώνουν περισσότερη γη.
Υπάρχει, ωστόσο, μία πρόβλεψη σχετικά με τη δυνατότητα διαίρεσης των βοσκοτόπων, όπου είναι εξ αδιαιρέτου εγκατεστημένοι αγρότες, για την οποία έχω εκφράσει επιφυλάξεις, κύριε Υπουργέ. Φοβούμαι ότι το θέμα αυτό θα δημιουργήσει ένταση μεταξύ των εγκατεστημένων κτηνοτρόφων, με δεδομένο ότι κάθε σημείο του βοσκοτόπου δεν έχει την ίδια βοσκοϊκανότητα. 
Επίσης, θα ήθελα να θέσω το θέμα των εποικιστικών εκτάσεων, για τις οποίες οι σχετικές διατάξεις έχουν αποσυρθεί από το πρώτο σχέδιο νόμου που δώσατε στη δημοσιότητα. Όπως είπα και στην επιτροπή, αν θέλουμε να διασφαλίσουμε τα είκοσι εννέα εκατομμύρια στρέμματα βοσκοτόπων για τη νέα ΚΑΠ, πρέπει να λυθεί το θέμα των δασικών εποικιστικών εκτάσεων. Από όταν ξεκίνησε η εφαρμογή του ν. 4061 και κυρίως έπειτα από τη σχετική ερμηνευτική εγκύκλιο, τα δασαρχεία δηλώνουν κατά συρροή αυτές τις εκτάσεις των ΟΣΔΕ ως δασικές. Έτσι και η βόσκηση απαγορεύεται και τα πρόστιμα πέφτουν βροχή και η Ευρωπαϊκή Επιτροπή αποκλείει αυτές τις εκτάσεις από τις επιλέξιμες επιδοτούμενες.
Κύριε Υπουργέ, είναι ξεκάθαρο ότι το θέμα των βοσκοτόπων πρέπει να λυθεί οριστικά και άμεσα με τη την κατάρτιση δασολογίου και κτηματολογίου, ώστε να χαρτογραφηθούν οι εκτάσεις, να υπολογιστεί η βοσκοϊκανότητά τους και να καταστεί δυνατή η αξιοποίησή τους. 
Επίσης, αναφορικά με την κτηνοτροφία, το νομοσχέδιο, ιδιαίτερα μετά τις νομοτεχνικές αλλαγές που έφερε ο κύριος Υπουργός, βελτιώνει τις διαδικασίες έκδοσης αδειών κτηνοτροφικών εγκαταστάσεων. Πιστεύω ότι ιδιαίτερα με την παράταση της ισχύος των αδειών προέγκρισης, οι κτηνοτρόφοι μας θα διευκολυνθούν στην υλοποίηση των επενδύσεων τους. 
Παρακαλώ, κύριε Υπουργέ, να ακούσετε μία παρατήρηση που αφορά εκείνους τους κτηνοτρόφους οι οποίοι έχουν εγκατασταθεί μόνιμα σε περιοχές, οι οποίες, όμως, στη συνέχεια εντάχθηκαν στα σχέδια πόλεως, με αποτέλεσμα αυτοί σήμερα να διώκονται. Παρακαλώ, κύριε Υπουργέ, έστω και την τελευταία στιγμή, να προβλέψετε, ώστε να διευκολυνθούν αυτοί οι άνθρωποι να μετεγκατασταθούν. 
Ευχαριστώ.
Κυρίες και κύριοι συνάδελφοι, το δεύτερο μέρος του νομοσχεδίου, περιλαμβάνει επιπλέον δύο πολύ σημαντικά άρθρα για τα γεωργικά φάρμακα και τα λιπάσματα. 
Ως προς το πρώτο. Έγινε μια εκτεταμένη συζήτηση για το εάν και με ποιες προϋποθέσεις θα επιτρέπεται να συνταγογραφούν καταστήματα πώλησης γεωργικών φαρμάκων. Με το νομοσχέδιο που προβλέπει ότι μόνο ειδικά καταρτισμένος επιστήμονας έχει το δικαίωμα συνταγογράφησης, οι όποιες διαφορές έχουν πλέον γεφυρωθεί και κυρίως έχει διασφαλιστεί η προστασία τόσο της δημόσιας υγείας όσο και του περιβάλλοντος.
Σε ό,τι αφορά τα λιπάσματα, ορίζονται προδιαγραφές με βάση την ευρωπαϊκή νομοθεσία, οι οποίες εγγυώνται τόσο την ασφάλεια των νέων σκευασμάτων όσο και τη διακίνηση των υφισταμένων. Μεταξύ άλλων προβλέπονται διοικητικές διαδικασίες, εργαστηριακοί έλεγχοι και αυστηρές κυρώσεις σε περίπτωση παραβάσεων.
Ωστόσο, και σε αυτήν την περίπτωση, κύριε Υπουργέ, εάν δεν αντιμετωπιστούν τα φαινόμενα της παράνομης διακίνησης, δεν θα επιτευχθεί ο επιθυμητός στόχος. Την ίδια στιγμή που καθ’ όλα νόμιμες ντόπιες επιχειρήσεις ελέγχονται μέρα παρά μέρα, τόνοι «μαϊμού» λιπασμάτων διακινούνται ανεξέλεγκτα είτε μέσω διαδικτύου είτε μέσω δήθεν προμηθευτών. Ο έγκαιρος εντοπισμός και η εξάρθρωση τέτοιων κυκλωμάτων αλλά και η σωστή ενημέρωση των παραγωγών, είναι ζωτικής σημασίας.
Επίσης, σημαντικές αλλαγές φέρνει το νομοσχέδιο στο νόμο για τα ζώα συντροφιάς. Θα επανέλθω με λεπτομέρειες στην εισήγησή μου επί των άρθρων. Ωστόσο, θα ήθελα επί του παρόντος να καταθέσω ένα γενικό σχόλιο. 
Πολύς λόγος έγινε, κύριε Υπουργέ -ακούστηκαν υπερβολές και ανακρίβειες- σχετικά με την προσωπική αναφορά που κατέθεσα στην αρμόδια επιτροπή, όπου ζήτησα να επιτρέπονται χειρουργικές κτηνιατρικές παρεμβάσεις όταν επιβάλλεται για ιατρικούς λόγους ή για λόγους προστασίας της ευζωίας των ζώων, κάτι που γίνεται σήμερα σε πολλές ευρωπαϊκές χώρες. Αναφέρω ενδεικτικά τη Γερμανία, το Ηνωμένο Βασίλειο, την Ιταλία, την Ισπανία και πολλές άλλες χώρες.
Επίσης, τόνισα ιδιαιτέρως ότι θα πρέπει να υπάρχουν αυστηρές ποινές για εκείνους τους κτηνιάτρους που προβαίνουν σε τέτοιες πράξεις για αισθητικούς σκοπούς. 
Κύριε Υπουργέ, δεν κάνατε δεκτή αυτήν την άποψή μου. Ωστόσο, είμαι υποχρεωμένος να καταθέσω στο Κοινοβούλιο, στα Πρακτικά, δημόσια επιστολή του Πανελλήνιου Κτηνιατρικού Συλλόγου, ο οποίος αναφέρεται στο θέμα και όχι απλά συμφωνεί με όσα είπα στην επιτροπή αλλά τα επικροτεί. Και μιλάμε για έναν μεγάλο επιστημονικό σύλλογο, ο οποίος αυτήν τη στιγμή, έχει πάνω από πεντέμισι χιλιάδες μέλη επιστήμονες.
(Στο σημείο αυτό ο Βουλευτής κ. Κωνσταντίνος Κόλλιας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Από εκεί και πέρα, επειδή καθένας εκτιμά διαφορετικά τις ανάγκες των ζώων και τη σχέση τους με τον άνθρωπο, είναι μοιραίο να υπάρξουν συγκρούσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε δυο λεπτά, κύριε Πρόεδρε.
Πιστεύω, όμως, ότι η συζήτηση πρέπει να γίνεται με την αμοιβαία παραδοχή πως ο καθένας προσπαθεί να κάνει το καλύτερο. Κανείς μα κανείς δεν μπορεί να μονοπωλεί το ενδιαφέρον για τα ζώα ούτε βεβαίως να διεκδικεί αποκλειστικά για τον εαυτό του το δικαίωμα να τα υπερασπίζεται.
Κυρίες και κύριοι συνάδελφοι, το νομοσχέδιο φέρνει σημαντικές τροποποιήσεις σε δυο αγροτικά μητρώα, δηλαδή, στο Μητρώο Αγροτών και στο Μητρώο Εμπόρων Αγροτικών Προϊόντων και Εφοδίων.
Ως προς το πρώτο, δίνεται η δυνατότητα στους νεοεισερχόμενους στη γεωργία αγρότες να εγγράφονται στο μητρώο ως κατά κύριο επάγγελμα αγρότες, χωρίς την προϋπόθεση εγγραφής στον ΟΓΑ και άντλησης του 30% του εισοδήματος από αγροτική δραστηριότητα. Είχαμε επισημάνει επανειλημμένα όταν συζητούσαμε το μητρώο, ότι ο ΟΓΑ δεν μπορούσε να ασφαλίσει αυτούς τους νέους αγρότες, η δε αγροτική δραστηριότητα αργεί να αποφέρει έσοδα ικανά να καλύψουν το εισοδηματικό κριτήριο.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Δυο λεπτά, κύριε Πρόεδρε.
Πρόκειται για μια κρίσιμη, ευεργετική απόφαση του Υπουργείου, ιδιαίτερα εν όψει της νέας ΚΑΠ, η οποία προβλέπει ότι δικαιούχοι της ενιαίας ενίσχυσης θα είναι μόνο οι επαγγελματίες αγρότες, δηλαδή, όσοι είναι εγγεγραμμένοι στο μητρώο.
Σε ό,τι αφορά το Μητρώο Εμπόρων Αγροτικών Προϊόντων και Εφοδίων, γίνεται ένα σημαντικό βήμα για να αποκτήσει ουσιαστικό περιεχόμενο, καθώς συνδέεται με τη βάση δεδομένων του Γενικού Εμπορικού Μητρώου.
Έτσι, διευκολύνεται η εφαρμογή των λοιπών διατάξεων που προβλέπουν τις προϋποθέσεις για την εγγραφή, τις περιπτώσεις διαγραφής, καθώς, βεβαίως, και τις κυρώσεις που επιβάλλονται σε περίπτωση που πραγματοποιούνται εμπορικές πράξεις χωρίς ο έμπορος να είναι εγγεγραμμένος στο ειδικό μητρώο.
Θα ήθελα ακόμα να αναφερθώ, σε τρεις πολύ θετικές πρωτοβουλίες του Υπουργείου Αγροτικής Ανάπτυξης αναφορικά με τον κτηνίατρο εκτροφής, το πολυαγρόκτημα και τις αγορές παραγωγών. 
Σε ό,τι αφορά το πρώτο, θεωρώ ότι οι ζημιές που υφίστανται όχι μόνο οι παραγωγοί αλλά και η εθνική οικονομία, από τις απώλειες στο ζωικό κεφάλαιο, καθώς επίσης και από προβλήματα που δημιουργούνται με εξαγώγιμα προϊόντα, επιβάλλουν τη θεσμοθέτηση του κτηνιάτρου εκτροφής. Ο θεσμός αυτός, μπορεί να αντιμετωπίσει εν τη γενέσει τους τέτοια προβλήματα, να προστατέψει τα ζώα, τον παραγωγό και βεβαίως τη δημόσια υγεία. 
Ο ορισμός του «πολυαγροκτήματος» ως ειδικής κατηγορίας αγροτουριστικής εκμετάλλευσης με συγκεκριμένες προδιαγραφές και κατοχύρωση ειδικού σήματος, θα ενθαρρύνει την επένδυση σε τέτοιες επιχειρήσεις, που ιδιαίτερα στη χώρα μας έχουν απεριόριστες δυνατότητες προσέλκυσης επισκεπτών και δημιουργίας εσόδων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα μισό λεπτό, κύριε Πρόεδρε.
Για να χαρακτηριστεί, ωστόσο, μια τέτοια επιχείρηση «πολυαγρόκτημα», κύριε Υπουργέ, βάζετε δύο προϋποθέσεις, την εστίαση και τη διανυκτέρευση. Δεν θα διαφωνήσω, πλην, όμως, σήμερα υπάρχουν πολλά πολυαγροκτήματα υψηλής ποιότητας, με πολλούς επισκέπτες, με συνεδριακούς και εκθεσιακούς χώρους. 
Για παράδειγμα, στην εκλογική μου Περιφέρεια, στην Κορινθία και ιδιαίτερα στη Νεμέα, υπάρχουν πάνω από δεκαπέντε τέτοια πολυαγροκτήματα, κυρίως με ιδιοκτήτες αγρότες, που, όμως, προς το παρόν δεν διαθέτουν χώρους διανυκτέρευσης και τα οποία δεν πρέπει να αποκλείσουμε. 
Στην επί των άρθρων συζήτηση θα αναφερθώ εκτενέστερα. 
Οι αγορές παραγωγών στις οποίες θα συμμετέχουν μόνο παραγωγοί από την περιφερειακή ενότητα όπου λειτουργεί η αγορά, θα δώσουν μία επιπλέον δυνατότητα στους αγρότες να προωθήσουν φρέσκα προϊόντα, χωρίς μεσάζοντες, απευθείας στους καταναλωτές. Βέβαια, προβλέπεται να υπάρχει η δυνατότητα, απ’ ό,τι είδα στις νομοτεχνικές βελτιώσεις που καταθέσατε, και για παραγωγούς από διπλανές περιοχές.
Τέλος σε ότι αφορά την αλιεία, το νομοσχέδιο προβλέπει τη δυνατότητα εξαγοράς μέρους των ποινών αργίας που επιβλήθηκαν στο παρελθόν σε αλιείς. Η ρύθμιση γίνεται ουσιαστικά για πρακτικούς λόγους, λόγω του μεγάλου όγκου υποθέσεων που έχουν συσσωρευτεί και δεν μπορούν να εξεταστούν και να επιβληθούν ποινές.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Κυρίες και κύριοι συνάδελφοι, έχουμε στα χέρια μας ένα καλό νομοθέτημα -και στα δύο βασικά του μέρη- το οποίο μπορεί να συνδράμει την πολιτεία στο έργο της προστασίας της δημόσιας υγείας, του περιβάλλοντος, των καταναλωτών και του αγροδιατροφικού τομέα. 
Γι’ αυτόν το λόγο προτείνουμε την υπερψήφιση του σχεδίου νόμου «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων» στο σύνολό του.
Σας ευχαριστώ.
Ευχαριστώ και εσάς, κύριε Πρόεδρε, για την ανοχή σας.",121202,""," ΚΩΝΣΤΑΝΤΙΝΟΣ ΚΟΛΛΙΑΣ",126,"",126
"8277"," 
"," Και εμείς σας ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και δύο εκπαιδευτικοί-συνοδοί τους από το 3ο Δημοτικό Σχολείο Αγίου Δημητρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής του ΣΥΡΙΖΑ κ. Κοδέλας.",121203,"Chairman","ΠΡΟΕΔΡΕΥΩΝ",90,"",90
"8278","
"," Κύριε Υπουργέ, παρ’ ότι συζητάμε το πρώτο σχέδιο νόμου που φέρνει το Υπουργείο Αγροτικής Ανάπτυξης και Τροφίμων, δεν είναι η πρώτη νομοθετική πρωτοβουλία που αφορά τους αγρότες και την αγροτική οικονομία που περνά απ’ αυτήν εδώ τη Βουλή.
Έχει προηγηθεί η ψήφιση του ν. 4093/2012, με τον οποίο η Κυβέρνηση κατήργησε τα δώρα στις συντάξεις του ΟΓΑ, μείωσε τις επιστροφές ΦΠΑ και ειδικού φόρου κατανάλωσης πετρελαίου, επέβαλε χαράτσι επί των ακαθάριστων εσόδων στους αγρότες που σας πίστεψαν και έπεσαν στην παγίδα των φωτοβολταϊκών, συνολικές επιβαρύνσεις που ξεπέρασαν το ένα δισεκατομμύριο ευρώ. Και μαζί και με άλλα μέτρα που πήρατε, ουσιαστικά επιβαρύνθηκαν οι αγρότες και η αγροτική οικονομία, περίπου με δύο δισεκατομμύρια ευρώ, δηλαδή περίπου με όσο είναι το ποσό των άμεσων ενισχύσεων που έρχονται στη χώρα μας.
Δηλαδή, ό,τι λεφτά έρχονται τα παίρνετε πάλι πίσω, για να ικανοποιήσετε τις ανάγκες του χρέους, των δανειστών κ.λπ..
Επίσης, είχαμε την ψήφιση του ν. 4110/2013 με τον οποίο άλλαξε ο τρόπος φορολόγησης των αγροτών, ένα ζήτημα που έχει οδηγήσει σε μεγάλο αναβρασμό τους αγρότες αυτές τις ημέρες. Με αυτόν το νόμο παίρνετε 13% από το πρώτο ευρώ που θα βγάλει για να ζήσει την οικογένειά του ο αγρότης και για να ξανακαλλιεργήσει. 
Επιβάλλετε έναν οριζόντιο φόρο χωρίς καμμία προοδευτικότητα. Επιδεικνύετε έναν άκρατο κυνισμό και αναλγησία στον τρόπο υλοποίησης του νέου συστήματος φορολόγησης. Ενώ έχει ψηφισθεί αυτός ο νόμος εδώ και ένα χρόνο, μόλις στις 31 Δεκεμβρίου ο ανεκδιήγητος Θεοχάρης εξέδωσε μια εγκύκλιο, που ακόμη και με αυτήν αγρότες, λογιστές, φοροτεχνικοί ήταν σε έναν πανικό, αφού δεν ξεκαθάριζε τίποτε από τα βασικά κεντρικά κρίσιμα για το θέμα. Σχεδόν την ημέρα που έληγε η προθεσμία αποφασίσατε παράταση και ενώ το μέτρο ισχύει ήδη από 1-1-2014 στο εμπόριο αγροτικών προϊόντων, ακόμη και σήμερα κάνετε συσκέψεις για να δείτε πώς θα εφαρμοστεί. Έχετε την ψευδαίσθηση ακόμη και έτσι ότι αγρότες και κτηνοτρόφοι κατά χιλιάδες θα προλάβουν μέχρι τις 20 Φεβρουαρίου να προσαρμοστούν σ’ αυτόν το νόμο; Πιστεύετε, ακόμη, ότι οι υποστελεχωμένες εφορίες και τα μέρη όπου τις κλείσατε θα μπορέσουν να ανταποκριθούν;
Κυρίες και κύριοι Βουλευτές, το νέο φορολογικό, προστιθέμενο σε όλες τις άλλες επιβαρύνσεις, μάλλον θα αποτελέσει το κύκνειο άσμα για τη γεωργία, εφόσον προχωρήσει, εκτός και αν αποτελέσει τελικά το κύκνειο άσμα της Κυβέρνησης, κάτι το οποίο ευχόμαστε. 
Επίσης, μια άλλη πρωτοβουλία που υπήρξε στον αγροτικό χώρο ήταν η σκανδαλώδης εκποίηση της Αγροτικής Τράπεζας, που σήμανε και την εκχώρηση της αγροτικής χρηματοπιστωτικής πολιτικής στην Τράπεζα Πειραιώς. Έρχεστε, μάλιστα, σήμερα και δεν μας φέρνετε ούτε καν εκείνη τη ρύθμιση για τα αγροτικά δάνεια και ειδικά για αυτά που βρίσκονται στον εκκαθαριστή, ο οποίος στέλνει τα δάνεια σε εισπρακτικές εταιρείες και απειλούνται παραγωγοί άμεσα με κατασχέσεις της γης τους. Και αυτά, τη στιγμή που έχει βουίξει ο τόπος από τα σκάνδαλα στον τραπεζικό χώρο, από τα θαλασσοδάνεια σε υμετέρους, για να εξυπηρετηθεί ένα φαύλο και σάπιο σύστημα διαπλοκής. 
Σ’ αυτό το κάδρο, βέβαια, υπάρχουν και «εντιμότατοι» επιχειρηματίες που χαιρετίστηκαν από τις εκάστοτε πολιτικές ηγεσίες του τόπου, τύπου Λαυρεντιάδη, που μπήκαν και στον αγροτικό χώρο με πανηγυρισμούς, ευλογίες κ.λπ., που πήραν αντί πινακίου φακής σημαντικές βιομηχανίες, όπως η Βιομηχανία Φωσφορικών Λιπασμάτων και αυτήν τη στιγμή, βρίσκονται μεταξύ Κορυδαλλού και δικαστηρίων.
Με τροπολογία που καταθέσαμε ζητάμε την απαγόρευση μεταβίβασης σε ξένα funds-κοράκια που καραδοκούν, για να αρπάξουν την πολύτιμη ελληνική αγροτική γη των αγροτικών δανείων, αντίστοιχη της τροπολογίας που είχε καταθέσει η Κοινοβουλευτική Ομάδα του ΣΥΡΙΖΑ για τα στεγαστικά δάνεια των Ελλήνων πολιτών.
Επιπλέον, απαιτείται μια βιώσιμη και μη επαχθής για τους αγρότες ρύθμιση όλων των δανείων τους, λαμβάνοντας υπ’ όψιν τη μείωση του αγροτικού τους εισοδήματος στα χρόνια της κρίσης και των μνημονίων, αντίστοιχη αυτής που έχουμε προτείνει και για τις υπόλοιπες κατηγορίες δανείων και δανειοληπτών που αδυνατούν λόγω της ακραίας ύφεσης να αποπληρώσουν αυτά τα δάνεια. 
Όλα αυτά τα αρνείστε, παρ’ όλο που πακτωλός δισεκατομμυρίων έχει χρεωθεί στον ελληνικό λαό και πήγαν στις τράπεζες, για να κρατηθούν εν ζωή. 
Επίσης, μια άλλη πρωτοβουλία ήταν η εκποίηση της «ΔΩΔΩΝΗΣ» και των άλλων συνεταιριστικών επιχειρήσεων, με αποτέλεσμα από την αρχή της ιδιωτικοποίησης, από τους πρώτους μήνες ιδιωτικοποίησής τους, να υπάρχουν μεγάλες καθυστερήσεις στις πληρωμές των παραγωγών, καθώς και μείωση των τιμών παραγωγού. Αφαιρέσατε άλλο ένα εργαλείο που προστάτευε -ειδικά η «ΔΩΔΩΝΗ»- τους κτηνοτρόφους από τα καρτέλ στο χώρο και το εκχωρήσατε ακόμη κι αυτό. 
Επίσης, ψηφίσατε και κάτι άλλο. Ψηφίσατε τον ενιαίο φόρο ακινήτων με τον οποίο μονιμοποιήθηκε το προσωρινό, κατά τα άλλα, χαράτσι που πληρώναμε μέσω της ΔΕΗ και ο αγρότης πλέον πρέπει να πληρώνει φόρο για το σπίτι του, φόρο για το χωράφι του και πάλι φόρο με βάση αυτόν τον άδικο φορολογικό νόμο που φέρατε και υλοποιείτε αυτές τις ημέρες.
Όλα αυτά συνιστούν προσπάθεια δήμευσης της αγροτικής περιουσίας και της αγροτικής γης και οδηγούν σε κατάρρευση τον αγροτικό τομέα. 
Επιπλέον, τον τελευταίο ενάμιση χρόνο που είστε στην Κυβέρνηση, είχαμε και κάτι άλλο πέρα από τις δικές σας νομοθετικές πρωτοβουλίες, είχαμε τις κινητοποιήσεις των αγροτών πριν από περίπου ένα χρόνο. Για τις κινητοποιήσεις αυτές, ακόμα κι εσείς είπατε γενικώς ότι ήταν δίκαια τα αιτήματά τους και δεσμευτήκατε για κάποια πράγματα τότε, πριν από ένα χρόνο. 
Θέλω να θυμίσω ότι δεσμευθήκατε για ρύθμιση των κόκκινων δανείων, που όπως ανέφερα ένα χρόνο μετά δεν έχει ακόμα έρθει στην ελληνική Βουλή. 
Δεσμευθήκατε για νυχτερινό αγροτικό τιμολόγιο, ανεπαρκές και αυτό. Ωστόσο, όχι απλά δεν είδαμε νυχτερινό αγροτικό τιμολόγιο στο ρεύμα αλλά είδαμε νέες αυξήσεις και περιμένουμε και άλλες αυξήσεις τον Μάρτη, σύμφωνα με αυτά που έχουν δημοσιοποιηθεί από τη ΔΕΗ και τη ΡΑΕ, μετατρέποντας έτσι τη χώρα μας στη χώρα με το υψηλότερο κόστος παραγωγής σε όλη την Ευρώπη. 
Επίσης, δεσμευθήκατε τότε -και ο Πρωθυπουργός προσωπικά- για να ρυθμιστεί το θέμα της συνταξιοδότησης των αγροτών, γεννημένων τα έτη 1948 και 1949, οι οποίοι βρίσκονταν κοντά στη σύνταξη λίγο πριν την εφαρμογή του μνημονιακού ν. 4093/2012 που πήγε τη σύνταξη από τα εξήντα πέντε στα εξήντα επτά χρόνια. Ούτε αυτήν έχετε φέρει. Καταθέσαμε τροπολογία γι’ αυτό το θέμα, για να ικανοποιηθεί αυτό το πραγματικά δίκαιο αίτημα αυτών των ανθρώπων. 
Επιπλέον, καταθέσαμε και μια τροπολογία για να σταματήσουν να σύρονται στα δικαστήρια οι αγρότες που βγήκαν στους δρόμους, που τότε λέγατε ότι είναι δίκαια τα αιτήματά τους αλλά παρ’ όλα αυτά σήμερα κυνηγιούνται και απειλούνται με δικαστήρια για το αξιόποινο των πράξεών τους. Νομίζω ότι είναι στοιχειώδες το να δεχθείτε και αυτήν την τροπολογία και, πραγματικά, να σταματήσει αυτή η άδικη ταλαιπωρία και το κυνήγι αυτών των ανθρώπων. 
Εμείς έχουμε να πούμε στους αγρότες κυρίως τα εξής. Να ξεσηκωθούν και όχι μόνο να ξεσηκωθούν αλλά κυρίως να οργανωθούν, γιατί όλοι οι άλλοι είναι οργανωμένοι, γιατί έχουν την τρόικα να μπαινοβγαίνει στα υπουργεία και δυστυχώς πρόθυμους Βουλευτές να ψηφίζουν ό,τι τους λένε. Να οργανωθούν για να υπερασπίσουν όχι μόνο το εισόδημά τους και την επιβίωσή τους αλλά και για να κρατηθεί ζωντανή η παραγωγή αυτής της χώρας και άρα το δικαίωμά της να υπάρχει και να έχει αξιοπρέπεια, μαζί με την υπόλοιπη κοινωνία, μαζί με τους ανέργους, μαζί με τους νέους επιστήμονες, για να υπάρξει ένα κίνημα και ένα σχέδιο για την παραγωγική ανασυγκρότηση του τόπου, χωρίς εσάς βέβαια, χωρίς τα μνημόνια, χωρίς τις τρόικες. 
Αναφέρομαι συνοπτικά στο νομοσχέδιο για το οποίο κάναμε εκτενείς παρεμβάσεις στις συνεδριάσεις της επιτροπής. Το πρώτο του σκέλος, αφορά την ενοποίηση του κοινοτικού συστήματος για τρόφιμα και ζωοτροφές, για την υγεία και την προστασία των ζώων, για τη διαχείριση ζωικών υποπροϊόντων και παραγώγων των προϊόντων αυτών. Ενώ η σκέψη ενοποίησης του κοινοτικού συστήματος για τρόφιμα, ζωοτροφές και υγεία των ζώων είναι σωστή, από την άλλη το συμμάζεμα που κάνετε έχει συγκεκριμένα όρια και θα κριθεί μάλλον αναποτελεσματικό, αφού, πρώτον, αναπαράγει ένα πλαίσιο με επικαλυπτόμενες αρμοδιότητες και, δεύτερον, η διαδικασία επιβολής διοικητικών κυρώσεων δεν έχει να κομίσει κάτι καινούργιο. Αντίθετα, ο καθορισμός τους από προϊσταμένους ή από αιρετούς ή από πολιτικά πρόσωπα δεν εξασφαλίζει την αντικειμενικότητα και την ακεραιότητά τους. Επιπλέον, το μεγάλο εύρος προστίμων, χωρίς κριτήρια διαβάθμισης, κάνει το σύστημα υποκειμενικό και επιδεκτικό κάθε λογής πιέσεων. 
Θα ήθελα όμως, με αφορμή το θέμα των τροφίμων, να αναφερθώ σε δύο ζητήματα, από τα οποία το πρώτο αφορά ειδικά τα τρόφιμα. Το ζήτημα των τροφίμων για εμάς δεν είναι ένα θέμα μόνο τυπικής ασφάλειας του καταναλωτή ή και μη παραπλάνησής του. Δεν αφορά κάποιους ελέγχους και κάποια πρόστιμα μόνο. Αφορά ευρύτερα την ύπαρξη μιας διατροφικής πολιτικής, με στόχο την προαγωγή της υγιεινής και της ποιότητας διατροφής των Ελλήνων πολιτών. 
Διότι συχνά μιλάμε για παραγωγικό μοντέλο και διαφωνούμε σε αυτό αλλά πόσο συχνά μιλάμε για καταναλωτικό ή για διατροφικό μοντέλο; Και στο δεύτερο, η βαθμολογία της Κυβέρνησης είναι κάτω από τη βάση. Για παράδειγμα, για ποια ποιότητα διατροφής μπορούμε να μιλάμε, όταν νομοθετήσατε την κατανάλωση ληγμένων προϊόντων, όταν Υπουργοί και Υφυπουργοί εκθείαζαν μελέτες, όπως αυτή του ΟΟΣΑ, που αφορούσε την επιμήκυνση της διάρκειας ζωής του φρέσκου γάλακτος ή ακόμα πρότεινε και μείγματα ελαιολάδου με φυτικής προέλευσης, χαμηλότερης προφανώς διατροφικής αξίας; Για το δεύτερο, δεν έχετε τοποθετηθεί ως Υπουργείο. Θα ήταν χρήσιμη η τοποθέτησή σας.
Επίσης, για ποια διατροφική πολιτική να μιλήσουμε, όταν χιλιάδες οικογένειες και παιδιά υποσιτίζονται και όταν στις λαϊκές πηγαίνουν οι άνθρωποι το μεσημέρι, μήπως πάρουν ό,τι περίσσεψε και θα πεταχτεί είτε λίγα απλά κομμάτια από φρούτα και λαχανικά που παράγονται στη χώρα μας.
Χρειάζεται επομένως, μία εθνική πολιτική που να εξασφαλίσει τροφή για όλους, να προωθήσει ένα διαφορετικό διατροφικό μοντέλο, βασισμένο στα ποιοτικά εγχώρια προϊόντα, να προστατεύσει τους καταναλωτές από την επίθεση που δέχεται η υγεία τους από τα φθηνά μαζικά βιομηχανοποιημένα τρόφιμα χαμηλής διατροφικής αξίας, τα οποία, ειδικά εάν ολοκληρωθούν οι εμπορικές συμφωνίες της Ευρωπαϊκής Ένωσης κυρίως με τις ΗΠΑ, θα κατακλύσουν ακόμα περισσότερο την ελληνική αγορά.
Το δεύτερο ζήτημα, είναι ότι δεν μπορούν να υλοποιηθούν πολλά από αυτά που λέτε είτε όσον αφορά τον έλεγχο των τροφίμων είτε και στο δεύτερο μέρος, διάφορες αρμοδιότητες που δίνετε στις περιφέρειες, με βάση την υποστελέχωση των υπηρεσιών και την κατάρρευση του δημόσιου τομέα και της κρατικής μηχανής, η οποία εντείνεται συνεχώς με συνταξιοδοτήσεις, με διαθεσιμότητες και απολύσεις, η οποία επιβαρύνεται από τα περιορισμένα μέσα που διαθέτουν οι υπάλληλοι, καθώς και περιορισμούς στις μετακινήσεις που υφίστανται. Αυτό αφορά, όπως είπα, και το θέμα των τροφίμων, αλλά και το θέμα άλλων προβλέψεων στο νομοσχέδιό σας.
Επίσης, το είπαμε και στην επιτροπή, διάφορες αρμοδιότητες ανατίθενται στην περιφέρεια, όπου οι υπηρεσίες αυτές πρέπει να κάνουν ακόμη και αυτοψίες, όταν στελεχώνονται με μόνο δύο ή τρεις υπαλλήλους. Αυτά τα πράγματα δεν είναι δυνατόν να βγουν. 
Επιπλέον όσον αφορά το δεύτερο μέρος, φέρατε ένα σχέδιο νόμου που στο δεύτερό του μέρος αποτελείται από πολλά ξεχωριστά κομμάτια, τα περισσότερα εκ των οποίων είναι τροποποιήσεις παλαιότερων νόμων και τα οποία  δεν συνθέτουν μία εικόνα, δεν συνθέτουν μία πολιτική. Είναι χαμηλών προσδοκιών, αποσπασματικότητας, μεγάλης προχειρότητας, κάτι το οποίο φαίνεται από τις πολλές αλλαγές που γίνονται ακόμη και σήμερα, παρ’ ότι αυτό το σχέδιο νόμου εδώ και ένα μήνα ήταν στα συρτάρια της Κυβέρνησης για να κατατεθεί. 
Πολιτικά εναρμονίζετε μία αντίληψη που έχετε για μία αγοραία και εισπρακτική λογική για τις δημόσιες εκτάσεις, μία λογική απόσυρσης του δημοσίου και από την υποστήριξη της παραγωγής, λογική ιδιωτικοποίησης υπηρεσιών, επιβαρύνοντας τους παραγωγούς και τους κτηνοτρόφους.
Κωδικά έχει κάποιες μικροβελτιώσεις παλαιότερων διατάξεων, που οι περισσότερες όμως, αφορούν τεχνικά ή διαδικαστικά ζητήματα. Έχει διατάξεις που νομιμοποιούν οριζόντια καταπατήσεις χιλιάδων ακινήτων και παραχωρούν ακόμη και δρόμους καταπατημένους. Αναφέρομαι στο άρθρο 37 και πολλά από τα ζητήματα σχετικά με αυτό ανέφερε και ο Βαγγέλης Αποστόλου στην επιτροπή. Έχει διατάξεις αμφίβολης αποτελεσματικότητας και αναπαραγωγής αδιεξόδων. Αναφέρομαι και στη διαχείριση ακινήτων του Υπουργείου Αγροτικής Ανάπτυξης και στο θέμα των κτηνοτροφικών εγκαταστάσεων, διατάξεις που δεν θα λύσουν τα πολλά προβλήματα των κτηνοτρόφων. Φυσικά έχει και διατάξεις που ιδιωτικοποιούν υπηρεσίες.
Θα αναφερθώ σε αυτό το σημείο σε τρεις διατάξεις που έχουν κάποια θετικά πράγματα, που αποτελούν όμως σταγόνα στον ωκεανό απέναντι στα προβλήματα που εισηγητικά και αρχικά ανέφερα, τα οποία αντιμετωπίζει η ελληνική γεωργία. 
Το πρώτο είναι οι αγορές παραγωγών. Πράγματι χρειάζεται να υποστηριχθούν οι αγορές παραγωγών. Όμως, φέρατε μία διάταξη για τις αγορές παραγωγών που έχει μία σημαντικότατη έλλειψη -σας την αναφέραμε πολλές φορές- που αφορά, πέρα από κάποιες παρατηρήσεις που κάναμε και φαίνεται ότι δεν ενσωματώθηκαν, ότι δεν διαβουλευτήκατε και δεν εντάξατε τους βιοκαλλιεργητές. Οι αγορές των βιοκαλλιεργητών εδώ και πολλά χρόνια λειτουργούν και είναι, πράγματι, ένα πρότυπο λειτουργίας αυτού του θεσμού που τώρα εσείς εισάγετε, για τις αγορές παραγωγών.
Γι’ αυτό καταθέτω και ένα υπόμνημα που έχουν στείλει. Το έχουν στείλει και σε εσάς, όμως το καταθέτω και εδώ γιατί έχει μία αξία.
(Στο σημείο αυτό ο Βουλευτής κ. Δημήτριος Κοδέλας καταθέτει για τα  Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το δεύτερο, έχει σχέση με τους λαχανόκηπους και τα εβδομήντα στρέμματα που παραχωρείτε σε δήμους.
Το τρίτο, είναι οι διευκολύνσεις που αφορούν νεοεισερχόμενους στον αγροτικό χώρο.
Όμως και αυτές είναι περιοριστικές, με την έννοια ότι χωρίς επιστημονική υποστήριξη, χωρίς χαμηλότερα κόστη παραγωγής, χωρίς πολιτικές για βασικά προϊόντα, χωρίς βελτίωση των συνθηκών εμπορίας με δημοπρατήρια και άλλα, αμφιβάλλουμε κατά πόσο θα καταφέρουν αυτοί οι άνθρωποι που είναι τόσο χρήσιμοι και τους έχουμε τόσο ανάγκη πραγματικά να σταθούν.
Επίσης, κύριε Υπουργέ, αναφερθήκατε στην επιτροπή στη σημαντική ρύθμιση σε σχέση με τα κτηνοτροφικά πάρκα και τις κτηνοτροφικές ζώνες. Πράγματι και κτηνοτροφικά πάρκα χρειάζονται και κτηνοτροφικές ζώνες. Όμως, έχει μεγάλη σημασία το πώς τα ορίζουμε. Στη ρύθμιση που φέρατε εσείς, ακόμα και η έννοιά τους θα καθοριστεί με υπουργική απόφαση. Καταλαβαίνετε -όχι την προχειρότητα- αλλά το ότι δεν έχει προετοιμαστεί τίποτα σε σχέση με τα συγκεκριμένα όντως σημαντικά ζητήματα. Καταφέραμε το 2013 να έχουμε ορίσει αιολικά πάρκα, αλλά να μην έχουμε ορίσει και να ψάχνουμε πώς νοούνται, πώς ορίζονται τα κτηνοτροφικά πάρκα και οι κτηνοτροφικές ζώνες.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα λίγο την ανοχή σας.
Θα σας καταθέσω μία υπουργική απόφαση του 2002 για την «ίδρυση κτηνοτροφικών πάρκων». Την καταθέτω, διότι, ενώ υπάρχουν αυτά τα ζητήματα στήριξης της κτηνοτροφίας εδώ και πολλά χρόνια, φτάσαμε το 2013 και ακόμα και σήμερα πανηγυρίζετε για το ότι εισάγατε μέσα μια διάταξη που λέει ότι στο μέλλον θα οριστεί με κοινή υπουργική απόφαση η έννοια, η λειτουργία και όλες οι λεπτομέρειες για τα κτηνοτροφικά πάρκα και τις κτηνοτροφικές ζώνες. Το καταθέτω, αν δεν το έχετε υπ’ όψιν σας, να το δείτε και αυτό.
(Στο σημείο αυτό ο Βουλευτής κ. Δημήτριος Κοδέλας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, σας καταθέτω ένα υπόμνημα της «Ανοικτής πόλης», που αφορά ένα ομόφωνο ψήφισμα του Δημοτικού Συμβουλίου του Δήμου Αθηναίων και αφορά τα δημοτικά καταφύγια αδέσποτων ζώων, όπου ζητάει το δημοτικό συμβούλιο να επιτρέπεται η ομαδική φιλοξενία τους -βάζει κάποιους όρους- και εφόσον κρίνεται από ειδικό ότι δεν επηρεάζεται η ευζωία των φιλοξενούμενων σκύλων. Είναι μια διάταξη που νομίζω ότι μπορείτε να υιοθετήσετε, γιατί είναι ομόφωνη –σας ξαναλέω- από το Δημοτικό Συμβούλιο του Δήμου Αθηναίων.
(Στο σημείο αυτό ο Βουλευτής κ. Δημήτριος Κοδέλας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος, έρχομαι σε δυο ζητήματα που αφορούν τις νομοτεχνικές βελτιώσεις που κάνατε. Κύριε Υπουργέ, σχετικά με το άρθρο 46 παράγραφο 9, η συγκεκριμένη ρύθμιση αφορά τη νομιμοποίηση χρήσης ζώων σε ζωολογικούς κήπους όπου διεξάγονται παραστάσεις και προγράμματα ευαισθητοποίησης με εκπαιδευτικό και θεραπευτικό σκοπό. 
Τι αλλάξατε; Προσθέσατε το «θεραπευτικό σκοπό». Όμως, κύριε Υπουργέ, η αιτιολογική έκθεση καταμαρτυρά ότι δεν είναι ο θεραπευτικός σκοπός η πρόθεσή σας. Πουθενά στην αιτιολογική δεν αναφέρεται ο θεραπευτικός σκοπός. Με αυτήν την έννοια, είναι μια φωτογραφική διάταξη για να νομιμοποιήσει τη φυλάκιση άγριων ζώων, ώστε κάποιοι πολλοί συγκεκριμένοι να κερδοσκοπήσουν από αυτήν την ιστορία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, σας παρακαλώ την ανοχή σας.",121204,""," ΔΗΜΗΤΡΙΟΣ ΚΟΔΕΛΑΣ",124,"",124
"8279","
"," Σας την έχω δώσει ήδη.",121205,"Chairman","ΠΡΟΕΔΡΕΥΩΝ",90,"",90
"8280","
"," Είναι ένα τεράστιο νομοσχέδιο και θα ήθελα δύο λεπτά για να ολοκληρώσω. Είναι σημαντικά τα ζητήματα.
Και όχι μόνο αυτό αλλά θεωρείται κιόλας ότι μπορεί να είναι εκπαιδευτικό πρόγραμμα το να πάνε να δουν τα παιδιά παραστάσεις με δελφίνια σε κλουβιά. Αποσύρετε τη διάταξη αυτή.
Το δεύτερο αφορά την εμπορία φαρμάκου. Το έφερε έτσι η ζωή που ένας πανεπιστημιακός και γεωτεχνικός να καταργεί ουσιαστικά τον γεωτεχνικό, να τον θεωρεί μη απαραίτητο από τα καταστήματα εμπορίας γεωργικών φαρμάκων. Μιλάτε για ποιοτική γεωργία και βγάζετε τους επιστήμονες από τα καταστήματα.
Δεν έχω το χρόνο να αναφερθώ στην κοινοτική οδηγία, που θα άξιζε να δούμε πώς θα καταρτιστεί κάποιος σε αυτά που ορίζει το Παράρτημα 1. Όμως, συνεχίζω με την κατάθεση του προεδρικού διατάγματος που εκδόθηκε στις 18 Νοεμβρίου 2013, με τίτλο «όροι και προϋποθέσεις για την αναγγελία έναρξης άσκησης εμπορίας και λειτουργίας καταστημάτων», το οποίο εκδόθηκε πριν λίγους μήνες και το οποίο τι λέει στο άρθρο 6;
Αναφέρει: «Για την υποβολή αναγγελίας έναρξης λιανικής εμπορίας φαρμάκων τα νομικά πρόσωπα πρέπει να απασχολούν με εμπορική ή μετοχική -σε ποσοστό συμμετοχής στο κεφάλαιο τουλάχιστον 20%- ή υπαλληλική σχέση με συνεχή και αυτοπρόσωπη παρουσία στο κατάστημα εμπορίας φαρμάκων, πρόσωπο που θα κατέχει τα προσόντα και τις προϋποθέσεις που ορίζονται αλλού, που είναι γεωτεχνικός».	
Μέσα σε λίγους μήνες το αίρετε αυτό. Το κάνετε μερικής απασχόλησης για όλες τις επιχειρήσεις εμπορίας της Ελλάδας, αφού και οι μικρές και οι πολύ μικρές επιχειρήσεις που αναφέρεστε είναι κάτω από πενήντα άτομα, που είναι όλες οι επιχειρήσεις εμπορίας στη χώρα μας. Το καταθέτω και αυτό στα Πρακτικά. 
(Στο σημείο αυτό ο Βουλευτής κ. Δημήτριος Κοδέλας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Συνεχίζω, λέγοντας σε αυτό το θέμα πάλι το εξής: Πείτε μου λίγο. Πώς θα επιλέξει ο υπάλληλος-πωλητής χωρίς τον επιστήμονα το εμπορικό σκεύασμα; Με ποια κριτήρια και γνώση αποτελεσματικότητας; Πώς θα επιλέξει ο υπάλληλος-πωλητής ποιο λίπασμα θα χρησιμοποιηθεί; Πώς θα επιλέξει ο υπάλληλος-πωλητής σε έναν ερασιτέχνη που έχει φυτέψει δεκαπέντε ρίζες ντομάτα τι θα δώσει για ασθένειές της;
Κύριε Υπουργέ, για ό,τι συμβεί με αυτήν την επικίνδυνη διάταξη, υπεύθυνος δεν θα είναι ο μερικής απασχόλησης αρμόδιος επιστήμονας. Υπεύθυνη θα είναι η πολιτική ηγεσία που έφερε αυτήν τη διάταξη στη Βουλή και όσοι την ψηφίσουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, με ένα μόνο ζήτημα, την τροπολογία 46 στις νομοτεχνικές βελτιώσεις που μας φέρατε. Αναφέρεται στην υποπαράγραφο β΄ της παραγράφου 7 το εξής: «Με κοινή απόφαση των Υπουργών Αγροτικής Ανάπτυξης και Τροφίμων και Περιβάλλοντος Ενέργειας και Κλιματικής Αλλαγής ορίζονται οι περιπτώσεις για τις οποίες τυχόν διαφοροποίηση της θέσης των μονάδων υδατοκαλλιέργειας σε σχέση με τις συντεταγμένες των ορίων της μισθωμένης υδάτινης έκτασης θεωρείται απλή μετατόπιση χωρίς να αποτελεί παράβαση η διαδικασία ταυτοποίησής του και κάθε σχετικό θέμα». 
Κύριε Υπουργέ, πρώτον, εάν δηλαδή μία μονάδα υδατοκαλλιέργειας έχει μετατοπιστεί -δεν ορίζεται πόσο, δεν υπάρχει κανένα κριτήριο- σε σημείο που λόγω των θαλάσσιων ρευμάτων προκαλεί ρύπανση σε ένα ευαίσθητο οικοσύστημα είτε σε μια τουριστική περιοχή που βρίσκεται απέναντι, αυτό έτσι φωτογραφικά θα νομιμοποιηθεί; 
Δεύτερον, εξηγήστε μας γιατί δεν περιμένετε να φέρετε τη διάταξη αυτή μαζί με το σχέδιο νόμου που μας είπατε ότι θα έρθει για τις υδατοκαλλιέργειες και μας τη φέρνετε ως νομοτεχνική βελτίωση στο νομοσχέδιο αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνω, κύριε Πρόεδρε, λέγοντας ότι καταψηφίζουμε το νομοσχέδιο και υπερψηφίζουμε τον αγώνα για μια Ελλάδα, πραγματικά, της παραγωγής και της δημιουργίας, της κοινωνικής δικαιοσύνης και της δημοκρατίας. Με πίστη στις δυνάμεις μας, αξιοποίηση του ανθρώπινου δυναμικού αυτής της χώρας και των παραγωγικών της δυνατοτήτων, με βαθιές ανατροπές και τομές, με ενότητα και πλήρη ενεργοποίηση του λαού μας μπορούμε πραγματικά να ελπίζουμε σε κάτι καλύτερο.
(Χειροκροτήματα από την πτέρυγα του ΣΥΡΙΖΑ)",121206,""," ΔΗΜΗΤΡΙΟΣ ΚΟΔΕΛΑΣ",124,"",124
"8281","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι εννέα μαθητές και μαθήτριες και δύο εκπαιδευτικοί-συνοδοί τους από το 14ο Δημοτικό σχολείο Πειραιά.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κύριος Υπουργός.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Θα ήθελα να κάνω μία διευκρίνιση για να μην επανερχόμαστε στα θέματα αυτά. Υπάρχει μία σύγχυση όσον αφορά στην άδεια λειτουργίας ενός καταστήματος. Σε αυτό το νομοσχέδιο που έχετε στα χέρια σας, ουδείς αλλάζει την άδεια του καταστήματος. Για να πάρει κάποιος άδεια να πουλήσει φυτοφάρμακα θα πρέπει να είναι είτε ο ίδιος γεωτεχνικός είτε να έχει υπεύθυνο γεωτεχνικό επιστήμονα. Σας θυμίζω επίσης -και αυτό γίνεται για πρώτη φορά- ότι ουδείς συνταγογραφεί γεωργικά φάρμακα εάν δεν είναι γεωτεχνικός, όπως ισχύει και στις άλλες κατηγορίες φαρμάκων.",121207,"Chairman","ΠΡΟΕΔΡΕΥΩΝ",90,"",90
"8282","
"," Για ερασιτεχνική χρήση.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Σας παρακαλώ, σας άκουσα με προσοχή. Αφήστε κι εμένα να πω την άποψή μου. Θα επανέλθω σε αυτό. Θέλω στη συζήτηση να ακριβολογούμε. Πρέπει να πούμε με ακρίβεια τι εννοούμε. 
Για παράδειγμα, εμείς δεν μιλήσαμε για πάρκα και για ζώνες. Μιλήσαμε για κτηνοτροφικό πάρκο ενσταυλισμένης κτηνοτροφίας και για κτηνοτροφικές ζώνες εκτατικής, δηλαδή κοπαδιάρικης, κτηνοτροφίας. Τα περιγράψαμε με ακρίβεια και προσπαθούμε να κάνουμε δύο για να μάθουμε. Ας ακριβολογούμε. 
Αυτό που αναφέρουμε τώρα -και θα επανέλθουμε γιατί θα γίνει έντονη συζήτηση- αφορά τους υπαλλήλους πώλησης γεωργικών φαρμάκων, όχι την αδειοδότηση, ούτε τη συνταγολόγηση. Και θα σας πούμε πού ακριβώς καταλήγουμε στο συγκεκριμένο άρθρο.
Ευχαριστώ πολύ, κύριε Πρόεδρε.",121208,""," ΔΗΜΗΤΡΙΟΣ ΚΟΔΕΛΑΣ",124,"",124
"8283","
"," Το λόγο έχει ο ειδικός αγορητής του ΠΑΣΟΚ, ο αγαπητός συνάδελφος και Βουλευτής Ιωαννίνων κ. Κασσής.",121209,"Chairman","ΠΡΟΕΔΡΕΥΩΝ",90,"",90
"8284"," 
"," Κύριε Πρόεδρε, θα ήθελα να κάνω ένα σχόλιο επ’ αυτού που είπε ο κύριος Υπουργός.",121210,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8285","
"," Δεν γίνεται τώρα, κύριε συνάδελφε. Αν έχετε την καλοσύνη, το κάνετε αργότερα.",121211,"Chairman","ΠΡΟΕΔΡΕΥΩΝ",90,"",90
"8286","
"," Εντάξει, θα το κάνω μετά.",121212,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8287"," 
"," Κυρίες και κύριοι συνάδελφοι, έρχεται για συζήτηση ένα πολύ σημαντικό νομοσχέδιο που αφορά τον πρωτογενή τομέα. Βέβαια, πρέπει να πω, κύριε Υπουργέ, ότι έρχεται με καθυστέρηση σε ό,τι έχει να κάνει με τον αγροτικό χώρο. Γιατί πιστεύω ότι λόγω της μείωσης των εισοδημάτων στον αγροτικό τομέα κατά ενάμισι δισεκατομμύριο ευρώ περίπου τα δύο τρία τελευταία χρόνια, πρέπει και μέσα από το νομοσχέδιο αυτό αλλά και ως Κυβέρνηση να δούμε πώς οι άνθρωποι αυτοί που ασχολούνται με τον πρωτογενή τομέα θα μπορέσουν να επιβιώσουν.
Βέβαια, το θέμα της φορολογίας των αγροτών και τα βιβλία, τα οποία πρέπει να λειτουργήσουν από 1-1-2014, είναι σε εξέλιξη και αναμονή κάποιων διευκρινίσεων που χρειάζονται από πλευράς του αρμόδιου Υπουργείου, προκειμένου οι άνθρωποι αυτοί να ξέρουν τι ακριβώς θα κάνουν. Οι αγρότες δεν είπαν ποτέ να μη φορολογηθούν, να φορολογηθούν όμως δίκαια, γιατί, πράγματι, το ψωμί που βγάζουν και τα εισοδήματα τα οποία εξασφαλίζουν είναι με πόνο και αίμα. 
Κύριε Υπουργέ, όσον αφορά τα «κόκκινα» δάνεια δεν ξέρω αν έχετε έτοιμη την τροπολογία κι αν δεν την έχετε, να την καταθέσουμε ως βουλευτική τροπολογία, γιατί έρχεται να λύσει ένα πολύ  μεγάλο πρόβλημα το οποίο ταλανίζει τον αγροτικό χώρο. Αφορά δάνεια τα οποία ήταν στην πρώην Αγροτική Τράπεζα και είναι σήμερα στον εκκαθαριστή. Και πρέπει να διευκρινίσουμε εδώ και να πούμε ότι δεν μιλά κανένας για χάρισμα δανείων σε μια εποχή που είναι πάρα πολύ δύσκολη. 
Συζητάμε για ρύθμιση «κόκκινων» δανείων που, πραγματικά, μέσα από τη μείωση των εισοδημάτων δεν μπορούν να ανταποκριθούν οι αγρότες. Αυτό, βέβαια, έχει να κάνει και με ενυπόθηκα δάνεια αλλά πολύ περισσότερο με τα δάνεια με την εγγύηση του ελληνικού δημοσίου, τα οποία κατά καιρούς έχουν χορηγηθεί σε διάφορες κοινωνικές ομάδες του αγροτικού χώρου, με αποτέλεσμα σήμερα να μην μπορούν να ανταποκριθούν στις πληρωμές. Εδώ δεν συζητάμε πάλι για χάρισμα δανείων αλλά για κάποιες ρυθμίσεις, ούτως ώστε να μπορεί να ανταποκριθεί ο καθένας που έχει την υποχρέωση αυτή. 
Το τελευταίο, όσον αφορά την τροποποίηση του ν. 4015/2011 για τους συνεταιρισμούς, είναι και εδώ ένα θέμα το οποίο πρέπει να κλείσει και, πραγματικά, να χρησιμοποιηθούν οι υπάρχοντες σήμερα συνεταιρισμοί ως εργαλεία ανάπτυξης του πρωτογενή τομέα. Νομίζω ότι δίνεται η δυνατότητα αυτή μέσα στη δύσκολη συγκυρία, γιατί είμαι από αυτούς που πιστεύω –ως Βουλευτής του ΠΑΣΟΚ αλλά και το ίδιο το ΠΑΣΟΚ- ότι οι συνεταιρισμοί είναι η δύναμη, όπως προείπα,  ανάπτυξης του πρωτογενή τομέα. Άρα, το ξεκαθάρισμα αυτό πρέπει να γίνει στους συνεταιρισμούς–σφραγίδα, ούτως ώστε οι συνεταιρισμοί αυτοί οι οποίοι απέμειναν να μπορέσουν να βρουν το δρόμο τους. 
Έρχομαι στο νομοσχέδιο τώρα. Στο πρώτο μέρος του νομοσχεδίου επιχειρείται…",121213,""," ΜΙΧΑΗΛ ΚΑΣΣΗΣ",110,"",110
"8288","
"," Για τους συνεταιρισμούς που δεν απέμειναν δεν μας είπατε τίποτα.",121214,""," ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",56,"",56
"8289"," 
"," Για να σας λύσω και αυτήν την απορία, είπαμε ότι οι συνεταιρισμοί, οι οποίοι είναι υπό εκκαθάριση ή με όποια άλλα οικονομικά προβλήματα, πρέπει να ξεκαθαριστούν. Και όσοι δεν έκαναν καλά τη δουλειά τους εκεί στους συνεταιρισμούς είτε αγροτοπατέρες είτε ακόμα και συνεταιριστές, οι οποίοι έβαλαν πλάτη προκειμένου να λειτουργήσουν αυτοί οι συνεταιρισμοί, να πάνε στη δικαιοσύνη και ο καθένας να λογοδοτήσει για τις πράξεις του.
Είμαι από αυτούς που πιστεύουν και σας είπα ότι οι συνεταιρισμοί είναι εργαλεία ανάπτυξης, όχι εργαλεία –αν θέλετε- μικροπολιτικής και εξυπηρέτησης άλλων συμφερόντων. Αυτό έκανα όλα μου τα χρόνια υπηρετώντας τους συνεταιρισμούς. 
Από εκεί και πέρα, ελάτε στα Γιάννενα να σας δείξουμε το πώς λειτουργούν οι συνεταιρισμοί. Αυτό πρέπει να μεταφερθεί σε όλη την Ελλάδα και «όποιοι έβαλαν το χέρι στο μέλι, να τους κοπεί». Αυτός είναι ο λόγος που πρέπει να πάει η υπόθεση στη δικαιοσύνη και να ξεκαθαρίσουν τα πράγματα. Γιατί δεν μπορεί να διαχέεται όλα τα χρόνια ότι υπάρχουν συνεταιριστές οι οποίοι έχουν κατασπαταλήσει το χρήμα των αγροτών.
Όχι μόνο αυτό! Και σε όλες τις συνεταιριστικές οργανώσεις -και στις πρωτοβάθμιες και στις δευτεροβάθμιες και στις τριτοβάθμιες- o καθένας πρέπει να λογοδοτήσει για τις πράξεις του. Εδώ είναι το Υπουργείο. Ανέλαβε αυτήν την πρωτοβουλία. Εδώ είναι η Κυβέρνηση. Ας ξεκαθαρίσουν όλα. Δεν πρέπει να υπάρχουν δάνεια, όπως ήταν στο Ταμιευτήριο αλλά δάνεια που πρέπει να πάνε και στους συνεταιρισμούς για να ενισχυθεί ο πρωτογενής τομέας. 
Στο πρώτο μέρος του νομοσχεδίου, επιχειρείται μία περιγραφή του θεσμικού πλαισίου σχετικά με τα διοικητικά μέτρα, τις κυρώσεις και τις διαδικασίες επιβολής τους στους παραβάτες της νομοθεσίας –είτε της εθνικής είτε της κοινοτικής- στους τομείς των τροφίμων, των ζωοτροφών υγείας και προστασίας ζώων και της διαχείρισης ζωικών υποπροϊόντων και των παραγώγων προϊόντων αυτών. Είναι ένα πολύ σημαντικό κομμάτι, που νομίζω ότι σωστά έρχεται. 
Επίσης, όλες οι επισημάνσεις, οι οποίες γίνονται σε όλα τα άρθρα του συγκεκριμένου νομοσχεδίου θεωρώ ότι είναι σε σωστή κατεύθυνση. Γίνεται μία σημαντική παρέμβαση στους τομείς αυτούς με τη θέσπιση ενός κωδικοποιημένου νομοθετικού πλαισίου και με τον τρόπο αυτόν δίνεται η δυνατότητα ενιαίας και αναλογικής αντιμετώπισης ομοειδών θεμάτων και η απόδοση του δικαίου.
Βέβαια, πιστεύουμε πως το παρόν νομοσχέδιο θα ήταν πιο χρήσιμο να κωδικοποιήσει το σύνολο της σχετικής νομοθεσίας, της οποίας η εκτενής λίστα δίνεται στο άρθρο 65. Με μια γρήγορη ματιά στο άρθρο αυτό, καταλαβαίνουμε ότι το σύνολο της νομοθεσίας είναι δαιδαλώδες και ουσιαστικά δυσχεραίνει τη συμμόρφωση στις επιταγές της νομοθεσίας και στον απλό επιχειρηματία.
Αξίζει, βέβαια, να τονιστεί πως για τη σύνταξη των πρώτων τριάντα έξι άρθρων του νομοσχεδίου έχουν ληφθεί υπ’ όψιν όλα τα θέματα συμμόρφωσης της χώρας προς το ευρωπαϊκό πλαίσιο περί τροφίμων και ζωοτροφών και οι κανόνες για την υγεία και καλή διαβίωση των ζώων. Επιπλέον, έχουν συμπεριληφθεί θέματα, για τα οποία στην πράξη έχουν διαπιστωθεί προβλήματα, ενώ συμπεριλαμβάνονται και απόψεις αρμοδίων φορέων και επαγγελματικών κλάδων και οργανώσεων.
Είναι, βέβαια, απαραίτητο να συμπεριληφθούν και προτάσεις, που ήδη κατατέθηκαν στην αρμόδια επιτροπή από συναδέλφους αλλά και από πολλούς φορείς. Στο σημείο αυτό θέλω να τονίσω πως είναι υποχρέωση του Υπουργείου να τις λάβει σοβαρά υπ’ όψιν, καθώς τίποτα δεν είναι θέσφατο.
Επίσης, κύριε Υπουργέ, όλα αυτά έχουν μία βασική προϋπόθεση, προκειμένου να καταστούν εφαρμόσιμα, την ουσιαστική λειτουργία των υπηρεσιών και τη διαφάνεια των διαδικασιών, ιδιαίτερα στις αρμόδιες διευθύνσεις του Υπουργείου Αγροτικής Ανάπτυξης και Τροφίμων αλλά και του εποπτευόμενου απ’ αυτό Ενιαίου Φορέα Ελέγχου Τροφίμων και πολύ περισσότερο κατ’ επέκταση και σε όλες τις υπηρεσίες που αφορούν τις αιρετές περιφέρειες.
Οι διαδικασίες των ελέγχων στα προϊόντα που αναφέρονται στο παρόν σχέδιο νόμου είναι ιδιαίτερα σημαντικές και για την προστασία της υγείας των πολιτών αλλά και για την προστασία της υγιούς επιχειρηματικότητας. Ελπίζω πως θα μπορέσουν να λειτουργήσουν στην πράξη και να μη ζήσουμε φαινόμενα διαστρέβλωσης ή ακόμη και παραποίησης.
Στο δεύτερο μέρος του νομοσχεδίου, υπάρχουν μια σειρά από ρυθμίσεις θεμάτων του Υπουργείου Αγροτικής Ανάπτυξης, πολλά από τα οποία αποτελούν ρυθμίσεις που προέκυψαν από την εφαρμογή παλαιότερων νόμων που ήταν ατελείς ή δεν είχαν λάβει υπ’ όψιν τους κάποια θέματα που παρουσιάστηκαν στην εφαρμογή τους.
Επιπλέον, κάποια θέματα πιστεύω πως έρχονται με καθυστέρηση και παρ’ ότι λέμε «κάλλιο αργά παρά ποτέ», καλό θα είναι να υπάρχει μεγαλύτερη εγρήγορση και κινητικότητα σε μία περίοδο που η κρίση απαιτεί ενίσχυση ειδικά του πρωτογενούς τομέα παραγωγής. 
Πιο συγκεκριμένα, στο δεύτερο μέρος τροποποιούνται και συμπληρώνονται διατάξεις του ν. 4061∕2012 αναφορικά με τη διαχείριση και προστασία των ακινήτων του Υπουργείου Αγροτικής Ανάπτυξης, επαναπροσδιορίζονται οι απαιτούμενες προϋποθέσεις, για να χαρακτηριστεί ένα φυσικό πρόσωπο επαγγελματίας-αγρότης και διευκολύνονται οι νεοεισερχόμενοι αγρότες, δεδομένου ότι στον τομέα αυτόν, λόγω του ότι δεν πληρούν το εισοδηματικό κριτήριο και την προϋπόθεση εγγραφής τους στον ΟΓΑ, δεν μπορούν να χαρακτηριστούν από την αρχή ως επαγγελματίες αγρότες.
Εδώ χρειάζεται να κάνω μια επισήμανση, ότι όλα αυτά τα προγράμματα των νέων αγροτών συνδέονται μεταξύ Υπουργείου Αγροτικής Ανάπτυξης και των αρμοδίων Περιφερειών. 
Νομίζω σας το είπα και στην επιτροπή, κύριε Υπουργέ, ότι υπάρχουν πολύ μεγάλες καθυστερήσεις και εδώ χρειάζεται εγρήγορση των υπηρεσιών και καλύτερη οργάνωση, προκειμένου να διευκολυνθούν οι άνθρωποι αυτοί που θέλουν να μπουν στον αγροτικό τομέα και είναι νέοι. 
Επανακαθορίζεται η έννοια του επαγγελματία αγρότη είτε αυτός απασχολείται στη στεριά είτε στην αλιεία. Επίσης, επανακαθορίζεται η έννοια του κατόχου αγροτικής εκμετάλλευσης και ορίζεται η τελευταία, καθώς και οι μικτές αγροτικές εκμεταλλεύσεις, η αγροτική δραστηριότητα και τα αγροτικά προϊόντα. 
Τροποποιούνται και συμπληρώνονται οι διατάξεις του ν. 4056/2012 σχετικά  με την αντιμετώπιση θεμάτων που αφορούν την κτηνοτροφία και τις κτηνοτροφικές εγκαταστάσεις, εντάσσοντας και νέες δραστηριότητες ή απλοποιώντας τις διαδικασίες.
Εδώ, κύριε Υπουργέ, πρέπει να τελειώσει η ιστορία με την νομιμοποίηση των σταβλικών εγκαταστάσεων. Υπάρχει μια διαδικασία δαιδαλώδης, όπου οι άνθρωποι που θέλουν να ενταχθούν σε αυτήν δεν μπορούν να βρουν άκρη. Δυστυχώς, υπάρχουν πάρα πολύ μεγάλες καθυστερήσεις και διατάξεις νόμων που συγκρούονται μεταξύ τους. Άρα και εδώ χρειάζεται να δοθεί προτεραιότητα, ούτως ώστε να μπορέσουν να λυθούν προβλήματα. 
Τροποποιούνται ή συμπληρώνονται οι διατάξεις του ν. 4039/2012 αναφορικά με το καθεστώς που διέπει τα ζώα συντροφιάς, ενισχύοντας το πλαίσιο προστασίας τους και προάγοντας τη δημόσια υγεία και την υγεία των ζώων. Και εδώ έχουν κατατεθεί πάρα πολλές προτάσεις για τροποποίηση και πρέπει, κύριε Υπουργέ, να τις υιοθετήσετε. 
Το ανώτατο όριο αποζημίωσης ύψους 70.000 ευρώ που μπορεί να καταβάλει ο ΕΛΓΑ στους δικαιούχους ως αποζημίωση λόγω ζημίας στη φυτική παραγωγή και το ζωικό κεφάλαιο, διπλασιάζεται εφόσον πρόκειται για επίσπορες καλλιέργειες.
Γίνονται επανακαθορισμοί και αποσαφηνίσεις σχετικά με το Ενιαίο Μητρώο Εμπόρων Αγροτικών Προϊόντων, Εφοδίων και Εισροών και ουσιαστικά καθιερώνεται αποκλειστικά η ηλεκτρονική εγγραφή στο μητρώο και προσαρμόζεται το περιεχόμενο της αίτησης - υπεύθυνης δήλωσης, που θα υποβάλλεται στα νέα δεδομένα που δημιουργεί η διασύνδεση του ΓΕΜΗ. 
Καθορίζεται η έννοια του όρου «αγρόκτημα» και ο σκοπός της δημιουργίας του. Ρυθμίζονται θέματα του Μπενάκειου Φυτοπαθολογικού Ινστιτούτου και του Ελληνικού Γεωργικού Οργανισμού «Δήμητρα».
Επιτέλους, θεσπίζονται οι αγορές παραγωγών μετά από δύο σχετικές ρυθμίσεις και τροπολογίες που έχουμε φέρει στην επιτροπή. Το θέμα αυτό είναι ιδιαίτερα σημαντικό και δεν πρέπει να υπάρξουν άλλες καθυστερήσεις στις αποφάσεις που έπονται της ψήφισης του νομοσχεδίου. Συγκεκριμένα, επιτρέπεται η λειτουργία αγορών παραγωγών με έμφαση στον τοπικό χαρακτήρα των προϊόντων που πωλούνται σε αυτές.
Θεσμοθετούνται με ευθύνη του Υπουργείου Αγροτικής Ανάπτυξης εκδηλώσεις αποκαλούμενες «Θεσμοφόρια», με σκοπό τη σύνδεση του πρωτογενή τομέα με το δευτερογενή και τριτογενή τομέα παραγωγής και την ανάδειξη των τοπικών αγροτικών προϊόντων. Δεν γνωρίζω τη σκοπιμότητα και την αναγκαιότητα αυτής της ρύθμισης και ίσως τα πανηγύρια αυτού του είδους που δαπανούν τεράστια ποσά να αντικατασταθούν από διαδικασίες των εξαγωγών και της προώθησης των προϊόντων μας. Νομίζω πως αυτό το θέμα, κύριε Υπουργέ, πρέπει να το αποσύρετε. 
Τέλος, θεσμοθετείται ο κτηνίατρος εκτροφής για τη διασφάλιση της προστασίας και υγείας των ζώων και την παραγωγή ασφαλών και ποιοτικών προϊόντων. Είναι ένας σωστός θεσμός, ο οποίος πρέπει όμως να διευρυνθεί ως προς το αντικείμενο, αλλά και ως προς τις εφαρμογές του. 
Κυρίες και κύριοι συνάδελφοι, το παρόν σχέδιο νόμου πραγματεύεται πάρα πολλά και σημαντικά θέματα του αγροτικού χώρου και είναι απαραίτητο να αποτελέσει αντικείμενο ευρέως διαλόγου. Το Υπουργείο οφείλει να ενσωματώσει πάρα πολλές παρατηρήσεις που ήδη έχουν κατατεθεί και από πλευράς των συναδέλφων, αλλά και από πλευράς των φορέων. 
Ο πρωτογενής τομέας έχει τις δυνατότητες, αρκεί ωστόσο να γίνει βασικός πυλώνας της αναγκαίας ανάπτυξης που χρειάζεται η χώρα, μια ανάπτυξη που δεν έρχεται με ευχολόγια, αλλά με πάρα πολλή δουλειά. 
Και βέβαια, δεν μπορεί να υπάρξει ανάπτυξη μόνο των αριθμών. Η ανάπτυξη πρέπει πρωτίστως να αφορά τους ανθρώπους και ειδικά τους παραγωγούς.
Σας ευχαριστώ.
(Χειροκροτήματα από την πτέρυγα του ΠΑΣΟΚ)",121215,""," ΜΙΧΑΗΛ ΚΑΣΣΗΣ",110,"",110
"8290"," 
"," Και εμείς ευχαριστούμε.
Το λόγο έχει ο ειδικός αγορητής των Ανεξάρτητων Ελλήνων κ. Γιοβανόπουλος.
Χαίρομαι πολύ, κύριε Γιοβανόπουλε, που βλέπω ότι κοντά σας βρίσκονται Μακεδόνισσες συμπατριώτισσες Βουλευτές, όπως και εσείς, όπως και ο κ. Καπερνάρος που αγαπά, από όσο ξέρω, τη Μακεδονία. Βλέπω ότι είμαστε πλειοψηφία. 
Κύριε Γιοβανόπουλε, έχετε το λόγο.",121216,"Chairman","ΠΡΟΕΔΡΕΥΩΝ",90,"",90
"8291","
"," Ευχαριστώ, κύριε Πρόεδρε.
Κυρίες και κύριοι Βουλευτές, κύριε Υπουργέ, απευθύνομαι σε εσάς ως έχοντα την ιδιότητα του ηνίοχου της ελληνικής αγροτικής περιουσίας, γης, κτηνοτροφίας, ιχθυοκαλλιέργειας. Έχετε τα γκέμια, τα ηνία για να οδηγήσετε, και την ευκαιρία να βγάλετε αυτό το κάρο από τη λάσπη. 
Φοβάμαι όμως, ότι και με αυτό το νομοσχέδιο δείχνετε την αδυναμία σας, δείχνετε την έλλειψη πρωτοβουλίας και δυστυχώς, δείχνετε την απόλυτη ανικανότητα –ως Υπουργείο φυσικά, δεν αναφέρομαι στα φυσικά πρόσωπα- να αξιώσετε, να απαιτήσετε, να χτυπήσετε το χέρι στο τραπέζι και να διεκδικήσετε για τον Έλληνα αγρότη, τον κτηνοτρόφο ή τον ιχθυοκαλλιεργητή αυτό που ανέμενε τόσους πολλούς μήνες. 
Αυτό που ανέμενε είναι μια και μόνη πράξη, να βρεθεί μια λύση για τα κόκκινα δάνεια, για τα καταχρεωμένα νοικοκυριά της αγροτικής οικονομίας. Οι αγρότες κάποτε έμπαιναν στην Αγροτική Τράπεζα σαν να έμπαιναν στον σπίτι τους, πεπεισμένοι ότι θα μπορέσουν εκεί μέσα να διευκολυνθούν, να δανειστούν για να πάρουν ζωοτροφές, λιπάσματα κ.λπ.. Σήμερα βρίσκουν κλειστές πόρτες, γραφειοκράτες και την ταμπέλα της Τράπεζας Πειραιώς και από τηλεφωνήματα στα σπίτια τους μαθαίνουν πώς θα χάσουν και με ποιες προθεσμίες τη γη τους, τα χωράφια τους.
Και εμείς, οι Βουλευτές, περιμένουμε μήνες τώρα πότε επιτέλους θα έρθει αυτή η ρύθμιση. Μας είπατε ότι θα έρθει την Παρασκευή, μέχρι το μεσημέρι. Πέρασε το Σαββατοκύριακο και η Δευτέρα, έφτασε Τρίτη και η τροπολογία δεν ήρθε. 
Είστε αδύναμοι, είστε ανίκανοι! Τώρα οι αγρότες ζητούν μια βοήθεια για να μπορέσουν να ξεκινήσουν τη νέα καλλιεργητική περίοδο και δεν τους την προσφέρετε. Αντίθετα, κινδυνεύουν όλοι οι αγρότες, που είχαν μέχρι τα τελευταία χρόνια τη στήριξη της Αγροτικής Τράπεζας, να μείνουν ξεκρέμαστοι και στο έλεος ανθρώπων που δεν πίστεψαν και δεν διόρισαν. Δεν είχαν ποτέ στο μυαλό τους να απευθυνθούν στην Τράπεζα Πειραιώς ή σε όποιον άλλο τραπεζίτη ενδεχομένως έχετε εκχωρήσει τα κόκκινα δάνεια. 
Έχουμε αύριο μια σχετική επίκαιρη ερώτηση. Φροντίστε να μην έχετε εκχωρήσει τα ενυπόθηκα δάνεια της ελληνικής αγροτιάς σε κανένα heads fund, σε οίκους του εξωτερικού, σε «λεβέντες» που ποντάριζαν μέσα από ελβετικά γραφεία ή από όπου γούσταραν, μέσω της παγκοσμιοποίησης, για να καταληστεύσουν και από το δικό τους κομμάτι την ελληνική γη.
Γι’ αυτό, λοιπόν, έστω και αυτή την ύστατη ώρα, σας καλώ να πιέσετε, να διεκδικήσετε και να κερδίσετε για εμάς, για εσάς, για όλους τους ανθρώπους της παραγωγής, τις ρυθμίσεις στα δάνεια του αγροτικού κόσμου. 
Βλέπουμε ένα νομοσχέδιο που είναι μια πάρα πολύ μικρή παρέμβαση σε σχέση με αυτό που περιμέναμε. Αντίθετα, είδαμε τον ν.4093/12 που ήρθε και τσάκισε με βίαιο τρόπο τους αγρότες, τσάκισε τα αγροτοφωτοβολταϊκά, τις συντάξεις, τις επιστροφές ΦΠΑ, δεν ρύθμισε τίποτα. Εκεί είχατε την αμβλυθυμία να μπορείτε να δημιουργείτε και να ενεργείτε ως φεουδάρχες. Τώρα που όλοι οι αγρότες σάς ζητούν μια ρύθμιση, δεν μπορείτε να την κάνετε.
Φτάσαμε στο σημείο να μιλάμε για βιβλία εσόδων-εξόδων στον αγροτικό κόσμο. Πρέπει αυτοί οι άνθρωποι να τρέξουν σε λογιστές, να δημιουργήσουν ένα επιχειρηματικό image, ενώ μιλάμε απλώς για καλλιεργητική γη. Ακόμα και σήμερα όμως που μιλάμε, δεν υπάρχει εγκύκλιος για τα βιβλία εσόδων-εξόδων. 
Στις 20 Φεβρουαρίου ποιος θα μπορέσει να είναι έτοιμος να ανταποκριθεί στην επιταγή που του βάζετε, ώστε αυτός που έχει ένα εισόδημα της τάξης των 10.000 ευρώ να συντάσσει βιβλία εσόδων-εξόδων; Σε αυτό το ποσό νομίζετε ότι μπορεί πράγματι να εξαιρεθεί κάποιος ή να διασώσει τη μικρή παραγωγή;
Είναι πάρα πολύ μικρό το ποσό. Ανεβάστε το. Να ξεκινήσουμε από εκεί. Ανεβάστε το. Θα το κάνετε 15.000, 20.000, 25.000, 30.000 ευρώ; Θα το βρούμε το ποσό, αλλά ανεβάστε το.
 Δεν μπορεί οι άνθρωποι αυτοί να υποχρεώνονται σε τήρηση βιβλίων και στοιχείων όταν ακόμη και σήμερα δεν μπορείτε να τους δώσετε μία σχετική λύση.
 Τι θα γίνει όταν το πρωί στις 6 ή στις 5 φεύγει η οικογένεια να πάει για κλάδεμα στο χωράφι; Αυτά τα μεροκάματα, λοιπόν, ποιος θα τα συνυπολογίσει στα έξοδα; Όλη αυτή την προσωπική υπηρεσία πώς θα μπορέσει κανείς να την αποτιμήσει και γιατί θα πρέπει να έχει κόψει παραστατικά, αποδείξεις κ.λπ.; 
Υπάρχουν πράγματα τα οποία δεν τα έχετε λύσει. Θέλετε να εφαρμόσουμε το μείζον, όταν δεν έχετε καν ρυθμίσει το έλασσον, το στοιχειώδες. 
Εν πάση περιπτώσει, η δική μας πρόταση είναι να δοθεί η αναστολή -θέλετε να είναι διετής, θέλετε μονοετής;- στην εφαρμογή αυτού του μέτρου, ώστε να μπορέσουμε έγκαιρα να δώσουμε μία λύση, να δούμε τι ακριβώς μπορεί να συμβεί. 
Και έρχεται τώρα να πληρώσει ο αγρότης, ο γεωργός από το πρώτο ευρώ 13% φόρο! Είναι κάτι για το οποίο όταν φωνάζαμε και κραυγάζαμε μέσα στο Κοινοβούλιο, ακούγαμε φωνές από τη δική σας Παράταξη ότι: «Όχι, δεν είναι έτσι. Εμείς τους αγαπάμε, τους φροντίζουμε». Τι λέτε;
Ναι, να πληρώσουν οι αγρότες φόρο όπως όλοι μας, αλλά όχι 13%. Θέλετε να το πάμε στο 5%, στο 7%, στο 8%, στο 10%; Θα το βρούμε. Όμως  όχι 13% από το πρώτο ευρώ. Να δούμε ποια εισοδήματα θα εκπίπτουν και να έρθει μία άρτια ρύθμιση, ώστε να μπορέσουμε να αντιμετωπίσουμε τα πράγματα. 
Όλοι μιλάμε για την αγροτική παραγωγή. Όλοι μιλάμε για τον πρωτογενή τομέα και τελικά όταν έρχεται η ώρα τον μαχαιρώνουμε πισώπλατα. 
Πότε ήμασταν στα μπλόκα; Ήμασταν τέτοια εποχή πέρυσι όταν διεκδικούσαμε φθηνό αγροτικό πετρέλαιο. Έχουμε το ακριβότερο της Ευρώπης. Τι υποσχεθήκατε τότε σε εμάς που συμπαραστεκόμασταν και σε εκείνους που ήταν στη διαμαρτυρία; «Θα γίνει, μην ανησυχείτε. Θα το κάνουμε. Θα είναι φθηνό το αγροτικό πετρέλαιο». Ψέματα!
 Τι είπατε τότε για τα «κόκκινα» δάνεια; «Θα σας τα ρυθμίσουμε. Φύγετε από τα μπλόκα. Φύγετε από τις κινητοποιήσεις. Θα ρυθμιστούν τα «κόκκινα» δάνεια». Ψέματα! Τι είπατε επίσης τότε; «Θα ισχύσει το νυχτερινό τιμολόγιο με μειώσεις στις δαπάνες για τη ΔΕΗ». Ψέματα! 
Με αυτά τα ψέματα και με αυτόν τον τρόπο πολιτεύεστε. Δεν μπορούσατε να δώσετε την κάρτα του αγρότη για το πετρέλαιο και να πείτε «Πόσα στρέμματα έχεις; Εκατό στρέμματα; Δικαιούσαι 100 ευρώ. Πήγαινε με αυτή την κάρτα και πάρε αφορολόγητο πετρέλαιο»; 
Τι σας εμποδίζει αυτό το πράγμα να το εφαρμόσετε και ταυτόχρονα να μην κλείνετε το μάτι στον λαθραίο πετρελαιά που φέρνει πετρέλαια στην Ελλάδα αφορολόγητα; Δεν σας εμποδίζει και δεν σας δεσμεύει τίποτα παρά μόνον η ισχύς και η ηθική που έπρεπε να τηρείτε και να ευαγγελίζεστε, όχι μόνο στα λόγια, αλλά και στα έργα. 
Τι έγινε με το συνεταιριστικό κίνημα; Άκουσα από τον κ. Κασσή προηγουμένως να μας μιλά για το συνεταιριστικό κίνημα και την αξία του, λες κι εμείς δεν ξέρουμε ποια είναι η αξία του συνεταιρίζεσθαι και με τι χαρά μπορούν πράγματι αυτές οι δυνάμεις ενωμένες να προσφέρουν στον τομέα τους και στον τόπο. 
Όσον αφορά την παράταξη του κ. Κασσή, ήταν εκείνη που επί των ημερών της ο αγροτικός πλούτος καταληστεύτηκε. Οι υποψήφιοι των αγροτικών συνεταιρισμών ορίζονταν από τα πολιτικά γραφεία. Δεν το ξέρετε; Οι εκλεγμένοι πρόεδροι ήταν επιλογές Βουλευτών, πολιτικών γραφείων, κομμάτων. Δεν το ξέρετε; 
Τώρα που ήρθε η ώρα να φθάσουμε να δούμε το να δικαστούν φέρατε στις 31 Δεκεμβρίου την αναστολή, λέει, των διοικητικών, πειθαρχικών, ποινικών, αστικών μέτρων. Γιατί; Γιατί να μην πρέπει να δικαστούν αυτοί οι άνθρωποι και να αθωωθούν; Είναι και κάτι που το ξαναφέρνετε, αφού είχατε υποσχεθεί πέρυσι, όταν ήμασταν στα μπλόκα, ότι είναι μία εξάμηνη παράταση, ότι θα ισχύσει για λίγο και θα τελειώσουν οι εκκαθαρίσεις. 
Ποιες εκκαθαρίσεις να τελειώσουν; Είμαι είκοσι τρία χρόνια δικηγόρος και μία εκκαθάριση αγροτικού συνεταιρισμού δεν έχω δει. Κι εσείς τώρα θέλετε, μέσα από φληναφήματα και κουτσομπολιά να πείσετε κάποιον ότι όταν τελειώσει η εκκαθάριση θα πάνε και κάποιοι στη φυλακή, αν έχουν φταίξει. Μας κοροϊδεύετε, τους κοροϊδεύετε και κυρίως κοροϊδεύεστε μεταξύ σας. Αυτό δεν πρόκειται να γίνει ποτέ, γιατί ήταν άνθρωποί σας. Αυτοί που έφταιξαν και λήστεψαν τον τόπο ήταν άνθρωποί σας. 
Έλεγε ο εκπρόσωπος του ΠΑΣΟΚ για το πώς είναι ο συνεταιρισμός στα Γιάννενα. Ελάτε στη Βέροια να δείτε εκεί τους συνεταιρισμούς, τις ενώσεις αγροτικών συνεταιρισμών όπου έγινε πλιάτσικο σε όλα τα διαλογητήρια, σε όλες τις εγκαταστάσεις, στα κλαρκ. Δεν έμεινε τίποτα. Ελάτε εκεί να δείτε το αγροτικό συνεταιριστικό κίνημα. Και σήμερα τους δίνετε και παράταση! 
Ξέρω ότι δυσαρεστώ κάποιους. Δεν ήρθα, όμως, εδώ ως Ανεξάρτητος Έλληνας να στρογγυλεύω τα λόγια μου. Ήρθα για να πω πώς έχουν τα πράγματα, αυτά τα οποία ξέρετε. Δεν σας λέω κάτι καινούργιο. Δεν κομίζω γλαύκας στην Αθήνα. Τα ξέρετε. Απλώς σιωπάτε.
Και φυσικά, όταν έπεσαν οι συνεταιρισμοί -όπως έπεσαν και όσοι απέμειναν- βγήκαν στην πιάτσα οι έμποροι και μπήκαν στο χωράφι και λένε πόσο έχει το βερίκοκο. «Κουτουρού», λέει, «θα το πάρω όλο». Το παίρνει κουτουρού, αφήνει μια επιταγή «πέτσινη», ο αγρότης μένει στον αέρα. Πλήρωσε τα έξοδα, πλήρωσε τα καλλιεργητικά, πλήρωσε τα πάντα, περιμένει. Η επιταγή είναι «πέτσινη».
Πού είναι το Μητρώο Εμπόρων-Αγροτών και πώς θα το περισώσουμε για να δούμε τελικά ποιος είναι αυτός; Ήρθε, λέει, ο Γιοβανόπουλος και μου πήρε τα πράγματα. Ποιος είναι αυτός;
Μητρώο Εμπόρων-Αγροτών. Θέλετε λύσεις; Θέλετε προτάσεις; Ορίστε, υπάρχουν λύσεις, υπάρχουν προτάσεις. Όμως, εσείς μας παραπλανάτε και τους παραπλανάτε. Όταν πήγαν οι γεννημένοι -για τους αγρότες μιλάω- το 1948 και το 1949 και πλήρωσαν τις εισφορές τους με την ελπίδα και την υπόσχεση ότι όντως θα έχουν δικαίωμα συνταξιοδότησης, εσείς απλώς κάνατε μια ακόμα αφαίμαξη.
Το ζήτημα με τους αγρότες, κτηνοτρόφους, ιχθυοκαλλιεργητές, ψαράδες, γεννημένους τα έτη 1948 και 1949 είναι ότι φέρατε τροπολογίες, υποσχεθήκατε, βάλατε τους Βουλευτές σας να κάνουν και ανακοινώσεις ότι «δι’ ενεργειών μου»-ακούστε τώρα παλαιοκομματισμό που βρίθει από ναφθαλίνη!- «θα το τακτοποιήσουμε», αλλά τίποτα. Ακόμα και σήμερα αυτούς τους ανθρώπους τους εγκαταλείπετε, χωρίς να έχετε κάποια δικαιολογητική αιτία. Προστατεύετε μόνο τους ανθρώπους που θέλετε, μόνο φωτογραφικά, κάνετε μια νέα φιλοσοφία στη θεωρία του νόμου. Είναι μια δική σας εφεύρεση όλο αυτό το πράγμα.
Όμως, κυρίες και κύριοι συνάδελφοι, θέλω να καταδείξω ότι τα μεγάλα ζήτημα τα αφήνετε εκτός. Υπάρχουν κτηνοτρόφοι οι οποίοι είχαν κάνει δηλώσεις στον ΟΣΔΕ για τα βοσκοτόπια τα οποία θα είχαν σήμερα, να μπορούν να επιδοτηθούν και να αξιοποιήσουν την ελληνική κτηνοτροφική ισχύ, στους οποίους λέει το Δασαρχείο ξαφνικά, όλως αιφνιδιαστικά ότι είναι μη επιλέξιμες εκτάσεις και πλέον οι άνθρωποι αυτοί δεν μπορούν να επιδοτηθούν. Γιατί; Γιατί δεν τους το λέγατε πριν;
Να ρωτήσω γιατί δεν έχουμε Δασολόγιο και Κτηματολόγιο; Ποιον να ρωτήσω; Τον κ. Λαλιώτη; Ποιον να ρωτήσω; Τις κυβερνήσεις του ΠΑΣΟΚ και της Νέας Δημοκρατίας; Σε ποιον να απευθυνθώ και να το ζητήσω τώρα και να πω ότι πρέπει να γίνει;
Τι να το κάνω το πρέπει, όταν σήμερα πεθαίνει η ελληνική κοινωνία; Σήμερα η αγροτιά πεθαίνει και εσείς είστε ένας Υπουργός αγροτικής υποπαραγωγής. Μήπως αυξήθηκε η παραγωγή στο χοιρινό κρέας; Έχουμε στοιχειώδη επάρκεια; Όχι. Μήπως αυξήθηκε η παραγωγή στο αιγοπρόβειο γάλα; Όχι. Μήπως έχουμε σήμερα επαρκείς δυνάμεις για να συντηρήσουμε αυτό το λαό, αν τυχόν -ο μη γένοιτο!- συμβεί οτιδήποτε; Όχι.
Είστε ένας Υπουργός αγροτικής υποπαραγωγής. Δεν βλέπω να σας ενοχλεί αυτό το πράγμα. Δεν βλέπω να σας ενοχλεί, την ώρα που έρχεστε και βάζετε πρόστιμα. Να είναι 500 ευρώ, λέει, το παράβολο για να αρνηθεί κάποιος. Φυσικά! Πρέπει να υπάρχει νόμος, πρέπει να υπάρχει καταστολή, πρέπει να υπάρχει πρόβλεψη. Δυστυχώς, όμως, η δική σας όραση, με την έντονη πολιτική πρεσβυωπία, βλέπει μόνο κοντόθωρα. Βλέπει μόνο πώς θα εισπράξει με έναν εισπρακτικό τρόπο, δεν βλέπει ότι εδώ τα πράγματα ξεφεύγουν.
Είχατε πράγματι να λύσετε ένα ζήτημα ανάμεσα στους κτηνιάτρους και τους γεωπόνους ζωοτέχνες. Να πω την αλήθεια, ναι, η δική μου καρδιά, η δική μου ψήφος θα πάει υπέρ των κτηνιάτρων. Οι άνθρωποι είναι επιστήμονες και μπορούν να είναι όντως εκείνοι οι επιστήμονες που θα συνεργαστούν και θα δώσουν κατευθυντήριες γραμμές.
Σε ό,τι αφορά τη σίτιση των ζώων πάλι ο κτηνίατρος; Δηλαδή, τώρα τους γεωπόνους ζωοτέχνες θα τους αφήσουμε εκτός; Σε ό,τι αφορά όλα τα υπόλοιπα θα μείνουν εκτός; Δεν μπορεί με μαχαιριές να κάνετε αυτό το πράγμα.
Έλεγαν οι χημικοί μηχανικοί ότι αποκλείονται τώρα, γιατί ανοίγει το πεδίο και θα μπορούν από τα ΤΕΙ να έρθουν και τα άλλα επιστημονικά κλαδιά να βοηθήσουν. Τι αποκλεισμός είναι αυτός, δηλαδή, με τους χημικούς μηχανικούς; Παραπονούνται οι άνθρωποι και λένε ότι δεν πρέπει να γίνει αυτό το πράγμα. Γιατί το κάνετε; Ποιους εξυπηρετείτε;
Μια από τις σοφές ρήσεις του Χαριλάου Τρικούπη ήταν να απελευθερωθεί ο πολιτικός από τον πολίτη για να φτάσουμε σε σημείο να μη βγάζουμε νόμους à la carte. Εσείς θέλετε συντεχνιακά κάποιους φίλους σας, χωρίς να έχετε αλλάξει τίποτα στο ταπεραμέντο σας και στη mentalité σας ως κυβερνήτες, δηλαδή, να φωτογραφίσετε πάλι μερικούς ανθρώπους και αυτούς να εξυπηρετήσετε.
Δείτε το μεγάλο πεδίο. Δείτε τον καθαρό πολιτικό λόγο και εκφράστε τον με απόπειρα να φτάσετε και στα έργα.
Αποπειραθείτε να συγκρουστείτε, κύριε Υπουργέ. Συγκρουστείτε, κύριε Υπουργέ, με τον κ. Στουρνάρα. Ο κ. Στουρνάρας κάνει πάρα πολύ καλά τη δουλειά του, γι’ αυτό μπήκε, αλλά και εσείς συγκρουστείτε μαζί του. Εξυπηρετήστε -είστε ο ηνίοχος- την κατάσταση των Ελλήνων αγροτών. Δεν θέλετε να το κάνετε, γιατί δεν έχετε τη φιλοσοφία να το κάνετε.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Μιλούσα στη Βέροια με έναν σοφό αριστερό, έναν άνθρωπο κύρους, τον κ. Χρήστο Μελετίδη, που μου έλεγε: «Άκου παιδί μου, μεριμνήστε για την πρωτογενή παραγωγή, αφήστε τα όλα τα άλλα. Τα καταλαβαίνουμε τα CDS, τα αντιλαμβανόμαστε όλα τα χρόνια. Ξέρουμε τι γίνεται στα εξοπλιστικά...» 
Χθες βγήκε ένας Υπουργός και είπε σε ιδιωτική συζήτηση απέξω: «Επτωχεύσαμεν». Αυτά ήταν τα λόγια του. Έλεγε ο Υπουργός Υγείας χθες, σε ιδιωτική συζήτηση: «Επτωχεύσαμεν», όταν ο κ. Μπαρόζο έλεγε ότι «Πρέπει να αποφύγουμε την άτακτη χρεοκοπία». Ο Μπαρόζο που επτώχευσε την Πορτογαλία! Δηλαδή, επτωχεύσαμεν; Είναι αλήθεια; Θέλετε να μου το πείτε και εμένα εδώ, επισήμως στη Βουλή, για να διαχειριστούμε την πτώχευση; Όλοι προσπαθούμε, λίγο έως πολύ, να «βάλουμε πλάτη» για να βγούμε απ’ αυτό το αδιέξοδο και από αυτό το τέλμα και βγαίνει μ' αυτό το θράσος ο Υπουργός Υγείας και λέει «επτωχεύσαμεν»! 
Θα πρέπει, λοιπόν, την πρωτογενή παραγωγή να την προσέξετε και κυρίως σε επίπεδο διάθεσης. Κι όταν λέω «διάθεσης», εννοώ ότι θα παράξουμε. Ήρθαν οι βαμβακάδες φέτος που είχαμε ρεκόρ παραγωγής βαμβακιού και αποκλείστηκαν από το να δανειοδοτηθούν οι εκκοκιστές, ώστε να κρατήσουν μερικές μέρες, να φύγουν πρώτα τα υπόλοιπα βαμβάκια της Αιγύπτου και να τα διαπραγματευτούν σε καλύτερες τιμές. Δεν τους έδωσε δάνεια η φίλη σας η Τράπεζα Πειραιώς, γιατί δεν τη νοιάζει η αγροτική παραγωγή. Τη νοιάζει μόνο, όπως λέει, «πώς θα μπορέσουμε να πάρουμε τα χρήματά μας». 
Βλέπουμε μία απόλυτη καταστροφή ήδη στις Ηνωμένες Πολιτείες από αυτόν το φοβερό, το φρικτό χειμώνα που βιώνουν και νομίζουμε πως είναι μία ευκαιρία –δυστυχώς έτσι είναι η αγορά- να πάμε τώρα και να προωθήσουμε προϊόντα, να συναλλαγούμε. Αυτό περιμένει ο κόσμος από εσάς, από έναν κεντρικό διακόπτη περιμένει αυτήν ακριβώς την πράξη: να βγείτε μπροστά, να δείξετε ως πυξίδα, ως φάρος την πρωτοπορία και να σοκάρετε αυτόν τον «ασθενή» που λέγεται ελληνική αγροτιά και βρέθηκε σε κώμα από λάθη σας, από λάθη των προκατόχων σας, από λάθη πολιτικών σας. Βρέθηκε στο «σημείο μηδέν» και θέλει ένα ενεργητικό σοκ, ώστε να τους ξυπνήσουμε, να τους δώσουμε ελπίδα και πίστη. Δεν το κάνετε. 
Πότε θα το κάνετε, κύριε Υπουργέ; Πάντως όχι μ' αυτό το νομοσχέδιο, το οποίο το καταψηφίζουμε. 
Σας ευχαριστώ πολύ.
(Χειρoκροτήματα από την πτέρυγα των ΑΝΕΛ)",121217,""," ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ",56,"",56
"8292","
"," Και εμείς ευχαριστούμε, κύριε συνάδελφε.
Παρακαλώ το συνάδελφο Βουλευτή της Χρυσής Αυγής κ. Μίχο να λάβει το λόγο.",121218,"Chairman","ΠΡΟΕΔΡΕΥΩΝ",90,"",90
"8293","
 "," Κατ’ αρχήν να πω συγχαρητήρια, κύριε Πρόεδρε, κύριε Υπουργέ, στην Κυβέρνηση για τη νέα «επιτυχία» όσον αφορά τις νέες προφυλακίσεις Βουλευτών της Χρυσής Αυγής και καλή συνέχεια στο έργο σας!
Νομίζω ότι το βασικότερο πρόβλημα που αποκαλύπτει και αυτό το νομοσχέδιο είναι η αδυναμία της εκάστοτε νομοπαρασκευαστικής αρχής να αφουγκραστεί τα πραγματικά προβλήματα των αγροτών και κτηνοτρόφων, για τον απλούστατο λόγο ότι ουδέποτε έχει έρθει αντιμέτωπη με τους καθημερινούς κινδύνους αυτών των ανθρώπων. Και αναφέρομαι στον κίνδυνο και στην αβεβαιότητα παραγωγής. 
Η πολιτεία οφείλει να εφαρμόσει μία οικονομική πολιτική προστασίας των αγροτών και κτηνοτρόφων με φοροαπαλλαγές, χορήγηση και ένταξή τους σε προγράμματα και ενδυνάμωση των ακριτικών περιοχών. 
Τασσόμαστε υπέρ της καθολικής απαλλαγής τους από τα δάνεια, τα επονομαζόμενα «κόκκινα δάνεια», ως μέσο ώθησής τους στην παραγωγή, μία ρύθμιση που θα αφορά τους πραγματικούς αγρότες και κτηνοτρόφους και όχι τα λαμόγια και τα κομματόσκυλα που στο παρελθόν εκμεταλλεύτηκαν τους κρατικούς πόρους, «λαδώνοντας» συγκεκριμένους ανθρώπους σε συγκεκριμένα πόστα, παίρνοντας παχυλές επιδοτήσεις. Καθόλου δεν ωφέλησαν την αγροτική οικονομία. Όμως αυτά ανήκουν στο παρελθόν. Και ουδείς φέρει ευθύνη! 
Θα προχωρήσω με την ΑΤΕ που χαρίστηκε στην Πειραιώς από το κράτος για να σωθεί η τελευταία και υποθηκεύτηκε το μέλλον των αγροτών και κτηνοτρόφων, όπως και η γη τους. Σήμερα, πεντακόσιες χιλιάδες στρέμματα είναι υποθηκευμένα. Αυτά είναι στρέμματα που έχουν δουλευθεί, κύριε Υπουργέ, από αγρότες, με ιδρώτα, και πήγαν εκεί που δεν έπρεπε να πάνε. 
Όλοι φανταζόμαστε τις δραματικές συνέπειες για την αγροτική οικονομία. Το κράτος δεν δίνει εφόδια και κίνητρα για να εφαρμοστεί σχέδιο οργάνωσης, με απώτερο σκοπό τη μείωση της ανεργίας. Αντιλαμβανόμαστε όλοι πως αυτήν τη στιγμή η Αθήνα πνίγεται από νέους ανθρώπους χωρίς αντικείμενο, που πάρα πολλοί απ’ αυτούς θέλουν να δουλέψουν στη γη και δεν έχουν κίνητρα. 
Η τουρκική κυβέρνηση και οι τουρκικές τράπεζες, οι οποίες, εφαρμόζοντας επεκτατική πολιτική στη Θράκη, δανειοδοτούν τους Μουσουλμάνους στη Θράκη -και μόνον αυτούς- με πολύ χαμηλό επιτόκιο, υποθηκεύουν την ελληνική γη σε τούρκικες τράπεζες, δημιουργώντας ένα νέο Κόσσοβο. Το ξέρετε πάρα πολύ καλά αυτό.  Όμως, κανένας δεν ασχολείται ούτε με τους πράκτορες που έρχονται από την Τουρκία ούτε με κανέναν άλλο. 
Ωστόσο, δεν εφαρμόζεται η ίδια πολιτική στους  Έλληνες που σπεύδουν να δανειοδοτηθούν, επιβάλλοντας  υψηλότερα επιτόκια.  Έτσι, από τη μια έχουμε την Πειραιώς και από την άλλη τις τούρκικες  τράπεζες να υποθηκεύουν την ελληνική γη.  Όπως βλέπουμε, δεν θα μείνει γη, όπως δεν θα μείνει και κανένα σπίτι στους Έλληνες. Προχωράμε κανονικά και τα δίνουμε όλα! 
Δεν θα πλατειάσω άλλο επί του νομοσχεδίου τώρα. Πρόκειται για ένα έκτρωμα το οποίο περιέχει διατάξεις, σε μια προσπάθεια επικαιροποίησης του υφιστάμενου θεσμικού πλαισίου, σχετικά με διοικητικά μέτρα, κυρώσεις και διαδικασίες επιβολής αυτών σε παραβάτες της υπάρχουσας κοινοτικής και εθνικής νομοθεσίας. Είναι αόριστο και αποσπασματικό σχέδιο νόμου,  χωρίς να εστιάζει στα ουσιώδη προβλήματα των αγροτών. 
Είναι δεδομένο ότι η ενοποίηση είναι ατελής. Στο άρθρο 1 παράγραφος 3 δίδεται ορισμός ελεγκτή, δηλαδή αρμόδιας αρχής για επιτήρηση και έλεγχο συμμόρφωσης για την υπάρχουσα νομοθεσία. Είναι ελλειμματικός ορισμός, χωρίς εγγυήσεις και μη προσδιορίζοντας τα τυπικά προσόντα αυτών. Πρέπει να αναρωτηθούμε για τον πραγματικό ρόλο που θα κληθεί να επιτελέσει ο ΕΦΕΤ. 
Στο άρθρο 2 δεν κατανέμονται ορθά οι αρμοδιότητες. Δεν είναι σαφής ο ρόλος του ΕΦΕΤ, ο οποίος φαίνεται να ελέγχεται από το Υπουργείο Αγροτικής Ανάπτυξης και Τροφίμων και συνεπώς παύει να είναι ανεξάρτητη αρχή, ως οφείλει. Ο ρόλος του είναι η προστασία  και ενημέρωση του καταναλωτή, η οποία με το παρόν σχέδιο νόμου καταστρατηγείται. 
Αναφέρω ενδεικτικά -και καταγγέλλω- τις παράνομες εισαγωγές γάλακτος από κράτη, όπως η Βουλγαρία, τα Σκόπια και η Αλβανία, χωρίς πιστοποιήσεις. Πολύ περισσότερο, θέλω να τονίσω τον ρόλο του ΕΦΕΤ με αυτό το νέο καθεστώς, όταν θα ελέγχει φάρμακα και λιπάσματα ιδιαιτέρως επιβλαβή και τοξικά. 
Ξέρετε πολύ καλά, κύριε Υπουργέ, τι γίνεται και με αυτά. Τα έχουμε συζητήσει και στο γραφείο σας. Πρέπει να σταματήσει η αλόγιστη χρήση φαρμάκων και λιπασμάτων. Πέρα από την αύξηση των εσόδων των επιχειρήσεων, πρέπει να μας ενδιαφέρει η υγεία και η ασφάλεια του κοινού και η ορθή χρήση της ελληνικής γης. 
Συνεχίζω, λοιπόν, με την επί μακρόν εισαγωγή σπόρων -δηλαδή καλαμποκιού, σιτηρών και κριθαριού- από το εξωτερικό και συγκεκριμένα από ζώνες επιβαρημένες με τοξικά απόβλητα. 
Κύριε Υπουργέ, γίνονταν για πολλά χρόνια ανεξέλεγκτες εισαγωγές από τη Βουλγαρία, από περιοχές που πραγματικά όλοι ξέρουμε ότι έριχναν τοξικά απόβλητα  και δεν γινόταν κανένας έλεγχος. Απλώς, επειδή εκεί οι τιμές ήταν πάρα πολύ χαμηλές, οι μεγαλέμποροι έφερναν μέσα καλαμπόκι και τα υπόλοιπα σιτηρά, για να χτυπούν τις εδώ τιμές και έτσι οι δικοί μας παραγωγοί να μην μπορούν να πουλήσουν  τα δικά τους προϊόντα, αφού η τιμή ήταν πολύ χαμηλή και το κόστος δεν συνέφερε.  
Πώς το προτεινόμενο νομοσχέδιο ενισχύει την αγροτική και κτηνοτροφική παραγωγή, όταν δεν εφαρμόζει δικλίδες ασφαλείας, δηλαδή τυπικούς ελέγχους από πρόσωπα εξακριβωμένης πιστοποίησης;  Είναι αδιανόητο να προμηθεύονται βουστάσια στα Οινόφυτα και στη Μαλακάσα -εκεί όπου έσφαζα εγώ τα αμνοερίφια, όπως ξέρετε όλοι- καλαμπόκι εισαγόμενο στην πατρίδα μας από μια πολύ μεγάλη εταιρεία. Όταν πήραν δείγμα από το γάλα και έκαναν τον έλεγχο βρέθηκαν μέσα τοξίνες. Για να καθαρίσουν οι παραγωγοί τα ζώα τους, τα τάιζαν με άλλες τροφές και επί τρεις μήνες τα άρμεγαν και έχυναν το γάλα στα ρέματα. Φυσικά, καμμία ποινική δίωξη δεν ασκήθηκε στη συγκεκριμένη εταιρεία, γιατί αυτήν τη στιγμή είναι κολοσσός, που λύνει και δένει στην Ελλάδα. Είναι «κράτος». 
Ωστόσο, οι παραγωγοί, για να διασφαλίσουν την ποιότητα των προϊόντων τους, σταμάτησαν να ψωνίζουν από εκεί,  χωρίς  να αποζημιωθούν. Δεν έγινε τίποτα. Το θέμα καλύφθηκε και δεν προχώρησε.  
Μιλάμε για τη διατροφή των ζώων, τη στιγμή που φέρνουμε εισαγόμενη σόγια, αν και ξέρουμε ότι και στην Αργεντινή  και στην Αμερική η σόγια ψεκάζεται από το roundup, ένα πολύ δυνατό ζιζανιοκτόνο, το οποίο το έχει φτιάξει έτσι η εταιρεία «MONSANTO». Ξέρουμε όλοι εδώ μέσα αυτήν την εταιρεία, αλλά κανένας  δεν μιλάει για το τι κάνει και ποιοι είναι. 
Έχουν φτιάξει έτσι, λοιπόν, το σπόρο -γιατί είναι υβρίδια- ώστε να μην τον πειράζει το ζιζανιοκτόνο, αλλά να μπαίνει μέσα στο φυτό, το οποίο είναι και καρκινογόνο. 
Έχουμε, λοιπόν, τεράστιες εισαγωγές από αυτή τη σόγια, από τη στιγμή που και η πατρίδα μας μπορεί να παράγει σόγια, αλλά δεν παράγει για τους λόγους που ξέρουμε, για τις υπογραφές που έχουν πέσει και για τη μείωση και της αγροτικής και της κτηνοτροφικής παραγωγής. Και φέρνουμε όλα τα καρκινογόνα μέσα.
Θα προχωρήσω στα άρθρα 4 και 11 που αναφέρονται σε διοικητικά μέτρα και στη διαδικασία συμμόρφωσης με την εθνική και κοινοτική νομοθεσία. Είναι αναγκαία η κατάσχεση των προϊόντων και όχι η δέσμευση αυτών, όταν κρίνονται ακατάλληλα για το κοινό, γιατί η δέσμευση θα σήμαινε ότι πρέπει να υπάρξει αλλαγή χρήσης των δεσμευμένων προϊόντων και σε μεταγενέστερο χρόνο η επαναπροώθησή τους στην αγορά.
Ερχόμαστε αντιμέτωποι με το εξής παράδοξο, το οποίο καλούμαστε να ψηφίσουμε, αδιαφορώντας για την ασφάλεια των καταναλωτών και  προσφέροντας αμνηστία στις επιχειρήσεις, για να επικαλεστώ και τις παρατηρήσεις του…
(Θόρυβος στην Αίθουσα)",121219,""," ΝΙΚΟΛΑΟΣ ΜΙΧΟΣ",190,"",190
"8294"," 
"," Παρακαλώ λίγη ησυχία.",121220,"Chairman","ΠΡΟΕΔΡΕΥΩΝ",90,"",90
"8295","
"," …Επιμελητηρίου Ελλάδος. 
Ιδιαιτέρως επικίνδυνη και αναποτελεσματική είναι η κύρωση που προβλέπεται. 
Προς αποφυγή εκτεταμένης νοθείας και χάριν προστασίας του καταναλωτή υποχρεωτική θα πρέπει να είναι η κατάσχεση των προϊόντων, καθώς και η κλιμάκωση των προστίμων. Τα δε πρόστιμα κρίνουμε αναγκαίο να μην επιβάλλονται από αιρετούς πολιτικούς άρχοντες, διότι τίθεται ζήτημα ακεραιότητας και αντικειμενικότητας. 
Επανέρχομαι στο ζήτημα καθορισμού των τιμών των σιτηρών και την επανίδρυση των αγροτικών συνεταιρισμών, όπως ακούσαμε και πριν από τον κ. Κάσση. Όμως, ο κ. Κάσσης έζησε τις εποχές τις δυνατές, τις εποχές του ΠΑΣΟΚ, όπου οι επιδοτήσεις έρρεαν μέσα από τα γραφεία. Και ξέρουμε τι μίζες έπεσαν, ξέρουμε ποιοι τα πήραν. Δεν έχει γίνει τίποτα. Φυσικά, το έργο αυτό το συνέχισε και η Νέα Δημοκρατία. Έκαναν ό,τι ήθελαν. Εμείς είμαστε υπέρ των συνεταιρισμών, όχι όμως με τη μορφή που είχαν πριν, αλλά με μια νέα, υγιή μορφή. Πρέπει να ξεκοπούν οι τιμές των αγροτικών προϊόντων από το κράτος, ώστε να είναι σταθερές. Διότι δεν μπορεί αυτή τη στιγμή η «ΔΗΜΗΤΡΙΑΚΗ» και η «ΣΟΓΙΑ ΕΛΛΑΣ» και το Χρηματιστήριο να κάνουν κουμάντο στο τι τιμές έχουν τα σιτηρά. Το ξέρετε πάρα πολύ καλά αυτό. Όταν υπάρχει από το κράτος καθορισμός των τιμών, είναι ευχαριστημένοι και οι παραγωγοί, αλλά και οι κτηνοτρόφοι. Αυτό το πράγμα δεν έχει γίνει μέχρι τώρα.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ ) 
Θα προχωρήσω, αναφερόμενος στην κλασσική κτηνοτροφία, την οποία πρέπει να στηρίξετε και όχι στο νέο τρόπο που προωθείται πάρα πολύ με τις νέες ράτσες που έρχονται από το εξωτερικό, όπως είναι τα ασσάφ και τα λακόν, που είναι υβριδικές ράτσες. Είναι μόνο σταβλισμένα, δεν τα βλέπει ο ήλιος καθόλου. Έχει προωθηθεί αυτό πάρα πολύ από τους γεωπόνους τα τελευταία χρόνια. 
Επίσης, οι γεωπόνοι προωθούν ένα νέο τρόπο για τα ζώα. Λένε, δηλαδή, ότι αν το κρέας δεν έχει τιμή τη μία χρονιά, με το που γεννηθούν τα αμνοερίφια θα πρέπει να τα πνίγουν, να τα πετάνε. Αυτό έγινε πριν από δύο χρόνια στη Βόρεια Ελλάδα, όπου έπνιξαν τρεισήμισι χιλιάδες αμνοερίφια γιατί το κρέας δεν είχε τιμή και έπρεπε να πουληθεί το γάλα. Και όταν ήρθε το Πάσχα, έγιναν εισαγωγές από ανατολικά κράτη, χωρίς φυσικά να γίνουν οι έλεγχοι που έπρεπε να γίνουν. 
Πρέπει να προσέξετε ιδιαιτέρως, ώστε να κρατήσουμε τις ελληνικές ράτσες, γιατί σιγά-σιγά θα μας τα πάρουν όλα οι Τούρκοι. Έχουν σηκώσει πάνω από διακόσιες χιλιάδες ζώα, αιγοπρόβατα, θηλυκά, για να κρατήσουν τις ράτσες. Και εμείς τα πετάμε. 
Και μια που μιλάμε για τα κρέατα, ξέρετε ότι ακόμα και εδώ μέσα, στο εστιατόριο της Βουλής, τα κρέατα που υπάρχουν είναι εισαγόμενα, κύριε Υπουργέ; Χοιρινό Ολλανδίας, μοσχάρι Γαλλίας. Μόνο τα κοτόπουλα είναι ελληνικά. Αυτό συμβαίνει στο Ελληνικό Κοινοβούλιο τη στιγμή που εσείς προσπαθείτε και μιλάτε για ανάπτυξη στη γεωργία και στην κτηνοτροφία. Τι ανάπτυξη είναι αυτή, θα το δούμε στην πορεία. 
Πάμε τώρα στο άρθρο 41: Αναιτιολόγητη και παράδοξη η σύνδεση με τον αγροτικό κόσμο και την παροχή προνομίων σε πρόσωπα που ασχολούνται αποκλειστικά με τις ανανεώσιμες πηγές ενέργειας. Είμαστε υπέρ των φωτοβολταϊκών -δεν το συζητάμε- αλλά όχι σε περιοχές που είναι γόνιμες. Εάν πάτε και γυρίσετε τον κάμπο της Θήβας, τον κάμπο του Ορχομενού και την υπόλοιπη Ελλάδα, θα δείτε ότι έχουν γεμίσει τα πάντα με φωτοβολταϊκά. Υπάρχουν μέρη να βάλετε φωτοβολταϊκά, αλλά όχι σε γόνιμη γη. Τη γόνιμη γη την έχει ανάγκη ο αγρότης, την έχει ανάγκη ο κτηνοτρόφος. Υπάρχουν ξερά μέρη που μπορείτε να το κάνετε.
Άρθρο 60: Άλλη η δουλειά του κτηνιάτρου και άλλη η δουλειά του γεωπόνου. Πρέπει να διαχωριστούν οι αρμοδιότητες κι αυτά που ξέρει ο καθένας για να κάνει τη δουλειά του σωστά.
Θα κλείσω με το άρθρο 37 που τίθεται ζήτημα ελέγχου, καθορισμού και προστασίας της γης. Είμαστε υπέρ της μίσθωσης και υπέρ του να δοθεί κομμάτι γης στους αγρότες, με σεβασμό, όμως, γιατί πρέπει να βλέπουμε μπροστά και να ενδιαφερόμαστε και για τα παιδιά μας. 
Με τη σημερινή πολιτική το μόνο που βλέπουμε, κύριε Υπουργέ, είναι ότι θα χαθούν τα πάντα. 
Καταψηφίζουμε το νομοσχέδιο. 
Θέλω να ευχηθώ στην Κυβέρνησή σας καλή επιτυχία στις νέες διώξεις κατά της Χρυσής Αυγής και να κάνετε ό,τι μπορείτε για να μας σταματήσετε!
Σας ευχαριστώ.",121221,""," ΝΙΚΟΛΑΟΣ ΜΙΧΟΣ",190,"",190
"8296","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και δύο εκπαιδευτικοί-συνοδοί τους από το Δημοτικό Σχολείο Λεοντείου Πατησίων.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής της Δημοκρατικής Αριστεράς κ. Θωμάς Ψύρρας.",121222,"Chairman","ΠΡΟΕΔΡΕΥΩΝ",175,"",175
"8297"," 
"," Ευχαριστώ, κύριε Πρόεδρε.
Το νομοσχέδιο έρχεται να καλύψει, μετά από καιρό νομοθετικής αδράνειας, πλήθος θεμάτων. 
Το πρώτο είναι η ενοποίηση των ελέγχων και των κυρώσεων, μια και ως τώρα υπήρχαν πολλές ελεγκτικές αρχές, αλληλοκαλυπτόμενες αρμοδιότητες με ανεπαρκή συντονισμό και, βεβαίως, μειωμένη αποτελεσματικότητα.
Όμως για να αντιμετωπιστεί η πολυδιάσπαση, για να αντιμετωπιστούν οι επικαλύψεις, απαιτείται να υπάρξει προηγουμένως ένα νέο οργανόγραμμα του Υπουργείου, διότι πρώτα πρέπει να διευθετείται η μορφή που θα έχει οργανωτικά το Υπουργείο, να ορίζονται οι νέες διευθύνσεις, να κατανέμονται οι διοικητικές αρμοδιότητες και στη συνέχεια, με βάση αυτά τα δεδομένα, να στηθεί η ελεγκτική και η κυρωτική διαδικασία. Δυστυχώς, αυτό δεν έγινε και έτσι προχωράμε, ακόμα μια φορά, ανάποδα και ανακόλουθα.
Αυτό ακριβώς είναι και το μεγάλο πρόβλημα του νομοσχεδίου, το οποίο συνολικά ιδωμένο, παράγει την αίσθηση μιας αγχωτικής συρραφής, μιας βιασύνης. Κι, όμως, υπήρχε χρόνος, ο οποίος πέρασε ανεκμετάλλευτος.
Θα εντοπίσω ενδεικτικά κάποια βασικά προβλήματα και θα αναφέρω συγκεκριμένα άρθρα, για να γίνω περισσότερο κατανοητός.
Τα βασικά προβλήματα του νομοσχεδίου σχετίζονται πρώτα απ’ όλα με την ασάφεια λόγου του πρωθύστερου και ανορθολογικού σχεδιασμού. Σχετίζονται με τα προβλήματα έλλειψης συνεργασίας με άλλα Υπουργεία, την αδυναμία πάταξης γραφειοκρατικών διαδικασιών, την υποβάθμιση του ρόλου και της εργασίας του ειδικού επιστήμονα σε πάρα πολλές περιπτώσεις, την οπισθοδρόμηση σε σχέση με το ν. 4039/2012 για τα αδέσποτα και τα δεσποζόμενα ζώα, τις συζητήσιμες διευθετήσεις σε κάποια άρθρα που παρουσιάζονται δήθεν ως καινοτομικές και τις αστοχίες στην οργάνωση της αγροτικής έρευνας, όπως επίσης κενά που εντοπίζονται στην οργάνωση για το νέο ρόλο των επιστημόνων που επιφυλάσσει το νομοσχέδιο.
Να τα πάρω ένα-ένα: Στο παρόν νομοσχέδιο ορίζεται μια κεντρική αρμόδια αρχή, το Υπουργείο Αγροτικής Ανάπτυξης και Τροφίμων, χωρίς να διευκρινίζεται ο ρόλος του ΕΦΕΤ στην οργάνωση, το συντονισμό και την εποπτεία του επίσημου ελέγχου τροφίμων, όπως ορίζεται από τους ευρωπαϊκούς κανονισμούς.
Υπάρχει αναγκαιότητα ο ΕΦΕΤ να εξακολουθήσει να λειτουργεί ρητά ως ανεξάρτητος, οικονομικά, διοικητικά και λειτουργικά εποπτευόμενος από το ΥΠΑΤ φορέας, καθώς αποδεδειγμένα είναι οργανισμός που μπορεί να κινήσει προωθητικά την όλη διαδικασία. Δεδομένου ότι δεν προκύπτει από το νομοσχέδιο ένα αποσαφηνισμένο πλαίσιο λειτουργίας με διακριτούς ρόλους και ριζική αναδιάρθρωση των δομών, εμείς υποβάλαμε συγκεκριμένη τροπολογία.
Τα μεγαλύτερα προβλήματα εντοπίζονται στο άρθρο 37. Πολλές από τις ρυθμίσεις που προτείνονται, βρίσκονται σε ευθεία αντίθεση με πολλές από τις ρυθμίσεις που προωθεί το ΥΠΕΚΑ. Τελικά, η ασυνεννοησία και η αδυναμία συνεργασίας είναι το κεντρικό πρόβλημα. 
Στο άρθρο 37, η πρώτη παράγραφος προβλέπει τη διαχείριση των γεωτρήσεων για αγροτικούς ή υδρευτικούς σκοπούς, όμως η διαχείριση οφείλει να γίνεται από το μητρώο του ΥΠΕΚΑ, όπως ορίζεται από την ΚΥΑ ΥΠΕΚΑ και Υπουργείου Εσωτερικών. 
Στην παράγραφο 2, η χρήση γης δεν μπορεί να γίνεται με απόφαση του Γενικού Γραμματέα Αποκεντρωμένης Διοίκησης. Πρέπει να γίνεται από συλλογικό όργανο και πάντα με γνωμοδότηση της οικείας υπηρεσίας δόμησης. Βεβαίως, είναι θετική η παραχώρηση γης σε ακτήμονες, η οποία προβλέπεται.
Στην παράγραφο 3 υπάρχουν διατάξεις που ευνοούν την εκτός σχεδίου δόμηση και την κατάτμηση γεών, χωρίς αναφορά σε πολεοδομικό σχεδιασμό. 
Με την παράγραφο 7 το ελληνικό δημόσιο προβάλλει δικαιώματα κυριότητας όπου έχουν ανεγερθεί χώροι θρησκευτικής λατρείας. Σε συνδυασμό και με την αναβίωση της ναοδομίας από το ΥΠΕΚΑ, επιστρέφουμε στο μοντέλο αυθαιρέτων οικημάτων με αφορμή κάθε μικρό παρεκκλήσι. Η κατάτμηση της περιουσίας ευνοεί την εκτός σχεδίου δόμηση, παράλληλα με την έξαρση της αυθαιρεσίας από λογής «παραθυράκια» που δημιουργούνται με τέτοιους τρόπους.
Με την παράγραφο 8 δίνεται η κυριότητα δημόσιων γαιών σε οικείους δήμους και σε κάποιες περιπτώσεις με απλή αίτηση εξαγοράς γίνεται «διόρθωση της αυθαίρετης καταγραφής», χωρίς όμως καμμία αναφορά σε αυθαιρεσία. 
Όλα αυτά αντίκεινται στις αρχές του πολεοδομικού σχεδιασμού και την ακριβή αποτύπωση που ζητάμε και στις δημόσιες γαίες –το τονίζω αυτό- σύμφωνα με όσα ορίζει το Εθνικό Κτηματολόγιο. Γι’ αυτό εμείς ζητάμε να αποσυρθεί το άρθρο 37 και τα θέματα που θίγονται να επιλυθούν από κοινού με το ΥΠΕΚΑ.
Έρχομαι στην αδειοδότηση των κτηνοτροφικών εγκαταστάσεων. Πολλές κτηνοτροφικές εκμεταλλεύσεις βρίσκονται σε δασικές εκτάσεις και μέχρι σήμερα δεν έχει προχωρήσει η προβλεπόμενη από το άρθρο 13 του ν. 4056/2012 διαδικασία παραχώρησης έκτασης από το δασάρχη για δεκαπέντε χρόνια στον κτηνοτρόφο. Αυτό οφείλεται στο ότι τα κατά τόπους δασαρχεία θεωρούν τις εκτάσεις των υφιστάμενων κτηνοτροφικών εγκαταστάσεων ως αναδασωτέες και παρανόμως καταληφθείσες, γιατί όταν δημιουργήθηκαν δεν είχαν ζητήσει άδεια επέμβασης, οδηγώντας τη διαδικασία σε αδιέξοδο. Προτείνεται η αλλαγή της διατύπωσης, ώστε να ξεκαθαρίσει ότι μπορεί να παραχωρηθεί έκταση από το δασάρχη στις υφιστάμενες θέσεις, εάν δεν υπάρχει πρόβλημα με τις αποστάσεις. Πάντως, αντί να μειωθεί η γραφειοκρατία, απλώς αυξάνονται οι προθεσμίες για την αδειοδότηση. 
Επίσης, ζητήσαμε να διαχωριστούν οι ρόλοι μεταξύ του υπεύθυνου επιστήμονα και του πωλητή. Με τις νομοτεχνικές βελτιώσεις ο υπεύθυνος επιστήμονας μετατρέπεται σ’ έναν φθηνό εργαζόμενο μερικής απασχόλησης και μάλιστα σε μικρές επιχειρήσεις, σε μικρά μαγαζιά. Οι μικρές επιχειρήσεις όμως, σύμφωνα με τον Ευρωπαϊκό Κανονισμό, είναι επιχειρήσεις των πενήντα ατόμων, δηλαδή όλες οι ελληνικές επιχειρήσεις αυτού του είδους γεωργικών φαρμάκων είναι μικρές και φυσικά οι επιστήμονες εργαζόμενοι σ’ αυτές μοιραία θα είναι μερικής απασχόλησης πλέον. Ουσιαστικά, εδώ «κλείνουμε το μάτι» σε κάποιες «αλυσίδες» παρασκευής γεωργικών φαρμάκων για να έχουν φθηνούς εργαζόμενους.
Επίσης, μόνο ως πολιτισμική υποχώρηση εκλαμβάνεται η επαναφορά του ακρωτηριασμού των ζώων, όπως και η συμμετοχή των ζώων σε παραστάσεις. Η σχετική βελτίωση που επιχειρήθηκε από τον κύριο Υπουργό είναι, νομίζω, απαράδεκτη. Ουσιαστικά, φωτογραφίζει συγκεκριμένο επιχειρηματία, γιατί ενώ αναφέρθηκε σε θεραπευτικούς στόχους και σκοπούς, μόνο αυτοί δεν υπάρχουν. 
Η υιοθέτηση, λοιπόν, σε άλλο άρθρο μιας νέας δομής που ακούει στο όνομα «πολυαγρόκτημα» -και μόνο ο όρος- αφήνει πολλά περιθώρια για πάρα πολλές παρερμηνείες. 
Στο ζήτημα του ΕΛΓΟ «Δήμητρα», προβλέπεται η συγκρότηση επταμελούς επιστημονικού συμβουλίου. Από τα πέντε μέλη που διορίζει ο Υπουργός, τα τέσσερα είναι καθηγητές ή ερευνητές Α΄. Θα πρέπει και τα πέντε να είναι καθηγητές και ερευνητές Α΄, με δεδομένο ότι θα κρίνουν ερευνητές για τη βαθμίδα Α΄ και η ισχύουσα νομοθεσία για την κρίση απαιτεί ισόβαθμα μέλη, αλλιώς οι κρίσεις μπορούν να προσβληθούν. 
Εκ των πραγμάτων, τίθεται ένα ερώτημα -συνολικά από το νομοσχέδιο- αναφορικά με το ρόλο που επιφυλάσσει το ΥΠΑΤ για τη δημόσια κτηνιατρική υπηρεσία και των δημόσιων κτηνιατρικών υπηρεσιών που μπορούν να αναλάβουν την εξυγίανση του ζωικού κεφαλαίου, χωρίς την επιβάρυνση των παραγωγών. 
Επίσης, με τη θεσμοθέτηση της υποχρέωσης του κτηνιάτρου εκτροφής ή του ζωοτεχνικού εκτροφής που προτείναμε εμείς, αυξάνουν σημαντικά οι νομικές ευθύνες των προσώπων αυτών. Τι γίνεται στην περίπτωση που θα κάνει λάθος και επομένως ζημιά στον παραγωγό; Τι γίνεται στην περίπτωση που χορηγεί φάρμακα μόνο και μόνο γιατί συνεργάζεται με κάποιο κατάστημα πώλησης κτηνιατρικών φαρμάκων; 
Πρέπει να οριστούν τα εξής: Το μέγεθος της εκμετάλλευσης που θα έχει υποχρέωση για κτηνίατρο εκτροφής, το μέγεθος εκμεταλλεύσεων που απαλλάσσονται από την υποχρέωση, όπως επίσης και η παροχή υπηρεσιών εκ μέρους του κτηνιάτρου εκτροφής σε ενωσιακά προγράμματα εκρίζωσης ασθενειών. Δεν υπάρχει πρόβλεψη, επίσης, για τις μικρές εκμεταλλεύσεις στις ορεινές και απομακρυσμένες περιοχές -λόγω μεγέθους και απόστασης- που δεν θα μπορούν να συμβληθούν με κτηνίατρο. 
Πέρα απ’ όλα αυτά, πρέπει να σταθούμε σε ορισμένα σημαντικά πράγματα. Εφόσον όλοι μας λέμε ότι ο πρωτογενής τομέας είναι τομέας -πυλώνας βασικός για την ανάπτυξη, περιμέναμε από το Υπουργείο ένα νομοσχέδιο πραγματικά εμπνευσμένο, ένα νομοσχέδιο που να λύνει προβλήματα και να δίνει προοπτικές. Αυτό το πράγμα δεν υπάρχει. Ρυθμίσεις επί των ρυθμίσεων και μόνο! Δεν υπάρχει καμμία φαντασία, εκτός αν θεωρήσουμε ως φαντασία τα λεγόμενα θεσμοφόρια που προβλέπονται μέσα στο νομοσχέδιο. 
Θα σας δώσω δείγματα ελλείψεων, που θα μπορούσαν να υπάρχουν μέσα στο νομοσχέδιο: Πουθενά δεν γίνεται λόγος για ίδρυση δημοπρατηρίων. Ήδη προβλεπόταν από το ν. 4015/2011. Γιατί καθυστερούν τα δημοπρατήρια που θα έδιναν λύσεις στον αγρότη; 
Θα μπορούσε να υπάρχει το παρατηρητήριο των γεωργικών και κτηνοτροφικών φαρμάκων, για να μπορούν να ελεγχθούν οι τιμές και να κατέβουν τα κόστη. 
Θα μπορούσε να προβλέπεται μέσα στο νομοσχέδιο μια βασική έλλειψη που υπάρχει στην κτηνοτροφία: Η Ελλάδα δεν διαθέτει εγκεκριμένα σημεία εξόδου ζωών προς τρίτες χώρες. Το ξέρετε, κύριοι συνάδελφοι, ότι εάν κάποιος έχει ένα κοπάδι και το πουλήσει σε χώρες εκτός Ευρωπαϊκής Ένωσης, όπως για παράδειγμα στη Λιβύη που το Πάσχα γίνονταν εισαγωγές αρνιών, το εγκεκριμένο σημείο εξόδου είναι η Κωστάντζα της Ρουμανίας; Αντιλαμβάνεστε αυτό τι σημαίνει, για να κρατήσουμε τις τιμές και να μην πέσουν. Θα τα βρούμε μπροστά μας και θα είναι επίπονη η διαδικασία επίλυσης. 
Φυσικά, δεν είναι μόνο αυτά. Υπάρχουν και τα πολύ μεγάλα ζητήματα, τα οποία τα σπρώξαμε με τον αγκώνα, τα βάλαμε στη γωνία, σαν να μην υπάρχουν και περιμένουμε λες και θα λυθούν από μόνα τους. 
Αυτή την ώρα που μιλάμε, κύριοι συνάδελφοι, τα μεσημέρια υπάρχουν κάποια γραφεία-κοράκια τα οποία παίρνουν τηλέφωνα σε αγρότες, γιατί ο εκκαθαριστής έδωσε τα δάνεια σε τέτοιου είδους εταιρείες. Ουσιαστικά, εκβιάζουν τον κόσμο. Αυτό το πράγμα δεν πρέπει να συνεχιστεί. Ταχύτατα πρέπει να λυθεί το ζήτημα των ληξιπρόθεσμων δανείων. Όπως ταχύτατα πρέπει λυθεί επίσης το ζήτημα με τις προσημειώσεις περιουσιακών στοιχείων που αφορούν μικρά ποσά.
Θέλω να αναφερθώ στις ελλείψεις: τη ριζική αναδιάταξη του ΕΛΓΑ, το νομοσχέδιο για τους συνεταιρισμούς, το οποίο είναι υπεσχημένο και όμως ακόμα αργεί και δεν έρχεται εδώ, την αντιμετώπιση του υψηλού κόστους ενέργειας με το πετρέλαιο και τη ΔΕΗ, τη ρύθμιση των συντάξεων των αγροτών των γεννημένων το 1948 και 1949. Φυσικά, είναι και η εκκρεμότητα στην ενημέρωση για τα φορολογικά βιβλία που κρατάει στο σκοτάδι, την αμηχανία και το άγχος τους αγρότες.
Κύριοι συνάδελφοι, αναγκαστικά πρέπει να τοποθετηθούμε επί της αρχής, παρά το γεγονός ότι δεν είναι ένα νομοσχέδιο που έχει αρχή και ενότητα. Έχει διάσπαρτες και λογής-λογής ρυθμίσεις. Εμείς θα τοποθετηθούμε κατ’ αρχήν θετικά. 
Σε πάρα πολλά συμφωνούμε. Επιφυλασσόμαστε όμως και είμαστε αρνητικοί σε πάρα πολλά άρθρα και θέλουμε αυτά τα άρθρα να αλλάξουν. Περιμένουμε τροπολογίες, βελτιώσεις στις νέες ρυθμίσεις. 
Ευχαριστώ.
(Χειροκροτήματα από την πτέρυγα της ΔΗΜΑΡ)",121223,""," ΘΩΜΑΣ ΨΥΡΡΑΣ",300,"",300
"8298","
"," Ευχαριστούμε, κύριε συνάδελφε. 
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Νικόλαος Μωραΐτης. 
Κύριοι συνάδελφοι, με το πέρας της τοποθέτησης του συναδέλφου θα γίνει η ονομαστική ψηφοφορία επί των άρθρων που προηγούμενου νομοσχεδίου για τα οποία έχει κατατεθεί σχετική αίτηση από τους Βουλευτές του ΣΥΡΙΖΑ. Να έχουμε υπόψη μας ότι σε δεκαπέντε λεπτά περίπου θα ξεκινήσει η ονομαστική ψηφοφορία. 
Ορίστε, κύριε συνάδελφε, έχετε το λόγο.
ΝΙΚΟΛΑΟΣ ΜΩΡΑΪΤΗΣ: Πριν μπούμε στη συζήτηση του νομοσχεδίου καταγγέλλουμε τη συγκυβέρνηση που δεν αρκείται στη βάρβαρη αντιαγροτική επίθεση, στα αλλεπάλληλα χαράτσια, στη φοροληστεία της φτωχής αγροτιάς. Με την επιβολή βιβλίων στους αγρότες ζητάει με προκλητικό τρόπο να υπογράψουν αγρότες και κτηνοτρόφοι υπεύθυνη δήλωση και να δεχθούν την άρση του ασύλου στο σπίτι τους για έλεγχο όποτε θέλουν οι εφορίες και άλλες ελεγκτικές αρχές. Ναι, θα συλλάβετε τους απατεώνες, κύριοι, τους κλέφτες, αυτούς τους ανθρώπους του μόχθου. 
Το Κομμουνιστικό Κόμμα Ελλάδας καταγγέλλει τον αυταρχισμό, αυτές τις μεθοδεύσεις, τις αγριότητες της συγκυβέρνησης και καλεί τους αγροτοκτηνοτρόφους να μην υπογράψουν την άρση ασυλίας του σπιτιού τους. Να φυλάξουν και να διατηρήσουν τουλάχιστον την οικογενειακή γαλήνη. Ζητάμε τώρα την απόσυρση αυτού του απαραίτητου εγγράφου το οποίο καταθέτουμε στα Πρακτικά.
(Στο σημείο αυτό ο Βουλευτής κ. Νικόλαος Μωραΐτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Το παρόν σχέδιο νόμου δεν αφορά μόνο ένα νόμο, αλλά πάνω από δεκαπέντε διαφορετικούς νόμους που τροποποιούνται. Μερικοί θα μπορούσαν να αποτελέσουν αυτοτελή νομοσχέδια. Δηλαδή, είναι ένα πολυνομοσχέδιο.
Φυσικά, κανείς θα πρέπει να απαντήσει, να τεκμηριώσει ποιος θα βγει ωφελημένος μέσα από τις προτεινόμενες αλλαγές και να μην αθετήσει αυτά που λέει η Κυβέρνηση γιατί η πολιτική της τα μονοπώλια εξυπηρετεί και την κερδοφορία τους. 
Το πρώτο μέρος του νομοσχεδίου αφορά διοικητικά μέτρα, κυρώσεις και διαδικασίες επιβολής στους παραβάτες στα τρόφιμα, τις ζωοτροφές, στην υγεία και προστασία των ζώων και στη διαχείριση των ζωικών υποπροϊόντων. Δηλαδή, είναι ένα κυρωτικό σύστημα και αυτό αφορά από το άρθρο 1 έως το 36. Δηλαδή, το νομοσχέδιο που συζητάμε δεν είναι τίποτα άλλο από ένα βήμα περαιτέρω προσαρμογής του εθνικού κανονιστικού πλαισίου στο ευρωενωσιακό. Με λίγα λόγια δεν είναι ένα βήμα προς την ασφάλεια τροφίμων για την προστασία της δημόσιας υγείας, αλλά είναι στην κατεύθυνση συγκρότησης διοικητικών μηχανισμών και διαδικασιών φιλικών προς τον επιχειρηματία. 
Διότι όταν αυτός παρανομεί, του δίνετε περισσότερες ευκαιρίες -τουλάχιστον τρεις- να μην τιμωρηθεί. 
Άλλωστε, χρόνια τώρα, ο επίσημος έλεγχος έχει θεμέλιό του τον έλεγχο τον οποίο πραγματοποιούν οι ίδιες οι επιχειρήσεις στον εαυτό τους. Για παράδειγμα, οι ζωοτροφές που συμμετέχουν στη διαμόρφωση του κόστους παραγωγής κατά 60%-70% για την κτηνοτροφία, η εμπορία και η διακίνησή τους μονοπωλείται από τα καρτέλ των εμπόρων, από μία χούφτα μεγαλοεισαγωγείς που δημιουργούν τεχνητές ελλείψεις και αυξάνουν τις τιμές όποτε θέλουν, αξιοποιώντας κάθε φορά τις διεθνείς συγκυρίες, όπως ξηρασία, μειωμένη παραγωγή, αυξάνοντας τις τιμές, κερδοσκοπώντας σε βάρος των κτηνοτρόφων, γεμίζοντας όμως από την άλλη μεριά τα ταμεία των μεγαλοεμπόρων και των μεγαλοεισαγωγέων. 
Στις συνεδριάσεις της επιτροπής αναρωτιόνταν κόμματα τις Αντιπολίτευσης του ευρωμονόδρομου για την κατάρρευση της κτηνοτροφίας, για τη μείωση της τιμής του γάλακτος στη χώρα μας. Δεν είπαν κουβέντα όμως για τις αιτίες, για την αγροκτόνα πολιτική της Ευρωπαϊκής Ένωσης, που μας έβαζε χρόνια τώρα πλαφόν, πρόστιμα συνυπευθυνότητας, ποσοστώσεις, πολιτικές δηλαδή που στόχευαν στο μάζεμα και της κτηνοτροφικής παραγωγής σε λίγα χέρια. 
Σε ό,τι αφορά τις γενικές εξελίξεις, αλλά ειδικότερα για τα προβλήματα που βιώνει η φτωχομεσαία αγροτιά, έχουμε καβγά μεταξύ της Συγκυβέρνησης και του ΣΥΡΙΖΑ. Δίνετε όμως μάχη εντυπώσεων και αποπροσανατολισμού, γιατί όσο κονταροχτυπιέστε δεν μπορείτε να κρύψετε ότι υπάρχει στρατηγική σύμπλευση, ότι είναι κάλπικη η αντιπαράθεση για τα λαϊκά προβλήματα. Είναι πραγματική όμως σε ό,τι αφορά το δείγμα διαχείρισης που θα έχουμε μέσα στη λυκοσυμμαχία της Ευρωπαϊκής Ένωσης. Περίτρανη απόδειξη αυτού είναι η αγροτική πολιτική, που έχετε όλοι ευαγγέλιό σας την ΚΑΠ. Ο ΣΥΡΙΖΑ συμφωνεί απόλυτα. Δεν λέει κουβέντα για την Ευρωπαϊκή Ένωση, κατηγορεί την Κυβέρνηση για διαπραγματευτική ανικανότητα, κακή διαχείριση των κονδυλίων, δίλημμα που ο λαός πρέπει να απαντήσει με βάση την πολύχρονη πείρα του και ιδιαίτερα η φτωχομεσαία αγροτιά. Η πείρα που αποδεικνύει ότι αυτή η λυκοσυμμαχία θα φέρει ακόμα περισσότερα δεινά, γιατί αυτό επιβάλλουν τα συμφέροντα των μονοπωλίων που η Ευρωπαϊκή Ένωση υπηρετεί. 
Στη χώρα τα τελευταία χρόνια πραγματικά χάθηκαν και χάνονται ετησίως εκατό χιλιάδες τόνοι αιγοπρόβειου γάλακτος εξαιτίας της αδυναμίας  των κτηνοτρόφων να σιτίσουν τα ζώα τους, λόγω έλλειψης χρημάτων και υψηλού κόστους παραγωγής, που αυτό μεταφράζεται σε απώλεια εκατό εκατομμυρίων ευρώ ετησίως. Ίδια και χειρότερη είναι η κατάσταση για το αγελαδινό γάλα όπου είμαστε ελλειμματικοί από 50%-60%, ενώ στο κρέας είμαστε ελλειμματικοί πάνω από 80%. 
Το 2012 ο γαλακτοκομικός τομέας απελευθερώνεται με τις κατευθύνσεις της Ευρωπαϊκής Ένωσης, του Παγκόσμιου Οργανισμού Εμπορίου, με ό,τι αυτό σημαίνει για την ντόπια παραγωγή. Θα έχουμε και αύξηση των ημερών για το φρέσκο γάλα, τη Συμφωνία Ευρωπαϊκής Ένωσης - Καναδά για τη φέτα. Εξαιτίας της αντιαγροτικής πολιτικής και των ελληνικών κυβερνήσεων έχουμε ξεκλήρισμα δεκαπέντε χιλιάδων κτηνοτρόφων που βγαίνουν βίαια από το επάγγελμα. Ήδη η γαλακτοπαραγωγή στην αγελαδοτροφία έχει συγκεντρωθεί σε μεγάλο ποσοστό σε λίγα χέρια. Από πέντε χιλιάδες κτηνοτροφικές εκμεταλλεύσεις, πήγαμε σήμερα στις δυόμισι χιλιάδες. 
Σήμερα όμως στην κατεύθυνση υλοποίησης των δεσμεύσεων του μνημονίου και στις κατευθύνσεις της ΚΑΠ έχουμε κλείσιμο δημοτικών σφαγίων, μεγαλώνοντας παραπέρα το κόστος παραγωγής και εξαναγκάζοντας τους κτηνοτρόφους να μετακινούνται πενήντα ή και εβδομήντα χιλιόμετρα για να σφάξουν τα ζώα τους. Κλείνετε καθημερινά κτηνιατρεία, ενώ τα σφαγεία τα έχετε παραδώσει στους επιχειρηματίες. Κλείνετε τα κτηνιατρεία –όπως ανέφερα- σε όλη τη χώρα και υποβαθμίζετε τις δημόσιες υπηρεσίες κτηνιατρικής και τις διευθύνσεις γεωργίας. Με το άρθρο 60 του νομοσχεδίου που συζητάμε καθιερώνετε το θεσμό του κτηνιάτρου εκτροφής, που θα αναφέρουμε πιο αναλυτικά, αλλά το κύριο είναι ότι θα φορτώσετε με νέα χαράτσια τους φτωχούς κτηνοτρόφους, που δεν θα αντέξουν και θα φύγουν μια ώρα αρχύτερα. Θα παραδώσετε τη δημόσια υγεία, τον έλεγχο, σε ιδιώτες. Ήδη μια σειρά από τέτοιες εργαστηριακές εξετάσεις στην Ευρωπαϊκή Ένωση, στα πλαίσια του επίσημου ελέγχου, πραγματοποιούνται από ειδικά ιδιωτικά εργαστήρια, αυτό που έγινε δηλαδή και στην περίπτωση νοθείας του κρέατος αλόγου.
Όλα αυτά γίνονται, βέβαια στο όνομα της ανταγωνιστικότητας, που υπηρετεί η Ευρωπαϊκή Ένωση και οι κυβερνήσεις στο βωμό της κερδοφορίας των μονοπωλιακών ομίλων. Βέβαια, στην Ευρωπαϊκή Ένωση, που κόπτεται για την υγεία των κατοίκων της, δεν είναι η πρώτη περίπτωση που είχαμε αυτή με το κρέας αλόγου. Ξεσπούν κατά καιρούς διατροφικά σκάνδαλα. Έχουμε στο παρελθόν τις τρελές αγελάδες, που έκαναν τα ζώα από χορτοφάγα σαρκοφάγα, ταΐζοντάς τα με αλεσμένα κόκκαλα, αίματα και ορυκτέλαια. Είχαμε τα κοτόπουλα με διοξίνες και πολλά άλλα.
Και μη μας πείτε ότι δεν είναι έτσι, ότι πραγματικά σας ενδιαφέρουν οι έλεγχοι και η προστασία της δημόσιας υγείας και του περιβάλλοντος. Εάν δεν είναι έτσι, σας ρωτάμε γιατί υπάρχει εκτεταμένη υποστελέχωση, καθώς τόσο με τις εφεδρείες, όσο και με τις συνταξιοδοτήσεις, έχει μειωθεί το προσωπικό αυτών των ελεγκτικών μηχανισμών σε μεγάλα ποσοστά. Είναι ενδεικτικό ότι η περιφερειακή διοίκηση του ΕΦΕΤ στην Κρήτη, σε ένα νησί που δραστηριοποιούνται χιλιάδες επιχειρήσεις παραγωγής τροφίμων, μαζικής εστίασης, ξενοδοχεία, για τον τουρισμό, διαθέτει μόνο τέσσερις επιθεωρητές. Η περιφερειακή διοίκηση Πελοποννήσου του ΕΦΕΤ διαθέτει έναν επιθεωρητή και είναι μια περιοχή που επίσης παράγει μια σειρά αγροτικών προϊόντων. Ίδια κατάσταση υπάρχει και στα Τμήματα Κτηνιατρικής, όπου στα περισσότερα έχουν απομείνει από ένας έως τέσσερις επιθεωρητές.
Έχουμε και απολύσεις οδηγών, διοικητικών υπαλλήλων, που ξεκίνησαν και συνεχίζονται. Στον ΕΦΕΤ, με ενενήντα πέντε αυτοκίνητα, όλοι οι οδηγοί μπήκαν σε διαθεσιμότητα, με αποτέλεσμα να έχει αποδιοργανωθεί πλήρως ο μηχανισμός υποστήριξης, οι επιδόσεις προστίμων στις επιχειρήσεις και άλλα. Και αυτήν τη στιγμή γίνονται προσπάθειες υποκατάστασής τους με άλλους τρόπους, με δικαστικούς επιμελητές, με ιδιωτικές μεταφορικές εταιρείες. Έχουμε μείωση των εξόδων εκτός έδρας, των οδοιπορικών εξόδων μέχρι 60%.
Άρα, είναι βέβαιο ότι οι παραπάνω εκσυγχρονισμοί, που μας λέτε σε νομοθετικό επίπεδο ότι κινούνται στην κατεύθυνση της ενίσχυσης της επιχειρηματικότητας, θα συνεχιστούν με περαιτέρω εκσυγχρονισμούς, που θα σχετίζονται με την ακόμη μεγαλύτερη ανάμιξη των επιχειρήσεων στον επίσημο έλεγχο.
Ενδεικτικά αναφέρουμε τα εξής: Ήδη στο παρόν σχέδιο νόμου στο άρθρο 60 προβλέπεται ο θεσμός του κτηνιάτρου εκτροφής. Πρόκειται για ιδιώτη κτηνίατρο…
(Θόρυβος στη Αίθουσα – Κωδωνοκρουσίες)",121224,"Chairman","ΠΡΟΕΔΡΕΥΩΝ",175,"",175
"8299","
"," Παρακαλώ ησυχία, συνάδελφοι, για να ακούγεται ο ομιλητής.
ΝΙΚΟΛΑΟΣ ΜΩΡΑΪΤΗΣ: … ο οποίος αναλαμβάνει να επιβλέπει την κτηνοτροφική εκμετάλλευση, θα συνεργάζεται με την Κτηνιατρική Υπηρεσία, θα πραγματοποιεί μια σειρά από προγράμματα αρμοδιότητας της Δημόσιας Κτηνιατρικής, όπως είναι ο μελιταίος πυρετός και άλλα. Θα πληρώνεται από τον κτηνοτρόφο, παρά τα όσα μας είπε ο κύριος Υπουργός στην επιτροπή. Με αυτόν τον τρόπο ουσιαστικά αντικαθίσταται η Κτηνιατρική Υπηρεσία στον τομέα υγείας των ζώων και ανοίγει ο ορίζοντας υποκατάστασης του τομέα δημόσιας υγείας με ιδιωτικές εταιρείες.
Ωστόσο, θέλω να διευκρινίσουμε ότι σε καμμία περίπτωση η απόρριψη του σχεδίου νόμου δεν σημαίνει ότι στηρίζουμε τη σημερινή κατάσταση. Εμείς λέμε σαν ΚΚΕ ότι ουσιαστικά προσαρμόζεται το σύστημα με βάση το υπάρχον πλαίσιο ανταγωνισμού μεταξύ των μονοπωλιακών κολοσσών. Δεν θα μπορούσε να υπάρχει άλλη κατάσταση στο υπάρχον σύστημα και όπως αυτό εξελίσσεται. Η ποιότητα και η ασφάλεια της διατροφής βρισκόταν και εξακολουθεί να βρίσκεται στα χέρια των μονοπωλίων.
Σε αυτήν την κατεύθυνση είναι και άλλα άρθρα, που τροποποιούν νόμους και αποτελούν μάλιστα μνημονιακές δεσμεύσεις, όπως είναι το άρθρο 44, που αφορά την εμπορία των γεωργικών φαρμάκων. Εκεί αποκλειστικά υπεύθυνος έπρεπε να είναι ο γεωπόνος, ο επιστήμονας πενταετούς φοίτησης. Φέρατε όμως, κύριε Υπουργέ, μια διόρθωση, η οποία κατά τη γνώμη μας είναι κατά το χειρότερο, γιατί κατοχυρώνει τη μερική απασχόληση, χτυπώντας εργασιακά δικαιώματα, τουλάχιστον όσα ακόμα έχουν απομείνει. Ταυτόχρονα, μειώνετε τους κρατικούς ελέγχους στο άρθρο 49, που αναφέρεται στα λιπάσματα, και τους αναθέτετε σε ιδιωτικά εργαστήρια.
Και τα κληροδοτήματα, όμως, τα εντάσσετε και τα μπολιάζετε με το πνεύμα της επιχειρηματικότητας, καταπατώντας τις επιθυμίες ακόμα και αυτών των δωρητών.
Το Μπενάκειο Φυτοπαθολογικό Ινστιτούτο το μετατρέπετε σε Ινστιτούτο Εξυπηρέτησης Ιδιωτών έναντι αμοιβής. Σας ρωτήσαμε και στην επιτροπή: «Θα πληρώνουν οι αγρότες;» Δεν μας απαντήσατε. Εμείς, όμως, λέμε ότι ακόμα και αν δεν πληρώνουν, δεν πρόκειται να εξυπηρετηθούν, γιατί προτεραιότητα θα έχουν οι ιδιώτες.
Το πολυνομοσχέδιο που συζητάμε σήμερα έχει εισπρακτικό χαρακτήρα. Βάζετε ακόμα μεγαλύτερα χαράτσια. Οι ιδιωτικοί σύμβουλοι, οι γεωτεχνικοί μικροεπαγγελματίες θα πληρώνουν το 2% των αμοιβών που θα παίρνουν από τους αγρότες στον ΕΛΓΟ-ΔΗΜΗΤΡΑ. Η Κυβέρνηση έπρεπε να χρηματοδοτεί αυτούς τους οργανισμούς μέσα από τον κρατικό προϋπολογισμό, άλλωστε τόσα χρήματα μαζεύετε από τη φοροληστεία της φτωχομεσαίας αγροτιάς. 
Τώρα, στην κατ’ άρθρο συζήτηση θα αναφερθούμε ιδιαίτερα σε ορισμένες προτάσεις που αφορούν και ταλανίζουν μεγάλο μέρος των φτωχών κτηνοτρόφων και αφορούν την νομιμοποίηση των σταβλικών εγκαταστάσεων.
Θα ήθελα, όμως, κλείνοντας να αναφερθώ σε όσα ακούστηκαν στην επιτροπή και εδώ σήμερα για το συνεταιριστικό κίνημα, για τις ξεπουλημένες ηγεσίες του συνεταιριστικού και συνδικαλιστικού κινήματος. Κάποιοι τώρα τα είδαν ότι αυτοί οι κύριοι ροκάνιζαν εκατομμύρια από τον ιδρώτα των αγροτών; Είναι κροκοδείλια τα δάκρυα, γιατί αυτοί ανδρώθηκαν στα θερμοκήπια που έφτιαξαν όλες οι κυβερνήσεις του συστήματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για θυμηθείτε, κύριοι της συγκυβέρνησης, όταν μοιράζατε 60% στη ΓΕΣΑΣΕ, 40% στη ΣΥΔΑΣΕ, τα χρήματα από τον ιδρώτα των αγροτών, ενώ στη ΠΑΣΕΓΕΣ ήσασταν όλοι παρέα, ήταν συνειδητή η επιλογή σας να έχετε απέναντί σας ένα συμβιβασμένο κίνημα, συμβιβασμένους συνομιλητές για να περάσει αναίμακτα η αντιαγροτική πολιτική, η λαίλαπα της νέας ΚΑΠ.
Αυτοί οι κύριοι απαξίωσαν, χρεοκόπησαν στις συνειδήσεις των αγροτών το αγροτικό κίνημα, γι’ αυτό για τη φτωχομεσαία αγροτιά μένει μόνο ένας δρόμος: Η συμπόρευση, η συστράτευση με το συνεπές αγροτικό κίνημα, με την παναγροτική αγωνιστική συσπείρωση, το μόνο αποκούμπι της φτωχής αγροτιάς για να βάλουν εμπόδια σήμερα και να δημιουργήσουν προϋποθέσεις αύριο για την ανατροπή αυτής της βάρβαρης πολιτικής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να αναφερθώ με δύο λόγια σε τροπολογίες που κατέθεσε το ΚΚΕ. Η πρώτη αφορά τη δραματική κατάσταση που επικρατεί στην υγεία και το μαρτύριο που βιώνουν οι λαϊκές οικογένειες και ιδιαίτερα, όπως σας είπαμε και στην επιτροπή, εκατοντάδες χιλιάδες ανασφάλιστοι αγρότες και όλοι όσοι πληρώνουν τα χαράτσια του ενός ευρώ στις συνταγές που θα εισπράξουν 70 εκατομμύρια και το μεγαλύτερο μέρος από αυτά τα χρήματα θα είναι από τους χρόνιους πάσχοντες, από τα εκατομμύρια που θα μαζέψετε από τα πέντε ευρώ του εισιτηρίου στα εξωτερικά ιατρεία. Η Κυβέρνηση, στα πλαίσια των παιχνιδιών εντυπωσιασμού, απέσυρε τα 25 ευρώ, αλλά τα απέσυρε κατά τη γνώμη μας προσωρινά και αυτό δεν πρέπει να ξεγελάσει τα λαϊκά στρώματα.
Έχουμε σειρά μέτρων, όπως ανέφερα και το ένα ευρώ και τα πέντε ευρώ του εισιτηρίου, αλλά το κυριότερο είναι ότι εμπορευματοποιείτε την υγεία, μετακινείτε το κόστος στους ασφαλισμένους, κάνετε τα νοσοκομεία επιχειρήσεις, τους αρρώστους πελάτες, γι’ αυτό ζητάμε με την τροπολογία κατάργηση κάθε χαρατσιού στον τομέα της υγείας.
Κλείνω με τη δεύτερη τροπολογία που αφορά τα αγροτοδικεία.  Έχετε κάνει τη χώρα, από την Κρήτη έως τον Έβρο, ένα απέραντο αγροτοδικείο. Θέλετε να κάψετε το αγωνιστικό φρόνημα της μαχόμενης φτωχομεσαίας αγροτιάς, ποινικοποιώντας τη συνδικαλιστική δράση, το δικαίωμα των αγροτών να μην ξεκληριστούν, να ζήσουν με αξιοπρέπεια στη γη τους. Δεν πρόκειται να το πετύχετε. 
Μπροστά σε αυτήν τη βάρβαρη πολιτική Ευρωπαϊκής Ένωσης, συγκυβέρνησης, κομμάτων του ευρωμονόδρομου ένας δρόμος απομένει για την φτωχή αγροτιά: Ο συντονισμένος αγώνας με τα άλλα φτωχά λαϊκά στρώματα, που πλήττονται από την ίδια βάρβαρη πολιτική.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)",121225,"Chairman","ΠΡΟΕΔΡΕΥΩΝ",175,"",175
"8300","
"," Συντομεύετε, κύριε συνάδελφε.
ΝΙΚΟΛΑΟΣ ΜΩΡΑΪΤΗΣ: Ολοκληρώνω, κύριε Πρόεδρε.
Ζητάμε να αποσυρθούν όλες οι διώξεις σε βάρος των αγωνιστών αγροτών, να εξαλειφθεί κάθε ποινή που έχει επιβληθεί.",121226,"Chairman","ΠΡΟΕΔΡΕΥΩΝ",175,"",175
"8301","
","  Ευχαριστούμε.
Στο σημείο αυτό θα διακόψουμε τη συζήτηση του νομοσχεδίου του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων».
Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών του ΣΥΡΙΖΑ επί των άρθρων 22, 23, 24, 25 και 26 του νομοσχεδίου του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις», της οποίας το κείμενο έχει ως εξής:
(Να μπεί η σελίδα 112α)",121227,"Chairman","ΠΡΟΕΔΡΕΥΩΝ",175,"",175
"8302","
"," Θα αναγνώσω τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Παπαδημούλης Δημήτριος. Παρών. 
Η κ. Αμμανατίδου-Πασχαλίδου Ευαγγελία. Παρούσα. 
Ο κ. Αλεξόπουλος Απόστολος. Παρών. 
Η κ. Ουζουνίδου Ευγενία. Παρούσα. 
Η κ. Φωτίου Θεανώ. Παρούσα. 
Η κ. Θεοπεφτάτου Αφροδίτη. Παρούσα. 
Η κ. Βαλαβάνη Όλγα-Νάντια. Παρούσα. 
Η κ. Καφαντάρη Χαρούλα. Παρούσα. 
Ο κ. Αθανασίου Αθανάσιος. Παρών. 
Ο κ. Πετράκος Αθανάσιος. Παρών. 
Η κ. Βαμβακά Ευγενία. Παρούσα. 
Ο κ. Ξανθός Ανδρέας. Παρών. 
Η κ. Αγαθοπούλου Ειρήνη-Ελένη. Παρούσα. 
Ο κ. Ζαχαριάς Κωνσταντίνος. Παρών. 
Ο κ. Στρατούλης Δημήτριος. Παρών. 
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)",121228,"Chairman","ΠΡΟΕΔΡΕΥΩΝ",175,"",175
"8303","
"," Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Θα γίνει ονομαστική ψηφοφορία επί των άρθρων 22, 23, 24, 25 και 26 του νομοσχεδίου του  Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις». 
Οι αποδεχόμενοι τα άρθρα 22, 23, 24, 25 και 26 του νομοσχεδίου λέγουν «ΝΑΙ». 
Οι μη αποδεχόμενοι τα άρθρα 22, 23, 24, 25 και 26 του νομοσχεδίου λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου: Ο κ. Τζαμτζής Ιορδάνης από τη Νέα Δημοκρατία και ο κ. Αλεξόπουλος Απόστολος από τον ΣΥΡΙΖΑ. 
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους επί των άρθρων 22, 23, 24, 25 και 26 του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)",121229,"Chairman","ΠΡΟΕΔΡΕΥΩΝ",175,"",175
"8304","
"," Υπάρχει συνάδελφος ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(να μπουν οι σελ. 116 έως 120)",121230,"Chairman","ΠΡΟΕΔΡΕΥΩΝ",175,"",175
"8305","
"," Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κ.κ. Επαμεινώνδα Μαριά, Θεόδωρου Καράογλου, Γιάννη Μιχελογιαννάκη και Χρυσούλας Γιαταγάνα οι οποίες εκφράζουν πρόθεση ψήφου, θα καταχωριστούν στα Πρακτικά της σημερινής συνεδρίασης, αλλά δεν προσμετρώνται στο αποτέλεσμα.
(Οι προαναφερθείσες επιστολές έχουν ως εξής:
(να μπουν οι σελ. 122 έως 126)",121231,"Chairman","ΠΡΟΕΔΡΕΥΩΝ",175,"",175
"8306","
"," Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)",121232,"Chairman","ΠΡΟΕΔΡΕΥΩΝ",175,"",175
"8307","
"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα» που οργανώνει το Ίδρυμα της Βουλής, είκοσι έξι μαθητές και μαθήτριες και τρεις εκπαιδευτικοί-συνοδοί τους από το 3ο Γυμνάσιο Ζωγράφου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επανερχόμαστε στη συζήτηση επί του νομοσχεδίου του Υπουργείου Αγροτικής Ανάπτυξης και Τροφίμων. 
Τον λόγο έχει ο κ. Γεώργιος Κασαπίδης, από τους Ανεξάρτητους Δημοκρατικούς Βουλευτές.",121233,"Chairman","ΠΡΟΕΔΡΕΥΩΝ",175,"",175
"8308","
"," Ευχαριστώ, κύριε Πρόεδρε. 
Κυρίες και κύριοι συνάδελφοι, το πρώτο νομοσχέδιο τη νέα χρονιά έρχεται από το Υπουργείο Αγροτικής Ανάπτυξης και Τροφίμων. Αυτό θα μπορούσε κάποιος να το εκλάβει ως έναν καλό οιωνό, δεδομένου ότι μέσα στη δύσκολη περίοδο που διανύει η χώρα μας, η ελπίδα και η αισιοδοξία τρέφεται κατά κύριο λόγο από το βλέμμα που είναι στραμμένο στον πρωτογενή τομέα, για όλους τους Έλληνες. Βέβαια και άλλοι τομείς παίζουν κάποιο ρόλο, ωστόσο καθομολογούν όλοι ότι ο πρωτογενής τομέας είναι αυτός που θα παίξει το ρόλο του καταλύτη και θα κάνει και τη διαφορά.  
Κάτι ανάλογο περιμέναμε και σαν μια νομοθετική πρωτοβουλία εδώ και είκοσι μήνες, περίπου, από το Υπουργείο Αγροτικής Ανάπτυξης και Τροφίμων, η οποία ωστόσο δεν έρχεται να δικαιώσει αυτές τις προσδοκίες. Δεν είναι αυτό το νομοσχέδιο που θα περίμενε ο αγροτικός πληθυσμός και ο ελληνικός λαός, το οποίο θα ανέτρεπε όλα τα διαβρωμένα και σάπια συστήματα και οργανωτικές δομές, που προβληματίζουν εδώ και δεκαετίες την αγροτική παραγωγή και τον αγροτικό χώρο στην πατρίδα μας.   
Έρχεται αυτό το νομοσχέδιο που κατά ομολογία είναι ένα διαχειριστικό νομοσχέδιο. Δεν δίνει το πολιτικό του στίγμα, δεν έχει μια κατεύθυνση, δεν έχει μια προοπτική για τους αγρότες που να τους συντονίζει, να τους εμπνέει για το τι θα πρέπει να κάνουν τα αμέσως επόμενα χρόνια, δεδομένου ότι ως προεδρεύουσα χώρα στην Ευρωπαϊκή Ένωση έχουμε τον πρώτο λόγο για να καταλήξουμε τις συζητήσεις για την εφαρμογή της Κοινής Αγροτικής Πολιτικής.
Και εδώ, κύριε Υπουργέ, υπάρχει ένα μεγάλο ερωτηματικό από το Υπουργείο, γιατί μέχρι σήμερα δεν έχουν κατατεθεί οι προτάσεις της ελληνικής πλευράς για την Κοινή Αγροτική Πολιτική για να γνωρίζουν οι Έλληνες αγρότες τι θα γίνει μετά το 2014, ενώ την ίδια στιγμή η χώρα είναι υποχρεωμένη μέχρι τέλους του Σεπτεμβρίου να καταθέσει τις προτάσεις. 
Πότε, λοιπόν, κύριε Υπουργέ, θα φέρετε τις προτάσεις για διαβούλευση για την Κοινή Αγροτική Πολιτική όταν μέσα στους επόμενους πέντε μήνες θα πρέπει να γίνουν όλα, να λάβουν γνώση οι αγρότες, οι ενδιαφερόμενοι, οι επιχειρηματίες, ο πολιτικός κόσμος της χώρας και να καταλήξουμε; Γιατί, πάντα τα αφήνουμε τελευταία στιγμή; Και αυτό είναι ένα τεράστιο θέμα γιατί θα καθορίσει σημαντικά τις εξελίξεις στον αγροτικό χώρο της χώρας για τα επόμενα επτά χρόνια, από το 2014 έως το 2020. 
Σ’ αυτήν, λοιπόν, την περίοδο έρχεται να δώσει αυτό το στίγμα το Υπουργείο χωρίς να λαμβάνει υπ’ όψιν την παγκόσμια κατάσταση αλλά και τα ευρωπαϊκά δεδομένα. Ποια είναι, λοιπόν, αυτά τα δεδομένα; Θα ήθελα να τα υπογραμμίσω και να τα αναφέρω για να αναδείξω κάποιες άλλες προτεραιότητες που περιμένουμε από το Υπουργείο και όχι αυτήν εδώ τη διαχειριστική πρόταση. 
Κατ’ αρχάς, η χώρα δεν παράγει. Έχουμε ένα τεράστιο έλλειμμα στον αγροδιατροφικό τομέα το οποίο εκφράζεται καθημερινά και αποτυπώνεται σε όλους τους δείκτες που αφορούν εισαγωγές-εξαγωγές αγροτικών προϊόντων. Καθημερινά το βιώνουμε και ως πολίτες, καθώς κάθε ελληνική οικογένεια στο μεσημεριανό φαγητό, στο οικογενειακό τραπέζι, το 72% των τροφίμων με τα οποία σιτίζεται, εισάγονται. Καταλαβαίνετε, λοιπόν, ότι η χώρα έχει χρεοκοπήσει προ καιρού, τουλάχιστον στον αγροδιατροφικό τομέα. Κι εδώ δεν βλέπουμε κάποια πρόταση, κάποια κίνηση ανατροπής αυτής της αρνητικής κατάστασης.
Ένας άλλος δείκτης που αποτυπώνει πόσο άσχημη είναι η κατάσταση, στη διαχείριση, στην οργάνωση, στην προοπτική του αγροτικού τομέα είναι και το γεγονός ότι από το ’84, όταν άρχισαν να εισρέουν τα ευρωπαϊκά κονδύλια από την Ευρωπαϊκή Οικονομική Κοινότητα, μέχρι και το 2010 η χώρα μας έλαβε οικονομικές εισροές –όπως λέγονται- ύψους 62 δισεκατομμυρίων ευρώ. Ένα μέγεθος δυσθεώρητο! Ούτε στα καλύτερα όνειρά τους δεν περίμεναν οι Έλληνες αγρότες να έρθουν τόσα πολλά λεφτά στη χώρα. 
Αυτά τα χρήματα έρχονταν είτε ως άμεσες ενισχύσεις είτε ως έμμεσες επιδοτήσεις για αναπτυξιακά έργα. Και υποτίθεται βάσει εγκεκριμένου σχεδίου, συνήθως αυτών των επταετών προγραμματικών περιόδων που εγκρίνονταν από την εκάστοτε πολιτική ηγεσία του Υπουργείου Γεωργίας, χρηματοδοτούνταν αυτές οι δράσεις, που περιγράφονταν, για να πιάσουν τόπο και να αυξήσουν την παραγωγή, την παραγωγικότητα, να βελτιώσουν τις υποδομές των Ελλήνων αγροτών για να συμβάλουν στην ανάπτυξη της υπαίθρου. 
Και θα περίμενε κάποιος ότι μετά από τριάντα χρόνια η Ελλάδα θα παρήγαγε τουλάχιστον το ίδιο με την ποσότητα παραγωγής που είχαμε το ’80. Στις αρχές της δεκαετίας του ’80, πριν μπούμε στην Ευρωπαϊκή Οικονομική Κοινότητα, η χώρα μας είχε ένα ποσοστό αυτάρκειας στα τρόφιμα πάνω από 80%, μετά το ’84 -οπότε και αρχίζουμε και υπολογίζουμε τις εισροές της χώρας- και φτάνοντας στο 2010 και ενώ πήραμε 62 δισεκατομμύρια ευρώ, μόνο την τελευταία δεκαετία, κύριε Υπουργέ, οι εισαγωγές σε αγροδιατροφικά προϊόντα για τη χώρα ξεπέρασαν αυτό το ποσό. Οι εισαγωγές της χώρας από το 2000 μέχρι το 2010 είναι 63 δισεκατομμύρια σε αγροδιατροφικά προϊόντα, δηλαδή τα 62 δισεκατομμύρια δεν έπιασαν τόπο.
Αναφερόμενος σ’ αυτό το θέμα και στην επιτροπή, ο Υπουργός είπε «Μα, δεν εξάγουμε κιόλας;». Σαφώς και εξάγουμε. Εξάγουμε μια ποσότητα τροφίμων της τάξεως των 40 δισεκατομμυρίων. Δηλαδή, όλη αυτή τη δεκαετία έχουμε 20 δισεκατομμύρια ευρώ έλλειμμα, το οποίο εάν φροντίζαμε από την αρχή της δεκαετίας του 2000, δηλαδή να μεγιστοποιήσουμε την αυτάρκεια στη χώρα, να υπήρχε από τότε ένα εμπνευσμένο εθνικό στρατηγικό σχέδιο για την αυτάρκεια στη χώρα, σήμερα αυτό το έλλειμμα θα ήταν μικρό, μπορεί να ήμασταν και εξωστρεφείς, να είχαμε θετικό εξαγωγικό ισοζύγιο προς τις άλλες χώρες. Και μπορεί η χώρα, έχει δυνατότητες. 
Εφόσον λοιπόν εδώ δεν έρχεται κάτι να ανατρέψει αυτήν την κατάσταση και να δώσει το στίγμα του το Υπουργείο με την πρώτη νομοθετική κίνηση, σίγουρα τρίβουν τα χέρια τους οι δανείστριες χώρες της Ευρωπαϊκής Ένωσης, οι εταίροι μας. Στο πρώτο δανειακό συμβόλαιο της χώρας –και θα ήθελα να αναφέρω, κύριε Πρόεδρε, τα νούμερα- που η χώρα μας πήρε 110 δισεκατομμύρια ευρώ, όλες οι ευρωπαϊκές χώρες μοιράζονται κάποια ποσά που δάνεισαν στη χώρα. Έτσι, λοιπόν, η Γερμανία μας έδωσε 22 δισεκατομμύρια ευρώ, η Γαλλία 16 δισεκατομμύρια ευρώ και η Ιταλία 17 δισεκατομμύρια ευρώ. Αν αθροίσουμε τα ποσά των εισαγωγών που κάνει η χώρα μας απ’ αυτές τις χώρες την τελευταία δεκαετία, καταλαβαίνει εύκολα ο καθένας απλά σκεπτόμενος πολίτης ότι αυτά τα ποσά εμείς τα επιστρέφουμε στο πολλαπλάσιο μέσω της εισαγωγής των αγροτικών προϊόντων. Και να τα πω: Ενώ η Γερμανία μάς δανείζει 22 δισεκατομμύρια, στη δεκαετία που μας πέρασε εμείς τους δώσαμε, για να εισάγουμε αγροτικά προϊόντα, 7 δισεκατομμύρια. Εάν η Γαλλία μας δάνεισε 16 δισεκατομμύρια για το μνημονιακό συμβόλαιο, εμείς θα τους δώσουμε 3,5 δισεκατομμύρια για να εισάγουμε τα τρόφιμά τους. Το ίδιο συμβαίνει και με την Ιταλία. Δηλαδή όσα χρήματα μας δίνουν, εμείς ένα τεράστιο ποσό απ’ αυτά το δίνουμε για να εισάγουμε αγροτικά προϊόντα απ’ αυτές τις χώρες.
Επίσης, πέρα από τις δανείστριες χώρες, που χαίρονται με την ανύπαρκτη αγροτική πολιτική στη χώρα μας, σίγουρα τρίβουν τα χέρια τους και οι εισαγωγείς των αγροτικών προϊόντων. Θα δώσω ένα παράδειγμα με ένα προϊόν: Η Ελλάδα εισάγει δίνοντας περίπου 1,2 δισεκατομμύριο ευρώ κάθε χρόνο για κόκκινο κρέας, δηλαδή χοιρινό, μοσχαρίσιο και κάποια κρεατοσκευάσματα. Εάν οι εισαγωγείς, που κάνουν αυτές τις αθρόες εισαγωγές, δουλεύουν αυτά τα ποσά με 10%, καταλαβαίνετε ότι από τα 1,2 δισεκατομμύριο κάθε χρόνο τα 120 εκατομμύρια ευρώ πηγαίνουν στις τσέπες αυτών των εισαγωγέων. Κάλλιστα θα μπορούσε ένα κομμάτι απ’ αυτήν την παραγωγή να γίνει εδώ, στην Ελλάδα, και αντί να εισάγουμε δίνοντας 1,2 δισεκατομμύριο να εισάγουμε δίνοντας 600 εκατομμύρια. Τα άλλα 600 εκατομμύρια θα πήγαιναν ως μισθοί και ως παραγόμενος πλούτος στη χώρα, σε Έλληνες κτηνοτρόφους που θα είναι εγκατεστημένοι σε όλη την ύπαιθρο. 
Το ίδιο χαίρονται και τα super markets ξένων συμφερόντων που έρχονται και στήνουν εδώ τις αλυσίδες τους και τα δίκτυά τους και εισάγουν αθρόα προϊόντα υποδεέστερης ποιότητας από τα ελληνικά, εις βάρος της εγχώριας παραγωγής. 
Έτσι, λοιπόν, βλέπουμε ότι πέραν της ανύπαρκτης αγροτικής πολιτικής, υπάρχει και μια πλήρης αποδιοργάνωση του Υπουργείου Γεωργίας, η οποία εντοπίζεται όχι μόνο στη διοίκηση αλλά και στη χωροταξία. Το Υπουργείο Γεωργίας είναι διάσπαρτο, στο Λεκανοπέδιο τουλάχιστον, σε δώδεκα βασικά κτήρια εκ των οποίων τα έντεκα τα νοικιάζει. Υπήρχε πρόταση, κύριε Υπουργέ, απευθυνόμενη τουλάχιστον στον Πρόεδρο της Αξιωματικής Αντιπολίτευσης, όταν ήταν ο κ. Σαμαράς, ο οποίος και την είχε αποδεχθεί, να μεταφερθούν όλες αυτές οι υπηρεσίες σε ένα κεντρικό κτήριο, στο κτήριο «ΚΕΡΑΝΗΣ» που ήταν έτοιμο να φιλοξενήσει τις υπηρεσίες του Υπουργείου Αγροτικής Ανάπτυξης απ’ όλο το Λεκανοπέδιο, καθώς και άλλες υπηρεσίες του Υπουργείου, προκειμένου αυτό να γλιτώσει τουλάχιστον 2 εκατομμύρια ευρώ το χρόνο σε ενοίκια και με τις άλλες οργανωτικές αλλαγές στη διοίκηση και στο μηχανισμό του Υπουργείου θα μπορούσε να εξοικονομήσει κι άλλα 2,5 εκατομμύρια το χρόνο. Δηλαδή συνολικά 4,5 με 5 εκατομμύρια ευρώ θα γλιτώναμε αν κάναμε αυτήν την τομή, την αναδιοργάνωση μόνο και μόνο του Υπουργείου, που όμως δεν έγινε.
Επίσης, η εξυγίανση στην αγορά δημιουργεί μείζον πρόβλημα στους γεωργούς οι οποίοι βλέπουν ο κόπος τους να μην αμείβεται, αφού δεν πετυχαίνουν τις τιμές που αντιστοιχούν στην πραγματικότητα της προσπάθειας που κάνουν, ελλείψει των συνεταιρισμών κι εξαιτίας του σάπιου και σαθρού συστήματος κατά κύριο λόγο. Ευτυχώς υπάρχουν και οι φωτεινές εξαιρέσεις των συνεταιρισμών. Είναι εδώ ο αγαπητός συνάδελφος, ο Μιχάλης Κασσής, που δικαίως περηφανεύεται για την Ήπειρο που έχει λαμπρούς συνεταιρισμούς, παραδείγματα προς μίμηση και εξαιρετικούς συνεταιριστές, όπως είναι και ο ίδιος. Ωστόσο τα ολιγοπώλια τρίβουν τα χέρια τους εξαιτίας αυτής της αδράνειας -να το πω ευγενικά- της ηγεσίας του συνεταιριστικού και του συνδικαλιστικού κινήματος.
Και ενώ, κύριε Υπουργέ, εσείς ο ίδιος παραγγείλατε και μία έρευνα στον οικονομικό εισαγγελέα, η οποία βγήκε στη δημοσιότητα και την καταθέσαμε και στην επιτροπή, δεν είδαμε κάποια αντίδραση από τον Υπουργό, προφανώς, γιατί εσείς πράξατε αυτό που έπρεπε να πράξετε. Φαίνεται ότι δεν τον αφορά, δεν τον προβληματίζει το θέμα της νοσηρής κατάστασης στους συνεταιρισμούς. Την αφήνει και διαιωνίζεται. Περιμένουμε μία απάντηση και γι’ αυτό.
Τέλος, ελλείψει ρευστότητας στον πρωτογενή τομέα, σαφώς προβληματίζονται οι αγρότες για το πώς θα χρηματοδοτήσουν την παραγωγή τους. Εξαρτώνται από τους εμπόρους, από άλλους δανειστές-τοκογλύφους. Και μέσα σε αυτήν την κατάσταση έρχεται και η οδηγία για τα κόκκινα δάνεια των αγροτών, τα οποία θα εκχωρηθούν σε εισπρακτικές εταιρείες. Και από τους έρημους αγρότες εκεί που τους χρώσταγαν, «τους πήραν και το βόδι», για να το πω απλά. 
Ενώ αυτή η κατάσταση επικρατεί και ευρωπαϊκά και εσωτερικά, το 2013 μόνο με διατάξεις που ψηφίστηκαν στο Κοινοβούλιο είτε φορολογούνται οι Έλληνες αγρότες είτε μέσω του ειδικού φόρου κατανάλωσης πετρελαίου, μέσω του ΦΠΑ, περιορίζονται τα έσοδα των αγροτών. Και απαριθμώντας όλες αυτές τις διατάξεις, φτάνουν στα δεκατέσσερα αυτά τα σημεία που επιβαρύνουν φορολογικά ή μειώνουν τις επιστροφές στους αγρότες. 
Μέσα σε αυτή, λοιπόν, την ατμόσφαιρα και ενώ η Ελλάδα δεν παράγει, έρχεται καθυστερημένα ένα νομοσχέδιο καθαρά διαχειριστικό -τουλάχιστον στο πρώτο του κομμάτι, που είναι μία κυρωτική συμφωνία ενσωμάτωσης της ενωσιακής νομοθεσίας οδηγιών, που έπρεπε να είχαν εφαρμοσθεί εδώ και πολλά χρόνια, από το 2002 ισχύει αυτή η οδηγία- να δημιουργήσει ανησυχία και μία αγωνία στους παραγωγούς και σε όλους τους επιχειρηματίες. Γιατί αν εφαρμοσθεί ως έχει αυτή η νομοθεσία, η οποία θα ψηφιστεί, τότε το 80% των επιχειρήσεων, κύριε Υπουργέ, είναι βέβαιο ότι θα κλείσει. Γιατί, άλλες λίγο και άλλες πολύ, είναι εκτεθειμένες, είναι ανοιχτές σε πολλές από αυτές τις διατάξεις, οι οποίες μάλιστα δίπλα έχουν κι ένα αντίστοιχο πρόστιμο. Εάν, δηλαδή, δεν τηρούνται από τους ενδιαφερόμενους, τότε τους βάζετε αυτό το πρόστιμο. 
Εμείς είπαμε -τουλάχιστον μεταβατικά- να μην επιβληθούν πρόστιμα σε τυχόν παραβάτες, αλλά να προετοιμαστεί το Υπουργείο να βοηθήσει αυτούς τους υφιστάμενους παραγωγούς, να οργανώσει και να εξυγιάνει τη διαδικασία παραγωγής στη χώρα και μετά, ναι, να τους καθοδηγήσει ότι «έχετε και κάποιες υποχρεώσεις». Ελπίζουμε να εισακουστούμε στην εφαρμογή του νομοσχεδίου αυτού. 
Δεν είναι, όμως, μόνο διαχειριστικό αυτό το νομοσχέδιο. Διακρίνεται και από την έλλειψη οράματος, την έλλειψη στρατηγικού σχεδιασμού, που έχει ανάγκη σήμερα ο αγροτικός πληθυσμός αλλά και ο ελληνικός λαός γενικότερα. Αναφέρομαι σε αυτό το όραμα που θα μετουσιώσει τη δυνατότητα της χώρας σε παραγωγική απόδοση και ουσιαστικά θα στοχεύει στην αυτάρκεια της χώρας μέσω της παραγωγής ή στο να επιδιωχθεί η παραγωγή για τη μεγιστοποίηση της αυτάρκειας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Λίγο χρόνο ακόμη θα ήθελα, κύριε Πρόεδρε.
Αν προσπαθήσουμε να αποτυπώσουμε κωδικοποιημένα τα οικονομικά δεδομένα, που αφορούν το αγροτικό εισόδημα στον αγρότη, έχουμε από τη μία πλευρά μια εξίσωση που το ένα σκέλος της έχει το γεωργικό εισόδημα, το οποίο διαμορφώνεται από την εμπορική τιμή του προϊόντος μείον το κόστος παραγωγής, μείον τους φόρους που επιβάλλονται από το 2014 για πρώτη φορά στους αγρότες και στους συνεταιρισμούς συν την επιδότηση. Αν αναλύσουμε την κάθε μία παράμετρο, η εμπορική τιμή είναι κυριολεκτικά στο έλεος της αγοράς, το κόστος παραγωγής αυξάνει, οι φόροι για πρώτη φορά επιβάλλονται, άρα αυξάνονται και αυτοί και με τις επιδοτήσεις δεν ξέρει κανείς τι πρόκειται να γίνει.
Είπαμε και στην αρχή, κύριε Υπουργέ, αλλά λείπατε, ότι δεν μας έχετε καταθέσει τις προτάσεις της Κοινής Αγροτικής Πολιτικής και τις θέσεις της χώρας εν όψει της εφαρμογής στις αρχές του 2015, όταν μάλιστα πρέπει τον Οκτώβριο να τις ξέρει η Ευρωπαϊκή Ένωση, η Commission και μάλιστα, όταν προκηρύξατε προγράμματα νέων αγροτών και άλλα αναπτυξιακά προγράμματα. Γιατί θα πρέπει να ξέρουν οι επενδυτές ότι από του χρόνου και μετά η επένδυση που θα κάνουν θα ακολουθεί αυτές τις οδηγίες, των επιδοτήσεων. Πρόκειται για μία καθυστέρηση, την οποία σας καλούμε να καλύψετε και να το φέρετε όσο το δυνατόν πιο γρήγορα μπορείτε. Το ζητάνε οι παραγωγοί μας. 
Η Ελλάδα που παράγει είναι το δικό μας όραμα, ο δικός μας στόχος. Είναι αυτό που πιστεύουμε ότι μπορεί να πετύχει η Ελλάδα. Σας καταθέτουμε, λοιπόν, μία πρόταση ποσοτικοποιημένη, συγκεκριμένη και στοχευμένη. 
Είναι μια πρόταση επτά σημείων με την οποία μπορεί σύντομα η χώρα μας, μέσα σε μια τριετία ή τετραετία, να αυξήσει τον παραγόμενο πλούτο κατά 2,5 δισεκατομμύρια ευρώ, επιτυγχάνοντας κατά 50% αυτάρκεια στο κόκκινο κρέας. Από εδώ θα εξοικονομήσουμε 500 εκατομμύρια ευρώ το χρόνο, επιτυγχάνοντας 50% μείωση το χρόνο των εισαγωγών στις ζωοτροφές και άλλα 180 εκατομμύρια ευρώ, επιτυγχάνοντας 50% μείωση των εισαγωγών των γαλακτοκομικών προϊόντων. Οι εισαγωγές μας είναι περίπου στα 700 εκατομμύρια ευρώ και μπορούν να εξοικονομηθούν άλλα 350 εκατομμύρια ευρώ από εκεί. Στο ελαιόλαδο, εάν αυξήσουμε κατά 50% την τυποποίηση του ελληνικού ελαιολάδου, μπορούμε να εξοικονομήσουμε άλλα 90 εκατομμύρια ευρώ. Εάν αξιοποιήσουμε την προοπτική της φέτας, την οποία δυστυχώς την εκχωρείτε, κύριε Υπουργέ, ελαφρά τη καρδία στον Καναδά και τη Σιγκαπούρη, μπορεί η χώρα να αυξήσει τον πλούτο της κατά 1 δισεκατομμύριο ευρώ ετησίως. Επίσης, εάν αυξήσουμε την αυτάρκεια της χώρας σε οπωροκηπευτικά, μπορούμε να εξοικονομήσουμε άλλα 350 εκατομμύρια ευρώ. Αν προσθέσουμε και άλλα 50 εκατομμύρια ευρώ από την εξοικονόμηση των πόρων από τη μείωση των εισαγωγών σε ζωντανά ζώα, συνολικά όλα αυτά είναι 2.500.000.000. Είναι μια στοχευμένη πρόταση, που μπορεί να θέσει σε εφαρμογή το Υπουργείο σας με τις ανάλογες πολιτικές των κινήτρων και όχι της διαχειριστικής πολιτικής που αποτυπώνεται σε αυτό το νομοσχέδιο.
Αυτή η δέσμη των προτάσεων δημιουργεί πάνω από διακόσιες χιλιάδες νέες μόνιμες θέσεις εργασίας στον πρωτογενή τομέα. Πείτε μου, κύριε Υπουργέ, αν υπάρχει άλλος κλάδος στη χώρα που να μπορεί να δημιουργήσει έστω και δέκα χιλιάδες μόνιμες θέσεις εργασίας. Εδώ σας μιλάμε για διακόσιες χιλιάδες θέσεις εργασίας και πλέον. Μόνον η φέτα μπορεί να δώσει πάνω από εκατό χιλιάδες με εκατόν πενήντα χιλιάδες νέες θέσεις εργασίας. 
Εδώ, δυστυχώς, η Κυβέρνηση και οι συναρμόδιοι Υπουργοί δεν δείχνουν το αντίστοιχο ενδιαφέρον. Την ίδια πρόταση καταθέσαμε και στον Υπουργό Οικονομικών τον κ. Στουρνάρα, λέγοντάς του ότι απ’ αυτά τα 2 δισεκατομμύρια ευρώ με ένα μέσο φόρο ΦΠΑ και φόρο εισοδήματος 20% με 25% μπορεί το κράτος να εξοικονομήσει έσοδα 450 εκατομμυρίων ευρώ ετησίως, τη στιγμή που φορολόγησε το 2014 για πρώτη φορά τα αγροκτήματα των αγροτών με 1 έως 2 ευρώ, για να εισπράξει 200 εκατομμύρια ευρώ, χωρίς να έχει θέσεις εργασίας η πρόταση που εφαρμόζει το Υπουργείο Οικονομικών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)",121234,""," ΓΕΩΡΓΙΟΣ ΚΑΣΑΠΙΔΗΣ",108,"",108
"8309"," 
"," Συντομεύετε, κύριε συνάδελφε.",121235,"Chairman","ΠΡΟΕΔΡΕΥΩΝ",175,"",175
"8310","
"," Τελειώνω, κύριε Πρόεδρε, και ευχαριστώ για την ανοχή.
Εδώ, λοιπόν, έχουμε πρόταση 2,5 δισεκατομμυρίων ευρώ ετησίως για τη χώρα και διακόσιες χιλιάδες νέες θέσεις εργασίας, την οποία θα την καταθέσουμε και σας καλούμε να τη συζητήσουμε αναλυτικά στις επιτροπές. Έχουμε εμπιστοσύνη στις δικές σας ικανότητες, αλλά θέλουμε να σας βοηθήσουμε να είστε πιο αποφασιστικός και πειστικός απέναντι στους συναδέλφους σας στην Κυβέρνηση. 
Έτσι, λοιπόν, το πρόταγμα για εμάς στον πρωτογενή τομέα, στον αγροτικό τομέα της χώρας, είναι η παραγωγή νέου πλούτου και η δημιουργία νέων θέσεων εργασίας, κάτι που είναι δυνατότητα και όχι απλώς ένα όραμα. Εδώ οι πρωτιές της Ελλάδας στις παραγωγές σε σκληρό σιτάρι, σε αραβόσιτο, σε ρύζι, σε βαμβάκι, σε καπνό, σε ψάρια, σε τυροκομικά, το εγγυώνται. Όμως, είναι τόσο ανοργάνωτα και στον αέρα, που πρέπει να μπουν σε μια τάξη και σε μια σειρά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)",121236,""," ΓΕΩΡΓΙΟΣ ΚΑΣΑΠΙΔΗΣ",108,"",108
"8311","
"," Τελειώνετε, παρακαλώ.",121237,"Chairman","ΠΡΟΕΔΡΕΥΩΝ",175,"",175
"8312","
"," Κλείνω με αυτό, κύριε Πρόεδρε. 
Αντί, λοιπόν, να προτάσσετε διαχειριστικά νομοσχέδια, κύριε Υπουργέ, εμείς προτείνουμε πρακτικά και στοχευμένα μέτρα μέσα από νομοσχέδια που θα κατοχυρώνουν τον παραγωγό και την παραγωγή. 
Παρά τις επισημάνσεις που καταθέσαμε και στην επιτροπή, θεωρώντας κάποια σημεία που έχει το νομοσχέδιο όντως θετικά, κυρίως στο δεύτερό του μέρος, όπως είναι ο κτηνίατρος εκτροφής, η συνταγογράφηση των γεωργικών φαρμάκων, οι οικοτεχνίες που πολύ σωστά φέρνετε και οι λαϊκές αγορές των παραγωγών και κάποιες βελτιώσεις που επισημάναμε, θεωρούμε ότι δεν μας επιτρέπει η συνολική εικόνα του νομοσχεδίου να δώσουμε θετική ψήφο. Γι’ αυτό δηλώνουμε «παρών» επί της αρχής και επί των άρθρων θα υποστηρίξουμε όλα αυτά που θεωρούμε ότι είναι σωστά και θετικά προς την κατεύθυνση που σας επεσήμανα.
Ευχαριστώ, κύριε Πρόεδρε, για την ανοχή σας.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)",121238,""," ΓΕΩΡΓΙΟΣ ΚΑΣΑΠΙΔΗΣ",108,"",108
"8313","
"," Ευχαριστούμε πολύ.
Κύριοι συνάδελφοι, τελείωσαν οι αγορεύσεις των εισηγητών και των ειδικών αγορητών.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Κύριε Πρόεδρε, παρακαλώ τον λόγο.",121239,"Chairman","ΠΡΟΕΔΡΕΥΩΝ",175,"",175
"8314","
"," Τον λόγο έχει ο Υπουργός για τρία λεπτά.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Ζητώ το λόγο για δυο-τρία λεπτά, παρά το ότι στο τέλος θα έχουμε μια πιο αναλυτική και εμπεριστατωμένη απάντηση σε όλα αυτά που ειπώθηκαν και για την περιγραφή φυσικά του νομοσχεδίου τόσο εγώ όσο και ο κ. Χαρακόπουλος, ο Αναπληρωτής Υπουργός. Θέλω, όμως, να πω δυο-τρία πράγματα πιο πολύ για να βοηθήσω τη συζήτηση, διότι επαναλαμβάνονται πράγματα και ορισμένα είναι ανακρίβειες. 
Θέλω να ξεκινήσω μιλώντας για ορισμένα θέματα, επειδή δεν είναι εδώ οι συνάδελφοι Υπουργοί των Οικονομικών για να απαντήσουν στα συγκεκριμένα θέματα, και να θίξω ορισμένα στοιχεία, γιατί αναφέρθηκε επανειλημμένως το θέμα της τήρησης βιβλίων εσόδων-εξόδων από πολλούς και θα αναφερθεί και εν συνεχεία στη συζήτηση. 
Θέλω, λοιπόν, να πω από το ξεκίνημα ότι είναι ένας καινούργιος θεσμός και το Υπουργείο Οικονομικών κάνει μεγάλη προσπάθεια να τον ξεκινήσει με επιτυχία. Σας θυμίζω ότι βιβλία εσόδων-εξόδων τηρούσαν και τηρούν πολλοί γεωργοί. Άρα, χρειάζεται προσαρμογή στο νέο πλαίσιο και ιδιαίτερα διευκόλυνση σε ό,τι αφορά τους νέους που θα μπουν σε αυτό το καθεστώς. 
Έγιναν επανειλημμένες συσκέψεις -δείτε μάλιστα τη χθεσινοβραδινή που ήταν μια μεγάλη συνεδρίαση και έχει βγει και σχετικό δελτίο. Στη συνεδρίαση αυτή, πέραν των ιθυνόντων του Υπουργείου Οικονομικών και την προεδρία του κ. Θεοχάρη, συμμετείχε και ο Γενικός Γραμματέας του Υπουργείου Ανάπτυξης, όπως επίσης κλήθηκαν και πάρα πολλοί γεωργοί να πουν οι ίδιοι τις απόψεις τους και μπήκαν ορισμένα χρονοδιαγράμματα. Θα ξαναγίνει αυτή η σύσκεψη και θα βγει μάλιστα σύντομα και σχετική εγκύκλιος που θα διευκρινίζει όσο το δυνατόν περισσότερες από αυτές τις αναγκαίες λεπτομέρειες. Επίσης, όπως σας είπα, δόθηκε παράταση μέχρι την 20η Φεβρουαρίου, όπως γνωρίζετε. 
Άρα, προσπαθούμε να βοηθήσουμε όλοι, προκειμένου αυτός ο νέος θεσμός να λειτουργήσει, γιατί πιστεύουμε ότι είναι ωφέλιμος. Η τήρηση βιβλίων εσόδων και εξόδων θα λύσει πολλά από τα προβλήματα που παρουσιάστηκαν και εδώ, είτε είναι προβλήματα ελέγχου του κόστους, εισροών, φορολόγησης, επιστροφής του ειδικού φόρου κατανάλωσης πετρελαιοειδών κ.λπ.. 
Το θέμα των κόκκινων δανείων είναι πάλι ένα θέμα που αφορά το Υπουργείο Οικονομικών. Σας επαναλαμβάνω ότι μου κάνει εντύπωση η σύγχυση που γίνεται. Τα κόκκινα δάνεια, στα οποία αναφέρεστε, δεν έχουν σε τίποτα να κάνουν με την Τράπεζα Πειραιώς. Τα κόκκινα δάνεια αφορούν τα μη εξυπηρετούμενα δάνεια, γι’ αυτό και βαφτίστηκαν «κόκκινα», και έχουν μείνει στην παλαιά ΑΤΕ, ας το πούμε στο «κακό» κομμάτι της ΑΤΕ, που δεν πέρασε στην Τράπεζα Πειραιώς. 
Αυτά λοιπόν τα δάνεια και ιδιαίτερα η υπερ-υποθήκευση γίνεται προσπάθεια να αντιμετωπιστούν. Σας εξήγησα με την τροπολογία τι προσπάθεια γίνεται από το Υπουργείο Οικονομικών, με τη βοήθεια και τη δική μας, ώστε να λυθεί το συγκεκριμένο πρόβλημα. Ο λόγος που δεν προχώρησε αυτή η ιστορία ήταν γιατί ζητήσαμε από την Ευρωπαϊκή Ένωση, στο πλαίσιο της Κοινής Αγροτικής Πολιτικής, να σιγουρέψουμε ότι αυτή η ρύθμιση που γίνεται δεν θα εκληφθεί ως καμουφλαρισμένη επιδότηση των αγροτών, έτσι ώστε χρόνια αργότερα να θεωρηθεί παρατυπία και να φάμε άλλο ένα πρόστιμο, που θα προστεθεί σε αυτά τα οποία ήδη έχουμε φάει και αναγκαζόμαστε να πληρώσουμε. Αυτός είναι ο λόγος της καθυστέρησης και πιστεύω ότι είναι καλύτερα να κάνουμε κάτι σωστό και με τη σύμφωνη γνώμη, γιατί ο σκοπός είναι αυτός που είπατε: Θέλουμε να βοηθήσουμε να αντιμετωπίσουμε αυτό το πρόβλημα και φυσικά κανένας από εμάς δεν θα ήθελε να πάρει τα χωράφια αυτών των αγροτών. Ίσα-ίσα που η ρύθμιση έρχεται να τους βοηθήσει. 
Επίσης, ακούστηκαν πολλά για την προσπάθεια που κάνουμε να αντιμετωπίσουμε το θέμα των συνεταιρισμών σε πρώτο και δεύτερο βαθμό. Σας εξήγησα ότι έπρεπε να ξεκαθαριστεί η κατάσταση στους πρωτοβάθμιους συνεταιρισμούς, δηλαδή τα κύτταρα του συνεργατισμού, γιατί αυτό το ξεκαθάρισμα ήταν απαραίτητο. Σας θυμίζω ότι γι’ αυτό δόθηκε η αρχική παράταση. Δεν ήξερε κανένας πόσο χρόνο θα πάρει αυτή η κατάσταση, γιατί δεν ήξερε κανείς πόσοι από αυτούς τους περίπου έξι χιλιάδες πρωτοβάθμιους συνεταιρισμούς θα ήταν υγιείς έπειτα από το ξεκαθάρισμα. Επομένως, αυτό ακριβώς το πράγμα ζητήσαμε να γίνει και αυτό έγινε. Ήδη πάνω από τρεις χιλιάδες εξ αυτών κατάφεραν να εκκαθαρίσουν και να δώσουν τα στοιχεία τους, ενώ οι άλλοι τρεις χιλιάδες δεν ήρθαν καν. Έτσι, ζητήσαμε και γι’ αυτούς που ήρθαν τα στοιχεία και με τον τρόπο αυτό γίνεται το ξεσκαρτάρισμα.",121240,"Chairman","ΠΡΟΕΔΡΕΥΩΝ",175,"",175
"8315","
"," Παρακαλώ, ολοκληρώστε, κύριε Υπουργέ.
ΑΘΑΝΑΣΙΟΣ ΤΣΑΥΤΑΡΗΣ (Υπουργός  Αγροτικής Ανάπτυξης και Τροφίμων): Πιστεύω ότι ως το τέλος του Απριλίου που δόθηκε προθεσμία θα έχει ρυθμιστεί αυτό το θέμα και θα έχουμε μια εικόνα των πρωτοβάθμιων συνεταιρισμών. Εμείς δεν πιστεύουμε ότι θα είναι πάνω από επτακόσιοι-οκτακόσιοι αυτοί οι υγιείς συνεταιρισμοί. Μόνον τότε θα έχουμε εικόνα, για να δούμε τι μπορεί να γίνει με αυτούς στο δευτεροβάθμιο επίπεδο. Το ίδιο ισχύει και γι’ αυτό που ζητάτε.
Γιατί δόθηκε η παράταση στις δευτεροβάθμιες οργανώσεις; Δεν πρέπει να γίνει ο έλεγχος σε αυτό το 30% περίπου που μετετράπησαν, να δούμε πώς μετετράπησαν και αν μετετράπησαν με το σωστό τρόπο; Τι θα γίνει με αυτούς που ζήτησαν απλώς να μπουν στην εκκαθάριση, που είναι το άλλο 1/3; Και τέλος, δεν πρέπει να δούμε τι θα γίνει και εάν και κατά πόσο το τριτοβάθμιο σχήμα κάποιων είναι βιώσιμο, για να έχουμε μια εικόνα, να δούμε με ακρίβεια τι κάνουμε, κάτι που έπρεπε να γίνει από χρόνια πριν; 
Σας ευχαριστώ πολύ και ζητώ συγγνώμη, κύριε Πρόεδρε.",121241,"Chairman","ΠΡΟΕΔΡΕΥΩΝ",175,"",175
"8316"," 
"," Κύριε Πρόεδρε, τον λόγο παρακαλώ για δύο λεπτά.",121242,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8317","
"," Κύριε Αποστόλου, ένα λεπτό. Είστε Κοινοβουλευτικός Εκπρόσωπος. Έχετε το δικαίωμα να πρωτολογήσετε, να δευτερολογήσετε και να τριτολογήσετε. Δικαίωμα να απαντήσετε δι’ ολίγον εις τον Υπουργό δεν έχετε. Εάν θέλετε να πάρετε το λόγο για να κάνετε χρήση της πρωτολογίας σας, που είναι δώδεκα λεπτά, πολύ ευχαρίστως.",121243,"Chairman","ΠΡΟΕΔΡΕΥΩΝ",175,"",175
"8318","
"," Δύο λεπτά μόνο, κύριε Πρόεδρε, τα οποία θα τα αφαιρέσετε…",121244,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8319","
"," Τι είναι αυτά, κύριε Πρόεδρε;",121245,""," ΙΟΡΔΑΝΗΣ ΤΖΑΜΤΖΗΣ",274,"",274
"8320","
"," Δεν μπορεί να γίνει αυτό, κύριε Αποστόλου. Σας ευχαριστώ πολύ. 
Το λόγο έχει ο πρώτος αγορητής κ. Τζαμτζής.",121246,"Chairman","ΠΡΟΕΔΡΕΥΩΝ",175,"",175
"8321"," 
"," Κύριε Πρόεδρε, κυρίες και κύριοι συνάδελφοι, η αγωνία όλων μας είναι ο αγροτικός τομέας, ένας αγροτικός τομέας τον οποίο θεωρούμε πυλώνα ανάπτυξης της χώρας, ένας αγροτικός τομέας με πολλά πάρα πολλά προβλήματα.
Κύριε Υπουργέ, και στην επιτροπή έκανα γενικές αναφορές όσον αφορά ιδιαίτερα τη συζήτηση επί της αρχής του νομοσχεδίου. Το νομοσχέδιο είναι στη σωστή κατεύθυνση. Ρυθμίζει μια σειρά θεμάτων που έπρεπε να έχουν ρυθμιστεί. Θεωρώ, όμως, ότι πρέπει να δούμε το σύνολο της αγροτικής μας οικονομίας και το πώς μπορεί να περπατήσει. 
Ανατροπή, κύριε Υπουργέ, στο συνεταιριστικό κίνημα, για να μπορέσουμε να δώσουμε τη δυνατότητα ξανά να γεννηθεί από τις στάχτες του. Γιατί αυτήν τη στιγμή μιλάμε για συνεταιρισμούς και ομάδες παραγωγών, οι οποίες είναι στην κυριολεξία προβληματικές. Πάρα πολλές απ’ αυτές είναι συνεταιρισμοί-σφραγίδες, χρωστούν χρήματα σε αγρότες και φυσικά αυτοί οι συνεταιρισμοί, αυτές οι ομάδες παραγωγών δεν μπορούν σίγουρα να βοηθήσουν τους αγρότες μας να μπορέσουν να καλλιεργήσουν ουσιαστικά και να προωθήσουν τα προϊόντα, να τα πουλήσουν.
Γι’ αυτόν ακριβώς τον λόγο φεύγουν οι αγρότες από τους συνεταιρισμούς. Και πού πάνε και πέφτουν; Πολλές φορές, δυστυχώς, στα νύχια επιτηδείων. Πολλές φορές στα νύχια κάποιων οι οποίοι περιμένουν και οι οποίοι έχουν επενδύσει πού; Ουσιαστικά στην κακή κατάσταση των συνεταιρισμών. 
Αυτό λοιπόν που πρέπει να δούμε -το τόνισα και την προηγούμενη φορά- είναι το εξής: Πρέπει να αφήσουμε το συνεταιριστικό κίνημα να «αναπνεύσει». Πρέπει να δώσουμε τη δυνατότητα να μπορούν να δημιουργηθούν ομάδες παραγωγών. Αυτά τα 3 εκατομμύρια όριο, το όριο ανθρώπων που θα συστήσουν μια ομάδα παραγωγών και όλα αυτά πρέπει να διαγραφούν, κύριε Υπουργέ. Πρέπει να δοθεί η δυνατότητα στον αγρότη και ιδιαίτερα στους νέους ανθρώπους να μπορέσουν να οργανωθούν. Γιατί; Γιατί, δυστυχώς, παλιά στελέχη συνεταιρισμών κυριολεκτικά πολλές φορές τραβούν τους αγρότες με το γιουλάρι, όπως λένε στο χωριό μου, από τη μύτη και τους σέρνουν όπου θέλουν. Γιατί; Γιατί υπάρχουν παλαιότερα γραμμάτια που εξοφλούνται. Αυτό, λοιπόν, το τονίζω και το φωνάζω: Δώστε τη δυνατότητα να μπορέσουν να ανασυγκροτηθούν οι ομάδες παραγωγών και να μπορέσει ξανά να αναγεννηθεί το συνεταιριστικό κίνημα.
Δεύτερο θέμα είναι ο ΕΛΓΑ. Πρέπει να μπούμε άμεσα στη διαδικασία αναθεώρησης μέσα στον ΕΛΓΑ. Πρέπει να καλυφθούν όλες οι αιτίες οι οποίες επιφέρουν ζημιά στους αγρότες. Ο αγρότης θέλει να ξέρει πως ό,τι και να πάθει, πληρώνοντας τον ΕΛΓΑ, θα μπορέσει να αποζημιωθεί. Κλασική περίπτωση είναι η περίπτωση ακαρπίας. Κόσμος πολύς -το ξέρετε- ιδιαίτερα στις Περιφέρειες Πέλλας, Ημαθίας κ.λπ. έχουν τρομακτικό πρόβλημα με την ακαρπία ιδιαίτερα στις παραγωγές των συμπύρηνων ροδάκινων αλλά και σε άλλες παραγωγές. Τρομερό το πρόβλημα και πολύς κόσμος δεν μπορεί να επιβιώσει. Πρέπει άμεσα να δοθεί λύση γι’ αυτό το θέμα. Πρέπει να γίνουν αλλαγές, για να καλυφθούν όλες οι ζημιές. 
Τρίτο θέμα είναι τα δημοπρατήρια. Δημοπρατήρια που, ενώ τα περνάμε στα χαρτιά, στη διαδικασία δεν έχουμε περάσει. Δημοπρατήρια που έχουν ανάγκη όλοι οι υγιείς συνεταιρισμοί, όλες οι υγιείς ομάδες. Όλοι οι αγρότες οι οποίοι κάνουν σωστή παραγωγή τα έχουν ανάγκη για να μπορέσουν μέσα από αυτά να προωθήσουν τα προϊόντα τους και ταυτόχρονα να πάρουν οι ίδιοι, χωρίς μεσάζοντες, την τιμή που δικαιούνται. Ταυτόχρονα, δίνουν τη δυνατότητα να μπορέσουμε μέσα από το ηλεκτρονικό εμπόριο να βγούμε σε αγορές διεθνώς.
Βιβλία εσόδων-εξόδων. Υπάρχει ένα τεράστιο πρόβλημα. Είναι το θέμα του τέλους επιτηδεύματος. Είχαμε συνάντηση χθες στις 15.00’, κύριε Υπουργέ, πριν τη συνάντηση που είπατε ότι έγινε. Ουσιαστικά ήταν συνάντηση υπηρεσιακών παραγόντων αυτή. Τριάντα τρεις Βουλευτές που υπογράψαμε συγκεκριμένο κείμενο –και θα σας το καταθέσω αυτό το κείμενο - συναντηθήκαμε με το Γενικό Γραμματέα τον κ. Θεοχάρη. Ξεκαθαρίσαμε κάποια πράγματα και πάνω απ’ όλα ένα: Όχι στην καταβολή τέλους επιτηδεύματος από τους αγρότες. Είναι ανήκουστο, ούτε να στο σκέφτεστε αυτό το πράγμα!
(Στο σημείο αυτό ο Βουλευτής κ. Ιορδάνης Τζαμτζής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πέμπτο θέμα. Κάναμε συγκεκριμένες προτάσεις, για να επιλυθούν προβλήματα, όπως τα ημερομίσθια των αγροτών, τα ημερομίσθια των εργατών, αποσβέσεις και υπολογισμός παγίων, αποθέματα παραγωγής προηγούμενων ετών και επιπλέον, αποθέματα αγορών και τιμολόγια τα οποία έχουν πάρει οι αγρότες για τη φετινή παραγωγή. Πήραν τροφές, παραδείγματος χάριν, για τη φετινή χρονιά. Τα τιμολόγια αυτά θα πρέπει να ισχύσουν φέτος. 
Επιπλέον, είναι το θέμα της τήρησης των βιβλίων με τους συνταξιούχους είτε του ΟΓΑ είτε άλλων ταμείων αλλά και με όλους τους ετεροεπαγγελματίες αγρότες. Κύριε Υπουργέ, σας άκουσα να λέτε «δεν είμαι ο καθ’ ύλην αρμόδιος». Εσείς, όμως, είστε ο επικεφαλής των αγροτών. Οι αγρότες σε εσάς προσβλέπουν. Και προβλέπουν, γιατί πραγματικά υπάρχει σοβαρότατο πρόβλημα. Γι’ αυτό, λοιπόν, πρέπει να μπείτε εσείς μπροστά. 
Έκτο θέμα. Παρακράτηση κοινοτικών ενισχύσεων. Πρέπει να τελειώσει αυτή η ιστορία. Όχι στην παρακράτηση κοινοτικών ενισχύσεων χωρίς έγγραφη συγκατάθεση του παραγωγού. 
Σήμερα τι γίνεται; Έχουμε περιπτώσεις κόκκινων δανείων από την παλιά Αγροτική και «βάζει χέρι» στις ενισχύσεις των αγροτών. Αυτές οι ιστορίες πρέπει να σταματήσουν. Περιμένουν οι αγρότες να πάρουν κάποια λεφτά για να επιβιώσουν και κάποιοι παρεμβαίνουν στις κοινοτικές ενισχύσεις και κάνουν παρακράτηση. Τόνισα και είπα: Η Ευρωπαϊκή Ένωση είναι κάθετα αντίθετη. Το ξέρετε, όπως το ξέρω και εγώ. Πρέπει να τελειώνει αυτή η ιστορία. Ούτε στην περίπτωση του ΟΠΕΚΕΠΕ ούτε στην ενίσχυση της ενιαίας ενίσχυσης πρέπει να γίνεται παρέμβαση και παρακράτηση από οποιονδήποτε τρίτο στις ενισχύσεις που παίρνουν οι αγρότες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με αυτό, κύριε Πρόεδρε.
Τα κόκκινα δάνεια των αγροτών πρέπει να ρυθμιστούν. Είναι ένα τεράστιο θέμα, είναι μια θηλιά στο λαιμό των αγροτών. 
Σας καταθέτω την ερώτηση την οποία σας καταθέσαμε, κύριε Υπουργέ, και περιμέναμε απάντηση. 
(Στο σημείο αυτό ο Βουλευτής κ. Ιορδάνης Τζαμτζής καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Είναι ερώτηση που απευθύνεται και στο Υπουργείο Οικονομικών και στο Υπουργείο Ανάπτυξης και προς εσάς. Έχουν περάσει είκοσι πέντε μέρες και απάντηση δεν πήραμε. Και δεν μιλούμε μόνο για τα κόκκινα δάνεια των αγροτών, δεν μιλούμε για τα ΑΔΑ, μιλούμε και για τις παρακρατήσεις και για όλα αυτά τα θέματα τα οποία πραγματικά ταλαιπωρούν, αλλά ταυτόχρονα συνεχώς σφίγγουν τη θηλιά στο λαιμό του αγρότη.",121247,""," ΙΟΡΔΑΝΗΣ ΤΖΑΜΤΖΗΣ",274,"",274
"8322"," 
"," Και για το μπλοκάρισμα των ενισχύσεων.",121248,""," ΚΩΝΣΤΑΝΤΙΝΟΣ ΚΟΛΛΙΑΣ",126,"",126
"8323"," 
"," Το μπλοκάρισμα των ενισχύσεων είναι το τεράστιο πρόβλημα το οποίο πρέπει σίγουρα το Υπουργείο να το λύσει.",121249,""," ΙΟΡΔΑΝΗΣ ΤΖΑΜΤΖΗΣ",274,"",274
"8324","
"," Συντομεύετε, κύριε συνάδελφε.",121250,"Chairman","ΠΡΟΕΔΡΕΥΩΝ",175,"",175
"8325","
"," Κλείνω, κύριε Πρόεδρε, λέγοντας μόνο μια κουβέντα: Μητρώο Αγροτών και Μητρώο Εμπόρων. Είναι δύο θετικότατες ρυθμίσεις οι οποίες πραγματικά δίνουν τη δυνατότητα πλέον να ξεκαθαρίσουμε ποιος είναι ο κατά κύριο επάγγελμα αγρότης και ποιος είναι ο ετεροεπαγγελματίας αγρότης και να δώσουμε ανάλογα δικαιώματα. 
Και, βεβαίως, να πάψει πλέον ο αγρότης να χάνει τα λεφτά του από απατεώνες εμπόρους, οι οποίοι με ακάλυπτες επιταγές, με πέτσινες επιταγές και ρίχνοντας πιστόλι, αφήνουν ανθρώπους σήμερα πραγματικά να μην έχουν να φάνε.",121251,""," ΙΟΡΔΑΝΗΣ ΤΖΑΜΤΖΗΣ",274,"",274
"8326"," 
"," Σας παρακαλώ, ολοκληρώστε.",121252,"Chairman","ΠΡΟΕΔΡΕΥΩΝ",175,"",175
"8327","
"," Κύριε Πρόεδρε, εγώ στηρίζω, ψηφίζω το νομοσχέδιο. Περιμένω, όμως, άμεσα από τον Υπουργό να καταθέσει νομοσχέδιο για τους συνεταιρισμούς και φυσικά για τον ΕΛΓΑ, γιατί πρέπει να γίνουν πάση θυσία αλλαγές. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",121253,""," ΙΟΡΔΑΝΗΣ ΤΖΑΜΤΖΗΣ",274,"",274
"8328","
","  Ευχαριστούμε πολύ.
(ΜΕΤΑ ΤΗΝ ΚΑΤΑΜΕΤΡΗΣΗ)
Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Επί του άρθρου 22 εψήφισαν συνολικά 274 Βουλευτές. 
Υπέρ του άρθρου, δηλαδή «ΝΑΙ», εψήφισαν 145 Βουλευτές. 
Κατά του άρθρου, δηλαδή «ΟΧΙ», εψήφισαν 127 Βουλευτές.
Ψήφισαν «ΠΑΡΩΝ» 2 Βουλευτές.
Συνεπώς το άρθρο 22 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Επί του άρθρου 23 εψήφισαν συνολικά 274 Βουλευτές. 
Υπέρ του άρθρου, δηλαδή «ΝΑΙ», εψήφισαν 145 Βουλευτές. 
Κατά του άρθρου, δηλαδή «ΟΧΙ», εψήφισαν 117 Βουλευτές.
Ψήφισαν «ΠΑΡΩΝ» 12 Βουλευτές.
Συνεπώς το άρθρο 23 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Επί του άρθρου 24 εψήφισαν συνολικά 274 Βουλευτές. 
Υπέρ του άρθρου, δηλαδή «ΝΑΙ», εψήφισαν 157 Βουλευτές. 
Κατά του άρθρου, δηλαδή «ΟΧΙ», εψήφισαν 116 Βουλευτές.
Ψήφισε «ΠΑΡΩΝ» 1 Βουλευτής.
Συνεπώς το άρθρο 24 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Επί του άρθρου 25 εψήφισαν συνολικά 274 Βουλευτές. 
Υπέρ του άρθρου, δηλαδή «ΝΑΙ», εψήφισαν 157 Βουλευτές. 
Κατά του άρθρου, δηλαδή «ΟΧΙ», εψήφισαν 116 Βουλευτές.
Ψήφισε «ΠΑΡΩΝ» 1 Βουλευτής.
Συνεπώς το άρθρο 25 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Επί του άρθρου 26 εψήφισαν συνολικά 274 Βουλευτές. 
Υπέρ του άρθρου, δηλαδή «ΝΑΙ», εψήφισαν 145 Βουλευτές. 
Κατά του άρθρου, δηλαδή «ΟΧΙ», εψήφισαν 127 Βουλευτές.
Ψήφισαν «ΠΑΡΩΝ» 2 Βουλευτές σύμφωνα με το παρακάτω πρωτόκολλο της ονομαστικής ψηφοφορίας.
(Να μπει η σελ. 159α)",121254,"Chairman","ΠΡΟΕΔΡΕΥΩΝ",175,"",175
"8329","
"," Συνεπώς το άρθρο 26 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Εισερχόμεθα στην ψήφιση του ακροτελεύτιου άρθρου. 
Ερωτάται το Σώμα: Γίνεται δεκτό το ακροτελεύτιο άρθρο;",121255,"Chairman","ΠΡΟΕΔΡΕΥΩΝ",175,"",175
"8330","
"," Δεκτό, δεκτό.
ΝΙΚΟΛΑΟΣ ΜΩΡΑΪΤΗΣ: Κατά πλειοψηφία.",121256,"","ΠΟΛΛΟΙ ΒΟΥΛΕΥΤΕΣ",NA,"",NA
"8331","
"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις» έγινε δεκτό επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;",121257,"Chairman","ΠΡΟΕΔΡΕΥΩΝ",175,"",175
"8332","
"," Δεκτό, δεκτό.
ΝΙΚΟΛΑΟΣ ΜΩΡΑΪΤΗΣ: Κατά πλειοψηφία.",121258,"","ΠΟΛΛΟΙ ΒΟΥΛΕΥΤΕΣ",NA,"",NA
"8333","
","  Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Υποδομών, Μεταφορών και Δικτύων: «Εθνική Αρχή Συντονισμού Πτήσεων και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ. 160α)",121259,"Chairman","ΠΡΟΕΔΡΕΥΩΝ",175,"",175
"8334","
"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.",121260,"Chairman","ΠΡΟΕΔΡΕΥΩΝ",175,"",175
"8335","
"," Μάλιστα, μάλιστα.",121261,"","ΟΛΟΙ ΟΙ ΒΟΥΛΕΥΤΕΣ",NA,"",NA
"8336","
","  Το Σώμα παρέσχε τη ζητηθείσα εξουσιοδότηση.
Επανερχόμεθα στη συζήτηση του νομοσχεδίου του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων». 
Τον λόγο έχει η κ. Χαρά Καφαντάρη.",121262,"Chairman","ΠΡΟΕΔΡΕΥΩΝ",175,"",175
"8337","
"," Κύριε Πρόεδρε, κύριοι Υπουργοί, κυρίες και κύριοι Βουλευτές, στο εν λόγω πολυνομοσχέδιο που αφορά την αγροτική πολιτική -και θα έλεγα συνολικά τον αγροτικό κόσμο- εγώ θέλω να αναφερθώ και να τοποθετηθώ συγκεκριμένα στο άρθρο 46 που αφορά τα ζώα συντροφιάς. 
Για εμάς στην Αριστερά είναι αξιακή θέση ότι όλα τα έμβια όντα έχουν τη θέση τους μέσα στο οικοσύστημα. Για τον λόγο αυτό και τα ζώα είναι ένας κρίκος στην αλυσίδα αυτού του οικοσυστήματος, στην αλυσίδα του βιολογικού κύκλου και με αυτόν τον τρόπο εμείς την αντιμετωπίζουμε. 
Απορρίπτουμε για προφανείς πολιτικούς, ηθικούς και οικολογικούς λόγους την αντίληψη που θέλει το είδος μας, homo sapiens, επικυρίαρχο και με πλήρη ιδιοκτησιακά δικαιώματα εκμετάλλευσης πάνω στον πλανήτη, τη φύση και τα υπόλοιπα όντα, μια στρεβλή αντίληψη που βρίσκεται στον πυρήνα της σημερινής παγκόσμιας οικονομικής, οικολογικής -και όχι μόνο- κρίσης και που συνοψίζεται στο ότι ο ισχυρός δικαιούται να επιβάλλεται και μάλιστα να επιβάλλει ανεξέλεγκτα και απεριόριστα την εξουσία του στον αδύναμο, τον όποιο αδύναμο. 
Η στάση της Αριστεράς όσον αφορά τις σχέσεις μας με όλα τα νοήμονα πλάσματα, δεν είναι στάση απλά φιλόζωων αλλά συνειδητοποιημένων πολιτών. 
Θεωρούμε, λοιπόν, ότι το πολυνομοσχέδιο αυτό -διότι περί αυτού πρόκειται- δεν μπορεί με ένα άρθρο, το 46, να αλλάζει ένα νόμο, κάποιες πλευρές του ν. 4039/2012, ο οποίος δεν έχει προλάβει ακόμη να εφαρμοστεί απολύτως. Δηλαδή, δεν έχουν εκδοθεί όλες οι ΚΥΑ και έρχονται σήμερα κάποιες τροποποιήσεις. Θα μπορούσε να είναι κάτι ξεχωριστό. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ)
Σχετικά με το άρθρο 46: Εκτιμούμε ότι δεν καλλιεργείται μία κουλτούρα συνύπαρξης των ειδών και ο σεβασμός στα ζώα, κάτι που λείπει στη χώρα μας. Αντιθέτως, το άρθρο αυτό βοηθάει στην καλλιέργεια του φόβου απέναντι στα ζώα, αναπαράγοντας αναχρονιστικά στοιχεία και κάποιες ξεπερασμένες αντιλήψεις. Τα ζώα αντιμετωπίζονται σαν πρόβλημα. Γι’ αυτό το λόγο αναφέρεται ότι περιορίζονται ακόμα περισσότερο τα αδέσποτα στα νοσοκομεία, στα σχολεία, στους σιδηροδρομικούς σταθμούς, στους αρχαιολογικούς χώρους. Αντιμετωπίζεται, δηλαδή, το ζώο σαν πρόβλημα και όχι με τη λογική και την κουλτούρα της συνύπαρξης. 
Συγκεκριμένα, θα ήθελα να αναφερθώ στην παράγραφο 9 του άρθρου 46, όπου προτείνεται η αντικατάσταση της παραγράφου 1 του άρθρου 13 του ν.4039/2012. Πρόκειται ουσιαστικά για μία φωτογραφική διάταξη, η οποία θέλει να εξυπηρετήσει οικονομικά συμφέροντα και σκοπιμότητες και σχετίζεται με την παράνομη εκμετάλλευση ζώων στην Ελλάδα. Ανοίγει, δηλαδή, ένα παράθυρο στο ν. 4039/2012 που απαγόρευε τις παραστάσεις ζώων σε όλη την Ελλάδα. Η κατάργηση τότε των παραστάσεων είχε χαιρετιστεί από όλους και συνέβαλε στην αναβάθμιση της χώρας μας στο εξωτερικό. Τώρα, η εξαίρεση η οποία προτείνεται, βλέπουμε ότι μας πάει αρκετά βήματα πίσω σε θέματα που καταργήθηκαν με τον εν λόγω νόμο, τον 4039/2012, επιτρέποντας τις παραστάσεις μέσα στις εγκαταστάσεις επιχειρήσεων και συγκεκριμένα στους ζωολογικούς κήπους. 
Έτσι, μέσα σε ένα ζωολογικό κήπο άγρια ζώα θα μπορούν πλέον να συμμετέχουν σε παραστάσεις: Δελφίνια, τίγρεις, λιοντάρια, κ.λπ.. Αυτό δεν θεωρούμε ότι είναι εκπαιδευτικό. Δεν υπάρχει κανένα στοιχείο που να το αποδεικνύει. 
Θα ήθελα να ρωτήσω ποια είναι η γνώμη της αρμόδιας Υπηρεσίας του Υπουργείου Αγροτικής Ανάπτυξης σχετικά με αυτό, αν συμφωνεί ή όχι. 
Πρόκειται για μία φωτογραφική διάταξη για το Αττικό Πάρκο και ειδικά για το δελφινάριο που λειτουργεί εκεί, το οποίο σημειωτέων λειτουργεί χωρίς άδεια μέσα στο Αττικό Πάρκο. Για αυτό το θέμα, δε, έχουμε καταθέσει και ερώτηση ως ΣΥΡΙΖΑ από τις 28 Νοεμβρίου του 2013, την οποία επανακαταθέτω. Φυσικά, δεν δόθηκε απάντηση. 
(Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Με τις νομοτεχνικές βελτιώσεις που έφερε ο κύριος Υπουργός μιλάει για προγράμματα ευαισθητοποίησης, με εκπαιδευτικό και θεραπευτικό σκοπό. Πιστεύουμε ότι αυτό πρέπει να αποσυρθεί, διότι δεν αλλάζει η ουσία. 
Επιπλέον, θεωρούμε ότι ένα τόσο σημαντικό θέμα, όπως η έγκριση προγραμμάτων για θεραπευτικούς σκοπούς, δεν είναι αρμοδιότητα του Υπουργείου Αγροτικής Ανάπτυξης. Πρόκειται για ένα θέμα το οποίο πρέπει να συζητηθεί και να μην προχωρήσει με συνοπτικές διαδικασίες. Πρέπει να γίνει ενδελεχής έρευνα, μελέτη και γενικότερα ένας διάλογος. 
Πρέπει, δε, να γνωρίζουμε ότι σύμφωνα με πολλούς επιστήμονες δεν υπάρχει καμμία επιστημονική εγκυρότητα στη θεραπεία με δελφίνια ή αλλιώς δελφινοθεραπεία. Αντιθέτως, η κολύμβηση και η επαφή με τα άγρια αυτά ζώα, εγκυμονεί κινδύνους και για τα ίδια αλλά και για τους ανθρώπους. Πρόκειται για δυνατά, άγρια ζώα και συχνά έχουν αναφερθεί ατυχήματα, ακόμα και δαγκώματα. Επίσης, υπάρχει και ο κίνδυνος μετάδοσης ασθενειών. 
Ακόμη, τα θαλάσσια πάρκα αλλά και τα προγράμματα δελφινοθεραπείας καταδικάζονται πλέον όλο και συχνότερα σε όλο τον κόσμο, με αποτέλεσμα αυτά να κλείνουν και να απαγορεύεται η αιχμαλωσία των κητωδών με νομοθετικές ρυθμίσεις. Τελευταίο παράδειγμα -ακούστε- είναι η Ινδία. Ακόμα και στην Ινδία απαγορεύτηκε η αιχμαλωσία των δελφινιών. 
Τώρα, όσον αφορά ένα άλλο θέμα, την τροποποίηση του άρθρου 1 του ν. 4039/2012 περί επικίνδυνου ζώου, ζητάμε πριν από τη φράση «που αποδεδειγμένα εκδηλώνει έντονα απρόκλητη και αδικαιολόγητη επιθετικότητα» να προστεθούν οι λέξεις «και κατ’ επανάληψη». Και από την άλλη μεριά, όμως, ζητάμε η πιστοποίηση του δείγματος να γίνεται από δημόσιο νοσοκομείο. 
Όσον αφορά την άδεια εκτροφής σκύλων -άρθρο 6- από ερασιτέχνες εκτροφείς, επαναλαμβάνοντας ότι θεωρούμε τα ζώα ως έμβια όντα και όχι σαν αντικείμενα αγοροπωλησίας, πιστεύουμε ότι δεν πρέπει να δοθεί η δυνατότητα σε ιδιώτη ερασιτέχνη εκτροφέα να το κάνει αυτό, διότι δεν υπόκειται σε διαρκή έλεγχο από το δημόσιο καθόσον η οικία είναι άσυλο σύμφωνα με το άρθρο 9 του Συντάγματος.
Αυτήν τη στιγμή δημιουργείται πρόβλημα ανισότητας. Από τη μια είναι ο νόμιμος εκτροφέας που διαθέτει συγκεκριμένες εγκαταστάσεις και ελέγχεται και από την άλλη ο ιδιώτης που μπορεί να προχωρήσει σε ανεξέλεγκτες γέννες σκύλων με πιθανότητα φοροδιαφυγής, διότι ο σκοπός της εκτροφής, όπως ξέρουμε, είναι η πώληση ζώων. Και αυτό έρχεται κατά παράβαση του Συντάγματος, άρθρα 4 και 5 και κατά παράβαση της 2017/1992 κύρωσης της Ευρωπαϊκής Σύμβασης για την προστασία των ζώων συντροφιάς και τον έλεγχο των γεννήσεων.
Επίσης, ζητάμε άμεσα την απαγόρευση της εφαρμογής της αναπαραγωγής και εκτροφής ακρωτηριασμένων σκύλων που αντίκειται στις διατάξεις του 2017 που κύρωσε η Ευρωπαϊκή Συνθήκη. 
Κλείνοντας, θα ήθελα να πω για τους δήμους. Οι δήμοι πρέπει να εφαρμόζουν -και πολλοί το κάνουν- προγράμματα προστασίας των αδέσποτων. Όμως, αυτήν τη στιγμή η τοπική αυτοδιοίκηση είναι χωρίς πόρους, στραγγαλισμένη, κόβονται πόροι από τους ΚΑΠ και από την άλλη μεριά έχουν και αυτές τις αρμοδιότητες. Πρέπει να δούμε ποινές και κυρώσεις για τους δήμους όταν δεν εφαρμόζονται σύμφωνα με το νόμο προγράμματα για την προστασία των ζώων. Με τα οικονομικά, όμως, της τοπικής αυτοδιοίκησης τι θα γίνει; 
Επισυνάπτω, επίσης, ομόφωνη απόφαση του Δημοτικού Συμβουλίου του Δήμου Αθήνας. Είναι μια τροπολογία η οποία, κύριε Υπουργέ, σας έχει σταλεί και αφορά τα δημοτικά καταφύγια αδέσποτων ζώων, προσθήκη στην παράγραφο 2, του άρθρου 9 του ν. 4039/2012. 
(Στο σημείο αυτό η Βουλευτής κ. Χαρά Καφαντάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κλείνω, κύριε Πρόεδρε, σε μισό λεπτό με ένα θέμα.
Στο άρθρο 46, εκεί που αναφέρει για όργανα βεβαίωσης παραβάσεων για τα ζώα, θα ήθελα να αναφερθεί και να συμπεριληφθεί ένα αίτημα που υπάρχει και από τους δασικούς υπαλλήλους, να προστεθούν, δηλαδή, και οι δασικοί υπάλληλοι. Εκεί που αναφέρεται για Αστυνομία, Ακτοφυλακή, Θηροφυλακή κ.λπ., να προστεθούν και οι δασικοί υπάλληλοι, μιας και όπως όλοι γνωρίζουμε η Ελληνική Αγροφυλακή ανήκει πλέον στη Δασική Υπηρεσία, η οποία ελέγχει το 95% του δασικού και αγροτικού χώρου, οπότε οι δασικοί υπάλληλοι δικαιούνται και οφείλουν να ελέγχουν παραβάσεις σε ποιμενικά και κυνηγητικά σκυλιά. 
Θεωρούμε πολύ σημαντική την απόσυρση της τροπολογίας, της φωτογραφικής αυτής διάταξης, που αφορά το δελφινάριο στο Αττικό Πάρκο, καθώς και της νομοθετικής βελτίωσης η οποία δεν μας καλύπτει. Αυτό θα είναι σημαντικό όσον αφορά τη στάση μας συνολικά στο άρθρο 46. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)",121263,""," ΧΑΡΟΥΛΑ ΚΑΦΑΝΤΑΡΗ",114,"",114
"8338"," 
"," Κι εμείς ευχαριστούμε. 
Το λόγο έχει ο συνάδελφος κ. Χρήστος Γκόκας.",121264,"Chairman","ΠΡΟΕΔΡΕΥΩΝ",75,"",75
"8339","
"," Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε ένα σημαντικό νομοσχέδιο, με σκοπό τη στήριξη της ανάπτυξης του κτηνοτροφικού τομέα με δεδομένη τη βασικής σημασίας συμμετοχή του πρωτογενούς τομέα στην παραγωγική και αναπτυξιακή ανασυγκρότηση της χώρας μας.
Πολλά από τα θέματα του νομοσχεδίου ήταν αναγκαία για να εναρμονιστεί η ελληνική νομοθεσία με την αντίστοιχη κοινοτική, όπως παραδείγματος χάριν στο θέμα της Ενιαίας Αρμόδιας Αρχής Οργάνωσης των Επίσημων Ελέγχων. Θεωρώ ότι είναι στη σωστή κατεύθυνση το νομοσχέδιο. Θα λύσει πολλά προβλήματα και εισάγει καινοτόμους θεσμούς. 
Επίσης, αναφέρω ενδεικτικά τη ρύθμιση για τη διάθεση γεωργικών φαρμάκων -με τις επιμέρους ρυθμίσεις- στην αγορά και την ορθολογική χρήση αυτών, το κοινοτικό δίκαιο που πρέπει να είναι ενιαίο, να ασκείται με σωστό τρόπο και να μην υπάρχουν προβλήματα στην ενοποίησή του με τους κοινοτικούς κανονισμούς και την ευρωπαϊκή νομοθεσία και τη θέσπιση πολλών άλλων διατάξεων, όπως τα αγροκτήματα, τα κτηνοτροφικά πάρκα, τις αγορές παραγωγών κλπ..
Με τις τροποποιήσεις στα πρώτα άρθρα επιτυγχάνεται ο στόχος της προστασίας των καταναλωτών από οποιονδήποτε που σκόπιμα ή από αμέλεια θέτει σε κίνδυνο τη δημόσια υγεία. Με την τροποποίηση του ν. 4061/2012 και τις ρυθμίσεις που περιλαμβάνει για παραχώρηση ακινήτων του Υπουργείου Αγροτικής Ανάπτυξης και Τροφίμων προς τους αγρότες, με τις προϋποθέσεις που αναλυτικά προβλέπονται και με την ταυτόχρονη δυνατότητα μείωσης στο τίμημα, θα δοθεί η δυνατότητα σε περισσότερους αγρότες να μισθώνουν περισσότερη γη. Σε αυτές τις δύσκολες εποχές θεωρούμε τη ρύθμιση αυτή στη σωστή κατεύθυνση.
Η δυνατότητα στους νεοεισερχόμενους στη γεωργία αγρότες να εγγράφονται στο Μητρώο Αγροτών ως κατά κύριο επάγγελμα αγρότες, χωρίς την προϋπόθεση εγγραφής στον ΟΓΑ, είναι επίσης ιδιαίτερα θετική πρωτοβουλία, εν όψει μάλιστα της νέας ΚΑΠ, η οποία προβλέπει ότι οι δικαιούχοι της ενιαίας ενίσχυσης θα είναι μόνο οι επαγγελματίες αγρότες, δηλαδή όσοι θα είναι εγγεγραμμένοι στο Μητρώο Αγροτών.
Θα πρέπει, όμως, να δούμε το ζήτημα των βοσκοτόπων που είναι πολύ σοβαρό, δεδομένου ότι, πρώτον, πρέπει να εξασφαλίσουμε τα απαραίτητα στρέμματα που απαιτούνται με τη νέα ΚΑΠ, ώστε να μη μειωθούν οι επιδοτήσεις των αγροτών. Αναφέρομαι σε αυτούς τους αγρότες και κτηνοτρόφους που θα παράγουν προϊόντα και η παραγωγή  τους θα είναι συνδεδεμένη  με την ύπαρξη ή όχι βοσκοτόπων.
Δεύτερον, να ξαναδούμε τη διαδικασία για παραχώρηση έκτασης για δεκαπέντε χρόνια σε κτηνοτρόφο από τον δασάρχη και το αδιέξοδο που έχουμε οδηγηθεί, λόγω της άρνησης των δασαρχείων να παραχωρήσουν τις εκτάσεις, γιατί θεωρούν ότι είναι παράνομα καταληφθείσες σε πολλές περιπτώσεις από τους κτηνοτρόφους, κάτι που στο τέλος θα αποβεί σε βάρος συνολικά της παραγωγής.
Ακόμη, να δούμε και τις υπόλοιπες κτηνοτροφικές εκμεταλλεύσεις που επίσης θα πρέπει να ενισχυθούν. Εδώ θα πρέπει να προβληματιστούμε με ποιου τύπου κτηνοτροφία θα πετύχουμε την ανάπτυξη που θέλουμε στον πρωτογενή τομέα. Εκτιμώ ότι όλες οι μορφές πρέπει να ενισχύονται, να έχουν δικαιώματα, ενώ οι νέες εγκαταστάσεις είναι φορτωμένες επιπλέον με πολλές υποχρεώσεις, ιδίως δανειακές. 
Μπορούμε σήμερα να στηριχτούμε μόνο σε κτηνοτροφικές εκμεταλλεύσεις, για παράδειγμα σε υπαίθρια βόσκηση σε περιοχές των οριζόμενων ως βοσκοτόπων εκτάσεις; Πρέπει οπωσδήποτε να υπάρξουν δικαιώματα και για τους νέους αγρότες και για τις νέες κτηνοτροφικές εκμεταλλεύσεις. Όλες οι μορφές κτηνοτροφικής παραγωγής πρέπει να ενισχύονται. Έχουν περισσότερες ανάγκες οι νέες και σύγχρονες εκμεταλλεύσεις, που μπορεί να βρίσκονται μακριά από τους οριζόμενους βοσκοτόπους.
Επίσης, πρέπει να δούμε βελτιώσεις για τις περιπτώσεις δέσμευσης και όχι κατάσχεσης νοθευμένων τροφίμων, για να μην υπάρχει παράθυρο ατιμωρησίας, όπως και τις προβλέψεις για μη απόσυρση ή ανάκληση τροφίμων και ζωοτροφών που δεν πληρούν τις απαιτήσεις ασφαλείας.
Ακόμη ένα θέμα είναι η αλλαγή στην τριμελή επιτροπή για νοθευμένα τρόφιμα με δύο υπαλλήλους γεωπόνους ή κτηνιάτρους και έναν εκπρόσωπο της εταιρείας. Όταν ένας υπάλληλος συμφωνήσει, για παράδειγμα, να μην επιβληθεί ένα πρόστιμο, τότε αυτόματα υπερισχύει η άποψη του ιδιώτη, αφού δημιουργείται αυτή η πλειοψηφία. Μήπως πρέπει να ξαναδούμε αυτήν τη διάταξη ως προς τη σύνθεση και τον τρόπο με τον οποίο θα λειτουργεί στο πρώτο και δεύτερο επίπεδο. 
Για το Ενιαίο Μητρώο Εμπόρων Αγροτικών Προϊόντων Εφοδίων και Εισροών που τηρείται στο Υπουργείο και κυρίως οι τροποποιήσεις που προβλέπονται για τον τρόπο με τον οποίο θα γίνεται η ένταξη σε αυτό μας βρίσκει σύμφωνους, γιατί πρέπει να πάψουν οι παραγωγοί να δίνουν τα προϊόντα τους σε εμπόρους απατεώνες, που μετά την παραλαβή του προϊόντος εξαφανίζονται -έχουμε αρκετά παραδείγματα στην περιοχή μου, στην εκλογική περιφέρεια της Άρτας- χωρίς να τηρούν καμμιά συμφωνία, εννοείται, με τους παραγωγούς.
Θεωρούμε ότι οι όροι και οι προϋποθέσεις για την ένταξη ενός υποψηφίου στο Ενιαίο Μητρώο Εμπόρων Αγροτικών Προϊόντων είναι στη σωστή κατεύθυνση και πρέπει μάλιστα να επιταχυνθεί. Η σύνδεση με το Γενικό Εμπορικό Μητρώο δεν πρέπει σε καμμία περίπτωση όμως να αλλοιώσει τη φυσιογνωμία της προηγούμενης ρύθμισης και τους στόχους που είχε.
Ένα άλλο θέμα είναι η δυνατότητα λειτουργίας των αγορών παραγωγών με έμφαση στα τοπικά προϊόντα που θα πωλούνται σε αυτές. Κι αυτό είναι ένα θετικό βήμα. Θα βοηθήσει τους τοπικούς παραγωγούς να πουλούν απευθείας στο καταναλωτικό κοινό τα προϊόντα τους, χωρίς μεσάζοντες, ένας θεσμός που στον διπλανό γειτονικό Νομό Πρέβεζας έχει εφαρμοστεί.
Θεσμοθετείται ο κτηνίατρος εκτροφής, ένας καινοτόμος θεσμός. Για πρώτη φορά εισάγεται. Είναι στη σωστή κατεύθυνση. Θα βοηθήσει στην προστασία της υγείας των ζώων, θα μειώσει τις απώλειες του ζωικού πληθυσμού και είναι προς το συμφέρον των κτηνοτρόφων. 
Επισημαίνω ταυτόχρονα ότι δεν πρέπει να χαθεί ο έλεγχος από τη Δημόσια Κτηνιατρική Υπηρεσία. Να υπάρχει διαχείριση και εποπτεία από τις Διευθύνσεις Κτηνιατρικής, καθώς και έλεγχος του αποτελέσματος των προγραμμάτων που εφαρμόζονται. Νομίζω ότι πρέπει να δούμε κατά πόσο ο ιδιώτης κτηνίατρος που ασκεί επίσημο έλεγχο κατά την κοινοτική νομοθεσία, σύμφωνα με το ν. 882/2004, θα πληρώνεται και από τον αποδέκτη των υπηρεσιών, δηλαδή από τον κτηνοτρόφο.
Επίσης, δεν ξέρω κατά πόσο ένα επιδοτούμενο ευρωπαϊκό πρόγραμμα με συμβασιούχους κτηνιάτρους θα έλυνε το πρόβλημα της εκρίζωσης των ζωοανθρωπονόσων μέσω του Υπουργείου και όχι ξεχωριστά από τις κατά τόπους Διευθύνσεις Κτηνιατρικής της χώρας, αλλά με ενιαία και ταυτόχρονη διαδικασία που να καλύπτει όλη τη χώρα.
Ένα άλλο θέμα που θέλω να επισημάνω κλείνοντας είναι ότι το άρθρο 61 προβλέπει ότι οι δικαιούχοι μέτρων εγκατάστασης νέων αγροτών, που δεν προσκόμισαν άδεια ίδρυσης και λειτουργίας κτηνοτροφικής μονάδος, δεν θα υποχρεωθούν να επιστρέψουν τα χρήματα που τους έχουν καταβληθεί. Είναι σωστό. Είναι σε θετική κατεύθυνση και πρόκειται για θετική πρωτοβουλία, ωστόσο δεν δικαιούνται άλλη επιδότηση από αυτά τα προγράμματα.
Εδώ όμως πρέπει να δούμε το εξής: Οι περισσότεροι από αυτούς έχουν καθυστερήσει λόγω της γνωστής γραφειοκρατίας, χωρίς δική τους υπαιτιότητα. Θα ήθελα να δούμε το θέμα της αποπληρωμής της δεύτερης δόσης ξανά ειδικά για τις περιπτώσεις που έχουν τακτοποιηθεί ως προς την εκκρεμότητα της αδειόδοτησης και να προβλέπεται ότι έχουν αποκτήσει σε ένα εύλογο χρονικό διάστημα τη νόμιμη άδεια. 
Είπατε, κύριε Υπουργέ, για το θέμα των ενυπόθηκων δανείων που βρίσκονται στον εκκαθαριστή της πρώην Αγροτικής Τράπεζας. Αυτό νομίζω ότι για τους λόγους που έχουν ειπωθεί κατά κόρον και αναλυτικά στην επιτροπή θα πρέπει να επιταχυνθεί. Πρέπει να λυθεί αυτή η εκκρεμότητα για τους αγρότες -υπάρχει υπερυποθήκευση, είναι γνωστό αυτό- και να γίνει ρύθμιση στα λογικά όρια δανειοδότησης και της αντίστοιχης επιβάρυνσης. Πρέπει να λήξει αυτή η εκκρεμότητα για τους αγρότες, να δοθούν και χρήματα που δεν πρόκειται διαφορετικά να εισπραχθούν, αλλά και οι ίδιοι να μπορούν να ακολουθήσουν τις υπόλοιπες δραστηριότητές τους.
Κλείνω –και ευχαριστώ, κύριε Πρόεδρε, για την ανοχή σας- λέγοντας ότι  έχουμε το θέμα του βιβλίου εσόδων-εξόδων. Αναφέρθηκε ο κ. Τζαμτζής. Πρέπει να προσδιοριστεί το πλαίσιο εφαρμογής για τους πόρους που θεωρούνται έσοδα, ειδικά σε σχέση με τον συνυπολογισμό των ενισχύσεων, όπως και τον τρόπο προσδιορισμού των εσόδων αλλά και των δαπανών που θα περιλαμβάνονται στα έξοδα. Ήταν σωστή η επισήμανση του κ. Τζαμτζή για το τέλος επιτηδεύματος. Δεν μπορούμε να χρεώσουμε και με τέλος επιτηδεύματος 500, 400 ή 600 ευρώ τον αγρότη. Πρέπει να λυθεί αυτό το θέμα. Πρέπει να γίνει συζήτηση στη Βουλή. Υπάρχει καθυστέρηση. Δημιουργείται σύγχυση στον αγροτικό κόσμο. 
Δεν είναι δική σας αρμοδιότητα, κύριε Υπουργέ. Έχετε, όμως, γενικότερα την ευθύνη για την ανάπτυξη του αγροτικού τομέα και, επομένως, και από εσάς θα πρέπει να υπάρξει μία πρωτοβουλία για τη διευθέτηση αυτού του ζητήματος.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)",121265,""," ΧΡΗΣΤΟΣ ΓΚΟΚΑΣ",60,"",60
"8340","
"," Κι εμείς ευχαριστούμε τον κ. Γκόκα.
Τον λόγο έχει ο συνάδελφος κ. Ηλίας Κασιδιάρης για επτά λεπτά.",121266,"Chairman","ΠΡΟΕΔΡΕΥΩΝ",75,"",75
"8341","
"," Έχω τον λόγο για να μιλήσω σε ποια Βουλή; Για να μιλήσω σε μια Βουλή παράνομη; 	Διότι αυτή η Βουλή δεν αποτελείται πλέον από τριακόσιους Βουλευτές, αλλά από διακόσιους ενενήντα τέσσερις Βουλευτές, καθώς έξι Βουλευτές της Χρυσής Αυγής που έκαναν το έγκλημα να πουν την αλήθεια, να πουν πως αυτή η Βουλή έχει καταντήσει πλέον διαφθορείο του ελληνισμού, βρίσκονται σήμερα στη φυλακή. 
Με αυτόν τον τρόπο έχει καταλυθεί το Σύνταγμα των Ελλήνων και η λαϊκή κυριαρχία! Τους έχει αφαιρεθεί το ιερό δικαίωμα της ψήφου και της εκπροσώπησης του ελληνικού λαού. Ξέρω πως απεργάζεστε παράνομα και ανθελληνικά σχέδια, αντισυνταγματικά σχέδια, για να μας θέσετε εκτός νόμου και να βάλετε και εμάς στη φυλακή.",121267,""," ΗΛΙΑΣ ΚΑΣΙΔΙΑΡΗΣ",109,"",109
"8342","
"," Κύριε Κασιδιάρη, επί του νομοσχεδίου σας παρακαλώ.",121268,"Chairman","ΠΡΟΕΔΡΕΥΩΝ",75,"",75
"8343","
"," Επί του νομοσχεδίου; Ποίου νομοσχεδίου; Ενός νομοσχεδίου που θα ψηφίσουν διακόσιους ενενήντα τέσσερις  Βουλευτές; Είναι ένα παράνομο νομοσχέδιο, όπως παράνομα και ανθελληνικά είναι όλα αυτά τα μέτρα που λαμβάνετε και αυτός είναι ο λόγος που μας αποκλείετε. 
Η άθλια Αντιπολίτευση της δήθεν Αριστεράς δεν λέει λέξη, ότι εδώ υπηρετούν όλοι ένα σχέδιο για να περνούν τα παράνομα μέτρα του μνημονίου, αυτά για τα οποία χαζογελούσε σήμερα ο Πρωθυπουργός σας, χαζογελούσε στο Στρασβούργο, την ίδια ώρα που ένας λαός πεθαίνει, την ίδια ώρα που έχετε καταδικάσει χιλιάδες σε κατάθλιψη και να αυτοκτονούν.
Εγώ όσο παραμένω ελεύθερος –διότι είναι πολύ συγκεκριμένο και βρώμικο το σχέδιο να πάω και εγώ και άλλοι Βουλευτές της Χρυσής Αυγής στη φυλακή- θα έρχομαι στην Αίθουσα αυτή, για να λέω την αλήθεια. Η αλήθεια είναι μία και συγκεκριμένη και την έχει κατανοήσει πλήρως ο ελληνικός λαός. Είστε όλοι «…» και «...» ...",121269,""," ΗΛΙΑΣ ΚΑΣΙΔΙΑΡΗΣ",109,"",109
"8344","
"," Παρακαλώ να διαγραφούν από τα Πρακτικά!",121270,"Chairman","ΠΡΟΕΔΡΕΥΩΝ",75,"",75
"8345","
"," Ούτε ένας βρώμικος πολιτικός δεν είναι κατηγορούμενος για τις μίζες!",121271,""," ΗΛΙΑΣ ΚΑΣΙΔΙΑΡΗΣ",109,"",109
"8346","
"," Να μη γράφεται τίποτα στα Πρακτικά!",121272,"Chairman","ΠΡΟΕΔΡΕΥΩΝ",75,"",75
"8347","
"," …",121273,""," ΗΛΙΑΣ ΚΑΣΙΔΙΑΡΗΣ",109,"",109
"8348"," 
"," Τι είναι αυτά, κύριε Πρόεδρε; Παρακαλώ να του αφαιρέσετε τον λόγο!",121274,""," ΠΑΝΑΓΙΩΤΗΣ ΡΗΓΑΣ",242,"",242
"8349","
"," Πήρε τον λόγο να μας καθυβρίζει έτσι;",121275,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"8350","
"," ...",121276,""," ΗΛΙΑΣ ΚΑΣΙΔΙΑΡΗΣ",109,"",109
"8351","
"," Να γυρίσεις να τα πεις στους δικούς σου αυτά, τραμπούκε!",121277,""," ΠΑΝΑΓΙΩΤΗΣ ΡΗΓΑΣ",242,"",242
"8352","
"," Δεν έχετε τον λόγο! Να κλείσουν τα μικρόφωνα!",121278,"Chairman","ΠΡΟΕΔΡΕΥΩΝ",75,"",75
"8353","
"," ….",121279,""," ΗΛΙΑΣ ΚΑΣΙΔΙΑΡΗΣ",109,"",109
"8354"," 
"," Παραβιάζετε το άρθρο 79 και σας αφαιρώ τον λόγο. Να διαγραφούν από τα Πρακτικά, κατ’ εφαρμογή του άρθρου 79.",121280,"Chairman","ΠΡΟΕΔΡΕΥΩΝ",75,"",75
"8355","
"," Να διαγραφούν «δημοκρατικότατα»!",121281,""," ΕΛΕΝΗ ΖΑΡΟΥΛΙΑ",78,"",78
"8356","
"," Και αν νομίζετε ότι είναι παράνομη η Βουλή, έχετε έναν τρόπο: Να σηκωθείτε να φύγετε, να ησυχάσει και ο ελληνικός λαός.",121282,"Chairman","ΠΡΟΕΔΡΕΥΩΝ",75,"",75
"8357","
"," ….",121283,""," ΗΛΙΑΣ ΚΑΣΙΔΙΑΡΗΣ",109,"",109
"8358"," 
"," Εσύ να ντραπείς! Και βγάλε το χέρι από την τσέπη! Όταν μου μιλάς, να βγάζεις το χέρι από την τσέπη. Ακούς τι σου λέω; Ορίστε μας! Τραμπούκοι! 
(Στο σημείο αυτό αποχωρούν από την Αίθουσα οι Βουλευτές της Χρυσής Αυγής)
«Παράνομη» η Βουλή; Να σηκωθούν να φύγουν από τη Βουλή, αν είναι παράνομη, να ησυχάσει η Βουλή, να ησυχάσει και ο ελληνικός λαός από τους τραμπούκους και τους φασίστες!
Κυρία Φούντα, έχετε το λόγο και με συγχωρείτε για τον τόνο της φωνής μου. Ζητώ συγγνώμη από την κ. Φούντα και από τους συναδέλφους. Ήρθε να κάνει σόου ο κύριος. 
Παρακαλώ έχετε το λόγο για επτά λεπτά.",121284,"Chairman","ΠΡΟΕΔΡΕΥΩΝ",75,"",75
"8359","
"," Παρακολουθήσαμε άλλη μια παράσταση από τους Βουλευτές της Χρυσής Αυγής. Ελπίζουμε σύντομα αυτές οι παραστάσεις να εκλείψουν, γιατί πραγματικά και η δική μας ανοχή έχει και τα όριά της. 
Αν τα μόνα άμεμπτα στοιχεία μέσα σε αυτήν την Ολομέλεια είναι οι  Βουλευτές της Χρυσής Αυγής και όλοι οι άλλοι είμαστε αυτά τα οποία μας αποκαλούν, τους καλούμε να φύγουν και να προσπαθήσουν ουσιαστικά με όποιον άλλο τρόπο θέλουν να κάνουν αυτό που νομίζουν καλύτερο. 
Εμείς θα είμαστε εδώ, θα προσπαθούμε να νομοθετούμε και θα προσπαθήσουμε να βγάλουμε τη χώρα από αυτήν τη βαθιά κρίση, που είναι κρίση αξιών για εμάς. Όμως, ας αναλογιστούν λίγο αυτοί που έφεραν αυτήν τη δύναμη μέσα στη Βουλή, αυτοί που την συντηρούν και αυτοί που προσπαθούν να πείσουν και κάποιους άλλους ότι είναι η λύση στα προβλήματα της χώρας. 
Βρισκόμαστε σήμερα στην Ολομέλεια για να συζητήσουμε, δυστυχώς, το πρώτο νομοσχέδιο του Υπουργείου Αγροτικής Ανάπτυξης και Τροφίμων, ενώ η Κυβέρνηση μετράει πάνω από ενάμιση χρόνο ζωής. Αυτός ήταν και ο λόγος επιστολής που στείλαμε προς τον Πρόεδρο της Κυβέρνησης, για να μπορέσουμε ουσιαστικά να προσπαθήσουμε να λύσουμε πραγματικά προβλήματα του αγροτικού κόσμου και να διευκολύνουμε την καθημερινότητα των αγροτών. 
Εάν εννοούμε αυτό που διακηρύσσουμε, ότι δηλαδή η αγροτική ανάπτυξη οφείλει να αποτελεί κεντρικό πυλώνα της αναπτυξιακής ανασυγκρότησης της χώρας μας, περιμένουμε από το Υπουργείο να μεταβάλει τη στάση αναμονής που έχει για την προώθηση πραγματικών ζητημάτων. Περιμένουμε να προχωρήσει άμεσα σε περαιτέρω παρεμβάσεις και νομοθετικές πρωτοβουλίες με συγκεκριμένα χρονοδιαγράμματα. Ο χρόνος δεν είναι με το μέρος μας σε περιόδους κρίσης. Γιατί, ως τώρα παρά τις αντίθετες διαβεβαιώσεις έχουν παραπεμφθεί στις καλένδες, τόσο οι ρυθμίσεις για τον ΕΛΓΑ, όσο και ο νόμος-πλαίσιο για τους αγροτικούς συνεταιρισμούς. Για τη Δημοκρατική Αριστερά ο νόμος αυτός ήταν προτεραιότητα.
Δεν λύνεται, κύριε Υπουργέ, ένα κομβικό σημείο για την αγροτική παραγωγή, η υπόθεση δηλαδή της λειτουργίας των συνεταιρισμών με συνεχείς παρατάσεις μέσω τροπολογιών. 
Την πρώτη χρονιά η Δημοκρατική Αριστερά ψήφισε την πρώτη παράταση, δίνοντας ένα εύλογο χρονικό διάστημα σε μια νέα ηγεσία να αναλάβει πρωτοβουλίες. Αυτό ήταν τότε, ενάμιση χρόνο πριν. Τώρα χρειάζεται μια δραστική, μια σημαντική μεταρρύθμιση η οποία θα αποτελέσει τομή σε ό,τι λέμε «συνεταιρίζεσθαι» και «αγροτικό κίνημα», μια τομή που θα μιλάει για ομάδες παραγωγών, για άρση αναγκαστικότητας, για άλλο τρόπο θέασης του αγροτικού κόσμου. 
Κλείνοντας να πούμε ότι παρά την αντίθετη διαβεβαίωσή σας ότι θα κατατεθεί πολύ πριν το τέλος του 2013 στη Βουλή επίσημα σε επιτροπή ένας νόμος-πλαίσιο που θα ρυθμίζει αυτά τα ζητήματα των συνεταιρισμών συνολικά και αυτοτελώς και όχι αποσπασματικά, κάτι τέτοιο ποτέ δεν ήρθε. 
Επιμένουμε ότι είναι απολύτως σημαντικό, είναι αδήριτη ανάγκη να αντιμετωπιστούν τα σημάδια νοσηρότητας. Φυσικά αναφέρομαι στις πελατειακές σχέσεις, τη διασπάθιση του δημοσίου χρήματος, την ανύπαρκτη συμβολή στις κατευθύνσεις της αγροτικής παραγωγής που επέδειξαν στην πλειονότητά τους και όχι όλοι οι αγροτικοί συνεταιρισμοί.
Προφανώς, αν αναζητήσουμε τις αιτίες αυτής της πραγματικότητας είναι απίθανο να καταλήξουμε στο ότι όλη την ευθύνη τη φέρει το θεσμικό πλαίσιο για τους συνεταιρισμούς. Από την άλλη πλευρά όμως είναι εξίσου απίθανο να μη συμφωνήσουμε ότι ένα σύγχρονο νομικό εργαλείο, βασισμένο σε ευρωπαϊκές κανονιστικές παραμέτρους, χρειάζεται εκ των πραγμάτων, με άλλη οπτική βούληση και επίκεντρο τον αγρότη και όχι ένας νόμος που θα ρυθμίζει ανελαστικά και λεπτομερειακά τα του συνεταιριστικού κινήματος, αλλά ένας νόμος που θα θέτει το γενικότερο πλαίσιο και θα δίνει μια ευελιξία στις ομάδες παραγωγών. 
Έχουμε καταθέσει ήδη την πρότασή μας γι’ αυτό. Να πω μόνο επιγραμματικά ότι κατά την άποψή μας οι συγχωνεύσεις- μετατροπές των αγροτικών συνεταιρισμών θα πρέπει να είναι εκούσιες και κατά συνέπεια η αναγκαστικότητα οπωσδήποτε πρέπει να αρθεί. 
Πηγαίνω σε ένα άλλο ζήτημα. Ο κύριος Υπουργός εξήγγειλε την κατάθεση σχεδίου νόμου για τις υδατοκαλλιέργειες, παρ’ ότι στο Συμβούλιο της Επικρατείας εκκρεμεί ακόμη η αίτηση ακύρωσης του ειδικού χωροταξικού ιχθυοκαλλιεργειών. Θέλω να μας πείτε πώς μπορείτε να κάνετε κάτι τέτοιο. 
Ενώ εξαγγέλλετε ένα τέτοιο σχέδιο νόμου, με έκπληξη διαπιστώνουμε ότι στις νομοτεχνικές βελτιώσεις ουσιαστικά υπάρχει άρθρο, μέσα στο άρθρο 62, με προσθήκη- πρόβλεψη για κοινή υπουργική απόφαση, η οποία θα ορίζει τις περιπτώσεις στις οποίες η διαφοροποίηση της θέσης μονάδων υδατοκαλλιέργειας σε σχέση με τις συντεταγμένες των ορίων της μισθωμένης έκτασης, εκεί δηλαδή ουσιαστικά που έχει αποτυπωθεί η υδατοκαλλιέργεια, θεωρείται απλή μετατόπιση και όχι παράβαση, όχι αυθαιρεσία. 
Η καταστρατήγηση, δηλαδή, των όρων, των ορίων και των νόμων δεν θα έχει συνέπειες, χωρίς να γίνει καμμία μελέτη για τη φέρουσα ικανότητα της περιοχής, χωρίς να γίνει καμμία νέα μελέτη ή έστω αυτοψία από κάποια υπηρεσία. Αυτό για  μας είναι ανεπίτρεπτο και σας ζητάμε να αποσύρετε τώρα τη νομοτεχνική βελτίωση στο άρθρο 62.",121285,""," ΝΙΚΗ ΦΟΥΝΤΑ",286,"",286
"8360","
"," Είναι φωτογραφική.",121286,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8361"," 
"," Και περνάω στα επόμενα θέματα. Στο σχέδιο νόμου θεσμοθετείται η λειτουργία των αγορών παραγωγών, με έμφαση στον τοπικό χαρακτήρα, πράγμα ιδιαίτερα θετικό. 
Είναι εξαιρετικά σημαντικό να λειτουργήσει και να επεκταθεί ο θεσμός αυτός, καθώς η πώληση προϊόντων χωρίς μεσάζοντες μειώνει τις πρόσθετες επιβαρύνσεις των προϊόντων και για τους παραγωγούς, αλλά κυρίως για τον καταναλωτή. Μειώνει έτσι την ψαλίδα υπέρ του καταναλωτή και του παραγωγού και αποκλείει στάδια κερδοσκοπίας. 
Μια και στις προτεραιότητες της Ελληνικής Προεδρίας, σύμφωνα και με δικές δηλώσεις, για τη γεωργία προτάσσεται το θέμα της παραγωγής και της σήμανσης των βιολογικών προϊόντων, θέλω να σημειώσω ότι το αίτημα των βιοκαλλιεργητών –αίτημα που δεν ικανοποιήθηκε και θέλουμε να μας πείτε γιατί- για τη διαμόρφωση νομοθετικού πλαισίου που να θεσμοθετεί έναν τύπο αγοράς, τύπου organic markets φάρμες, απολύτως διακριτό, με τη συνεργασία και συμμετοχή βιοκαλλιεργητών από όλη την Ελλάδα, για μας θα ήταν μια μεταρρυθμιστική τομή. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Δεν υπάρχει αυτό σαν νόμος; Υπάρχει.",121287,""," ΝΙΚΗ ΦΟΥΝΤΑ",286,"",286
"8362"," 
"," Δεν ικανοποιήθηκε, δεν έχει εφαρμοστεί. Θέλετε να μου πείτε μετά γι’ αυτό;",121288,""," ΝΙΚΗ ΦΟΥΝΤΑ",286,"",286
"8363"," 
"," Θέλετε το λόγο, κύριε Υπουργέ; 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Το λέω γιατί είναι ανακρίβεια.",121289,"Chairman","ΠΡΟΕΔΡΕΥΩΝ",75,"",75
"8364"," 
"," Δεν έχει εφαρμοστεί πουθενά, αυτό λέω.",121290,""," ΝΙΚΗ ΦΟΥΝΤΑ",286,"",286
"8365"," 
"," Συνεχίστε, κυρία Φούντα.",121291,"Chairman","ΠΡΟΕΔΡΕΥΩΝ",75,"",75
"8366"," 
"," Σημαντικές είναι και οι ρυθμίσεις- τροποποιήσεις που αφαιρούν την ενεργοποίηση του νόμου για το ενιαίο Μητρώο Εμπόρων Αγροτικών Προϊόντων, Εφοδίων και Εισροών, η εφαρμογή του οποίου έχει καθυστερήσει αδικαιολόγητα. 
Πέρα από τις όποιες επιμέρους διαφωνίες και κριτικές το μητρώο μπορεί στοιχειωδώς να διασφαλίσει τη διαφάνεια και την αξιοπιστία που όλοι θέλουμε στις συναλλαγές, χωρίς να ισχυριζόμαστε προφανώς ότι θα λύσει όλα τα προβλήματα και τις στρεβλώσεις στον πρωτογενή τομέα, τα καρτέλ, τη φοροδιαφυγή, τα εικονικά τιμολόγια. Θα γίνει όμως ένα σημαντικό συμμάζεμα και θα οργανωθεί ο κλάδος. 
Μια και μιλάμε για θεσμούς όπου όλοι προσπαθούμε να μειώσουν τις τιμές και το κοινώς λεγόμενο κόστος από το χωράφι στο ράφι, θέλουμε να κάνουμε μια αναφορά σε ένα ακόμα θεσμό που έχει παραπεμφθεί στις καλένδες, την ίδρυση δημοπρατηρίων. 
Το ΥΠΑΤ σε παλιότερη ομιλία στη Βουλή και ο ίδιος ο Υπουργός έχουν ενημερώσει ότι γίνονται προσπάθειες να λειτουργήσουν δοκιμαστικά τα δημοπρατήρια σε Κρήτη και Θεσσαλία, ενώ ανέφερε ότι έχουν ολοκληρωθεί οι μελέτες στην Αθήνα και στην Κεντρική Ελλάδα. Μια τέτοια κίνηση γίνεται και στην Περιφέρεια Δυτικής Ελλάδας και συγκεκριμένα στην Πάτρα. 
Δεν είναι σαφές τι θα γίνει και ο Υπουργός δεν έχει απαντήσει στις αντίστοιχες ερωτήσεις της Δημοκρατικής Αριστεράς για τα δημοπρατήρια. Αν έχετε την καλοσύνη, ενημερώστε μας, όπως και τους Έλληνες αγρότες, για το τι μέλει γενέσθαι. 
Ο εισηγητής μας είπε τις ενστάσεις μας για το άρθρο 37 και θα μου επιτρέψετε να κάνω μία αναφορά σε θέματα κτηνοτροφίας. Υπάρχουν κάποιες διατάξεις στο νομοσχέδιο. Γνωρίζουμε προφανώς ότι ο κτηνοτροφικός κλάδος έχει σημαντικά προβλήματα. Φαίνεται όμως σαν να θεωρούμε ότι όλη η ταλαιπωρία των κτηνοτρόφων θα λυθεί με την επίσπευση της υπογραφής από τους Γενικούς Γραμματείς Αποκεντρωμένης Διοίκησης των αποφάσεων εξαίρεσης από την κατεδάφιση αυθαίρετων κτηνοτροφικών εγκαταστάσεων. Άλλη μία εξαίρεση σε έναν άλλο κανόνα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ο Γενικός Γραμματέας αποκεντρωμένης διοίκησης είναι ένας άνθρωπος. Δεν έχει καν συλλογικό όργανο από πίσω του και δεν έχει καν αυτή η απόφαση έστω γνωμοδότηση.
 Εκτός πλαισίου νόμου απαιτείται να είμαστε πιο προσεκτικοί όταν θεσπίζουμε εξαιρέσεις και κυρίως όταν θεσπίζουμε εξαιρέσεις σε νομοσχέδια άλλων Υπουργείων.
 Ωστόσο, θα έπρεπε να δούμε το θέμα συνολικότερα με επίκεντρο των εκσυγχρονισμό των κτηνοτροφικών εκμεταλλεύσεων. Ο κλάδος δεν είναι μακροπρόθεσμα βιώσιμος λόγω δομικών και διαρθρωτικών προβλημάτων κι εκεί είναι η δική μας ευθύνη, κύριε Υπουργέ, να φέρουμε νομοτεχνικές βελτιώσεις και η δική μας ευθύνη απέναντι σε αυτόν τον κόσμο.",121292,""," ΝΙΚΗ ΦΟΥΝΤΑ",286,"",286
"8367"," 
","  Ολοκληρώστε, κυρία συνάδελφε.",121293,"Chairman","ΠΡΟΕΔΡΕΥΩΝ",75,"",75
"8368"," 
"," Ναι, σας ευχαριστώ για την ανοχή και ολοκληρώνω.
Τα κτηνοτροφικά πάρκα πρέπει να προωθηθούν. Ο ΦΠΑ στις ζωοτροφές -ο υψηλότερος στην Ευρωζώνη- είναι ένα τεράστιο ζήτημα, ενώ για τα παρασκευαστήρια ζωοτροφών δεν υπάρχει σχέδιο για την αντιμετώπιση σειράς ασθενειών ζώων. 
Με το σχέδιο νόμου αυτό επί της ουσίας διαλύονται τα δημοτικά κτηνιατρεία, αφού αφαιρείται ουσιαστικά το αντικείμενό τους. Απουσιάζει ο προσανατολισμός σε προϊόντα μεταποίησης. Λείπουν συγκεκριμένες ενέργειες για καθετοποίηση της κτηνοτροφικής παραγωγής και πιστοποίησή τους.
Κλείνοντας, θα κάνω μία αναφορά με αφορμή την πρόσφατη απόφαση του Συμβουλίου της Επικρατείας για τον Αχελώο. Είναι διαχρονικές οι ευθύνες όλων των Υπουργείων και του Υπουργείου Γεωργίας για την ανεύθυνη και πολυέξοδη πολιτική που ακολουθήθηκε. 
Το Υπουργείο ήταν δέσμιο μίας μη βιώσιμης πολιτικής καλλιεργειών και κυρίως δεν παρουσίασε ποτέ ένα συνολικό σχέδιο αρδευτικής πολιτικής για να λύσει το αδιέξοδο της Θεσσαλίας. Αποτέλεσμα είναι οι υπόγειοι υδροφορείς να εξαντλούνται καθημερινά και οι παραγωγοί να βρίσκονται αντιμέτωποι με προβλήματα όπως η λειψυδρία και η υφαλμύρωση.",121294,""," ΝΙΚΗ ΦΟΥΝΤΑ",286,"",286
"8369","
"," Σας παρακαλώ, κυρία συνάδελφε.",121295,"Chairman","ΠΡΟΕΔΡΕΥΩΝ",75,"",75
"8370","
"," Μόνο αυτήν τη φράση.
  Ζητάμε από τον κύριο Υπουργό να αναπτύξει έστω τώρα ένα οργανωμένο σχέδιο βιώσιμης και ορθολογικής διαχείρισης των υδάτινων αποθεμάτων και τον εκσυγχρονισμό μεθόδων και συστημάτων άρδευσης, βάζοντας προτεραιότητα και ενημερώνοντας τους Έλληνες αγρότες. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)",121296,""," ΝΙΚΗ ΦΟΥΝΤΑ",286,"",286
"8371","
","  Εμείς ευχαριστούμε.
Το λόγο έχει ο συνάδελφος κ. Πάρις Μουτσινάς για επτά λεπτά κι αμέσως μετά έχει ζητήσει το λόγο ο κύριος Υπουργός.",121297,"Chairman","ΠΡΟΕΔΡΕΥΩΝ",75,"",75
"8372","
"," Ευχαριστώ, κύριε Πρόεδρε.
Συζητάμε για ένα νομοσχέδιο ιδιαίτερα σημαντικό, το οποίο αναφέρεται στον πρωτογενή τομέα παραγωγής και κυρίως στην κτηνοτροφία. Είναι όμως ένα νομοσχέδιο που στην ουσία αποτελεί μία κύρωση ενωσιακής νομοθεσίας ενώ θα περιμέναμε -δεκαεννιά μήνες τώρα- κύριε Υπουργέ, κάποια νομοσχέδια για τα σημαντικά προβλήματα που έχει σήμερα ο αγροτικός χώρος, ο πρωτογενής τομέας παραγωγής και τα οποία ζητούν εναγωνίως τη λύση τους.
Στο φόντο, λοιπόν, αυτών των εξελίξεων που έρχεται το νομοσχέδιο σήμερα και που θα έλεγα, κατά τη γνώμη μου, ότι δεν επιλύει, αλλά αντιμετωπίζει επιδερμικά πολλά προβλήματα -μερικά θετικά, δεν το υποτιμώ- έχουμε ένα κενό στα κόκκινα δάνεια. 
Αναφερθήκατε σε μία τροπολογία του Υπουργείου Οικονομικών που έχετε κ.λπ.. Σήμερα ωριμάσαν οι συνθήκες. Έχω καταθέσει και μία πρόταση παλαιότερα στην Επιτροπή Παραγωγής και Εμπορίου για τα κόκκινα αυτά δάνεια, τα οποία πρέπει να ρυθμίσουμε, για τα οποία υπάρχουν ποινικές ευθύνες. Είναι δάνεια επισφαλή και επικίνδυνα που δόθηκαν σε ιδιωτικούς φορείς, σε συνεταιρισμούς και πρέπει να ελεγχθούν.
 Κάνω μία εξαίρεση για να είμαι σαφής: Υπάρχουν όμως τα εγγυημένα δάνεια στους κτηνοτρόφους που πρέπει να τα δούμε άμεσα, γιατί θα πάνε φυλακή οι άνθρωποι και θα συζητάμε εν κενώ για την κτηνοτροφία. Οι μονάδες πραγματικά θα καταστραφούν, αν τα εγγυημένα αυτά δάνεια δεν σταματήσουν να απαιτούνται σε αυτή την κρίσιμη φάση από τους κτηνοτρόφους και πρέπει να δοθεί μία άμεση λύση.
 Εδώ θα συμφωνήσω με την πρόταση την οποία έχει καταθέσει η Ένωση Συνεταιρισμών Βόλου -μία υγιής ένωση που την εμπιστεύομαι- που λέει ότι πρέπει να συμπεριληφθεί μία διάταξη που να λέει συγκεκριμένα ότι δεν διώκονται αυτοί οι κτηνοτρόφοι -υπάρχει διάταξη στην επιστολή και την έχετε πάρει, κύριε Υπουργέ. Μπορώ να σας την καταθέσω κι εγώ- για να προχωρήσει σε αυτό το νομοσχέδιο η κάλυψη και να δώσουμε μία σιγουριά και μία ηρεμία στους κτηνοτρόφους να ασχοληθούν με το έργο τους, να μην κρύβονται στα μαντριά τους.
(Στο σημείο αυτό ο Βουλευτής κ. Παρίσης  Μουτσινάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Υπάρχουν, όμως και τα υπόλοιπα δάνεια, τα κόκκινα του αγροτικού χώρου τα οποία πρέπει να δούμε, κύριε Υπουργέ. Είναι στην «κακή» Αγροτική Τράπεζα. Σε λίγο θα περιέλθουν, όπως επιτάσσει η λογική που εφαρμόζει σήμερα και η χώρα μας, του νεοφιλευθερισμού, η λογική του ΣΟΚ, το δόγμα του ΣΟΚ, σε distress funds, τα οποία θα είναι αμείλικτα απέναντι στον αγρότη και τον κτηνοτρόφο.
Εκεί, λοιπόν, και επειδή θα δοθούν κουρεμένα -κατά 90% θα έλεγα αυτήν τη στιγμή- πρέπει να βρούμε μια τολμηρή λύση για τη βιωσιμότητα αυτών των μονάδων. Είμαστε έτοιμοι να καταθέσουμε και εμείς μια πρόταση και μόνον αυτή η λύση θα μπορέσει να δώσει μια βιώσιμη διαχειρισιμότητα σε αυτά τα δάνεια.
Το άλλο θέμα, στο οποίο αναφέρθηκαν και άλλοι συνάδελφοι, είναι οι συνεταιρισμοί. Επιτέλους πρέπει να δοθούν κάποιες λύσεις. Ο νόμος περί συνεταιρισμών πραγματικά δεν καλύπτει όλα τα προβλήματα τα οποία αντιμετωπίζει το συνεταιριστικό κίνημα. Αναφέρθηκαν όλοι οι συνάδελφοι εδώ ότι υπάρχουν πάρα πολλοί συνεταιρισμοί που πρέπει να μειωθούν και όλα αυτά. Να γίνουν πραγματικά κάποιες σοβαρές αλλαγές σε αυτόν το νόμο.
Ως προς τις ομάδες παραγωγών έχω αναφερθεί και κατ’ ιδίαν στον κ. Χαρακόπουλο σε σχετικές ερωτήσεις. Πρέπει να κάνετε μία επιτροπή για να δούμε το ζήτημα αυτό και να έλθει ένας νόμος ο οποίος θα συμπληρώνει τον υπάρχοντα νόμο για να λειτουργήσει και να δώσει πραγματικές και βιώσιμες λύσεις για το μεγάλο αυτό ζήτημα, για να μπορέσουν αυτές οι οργανώσεις να παίξουν τον ρόλο τους. Η χρηματοδότηση οργανώσεων, όπως η ΠΑΣΕΓΕΣ πρέπει να σταματήσει, γιατί μας εκθέτει. Αναφέρθηκα και στην επιτροπή και αναφέρομαι και σε δημοσιεύματα.
Στο πλαίσιο αυτό είναι και το κόστος παραγωγής των αγροτικών προϊόντων. Με τις νέες φορολογίες των αγροτών, με την αύξηση της ενέργειας και με τον τρόπο που αντιμετωπίζεται το θέμα της ενέργειας και το λαθρεμπόριο των καυσίμων, δυστυχώς -το έχουμε αναφέρει πολλές φορές εδώ- με τις προμήθειες στις ζωοτροφές κ.λπ., οι οποίες έχουν ανέβει στα ύψη, έχουμε μια αύξηση του κόστους παραγωγής τα τελευταία χρόνια στο 20% πλέον του παλαιότερου. Δεν αντέχεται. Από την άλλη μεριά, έχουμε αύξηση των τιμών στο ράφι. Τα καρτέλ δρουν μια χαρά και ανενόχλητα, δυστυχώς και υφίσταται ο καταναλωτής, ο μέσος Έλληνας αυτές τις αυξημένες τιμές σε μια εποχή που δέχεται πραγματικά το εισόδημά του ολομέτωπη επίθεση.
Χρειάζεται, λοιπόν, με όλα αυτά που αναφέρω -για να μην αναφερθώ στη φορολογία, στα βιβλία εσόδων-εξόδων που αναφερθήκατε και εσείς, στο τέλος επιτηδεύματος που αναφέρθηκαν και οι άλλοι- να λυθούν τα ζητήματα αυτά, να ξέρουμε ποιος καταθέτει βιβλία εσόδων-εξόδων. Δεν μπορεί η γριούλα στο Καρπενήσι που πουλάει δύο αυγά να καταθέτει βιβλία εσόδων-εξόδων. Πρέπει να βάλουμε ένα όριο. Και το τέλος επιτηδεύματος πρέπει να καταργηθεί. Θα κατεδαφίσει τον αγροτικό τομέα.
Όλα αυτά, λοιπόν και πάρα πολλά άλλα μας επιτάσσουν να προχωρήσουμε επιτέλους σε αυτήν τη χώρα στο αυτονόητο, να στήσουμε ένα εθνικό σχέδιο ανάπτυξης του αγροτικού τομέα. Δεν έχουμε ένα τέτοιο εθνικό σχέδιο. Δεν έχουμε γενικά στο χώρο σχέδιο ανάπτυξης, αλλά ως προς τον αγροτικό που είναι ο πυλώνας δεν μπορεί να είναι ένας αχυρένιος πυλώνας. Πρέπει να μιλήσουμε σοβαρά. Από την αρχή της τρικομματικής Κυβέρνησης και εγώ σαν τομεάρχης στη Δημοκρατική Αριστερά με τον κ. Κασαπίδη της Νέας Δημοκρατίας συναντηθήκαμε και στήσαμε από τότε εμείς ένα σχέδιο -που σήμερα παρουσιάστηκαν κάποιες πλευρές αυτού του σχεδίου- με συγκεκριμένες παραμέτρους που συμβάλλουν στην αντιμετώπιση του ελλείμματος, της αυτάρκειας κ.λπ. του αγροτικού τομέα παραγωγής.
Έχουμε προτάσεις, λοιπόν, και πρέπει να κάνουμε μια επιτροπή.
Να τολμήσετε να την κάνετε, κύριε Υπουργέ. Δεν τα ξέρει κανένας όλα, δεν μπορεί κανείς να τα αντιμετωπίσει όλα και επιτέλους πρέπει να μπορέσουμε με σοβαρότητα, με τεκμηρίωση να αντισταθούμε στις πολιτικές του Υπουργείου Οικονομικών, που βλέπει μόνο λογιστικά αυτές τις ιστορίες. Αυτά γενικά.
Θα αναφερθώ στο νομοσχέδιο εν ολίγοις και θα δώσω κάποιες παραμέτρους, κύριε Πρόεδρε. Το νομοσχέδιο στα τριάντα έξι πρώτα άρθρα είναι εισπρακτικό, δυστυχώς και αναφέρεται σε μια κτηνοτροφία κατά βάση και σε έναν αγροτικό τομέα ο οποίος αντιστοιχεί σε ανεπτυγμένες χώρες της Κεντρικής και Βόρειας Ευρώπης. Εκεί έχει νόημα αυτό. Όμως, αυτά τα πρόστιμα, αν εφαρμοστούν στην Ελλάδα, εξοντώνουν και τον τελευταίο κτηνοτρόφο. Πρέπει να εκλογικευτούν, να γίνουν πολύ χαμηλά, να γίνει ενιαίος φορέας -αναφέρθηκε από πάρα πολλούς φορείς- ο ελεγκτικός μηχανισμός όπου θα εντάσσεται αναβαθμισμένος ο ΕΦΕΤ και όχι υποβαθμισμένος. Αυτό αφορά και ένα άλλο σκέλος των τροφίμων, ενώ μέσα εκεί υπάρχουν και οι πρωτογενείς έλεγχοι. Θα έλεγα, λοιπόν, ότι πρέπει να υπάρχει μια ειδική γραμματεία.
Επίσης, θα πρέπει να δούμε τη λειτουργία συνολικά του δημοσίου τομέα και στο Υπουργείο Αγροτικής Ανάπτυξης, όπου πρέπει να τολμήσουμε να κάνουμε δύο μεγάλες μεταρρυθμίσεις-τομές. Πρώτον, εισαγωγή σύγχρονης τεχνολογίας. Δεν μπορεί να υπάρχει γεωτεχνικός υπάλληλος χωρίς να έχει το PC και να ελέγχεται. Δεν γίνεται πια. Πρέπει να τελειώνει αυτό. Έχουμε επιστρέψει 6 δισεκατομμύρια από το δημόσιο τομέα από προγράμματα ηλεκτρονικής διακυβέρνησης. Πρέπει να τελειώνουμε και να προχωρήσει αυτό. Δεν γίνεται διαφορετικά.
Δεύτερον, απλοποίηση και κωδικοποίηση της νομοθεσίας, η οποία είναι δαιδαλώδης και δεν μπορεί να εφαρμοστεί.
Επιπλέον, η νομοθεσία η οποία ψηφίζεται εδώ θα πρέπει να υλοποιείται. Δεν μπορεί να υπάρχουν υπουργικές αποφάσεις που δεν βγαίνουν ποτέ και είναι όλοι αυτοί οι νόμοι κενοί περιεχομένου, χωρίς καμμία αξία. Πρέπει αυτά να τα βάλουμε. Να γίνει αναβάθμιση, λοιπόν, της λειτουργίας των υπηρεσιών και στελέχωση των υπηρεσιών. Αν κάναμε όλα αυτά, η στελέχωση δεν μπορεί να εμπίπτει στη λογική των αποφάσεων της τρόικα γιατί θα μιλήσουμε για ελεγχόμενη ανάπτυξη που και αυτοί διαπιστώνουν ότι πραγματικά έχει νόημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα την ανοχή σας για ένα λεπτό, κύριε Πρόεδρε, για να πω μερικά άλλα κομβικά στοιχεία.
Αξιοποίηση των ιδιωτών επιστημόνων με όλα αυτά που αναφέρει και το νομοσχέδιο, γιατί δεν έχω το χρόνο να τα αναλύσω, όπως επίσης και οργανωτική, καθολική αξιοποίηση όλων των συγκριτικών πλεονεκτημάτων. Έτσι μπορούμε να πάμε και να προχωρήσουμε στα προϊόντα ΠΟΠ, στα προϊόντα γεωγραφικής ένδειξης, όχι να κάνουμε φιέστες, να τα αναδεικνύουμε και το εκατοστό και το εκατοστό πρώτο και το εκατοστό πεντηκοστό αύριο, αλλά την άλλη μέρα τα υιοθετούμε, όπως είναι τα υιοθετημένα παιδιά στις άλλες χώρας και να τα αφήνουμε στην τύχη τους. Πρέπει να έχουμε οργανωτική καθολική αξιοποίηση αυτών των προϊόντων μέχρι τον ΠΟΕ, μέχρι το Παγκόσμιο Οργανισμό Εμπορίου, να τα κατοχυρώσουμε και να τα προασπίζουμε, να τα προβάλουμε και να εξάγουμε εμείς. 
Υπάρχει και ένα ρεπορτάζ, που το κατέθεσα χθες και στην επιτροπή, που είναι καταλυτικό από τους «NEW YORK TIMES», όπου φαίνεται καθαρά, γιατί δεν έχω το χρόνο να το αναλύσω και λέει ότι «Πραγματικά, τα προϊόντα αυτά βρίσκονται στην Ελλάδα σε βαθιά υποεκμετάλλευση». Να, λοιπόν, αυτά που ανέφερε ο κ. Κασαπίδης προηγουμένως. Εκεί, λοιπόν, είμαστε σε θέση να δώσουμε προτάσεις. 
Θα συμφωνήσω ότι χρειάζεται το Μητρώο Αγροτών, αλλά Ηλεκτρονικό Μητρώο Αγροτών, κύριε Υπουργέ, διαρκώς ενημερωμένο, κατάργηση ιστορικών δικαιωμάτων. Επιτέλους να προχωρήσει αυτό. Δεν μπορεί να υπάρχουν ιστορικά δικαιώματα, «αγρότης του Κολωνακίου» και να παίρνουν εσαεί επιδοτήσεις. Δεν μπορεί να βγαίνετε και να δημοσιεύετε ότι «Πιάστηκε αγρότης στη Θήβα με ένα στρέμμα που πήρε 287 εκατομμύρια». Αυτά είναι επικοινωνιακά κόλπα. Καταργήστε τα ιστορικά δικαιώματα και δώστε τη δυνατότητα σε μορφωμένα παιδιά να μπουν στον αγροτικό τομέα παραγωγής. 
Να, λοιπόν, το άλλο το διακύβευμα. Και να σας πω και άλλα πολλά. Συμφωνώ ότι πρέπει να υπάρξει γεωπόνος απασχόλησης στα καταστήματα.",121298,""," ΠΑΡΙΣΗΣ ΜΟΥΤΣΙΝΑΣ",191,"",191
"8373","
"," Τώρα θα τα πείτε όλα αυτά;",121299,"Chairman","ΠΡΟΕΔΡΕΥΩΝ",75,"",75
"8374"," 
"," Κύριε Πρόεδρε, κλείνω με δύο σημαντικές  επισημάνσεις.  
Πρέπει να μπει για γεωτεχνικούς πλήρους απασχόλησης και όχι άλλων ειδικοτήτων ή κάτι άλλο, τεχνολόγων, μέσης εκπαίδευσης. Δεν μπορεί να υπάρχουν μέσης εκπαίδευσης, να δίνουν συνταγές, δεν γίνεται, με καμμία επιμόρφωση. Υπάρχει γεωπόνος πλήρους απασχόλησης και φάρμακα και λιπάσματα για να μπορούν αυτές οι σημαντικές εμπορίες να τις διαχειρίζονται με τον καλύτερο τρόπο. 
Συμφωνώ  με το Ηλεκτρονικό Μητρώο Εμπόρων, να γίνει αυτό πράξη, το έχω βάλει πολλές φορές στις ερωτήσεις, να μη γίνει μόνο και μόνο σαν νομοθέτηση και αύριο χρειάζεται μια υπουργική απόφαση, που δεν βγαίνει. Να βγει και να λειτουργήσει. Υπάρχει πλήρης αδιαφάνεια εκεί και υπάρχει πραγματικά εξυπηρέτηση αυτών των πραγμάτων, που έλεγα προηγουμένως, τον καρτέλ και τα λοιπά. 
Οι αγορές αγροτών, το βάλαμε, πιστεύω ότι κάνετε μια κίνηση, κάντε και άλλη μια κίνηση, τρεις φορές τη βδομάδα, όλοι οι αγρότες για να υπηρετήσουν πραγματικά τον αγρότη και τον καταναλωτή.",121300,""," ΠΑΡΙΣΗΣ ΜΟΥΤΣΙΝΑΣ",191,"",191
"8375"," 
"," Κύριε Μουτσινά, φτάσατε τα δέκα λεπτά. Δεν μπορούν να μπουν όλα τα θέματα της γεωργίας σε επτά λεπτά, ούτε στα δέκα.",121301,"Chairman","ΠΡΟΕΔΡΕΥΩΝ",75,"",75
"8376","
"," Εντάξει, μα δεν έκανα μεγάλη κατάχρηση στο χρόνο.",121302,""," ΠΑΡΙΣΗΣ ΜΟΥΤΣΙΝΑΣ",191,"",191
"8377"," 
"," Ωραία, σας παρακαλώ. Έχετε μιλήσει ήδη δέκα λεπτά.",121303,"Chairman","ΠΡΟΕΔΡΕΥΩΝ",75,"",75
"8378","
"," Έχετε απόλυτο δίκιο. 
Θεωρώ ότι υπάρχουν πάρα πολλά ζητήματα που θα μας δοθεί η ευκαιρία κάποια στιγμή να τα συζητήσουμε, τα οποία, δεν μπορούμε εδώ. 
Σας ευχαριστώ.",121304,""," ΠΑΡΙΣΗΣ ΜΟΥΤΣΙΝΑΣ",191,"",191
"8379"," 
"," Και εμείς ευχαριστούμε τον κ. Μουτσινά. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα τρεις μαθητές και μαθήτριες και τρεις εκπαιδευτικοί τους, από το Γυμνάσιο Αντίκυρας Βοιωτίας. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)
Κύριε Υπουργέ, θέλετε να λάβετε τώρα το λόγο;
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Μάλιστα.",121305,"Chairman","ΠΡΟΕΔΡΕΥΩΝ",75,"",75
"8380"," 
"," Ορίστε, κύριε Υπουργέ, έχετε το λόγο για δέκα οκτώ λεπτά ή εάν θέλετε μπορείτε να χρησιμοποιήσετε λιγότερο χρόνο, όσο θέλετε.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Κυρίες και κύριοι Βουλευτές, ύστερα από τρεις μαραθώνιες συνεδριάσεις στην Επιτροπή Παραγωγής και Εμπορίου…",121306,"Chairman","ΠΡΟΕΔΡΕΥΩΝ",75,"",75
"8381","
"," Τέσσερις.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): …  τέσσερις, επτάωρες η καθεμία, μου δίνεται κι εμένα η ευκαιρία να πω μερικά πράγματα για τον επί του νομοσχεδίου για πρώτη φορά.",121307,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8382","
"," Και στην επιτροπή.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Να σας πω κατ’ αρχάς ότι εντυπωσιάζομαι ότι ορισμένα πράγματα υπάρχουν, τονίζονται και νομίζω ότι πρέπει να ξέρετε, κύριε Μουτσινά, ότι ήδη το μητρώο είναι ηλεκτρονικό είναι μέσα στο ΥΠΑΑΤ, δεν χρειάζεται να γίνει ηλεκτρονικό. Είναι μια σημαντική τομή που γίνεται και θα επανέλθω επ’ αυτού.",121308,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8383"," 
"," Πείτε και για τα δικαιώματα. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Γίνεται πρώτη φορά. Δεν πρέπει…",121309,""," ΠΑΡΙΣΗΣ ΜΟΥΤΣΙΝΑΣ",191,"",191
"8384","
"," Κύριε Μουτσινά, σας παρακαλώ!
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Τα δικαιώματα, κύριε Μουτσινά, πρέπει να ξέρετε ότι ήταν ιστορία της παλαιάς ΚΑΠ, που έληξαν στο τέλος…",121310,"Chairman","ΠΡΟΕΔΡΕΥΩΝ",75,"",75
"8385","
"," Όχι! 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Έχει αρχίσει η νέα ΚΑΠ; Έχει βγει ο Κανονισμός τους, για να το κάνουμε; Ξέρετε;",121311,""," ΠΑΡΙΣΗΣ ΜΟΥΤΣΙΝΑΣ",191,"",191
"8386","
"," …(δεν ακούστηκε)
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Δεν μπορούμε να το κάνουμε! Σας άκουσα προσεκτικά. Αφήστε και εμένα τρία λεπτά να μιλήσω. Δεν γίνεται.",121312,""," ΠΑΡΙΣΗΣ ΜΟΥΤΣΙΝΑΣ",191,"",191
"8387"," 
"," Με συγχωρείτε, κύριε Υπουργέ. Για να βάλουμε μία τάξη, πρώτον, κύριε Μουτσινά, αυτό που κάνετε δεν είναι σωστό!",121313,"Chairman","ΠΡΟΕΔΡΕΥΩΝ",75,"",75
"8388"," 
"," …(δεν ακούστηκε)",121314,""," ΠΑΡΙΣΗΣ ΜΟΥΤΣΙΝΑΣ",191,"",191
"8389","
"," Δεύτερον, κύριε Υπουργέ, μην κάνετε προσωπικές αναφορές στους συναδέλφους. Πείτε αυτά που θέλετε, για να μη δίνετε το δικαίωμα να παίρνουν τον λόγο επί προσωπικού. 
Συνεχίστε, παρακαλώ. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Εις ό,τι αφορά τα βιβλία εσόδων-εξόδων, έχει ανακοινωθεί και θα είναι και στην εγκύκλιο ότι για τα τρία πρώτα χρόνια δεν χρειάζεται να καταβάλουν τα χρήματα για το επιτήδευμά τους, επειδή είναι κάτι που το επιβάλλει ο νόμος. Για τρία  χρόνια  δεν είναι υποχρεωμένοι οι αγρότες να πληρώσουν αυτό το τέλος, για να κάνουν αυτό το νέο εργαλείο. Μετά τα τρία χρόνια θα δούμε. Όμως, δεν υπάρχει αυτό το κόστος που και εσείς επισημαίνετε. 
Εις ό,τι αφορά μια σειρά άλλων θεμάτων, δεν παρακολουθείτε ότι αυτό το κέντρο για την εξαγωγή ζώντων ζώων έχει θεσμοθετηθεί. Αρχίζει να λειτουργεί στην Καβάλα. Δεν πηγαίνουν στη Ρουμανία, όπως λέτε. Μάλιστα σε λίγες μέρες θα έρθει μια μεγάλη αντιπροσωπεία από τη Σαουδική Αραβία, ακριβώς γι’ αυτόν τον σκοπό, γιατί ενδιαφέρονται για τις εξαγωγές τέτοιων προϊόντων και μάλιστα γι’ αυτόν τον σκοπό έγινε το πρώτο και λειτουργεί στην Καβάλα.  
Να κάνουμε και άλλα; Το καταλαβαίνω. Αφήστε, όμως, να λειτουργήσει και να αποκτήσουμε εμπειρία από κάποιο. 
Εις  ό,τι αφορά τα νομοθετικά που θίγετε, ναι, σας είπα ότι μετά το συγκεκριμένο νομοσχέδιο θα έπεται ένα άλλο που αφορά τις υδατοκαλλιέργειες. Έχει μπει σχεδόν στη διαβούλευση. Έχουν εκφράσει την άποψή τους οι φορείς. Θα λύσει αρκετά προβλήματα των υδατοκαλλιεργειών.  
Ως προς αυτήν την τροπολογία που καταθέσαμε εις ό,τι αφορά τις υδατοκαλλιέργειες, δεν θεσμοθετούμε με αυτόν τον τρόπο νέες ζώνες. Στην υπάρχουσα νόμιμα αδειοδοτημένη ζώνη  μέσα στην οποία λειτουργεί η εγκατάσταση επιβάλλεται κατά διαστήματα να μετακινείται ο κλωβός, για να μην είναι μονίμως  ο ίδιος πυθμένας με υδατοκαλλιέργεια. Διαβάστε, σας παρακαλώ, με ακρίβεια, γιατί λέγονται πράγματα που δεν είναι ακριβή, επειδή κανείς δεν μελέτησε ακριβώς τα κείμενα. 
Εις ό,τι αφορά τα θέματα του  τρίτου νόμου που έρχεται για τον ΕΛΓΟ  «ΔΗΜΗΤΡΑ», έχει ήδη υποβαθμιστεί η έρευνα στο Υπουργείο Αγροτικής Ανάπτυξης. Συμφωνώ απόλυτα ότι πρέπει να  την ενισχύσουμε. Γι’ αυτό και θα φέρουμε το νομοσχέδιο για το κομμάτι  αυτό της έρευνας. Αναγκαζόμαστε, όμως, στο τωρινό να λειτουργήσουμε το Επιστημονικό Συμβούλιο, γιατί είναι παράνομη. Δεν μπορεί κανένας να προσλάβει ερευνητές, όπως δεν μπορεί να προσλάβει καθηγητές, είτε στα πανεπιστήμια είτε στα ΤΕΙ, χωρίς να υπάρχει επιστημονική κρίση. Δεν μπορεί ένα διοικητικό συμβούλιο να κρίνει από πέντε υποψηφίους ερευνητές ότι αυτός είναι ο καλύτερος και αυτός είναι ο χειρότερος. Πρέπει να φτιαχτεί ένα  επιστημονικό συμβούλιο. Αυτό ορίζει τις επιτροπές κρίσης από ειδικούς επιστήμονες του κλάδου. 
Άκουσα,  για παράδειγμα, πώς είναι δυνατόν επτά μέλη του Επιστημονικού Συμβουλίου να κρίνουν όλες τις ειδικότητες. Ποτέ το Επιστημονικό Συμβούλιο δεν κρίνει τις ειδικότητες. Είναι μόνο υπεύθυνο να συγκροτήσει τις συγκεκριμένες επιτροπές κρίσης και να κυρώσει τις εισηγήσεις τους. Γι’ αυτό το κάνουμε τώρα. Όμως, δεν αναιρεί το νομοσχέδιο που έρχεται και είμαι αναγκασμένος να το κάνω, γιατί κατακρινόμεθα που δεν προσλάβαμε ακόμη τους εκατό ερευνητές, τους επιστήμονες που θα πάρουμε στο παλιό ΕΘΙΑΓΕ και τώρα ΕΛΓΟ  «ΔΗΜΗΤΡΑ» και πρέπει να το κάνουμε, γιατί και εγώ έχω την προσωπική μου αγωνία να ενισχύσουμε το κομμάτι της έρευνας και της καινοτομίας.  Δεν θα περιοριστούμε σε αυτό. 
Με το Επιστημονικό Συμβούλιο που περνάει είμαι στην ευχάριστη θέση να σας πω ότι και μετά τη χθεσινή υπογραφή του Προγράμματος των Μεταδιδακτορικών και Μεταπτυχιακών Επιστημόνων, σας θυμίζω ότι θα δώσουμε τη δυνατότητα να προσληφθούν τριακόσιοι επιστήμονες και από αυτούς θα είναι εκατόν πενήντα μεταδιδάκτορες και εκατόν πενήντα μεταπτυχιακοί. 
Θέλουμε να ενδυναμώσουμε με νέο επιστημονικό προσωπικό το κομμάτι της έρευνας και της καινοτομίας. Μαζί με τις προσπάθειες που κάνουμε για να ενισχύσουμε το ανθρώπινο δυναμικό, πιστεύω ότι και αυτός ο τομέας θα προχωρήσει. 
Ως προς τα θέματα της ασφάλισης του ΕΛΓΑ, σας είπα ότι παρά το ότι ο νόμος είναι σχετικά πρόσφατος και δεν έχουμε μεγάλη εμπειρία από την εφαρμογή του, εντούτοις μάς ξεπερνούν οι εξελίξεις. Σας το εξήγησα και την άλλη φορά και μάλιστα κληθήκαμε να αντιμετωπίσουμε τα θέματα της ακαρπίας γιατί αυτό είναι ένα πρόβλημα που προέκυψε. Υπάρχει μάλιστα μια σχετική τροπολογία που ζητήθηκε από πολλούς Βουλευτές για να αντιμετωπίσουμε το θέμα αυτό. Θα δεχτούμε την τροπολογία αυτή, όμως η τροπολογία δεν αναιρεί τις προσπάθειες που θα κάνουμε για να βελτιώσουμε το νομοθετικό πλαίσιο του ΕΛΓΑ. Χρήζει υποστήριξης και σας είπα γιατί καθυστερήσαμε. Καθυστερήσαμε γιατί με τη νέα ΚΟΑ στο πλαίσιο της νέας ΚΑΠ, δηλαδή στο πλαίσιο της Κοινής Οργάνωσης Αγοράς, πέραν του συμβατικού θεσμού που έκανε ο ΕΛΓΑ, δηλαδή να υποστηρίξει τη σοδειά του γεωργού γιατί αυτό καλείτο να φτιάξει, θα έλθει σήμερα να υποστηρίξει και το εισόδημά του και φυσικά να υποστηρίξει το σύνολο της «αλυσίδας». Θα έχουμε, δηλαδή, σ’ αυτό το πνεύμα να υποστηρίξουμε όλα αυτά τα βήματα, τη σοδειά, το εισόδημα και όλη την «αλυσίδα» παραγωγής γιατί, όπως σας εξήγησα, αν ένας «κρίκος» απ’ αυτήν την «αλυσίδα» καταρρεύσει, τότε ο προηγούμενος και ο επόμενος «κρίκος» δεν μπορούν να λειτουργήσουν. Άρα είναι ανάγκη να γίνει αυτό και θα γίνει.
Θίχτηκαν ορισμένα θέματα στα οποία επίσης υπήρχαν ανακρίβειες. Λέτε, για παράδειγμα, ότι ένας από τους κύριους λόγους που έγινε αυτό το νομοσχέδιο είναι η έλευση του ΕΦΕΤ στο Υπουργείο Αγροτικής Ανάπτυξης και Τροφίμων. Ήταν στο Υπουργείο Υγείας. Έχει κάνει αρκετές μετακινήσεις. Δίνεται η δυνατότητα για πρώτη φορά να μπει κάτω από ενιαίο πλαίσιο αυτός ο ελεγκτικός μηχανισμός στο σύνολό του. 
Σας θυμίζω ιστορικά ότι ο ΕΦΕΤ φτιάχτηκε στο τότε Υπουργείο Βιομηχανίας και αργότερα Υπουργείο Ανάπτυξης και ρύθμισε τα θέματα της παραγωγής τροφίμων μέσω της μεταποιητικής βιομηχανίας των τροφίμων, γι’ αυτό και είχε μόνο χημικούς. Τρόφιμο μ’ αυτήν τη διαδικασία είναι μόνον αυτό που περνάει από το εργοστάσιο. Μα, δεν είναι μόνον αυτά τα τρόφιμα που καταναλώνει ο καταναλωτής. Μία φρέσκια ντομάτα που βγαίνει κατευθείαν στο ράφι και θα πρέπει να καταναλωθεί χωρίς να γίνει σάλτσα, άρα δεν θα περάσει από το εργοστάσιο, δεν έχει προβλήματα προστασίας; Μόνο τα σταφύλια που θα γίνουν κρασιά έχουν ανάγκη προστασίας και ελέγχου; Δεν είναι και τα επιτραπέζια σταφύλια; Δεν μπορεί να έχει ένα υπόλειμμα που θα πρέπει να ελεγχθεί για να προστατεύσουμε τον καταναλωτή; Ένα σφάγιο, ένα ζώο που πρέπει να το δει ο κτηνίατρος, αφού θα σφαχτεί στο σφαγείο για να πάει στο κρεοπωλείο, δεν έχει ανάγκη ελέγχου επειδή δεν θα γίνει σαλάμι; Να γιατί λέμε για κάποιες υπηρεσίες του Υπουργείου Αγροτικής Ανάπτυξης. 
Σας ανέφερα για παράδειγμα το κτηνιατρικό κομμάτι. Ο ΕΦΕΤ δεν έχει κανέναν κτηνίατρο. Λέμε, λοιπόν, για κάποιους ελέγχους ότι αυτόν τον έλεγχο τον κάνει αυτή η υπηρεσία, για κάποιους άλλους ότι τον κάνει ο ΕΦΕΤ, όπως τον κάνει και μάλιστα πολύ καλά. 
Άρα, για πρώτη φορά «ενιαιοποιείται» αυτός ο έλεγχος και το άρθρο λέει με ευκρίνεια πώς το κάνει το Υπουργείο που είναι ένας πλέον φορέας γι’ αυτήν τη δουλειά. Το κάνει διά των υπηρεσιών του και διά του εποπτευόμενου εξ αυτού φορέα, του ΕΦΕΤ. 
Από πού μειώνεται ο ρόλος του ΕΦΕΤ; Από πού έφυγαν επιστήμονες του ΕΦΕΤ; Δεν έφυγε κανένας από τον ΕΦΕΤ και δεν έφυγε και κανένας επιστήμονας απ’ όλο το ΥΠΑΑΤ. Μάλιστα, επειδή ο ΕΦΕΤ είναι νομικό πρόσωπο δημοσίου δικαίου, άρα ήταν στις κρίσεις που έπρεπε να γίνουν μαζί με τις κεντρικές υπηρεσίες του ΥΠΑΑΤ, δεν έγινε τίποτα γιατί έπρεπε να αξιολογηθεί ως εποπτευόμενος φορέας-νομικό πρόσωπο δημοσίου δικαίου. Ούτε έφυγαν όλοι οι οδηγοί και όλοι οι διοικητικοί. Πού τα είδατε αυτά; Πότε συρρικνώθηκε; Πότε μειώθηκε αυτό το πραγματικά σημαντικό έργο του ΕΦΕΤ;
Ίσα-ίσα που για πρώτη φορά το έργο αυτό διευρύνεται, γιατί και ο ΕΦΕΤ και οι υπηρεσίες μας σε ό,τι αφορά τον έλεγχο της ασφάλειας και προστασίας του καταναλωτή είχαν ακριβώς την έννοια της προστασίας της υγείας από τυχόν κινδύνους επικίνδυνων προϊόντων. 
Επομένως, αφού το συντονίσουμε και το κάνουμε καλύτερα, διευρύνουμε αυτόν τον ρόλο για να προστατέψουμε τον καταναλωτή και από παραποίηση και από παραπλάνηση της αγοράς του. Μπορεί για παράδειγμα ένας καταναλωτής να λέει «εγώ θέλω να το πάρω αυτό γιατί είναι ένα προϊόν ΠΟΠ, της βιολογικής γεωργίας». Κάποιος του το πουλάει σαν βιολογικό ή του λέει ότι είναι φάβα Σαντορίνης και το παραποιεί ή τον κοροϊδεύει δίνοντάς του ένα μπιζέλι αντί για φάβα Σαντορίνης. Δεν σημαίνει ότι τρώγοντας αυτός το μπιζέλι θα δηλητηριαστεί. Γι’ αυτό και δεν καταπιανόταν ποτέ ο ΕΦΕΤ με αυτό. Δεν ήταν θέμα του. Δεν έχει να κάνει με την ασφάλεια του καταναλωτή. Έχει να κάνει, όμως, με την παραποίηση, με την εξαπάτηση και σαφέστατα έχει να κάνει με την προστασία του καταναλωτή έναντι τέτοιων φαινομένων. Πώς αλλιώς θα προστατέψουμε και θα υποστηρίξουμε την πολιτική ποιότητας που λέμε ότι είναι στρατηγική μας επιλογή; Δεν θέλετε να ελέγχεται αυτό; 
Σε ό,τι αφορά τις πολιτικές γης, που επίσης αναφέρθηκε, έχουμε  σωρεία προβλημάτων που πρέπει να λύσουμε με γαίες που παραχωρήθηκαν στο παρελθόν σε ακτήμονες, πρόσφυγες του παρελθόντος. Οι πρόσφυγες έκαναν παιδιά και εγγόνια και ακόμα δεν απέκτησαν τίτλους! Όπου και να πάω, σε όλα τα σημεία της υπαίθρου, γκρινιάζουν οι άνθρωποι λέγοντας «για χρόνια μας δόθηκαν αυτά τα χωράφια, έχουμε φτάσει στα εγγόνια μας και δεν μπορούμε να τα παραχωρήσουμε γιατί δεν έχουμε τίτλους». Δεν θέλετε κάποια στιγμή να λυθεί αυτή η γάγγραινα και να βοηθήσουμε αυτούς τους ανθρώπους; 
Παραποιείτε μερικά πράγματα σε ό,τι αφορά τα θέματα που θίξαμε. Έχουμε καταπατήσεις δημόσιων γαιών από δήμους για να κάνουν το δημαρχείο τους, δεν πήραν άδεια, για να κάνουν τα σχολειά  σε καταστάσεις έκτακτες φαντάζομαι, για να κάνουν νοσοκομεία, να κάνουν ναούς. Υπάρχουν αυτά. Είναι εκεί. 
Άρα αυτό που κάνουμε είναι νομιμοποίηση των υπαρχόντων. Δεν δίνουμε ξανά τη δυνατότητα να χτισθούν νέα, όπως αναφέρατε. Θέλετε να πάμε να τα γκρεμίσουμε; Πείτε το. Πηγαίνετε σε ένα ναό που στέκει εκεί πενήντα χρόνια και πείτε να τον γκρεμίσουν. Πηγαίνετε στο σχολείο που χτίσθηκε σε καταστάσεις έκτακτες, σεισμών, κ.λπ. και πείτε «κύριοι, είναι παράνομο. Γκρεμίστε το δημαρχείο γιατί χτίσθηκε χωρίς άδεια». Αυτό προσπαθούμε να κάνουμε. 
Εις ό,τι αφορά τις παραχωρήσεις εκτάσεων και στο παρελθόν δίνονταν νόμιμα παραχωρήσεις από το Υπουργείο σε ένα δημαρχείο να κάνει το κτήριό του ή να κάνει ένα σχολειό. Όμως προβλεπόταν γι’ αυτά τα πράγματα. Δεν προβλέπονταν στις δυνατότητες που είχε το Υπουργείο το να παραχωρήσει μία έκταση στο δήμο, για να κάνει για παράδειγμα έναν κοινωνικό λαχανόκηπο, όπως κάνουν τώρα πάρα πολλοί δήμοι. Δεν προβλεπόταν! Γι’ αυτό του δίνουμε αυτήν τη δυνατότητα. Δεν υπήρχε αυτή η δυνατότητα. Εμείς πιστεύουμε ότι είναι σωστός αυτός ο ρόλος, ειδικά στη σημερινή εποχή και ορθά συμπληρώνεται αυτή η δυνατότητα παραχώρησης. 
Σας μίλησα για το Μητρώο Εμπόρων Αγροτικών Προϊόντων. Έφυγαν οι κύριοι συνάδελφοι από τους Ανεξάρτητους Έλληνες. Είπαν: «Να γίνει το Μητρώο Εμπόρων». Μα, έχουμε συγκεκριμένο άρθρο μέσα στο νομοσχέδιο που το περιγράφει. Γίνεται αυτό και πιστεύουμε ότι είναι σωστό. Το ζητούσαν όλοι, για τους λόγους που και εσείς περιγράφετε, και τώρα γίνεται. Με δυσκολίες, αλλά γίνεται! Πιστεύω ότι και αυτός ο θεσμός θα χρειαστεί να αποκτήσει εμπειρία. Θα το δούμε πώς θα λειτουργήσει. Είναι ήδη ηλεκτρονικός και μαζί με το θεσμό τόσο του «εγκεκριμένου εμπόρου» που για πρώτη φορά πιστοποιείται στη χώρα μας -ξεκινήσαμε με έναν και σε ένα μήνα περίπου έγιναν είκοσι ένας οι πιστοποιημένοι έμποροι και όλοι λένε ότι αυτό διευκολύνει αφάνταστα τις εξαγωγές μας στο εξωτερικό- όσο και με το πρόγραμμα «Single Window» όπου επίσης το Υπουργείο πρωτοπορεί για δύο προϊόντα, ένα φρέσκο και ένα με μεταποίηση, πιστεύω ότι βοηθούν την εξωστρέφεια και την εμπορία των προϊόντων μας στο εξωτερικό. Αν όλα αυτά, μαζί με την ποιότητα -που είναι το διαβατήριό μας- πραγματικά δεν βοηθούσαν, πώς τότε βλέπουμε να ανεβαίνουν σε έναν χρόνο οι εξαγωγές των αγροτικών μας προϊόντων πάνω από 18%; 
Αφού δεν παράγουμε, τι εξάγουμε; Για πείτε μου. Ακούω πολλούς να λένε ότι δεν παράγουμε τίποτα. Πώς τότε από τα δέκα κορυφαία προϊόντα που εξάγει αυτός ο τόπος τα πέντε είναι αγροτικά προϊόντα; Γιατί μειώνετε με τόση ευκολία τον ιδρώτα και τον κόπο αυτών των ανθρώπων; Αν πάτε λίγο πιο κάτω θα δείτε το βαμβάκι που σας προανέφερα. Πώς παρήχθη αυτό το βαμβάκι αφού «δεν είχαν τα εφόδια», «παράτησαν τα χωράφια οι γεωργοί», «δεν είχαν νερό να ποτίσουν» κ.λπ.; Πώς παρήγαγαν αυτές τις ποσότητες και μάλιστα –απευθύνομαι τώρα σε γεωτεχνικούς- είχαμε ρεκόρ μέσης στρεμματικής απόδοσης τριακόσια είκοσι δύο κιλά στο στρέμμα φέτος; Πώς η χώρα μας έχει το 180% της παραγωγής από τις ανάγκες που έχει σε σκληρό σιτάρι; Είναι κύριος εξαγωγέας σκληρού σίτου.
Αναφερθήκατε επίσης στα θέματα της κτηνοτροφίας που θίγονται στο νομοσχέδιο. Εμείς κάναμε αρκετά πράγματα προς αυτή την κατεύθυνση και στο συγκεκριμένο νομοσχέδιο. Αναφέρθηκαν τα κτηνοτροφικά πάρκα. Θέλω να είμαστε ακριβείς στους όρους γιατί δημιουργούνται συγχύσεις. Τα κτηνοτροφικά πάρκα αφορούν ενσταβλισμένες κτηνοτροφικές μονάδες και οι κτηνοτροφικές ζώνες αφορούν εκτατικές, δηλαδή, κοπαδιάρικες κτηνοτροφικές εκμεταλλεύσεις. Πιστεύουμε ότι είναι θεσμοί που μαζί με τις αντίστοιχες ζώνες ιχθυοκαλλιέργειας, που τις υποσχεθήκαμε και τις κάναμε και τις θερμοκηπιακές καλλιέργειες, που αρχίσαμε να τις κάνουμε ξεκινώντας μάλιστα από τα γεωθερμικά πεδία της βορείου Ελλάδας, είναι σημαντικές τομές. Τις υποσχεθήκαμε και τις υλοποιούμε. 
Αν θέλουμε να έχουμε, όπως λέμε, επαγγελματίες αγρότες και εκμεταλλεύσεις θα πρέπει να τους φερθούμε με τον ίδιο τρόπο που φερόμαστε και στους άλλους επαγγελματίες. Γιατί έχουμε βιοτεχνικές ζώνες και βιοτεχνικά πάρκα; Γιατί το κράτος μόνο του πήγε σε μια έκταση και είπε «εδώ θα κάνω μια βιομηχανική ζώνη για το βιομήχανο»; Γιατί είναι μεγάλη απλούστευση, διευκολύνει αφάνταστα αυτή την αδειοδότηση,  μειώνει το κόστος αν πραγματικά κάποιος πει «να, αυτήν την περιοχή μού όρισαν και μπορώ εδώ να πάω να κάνω την εκμετάλλευσή μου, το θερμοκήπιό μου, ή τον κτηνοτροφικό στάβλο μου». Αυτές είναι τομές και μπορεί από μόνες τους σαν εργαλεία να λύσουν πολύ περισσότερα προβλήματα απ’ ό,τι νομίζετε. Και διευκολύνουν και απλουστεύουν και επιταχύνουν τη διαδικασία και μειώνουν το κόστος. Θα υπάρχει μια άδεια, θα υπάρχει δίπλα ένα εργοστάσιο ζωοτροφών που θα τους εξυπηρετήσει όλους. Θα υπάρχει ίσως δικό τους εργοστάσιο. Μπορεί δίπλα να έχουν μεγάλες μεταποιητικές μονάδες κ.ο.κ..
Εις ό,τι αφορά τις νομιμοποιήσεις ακούστηκαν πολλά πράγματα. Έχουμε κάνει προσπάθεια να νομιμοποιήσουμε τις υπάρχουσες κτηνοτροφικές εγκαταστάσεις στο νόμο του ΥΠΕΚΑ. Αναφέρομαι στους στάβλους. Ναι, υπάρχουν ορισμένες δυσκολίες που προέκυψαν από την πορεία. Θα δοθεί μια εγκύκλιος για να βοηθηθούν εις ό,τι αφορά στη νομιμοποίηση των υπαρχόντων. Εδώ όμως μιλάμε για την αδειοδότηση νέων. Είδατε τι βοήθεια προσφέρουμε στο να γίνει και αυτό. 
Υπάρχει πράγματι ένα πρόβλημα που δεν είχε προβλεφθεί. Υπάρχουν παλιές κτηνοτροφικές εγκαταστάσεις νόμιμες, έξω από τους οικισμούς. Τώρα ξαφνικά όμως με τις εξελίξεις μπορεί να συμβεί για τις εγκαταστάσεις αυτές με την επέκταση των σχεδίων του οικισμού –ο δήμος επέκτεινε το σχέδιο- μια μακρινή αξ αυτών να βρέθηκε μέσα στο σχέδιο. Δεν μπορούμε, λοιπόν, το πρωί να του πούμε «φύγε, γιατί τώρα επεκτάθηκε το σχέδιο». Προσπαθούμε, λοιπόν, και θα κάνουμε τέτοιες τροπολογίες. Ήταν δικές εισηγήσεις αυτές. Θα τις δεχτούμε γιατί πραγματικά στήνουμε ευήκοον ους σ’ αυτά τα προβλήματα. Δηλαδή, θα κάνουμε ένα πρόγραμμα μετεγκατάστασης γι’ αυτούς τους κτηνοτρόφους προκειμένου να τους βοηθήσουμε να πάνε έξω από το σχέδιο πόλεως. Δεν φταίνε αυτοί όμως που, όντας έξω, επεκτάθηκε το σχέδιο και βρέθηκαν μέσα. Θα χρειαστεί όμως λίγος χρόνος. Δεν μπορεί αυτόματα να του πει ο δήμος «τώρα έγινε το σχέδιο και το πρωί πρέπει να φύγεις». 
Θα μπορούσα να σας αναφέρω πολλά πράγματα, κυρίες και κύριοι Βουλευτές. 
Έγινε ένας εκτεταμένος διάλογος γι’  αυτό το νομοσχέδιο. Από τον διάλογο σ’ αυτές τις τέσσερις συνεδριάσεις ό,τι είχε ακουστεί και στο οποίο θα μπορούσαμε να βοηθήσουμε το κάναμε. Σας είχαμε παρουσιάσει πενήντα τέτοιες αποδοχές και βελτιώσεις.
Ακολούθησαν κι άλλες παρεμβάσεις των Βουλευτών. Υιοθετούμε κι άλλες εξ αυτών και θα μπορούσα ενδεικτικά να σας αναφέρω το εξής, παρά το ότι δεν μιλάμε αυτήν την ώρα επί των άρθρων. Πιστεύω ότι αυτό που ζητήσατε, να διευκρινιστούν, δηλαδή, καλύτερα τα λεγόμενα «πολυλειτουργικά» αγροκτήματα που έρχονται να βελτιώσουν το εισόδημα του αγρότη -για να μπορεί κάποιος και να κάνει επίδειξη του αγροκτήματος και να κάνει εκπαίδευση των νέων παιδιών και να φιλοξενήσει μία οικογένεια και κάποιους ανθρώπους ή να τους προσφέρει σίτιση ή διαμονή- γίνεται. Όπως ήταν διατυπωμένο δημιουργούσε σύγχυση, γιατί νομίζαμε ότι κάποιος για να χαρακτηριστεί «πολυλειτουργικός» πρέπει να τα κάνει όλα αυτά. Όχι. Γι’ αυτό και μπήκε…",121315,"Chairman","ΠΡΟΕΔΡΕΥΩΝ",75,"",75
"8390","
"," Σιγά- σιγά παρακαλώ να ολοκληρώσετε, κύριε Υπουργέ.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Τελειώνω, κύριε Πρόεδρε, σε ένα-δύο λεπτά. Ζητώ συγγνώμη.
Ακούσαμε αυτά που είπατε για τα θέματα σχετικά με τα ζώα της συντροφιάς και ιδιαίτερα για τους βιολογικούς κήπους. Δεν ήταν στις προθέσεις μας αυτό και το εξήγησα. Θα ήθελα να εισαγάγω την έννοια της χρήσης αυτών των ζώων για καθαρά θεραπευτικούς σκοπούς. Άκουσα την ευαισθησία σας και θα ήθελα να ακούσετε κι εσείς τη δική μου. 
Δείτε, δηλαδή, τη συζήτηση που γίνεται τώρα γι’ αυτά τα τέσσερα- πέντε άγρια αλογάκια που λένε ότι είναι τόσο χρήσιμα για θεραπευτικούς σκοπούς, δηλαδή με το να τα ακουμπήσουν τα παιδιά και να τα χαϊδεύουν. Μάλιστα, μου είπαν ότι μπορούν να τα πάνε ακόμα και σε θαλάμους εντατικής θεραπείας των ασθενών. Αυτό, όμως, δεν παύει, να είναι μία χρήση άγριων ζώων. Επίσης, το ίδιο ισχύει και για τα δύο δελφίνια που λένε ότι τα χαϊδεύουν τα παιδιά κ.λπ.. Αυτή είναι η πρόθεσή μας. Άκουσα τον προβληματισμό σας. 
Μου λένε, μάλιστα -κι αυτό είναι σωστό- ότι αν πραγματικά επιμείνουμε σε αυτόν το θεσμό της θεραπευτικής χρήσης των ζώων είναι καλύτερα το ίδιο το Υπουργείο Υγείας να αποτιμήσει τη θεραπευτική χρησιμότητα αυτής της λειτουργίας, γιατί αυτό είναι υπεύθυνο. Αυτοί το επεξεργάζονται, άρα μόλις έρθει το κείμενό τους το επεξεργασμένο θα ενσωματωθεί -εφόσον συμφωνήσετε κι εσείς σε αυτού του είδους τις λειτουργίες- σε αυτόν τον θεσμό που σας περιγράφω. 
Για πρώτη φορά βλέπουμε αυτήν τη χρήση των ζώων συντροφιάς, που ουσιαστικά όμως είναι ζώα θεραπείας. Επομένως, αν αυτό δημιουργεί προβλήματα, εμείς αποσύρουμε τη διάταξη έτσι όπως είναι εξ ολοκλήρου και μόλις θα συμφωνήσουμε σε αυτό το πράγμα με το Υπουργείο Υγείας, διότι είμαι σίγουρος ότι θα συμφωνήσουμε…",121316,"Chairman","ΠΡΟΕΔΡΕΥΩΝ",75,"",75
"8391","
"," Ποια είναι η διάταξη;
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Θα σας τα πούμε όλα με λεπτομέρειες, κύριε Βορίδη. Αναφέρομαι σε αυτήν για το Αττικό Πάρκο.",121317,""," ΜΑΥΡΟΥΔΗΣ ΒΟΡΙΔΗΣ",37,"",37
"8392","
"," Θα την αποσύρετε; Για ποιο λόγο;
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Θα την αποσύρουμε προς το παρόν γιατί ζητήθηκαν διευκρινίσεις σε ό,τι αφορά το κομμάτι της θεραπευτικής χρήσης των ζώων. 
Επίσης, θέλω να πω δύο-τρία πράγματα ακόμα για να τελειώσω.",121318,""," ΜΑΥΡΟΥΔΗΣ ΒΟΡΙΔΗΣ",37,"",37
"8393"," 
"," Από πού ζητήθηκαν;",121319,""," ΜΑΥΡΟΥΔΗΣ ΒΟΡΙΔΗΣ",37,"",37
"8394","
"," Εμείς τις ζητήσαμε.",121320,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8395"," 
"," Και τι μας νοιάζει που ζήτησε διευκρινίσεις ο ΣΥΡΙΖΑ; Δεν καταλαβαίνω. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Δεν το ζήτησε μόνο ο ΣΥΡΙΖΑ, το ζήτησε πάρα πολύς κόσμος. Το ζήτησαν πάρα πολλοί Βουλευτές απ’ όλα τα κόμματα και οι Βουλευτές της Νέας Δημοκρατίας και ιδιαίτερα οι φιλοζωικές οργανώσεις και η κ. Πιπιλή.",121321,""," ΜΑΥΡΟΥΔΗΣ ΒΟΡΙΔΗΣ",37,"",37
"8396","
"," Γιατί, δεν έχουμε το δικαίωμα να ζητήσουμε διευκρινίσεις;",121322,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8397","
"," Τον Υπουργό ρωτάω τι αποσύρει και τι δεν αποσύρει, όχι εσάς. Εσείς καλά κάνετε και ζητάτε ό,τι θέλετε.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Σε ό,τι αφορά τα θέματα –κι ολοκληρώνω την πρωτολογία μου- που ζητήσατε για τη συμμετοχή των τεχνολόγων γεωπονίας στις επιτροπές κ.λπ., θα επανέλθουμε με λεπτομέρειες σε αυτά. 
Σε ό,τι αφορά το θέμα των ελέγχων για τα Ελεύθερα Εργαστήρια της Ανάλυσης Τροφίμων -διευκρινίζοντας τις έννοιες των αναλύσεων, διότι οι αναλύσεις δεν είναι μιας μορφής, δεν είναι μόνο χημικές, δεν είναι μόνο μοριακές, δεν είναι μόνο μικροβιακές- αναλύοντάς τα τώρα θα δείτε ότι δεν έχουμε σκοπό να αποκλείσουμε κανέναν που μπορεί να κάνει μία ανάλυση. Ήταν δυνατόν να αποκλείουμε εμείς τους χημικούς από τις χημικές αναλύσεις ή από τις μοριακές αναλύσεις να αποκλείουμε χημικούς, γεωπόνους κ.λπ.; Δεν μπορούν, όμως, όλοι να τα κάνουν όλα, δεν μπορούν να κάνουν όλοι μία μικροβιακή ανάλυση. Θα δείτε στο νομοθετημένο κείμενο πώς λύνονται όλα αυτά. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού)",121323,""," ΜΑΥΡΟΥΔΗΣ ΒΟΡΙΔΗΣ",37,"",37
"8398"," 
"," Κύριε Υπουργέ, σας παρακαλώ, ολοκληρώστε. Έχετε το δικαίωμα της δευτερολογίας και θα μιλήσετε κι επί των άρθρων.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων):  Δεν θέλω να σας κουράσω, έχω κι άλλες τέτοιες προσαρμογές που θα γίνουν. Φαντάζομαι και σήμερα αλλά και την άλλη εβδομάδα που θα συζητήσουμε επί των άρθρων θα έρθουν κι άλλα. Θα σας εξηγήσουμε με ακρίβεια ποιες εξ αυτών και με ποιες μορφές τις δεχόμαστε. 
Θέλω να τελειώσω, κύριε Πρόεδρε, λέγοντας ότι στην προσπάθεια που κάνουμε ως Υπουργείο να βοηθήσουμε όσο μπορούμε την ανάπτυξη της γεωργίας σε όλα της τα στάδια -από τον πρωτογενή τομέα και τις εισροές, τη μεταποιητική βιομηχανία αλλά και την εμπορία και διακίνηση, μέχρι και τον καταναλωτή και τις εξαγωγές- η συμβολή του συγκεκριμένου νομοσχεδίου του Υπουργείου Αγροτικής Ανάπτυξης και Τροφίμων είναι καθοριστική.
Σας εξήγησα ότι και μόνο που καταπιάνεται με την ανάπτυξη όλων αυτών των σταδίων και μάλιστα σε όλους τους τομείς, διάφορους παραγωγικούς τομείς από τα φυτά, τα ζώα κ.λπ., το νομοσχέδιο αυτό είναι καθαρά αναπτυξιακό νομοσχέδιο. Πιστεύω ότι μπορεί να βοηθήσει. Δεν λύνει όλα τα προβλήματα. Μακάρι να μπορούσαμε να πατήσουμε ένα κουμπί και να λύσουμε όλα αυτά τα προβλήματα. Πιστεύω ότι θα το υπερασπιστείτε και θα το ψηφίσετε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",121324,"Chairman","ΠΡΟΕΔΡΕΥΩΝ",75,"",75
"8399","
"," Κι εμείς ευχαριστούμε, κύριε Υπουργέ.
Το λόγο έχουν ζητήσει οι Κοινοβουλευτικοί Εκπρόσωποι.
Το λόγο έχει ο κ. Αποστόλου για δώδεκα λεπτά.",121325,"Chairman","ΠΡΟΕΔΡΕΥΩΝ",75,"",75
"8400","
"," Κύριε Υπουργέ, θετική η απόσυρση της συγκεκριμένης παραγράφου του άρθρου 46. Βέβαια, επειδή έγινε κάποιος θόρυβος, εμείς θα περιμένουμε την τελική κατάληξη. Και επιτρέψτε μας να είμαστε λίγο επιφυλακτικοί μετά την εικόνα που βιώσαμε πριν από λίγο.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Θα το συζητήσουμε.",121326,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8401","
"," Όμως εγώ, χωρίς να θέλω να αμφισβητήσω τις προθέσεις, κύριε Υπουργέ, σας λέω ότι δεν μπορείτε να προστατεύσετε τον αγροτικό χώρο, όχι μόνο γιατί βιώνει μια μείωση του εισοδήματός του -που ουσιαστικά αυτή την περίοδο τη βιώνει όλος ο ελληνικός λαός- αλλά κυρίως γιατί έχει μπει , ιδιαίτερα την τελευταία χρονιά, στο στόχαστρο.
Σας έδωσε πριν από λίγο ο εισηγητής του Κομμουνιστικού Κόμματος Ελλάδας ένα αντίγραφο υπεύθυνης δήλωσης που καλούνται οι αγρότες να υποβάλουν στις Δημόσιες Οικονομικές Υπηρεσίες, που αποτελεί μνημείο, θα έλεγα, τρομοκράτησης της συγκεκριμένης τάξης.
Ακούστε τι λέει: Ο κάθε αγρότης υποβάλλει στην αντίστοιχη ΔΟΥ -εδώ συγκεκριμένα στη ΔΟΥ Καρδίτσας- μια υπεύθυνη δήλωση που λέει: «Θα χρησιμοποιήσω την κατοικία μου και ως επαγγελματική στέγη, κάνοντας άρση του ασύλου της κατοικίας…» -με τονισμένα, μάλιστα, γράμματα- «…όσον αφορά τουλάχιστον τις ΔΟΥ και τις ελεγκτικές αρχές.»
Καταλαβαίνετε; Μέχρι σήμερα η άρση του ασύλου της κατοικίας ήταν απέναντι στις εισαγγελικές αρχές και με ιδιαίτερες ποινικές διαδικασίες κ.λπ.. Και σήμερα ουσιαστικά αυτό ζητεί μια εφαρμογή και η εφαρμογή είναι συγκεκριμένη: Όταν θα φύγει ο αγρότης από την τράπεζα, όπου θα έχει πάρει κάποια επιδότηση, ενίσχυση, κάποια πληρωμή, θα τον ακολουθήσει αντίστοιχα υπάλληλος της ΔΟΥ, ο οποίος θα πάει πού; Θα πάει στο σεντούκι να του πάρει το ένα ελάχιστο απόθεμα που θα έχει για να καλύψει ανάγκες της οικογένειας, τις ανάγκες της επιβίωσης;
Σας παρακαλώ, κύριε Υπουργέ, κάντε την κίνηση και πείτε τους στο Υπουργείο Οικονομικών να μην προσβάλλουν τη συγκεκριμένη τάξη με τέτοιες διαδικασίες.
Το δεύτερο ζήτημα που θέλω να σας θέσω -γιατί αναφερθήκατε- είναι για τα κόκκινα δάνεια, αυτά τα ενυπόθηκα μη εξυπηρετούμενα δάνεια. Προσφύγαμε στην Ευρωπαϊκή Ένωση για να μας δώσει την έγκριση για να είναι –λέτε- η διαδικασία συμβατή, για να μην έχουμε προβλήματα.
Κοιτάξτε να δείτε, κύριε Υπουργέ, εγώ θα σας καταθέσω δύο σελίδες της αντίστοιχης πρότασής σας του νομοσχεδίου που δώσατε για διαβούλευση τον περασμένο Μάρτιο-Απρίλιο, όταν οι αγρότες βρισκόντουσαν σε κινητοποίηση. Τότε δεν υπήρχε αυτή η απειλή; Κι αν όντως υπάρχει αυτή η απειλή, εσείς πότε ζητήσατε τη συγκεκριμένη άδεια από την Ευρωπαϊκή Ένωση; Πότε στείλατε την αντίστοιχη επιστολή; Διότι την περασμένη Τρίτη μας λέγατε ότι θα το φέρετε την Παρασκευή, την Παρασκευή μας λέγατε ότι θα το φέρετε τη Δευτέρα, τη Δευτέρα ανακαλύφθηκε κάτι άλλο. Μήπως μπορείτε να μας καταθέσετε την αντίστοιχη συγκεκριμένη επιστολή, για να δούμε πότε και γιατί τόσον καιρό ουσιαστικά σερνόταν -και από πλευράς του Αναπληρωτή Υπουργού Οικονομικών στις επαφές που είχε με τις αντίστοιχες τάξεις κτηνοτρόφων και πτηνοτρόφων- και ότι όπου να ’ναι έρχεται;
Τώρα ξαφνικά δημιουργήθηκε το πρόβλημα; Άρα, αυτό δεν αποτελεί εμπαιγμό;
Ένα άλλο ζήτημα είναι το θέμα της τήρησης βιβλίων εσόδων – εξόδων:
Κύριε Υπουργέ, αν πηγαίνατε την περασμένη Παρασκευή σε οποιαδήποτε ΔΟΥ αγροτικής περιοχής, τότε θα βιώνατε την εικόνα ότι η χώρα μας είναι ένα μπάχαλο. Πήγαιναν οι αγρότες και ουσιαστικά τι τους έλεγαν; Τους έλεγαν, «Φέρτε μας μια βεβαίωση από το ΤΕΒΕ ότι είστε ασφαλισμένοι». Τους ζητούσαν τέτοια στοιχεία. Από τις απαντήσεις, λοιπόν, που έδιναν οι αρμόδιοι υπάλληλοι αποδείκνυαν ότι δεν υπήρχε κανένας σχεδιασμός, παρά μόνο ένας προχειρότατος, της τελευταίας στιγμής. 
Μάλιστα, και εσείς ο ίδιος ήσασταν σε δισταγμό όταν την Παρασκευή σάς λέγαμε ότι τελειώνει σήμερα η προθεσμία. Και ο αρμόδιος Γραμματέας Εσόδων, ο κ. Θεοχάρης, εδέησε την τελευταία στιγμή να στείλει και αυτήν την παράταση. Ακόμα απροετοίμαστοι είναι. Το τι τους ζητάνε όσον αφορά τις προϋποθέσεις, ακόμα δεν το έχουν ξεκαθαρίσει. Μη λέτε, λοιπόν, ότι εμείς κακώς σας εγκαλούμε.
Επίσης, μη λέτε ότι κακώς σας εγκαλούμε για τα κόκκινα δάνεια όταν εδώ και καιρό ο εκκαθαριστής της κακής ΑΤΕ έχει μπει σε μια διαδικασία που διαλύει τον αγροτικό χώρο. Είναι δυνατόν να στέλνει τα δάνεια και να πρωτοπορεί ουσιαστικά σε μια διαδικασία που δεν έχει εφαρμοστεί σε καμμία άλλη οικονομική, κοινωνική ομάδα; Έχει, ήδη, στείλει στις συγκεκριμένες εταιρείες να κάνουν τις διαδικασίες αναγκαστικής είσπραξης.
Και επειδή είπατε πριν από λίγο ότι αυτό δεν αφορά την Τράπεζα Πειραιώς, σας λέμε ότι βεβαίως και αφορά την Τράπεζα Πειραιώς, διότι προικίσατε την Τράπεζα Πειραιώς και με όλα τα δάνεια που είχαν την εγγύηση του ελληνικού δημοσίου. ΄Ολα αυτά, πλέον, στέλνονται στις αντίστοιχες ΔΟΥ για να εισπραχθούν. Και καταλαβαίνετε ποιες διαδικασίες περιμένουν τους αγρότες αν δεν εισπραχθούν. 
Άρα μη λέτε ότι εμείς είμαστε αυτοί οι οποίοι αναδεικνύουμε προβλήματα που δεν υπάρχουν.
Ένα άλλο ζήτημα που αναφέρατε στην τοποθέτησή σας αφορά τους συνεταιρισμούς. Κύριε Υπουργέ, ξεχάσατε ότι η παράταση που δόθηκε τον Δεκέμβρη ήταν η πέμπτη παράταση συμμόρφωσης των οργανώσεων; Να σας θυμίσω τι λέγατε στις προηγούμενες τοποθετήσεις σας, όπου είχαμε τις αντίστοιχες παρατάσεις; Λέγατε ότι είναι η τελευταία και πως δεν υπάρχει περίπτωση να έχουμε άλλη παράταση. Άρα, λοιπόν, όταν έχουμε έναν συνεταιριστικό χώρο, ο οποίος βρίσκεται υπό διάλυση -εμείς θεωρούμε αναγκαία τη λειτουργία του συνεταιριστικού χώρου-, δεν υπάρχει άλλος δρόμος πέρα από τον συνεργατισμό, για να λειτουργήσει αποδοτικά ο συγκεκριμένος χώρος. 
Δυστυχώς, όμως, θα έλεγα ότι η όλη σας συμπεριφορά είναι συμπεριφορά απραξίας πάνω στα συγκεκριμένα προβλήματα.
Έρχομαι, βεβαίως, στο συγκεκριμένο νομοσχέδιο, το οποίο ουσιαστικά σερνόταν εδώ και καιρό. Ήρθε, αφού απαλείφθηκαν μερικές διατάξεις και βεβαίως απάντησε ουσιαστικά σε ένα προσωπικό σας άγχος, ότι μέχρι σήμερα δεν έχετε πάρει καμμία νομοθετική πρωτοβουλία.
Στο πρώτο μέρος όντως αποπειράστε να κωδικοποιήσετε και να επικαιροποιήσετε το υφιστάμενο θεσμικό πλαίσιο στον χώρο των τροφίμων, των ζωοτροφών και της προστασίας των ζώων, ενώ στο δεύτερο προσπαθείτε πρόχειρα και αποσπασματικά να αντιμετωπίσετε προβλήματα που προέκυψαν από την εφαρμογή ή τη μη εφαρμογή ενός μεγάλου μέρους της νομοθεσίας.
Δεν θα μπω σε λεπτομέρειες για τον ΕΦΕΤ. Απλά θα σας πω ότι όντως όταν έγινε ο ΕΦΕΤ, παρ’ ότι ήταν προετοιμασμένο -κύριε Υπουργέ, το λέω αυτό προς πληροφόρησή σας, τα στελέχη του Υπουργείου Γεωργίας το γνωρίζουν- από τον αντίστοιχο Υπουργό Αγροτικής Ανάπτυξης το 1998, 1999, αν θυμάμαι καλά -και, μάλιστα, για να δείξει ότι έχει και αντικείμενο τα τρόφιμα τότε έγινε η μετονομασία, η προσθήκη «Αγροτικής Ανάπτυξης και Τροφίμων»- και πήγε στο Υπουργικό Συμβούλιο ο συγκεκριμένος φάκελος, δυστυχώς, δεν είχε την αντίστοιχη κομματική δύναμη μέσα στο Υπουργικό Συμβούλιο, του πήραν τον φάκελο και πήγε στο Υπουργείο Βιομηχανίας. 
Γι΄ αυτό και όλη η διαδικασία εδώ και χρόνια ουσιαστικά δεν απέδωσε και  δεν ήταν αυτό που είχε ανάγκη ο χώρος. Αυτά, όμως, ανήκουν στην ιστορία. Το θέμα είναι ότι σήμερα γίνονται μερικές βελτιώσεις όσον αφορά τα συγκεκριμένα ζητήματα.
Για εμάς, όμως, κυρίαρχο θέμα δεν είναι ο εσωτερικός ελεγκτικός μηχανισμός. Για εμάς, κυρίαρχο θέμα αυτήν την ώρα είναι πώς θα μπορέσουμε παράλληλα, μέσα απ’ αυτήν τη διαδικασία, να στηρίξουμε το μεγάλο πρόβλημα που έχουμε για την απρόσκοπτη λειτουργία της αγοράς και βεβαίως για τη στήριξη του αγροτοδιατροφικού τομέα. 
Θα πούμε περισσότερα στην κατ’ άρθρον συζήτηση στις επόμενες συνεδριάσεις. 
Επιτρέψτε μου να επαναλάβω, κύριε Υπουργέ -σας το είπα και στην επιτροπή- ότι πρέπει να αποσύρετε το άρθρο 37. Πραγματικά πρέπει να το αποσύρετε, γιατί το άρθρο 37 αναφέρεται στο ν. 4061/2012, ένα νόμο που είχε ως αντικείμενο την προστασία και τη διαχείριση της περιουσίας. 
Εμείς θέλουμε να ξεκαθαρίσουμε ένα πράγμα: Επιτέλους, ενημερώστε μας, σε αυτά τα ενάμιση, δύο χρόνια τι έχει γίνει με το συγκεκριμένο ζήτημα; Δεν είναι απλά τα θέματα.",121327,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8402","
"," …(δεν ακούστηκε)",121328,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8403"," 
"," Επιτρέψτε μου, κύριε συνάδελφε, να σας πω ότι δεν είναι απλά τα πράγματα. Διότι όταν όλη αυτήν την ώρα συζητάμε εδώ, παραδείγματος χάριν, για το πρόβλημα που έχουν οι κτηνοτρόφοι με τις εκτάσεις που έχουν βάλει στους βοσκοτόπους κ.λπ., αντιλαμβάνεστε, κύριε Κόλλια, ότι από την άλλη πλευρά, με τον ν. 4061/2012, όπου όλες αυτές οι εποικιστικές εκτάσεις έχουν πλέον δασικό χαρακτήρα, αυτό σημαίνει πως η χρήση αυτή, από την ώρα που δεν λύθηκε με την προσέγγιση που σας έχω πει το θέμα των βοσκοτόπων, έχει πρόβλημα. Και ο αντίστοιχος υπάλληλος, αν δεν πάει να κάνει αυτήν τη διαδικασία, έχει πρόβλημα. Το καταλαβαίνετε; 
Αυτές οι ρυθμίσεις δεν έγιναν γιατί τις ήθελε ο τότε Υπουργός, αλλά επειδή υπήρχε απόφαση του Συμβουλίου της Επικρατείας, η οποία ανάγκασε την τότε κυβέρνηση να προβεί στη συγκεκριμένη ρύθμιση. Άρα δεν πρέπει να τα δούμε αυτά; 
Εμείς έχουμε καταθέσει πρόταση για τα συγκεκριμένα θέματα. Δεν χρειάζεται να την επαναλάβω, γιατί είναι πάρα πολύ απλά τα ζητήματα. Δυστυχώς, όμως, από την ώρα που υπάρχει μια ασυνεννοησία μεταξύ του Υπουργείου Περιβάλλοντος και του Υπουργείου Αγροτικής Ανάπτυξης πάνω στα συγκεκριμένα ζητήματα, αυτά δεν λύνονται. Θα τα πούμε, βεβαίως, αργότερα. 
 Επειδή λέτε ότι δεν συμφωνούμε, θέλω να πω ότι σας έχουμε αναφέρει και διατάξεις που πραγματικά κινούνται προς τη θετική κατεύθυνση, όπως η περίπτωση της αγοράς των αγροτών-παραγωγών. Είναι ένα ζήτημα το οποίο το βάζαμε εδώ και χρόνια. Ελπίζουμε να μην φτάσουμε σε τρίτη υπαναχώρηση, γιατί τις προηγούμενες δύο φορές αποσύρθηκε. 
Κλείνοντας, θέλω να επαναλάβω αυτό που είπα στην αρχή. Κύριε Υπουργέ, αυτός είναι ένας δύσκολος χώρος. Παρ’ όλα αυτά, ενώ όλοι αποδεχόμαστε ότι αποτελεί το εργαλείο εκείνο που μπορεί να συμβάλει στην παραγωγική ανασυγκρότηση της χώρας, η Κυβέρνηση δεν κάνει τίποτα για να στηρίξει τον συγκεκριμένο χώρο, ούτε καν για τη χρηματοδότηση. Δεν είναι μόνο η ρύθμιση των δανείων. Είναι γενικό το θέμα. Ξέρετε ότι αυτήν την ώρα έχουν μειωθεί οι χρηματοδοτήσεις στον χώρο κατά 25% με 30%, με αποτέλεσμα να μην υπάρχει ρευστότητα. Υπάρχουν τεράστια ζητήματα ως προς το κόστος παραγωγής. Δεν μας, επιτρέπει όμως ο χρόνος για να τα αναλύσουμε. 
Πάντως, ξέρετε ότι από τη δική μας πλευρά ετοιμαζόμαστε. Έχουμε ήδη ετοιμάσει ένα εθνικό σχέδιο για τη γενικότερη ανασυγκρότηση του χώρου, το οποίο ουσιαστικά θα εντάξει την αγροτική δραστηριότητα μέσα στις παραγωγικές δραστηριότητες, ιδιαίτερα της περιφέρειας. 
Βεβαίως, για να συμβούν όλα αυτά, θα πρέπει όχι μόνο να καταδικαστεί η μνημονιακή πολιτική, αλλά κυρίως να υπάρξει μια κυβέρνηση της Αριστεράς με τον ΣΥΡΙΖΑ βασικό κορμό. 
Ευχαριστώ.
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)",121329,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8404","
"," Κι εμείς ευχαριστούμε. 
Θα παρακαλέσω και τους Κοινοβουλευτικούς Εκπροσώπους και τους συναδέλφους να τηρούν τον χρόνο, γιατί, όπως με ενημερώνουν, η Αίθουσα της Βουλής στις 17:30 θα χρησιμοποιηθεί για άλλους λόγους. Συνεπώς θα πάμε μετά την Πέμπτη. 
Κύριε Κουκουλόπουλε, έχετε τον λόγο για δώδεκα λεπτά.",121330,"Chairman","ΠΡΟΕΔΡΕΥΩΝ",75,"",75
"8405","
"," Ευχαριστώ, κύριε Πρόεδρε. 
Όπως λέμε, «όποιον δρόμο κι αν διαλέξεις, δεν οδηγεί πουθενά αν δεν ξέρεις πού θες να πας». Ο ΣΥΡΙΖΑ ξέρει πού θέλει να πάει, πού ετοιμάζεται να πάει: πίσω στο παρελθόν!
Εάν, κυρίες και κύριοι συνάδελφοι, η αγροτιά –που προφανώς έχει προβλήματα- έχει ως πρώτο ζήτημα ότι χρειάζεται προστασία, τότε μιλάτε με όρους τεσσάρων ετών πριν, έχετε μια υστέρηση τέσσερα χρόνια. Αν μάλιστα λάβουμε υπ' όψιν την αντικειμενική πύκνωση του χρόνου που υπήρξε στα χρόνια της κρίσης, μιλάτε με όρους σαράντα ετών πριν. 
Δεν υποβαθμίζω κανένα πρόβλημα των αγροτών. Οι αγρότες χρειάζονται διάδρομο να απογειωθούν σήμερα. Αυτό χρειάζονται. Ελάτε να γυρίσουμε μαζί στην ύπαιθρο, γιατί στην ίδια χώρα ζούμε. Έτσι έχουν τα πράγματα. Στην Ελλάδα, όμως, τα τελευταία χρόνια ολοένα και περισσότεροι -πρόσωπα και κόμματα- κάνουν καριέρα με διαπιστώσεις και περιγραφές. 
Και εμείς ξέρουμε τα προβλήματα. Δεν τα ξέρετε μόνο εσείς. Δεν είναι, όμως, μόνο αυτά. Γιατί, αν θέλετε να μιλήσουμε σοβαρά, θα επαναλάβω για πολλοστή φορά από το Βήμα της Βουλής ότι καλό θα είναι να τοποθετηθεί κάποια στιγμή η Αντιπολίτευση και ιδιαίτερα η Αξιωματική σε μια απλή αλήθεια που τη λέμε διαρκώς από το Βήμα της Βουλής: Δεν έφερε το μνημόνιο την κρίση. Η κρίση έφερε το μνημόνιο. Κρίση ήταν αυτό που είχαμε  πριν από το μνημόνιο, όχι αυτό που βιώσαμε μετά. 
Και μια και μιλάμε για νομοσχέδιο του πρωτογενούς τομέα σήμερα, πουθενά αλλού δεν αποτυπώνεται η κρίση που είχε η Ελλάδα πριν από το μνημόνιο, όσο στην αντίστροφη πορεία δυο δεικτών: Στην τρομακτική αύξηση του Ακαθάριστου Εγχώριου Προϊόντος που συγκεντρώνεται σε ένα τόπο, στο Λεκανοπέδιο, την ίδια ώρα που ένας άλλος δείκτης, αυτός που λέει τη συμβολή του ΑΕΠ της υπαίθρου και της αγροτιάς, κατέρρεε επί μια εικοσαετία. 
Αυτή είναι η επιτομή της κρίσης στην Ελλάδα, η επικράτηση των λογικών του life style, η γενίκευση των λογικών των επιδοτήσεων και της λογικής «όλα τα κιλά, όλα τα λεφτά», αν θέλετε να μιλήσουμε για τον πρωτογενή τομέα κ.ο.κ. Κάπως έτσι φτάσαμε στην κρίση. Πώς φτάσαμε στο πανευρωπαϊκό ρεκόρ του ισοζυγίου εσωτερικών συναλλαγών, που αποτυπώνει με ακρίβεια το πρόβλημα ανταγωνιστικότητας της χώρας μας. Μεταξύ άλλων εγκαταλείποντας και την ύπαιθρο; Αυτή είναι η κρίση. Δεν είναι κρίση αυτά που περιγράψατε από το μνημόνιο και μετά. 
Αν συμφωνήσουμε σε αυτήν την απλή διαπίστωση, που έχει πολλαπλές αποδείξεις, τότε μπορούμε και πρέπει να ξεκινήσουμε έναν άλλο διάλογο. Γιατί, αν συνεχίσουμε να μιλάμε με τους όρους που οδήγησαν κάποιους στο να βαδίζουν έτσι άνετα και ελεύθερα καταγγέλλοντας και περιγράφοντας και διαπιστώνοντας τα τελευταία τρία χρόνια, τότε θα μας ξεφύγει πάλι, συνάδελφοι της Αντιπολίτευσης, τι γίνεται παραδίπλα μας, όπως ξέφυγε το φαινόμενο της Χρυσής Αυγής. Δεν το χρεώνω σε κανέναν, προς Θεού! Όμως, σαν το λύκο που βάζει προβιά, εμφιλοχώρησε μέσα στα πολιτικά πράγματα, χρησιμοποιώντας περίπου το ίδιο λεκτικό ύφος, μια λεκτική ακρότητα. 
Ζήσαμε νωρίτερα τι σημαίνει Χρυσή Αυγή με μια απαράδεκτη συμπεριφορά του συναδέλφου κ. Κασιδιάρη που καθύβρισε όλη τη Βουλή και όλους τους Βουλευτές συλλήβδην ως κλέφτες, ξεπουλημένους, αντιπατριώτες και δεν ξέρω τι άλλα πρωτοφανή έχει πει, τα οποία και φυσικά καταγγέλλουμε. Θέλω να συγχαρώ πρώτα τον Πρόεδρο, που του αφήρεσε τον λόγο, γιατί δεν μπορούσε να συνεχίζει να μιλάει έτσι μέσα στη Βουλή των Ελλήνων. Και, δεύτερον, πιστεύω ότι θα πρέπει να τα δει όλος ο ελληνικός λαός αυτά που λέει και να πάρουμε όλοι θέση γι’ αυτές τις απαράδεκτες νεοναζιστικές συμπεριφορές μέσα στη Βουλή. 
Κανένας δεν έχει δικαίωμα να χρησιμοποιεί τέτοιες ορολογίες και να ισοπεδώνει, πόσω μάλλον σε μια εποχή που, παρά τους περί του αντιθέτου ισχυρισμούς, μια σειρά θεσμών, με πρώτη και καλύτερη τη Βουλή και τη δικαιοσύνη, λειτουργούν. Αυτά, αν θέλουμε να κάνουμε μια θετική ανάγνωση αυτών που συμβαίνουν τις τελευταίες ημέρες. Γιατί δεν έφτασαν τυχαία κάποιοι στην εισαγγελία και αποκαλύφθηκαν οι λογαριασμοί τους. Είναι αποτέλεσμα φακέλων τους οποίους η ίδια η Βουλή έστειλε με εξεταστική και προανακριτική επιτροπή που έκανε για τα υποβρύχια. Αν κάποιος πρέπει να απολογηθεί, είναι η Αξιωματική Αντιπολίτευση, που ήθελε να κάνουμε και άλλη εξεταστική επιτροπή για τα υποβρύχια, όταν οδηγεί σε αποτελέσματα ό,τι έγινε τα προηγούμενα τρία χρόνια. 
Αυτό είναι το ζητούμενο. Αφού δεν μπορούμε να δώσουμε στους Ευρωπαίους με την Ελληνική Προεδρία ένα μήνυμα ενότητας, ας δώσουμε τουλάχιστον στο εσωτερικό της χώρας ένα μήνυμα ενότητας, εδραζόμενοι όλοι μαζί, πατώντας όλοι μαζί, στην κοινή λογική, σε τίποτε άλλο. 
Εγώ με αυτήν την οπτική θέλω να μιλήσω, κυρίες και κύριοι συνάδελφοι, για να πω, συνεχίζοντας από εκεί απ’ όπου ξεκίνησα, ότι αυτήν τη στιγμή –γιατί έχω μια ριζικά αντίθετη λογική με αυτήν που έβαλε η Αξιωματική Αντιπολίτευση, γιατί κι εμείς κοντά στον κόσμο είμαστε και θα το πω απερίφραστα και δεν φοβάμαι τις λέξεις- στην ύπαιθρο συντελείται μια αργή, σταθερή, ειρηνική επανάσταση. Αυτήν τη στιγμή όποιος δεν θέλει να τη δει, ας μην τη βλέπει. 
Υπάρχει ένα ολόκληρο κομμάτι που αφορά τη νέα γεωργία –ας την ονομάσουν νέα γεωργία- δίπλα στην εκτατική, την παραδοσιακή, την επιδοτούμενη γεωργία. Δεν λέω ότι είναι για διαγραφή η δεύτερη, προς Θεού. Εδώ υπάρχουν προβλήματα και πρέπει οργανωμένα να τα αντιμετωπίσουμε. Δεν υπάρχει επ’ αυτού αντίλογος. Ας συμφωνήσουμε στις προτεραιότητες και να τα λύσουμε αυτά τα προβλήματα. Έχουν να κάνουν με το κόστος, με τους δανεισμούς κ.λπ.. 
Όμως, γεννιέται και μια ελπίδα, η οποία πια δεν είναι πέντε καινοτόμες πρωτοβουλίες. Αυτήν τη στιγμή γύρω από καλλιέργειες –δενδροκαλλιέργειες κατά κύριο λόγο- μη επιδοτούμενες συμβαίνει μια επανάσταση παντού. Το πρόγραμμα νέων αγροτών του Μαρτίου, κύριε Υπουργέ –και το ξέρετε πολύ καλύτερα από μένα- είναι η μεγάλη προσδοκία των νέων ανθρώπων σε όλη την ύπαιθρο. Χιλιάδες νέα παιδιά, που περίμεναν έναν διορισμό επί μια τριακονταετία –έτσι πέρασε μια ολόκληρη γενιά!-, σήμερα περιμένουν αυτό το πρόγραμμα. 
Προχθές επισκέφτηκα στην περιοχή μου ένα κτηνοτροφικό χωριό –δεν περιπτωσιολογώ, έτσι είναι παντού- όπου έχουν ένα πρόβλημα με τον δρόμο που τους συνδέει με την εθνική οδό. Όσες φορές κι αν πήγα, στα τέσσερα-τεσσεράμισι χρόνια που είμαι Βουλευτής μου έβαζαν πάντοτε το πρόβλημα της βελτίωσης του δρόμου. Προχθές τούς ρώτησα: Εάν δεν υπάρχουν λεφτά, τι θέλετε, τον δρόμο ή τα αρδευτικά νερά, για τα οποία μού μιλάνε οι κτηνοτρόφοι; Η απάντηση όλου του καφενείου με ένα στόμα ήταν: «τα νερά». 
Αυτή είναι τομή στη νοοτροπία των ανθρώπων. Όποιος δεν μπορεί να το δει και να το καταλάβει, δεν πειράζει. Έτσι είναι όμως. Και καλά θα κάνουμε όλοι να αντιληφθούμε και να αξιολογήσουμε αυτές τις πρακτικές και να βοηθήσουμε το Υπουργείο Γεωργίας, αντί να το εγκαλούμε. Γιατί είναι γνωστό ότι για τα αρδευτικά υπάρχουν σοβαρά εμπόδια και προβλήματα επιλεξιμότητας τα τελευταία χρόνια από την Ευρωπαϊκή Ένωση. Αυτός είναι ένας γόνιμος διάλογος. 
Μπορούμε να αλλάξουμε στο ΣΕΣ αυτά που ίσχυαν στο ΕΣΠΑ για τα αρδευτικά; Αν όχι και αν πιστεύουμε όλοι ότι πραγματικά είναι εθνική προτεραιότητα ο πρωτογενής τομέας, να δούμε κάτι για το πλεόνασμα, κύριε Υπουργέ. Ας στηρίξουμε όλοι οι Βουλευτές, όλες οι πτέρυγες. Το πλεόνασμα δεν μπορεί να πάει μόνο σε άρση αδικιών, πρέπει να είναι και αναπτυξιακό. Ας βάλουμε, λοιπόν, συμβολικά 100-200 εκατομμύρια ευρώ. Το λέω ως πρόταση για συζήτηση, δεν ισχυρίζομαι ότι πρέπει να κλειδώσει.",121331,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"8406"," 
"," Σε τι;",121332,""," ΜΑΥΡΟΥΔΗΣ ΒΟΡΙΔΗΣ",37,"",37
"8407","
"," Γιατί τα αρδευτικά, κύριε Βορίδη, είναι μη επιλέξιμα και στοχευμένα το Υπουργείο Γεωργίας με τις Υπηρεσίες του μπορεί να μας πει πού. 
Ξαναγυρίζουν κτηνοτρόφοι στην κτηνοτροφία και αναγκάζονται να φέρουν από εκατό, διακόσια και τριακόσια χιλιόμετρα τριφύλλι –για να το πω πολύ απλά- και τριφύλλι, αν δεν έχεις άρδευση εκεί κοντά, δεν μπορείς να καλλιεργήσεις ως γνωστόν. Χρειάζονται και κάποιες άλλες προϋποθέσεις. 
Είναι πολύ συγκεκριμένα τα πράγματα στην ύπαιθρο, αν θέλουμε να πάμε και αν θέλουμε να έχουμε μια θετική ματιά για τα πράγματα. Να γίνει μάχη στις Βρυξέλλες, να στηρίξουμε όλοι τον Υπουργό γι’ αυτό. Τι θα πει ότι κατά τα άλλα είναι εθνική η προτεραιότητα; Λέμε ότι είναι εθνική προτεραιότητα, για να κάνουμε κριτική μετά στο Υπουργείο; Αν είναι εθνική η προτεραιότητα, αυτό σημαίνει κάποια πράγματα. Σημαίνει ότι, αν υπάρξει ένα μέρος του πλεονάσματος, πρέπει να διατεθεί ως αναπτυξιακό μέρισμα και ο πρωτογενής τομέας πρέπει να πάρει μέρος της πίτας. Τελεία!
 Μπείτε μπροστά, κύριε Υπουργέ, κύριε Αναπληρωτά Υπουργέ, να σας στηρίξουμε όλοι οι Βουλευτές. Το πιστεύω ότι θα σας στηρίξουμε όλοι οι Βουλευτές, χωρίς να χρειαζόμαστε καμμία διαμεσολάβηση, καμμίας κομματικής γραμμής. 
Είπα ήδη ότι στην παραδοσιακή εκτατική γεωργία υπάρχουν πραγματικά προβλήματα. Δεν θέλω να τα επαναλάβω. Υπάρχουν ζητήματα με τα κοστολόγια, τους δανεισμούς κ.λπ.. Θέλουμε ένα ιεραρχημένο πρόγραμμα για την αντιμετώπιση, με καθαρές κουβέντες, ότι, δηλαδή, δεν μπορούμε να συνεχίζουμε όπως βαδίζαμε για χρόνια ολόκληρα σε αυτόν τον τομέα της γεωργίας. Αυτή είναι μια καθαρή κουβέντα για την αγροτιά. 
Δεν χρειάζεται ακριβώς προστασία. Χρειάζεται διάδρομο να απογειωθεί. Χρειάζεται καινοτομίες και το νομοσχέδιο εισάγει πολλές καινοτομίες, από τις ανοιχτές αγορές μέχρι τον κτηνίατρο εκτροφής, από τα θεσμοφόρια μέχρι τα πολυαγροκτήματα και από τα κτηνοτροφικά πάρκα και ζώνες μέχρι μία σειρά από άλλες πρωτοβουλίες, που έχουν ονοματεπώνυμο και αναφέρθηκε αναλυτικά ο κύριος Υπουργός και ο εισηγητής μας κ. Κασσής από τη δική μας πλευρά.
Εγώ πιστεύω ότι πρέπει να συνεχιστούν αυτές οι καινοτόμες πρωτοβουλίες, γιατί πρέπει να δώσουμε σάρκα και οστά σε αυτήν τη μεγάλη ελπίδα που γεννιέται, εάν πραγματικά την πιστεύουμε. Νομίζω ότι όλοι στην Αίθουσα το πιστεύουμε. Δεν θα κάνουμε διαγκωνισμό πίστης σ' αυτό το ζήτημα. Το θέμα είναι, όμως, πώς πρακτικά θα βοηθήσουμε αυτόν τον τομέα.
Γι’ αυτό, κυρίες και κύριοι συνάδελφοι, θέλω να κλείσω, λέγοντας απευθυνόμενος γενικά στην Κυβέρνηση, όχι στενά στο Υπουργείο Αγροτικής Ανάπτυξης, ότι θα πρέπει να πάρουμε συγκεκριμένες πρωτοβουλίες για την ύπαιθρο. Εδώ, κύριε Υπουργέ, μπορεί να παίξει τον ρόλο αυτού που υποδεικνύει το Υπουργείο Γεωργίας, γιατί υπάρχουν συναρμοδιότητες. Ξέρετε καλύτερα από εμένα ότι το ζήτημα του διατροφικού τουρισμού δεν μπορεί να το λύσει μόνο του το Υπουργείο Αγροτικής Ανάπτυξης. Πρέπει να συνδράμουν και άλλα Υπουργεία, πρέπει να υπάρξουν συνέργειες. 
Ξέρουμε όλοι μας, όμως, πολύ καλά ότι, εάν υπηρετήσουμε πιστά ένα εθνικό σχέδιο διατροφικού τουρισμού, θα εκτιναχθεί ο τουρισμός από την Κρήτη μέχρι οποιοδήποτε σημείο της χώρας. 
Δεύτερον, είναι απελπιστικά κακή η εξυπηρέτηση εδώ και χρόνια σε επίπεδο συγκοινωνίας στα χωριά. Τα ΚΤΕΛ –το ξέρει ο κ. Βορίδης, ο οποίος διετέλεσε Υπουργός Μεταφορών- αστικών και υπεραστικών συγκοινωνιών δεν συνεργάζονται. Δεν είναι δικό σας θέμα. Εάν θέλουμε, όμως, να λέμε στον νέο άνθρωπο να μείνει στο χωριό για να κάνει οικογένεια, πρέπει να έχουμε ένα σοβαρό σύστημα για να τον εξυπηρετήσει συγκοινωνιακά. 
Επίσης, θα πρέπει να υπάρξει συνδρομή από άλλα Υπουργεία, γιατί, όντως, αυτό το πρόβλημα δεν το προκάλεσε διαχρονικά –δεν μιλάω για τώρα- το Υπουργείο Γεωργίας. Αναφέρομαι σε ένα θέμα στο οποίο είχα αναφερθεί εκτενώς το καλοκαίρι, στο πλαίσιο του προγράμματος κινητικότητας και αφορά τους γεωτεχνικούς. 
Η κατανομή του ανθρώπινου δυναμικού των γεωτεχνικών είναι μία άλλη πλευρά, μία άλλη όψη της κρίσης πριν από το 2009, που ονομάζουμε κρίση. Πατάει το πόδι της το 2010 με τον «Καλλικράτη», που πήρε πολύ κακό βαθμό εδώ. Κυρίες και κύριοι συνάδελφοι, τρεις χιλιάδες γεωπόνοι υπηρετούσαν το 1994, όταν έγινε η νομαρχιακή αυτοδιοίκηση. Η συντριπτική πλειονότητα ήταν δίπλα στον παραγωγό στις διευθύνσεις γεωργίας. Με δολιχοδρομίες, διαδρομές, διολισθήσεις, προσωπικές ανάγκες θεμιτές, περισσότερο ή λιγότερο, το 2010 οι νομάρχες παρέδωσαν στους περιφερειάρχες τεσσερησίμισι χιλιάδες γεωπόνους συνολικά στο δημόσιο και κανένας δίπλα στον παραγωγό. Έχουμε απορφανισμένες διευθύνσεις γεωργίας και όλους τους γεωπόνους να κάνουν ελέγχους.
Δεν καταφέρομαι κατά των γεωπόνων. Είναι η πιο πολύτιμη επιστημονική ειδικότητα, εάν έτσι έχουν τα πράγματα με τον πρωτογενή τομέα. Πρέπει να δούμε, όμως, ξανά την ανακατανομή τους. Ο «Καλλικράτης», σ' αυτό πήρε βαθμό κάτω από τη βάση. Πάρκαρε στις πρωτεύουσες των περιφερειών κάποιες εκατοντάδες γεωπόνους. Και είναι ακόμη παρκαρισμένοι.",121333,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"8408","  
"," Κύριε συνάδελφε, ολοκληρώστε.",121334,"Chairman","ΠΡΟΕΔΡΕΥΩΝ",75,"",75
"8409"," 
"," Πρέπει, λοιπόν, να γίνουν τομές, αντί να κάνουμε διαπιστώσεις. Εγώ λέω συγκεκριμένα πράγματα για τα προβλήματα. Νομίζω, κύριε Υπουργέ –θα σας το πω για πολλοστή φορά- ότι η τομή μπορεί και πρέπει να ξεκινήσει –και μ' αυτό ολοκληρώνω- από το ίδιο το Υπουργείο Γεωργίας, μιας και μιλάμε κυρίως για κτηνοτροφία σήμερα με το νομοσχέδιο, με τα σχέδια βελτίωσης που κάποτε πρέπει να αποκεντρωθούν. Ξέρω καλά ότι έχετε κάνει πάρα πολλά για να επιταχυνθεί η έγκριση. Δεν έχουμε τις παλιές καθυστερήσεις.
Όμως, πιστεύω ότι πρέπει να δείξουμε μία διάθεση ριζικής αποκέντρωσης.  Τα σχέδια βελτίωσης κτηνοτροφικών εγκαταστάσεων, που είναι το κατ’ εξοχήν εργαλείο ανάπτυξης ή βελτίωσης υφισταμένων εγκαταστάσεων στην κτηνοτροφία, θα πρέπει να έρθουν πιο κοντά στον παραγωγό και να σταματήσουν να ταλαιπωρούνται και να απογοητεύονται άνθρωποι ή να καταπλακώνονται από τις δόσεις των δανείων, όπως έγινε πολλές φορές τα προηγούμενα χρόνια. 
Ξέρετε πολύ καλύτερα από εμένα ότι ήταν μία από τις πολλές αιτίες –η μεγαλύτερη ήταν η νοοτροπία σε αυτήν τη χώρα, δεν το συζητώ- που οδήγησε σε τέτοια δραματικά αρνητικά ισοζύγια στον πρωτογενή τομέα, στα βοοειδή και σε άλλους τομείς, όπου φθάσαμε να καταναλώνουμε τρομακτικά υψηλά ποσοστά εισαγόμενου κρέατος.
(Χειροκροτήματα από την πτέρυγα του ΠΑΣΟΚ)",121335,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"8410"," 
"," Και εμείς ευχαριστούμε τον κ.Κουκουλόπουλο.
Έχω την τιμή να ανακοινώσω προς το Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει τις εκθέσεις της στα σχέδια νόμων του Υπουργείου Εξωτερικών: 
1. «Κύρωση της Συμφωνίας μεταξύ της Κυβερνήσεως της Ελληνικής Δημοκρατίας και της Κυβερνήσεως της Δημοκρατίας της Βουλγαρίας για τη διάνοιξη νέας συνοριακής διόδου και οδικής αρτηρίας μεταξύ των δύο χωρών, που θα συνδέει  την πόλη Ξάνθη της Ελληνικής Δημοκρατίας με την πόλη Ζλάτογκραντ της Δημοκρατίας της Βουλγαρίας».
2. «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Αρμενίας για θέματα σχετικά με την Ευρωπαϊκή Ένωση».
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Κύριε Πρόεδρε, ζητώ τον λόγο για πολύ λίγο.",121336,"Chairman","ΠΡΟΕΔΡΕΥΩΝ",75,"",75
"8411","
"," Έχετε τον λόγο, κύριε Υπουργέ.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Πρέπει, νομίζω, να πληροφορήσω το Σώμα ότι, όπως σωστά επισημαίνετε, στην τρέχουσα περίοδο, δηλαδή την προηγούμενη, που έληξε –μέχρι το τέλος του 2013-, επιλέξιμα για το νερό ήταν μόνο η μελέτη και η κατασκευή νέων δικτύων. Δεν μπορούσαμε να εκσυγχρονίσουμε υπάρχοντα δίκτυα, δηλαδή να τα πάμε από κατάκλιση σε στάγδην ή οτιδήποτε. Αυτό έχει περάσει στη νέα ΚΑΠ και από την 1-1-2014 έχει λυθεί.",121337,"Chairman","ΠΡΟΕΔΡΕΥΩΝ",75,"",75
"8412","
"," Αυτή είναι ανακοίνωση.
(Χειροκροτήματα από την πτέρυγα του ΠΑΣΟΚ)",121338,""," ΠΑΡΑΣΚΕΥΑΣ ΚΟΥΚΟΥΛΟΠΟΥΛΟΣ",136,"",136
"8413","
"," Ωραία, ευχαριστούμε πολύ. Πράγματι, ήταν πάρα πολύ σημαντικό αυτό.
Τον λόγο έχει ο κ. Βορίδης για δώδεκα λεπτά.",121339,"Chairman","ΠΡΟΕΔΡΕΥΩΝ",75,"",75
"8414","
"," Ευχαριστώ πολύ, κύριε Πρόεδρε.
Συνεχίζοντας λίγο την επιχειρηματολογία του συναδέλφου κ. Κουκουλόπουλου, να πω ότι ασμένως θα προσχωρήσω στην άποψη ότι η πολιτική προτεραιότητα μιας οποιασδήποτε οικονομικής πολιτικής θα πρέπει να είναι η αναπτυξιακή, πρωτίστως και κυρίως. Βεβαίως το ζήτημα της επανόρθωσης των αδικιών και της ενίσχυσης χειμαζόμενων ασθενέστερων κοινωνικών στρωμάτων ομοίως αποτελεί προτεραιότητα. 
Όμως, μιας και μιλάμε τώρα για την αγροτική ανάπτυξη και επειδή θέσατε εσείς το ζήτημα των υποδομών, εγώ να θέσω κάτι άλλο, το οποίο, κατά τη γνώμη μου, επίσης πρέπει κάποια στιγμή να αντιμετωπιστεί: το κόστος που επιφέρουμε, μέσω φορολογίας, σε στοιχεία της παραγωγικής διαδικασίας. Για παράδειγμα, κάνω μια σκέψη, μιας και είναι η ώρα των προτάσεων, η οποία αφορά στον φόρο κατανάλωσης που επιβάλλουμε στο πετρέλαιο που χρησιμοποιούν οι αγρότες. Εδώ, λοιπόν, εάν έπρεπε να αφαιρέσουμε κάτι, θα πρέπει κανείς να βρει τη διαδικασία, για να μην ξαναμπούμε στη συζήτηση για το λαθρεμπόριο. Αλλά, για εμένα, να αφαιρέσουμε στοιχεία κόστους τα οποία επιβάλλει το δημόσιο –πού;- πρωτίστως και κυρίως στην παραγωγική διαδικασία. Διότι αυτό που πρέπει να στηρίξουμε σήμερα είναι ακριβώς αναπτυξιακές πολιτικές.",121340,""," ΜΑΥΡΟΥΔΗΣ ΒΟΡΙΔΗΣ",37,"",37
"8415","
"," Την επιστροφή τη μειώσατε πριν από έναν χρόνο. Εσείς τη μειώσατε.",121341,""," ΔΗΜΗΤΡΙΟΣ ΚΟΔΕΛΑΣ",124,"",124
"8416"," 
"," Μάλιστα. Εμείς τη μειώσαμε, όπως και εμείς αυξήσαμε τους φόρους, οι οποίοι βεβαίως, πράγματι, πέφτουν στην παραγωγική διαδικασία.
 Βεβαίως, τώρα κάνατε την ευκολότερη δυνατή κριτική, ως συνήθως.",121342,""," ΜΑΥΡΟΥΔΗΣ ΒΟΡΙΔΗΣ",37,"",37
"8417","
"," Εύκολη, αλλά αλήθεια. Μας διευκολύνετε, αλλά αυτό δεν μας αρέσει.",121343,""," ΔΗΜΗΤΡΙΟΣ ΚΟΔΕΛΑΣ",124,"",124
"8418","
"," Σας παρακαλώ, όχι διακοπές.",121344,"Chairman","ΠΡΟΕΔΡΕΥΩΝ",75,"",75
"8419","
"," Τώρα θα σας το κάνω εγώ πιο δύσκολο. Ελπίζω να σας αρέσει.
Προφανώς αυτές οι πολιτικές αυξήσεως, ειδικώς των φόρων, που επιβαρύνουν την παραγωγική διαδικασία δεν είναι επιλογή η οποία αρέσει. Είναι επιλογή αναγκαστική στο πλαίσιο δημοσιονομικών πολιτικών. Τι επιτρέπει να συζητήσουμε την ανατροπή αυτών των πολιτικών; Μας επιτρέπει να τη συζητήσουμε το γεγονός ότι εμείς ισορροπήσαμε τα δημόσια οικονομικά. 
Εσείς εκείνο το οποίο ξέρετε στον ωραίο κατάλογο τον οποίο έχετε κάνει –έναν ωραίο, μακρύ, μεγάλο κατάλογο αποδοχής αιτημάτων- είναι το κόστος. Το μετρήσαμε το κόστος της αποδοχής των προτάσεων που έχετε κάνει όλων των κοινωνικών ομάδων που υπάρχουν, δηλαδή όσων είχαν την καλοσύνη να σας επισκεφτούν. Σε κανέναν από αυτούς δεν είπατε όχι. Και βεβαίως φτιάξατε μόλις με τα ναι σας έναν ελλειμματικό προϋπολογισμό, ο οποίος, όχι μας επιστρέφει στα προηγούμενα ελλείμματα, αλλά τριπλασιάζει τα προηγούμενα ελλείμματα. Φτιάχνουμε, πλέον, ελλείμματα με τη συρίζειο πολιτική για τα δημοσιονομικά της τάξης του 50%. 
Αυτό, λοιπόν, το οποίο επιτρέπει σε εμάς υπεύθυνα και δύσκολα να μιλάμε και να συζητάμε σήμερα για τη μείωση των επιβαρύνσεων στην παραγωγή είναι ότι επιτύχαμε αυτό το πλεόνασμα.
Άρα, λοιπόν, τώρα είναι λίγο πιο δύσκολο.",121345,""," ΜΑΥΡΟΥΔΗΣ ΒΟΡΙΔΗΣ",37,"",37
"8420","
"," Το ρεύμα θα ανέβει προς τα πάνω.",121346,""," ΔΗΜΗΤΡΙΟΣ ΚΟΔΕΛΑΣ",124,"",124
"8421"," 
"," Γι’ αυτό σας λέω, η ζωή δεν έχει εύκολα πράγματα. 
Έρχομαι στις ρυθμίσεις οι οποίες προτείνονται με το συγκεκριμένο σχέδιο νόμου. Θέλω να πω ότι προφανώς δεν έχω ακούσει από την Αντιπολίτευση δομική αντίρρηση στις ρυθμίσεις. Επομένως μάλλον γίνονται δεκτές κατ’ αρχήν ως κινούμενες στη θετική κατεύθυνση. Δεν έχω δει ούτε μια βασική αντίρρηση. Άρα δεν έχει νόημα μια εκτενής επιχειρηματολογία υπέρ αυτών των ρυθμίσεων, γιατί δεν υπάρχει μεγάλο πολιτικό ζήτημα στην παρούσα συζήτηση. Συζητήσαμε γενικώς για την αγροτική πολιτική, συζητήσαμε για διάφορες τέτοιες πτυχές, αλλά ως προς τις ρυθμίσεις αυτές καθαυτές μάλλον, απ’ ό,τι καταλαβαίνω, κύριε Υπουργέ, έχετε καταφέρει, προφανώς και λόγω των προσωπικών χαρισμάτων που έχετε, μαζί βεβαίως με τον συνεργάτη σας, τον έτερο κύριο Υπουργό, να βρείτε τις ισορροπίες που απαιτούνται μέσα στο Κοινοβούλιο, ώστε να προχωρούμε σε μια τέτοια κατεύθυνση. Άρα, λοιπόν, επιτρέψτε μου, εφόσον δεν υπάρχει μεγάλο διακύβευμα και μεγάλο ζήτημα υποστήριξης αυτού του νομοσχεδίου στην κατεύθυνσή του, να θέσω μόνο ορισμένα ζητήματα, τα οποία νομίζω ότι αξίζει να συζητήσουμε. 
Διαβάζω -και είναι πολύ σωστή και απολύτως υποστηρίξιμη η κατ’ αρχήν πρόθεση- από την αιτιολογική έκθεση ότι με την υπάρχουσα κατάσταση αφ’ ενός υπάρχουν διάφορες νομικές βάσεις και διαδικασίες για την επιβολή διοικητικών μέτρων και κυρώσεων στους υπ’ όψιν τομείς, δηλαδή των τροφίμων, των ζωοτροφών, της υγείας, της προστασίας των ζώων, της διαχείρισης ζωικών υποπροϊόντων και παραγώγων προϊόντων αυτών. 
Εδώ, πράγματι, όποιος έχει ασχοληθεί με τη συγκεκριμένη νομοθεσία ξέρει ότι υπήρχε ένα εξαιρετικά δύσβατο πλαίσιο. Ποιο ήταν το πλαίσιο; Είχαμε το π.δ. 40/1977 περί Κτηνιατρικής Υπηρεσίας. Το π.δ. 40/1977 ρύθμιζε ταυτόχρονα και ζητήματα χαρακτηρισμού των τροφίμων σε διάφορες κατηγορίες. Ανάλογα με αυτούς τους χαρακτηρισμούς, ερχόταν ένα άλλο νομοθέτημα, ο Αγορανομικός Κώδικας, ο οποίος τι έλεγε; Προέβλεπε διαδικασία δειγματοληψίας, ενστάσεων, ποινικές κυρώσεις με αυτά τα άρθρα και τον τρόπο με τον οποίο γινόταν ο έλεγχος. Υπήρχαν, εν συνεχεία, αγορανομικές διατάξεις. Ήταν κυρίως η 1489, η βασική αγορανομική διάταξη, η οποία, αν θυμάμαι καλά, κωδικοποιήθηκε σχετικά πρόσφατα. Πρέπει να είναι προ τριετίας η κωδικοποίηση, αλλά δεν είμαι απολύτως βέβαιος για την ημερομηνία. Κωδικοποιήθηκε και απλουστεύτηκε η 1489 αγορανομική διάταξη, η οποία και αυτή είχε τη δική της εσωτερική διαδικασία. 
Συντρεχόντως, υπάρχει ο Κώδικας Τροφίμων και Ποτών με τα άρθρα 2 και 3. Ουσιαστικά ο Κώδικας Τροφίμων και Ποτών αποτελεί κατ’ εξουσιοδότηση νομοθέτημα, το οποίο δημιουργείται από το Ανώτατο Χημικό Συμβούλιο. Υπάρχει, λοιπόν, ο Κώδικας Τροφίμων και Ποτών, που επίσης έχει διατάξεις για τα τρόφιμα. 
Αυτό όλο μάς έφτιαχνε ένα εξαιρετικά σύνθετο και περίπλοκο θεσμικό νομικό οικοδόμημα, μέσα στο οποίο έπρεπε να κινηθεί όποιος βρισκόταν στον χώρο των τροφίμων. Πάνω σ’ αυτό ερχόταν η κοινοτική νομοθεσία, με οδηγίες οι οποίες ενσωματώνονταν. Ενσωματώνονταν όμως –και είναι, επίσης, σημαντικό- χωρίς να υπάρχει γενικότερη εναρμόνιση. Απλώς, ενσωματώνονταν οι κοινοτικές οδηγίες. 
Επίσης, υπήρξαν στιγμές όπου οι ελεγκτικοί μηχανισμοί ήταν επάλληλοι. Δηλαδή, είχες την Αγορανομία παλιότερα η οποία ήταν τμήμα της Αστυνομίας, είχες ειδικό αγορανομικό εισαγγελέα, είχες ειδικό αγορανομικό δικαστήριο, υπήρχαν άλλες αρχές- όπως ήταν οι χημικές διοικητικές αρχές, που έκαναν ελέγχους- και επομένως αυτό όλο έφτιαχνε ένα πραγματικά δαιδαλώδες πλαίσιο. Πού τα ξέρει όλα αυτά ένας Βουλευτής; Τα ξέρω, διότι έχω ασχοληθεί επαγγελματικά με αυτό το θέμα. Μη νομίζετε, δηλαδή, ότι έκανα καμμία ειδική μελέτη, ότι έχω επαγγελματική ενασχόληση με αυτό το θέμα. 
Άρα, λοιπόν, σε αυτό το πλαίσιο πράγματι το περιβάλλον ήταν εξαιρετικά δύσκολο και βλέπω με αρκετή χαρά ότι εδώ πράγματι γίνεται μια παρέμβαση με την οποία αυτά κάπως συμμαζεύονται σε επίπεδο διοικητικό, κυρωτικό, ενοποιούνται και φαίνεται να υπάρχει μια σαφής κατεύθυνση, η οποία κυρίως είναι ενωσιακής εμπνεύσεως. Μου μένει μια απορία: Καταργούνται οι προηγούμενες διατάξεις; 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Μου επιτρέπετε μια διακοπή;",121347,""," ΜΑΥΡΟΥΔΗΣ ΒΟΡΙΔΗΣ",37,"",37
"8422","
"," Βεβαίως.",121348,""," ΜΑΥΡΟΥΔΗΣ ΒΟΡΙΔΗΣ",37,"",37
"8423","
"," Έχετε τον λόγο, κύριε Υπουργέ.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Χαίρομαι που το ρωτάτε αυτό, κύριε Βορίδη, γιατί μου επιτρέπει να πω ότι κωδικοποιούνται για πρώτη φορά στο τρίτο μέρος όλα αυτά που αναφέρετε. Για πρώτη φορά μαζεύονται σε ένα σημείο όλοι οι νόμοι, οι διατάξεις κ.λπ. που αφορούν αυτόν τον τομέα. 
Επίσης, στο τέταρτο μέρος δείχνουμε ποιες καταργούνται, για να είναι σαφές τι καταργείται και τι μένει.
Σας ευχαριστώ.",121349,"Chairman","ΠΡΟΕΔΡΕΥΩΝ",75,"",75
"8424"," 
"," Αναφέρεται μέσα.",121350,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8425","
"," Ωραία. Επομένως αυτό, στον βαθμό, λοιπόν, που -ας το πω έτσι- εξισορροπεί, είναι μια πολύ σημαντική νομοθετική εργασία, η οποία αποσαφηνίζει το τοπίο. 
Το δεύτερο είναι ότι υπήρχε μια παρέμβαση -με την οποία εγώ ήμουν και αρκετά επικριτικός παλαιότερα, σε προηγούμενη Βουλή, αλλά αυτό κρίθηκε-, η οποία δημιούργησε τον ΕΦΕΤ και ο ΕΦΕΤ εν συνεχεία ουσιαστικά ανέλαβε τις εποπτικές αρμοδιότητες της Αγορανομίας. Υπάρχουν απόψεις γι’ αυτό, για το πώς λειτουργεί ο ΕΦΕΤ. Εγώ θα πω ότι αυτό μάλλον λειτούργησε θετικά. Τώρα ενδεχομένως θα μπορούσε να λειτουργήσει συμπληρωματικά, αλλά, εν πάση περιπτώσει υπάρχει μια συζήτηση ως προς αυτό.
Εδώ ήθελα απλώς να επισημάνω ότι με το άρθρο 2 εκείνο το οποίο -αν διαβάζω καλά- συμβαίνει είναι το εξής: Μέχρι τώρα ο ΕΦΕΤ ουσιαστικά είχε αποκλειστική αρμοδιότητα για αυτά τα ζητήματα που συζητάμε. Δημιουργείται συντρέχουσα αρμοδιότητα υπηρεσιών του Υπουργείου τώρα, εδώ; Αυτό δεν το ξέρω. Διαβάζω τη διατύπωση του άρθρου 2 και σας λέω τι με προβλημάτισε. Λέει ότι αρμόδιες αρχές για την εφαρμογή των άρθρων τάδε είναι: το Υπουργείο Ανάπτυξης και Τροφίμων διά των αρμόδιων υπηρεσιών του και του εποπτευόμενου από αυτό ΕΦΕΤ. Άρα δημιουργούμε μια συντρέχουσα αρμοδιότητα;
ΑΘΑΝΑΣΙΟΣ ΤΣΑΥΤΑΡΗΣ (Υπουργός  Αγροτικής Ανάπτυξης και Τροφίμων): Όχι, δεν είναι έτσι.",121351,""," ΜΑΥΡΟΥΔΗΣ ΒΟΡΙΔΗΣ",37,"",37
"8426"," 
"," Όχι, κύριε Υπουργέ, μην απαντήσετε. Κρατήστε τα και θα απαντήσετε μετά.",121352,"Chairman","ΠΡΟΕΔΡΕΥΩΝ",75,"",75
"8427","
"," Αυτό, λοιπόν, είναι ένα ζήτημα, γιατί το πλεονέκτημα της διοικητικής απλότητας ήταν ακριβώς ότι ήταν ο ΕΦΕΤ ο οποίος ήταν υπεύθυνος. Τώρα, εδώ, ενδεχομένως χρειάζεται μια επιχειρηματολογία -είμαι βέβαιος ότι ο κύριος Υπουργός θα το καλύψει το ζήτημα αυτό- για το αν δημιουργούμε ζητήματα συντρέχουσας αρμοδιότητας. 
Προτού φύγω όμως από τα ζητήματα αυτά, θα ήθελα να κάνω μια κριτική παρατήρηση. Σε ορισμένες περιπτώσεις υπάρχει, κατά τη γνώμη μου, ένα πολύ μεγάλο εύρος στο διοικητικό πρόστιμο. Δηλαδή, η δυνατότητα, το άνοιγμα προκειμένου να προσδιοριστεί, είναι πολύ μεγάλο. Υπάρχει -νομίζω- ένα παράδειγμα το οποίο κυμαίνεται -αν θυμάμαι καλά- από 600 ευρώ έως 50 χιλιάδες ευρώ. Τόσο πολύ μεγάλο εύρος δίνει, κατά τη γνώμη μου, μεγάλη διακριτική ευχέρεια στη διοίκηση και εκεί ίσως κανείς θα έπρεπε κάπως να το περιορίσει. Δεν μπορεί, δηλαδή, σε μια παράβαση να έχει τόσο μεγάλη δυνατότητα η διοίκηση να προσδιορίσει την επιβολή του προστίμου. Πρέπει να πούμε πού την κατατάσσουμε από πλευράς βαρύτητας και να το περιορίσουμε. 
Έρχομαι τώρα στα ζητήματα της προστασίας των ζώων και θα πω ότι επίσης είναι πάρα πολύ θετικό -και νομίζω ότι όλη η Αίθουσα εδώ θα τοποθετηθεί θετικά- ότι αυτό το νομοσχέδιο διευρύνει ακόμα περισσότερο -ένα βήμα που είχε γίνει με τον προηγούμενο νόμο- την προστασία των ζώων. Πράγματι, η ευαισθησία μας απέναντι στην προστασία των ζώων είναι ένα μέτρο το οποίο κρίνει τον πολιτισμό της κοινωνίας μας και θεωρώ ότι δεν υπάρχει καμμία αντίρρηση σε αυτό.
Μου έχουν γεννηθεί όμως ορισμένες απορίες από τις συγκεκριμένες διατάξεις και θα ήθελα κάποιες διευκρινίσεις, αν είναι δυνατόν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα ακόμα ένα λεπτό, κύριε Πρόεδρε.",121353,""," ΜΑΥΡΟΥΔΗΣ ΒΟΡΙΔΗΣ",37,"",37
"8428"," 
"," Κυβέρνηση είστε, άλλωστε.",121354,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8429"," 
"," Όχι, εγώ δεν είμαι Κυβέρνηση, η Νέα Δημοκρατία είναι Κυβέρνηση.",121355,""," ΜΑΥΡΟΥΔΗΣ ΒΟΡΙΔΗΣ",37,"",37
"8430","
"," Άλλο η Κυβέρνηση και άλλο η Βουλή, κύριε Καπερνάρο. Και σε ό,τι με αφορά το γνωρίζετε όλοι.",121356,"Chairman","ΠΡΟΕΔΡΕΥΩΝ",75,"",75
"8431"," 
"," Θα ήθελα ή ο κύριος Υπουργός ή οι κύριοι συνεργάτες του να με βοηθήσουν λίγο για να καταλάβω τα ζητήματα αυτά. Προφανώς μου λείπουν ορισμένα στοιχεία.
Η πρώτη μου απορία αφορά την υποχρέωση άδειας εκτροφής στον κάτοχο ακόμη και ενός θηλυκού σκύλου, μη επαγγελματία εκτροφέα, ερασιτέχνη. Διερωτώμαι: Εάν δεν συντρέχουν οι προϋποθέσεις λήψεως της άδειας κι έχω εγώ έναν θηλυκό σκύλο στο σπίτι μου, ζώο συντροφιάς, αλλά δεν έχω τις προϋποθέσεις που απαιτούνται για την άδεια εκτροφής του επαγγελματία, τι θα κάνω με τον έναν θηλυκό σκύλο; Θα τον διώξω, θα τον σκοτώσω, θα τον εγκαταλείψω; Τι θα το κάνω το σκυλάκι που έχω στο σπίτι, τον ένα θηλυκό σκύλο, για τον οποίον λέτε σε εμένα, τον ερασιτέχνη, να πάω να πάρω άδεια εκτροφέα; Αντιλαμβάνομαι το πρόβλημα. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός  Αγροτικής Ανάπτυξης και Τροφίμων): Δεν λέμε αυτό.",121357,""," ΜΑΥΡΟΥΔΗΣ ΒΟΡΙΔΗΣ",37,"",37
"8432","
"," Δεν λέτε αυτό. 
Διαβάζω λίγο τη διάταξη, για να συμφωνήσουμε ότι όλοι καταλάβαμε τα ίδια. 
Όταν εκτρέφεται, λέει η διάταξη, έτσι όπως προτείνεται στη Βουλή, έστω και ένας θηλυκός σκύλος αναπαραγωγής, απαιτείται υποχρεωτικά η έκδοση άδειας εκτροφής αναπαραγωγής και εμπορίας ζώων συντροφιάς. Άρα, λοιπόν, η άδεια που απαιτείται εδώ, ξαναλέω, είναι η άδεια εκτροφής αναπαραγωγής και εμπορίας ζώων συντροφιάς. Άδεια εκτροφής αναπαραγωγής και εμπορίας ζώων συντροφιάς απαιτείται και για τους ερασιτέχνες εκτροφείς σκύλων ή γατών. Άρα, λοιπόν, εδώ έχω έναν φιλικό σκύλο -ένας ερασιτέχνης- και πρέπει να πάρω αυτήν την άδεια.",121358,""," ΜΑΥΡΟΥΔΗΣ ΒΟΡΙΔΗΣ",37,"",37
"8433","
"," Και δεν πουλάω.",121359,""," ΚΩΝΣΤΑΝΤΙΝΟΣ ΚΟΛΛΙΑΣ",126,"",126
"8434","
","  Δεν πουλάω, δεν εμπορεύομαι. Αλλά εγώ αυτήν την άδεια πρέπει να πάρω, την άδεια εμπορίας. Εν πάση περιπτώσει, κατά τη γνώμη μου, θα επιφέρουμε στους πολίτες ένα διοικητικό βάρος εδώ να πάνε να πάρουν μια άδεια. Εγώ λέω το χειρότερο. Άμα δεν συντρέχουν οι προϋποθέσεις λήψεως αδείας; Γιατί προφανώς για τους επαγγελματίες εκτροφείς θα βάλετε κάποιες προϋποθέσεις, έτσι δεν είναι; Εύλογο είναι να βάλετε κάποιες προϋποθέσεις. Αυτό θεωρώ, δηλαδή, ότι είναι και το σωστό, να τις βάλετε. Εάν δεν τις έχω τις προϋποθέσεις εγώ που τον έχω στο σπίτι μου, τι να το κάνω το σκυλάκι; Θα το έχω, χωρίς άδεια, με κίνδυνο να με τιμωρήσετε; Και έχετε και 1000 ευρώ πρόστιμο για κάθε σκύλο. Άρα ένα ζήτημα είναι αυτό. 
Το δεύτερο. Βλέπω ότι υπάρχει μια ακόμη παράγραφος. Λέτε, υπάρχει ακρωτηριασμένο ζώο. Προσέξτε, υφιστάμενος ακρωτηριασμός. Δεν λέμε μέλλων. Διότι εκεί καταλαβαίνουμε όλοι τι λέμε. Υφιστάμενος ακρωτηριασμός. Είτε γιατί το έχω ήδη κάνει σε μια στιγμή που δεν απαγορευόταν ο ακρωτηριασμός -το έχω ήδη κάνει, άρα το έχω το σκυλάκι εγώ- είτε γιατί το ακρωτηριασμένο σκυλάκι μπορεί να ακρωτηριάστηκε για ιατρικούς λόγους. Χτύπησε το ποδαράκι του και  χρειάστηκε να το πάω στον γιατρό και να υπάρξει μια ιατρική επέμβαση. Και λέτε ότι απαγορεύεται να το κατέχω άνω της πενταετίας από της ενάρξεως του νόμου. Και αν αυτό είναι τριών ετών τώρα και πέντε, οκτώ, το σκυλάκι μου, που εγώ το έχω, τι να το κάνω; Τι θα το κάνω; Γιατί πάλι μου έχετε κάτι πρόσθετο.",121360,""," ΜΑΥΡΟΥΔΗΣ ΒΟΡΙΔΗΣ",37,"",37
"8435"," 
"," Περάσατε και τα δύο λεπτά, κύριε συνάδελφε.",121361,"Chairman","ΠΡΟΕΔΡΕΥΩΝ",75,"",75
"8436"," 
"," Πέρασα και τα δύο λεπτά, κύριε Πρόεδρε. 
Το τρίτο και τελευταίο ζήτημα και με αυτό ολοκληρώνω είναι στο θέμα των ζωολογικών πάρκων. Είναι ωραία η διάταξη. Δεν ξέρω τι σκέπτεστε να αποσύρετε, αλλά θέλω να τονίσω το εξής. Ενώ όλοι θα συμφωνήσουμε ότι στα ζωολογικά πάρκα πρέπει οι προϋποθέσεις να είναι τέτοιες ώστε να είναι άρτια η λειτουργία τους, να σέβεται τα ζώα, να μην υπάρχουν κακοποιήσεις, να μην υπάρχουν βασανισμοί, να μην υπάρχει οποιαδήποτε ταλαιπωρία των ζώων -και αυτό είναι ζήτημα της λειτουργίας τους- από κει και πέρα γιατί να μη δοθεί η δυνατότητα να υπάρχουν εκπαιδευτικές επισκέψεις; Να τα βλέπουν τα παιδιά, να τα βλέπουν τα σχολεία, να γίνονται μαθήματα πάνω σε αυτά. Πού είναι το πρόβλημα; Ποια είναι η επιφύλαξη που έχουμε ως προς αυτό; Εάν έχουμε κάποιοι κάποια επιφύλαξη, εγώ θα ήθελα να την ακούσω, γιατί κατ’ αρχάς δεν βλέπω ποιο είναι το μεγάλο ζήτημα πίσω από αυτό. Αντίθετα, βλέπω ότι υπάρχει σε συγκεκριμένα παραδείγματα. Έχουμε κοσμήματα ζωολογικών πάρκων, όπου φέρονται στα ζώα –το τονίζω- με πάρα πολύ μεγάλη προσοχή, με πάρα πολύ μεγάλη ευαισθησία. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)",121362,""," ΜΑΥΡΟΥΔΗΣ ΒΟΡΙΔΗΣ",37,"",37
"8437"," 
"," Και εμείς ευχαριστούμε, κύριε Βορίδη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και τέσσερις  εκπαιδευτικοί συνοδοί τους από το  Γενικό Λύκειο Αταλάντης Φθιώτιδας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο κοινοβουλευτικός εκπρόσωπος των Ανεξάρτητων Ελλήνων κ. Καπερνάρος για δώδεκα λεπτά.",121363,"Chairman","ΠΡΟΕΔΡΕΥΩΝ",75,"",75
"8438","
"," Ευχαριστώ πολύ, κύριε Πρόεδρε, για τα δεκαέξι ή δεκαεπτά λεπτά που θα μου παράσχετε και εμένα, όπως στον κ. Βορίδη. 
Κύριε Υπουργέ, παλιά έλεγαν «θα». Μετά το «θα» έγινε «πρέπει να». Τώρα είναι μόδα το «το νομοσχέδιο κινείται σε θετική κατεύθυνση». Αυτό το «κινείται σε θετική κατεύθυνση» δεν μπορούμε να το καταλάβουμε. 
Βέβαια ή κάνουμε νόμους ή δεν κάνουμε νόμους. Το είπαμε και από την αρχή. Αν είμαστε Βουλή η οποία γεννά, παρασκευάζει νομοθετήματα, ψηφίζει νόμους οι οποίοι έχουν ανάγκη ερμηνευτικών εγκυκλίων, είμαστε μία αποτυχημένη Βουλή. 
Εάν θέλετε να κάνουμε νόμους -όπως τους φορολογικούς- και να πάει ο Έλλην πολίτης με τον δικηγόρο του στην εφορία και να λέει ο υπάλληλος της εφορίας ότι «ξέρετε, ναι μεν ο νόμος λέει αυτά που επικαλείσθε, αλλά περιμένουμε την εγκύκλιο», τότε δεν είναι μόνο ότι έχουμε ένα αποτυχημένο κράτος, με την οικονομική έννοια του όρου, αλλά έχουμε παραδοθεί στην παγκόσμια χλεύη. 
Αν θέλουμε να συνεχίσουμε αυτού του είδους τη διακυβέρνηση των Ελλήνων πολιτών, αυτό οφείλεται μόνο και μόνο στον πατριωτισμό τον δικό σας, όχι στον πατριωτισμό τον δικό μας. Όταν, λοιπόν, έρχεται ο Πρόεδρος της Βουλής και λέει ότι στο μέλλον δεν θα ανεχτώ πλέον να βάζετε τροπολογίες που αφορούν ξένα σώματα, σε νομοθετήματα που ασχολούνται, όπως είπατε, με τα «διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων» και εσείς βάζετε μέσα τροπολογία του Υπουργείου Παιδείας, εκθέτετε τον  Πρόεδρο της Βουλής, μια και είναι διακριτή η εξουσία, κατά όπως είπε προηγουμένως ο κ. Δριβελέγκας, εκθέτετε τον εαυτό σας και δεν λέω ότι εκθέτετε την Κυβέρνηση, δηλαδή το Υπουργικό Συμβούλιο, διότι δεν υπάρχετε και σύμφωνα με το άρθρο 82, δεν συγκαλείστε ποτέ. Άρα εκθέτετε τον εαυτό σας. Γιατί μας βάζετε τροπολογία του Υπουργείου Παιδείας μέσα σε νομοθέτημα που αφορά καθαρά το Υπουργείο Αγροτικής Ανάπτυξης; 
Συνεπώς ποιος κοροϊδεύει ποιον; Θέλετε να συνεχίσετε έτσι; Εάν θέλετε να συνεχίσετε έτσι, συνεχίστε! Εμείς θα σας το υπενθυμίζουμε και θα στηλιτεύουμε αυτές τις παλινδρομήσεις, διότι κάποια στιγμή πρέπει να καταλήξετε και να πείτε ότι, ξέρετε, αυτά που λέμε και αυτά που διαβεβαιώνουμε σε αυτόν εδώ τον χώρο του ελληνικού Κοινοβουλίου τα σεβόμαστε πρώτα εμείς. Και τα σεβόμαστε πρώτοι εμείς, γιατί σεβόμαστε πρώτα τον εαυτό μας. Διότι η λογική συνέπεια είναι, αν δεν σέβεστε τον εαυτό σας, θα σεβαστείτε τι; 
Πάμε, λοιπόν, στο θέμα του νομοθετήματος. 
Κύριε Υπουργέ, είπατε προηγουμένως σε μία παρατήρησή σας στον ειδικό αγορητή του ΣΥΡΙΖΑ ότι πιθανόν να υπήρξε σύγχυση περί της ερμηνείας σε ένα συγκεκριμένο θέμα. Είναι αυτό που λέγαμε. Γιατί σαν πρώτη παρατήρηση να κάνετε ότι πιθανόν να βρέθηκε σε σύγχυση, εάν το νομοθέτημα αυτό ήταν καθαρό, διαυγές, καταληπτό και αντιληπτό σε κάθε μέσο Έλληνα πολίτη; Είναι αυτό που λέμε. Εάν θέλετε να περιορίσουμε στα δύο τρίτα, να απαλειφθεί το ένα τρίτο των δικών, της γραφειοκρατίας, αυτού του συστήματος που όλοι κοροϊδεύουμε -είμαστε στην παγκόσμια χλεύη, το πρώτο παγκόσμιο φαινόμενο γραφειοκρατίας-, φτιάξτε καθαρούς νόμους, κωδικοποιήστε αυτές τις διατάξεις, φτιάξτε Αγροτικό Κώδικα. Βάλτε έναν νόμο και να σας βοηθήσουμε με όλη μας την καρδιά να φτιάξουμε έναν Αγροτικό Κώδικα και να πούμε ότι αυτά ισχύουν για την επόμενη δεκαετία. Επιτέλους, η τροποποίηση της τροποποιήσεως και η τροπολογία της τροπολογίας! Δεν είναι δυνατόν ποτέ να πούμε στα παιδιά μας «ξέρετε, πράγματι λέμε ότι τώρα με αυτήν τη Βουλή αρχίζει αυτό το δεδομένο, να αλλάξουν αυτά που υπήρχαν μέχρι σήμερα». Λέμε, λοιπόν, για να μην υπάρχουν συγχύσεις –εξαρτάται από τις δικές σας ενέργειες-, να φέρνετε καθαρά νομοθετήματα. 
Θα ήθελα να αναφέρω και κάτι άλλο, σχετικά με την εκκαθάριση των κόκκινων δανείων, σε σχέση και με αυτά που εσείς είπατε και είδα δημοσιευμένα αυτές τις ημέρες, που μιλάτε για το 20% των κόκκινων δανείων των αγροτών -που προαναγγείλατε και θα φέρετε στη Βουλή- δεν το έχετε φέρει ακόμα. Το έχω εδώ: «Ρυθμίσεις για κόκκινα δάνεια των αγροτών». 
Θα ήθελα την προσοχή σας, διότι υπάρχει ένα σοβαρότατο θέμα, που θα υπέχετε ποινικές ευθύνες, διότι σας έχει αναθέσει με την απόφασή του ο Άρειος Πάγος να γίνουν εκκαθαρίσεις σε σχέση με τα πανωτόκια που είχε βγάλει ο Άρειος Πάγος, με τα οποία πρέπει να καλείτε έναν-έναν τους αγρότες και να κάνετε εκκαθαρίσεις στις υποθηκεύσεις τους, διότι έχετε έκνομες υποθηκεύσεις και, σύμφωνα με τις δικαστικές αποφάσεις, είστε εσείς υποχρεωμένοι ως Κυβέρνηση και ως Υπουργείο και ως τράπεζες να κάνετε εκκαθαρίσεις. 
(Στο σημείο αυτό την προεδρική έδρα καταλαμβάνει η ΣΤ´ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ)
Ο λόγος για τον οποίο το λέμε αυτό είναι διότι, ενώ μιλάτε εδώ για το 20% των συνολικών δανείων που είχε χορηγήσει η παλαιά Αγροτική Τράπεζα, τα οποία δεν μεταβιβάστηκαν στην Τράπεζα Πειραιώς, αλλά παρέμειναν στην «κακή» ΑΤΕ, που βρίσκεται υπό εκκαθάριση, η Βουλή των Ελλήνων δεν γνωρίζει τίποτα περί αυτών. Και ρωτάμε, όταν το φέρετε στη Βουλή -γιατί δεν έχετε φέρει ακόμα κάτι, απλά το συζητάμε με αφορμή το παρόν νομοσχέδιο- γιατί να αφορά μόνο το 20% των συνολικών δανείων και όχι όλα τα δάνεια; 
Γιατί λέτε ότι θα περιορίσετε, θα κουρέψετε και θα το πάτε στο 120% και δεν μιλάτε καθόλου για την εφαρμογή του νόμου του 1929, που για το οποιοδήποτε ποσόν, για ένα ποσό των δέκα εκατομμυρίων δραχμών που πήρε ο Έλληνας αγρότης, του υποθηκεύσατε όλη την περιουσία οριζοντίως; 
Μπορείτε ακόμα και τώρα να μας πείτε, αν έχετε -και οι δύο- συνεργάτες στο Υπουργείο Ανάπτυξης, ότι δεσμεύεστε να φέρετε νομοσχέδιο, όπου τα δέκα εκατομμύρια δραχμές που πήρε ο αγρότης για να αγοράσει τρακτέρ θα του τα περιορίσετε, θα του τα κουρέψετε, όπως εσείς λέτε τη φράση, και θα του απαλείψετε την οριζόντια υποθήκευση; Δηλαδή τα δέκα εκατομμύρια δραχμές να απλωθούν σε όλη του την περιουσία. Τι σημασία έχει άμα κουρέψετε το 300% και το κάνατε 120%; Να το περιορίσετε, να του απελευθερώσετε τα εκατό εκατομμύρια της αξίας της περιουσίας του. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Αυτό έχει η ρύθμιση.",121364,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8439"," 
"," Όχι, δεν έχει αυτό. Περιορίζετε το κούρεμα, το 300% το κάνατε 120%.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Στις υποθήκες.",121365,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8440","
"," Ναι, στις υποθήκες. Όχι, όμως, σε όλες και όχι σε όλο το πλάτος της αγροτικής του περιουσίας. Θα πάει με την αρχή της αναλογικότητος.
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Ναι.",121366,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8441"," 
"," Διότι είχατε το δικαίωμα με το νόμο του 1929 να βάλετε υποθήκες σε όλη την αγροτική περιουσία. Βλέπατε αν έχει αγροτική περιουσία και λέγατε: Πόση είναι; Είναι τριακόσια εκατομμύρια δραχμές; Πόσο πήρε δάνειο; Όπου και αν είναι η περιουσία, με οποιαδήποτε μορφή και αν είναι αυτή η περιουσία, την υποθηκεύουμε. Αυτές είναι εκνομίες που ακουμπούν στον Ποινικό Κώδικα. Θα τα βρούμε αυτά βέβαια. Περιμένουμε να δούμε το νομοθέτημα που θα φέρετε. 
Κύριε Βορίδη, συμφωνείτε με το νομοθέτημα; Να ξέρουμε αν συμφωνείτε, γιατί κάνατε παρατηρήσεις. Θα το ψηφίσετε επί της αρχής;",121367,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8442","
"," Ναι.",121368,""," ΜΑΥΡΟΥΔΗΣ ΒΟΡΙΔΗΣ",37,"",37
"8443","
"," Συνεπώς θα το ψηφίσετε, παρά τις παρατηρήσεις σας.",121369,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8444","
"," Μάλιστα. Έχει εβδομήντα άρθρα και έκανα δύο παρατηρήσεις.",121370,""," ΜΑΥΡΟΥΔΗΣ ΒΟΡΙΔΗΣ",37,"",37
"8445","
"," Δηλαδή συμφωνείτε εσείς; Συγγνώμη, έτσι για να κάνουμε διάλογο. Εμένα μου αρέσει ο διάλογος. Τον προτιμώ από το να έχω ένα γραπτό κείμενο μπροστά μου και να το διαβάζω.",121371,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8446"," 
"," Δεν είναι της ώρας ο διάλογος, όμως. Ξέρω ότι σας αρέσει, αλλά…",121372,"Chairman","ΠΡΟΕΔΡΕΥΟΥΣΑ",125,"",125
"8447","
"," Ρητορικώς, κυρία Πρόεδρε. Θα μου απαντήσει μετά.",121373,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8448","
"," Εάν είναι ρητορικώς, επιτρέπεται.",121374,"Chairman","ΠΡΟΕΔΡΕΥΟΥΣΑ",125,"",125
"8449"," 
"," Ο κ. Βορίδης να μου απαντήσει και μετά, εκτός της Αιθούσης. Να δημιουργήσουμε όμως με τον διάλογο «κέντρα απορίας», για να μπορούμε μαζί να τα λύνουμε. Εμείς δεν είμαστε εδώ για να κάνουμε στείρα αντιπολίτευση. Θέλουμε να βοηθήσουμε, αλλά δεν μας αφήνετε. 
Κύριε Υπουργέ, σχετικά με τις ποινικές κυρώσεις, προβλέπεται στο άρθρο 27 ότι όποιος με οποιονδήποτε τρόπο αρνείται, παρεμποδίζει ή δυσχεραίνει τον επίσημο έλεγχο που διενεργεί αρμόδια αρχή στους τομείς των τροφίμων, των ζωοτροφών, της υγείας και προστασίας ζώων και της διαχείρισης ΖΥΠ και ΠΠ  τιμωρείται με φυλάκιση τουλάχιστον τριών μηνών. Με την ίδια ποινή τιμωρείται όποιος, όταν του ζητείται από την αρμόδια αρχή που διεξάγει τον έλεγχο, είτε αντίθετα προς νομική του υποχρέωση αρνείται να δώσει τα στοιχεία που του ζητούνται είτε εν γνώσει του παρέχει ελλιπή ή ανακριβή στοιχεία, με φυλάκιση τουλάχιστον τριών μηνών. 
Αν το συνδυάσουμε τώρα αυτό με την παράγραφο 5, προβλέπεται ότι όποιος διαθέτει στην αγορά ή χρησιμοποιεί ή μεταποιεί γενετικά τροποποιημένους οργανισμούς που προορίζονται κατά τη χρήση ως ζωοτροφές ή ζωοτροφές που περιέχουν ή αποτελούνται από γενετικά τροποποιημένους οργανισμούς και ζωοτροφές που παράγονται από γενετικά τροποποιημένους οργανισμούς, τιμωρείται με ποινή φυλάκισης έξι μηνών έως δύο ετών. Είναι δυνατόν; 
Κύριε Βορίδη, επικαλέστηκα την αρωγή σας εδώ, για το αν θεωρείτε ότι είναι υψίστης σημασίας το θέμα. Θεωρείτε κι εσείς ότι κινδυνεύουμε από αυτά και εμείς οι άνθρωποι κατ’ επέκταση από το ζωικό βασίλειο; Τότε αυτές οι ποινές πρέπει να διαμορφωθούν αλλιώς και να γίνει το αδίκημα από πλημμέλημα κακούργημα.
Και αυτό πρέπει να ισχύει και για αυτόν που αρνείται να παράσχει βοήθεια και δεν συνεργάζεται με αυτόν που του ζητά να τον ελέγξει. Διότι αλλιώς καταργούνται οι ελεγκτικοί μηχανισμοί, με τα γνωστά αποτελέσματα. Και τότε θα έχουμε συμβάλει κι εμείς σε αυτό με τον ευγενικό αυτόν τρόπο με τον οποίο τον αντιμετωπίζουμε, αντί να του παίρνουμε την άδεια λειτουργίας του καταστήματός του, όπως θα έπρεπε. 
Καταλάβατε, κύριε Υπουργέ; Πρέπει να καταθέσει την άδεια αμέσως με την αυτόφωρη διαδικασία και να είναι υποχρεωμένος με την άρνηση αυτή στον έλεγχο από το αρμόδιο όργανο -για να φτιάξουμε κράτος, για να φύγουν οι ρεμούλες, για να φύγουν οι διαφθορές, για να φύγει η διάβρωση από τον δημόσιο και κρατικό τομέα και από τις υπηρεσίες- να παραδίδει την άδεια του καταστήματός του εκείνην τη στιγμή. Πρέπει επίσης το αδίκημα να μην είναι πλημμέλημα, αλλά να είναι κακούργημα και να έχει ποινή όχι από τρεις μήνες, αλλά από πέντε έτη έως δέκα, αν θέλετε να κάνουμε κράτος δικαίου, ώστε από αυτές τις έκνομες συνέπειες από  ενέργειες αυτών οι οποίοι δεν θα συμπράξουν και δεν θα πειθαρχήσουν σε αυτό το νομοθέτημα να μην κινδυνεύει η ζωή των Ελλήνων. 
Είχα πολλά να παρατηρήσω. Βεβαίως είμαι Κοινοβουλευτικός Εκπρόσωπος και η συζήτηση είναι επί της αρχής. Δεν έχω το δικαίωμα να καταχρώμαι τον χρόνο. Όμως, να σας πω κάτι άλλο. Πώς είναι δυνατόν να μην θεωρείτε ότι είναι συντεχνιακή-ευεργετική διάταξη η διάταξη του άρθρου 51, όταν παίρνετε αρμοδιότητες από επιστήμονες που είναι πτυχιούχοι του Εθνικού Μετσοβίου Πολυτεχνείου ως χημικοί μηχανικοί ή από το Πανεπιστήμιο όταν είναι χημικοί και τις δίνετε σε πτυχιούχους των ΤΕΙ, και ιδιαίτερα όταν λέτε «για να διευθύνουν δημόσιο ή ιδιωτικό εργαστήριο που διενεργεί τις ανωτέρω αναλύσεις»; 
Λέμε: Είναι δίκαιο πρώτα απ’ όλα; Δεύτερον και σπουδαιότερον, είναι σωστό; Τρίτον, είναι κοινωνικώς ορθόν; Τότε τι κάνουμε με τους χημικούς μηχανικούς; Μήπως με αυτόν τον τρόπο υποβαθμίζονται έτι περαιτέρω τα πανεπιστημιακά μας ιδρύματα; Μήπως υποβαθμίζεται έτι περαιτέρω το Εθνικό Μετσόβιο Πολυτεχνείο; Πώς είναι δυνατόν αυτοί οι άνθρωποι να έρχονται να υποκαθίστανται ή να αντικαθίστανται σε αυτές τις υψηλής ευθύνης θέσεις από πτυχιούχους των ΤΕΙ; Είστε υπερήφανοι γι’ αυτό; Για κοιτάξτε το, σας παρακαλώ, γιατί είναι μείζονος σημασίας θέμα. 
Στο άρθρο 55 παράγραφος 5, στη συνταγογράφηση, κύριε Υπουργέ, δεν ξέρω αν έχετε επιληφθεί και αν έχετε λάβει υπ’ όψιν τα λεγόμενα της κ. Αθηνάς Τραχήλη, Προέδρου του Πανελληνίου Κτηνιατρικού Συλλόγου, η οποία μίλησε στην Επιτροπή Παραγωγής και Εμπορίου στις 9 Ιανουαρίου 2014 και είπε πως μόνο το 30% έως 40% των κτηνιατρικών φαρμάκων είναι νόμιμα, ενώ το υπόλοιπο 60% των φαρμάκων έρχεται παράνομα στη χώρα μας. Σε συνδυασμό με αυτό που είπε και ο εισηγητής της Νέας Δημοκρατίας προηγουμένως για την παράνομη διακίνηση λιπασμάτων-«μαϊμού» -το σημείωσα- θα ήθελα να σας ρωτήσω: γι’ αυτά έχετε λάβει πρόνοια στο νομοθέτημα; Προβλέπει κάποια διάταξη τι θα γίνει, καθώς θεωρούμαστε σαν τη Σιέρα Λεόνε, αποτυχημένο κράτος, με την οικονομική έννοια του όρου; Και αποτυχημένο κράτος σημαίνει ότι αυτό το κράτος δεν είναι ικανό να παραγάγει εξουσία, η οποία να είναι ικανή να ελέγξει τους ελεγκτικούς της μηχανισμούς. Αυτό το κράτος λέγεται αποτυχημένο. 
Για να αποσοβήσετε αυτόν τον όρο σε αυτήν την περίπτωση που εσείς κυβερνάτε, έχετε κάνει κάτι έτσι ώστε να πούμε «κοιτάξτε, εδώ αποσοβείται αυτό με αυτήν τη διάταξη, σε αυτό το νομοθέτημα, με αυτήν την παράγραφο, διότι προβλέπει αυτό κι αυτό»; Κοιτάξτε κι αυτά, γιατί, όπως διαπιστώνουμε εμείς και διαπιστώνετε κι εσείς σήμερα, έχει πάρα πολλά κενά.
Τελειώνοντας, θα ήθελα να πω ότι υπάρχει ένα δημοσίευμα που αφορά τον  κ. Χαρακόπουλο, που είναι σήμερα εδώ και μας ακούει, την Τρίτη 14 Ιανουαρίου 2014 στην εφημερίδα «ΗΜΕΡΗΣΙΑ», ο οποίος διαβεβαιώνει ότι οι αγρότες που διατηρούν βιβλία εσόδων-εξόδων δεν θα αποχωρήσουν από τον ΟΓΑ κ.λπ.. Παράλληλα, άφησε αιχμές για το γεγονός ότι, ενώ ισχύει από 1-1-2014 η αλλαγή φορολόγησης των αγροτών με την καθιέρωση βιβλίων εσόδων-εξόδων, ακόμα, όπως είπε, δεν είναι ξεκάθαροι οι όροι υπαγωγής τους. Ξεκαθαρίστε το.
Οι αγρότες αυτήν τη στιγμή είναι οι πιο κακοποιημένοι αγρότες της Ευρώπης. Οι Έλληνες αγρότες είναι οι πιο υποβαθμισμένοι. 
Πείτε μου, σας παρακαλώ –δεν είναι ρητορικό το ερώτημα, θα έλθω εκεί να μου απαντήσετε-, εάν έχετε κατά νου πού υπάρχει ακριβότερο αγροτικό πετρέλαιο σε άλλη χώρα της Ευρώπης εκτός από την Ελλάδα, περισσότερο ακριβό απ’ ό,τι είναι στην Ελλάδα.
Πείτε μου, σας παρακαλώ, αν γνωρίζετε αυτήν τη στιγμή -εγώ πήρα τηλέφωνο και ρώτησα– ότι τα σιτάρια στην Καβάλα τα παίρνει ο έμπορος 18 λεπτά, φτάνουν έως 22 λεπτά στον κυλινδρόμυλο και το μισό κιλό ψωμί έχει 60 λεπτά. Αυτήν τη δυσαναλογία θα προσπαθήσετε ποτέ να την απαλείψετε από την κοινωνική μας ζωή, όταν φεύγει το σιτάρι για ψωμί από τους σιτηρώνες της Ελλάδος, από τους παραγωγούς, σε τιμή από 16 έως 19 λεπτά και φτάνει στο ράφι του αρτοποιείου 60 λεπτά; Προβλέπεται τίποτα να κάνετε; Πόσα «θα» και «πρέπει να» θα ακούσουμε ακόμη όσον αφορά το να καταργηθούν αυτοί οι μεσάζοντες; Έχετε τη δυνατότητα και την αξιοσύνη να το κάνετε ή θα παραμένετε εδώ πέρα να λέμε «είναι στη σωστή κατεύθυνση και πρέπει να γίνει»;
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)",121375,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8450","   
"," Ολοκληρώστε, παρακαλώ.",121376,"Chairman","ΠΡΟΕΔΡΕΥΟΥΣΑ",125,"",125
"8451","
"," Τελειώνω, κυρία Πρόεδρε, 
Όσον αφορά την εγκατάλειψη των αγροτών -και επειδή έχουμε πει ότι δεν αρκούμαστε στις ερωτήσεις- με απογοήτευση σας λέω ότι κάνω ερωτήσεις πολλές και παίρνω απαντήσεις όχι ανάλογες και αντίστοιχες, αν θέλετε και όχι σε επίπεδο λογικής. Όμως, τι να κάνουμε; Αφού αυτός είναι ο Κανονισμός. Εγώ τον λέω γελοίο και παίρνω την αμαρτία και την ευθύνη γι’ αυτό. Λέμε ότι πρέπει αυτά να τροποποιηθούν και ν’ αλλάξουν, για ν’ αλλάξει και η ζωή μας.
Σας λέω, λοιπόν, ότι έχω καταθέσει μία μηνυτήρια αναφορά, διότι ο συνάδελφός σας Υπουργός κ. Χατζηδάκης άφησε και πέρασε άπρακτη η προθεσμία και δεν πήραμε το ΕΣΠΑ για να αποζημιώσουμε τους πυρόπληκτους παραγωγούς της μαστίχης στη νήσον Χίον. 
Άφησε, λοιπόν, άπρακτη την προθεσμία και δεν πήραμε τα χρήματα που πήραν οι άλλες χώρες, κύριε Υπουργέ. Κατέθεσα μηνυτήρια αναφορά στην Εισαγγελία του Αρείου Πάγου. Την έστειλε η Εισαγγελία του Αρείου Πάγου στη Βουλή. Προσπαθούν κάποιοι να μας μειώσουν εμάς των Ανεξαρτήτων Ελλήνων. Από είκοσι είμαστε δεκαεπτά. Πιστεύω ότι θα παραμείνουμε δεκαεπτά, αλλά θα αγωνιζόμαστε πάντα. Θέλουμε τριάντα υπογραφές. Κάνω έκκληση στον ΣΥΡΙΖΑ, διότι, αν δεν ακούγονται αυτά τα πράγματα, θα παραμένουμε όπως είμαστε. Τι θα κάνουμε; Θα ποινικοποιήσουμε την πολιτική ζωή; Βεβαίως. Άφησες, κύριε, και πέρασε άπρακτη η προθεσμία και δεν πήρες τα λεφτά. Δεν πρέπει να πληρώσεις; Ή θα πάμε στο δίκαιο «τον έστειλε ο λαός στο σπίτι του»; Το λέω αυτό γιατί θα συνεχίσουμε να κάνουμε τέτοια.",121377,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8452","
"," Κλείστε, παρακαλώ.",121378,"Chairman","ΠΡΟΕΔΡΕΥΟΥΣΑ",125,"",125
"8453","
"," Κλείνω, κυρία Πρόεδρε.
Επειδή πρέπει να ενημερώνεται ο ελληνικός λαός –εμείς δεν έχουμε άλλα Μέσα Μαζικής Ενημέρωσης, παρά μόνον αυτό το κανάλι της Βουλής των Ελλήνων, κυρία Πρόεδρε- όσον αφορά το Κτηματολόγιο, μόνο εμείς δεν έχουμε. Σε τρία χρόνια το έφτιαξε η Αλβανία. Μόνο εμείς και η Αλβανία δεν είχαμε Κτηματολόγιο. Η Αλβανία το έφτιαξε σε τρία χρόνια. Αυτό το κράτος του ονείδους, της διαφθοράς, αυτό το σάπιο πράγμα δεν έχει φτιάξει Κτηματολόγιο και, όταν έστειλε τη δικογραφία ο Εισαγγελέας Δημήτριος Ασπρογέρακας στη Βουλή των Ελλήνων για θέμα επιτροπών, ο κ. Λαλιώτης, Υπουργός τότε, είπε ότι «δεν μπορεί να περάσει από τη Βουλή αυτό και δεν πρόκειται να το βάλουμε στη  Βουλή να περάσει για εξεταστική επιτροπή». Και όχι μόνον αυτό, αλλά βγήκε και είπε κι ότι ο εισαγγελέας ανήκει στη Νέα Δημοκρατία.",121379,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8454","
"," Κλείστε, παρακαλώ.",121380,"Chairman","ΠΡΟΕΔΡΕΥΟΥΣΑ",125,"",125
"8455","
"," Πήραμε 20 εκατομμύρια πρόστιμο και μας έκοψε τα κονδύλια για το Κτηματολόγιο τότε η Ευρωπαϊκή Ένωση. Ξέρετε γιατί πανηγύριζε η κ. Βάσω Παπανδρέου, διάδοχος του κ. Λαλιώτη; Πανηγύριζε γιατί τα 20 εκατομμύρια της τιμωρίας, που μας επέβαλε η Ευρωπαϊκή Ένωση, η ίδια κατάφερε και τα δίναμε με δόσεις. 
Εάν θέλετε τώρα, επειδή συγκυβερνάτε με τα ίδια πρόσωπα -άλλαξαν οι φυσιογνωμίες-, με τις ίδιες πολιτικές, με τις ίδιες αξιακές και πολιτικές σταθερές, σας λέμε: Ξέρετε, σκεφτείτε το και, αν σας τιμά, συνεχίστε το. Αν, όμως, εσείς νομίζετε ότι πρέπει να το αλλάξετε, κάντε το το συντομότερο δυνατόν, γιατί η χώρα πέφτει στον γκρεμό. Δεν είναι στο χείλος του γκρεμού, κύριε Βορίδη. Πέφτει. Σε λίγο θα έχει ένα τέλος, το βάραθρο!",121381,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8456","
"," Ευχαριστούμε, κύριε Καπερνάρο.",121382,"Chairman","ΠΡΟΕΔΡΕΥΟΥΣΑ",125,"",125
"8457","
"," Σας ευχαριστώ πάρα πολύ. 
Περιμένω να τροποποιήσετε, κύριε Υπουργέ, για να μην πάνε χαράμι οι παρατηρήσεις μας και λέτε μετά ότι κάνουμε στείρα αντιπολίτευση και δεν σας βοηθάμε όπως πρέπει για να φτιάξετε δίκαιους νόμους.",121383,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8458","
"," Ευχαριστούμε, κύριε Καπερνάρο.",121384,"Chairman","ΠΡΟΕΔΡΕΥΟΥΣΑ",125,"",125
"8459","
"," Ευχαριστώ πάρα πολύ, κυρία Πρόεδρε. Είστε πολύ καλή.",121385,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8460","
"," Δεν ξέρω τι θα γινόταν στα δικαστήρια αν είχαμε χρόνο!",121386,"Chairman","ΠΡΟΕΔΡΕΥΟΥΣΑ",125,"",125
"8461","
"," Πάντα είναι ενδιαφέρων!",121387,""," ΜΑΥΡΟΥΔΗΣ ΒΟΡΙΔΗΣ",37,"",37
"8462","
"," Εκτίθεμαι, όπως καταλαβαίνετε, γιατί είμαι του ιδίου κόμματος μ’ εσάς, κύριε Καπερνάρο, και θα λένε ότι έχετε ευνοϊκή μεταχείριση!",121388,"Chairman","ΠΡΟΕΔΡΕΥΟΥΣΑ",125,"",125
"8463","
"," Μόνον  τρία λεπτά παραπάνω από τον κ. Βορίδη μίλησα…",121389,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8464"," 
"," Δεν είδα τους χρόνους. Άρα είμαστε εντάξει. Επομένως δεν επεφύλαξα ευνοϊκή μεταχείριση!
Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.",121390,"Chairman","ΠΡΟΕΔΡΕΥΟΥΣΑ",125,"",125
"8465","
"," Ευχαριστώ πάρα πολύ, κυρία Πρόεδρε. 
Κυρίες και κύριοι συνάδελφοι, βρισκόμαστε στην κορύφωση της διαδικασίας διαμόρφωσης νέας Κοινής Αγροτικής Πολιτικής, μιας πολιτικής με ιδιαίτερες προτεραιότητες, όπως αυτές έχουν προδιαγραφεί, μιας πολιτικής που θέτει νέους πυλώνες και νέα αντίληψη και φιλοσοφία στην ανάπτυξη του αγροτικού τομέα, μιας πολιτικής η οποία έχει ως βασική αρχή τη διασφάλιση παραγωγής προϊόντων υψηλής ποιότητας με διαδικασίες ελέγχου αυτής της ποιότητας σε πολλά στάδια. Πρόκειται για μία πολιτική που μετατοπίζει τις χρηματοδοτήσεις από τον παραγωγό στην παραγωγή, προκειμένου να διαμορφώσει ένα νέο πλαίσιο παραγωγικής ανασυγκρότησης, βεβαίως με πυρήνα τον αγρότη νέου τύπου και με όλο το γενικότερο πλαίσιο, όπως τουλάχιστον το έχουμε διαβάσει και με το οποίο ασχολούμαστε. 
Τι πρέπει να κάνει η ελληνική πολιτεία; Τι πρέπει να κάνει μια οποιαδήποτε κυβέρνηση και μάλιστα σε μια περίοδο απίστευτης κρίσης; Το μόνο που έχει να κάνει, που έχει υποχρέωση να κάνει, και αυτό περιμέναμε, είναι μέσα σε αυτό το μεγάλο κάδρο της ευρωπαϊκής αντίληψης για τη γεωργική ανάπτυξη νέου τύπου να ενσωματώσει, να εντάξει, να προσαρμόσει τη νέα αγροτική πολιτική της χώρας. 
Βρισκόμαστε, λοιπόν, σε αυτήν την κρίσιμη φάση. Ήδη, από την 1-1-2014 έχει αρχίσει να ισχύει το νέο χρηματοδοτικό πλαίσιο, το ΣΕΣ, το οποίο προβλέπει πολλά δισεκατομμύρια για τον πρωτογενή τομέα. 
Ερωτώ, κυρίες και κύριοι συνάδελφοι: Πόσο είναι έτοιμη η ελληνική πολιτεία να ανταποκριθεί σε αυτήν την κορυφαία αναπτυξιακή διαδικασία, όταν είναι πανθομολογούμενο από όλες τις πτέρυγες της Βουλής ότι η πρωτογενής παραγωγή πρέπει να αποτελέσει για τη χώρα την ατμομηχανή της ανάπτυξης και τον βασικό κρίκο της αλυσίδας που θα μας οδηγήσει έξω από την κρίση; 
Έρχεται, λοιπόν, αυτό το νομοσχέδιο -για το οποίο ο ειδικός αγορητής μας και η κ. Φούντα τοποθετήθηκαν λεπτομερώς επί των συγκεκριμένων ρυθμίσεων- ακριβώς έναν χρόνο μετά την ολοκλήρωση της διαβούλευσης και είναι η πρώτη φορά που μας δίνεται η δυνατότητα σε αυτήν τη Βουλή να τοποθετηθούμε επί του κρίσιμου αυτού ζητήματος. 
Λέμε ότι το συγκεκριμένο νομοσχέδιο δεν ανταποκρίνεται στις προσδοκίες που είχαμε. Δεν αναφερόμαστε στις διατάξεις, γιατί οι διατάξεις στη μεγάλη τους πλειοψηφία είναι θετικές και με αυτήν τη συγκεκριμένη αξιολόγησή μας οδηγούμαστε σε αυτήν την κατ’ αρχήν θετική ψήφο στο νομοσχέδιο. Όμως, δεν είναι αυτό το οποίο περιμέναμε και θα έπρεπε ήδη το Υπουργείο Αγροτικής Ανάπτυξης να έχει φέρει. 
Για να γίνω πιο συγκεκριμένος. Μετά την ολοκλήρωση της διαβούλευσης, είχαμε την ευκαιρία σε αυτήν εδώ την Αίθουσα να παρακολουθήσουμε μία, ίσως τη μοναδική αν θυμάμαι καλά, της προηγούμενης περιόδου, προ ημερησίας διατάξεως συζήτηση για το αγροτικό ζήτημα. Εκεί, λοιπόν, όλα τα κόμματα τοποθετήθηκαν και κατέθεσαν τις απόψεις τους για το μεγάλο αυτό θέμα. 
Σταχυολογώ, λοιπόν, κάποιες κρίσιμες αναφορές από την ομιλία του Πρωθυπουργού κ. Σαμαρά.
«Από όλες τις μεταρρυθμίσεις που πρέπει να  κάνουμε η πιο σημαντική ίσως είναι η αγροτική». Κοινή παραδοχή. «Η αγροτική μεταρρύθμιση είναι ίσως η πιο δύσκολη, αλλά και η πιο αποφασιστική που έχουμε μπροστά μας. Το δημοσιονομικό έλλειμμα θα το εξαλείψουμε, το χρέος θα το τιθασεύσουμε, αλλά από την κρίση δεν θα βγούμε μακροχρόνια, αν δεν αλλάξουμε το παραγωγικό μας μοντέλο», βλέπε αγροτική παραγωγή. 
Αυτή, λοιπόν, ήταν η προσδοκία μας, όσον αφορά τη συζήτηση του πρώτου νομοσχεδίου του Υπουργείου Αγροτικής Ανάπτυξης. Αυτή η προσδοκία δεν επιβεβαιώνεται και για έναν άλλο λόγο, κυρίες και κύριοι συνάδελφοι. Γιατί αποφεύγουμε να μιλήσουμε με ειλικρίνεια για τις παθογένειες αυτού του πολύπαθου τομέα, του πρωτογενούς τομέα. 
Να θυμίσω ότι από όλα τα χρηματοδοτικά πλαίσια στον συγκεκριμένο τομέα έχουν διατεθεί τα μεγαλύτερα κονδύλια, πολλά δισεκατομμύρια, άνω των 100 δισεκατομμυρίων. Κάθε φορά που καταρτίζεται το πρόγραμμα κάποιου χρηματοδοτικού πλαισίου, γίνεται ιδιαίτερη αναφορά στον πρωτογενή τομέα, υπάρχει προγραμματισμός, κατατίθενται στόχοι και επιδιώξεις. Κάθε φορά, όμως, που ολοκληρώνεται ένα χρηματοδοτικό πλαίσιο, ουσιαστικά βρισκόμαστε στην ίδια ακριβώς φάση στην οποία βρισκόμασταν όταν προγραμματίζαμε το προηγούμενο. 
Για ποιον λόγο, κυρίες και κύριοι συνάδελφοι; Γιατί δυστυχώς αυτά τα πολύτιμα χρήματα, σε όλα τα προηγούμενα χρηματοδοτικά πλαίσια, ουδόλως απευθύνθηκαν σε τομείς που θα δημιουργούσαν τεράστια προστιθέμενη αξία και κυρίως σε υποδομές και βεβαίως διατέθηκαν προς εξυπηρέτηση των πελατειακών σχέσεων. Δεν χρειάζεται να κάνουμε ιδιαίτερη αναφορά για όλο το προηγούμενο διάστημα στη λειτουργία των συνεταιρισμών και όχι μόνο. 
Να σας αναφέρω απλώς, κύριε Υπουργέ, το γεγονός –το γνωρίζετε- ότι στην περιοχή μου μόνο, στη δυτική Ελλάδα, αυτήν τη στιγμή υπάρχουν «κουφάρια» σε περιοχές που χρηματοδοτήθηκαν με τα χρήματα αυτά, που είναι αχρησιμοποίητα -για να μην αναφέρω και τους εξοπλισμούς συσκευαστηρίων, συνεταιριστικών σφαγίων- τα οποία, αν δεν έχουν λεηλατηθεί, στη χειρότερη περίπτωση σκουριάζουν αχρησιμοποίητα, γιατί ουδέποτε εκπλήρωσαν τον σκοπό τους. Τι σημαίνει αυτό; Σημαίνει ότι πρέπει να οδηγηθούμε σε ένα νέο μοντέλο. 
Υπάρχει, λοιπόν, η τεράστια εκκρεμότητα, κύριε Χαρακόπουλε, που μένει να συζητήσει αυτή εδώ η Αίθουσα, το πώς ακριβώς θα πορευθούμε στη νέα προγραμματική περίοδο και κυρίως πώς θα ενταχθούμε στο νέο πλαίσιο της Κοινής Αγροτικής Πολιτικής. Αυτό δεν συνέβη. 
Είχα πρόσφατα μια διαλεκτική αντιπαράθεση με τον κ. Τσαυτάρη σε σχέση με τη λειψή, για να μην πω ανύπαρκτη, νομοθετική πρωτοβουλία του Υπουργείου Αγροτικής Ανάπτυξης όλο το προηγούμενο χρονικό διάστημα. Μου απηύθυνε τον λόγο από αυτό το Βήμα και με ρώτησε το εξής: «Κύριε Τσούκαλη, πιστεύετε ότι το θέμα της αγροτικής ανάπτυξης είναι θέμα νόμων;». Θα πω «όχι μόνο νόμων, αλλά προκειμένου να έχουμε μια βάση για να κάνουμε κάτι, είναι απαραίτητη η νομοθετική πρωτοβουλία. Δεν μπορεί να μην υπάρχει νομοθετική πρωτοβουλία». 
Θέλετε να γίνω πιο συγκεκριμένος; Αναφέρομαι και πάλι στην τοποθέτηση του κύριου Πρωθυπουργού. Είπε για τους νέους αγρότες, ότι χρειάζεται εκπαίδευση για όλους, μίλησε για ζώνες χρήσης γης και υδατικούς πόρους. Αυτό δεν το συζητήσαμε ιδιαίτερα. 
Κυρίες και κύριοι συνάδελφοι, έχετε συνειδητοποιήσει τι σημαίνει σωστή διαχείριση υδατικών πόρων σε μια βιώσιμη αγροτική παραγωγή ή στον πρωτογενή τομέα; Να σας πω απλά ότι στον πρωτογενή τομέα καταναλώνεται πέραν του 90% των συνολικών υδατικών πόρων. Αυτό το ποσοστό πρέπει να πέσει δραματικά, προκειμένου να είναι βιώσιμη η αγροτική παραγωγή. Ποιος έχει προγραμματίσει και με ποιον τρόπο το πώς ακριβώς θα γίνει η διαχείριση των υδατικών πόρων; 
Στη συνέχεια, μίλησε για σύγχρονη τεχνική και διαχειριστική εκπαίδευση. Να, λοιπόν, ένα θεσμικό πλαίσιο που πάσχει, που είναι κενό: η εκπαίδευση των νέων αγροτών. Το έχουμε; Όμως και ό,τι έχουμε είναι κατακερματισμένο και πεπαλαιωμένο. 
Στη συνέχεια: Καινοτομίες, παραγωγή προϊόντων ποιότητας και υψηλής προστιθέμενης αξίας, καθαροί κανόνες λειτουργίας της αγοράς. Έχουμε τις εκκρεμότητες των συνεταιρισμών, της συμβολαιακής γεωργίας, της πολιτικής γης, της χρηματοδότησης, της έρευνας. Υπάρχει τεράστια εκκρεμότητα και για την έρευνα και για το κόστος παραγωγής. 
Αυτά λοιπόν είναι στοιχεία τα οποία, κυρίες και κύριοι συνάδελφοι, δεν τα έχουμε αυτήν τη στιγμή. Δεν τα έχουμε και προκαλεί ιδιαίτερο πρόβλημα στη συζήτησή μας για να προγραμματίσουμε για το μέλλον. 
Αυτά είναι ζητήματα τα οποία αναπόφευκτα πρέπει να είναι ενταγμένα μέσα σε ένα γενικότερο, ολοκληρωμένο σχέδιο ανασυγκρότησης ολόκληρης της χώρας. Δεν μπορεί να είναι κάτι ξεκομμένο.
Η απουσία αυτού του σχεδίου, κυρίες και κύριοι συνάδελφοι, στερεί τη δυνατότητα καταμερισμού της αναπτυξιακής διαδικασίας στις περιφέρειες. Αυτήν τη στιγμή οι περιφέρειες ουσιαστικά προγραμματίζουν σε λευκό χαρτί, χωρίς να υπάρχουν τα θεμέλια, χωρίς να προσδιορίζονται ζώνες προτεραιότητας, πού θα κατευθυνθούν οι χρηματοδοτικές ροές, ούτως ώστε να υπάρχει μεγαλύτερη προστιθέμενη αξία κ.ο.κ.. 
Προκειμένου να γίνω πιο συγκεκριμένος, θα αναφερθώ σε κάποια θέματα που έχουν απασχολήσει ήδη τη Βουλή. Με το παρόν νομοσχέδιο τροποποιείται σε μεγάλο μέρος ο ν. 4061/2012. Πρόκειται για ένα νόμο ο οποίος μας είχε καλλιεργήσει μεγάλες προσδοκίες όσον αφορά την προοπτική της αγροτικής οικονομίας. 
Τότε είχαμε επισημάνει τις ενστάσεις μας, γιατί βασικό πρόβλημα, κυρίες και κύριοι συνάδελφοι -το γνωρίζετε πάρα πολύ καλά- δεν είναι η ψήφιση των νόμων, αλλά η προετοιμασία όλων των δομών και των μηχανισμών για να εξυπηρετηθούν και να υλοποιηθούν οι νόμοι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα από τα άρθρα το οποίο μας είχε δημιουργήσει μεγάλη προοπτική κι ελπίδα ήταν το άρθρο 7 του συγκεκριμένου νόμου. Ποιο ήταν το άρθρο 7; Αυτό που προέβλεπε τότε παραχώρηση χρήσης αγροτικών ακινήτων έναντι χαμηλού τιμήματος σε νέους αγρότες. 
Ήδη από το 2010 είχε παρατηρηθεί ένα πρωτόγνωρο φαινόμενο για τη χώρα -βίαιο μεν- νέοι άνθρωποι, οι οποίοι είχαν χάσει την ελπίδα στα αστικά κέντρα, να θέλουν να εγκατασταθούν στην περιφέρεια, να τους παραχωρηθεί ένα κομμάτι γης, ένας κλήρος, να έχουν και τη στήριξη της πολιτείας όσον αφορά τη συμβουλευτική γεωργία και να έχουν και μία σίγουρη χρηματοδοτική στήριξη. 
Αυτή η συγκεκριμένη διάταξη, απ’ ό,τι γνωρίζω, δεν έχει υλοποιηθεί ούτε στο ελάχιστο. Και δεν είναι μόνο αυτό. Στη συγκεκριμένη διάταξη έρχεται μία άλλη πρόταση της Εκκλησίας της Ελλάδος που λέει «διαθέτω κι εγώ τα ακίνητά μου και μάλιστα δωρεάν με συγκεκριμένη σύμβαση για δέκα χρόνια και αν υλοποιηθεί η σύμβαση αυτή, τότε παραχωρώ οριστικά το συγκεκριμένο ακίνητο στον κληρούχο». Κι έρχεται και η πρόταση της Τράπεζας Πειραιώς που λέει, «κι εγώ θα διαθέσω τέτοια ακίνητα».
Είχε γίνει, λοιπόν, από τη Δημοκρατική Αριστερά μία πρόταση αυτές οι συγκεκριμένες προτάσεις να ενοποιηθούν, να υπάρξει ένας φορέας υλοποίησης, ούτως ώστε να έχουμε συγκεκριμένα αποτελέσματα. 
Τα συγκεκριμένα αποτελέσματα ποια θα έπρεπε να είναι, κυρίες και κύριοι συνάδελφοι, εκτός από την παραγωγική ανάπτυξη της χώρας; Η δημιουργία νέων θέσεων εργασίας. 
Προσέξτε τώρα την πλήρη, την μεγάλη αντίφαση που δεν ξέρω πώς θα την αντιμετωπίσουμε. Λέμε όλοι ότι οι τομείς εκείνοι που έχουν μεγάλη ένταση εργασίας και που θα μπορέσουν να μας ανακουφίσουν από την ανεργία, είναι ο πρωτογενής τομέας, ο τουρισμός και η ενέργεια. 
Αυτήν τη στιγμή λοιπόν σε ποια φάση βρισκόμαστε; Δυστυχώς, κύριε Υπουργέ, βρισκόμαστε σε περαιτέρω συρρίκνωση του αγροτικού πληθυσμού και δεν υπάρχει καμμία ελπίδα -τουλάχιστον μέχρι αυτήν τη στιγμή- δημιουργίας νέων θέσεων εργασίας στην ύπαιθρο. 
Αυτό, λοιπόν, είναι το μεγάλο πρόβλημα που έχουμε να αντιμετωπίσουμε και δεν λύνεται, κυρίες και κύριοι συνάδελφοι, με απλό τρόπο.
Τελειώνω με το εξής ως προς τα κόκκινα δάνεια: Εδώ και εάν υπάρχει μεγάλη εκκρεμότητα, κύριε Υπουργέ! Απάντηση του κ. Στουρνάρα σε επίκαιρη ερώτηση που έγινε εδώ στη Βουλή στο τέλος Αυγούστου του 2012, όταν ακόμα δεν είχε ούτε ένα μήνα η τρικομματική Κυβέρνηση: «Θα καταθέσουμε μαζί με τον Υπουργό Αγροτικής Ανάπτυξης το συντομότερο δυνατό ειδική νομοθετική ρύθμιση για τα μη ενήμερα δάνεια με τα οποία η Αγροτική έχει υποθηκευτεί. Όσον αφορά τα μη εξυπηρετούμενα δάνεια, το ίδιο. Δεν θα πάει στον εκκαθαριστή. Θα υπάρξει νομοθετική ρύθμιση, όπως σας είπα πριν, σε συνεργασία με το Υπουργείο Αγροτικής Ανάπτυξης».
Έρχεται και ο κύριος Πρωθυπουργός στην τοποθέτησή του, στις 26-2-2013, σε αυτήν εδώ την Αίθουσα και συμπληρώνει, λέγοντας το εξής: «Εμείς ρυθμίζουμε το πρόβλημα της υποθηκευμένης αγροτικής γης, μειώνουμε…» -προσέξτε, «μειώνουμε», σε ενεστώτα- «…ήδη τις υποθήκες στο 120% της αξίας του δανείου που έχει απομείνει…» -όχι του αρχικού δανείου- «…ενώ ταυτόχρονα για δάνεια που έχουν εξοφληθεί, επισπεύδουμε την εξάλειψη της υποθήκης χωρίς κόστος για τον αγρότη».
Σας πληροφορώ ότι αυτήν τη στιγμή η εξάλειψη δανείων της Αγροτικής γίνεται με κόστος του αγρότη. Δεν έχει λυθεί. Αυτά είναι τα μηνύματα που μας έρχονται. Αυτό που έλεγε τον Αύγουστο του 2012 ο κ. Στουρνάρας, ακόμα δεν το έχουμε δει. Και αυτό είναι αρμοδιότητα δική σας. Αυτό πρέπει να το λύσετε.
Ένα τεράστιο θέμα, επίσης, κύριε Υπουργέ, είναι κάτι που έχει απασχολήσει διακομματικά τη Βουλή, όπως και εμένα. Έχουμε καταθέσει επανειλημμένες φορές με έντονο τρόπο την επίλυση του τεράστιου ζητήματος των εργατών γης. Αυτήν τη στιγμή δυναμικές καλλιέργειες σε όλη τη χώρα, που δυστυχώς μέχρι τώρα σε απάνθρωπες συνθήκες απασχολούσαν αλλοδαπούς, γι’ αυτή την καλλιεργητική περίοδο κινδυνεύουν να τιναχθούν στον αέρα και οι διαβουλεύσεις γίνονται με το Υπουργείο Εργασίας, με το Υπουργείο Εσωτερικών, με το Υπουργείο Δημόσιας Τάξης. Δεν γίνονται διαβουλεύσεις και δεν υπάρχει βοήθεια από το Υπουργείο Αγροτικής Ανάπτυξης.
Όταν λοιπόν φθάσουμε στο αμήν, να δούμε πώς θα τελειώσουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω με μία ιστορική καταγραφή η οποία θα είναι χρήσιμη, κυρίες και κύριοι συνάδελφοι. Στα Τετράδια Κοινοβουλευτικού Ελέγχου που μας έχουν μοιράσει, υπάρχει μεταξύ άλλων και μία μνημειώδης τοποθέτηση του Ανδρέα Μιχαλακόπουλου: «Αγροτικό ζήτημα και μεταρρύθμιση, 1917».
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Την έχω διαβάσει.",121391,""," ΝΙΚΟΛΑΟΣ ΤΣΟΥΚΑΛΗΣ",283,"",283
"8466","
"," Αυτήν τη στιγμή η χώρα χρειάζεται μία τιτάνια προσπάθεια που να έχει αυτό το περιεχόμενο, κύριε Υπουργέ: Αγροτικό ζήτημα και μεταρρύθμιση, όχι νομοσχέδια που όσο και χρήσιμα να είναι, απλώς θα διεκπεραιώνουν ή θα βελτιώνουν προηγούμενες ρυθμίσεις.
Χαρακτηριστικά, θα τελειώσω με το εξής, διαβάζοντας κάτι που ίσως είναι χρήσιμο και σήμερα να γίνει, το θεσμό του homestead.
Homestead, κυρίες και κύριοι συνάδελφοι, είναι ο θεσμός του οικογενειακού κτήματος. Η Ελλάδα έχει ακόμη τέτοια μικρά ακίνητα, τα οποία χρησιμοποιούν οι συμπατριώτες μας της περιφέρειας όχι για να αποκερδαίνουν, αλλά για να καλλιεργούν τα προϊόντα που χρειάζονται για το σπίτι τους.
Τι λέει ο Ανδρέας Μιχαλακόπουλος; Λέει το εξής: «Ο θεσμός συνίσταται εις τούτο, ότι κτήματα μικράς ιδιοκτησίας, αγροτικά είτε αστικά, δεν υπόκεινται εις υποθήκευσιν ή κατάσχεσιν, αλλά και μετά θάνατον δεν υπόκεινται εις τεμαχισμόν μεταξύ των κληρονόμων για τους εξής λόγους».",121392,""," ΝΙΚΟΛΑΟΣ ΤΣΟΥΚΑΛΗΣ",283,"",283
"8467","
"," Κύριε Τσούκαλη, κλείστε, σας παρακαλώ.",121393,"Chairman","ΠΡΟΕΔΡΕΥΟΥΣΑ",125,"",125
"8468","
"," Αυτό θα ήταν μία πολύ καλή πρόταση και για τη φορολόγηση των ακινήτων, δηλαδή, χαρακτηρισμός αυτών των ακινήτων και αυτά τα ακίνητα να αποκλείονται και από τη φορολόγηση. Είναι μία πρόταση. Δείτε την και υιοθετείστε την, εάν θέλετε.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)",121394,""," ΝΙΚΟΛΑΟΣ ΤΣΟΥΚΑΛΗΣ",283,"",283
"8469","
"," Ευχαριστούμε, κύριε Τσούκαλη.
Η Κοινοβουλευτική Εκπρόσωπος του Κουμμουνιστικού Κόμματος Ελλάδος κ. Διαμάντω Μανωλάκου έχει το λόγο.",121395,"Chairman","ΠΡΟΕΔΡΕΥΟΥΣΑ",125,"",125
"8470","
"," Και για να συνεχίσω εκεί που τελείωσε ο συνάδελφος κ. Τσούκαλης, ξέρετε, κύριε Τσούκαλη, πριν γραφεί αυτό το βιβλίο υπήρξε και η εξέγερση του Κιλελέρ. Και αυτό καλό είναι να το θυμόμαστε. 
Και να έρθουμε στα σημερινά μας.
Είναι γεγονός ότι ένα μεγάλο ποσοστό του εισοδήματος της λαϊκής οικογένειας πηγαίνει σε τρόφιμα και το υπόλοιπο -εάν περισσεύει- στους φόρους και τα χαράτσια. Τι να κάνουμε; Εκεί έχει καταντήσει η πολιτική σας την πλειοψηφία του λαού. Γι’ αυτό σήμερα μια σειρά μονοπωλίων αλλάζουν προσανατολισμό και επενδύουν στον διατροφικό τομέα για να εξασφαλίσουν σίγουρο κέρδος. 
Είναι, λοιπόν, το παρόν νομοσχέδιο το εργαλείο που θα εξασφαλίσει στο λαό καλά, ποιοτικά, ασφαλή και σε προσιτή τιμή τρόφιμα; Όχι, βέβαια. Διότι ο καπιταλιστικός τρόπος παραγωγής θεωρεί το τρόφιμο εμπόρευμα που εξασφαλίζει κέρδος στη βιομηχανία τροφίμων, στα διάφορα καρτέλ γάλακτος, ζωοτροφών κ.λπ., και όχι ως το κύριο και βασικό αγαθό, αναγκαίο για την αναπαραγωγή της εργατικής δύναμης. 
Συνεπώς, όσο η παραγωγή τροφίμων συνδέεται άμεσα και υπακούει στη μεγιστοποίηση του καπιταλιστικού κέρδους, δεν θα προστατεύεται η ντόπια παραγωγή από εισαγωγές ομοειδών και θα υπονομεύεται η προστασία της δημόσιας υγείας και του περιβάλλοντος. Εξάλλου, αυτό αποδεικνύεται από τα πολλαπλά περασμένα και πρόσφατα διατροφικά σκάνδαλα. Να θυμηθούμε τις διοξίνες, τη σπογγώδη εγκεφαλοπάθεια των βοοειδών λόγω ανεπαρκούς θέρμανσης των ζωικών υποπροϊόντων που χρησιμοποιούσαν στην παραγωγή κρεατάλευρων για τη διατροφή των ζώων, ή -ακόμα πιο πρόσφατο- το κρέας του αλόγου για να υποκαταστήσει το βοδινό κρέας, των ανεπαρκών, ακόμα, λόγω κόστους, ελέγχων στη γαλακτοβιομηχανία και τόσα άλλα; 
Όλα αυτά έγιναν -και θα γίνονται- για να μειωθεί το κόστος παραγωγής και να αυξηθεί η καπιταλιστική κερδοφορία που είναι ο λόγος ύπαρξης και η επιδίωξη του κεφαλαίου. 
Συνεπώς η κριτική ενάντια σε αυτό το νομοσχέδιο και το να μιλάει κανείς για καλά, ποιοτικά και φτηνά τρόφιμα για το λαό, δεν μπορούν να συνυπάρξουν με την αποδοχή και υπεράσπιση των υγιών επιχειρηματιών, αλλά και την ταυτόχρονη στήριξη της Ευρωπαϊκής Ένωσης των μονοπωλίων, της επιχειρηματικότητας και του καπιταλιστικού κέρδους. Είναι κοροϊδία, είναι υποκρισία και αντίφαση. 
Και το λέω αυτό για την Αξιωματική Αντιπολίτευση του ΣΥΡΙΖΑ που μιλάει για καλά, φτηνά τρόφιμα από καλούς επιχειρηματίες, αλλά και για τις προτάσεις που κάνετε, κύριοι συνάδελφοι, για το διατροφικό μοντέλο που θα αξιοποιεί την εγχώρια παραγωγή. Εμείς σας ρωτάμε το εξής: Πώς θα το κάνετε όταν αποδέχεστε την ενιαία εσωτερική αγορά της Ευρωπαϊκής Ένωσης; Πώς; Θα εμποδίσετε τις φθηνότερες εισαγωγές της γενετικά τροποποιημένης, για παράδειγμα, ντομάτας από την Πολωνία, όταν την ίδια στιγμή σαπίζουν στην Κρήτη, στην Πρέβεζα και άλλες περιοχές; 
Είναι ενδιαφέροντα τα στοιχεία που έδωσε ο συνάδελφος κ. Κασαπίδης, που θα εξασφαλίσει προγραμματισμένα αυτάρκεια και προστασία της ντόπιας παραγωγής. Πώς μπορεί αυτό να γίνει στο πλαίσιο της Ευρωπαϊκής Ένωσης; Δεν γίνεται. 
Να γιατί η μόνη καθαρή και ρεαλιστική λύση είναι η αποδέσμευση από την Ευρωπαϊκή Ένωση, η μονομερής διαγραφή του χρέους και η κοινωνικοποίηση των βασικών μέσων παραγωγής για τις ανάγκες του λαού προγραμματισμένα. Βεβαίως, αυτό απαιτεί εργατική, λαϊκή εξουσία. Διαφορετικά δεν γίνεται. 
Τα άρθρα 1 με 36, τα οποία αφορούν το κυρωτικό σύστημα, ουσιαστικά είναι η  προσαρμογή στο ευρωκοινοτικό δίκαιο και το γενικό πνεύμα του, που είναι η ενίσχυση της επιχειρηματικότητας, δίνοντας πολλαπλές ευκαιρίες στον επιχειρηματία, όταν δεν συμμορφώνεται με τη νομοθεσία. 
Ακόμα και η Νομοτεχνική Επιστημονική Επιτροπή της Βουλής -να τη διαβάσετε την έκθεση- βάζει το θέμα της διευκρίνισης, τι σημαίνει ο όρος «κατ’ εξακολούθηση συστάσεις»; Είναι η σελίδα 5. Απαντήστε μας. 
Πρόκειται, λοιπόν, για περαιτέρω εμβάθυνση του ευρωενωσιακού κεκτημένου, που περιορίζει και συρρικνώνει τους δημόσιους ελεγκτικούς μηχανισμούς. Μας τα είπαν εξάλλου και στην επιτροπή οι εκπρόσωποι των εργαζομένων και από τον Κτηνιατρικό Σύλλογο και από τον ΕΦΕΤ, ότι ουσιαστικά διαλύεται με αυτό το λιγοστό προσωπικό που δεν φθάνει για να κάνει ελέγχους. 
Γι’ αυτά τα ζητήματα, κύριε Υπουργέ, στην ομιλία σας δεν είπατε τίποτα. Μιλήσατε για διεύρυνση του ρόλου του ΕΦΕΤ, αλλά χωρίς προσωπικό, χωρίς ελεγκτές, χωρίς προσλήψεις, πώς θα γίνουν; Παραπλανάτε. 
Είναι άλλωστε χαρακτηριστικές οι ελλείψεις προσωπικού όλων των δημοσίων φορέων ελέγχου των τροφίμων. Στον ΕΦΕΤ η κύρια  δομή για τον έλεγχο τροφίμων στη χώρα ποια είναι; Δραματικά υπέρτατη σε προσωπικό σε όλη την Ελλάδα. Αναλυτικά τα είπε ο εισηγητής του ΚΚΕ Νίκος Μωραΐτης. 
Αντίστοιχη είναι η κατάσταση και στα τμήματα της κτηνιατρικής των περιφερειακών ενοτήτων της χώρας. Αυτό είναι τελικά το ενδιαφέρον για την προστασία της δημόσιας υγείας; 
Προχωράτε ένα ακόμη βήμα. Στην πλήρη αποδιάρθρωση ακόμη και αυτών των δομών που έχουν απομείνει με τη θέσπιση του κτηνιάτρου εκτροφής, μεταφέροντας μία σειρά από αρμοδιότητες της δημόσιας κτηνιατρικής, με τεράστια σημασία για τη δημόσια υγεία. Το ξέρετε και από τα προγράμματα κατά του μελιταίου πυρετού, κατά της φυματίωσης κ.λπ.. Ουσιαστικά τα πάτε όλα στον ιδιωτικό τομέα. Έχετε, βέβαια, τους λόγους σας. Δεν θέλετε να εμποδίζετε, να ενοχλείτε και να καθυστερείτε την κερδοφορία των επιχειρηματικών ομίλων. Αντίθετα, ενισχύετε περαιτέρω τη χειραγώγηση του μηχανισμού ελέγχου των τροφίμων από τα ίδια τα μονοπώλια. Ε, αυτή είναι η καινοτομία που έλεγε ο Κοινοβουλευτικός Εκπρόσωπος του ΠΑΣΟΚ! Αυτή είναι η αργή ειρηνική επανάσταση στον αγροτικό τομέα. 
Εμείς λέμε καθαρά ότι υπονομεύετε ακόμη περισσότερο την προστασία της δημόσιας υγείας όταν δίνεται η δυνατότητα άσκησης εμπορίας  γεωργικών φαρμάκων από απόφοιτους λυκείου,  ενώ μέχρι τώρα το είχαν αποκλειστικά οι γεωπόνοι, δηλαδή  εξειδικευμένοι επιστήμονες. Τώρα, λοιπόν, τον καταδικάζετε σε μερική απασχόληση για να  κερδίζουν οι επιχειρήσεις. 
Να σας το πω καθαρά: Είναι ύπουλος ο τρόπος και η μεθόδευση που το κάνατε και μάλιστα την στιγμή που ως Υπουργός έχετε το γνωστικό αντικείμενο. Ξέρετε τι σημαίνει. Και αυτό είναι επικίνδυνο. Ήδη υπάρχουν μαζικές διαμαρτυρίες  από συλλόγους και επιμελητήρια  και δεν θα  περάσει έτσι. 
Πού θα οδηγήσουν  όλα αυτά;  Σε περαιτέρω υποβάθμιση της ανθρώπινης  διατροφής και ένταση των διατροφικών σκανδάλων. 
Εξάλλου, ο φιλομονοπωλιακός χαρακτήρας του νομοσχεδίου εκφράζεται παντού, ακόμη και στο ανώτερο όριο προστίμου, κάτω του 3%, μόνο για τις επιχειρήσεις με τζίρους μεγαλύτερους των δέκα εκατομμυρίων ευρώ, ενώ δεν προβλέπεται κάτι αντίστοιχο για τις μικρές επιχειρήσεις που με δυσκολία τα βγάζουν πέρα στις σημερινές συνθήκες. 
Μάλιστα, να πω ότι αυτήν την εβδομάδα στην Ευρωβουλή υπάρχει ένα ψήφισμα για την εκχώρηση της αρμοδιότητας των επίσημων ελέγχων σε ιδιωτικούς  φορείς, δηλαδή σε μονοπώλια, αρκεί  να υπάρχει η εποπτεία από τις αρμόδιες αρχές. Διαχωρίζει, μάλιστα, εσφαλμένα -και το τονίζω αυτό- την απάτη από την ασφάλεια, ενώ συνήθως  τα ζητήματα απάτης  συνδέονται με ζητήματα  ασφάλειας. Παραδείγματος χάριν, στα άλογα που χρησιμοποιήθηκαν στο σκάνδαλο βρέθηκε η απαγορευμένη ουσία  φαινυλοβουταζόνη. Αυτή είναι η Ευρωπαϊκή Ένωση που στηρίζετε και συγκυβέρνηση και  Αντιπολίτευση! 
Αυτά τα φαινόμενα θα οξύνονται, γιατί συνολικά υπάρχει τάση υποβάθμισης της διατροφής των λαών με νόμους. Παραδείγματος χάριν, νομιμοποίηση της πώλησης ληγμένων τροφίμων, όπως και οι παράνομες που είναι τα διατροφικά σκάνδαλα. 
Αυτά τα αποτελέσματα έχει η κυριαρχία των μονοπωλίων, όπου η προσπάθεια μείωσης της αξίας, της αμοιβής της εργατικής δύναμης πάει αγκαλιά, πακέτο με την υποβάθμιση της διατροφής της λαϊκής οικογένειας.
Ας μην καθόσαστε, λοιπόν, να μας λέτε για το πλεόνασμα –λείπει ο κ. Βορίδης που μας μιλούσε γι’ αυτό- αφού τσακίζετε μέχρι και τη διατροφή του λαϊκού κόσμου. Αυτή είναι η σαπίλα και η βαρβαρότητα του καπιταλιστικού τρόπου παραγωγής. Γι’ αυτό έχει κάθε συμφέρον η εργατική τάξη και τα λαϊκά στρώματα να την ανατρέψουν και στη θέση της να βάλουν ένα ανθρώπινο, ποιοτικά ανώτερο σύστημα, που θα εξασφαλίζει ποιοτικά, καλά τρόφιμα για τις διατροφικές ανάγκες, όπως και μόνιμη και σταθερή δουλειά, με αποκλειστικά δημόσια, δωρεάν, υψηλής ποιότητας υγεία, παιδεία, πρόνοια, πολιτισμό, αθλητισμό, λαϊκή στέγη. Και αυτά, αγαπητοί συνάδελφοι, δεν αποτελούν πολυτέλεια, αλλά είναι βασικές ανθρώπινες ανάγκες.
Ωστόσο, θα πρέπει να πω ότι το νομοσχέδιο είναι κόλαφος και για τη μικρομεσαία αγροτιά, καθώς φτωχοί αγρότες και κτηνοτρόφοι καλούνται να βάλουν βαθιά το χέρι στην τσέπη για τη νομιμοποίηση των στάβλων, για να έχουν κτηνίατρο εκτροφής, για τον έλεγχο των λιπασμάτων και τόσα άλλα, για να ενισχύσουν τα μεγαλύτερα βάσανα που ήδη έχουν. Και μιλάω για τους μικρούς και τους μεσαίους αγρότες και μιλάω για το φορολογικό.
Πρόκειται για ληστεία του κόπο και του ιδρώτα της αγροτιάς. Ξέρετε ότι το οικονομικό βάρος για τον φοροτεχνικό είναι όσο ένα ακόμα χαράτσι και μεγαλύτερο ακόμα. Δηλαδή, θα πληρώνουν δύο χαράτσια τελικά. Και δεν φτάνει αυτό. Τους συμπεριφερόσαστε λες και είναι ληστές και απατεώνες. Εσείς με τη φορομπηχτική και ληστρική απάνθρωπη πολιτική σας τους ζητάτε να υπογράφουν υποχρεωτικά την άρση ασύλου του σπιτιού τους, της οικογενειακής γαλήνης τους, όποτε θέλουν οι ΔΟΥ και οι ελεγκτικές αρχές να μπαίνουν! Λες και δεν μπορούν να τους ζητάνε τα χαρτιά που χρειάζονται. 
Ευτυχώς υπήρξε η ΠΑΣΥ, η Παναγροτική Συσπείρωση, που το έβγαλε στη φόρα, το κατήγγειλε και ο «ΡΙΖΟΣΠΑΣΤΗΣ» σήμερα το έχει πρωτοσέλιδο. Το χαρτί το καταθέσαμε και για τα Πρακτικά. Να αποσυρθεί τώρα. Εξάλλου, να σας πω κάτι; Και οι αγρότες δεν το υπογράφουν, όσο και να τους εκβιάζετε και να τους πιέζετε. 
Όπως, επίσης, ζητάμε και το αφορολόγητο να είναι 40.000 ευρώ για την οικογένεια συν 5.000 ευρώ για κάθε παιδί. Δεν γίνεται διαφορετικά.
Και βέβαια το ξέρουμε ότι όσο διαμαρτύρονται και όταν διαμαρτύρονται οι αγρότες, τότε βάζετε μπρος με μαζικό τρόπο και τα αγροτοδικεία. Δεν είναι καινούργια. Δεν είσαστε μόνο εσείς. Είναι όλες οι ελληνικές κυβερνήσεις. Όμως, να σας πω κάτι; Ο βρεγμένος τη βροχή δεν τη φοβάται. Ήδη έχετε καταδικάσει δεκάδες αγρότες για χρέη στην κακιά Αγροτική Τράπεζα, δεκαεπτά-δεκαοκτώ μήνες φυλάκιση. 
Και τώρα τι μας είπατε στην ομιλία σας, κύριε Υπουργέ; Μας είπατε ότι αυτές τις ρυθμίσεις για τα κόκκινα δάνεια τις καθυστερείτε, για να έχετε και την έγκριση από την Ευρωπαϊκή Ένωση και τότε θα τις φέρετε. Τότε θα είναι αργά. Ξέρετε –και το ξέρετε- πόσα χαρτιά και πόσες καμπάνες έχουν ήδη πέσει και φοβούνται ότι θα ακολουθήσουν και άλλοι;
Από την άλλη λέτε ότι γίνονται εξαγωγές αγροτικές προϊόντων. Ναι, γίνονται αναμφίβολα και έχουμε καλά και ποιοτικά προϊόντα και περηφανευόμαστε γι’ αυτό. Και λέμε ότι έχουμε και τις εδαφοκλιματολογικές συνθήκες και την πείρα του λαού μας και μπορούμε ακόμα περισσότερο.
Όμως, για να σας ρωτήσω: Ξέρετε σε τι τιμές πληρώνουν οι εμποροβιομήχανοι τους αγρότες και τους κτηνοτρόφους; Σε πολλές περιπτώσεις κάτω από το κόστος παραγωγής.
Ξέρετε πόσο καιρό κάνουν να τους δώσουν τα λεφτά τους; Έξι και οκτώ μήνες και μετά απορείτε γιατί δεν μπορούν οι μικρομεσαίοι και φτωχοί αγρότες και κτηνοτρόφοι να πληρώσουν τα χρέη τους. Μα, όταν δεν πληρώνονται από το προϊόν τους, πώς θα πληρώσουν τα χρέη τους; Εδώ πολλές φορές κόβουν και από το φαΐ τους. Γιατί; Διότι τους τραπεζίτες και τους εμποροβιομήχανους προστατεύετε και τα κέρδη τους και όχι τους μικρομεσαίους αγροκτηνοτρόφους. Συνεπώς μπορεί να λέτε ότι το νομοσχέδιο είναι αναπτυξιακό, όμως είναι αναπτυξιακό για τους καπιταλιστές, όχι για την αγροτιά. 
Μ’ αυτή την έννοια, κύριε Κοινοβουλευτικέ Εκπρόσωπε του ΣΥΡΙΖΑ, δεν εκδηλώνει απραξία η Κυβέρνηση. Έχει έργο στη συγκεκριμένη κατεύθυνση, έχει κινητικότητα, όμως όχι για την ικανοποίηση των συμφερόντων των λαϊκών στρωμάτων. 
Θα τελειώσω λέγοντας κάτι για τους ερευνητές. Έχετε πει πολλές φορές ότι θα κάνετε προσλήψεις. Έχετε καθυστερήσει και –αντίθετα- έχετε απολύσεις από το Υπουργείο Αγροτικής Ανάπτυξης και θα ακολουθήσουν και ο ΟΠΕΚΕΠΕ και ο ΕΛΓΑ. Ας μην κοροϊδευόμαστε, λοιπόν, και ας είμαστε ειλικρινείς. 
Συνεπώς, εμείς λέμε καθαρά ότι θα καταψηφίσουμε το νομοσχέδιο.",121396,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8471","
"," Ευχαριστούμε, κυρία Μανωλάκου.
Το λόγο έχει ο Αναπληρωτής Υπουργός Αγροτικής Ανάπτυξης και Τροφίμων κ. Χαρακόπουλος για εννιά λεπτά.",121397,"Chairman","ΠΡΟΕΔΡΕΥΟΥΣΑ",125,"",125
"8472","
"," Κυρία Πρόεδρε, φαντάζομαι ότι θα έχω την ανοχή σας καθώς η συζήτηση, όπως εξελίχθηκε, ήταν μία εφ’ όλης της ύλης κουβέντα για τα αγροτικά ζητήματα.
Θα ξεκινήσω πρώτα απ’ όλα λέγοντας ότι η καθιέρωση των βιβλίων εσόδων-εξόδων για πρώτη φορά υποχρεωτικά στους αγρότες από ένα εισόδημα και πάνω είναι μία σημαντική μεταρρύθμιση, γιατί έγινε μνεία νωρίτερα και στην ιστορική αγόρευση του Ανδρέα Μιχαλακόπουλου «το αγροτικό ζήτημα και η μεταρρύθμιση». Είναι πράγματι μία ιστορική μεταρρύθμιση και δεν επισκιάζεται από τις όποιες καθυστερήσεις υπήρξαν -αδικαιολόγητες σ’ ένα βαθμό, αλλά είναι ένα νέο εγχείρημα- στον καθορισμό των όρων και των προϋποθέσεων υπό τις οποίες θα γίνει η έναρξη της υπαγωγής στο νέο καθεστώς. Είναι σημαντική αυτή η μεταρρύθμιση, διότι δίνει ένα καίριο πλήγμα στις ελληνοποιήσεις αγροτικών προϊόντων, διότι συμβάλλει στο κλείσιμο της ψαλίδας των τιμών ανάμεσα στο χωράφι και στο ράφι και γιατί συμβάλλει επίσης και στο πρόβλημα με τις παράνομες εισαγωγές αγροτικών εφοδίων, κτηνιατρικών φαρμάκων, φυτοφαρμάκων, στο οποίο αναφέρθηκε νωρίτερα ο Κοινοβουλευτικός Εκπρόσωπος των Ανεξαρτήτων Ελλήνων. 
Πώς γινόταν αυτό; Γνωρίζετε ότι με δέλεαρ τη μεγαλύτερη επιστροφή ΦΠΑ πολλοί αγρότες έμπαιναν στον πειρασμό που τους υπέβαλλαν οι έμποροι και δήλωναν στα τιμολόγιά τους ότι πωλούν μεγαλύτερες ποσότητες αγροτικών εφοδίων. Έτσι τους νομιμοποιούσαν να ελληνοποιούν εισαγόμενα αγροτικά προϊόντα, είτε να δηλώνουν στα τιμολόγια υψηλότερη τιμή πώλησης του αγροτικού προϊόντος και έτσι να φτάνει τελικά στον καταναλωτή δύο, τρεις και τέσσερις φορές ακριβότερα απ’ ό,τι είναι η τιμή του στο ράφι.
Τα φαινόμενα αυτά δεν είναι άγνωστα. Χθες-προχθές ο επικεφαλής του ΣΔΟΕ μίλησε για μία υπόθεση πενήντα δύο αγροτών, οι οποίοι οφείλουν στο κράτος από φοροδιαφυγή, από ΦΠΑ, 54 εκατομμύρια ευρώ. 
Δυστυχώς τις τελευταίες μέρες, κυρίες και κύριοι συνάδελφοι, επιχειρείται μία τρομοκράτηση των αγροτών με διασπορά ψευδών φημών ότι όσοι κρατήσουν βιβλία εσόδων-εξόδων θα φύγουν από τον ΟΓΑ και θα υπαχθούν στον ΟΑΕΕ. Κάτι τέτοιο δεν ισχύει και θέλω και από αυτό το Βήμα να το διαψεύσω, μετά από επικοινωνία με τον αρμόδιο Υπουργό Εργασίας κ. Βρούτση. 
Κάθε νέο εγχείρημα δημιουργεί ερωτηματικά και καχυποψία και ως συνήθως η Αντιπολίτευση επενδύει πάνω στην αγωνία των αγροτών ότι θα είναι χειρότερα τα πράγματα γι’ αυτούς. 
Εγώ καλώ τους αγρότες του ειδικού καθεστώτος να ρωτήσουν συναδέλφους τους που κρατούν βιβλία εσόδων-εξόδων για να δουν αν είναι κερδισμένοι από αυτήν την υπόθεση.
Καθώς δόθηκε, λοιπόν, παράταση στην έναρξη των διαδικασιών υπαγωγής στα βιβλία εσόδων και εξόδων, θέλω να πιστεύω ότι αυτήν τη φορά θα ληφθούν υπ’ όψιν όλες οι παράμετροι του ζητήματος με πρώτο το τέλος επιτηδεύματος, έτσι ώστε να μην ανακύψουν εκ νέου ερωτηματικά και προβλήματα. 
Όσον αφορά το ζήτημα που έθεσαν συνάδελφοι σε σχέση με τα δημοσιεύματα στην εφημερίδα «REAL NEWS» για τις αγροτοσυνδικαλιστικές οργανώσεις, θέλω και από αυτό το Βήμα να τονίσω ότι σε ζητήματα αδιαφάνειας που μπορεί να υποκρύπτει κακοδιαχείριση, κατασπατάληση, ακόμα και διαφθορά, κανείς δεν μπορεί να στέκεται αδιάφορος. 
Από το 1994 αυτές οι αγροτικές οργανώσεις, ΠΑΓΕΣΕΣ, ΓΕΣΑΣΕ, ΣΥΔΑΣΕ, επιχορηγήθηκαν μέσω ΕΛΓΑ με σχεδόν 60 εκατομμύρια ευρώ χωρίς ποτέ να δώσουν λογαριασμό για τη διαχείριση αυτών των χρημάτων. Γι’ αυτό και ζητήσαμε τη διενέργεια οικονομικού και διαχειριστικού ελέγχου στις αγροτικές οργανώσεις. 
Κυρίες και κύριοι συνάδελφοι, αναμφίβολα όσα είδαν το φως της δημοσιότητας από τα πορίσματα ελέγχου που διενήργησε το Γενικό Λογιστήριο του Κράτους με εντολή του οικονομικού εισαγγελέα, προκαλούν την κοινή γνώμη. Σε μία κοινωνία που δοκιμάζεται από την κρίση δεν πρέπει να είναι ανεκτές σκιές και ερωτηματικά στη διαχείριση του δημοσίου χρήματος. 
Κυρίες και κύριοι συνάδελφοι, ο πρωτογενής τομέας μπορεί να καταστεί μοχλός ανάπτυξης, μπορεί να συμβάλει στην πολυπόθητη ανάπτυξη που είναι το ζητούμενο της χώρας μας. Βλέπετε ότι όλο και περισσότερο πια η ενασχόληση με τη γεωργία και την κτηνοτροφία παύει να είναι ταμπού. Δεν υπάρχει η απαξία που χαρακτήριζε άλλες εποχές την ενασχόληση με τον πρωτογενή τομέα, τη γεωργία και την κτηνοτροφία. Όλο και περισσότεροι νέοι ενδιαφέρονται να επιστρέψουν στο χωριό, να ασχοληθούν με την κτηνοτροφία και τη γεωργία. Στηρίζουμε έμπρακτα όλους όσοι ενδιαφέρονται πραγματικά να επενδύσουν στον πρωτογενή τομέα. 
Ήδη, τρέχει προκήρυξη για την εγκατάσταση νέων αγροτών ύψους 140 εκατομμυρίων ευρώ. Θα αφορά οκτώ χιλιάδες νέους αγρότες που θέλουν πραγματικά να ασχοληθούν με τον πρωτογενή τομέα. Το πριμ πρώτης εγκατάστασης θα φτάσει τις 20.000 ευρώ. 
Την ίδια ώρα σε αυτήν τη δύσκολη περίοδο ρευστότητας συγκροτήσαμε το Ταμείο Αγροτικής Επιχειρηματικότητας, έναν κουμπαρά 253 εκατομμυρίων ευρώ που θα δίνει χαμηλότοκα δάνεια, 3,87% στους αγρότες και 4,1% για όσους θέλουν να επενδύσουν στον πρωτογενή τομέα. 
Έχουμε κίνητρα από τη μια μεριά και άρση στρεβλώσεων και αντιμετώπιση χρόνιων παθογενειών από την άλλη. Επειδή ο χρόνος δεν επιτρέπει να πούμε πολλά, θυμίζω ενδεικτικά και πάλι ορισμένα από αυτά: Νομιμοποίηση των αυθαίρετων κτηνοτροφικών εγκαταστάσεων. Δώσαμε οριστική επίλυση στο πρόβλημα αυτό χωρίς την επιβολή προστίμων. 
Νωρίτερα, επικοινώνησα με τον Αναπληρωτή Υπουργό κ. Καλαφάτη του ΥΠΕΚΑ μετά και την παρατήρηση του κ. Κασσή ότι σε κάποιες πολεοδομίες δημιουργούνται προσκόμματα στην εφαρμογή του νόμου. 
Με διαβεβαίωσε, κύριε Κασσή, ο Αναπληρωτής Υπουργός ότι εντός της εβδομάδος θα υπάρχει νέα, διευκρινιστική εγκύκλιος προς τις πολεοδομίες, έτσι ώστε να εφαρμοστεί ο νόμος και οι κτηνοτρόφοι μας να τύχουν αυτής της ευεργετικής ρύθμισης. 
Ταυτόχρονα, όπως ξέρετε, με κοινή υπουργική απόφαση με το ΥΠΕΚΑ απλοποιήσαμε τις διαδικασίες αδειοδότησης νέων κτηνοτροφικών εγκαταστάσεων ή επέκταση υφισταμένων κτηνιατρικών εγκαταστάσεων, οι οποίες δεν χρειάζονται πια να έχουν περιβαλλοντική μελέτη. Αρκεί η υπαγωγή τους στις πρότυπες περιβαλλοντικές δεσμεύσεις. Έτσι, γλιτώνουν χρήμα, χρόνο και έχουμε αντιμετώπιση της γραφειοκρατίας. 
Κυρίες και κύριοι συνάδελφοι, τα προβλήματα στον πρωτογενή τομέα είναι σαν την Λερναία Ύδρα. Λύνουμε ένα και φυτρώνουν δέκα και πολλές φορές δεν είναι και δικής μας αρμοδιότητας, αλλά άλλων Υπουργείων. Δεν χρειάζεται, λοιπόν, η Αντιπολίτευση να καταφεύγει στον εύκολο δρόμο της κινδυνολογίας για να κερδίζει εντυπώσεις ή σε υπερβολές. 
Υπάρχουν μία σειρά ζητημάτων στα οποία θα ήταν χρήσιμο να προσέλθει με προτάσεις. 
Ακούστηκαν ανακρίβειες -για να μην πω αναλήθειες- και άγονη κριτική όσον αφορά τα πεπραγμένα της παρούσης διοίκησης του Υπουργείου Αγροτικής Ανάπτυξης και Τροφίμων. 
Άκουσα κριτική για το αγροτικό ρεύμα. Δεν άκουσα όμως από την Αντιπολίτευση τίποτα για το γεγονός ότι οι προδιαγεγραμμένες αυξήσεις για την 1η Μαΐου 2013 και 1η Ιουλίου 2013 δεν έγιναν πράξη ούτε για το γεγονός ότι υπήρχε διαβεβαίωση ότι ούτε φέτος ούτε του χρόνου θα υπάρξει αύξηση στο αγροτικό ρεύμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Θα χρειαστώ ένα-δύο λεπτά, κυρία Πρόεδρε. 
Μιλήσατε για τους συνταξιούχους τους γεννηθέντες το 1948. Η δέσμευση που υπήρξε εν μέσω των αγροτικών κινητοποιήσεων διά χειλέων και του Υπουργού κ. Τσαυτάρη και εμού ήταν δέσμευση για τους ενταγμένους στο καθεστώς των αγροτών της πρόωρης σύνταξης. Υλοποιήθηκε η δέσμευση αυτή. Βρέθηκαν τα κονδύλια από το Υπουργείο Αγροτικής Ανάπτυξης και καλύφθηκαν τα δύο χρόνια που χρειάζονταν για την επιπλέον συνταξιοδότηση αυτών των αγροτών για να φτάσουν στο εξηκοστό έβδομο έτος της ηλικίας τους.
Έγινε αναφορά στα κόκκινα δάνεια. Νομίζω ότι δόθηκαν διευκρινίσεις και από την πλευρά του Υπουργού και προχθές στην επιτροπή. Θα πρέπει να είμαστε προσεκτικοί στα βήματα αυτά, κυρίες και κύριοι συνάδελφοι. Ξέρετε ότι στο πλαίσιο της Κοινής Αγροτικής Πολιτικής υπάρχουν και δεσμεύσεις της χώρας, υπάρχουν ζητήματα που έχουν να κάνουν με το αν θεωρείται κάτι ενίσχυση πάνω ή κάτω από το τραπέζι, παράταιρη προς τους κοινοτικούς κανονισμούς, γιατί τότε μπαίνει ζήτημα αθέμιτου ανταγωνισμού με τους άλλους αγρότες της Ευρωπαϊκής Ένωσης. Σας θυμίζω ότι η χώρα ταλαιπωρείται στο Ευρωπαϊκό Δικαστήριο για άτοκα δάνεια που στο παρελθόν έδωσε στους αγρότες μας. 
Το τέταρτο ζήτημα. Μιλήσατε για το αγροτικό πετρέλαιο. Δεν άκουσα όμως κανείς να πει σ’ αυτήν την Αίθουσα  ότι πράγματι η Κυβέρνηση τίμησε τη δέσμευσή της και έδωσε μέχρι και το τελευταίο ευρώ την επιστροφή του ειδικού φόρου κατανάλωσης πετρελαίου στα περσινά επίπεδα, όπως είχε δεσμευθεί στις αγροτικές κινητοποιήσεις. 
Θυμίζω επίσης ότι υλοποιήθηκε και η άλλη δέσμευση για την αποκατάσταση της εξισωτικής αποζημίωσης στους κτηνοτρόφους μας. Η εξισωτική αποζημίωση από την προηγούμενη κυβέρνηση είχε περικοπεί. Ήταν δέσμευση της Κυβέρνησης, προεκλογική δέσμευση του ιδίου του Πρωθυπουργού και τιμήθηκε και αυτή επίσης στο ακέραιο. 
Υπήρξε αναφορά νωρίτερα στο ζήτημα των εμπόρων οι οποίοι ρίχνουν φέσια και κανόνια στους αγρότες και δεν πληρώνουν. Και αυτό ήταν μία δέσμευσή μας εκείνη την εποχή των αγροτικών κινητοποιήσεων, η διασύνδεση του μητρώου εμπόρων αγροτικών προϊόντων με το ΓΕΜΗ που τηρείται στο Υπουργείο Αγροτικής Ανάπτυξης. Με υπουργική απόφαση, όπως λέει ο νόμος, θα υπάρξει σαφής αναφορά στην κατάθεση εγγυητικών επιστολών από τους εμπόρους αγροτικών προϊόντων και έτσι θα αντιμετωπίσουμε αυτό το πρόβλημα με τους μπαταξήδες εμπόρους που παίρνουν τη σοδειά από τον ιδρώτα του αγρότη και πληρώνουν όποτε τους καπνίσει, αν εν τω μεταξύ δεν έχουν ρίξει κανόνια. 
Όπως είπα, κυρίες και κύριοι συνάδελφοι, δεν χρειάζεται να κινδυνολογούμε σ’ αυτήν την Αίθουσα ή να υπερβάλλουμε για να κερδίσουμε την εμπιστοσύνη των αγροτών. Οι αγρότες αντιλαμβάνονται τη δεινή κατάσταση στην οποία βρίσκεται η χώρα. Μας ακούν όλους και μας αξιολογούν αυστηρά. Περιμένουν από όλες και από όλους μας υπεύθυνες προτάσεις. 
Στο παρελθόν, πριν λίγους μήνες ακούγαμε κινδυνολογία ότι λόγω των προβλημάτων που υπάρχουν με την οριοθέτηση των βοσκοτόπων δεν θα πληρωνόταν καν η ενιαία ενίσχυση. Σας διαψεύσαμε στην πράξη. 
Κλείνω, κυρία Πρόεδρε και ευχαριστώ για την ανοχή σας.
Δεν μιλήσαμε καθόλου για το νομοσχέδιο, αφ’ ης στιγμής εξελίχθηκε έτσι η συζήτηση. Θέλω να πιστεύω ότι στη δεύτερη συνεδρίαση θα μας δοθεί η δυνατότητα να αναφερθούμε στις σημαντικές παρεμβάσεις και τομές που γίνονται με την παρούσα νομοθετική πρωτοβουλία. 
Έχουμε μπροστά μας τη νέα μεγάλη πρόκληση που είναι η Κοινή Αγροτική Πολιτική στη νέα προγραμματική περίοδο 2014-2020. Ας αξιοποιήσουμε στο έπακρο τις ευκαιρίες που μας δίνει η συμμετοχή της χώρας στην Ευρωπαϊκή Ένωση μακριά από λαϊκισμούς, μακριά από δημαγωγίες. Αυτό αξιώνει ο ελληνικός λαός από εμάς και αυτό θα κάνουμε. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)",121398,""," ΜΑΞΙΜΟΣ ΧΑΡΑΚΟΠΟΥΛΟΣ",290,"",290
"8473","
"," Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και τρεις εκπαιδευτικοί συνοδοί τους από το Γενικό Λύκειο Στυλίδας Φθιώτιδας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Στο σημείο αυτό πρέπει να υπενθυμίσω ότι η συνεδρίαση μας θα ολοκληρωθεί στις 17.30΄.",121399,"Chairman","ΠΡΟΕΔΡΕΥΟΥΣΑ",125,"",125
"8474","
"," Με ψηφοφορία;",121400,""," ΜΑΞΙΜΟΣ ΧΑΡΑΚΟΠΟΥΛΟΣ",290,"",290
"8475","
"," Με ψήφιση επί της αρχής.
Το λόγο έχει ο κ. Κωνσταντίνος Μουσουρούλης.
ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Ευχαριστώ πολύ, κυρία Πρόεδρε.
Ο Υπουργός έκλεισε το λόγο του με την Ευρώπη. Είναι αλήθεια, κυρίες και κύριοι συνάδελφοι, ότι το στάρι της Ευρώπης σε πολλούς τομείς, αντί να το φυτέψουμε, το σκορπίσαμε. Αυτό δεν σημαίνει ότι φταίει η ευρωπαϊκή πολιτική. Θα δώσω και μερικά παραδείγματα. 
Άκουσα, επίσης, την αγαπητή συνάδελφο του Κομμουνιστικού Κόμματος κ. Μανωλάκου. Έχει ένα ταλέντο η αριστερή πτέρυγα της Βουλής να συνθέτει αισθήματα. Κι εγώ, πραγματικά, όταν σας ακούω, αισθάνομαι διαφορετικά.",121401,"Chairman","ΠΡΟΕΔΡΕΥΟΥΣΑ",125,"",125
"8476","
"," Την πείρα της ζωής επικαλούμαι.
ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Όταν, όμως, προσγειώνω τη σκέψη μου στον παγκόσμιο χώρο στον οποίο οφείλουμε να ζούμε και να κινούμεθα, βλέπω ότι θα πρέπει, ίσως, κι εσείς να έχετε τη γενναιότητα να προσεγγίσετε τα ζητήματα με διαφορετικό τρόπο.",121402,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8477"," 
"," Εάν δεν έχουμε όραμα, δεν γίνεται.
ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Οράματα, κύριε συνάδελφε –γιατί μου λέτε «αν έχουμε όραμα»- έχουν και οι «…», ξέρετε.",121403,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8478","
"," Να διαγραφεί παρακαλώ η λέξη που χρησιμοποιήσατε. Αν μου επιτρέπετε, κύριε συνάδελφε, πείτε κάτι άλλο.
ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Παρακαλώ. Με συγχωρείτε. Δεν βρήκα πιο δόκιμο όρο. Να διαγραφεί. Δεν έχω καμμία αντίρρηση. Είναι η πρώτη φορά στα τέσσερα χρόνια που είμαι Βουλευτής, που μου διαγράφετε λέξη. Το δέχομαι όμως. 
Έρχομαι τώρα στο νομοσχέδιο. Μιλάμε για έναν εξαιρετικά κρίσιμο τομέα, την ασφάλεια των τροφίμων. Αφορά κάθε εμπλεκόμενο, από τον παραγωγό μέχρι τον τελικό καταναλωτή. Συνεπώς, η ασφάλεια τροφίμων ενδιαφέρει τον αγρότη, ενδιαφέρει και τον καταναλωτή. Άρα, η ενοποίηση των διατάξεων του Υπουργείου Αγροτικής Ανάπτυξης στον τομέα των ελέγχων έχει αξία, έχει σημασία. Για μένα είναι μία θετική εξέλιξη.
Αν αφήσουμε, αγαπητοί συνάδελφοι του ΣΥΡΙΖΑ, κατά μέρος το ζήτημα της αναδιάρθρωσης του πρωτογενούς τομέα, που είναι σημαντικό, αυτή η ενοποίηση που κάνει το Υπουργείο, δεν σας ικανοποιεί; Γιατί αν έχω σημειώσει καλά, για δραστικό περιορισμό των φυτοφαρμάκων μιλάτε κι εσείς στις προγραμματικές σας θέσεις. 
Μιλάτε, επίσης, και για συντονισμό των ελεγκτικών μηχανισμών από πλευράς κόστους. Μόνο το κόστος είναι αυτό που επηρεάζει το τελικό προϊόν; Δεν υπάρχουν κι άλλες παράμετροι; 
Κι εδώ θέλω να σταθώ και να πω ότι ο έλεγχος των τυπικών κριτηρίων που μας έχει οδηγήσει πολλές φορές σε τυπολατρεία, δεν είναι πια η βασική ασχολία ενός ελεγκτή. Χρειάζεται ο σχεδιασμός ενός ενιαίου συστήματος ελέγχων -και ποιοτικών και ποσοτικών και οικονομικών- δειγματοληψία, ανάλυση κινδύνου, παρουσίαση και τεκμηρίωση των αποτελεσμάτων ελέγχου. Πώς λέγονται όλα αυτά με μία λέξη; Συστημική προσέγγιση. Μάλιστα, αν την εμπλουτίζεις με και με ευέλικτες πρακτικές, τα πας πολύ καλύτερα. 
Αυτά και μόνο αυτά μας επιτρέπουν να κάνουμε τη σωστή θεσμική παρέμβαση στο νομικό πλαίσιο. 
Ρωτώ, λοιπόν, το εξής: Ο ποιοτικός έλεγχος και η ενοποίηση δεν είναι θεμελιώδη μέρη αυτής της συστημικής θεώρησης, προσέγγισης; Κατά τη γνώμη μου είναι και δεν προσφέρουν μόνο στην οικονομία -αν θέλετε- αλλά και στην ίδια την κοινωνία. Οι κοστολογικοί έλεγχοι είναι ένα ζήτημα το οποίο μπορούμε να το συζητήσουμε. Έχει κι αυτό πολλές πτυχές και παραμέτρους.
Πιστεύω, πάντως, ότι είτε ποιοτικός, είτε ποσοτικός είτε κοστολογικός, ο κίνδυνος να μην πετύχουμε οφείλεται σε δύο πράγματα: Στους πολυάριθμους φορείς που όλοι, μα όλοι –φυσιολογικά- αγωνίζονται να κατοχυρώσουν αρμοδιότητες ή επαγγελματικά δικαιώματα και δεύτερον, στην ελληνική Δημόσια Διοίκηση που έχει ένα εξαρτημένο αντανακλαστικό, να προσπαθεί πάντα να επεκτείνεται στο θέμα των αρμοδιοτήτων, με αποτέλεσμα να υπάρχουν και συναρμοδιότητες αλλά και επικαλύψεις. 
Αν τα καθαρίσουμε αυτά, και η οικονομία θα υποφέρει λιγότερο και το κράτος θα κοστίζει λιγότερο, αλλά και ο έλεγχος στο τέλος – τέλος θα γίνει πιο αποτελεσματικός. 
Ας έρθουμε, και στο βασικό ζητούμενο που είναι ένα ενιαίο πλαίσιο ελέγχου. Υπάρχουν οι αγορανομικές διατάξεις του Υπουργείου Ανάπτυξης, υπάρχουν οι υγειονομικές διατάξεις του Υπουργείου Υγείας, υπάρχει και ο Κώδικας Τροφίμων και Ποτών του Γενικού Χημείου του Κράτους κι άλλα πολλά. 
Δεν θα πρέπει να γίνει κάτι με τα συστήματα αυτά στη λογική του ενιαίου πλαισίου; Και δεν θα πρέπει επίσης να εμπλουτιστούν οι μηχανισμοί με άλλα συστήματα, όπως για παράδειγμα συστήματα αξιολόγησης των ελέγχων, μεθοδολογίας, συστήματα αξιολόγησης των ελεγκτών -έρχεται κάποιος και ορίζεται ελεγκτής χωρίς τυπικά προσόντα- και βεβαίως των θεμάτων κατάρτισης;
Έρχομαι ξανά στο ΣΥΡΙΖΑ. Είναι αγαπημένο μου θέμα να σας διαβάζω, να σας μελετώ. Μιλάτε για εργατικό, κοινωνικό και λαϊκό έλεγχο στις πηγές διαμόρφωσης του κόστους. Πολύ ωραία. Προσωπικά το έχω ξαναπεί. Θα ήθελα να καταλάβω τι θα πει εργατικός λαϊκός, έλεγχος στις πηγές διαμόρφωσης του κόστους. Δεν θέλω να υποβαθμίσω τον προγραμματικό σας λόγο, αλλά θα φέρω ένα παράδειγμα για να ρωτήσω: Στα σιτηρά από την Ουκρανία ή στις πρώτες ύλες ή στα τελικά προϊόντα από τη Χιλή, την Αργεντινή, σε αυτά που εισάγουμε, δηλαδή, γιατί είμαστε μία ανοιχτή αγορά, πώς θα ελέγξετε το κόστος; Θα στείλετε κάποια εργατική επιτροπή να κάνει έλεγχο; Και δεν το λέω χαριτολογώντας. Το εννοώ. Το είπε και ο κ. Χασαπίδης: Εξήντα δύο δισεκατομμύρια σε δέκα χρόνια ήταν οι εισαγωγές μας.
Όσον αφορά το μηχανισμό ελέγχου ποιότητας σε όλα τα στάδια: Τι προτείνει ο ΣΥΡΙΖΑ; Διάβασα τα Πρακτικά και δεν είδα να προτείνετε κάτι. Και θα το εξηγήσω: Η δική μου εντύπωση είναι ότι δεν προτείνετε κάτι, γιατί δεν θέλετε να δυσαρεστήσετε ούτε τους υπαλλήλους του Υπουργείου Αγροτικής Ανάπτυξης και Τροφίμων, ούτε του ΕΦΕΤ και βεβαίως ούτε και τις περιφερειακές υπηρεσίες. Πώς λέγεται αυτό; Ψηφοθηρία.
Τώρα, είπατε κάτι περί φορολογίας των αγροτών, περί εξοντωτικής φορολόγησης των αγροτών κ.λπ., νομίζω ο εισηγητής σας, το θέσατε δε ως προαπαιτούμενο για να γίνει η συζήτηση επί του νομοσχεδίου. Ναι; Να το συζητήσουμε και αυτό. Γιατί όμως στις προγραμματικές θέσεις του ΣΥΡΙΖΑ περί φορολόγησης δεν γίνεται κάποια διάκριση μεταξύ του αγροτικού εισοδήματος σε σχέση με τα εισοδήματα από άλλες πηγές, μερίσματα, υπεραξίες κ.λπ.; Είναι ένα ζήτημα.
Ακούστηκε επίσης αρκετά το θέμα της δημοσιοποίησης των αποτελεσμάτων των ελέγχων. Εγώ προσωπικά είμαι υπέρ. Όποιος παραγωγός ενεργεί σωστά μέσα στο πλαίσιο, δεν έχει να φοβάται τίποτε απολύτως από την ενημέρωση. Μάλιστα αυτή αποτελεί είναι και μέτρο προστασίας, αλλά και μέτρο αποτροπής.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Υπήρξα πολλά χρόνια ελεγκτής της Ευρωπαϊκής Ένωσης. Όλη αυτή η συζήτηση περί ελέγχων είναι πολύ μεγάλη. Είναι γεγονός ότι στην Ελλάδα, ιδίως στα πρώτα Κοινοτικά Πλαίσια Στήριξης δεν είχαμε και την καλύτερη φήμη. Αυτό οδήγησε σε πρόστιμα κ.λπ.. Όμως, στο διάστημα που διέρρευσε, χτίσαμε μηχανισμούς, αυστηροποιήθηκαν οι έλεγχοι και οι κανονισμοί και σήμερα είμαστε σαφώς καλύτερα σε σχέση με το παρελθόν. Βέβαια, υπάρχουν πάντα υπερβολές.
Όσον αφορά το θέμα του αναπροσανατολισμού της ΚΑΠ.",121404,"Chairman","ΠΡΟΕΔΡΕΥΟΥΣΑ",125,"",125
"8479","     
"," Ολοκληρώστε, κύριε συνάδελφε.
ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ: Όταν τα προγράμματα αναδιάρθρωσης των καλλιεργειών δεν είχαν καμμία σχέση στην πράξη με τον τίτλο τους και γίνονταν πρόωρες συνταξιοδοτήσεις, φταίει ο προσανατολισμός της ΚΑΠ; Όταν τα προγράμματα ενίσχυσης του αγροτικού εισοδήματος μέσω διαφοροποίησης παρεξηγούνταν –υποθέτω- και γίνονταν βίλες για θείες ή πεθερές, δεν φταίνε οι κακοί ξένοι, ούτε η Ευρώπη. Φταίμε εμείς οι ίδιοι. Μόνο αν έχουμε θεσμούς και μόνο όταν σεβόμαστε τον εαυτό μας, θα μας σεβαστούν και οι άλλοι.
Ευχαριστώ.
(Χειροκροτήματα από την πτέρυγα της Νέας Δημοκρατίας)",121405,"Chairman","ΠΡΟΕΔΡΕΥΟΥΣΑ",125,"",125
"8480","
"," Ευχαριστούμε, κύριε συνάδελφε.
Ο κ. Μανούσος Βολουδάκης έχει το λόγο.",121406,"Chairman","ΠΡΟΕΔΡΕΥΟΥΣΑ",125,"",125
"8481","
"," Ευχαριστώ, κυρία Πρόεδρε.
Πριν μπω στο κύριο αντικείμενο, τα αγροτικά, θέλω να πω ότι έχει κατατεθεί μια τροπολογία του Υπουργείου Παιδείας που αφορά ζητήματα που άπτονται και των δραστηριοτήτων της Εκκλησίας της Ελλάδος, μεταξύ των άλλων. Και είναι και πολύ σωστά αυτά τα οποία προβλέπονται -όσο μπορώ να κρίνω- για την Εκκλησία της Ελλάδος, που της δίνονται πρόσθετες δυνατότητες να ασκεί φιλανθρωπικό έργο μέσω ιδρυμάτων, δικών της νομικών προσώπων κ.λπ..
Δεν είναι, όμως, δυνατόν αυτό που προβλέπεται για την Εκκλησία της Ελλάδος να μην προβλέπεται και για την Εκκλησία της Κρήτης ή της Δωδεκανήσου. Η Ορθόδοξη Εκκλησία στην πατρίδα μας έχει κι άλλα νομικά πρόσωπα, δεν έχει μόνο την Εκκλησία της Ελλάδος. Αυτό πρέπει να διορθωθεί άμεσα. Ώς την Πέμπτη, που έχουμε την ψήφιση του νομοσχεδίου, πιστεύω ότι μπορεί ο Υπουργός να προβεί στη σχετική διόρθωση.
Τώρα στο κύριο αντικείμενο της ημέρας -και πριν μπω στο ίδιο το κείμενο του νομοσχεδίου- επειδή έγινε αρκετός λόγος για το ζήτημα των συνεταιρισμών και των ενώσεων συνεταιρισμών, θα ήθελα να πω ότι δυστυχώς, κύριε Υπουργέ, τα όσα έχουν γίνει τα τελευταία χρόνια στον τομέα αυτό σε σχέση με τον συνεταιριστικό τομέα, τις συνεταιριστικές επιχειρήσεις, τις ενώσεις συνεταιρισμών, όχι μόνο δεν έχουν λύσει τα προβλήματα των δεκαετιών, αλλά στην πραγματικότητα προκαλούν και το κοινό περί δικαίου αίσθημα.
Δόθηκε πρόσφατα -εισηγηθήκατε με τροπολογία σας και τη δέχτηκε η Βουλή- παράταση ως τον Απρίλιο για την εξυγίανση του όλου συστήματος με κλείσιμο των συνεταιρισμών «σφραγίδων», των συνεταιρισμών ή των ενώσεων συνεταιρισμών που δεν μπορούν και δεν πρέπει να λειτουργούν. Τελευταία παράταση, κύριε Υπουργέ. Δεν μπορεί να υπάρξει άλλη. 
Θα σας πω, όμως και κάτι ακόμα. Ήδη, αυτοί οι οποίοι βούλιαξαν τους συνεταιρισμούς και τις ενώσεις, προσπαθούν να ελέγξουν και την επόμενη μέρα, προσπαθούν να μετασχηματίσουν τους δικούς τους μηχανισμούς σε νέες εταιρικές μορφές, συνεταιρισμούς κ.λπ.. Κανείς αγρότης δεν πρόκειται να τους ακολουθήσει και θα βρεθεί η πατρίδα μας χωρίς συνεταιριστικό τομέα. Ένας τρόπος υπάρχει να σταματήσει αυτή η κατάσταση: όχι άλλο κρατικό χρήμα σε αυτούς που διέλυσαν τους συνεταιρισμούς, όχι άλλο χρήμα των φορολογουμένων στους αγροτοπατέρες. 
Με πρωτοβουλία του Αναπληρωτή Υπουργού κ. Χαρακόπουλου, ξεκίνησε ο διαχειριστικός έλεγχος, για τον οποίο διαβάσαμε τα πορίσματα, τα οποία διέρρευσαν στην «REAL NEWS» την Κυριακή. Τι θα γίνει με αυτό; Θα συνεχίσετε να χρηματοδοτείτε τις αγροτοσυνδικαλιστικές ενώσεις με τον τρόπο που γίνεται έως σήμερα; 
Είναι δέσμευση της Κυβέρνησης ότι αυτά τα χρήματα δεν θα πηγαίνουν πια στους αγροτοπατέρες, αλλά θα πηγαίνουν σε αυτούς που τα έχουν πραγματικά ανάγκη και που θα μπορούν να ενισχυθούν, ευπαθείς κοινωνικά ομάδες κ.λπ.. Πότε θα γίνει αυτό;
Θα σας πω και κάτι ακόμα. Όλο αυτό το σύστημα λειτουργεί στη βάση της χρηματοδότησης αυτών των φορέων μέσω της σύμβασης της απευθείας αναθέσεως του κράτους  προς την ΠΑΣΕΓΕΣ για τη διαχείριση των επιδοτήσεων. Γιατί αυτό; Πρέπει να τελειώσει. Δεν έχει η ΠΑΣΕΓΕΣ κανένα δικαίωμα και κανένα λόγο μονοπωλιακά να χειρίζεται τις επιδοτήσεις. Αυτή η χρηματοδότηση είναι που επιτρέπει σε ό,τι νοσηρό υπήρξε στο συνεταιριστικό χώρο να λειτουργεί ακόμα. 
Και μπαίνω στο ίδιο το νομοσχέδιο. Το νομοσχέδιο σε ένα πολύ μεγάλο του μέρος -όλο το πρώτο μέρος- μπαίνει σε καίρια ζητήματα του πρωτογενούς τομέα της αγροτικής παραγωγής και μπαίνει και στο χώρο του ελέγχου της αγοράς. Στο ζήτημα της αγοράς και δη των προϊόντων του πρωτογενούς τομέα στην πατρίδα μας υπάρχει πολύ μεγάλη σύγχυση αρμοδιοτήτων, υπάρχει μία πολυδαίδαλη νομοθεσία και έχουμε δει και ζούμε όλοι τις συνέπειες. Τι κάνετε με το νομοσχέδιο αυτό, κύριε Υπουργέ;
Η πρόθεση είναι καλή να ενοποιήσετε και διοικητικά κατά το δυνατόν τους ελέγχους, να ενοποιήσετε και τη νομοθεσία. Το επιτυγχάνετε; Φοβούμαι πως όχι. Υπάρχουν ορισμένες πολύ βασικές ελλείψεις στην προσπάθεια αυτή και κάποια κατά την άποψή μου λάθη. Καταργείτε μία σειρά από διατάξεις και πολύ καλά το κάνετε. Εάν τις είχαμε τυπωμένες θα ήταν κιβώτια χαρτί. Υπάρχουν, όμως και άλλες τόσες που δεν καταργείτε και το Σώμα δεν μπορεί να κρίνει ποιο είναι το τελικό αποτέλεσμα.
Μας λέτε: «παράβαση τάδε, πρόστιμο τόσο» και διερωτώμαι εγώ, αυτό είναι επιεικέστερο από ό,τι συμβαίνει έως σήμερα, είναι αυστηρότερο ή είναι το ίδιο; Και το διερωτώμαι για όλη τη σειρά των κυρώσεων και των παραβάσεων που καταγράφετε.
Έχετε ακόμα κάνει το λάθος να αναπαράγετε ορισμένα από τα προβλήματα που ήδη υπάρχουν στη νομοθεσία και σε μερικές περιπτώσεις γίνεται εδώ και χειρότερο. Επισημάνθηκε, ήδη, το εύρος των προστίμων. Δεν μπορεί για την παράβαση, επί παραδείγματι, επαφή ακατάλληλου υλικού με τρόφιμα, το πρόστιμο να είναι από 500 ευρώ ως 60.000 ευρώ. Ποιος θα το κρίνει; Ο θεός; Ένα τέτοιο πρόστιμο με ένα τέτοιο εύρος αποτελεί στην πραγματικότητα πρόκληση γιατί δημιουργεί την υπόνοια της διαφθοράς, γιατί κάποιον τον αναγάγει σε απόλυτο κριτή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα ήθελα την ανοχή σας για ένα λεπτό, σας παρακαλώ.",121407,""," ΜΑΝΟΥΣΟΣ-ΚΩΝΣΤΑΝΤΙΝΟΣ ΒΟΛΟΥΔΑΚΗΣ",36,"",36
"8482","
"," Σας παρακαλώ να κλείσετε την ομιλία σας στο χρόνο σας. Θέλουν και άλλοι συνάδελφοι να μιλήσουν και η Αίθουσα πρέπει να παραδοθεί σε λίγο.",121408,"Chairman","ΠΡΟΕΔΡΕΥΟΥΣΑ",125,"",125
"8483"," 
"," Ένα κρίσιμο σημείο είναι το εξής: Εγώ προσωπικά θεωρώ ότι έτσι και αλλιώς δεν θα μπορούσατε να ενοποιήσετε όλη τη νομοθεσία τώρα. Θεωρώ ότι είναι μία δουλειά που χρειάζεται χρόνια για να γίνει. Υπάρχει, όμως, ένας τρόπος να λύσει κανείς αλλιώς το πρόβλημα της αλληλοεπικάλυψης και της σύγχυσης αρμοδιοτήτων με το να κάνει μία λειτουργική ενοποίηση του διοικητικού μηχανισμού και των αρμοδιοτήτων, η οποία υπάρχει σε ένα βαθμό και πρέπει να γίνει πιο ξεκάθαρη. 
Εδώ στην πραγματικότητα κινείστε στην αντίθετη κατεύθυνση. Και αναφέρομαι βέβαια στο ζήτημα του ΕΦΕΤ. Λέτε ότι αρμόδια αρχή είναι το Υπουργείο με τις υπηρεσίες του και τον ΕΦΕΤ. Δεν λέτε όμως ποιος κάνει τι. Όταν θα έρθει το επόμενο χαρτί από την Ευρωπαϊκή Ένωση για το σύστημα της γνωστοποίησης των κινδύνων, το Rapid Alert System for Food and Feed (RASFF), ποιος θα το πάρει; Ποιος θα πει αν θα το χειριστεί η διεύθυνση ή ο ΕΦΕΤ; Ποιος θα το πει; Ο Υπουργός; Θα έρχονται όλοι στον Υπουργό για να κάνει τον διαιτητή; Όχι! 
Σας έχω καταθέσει μία εναλλακτική πρόταση: Να έχει τη γενική εποπτεία και αρμοδιότητα το Υπουργείο Αγροτικής Ανάπτυξης, όπως την έχει και ειδικά για τα τρόφιμα η οργάνωση των επίσημων ελέγχων να γίνεται από τον ΕΦΕΤ. Έχω καταθέσει την πρόταση και θα περιμένω στη συζήτηση επί των άρθρων την απάντησή σας. Επιφυλάσσομαι ως τότε. Θεωρώ ότι το ζήτημα αυτό είναι πολύ κρίσιμο. 
Θα κλείσω με μία σύντομη αναφορά σε ένα άρθρο που ενδεχομένως είναι δευτερεύον μέσα στο νομοσχέδιο, δείχνει όμως ένα πνεύμα που κατά τη γνώμη μου είναι λάθος. Διαβάζω από την εισηγητική έκθεση το άρθρο 57 για τα  Θεσμοφόρια:  «Με την προτεινόμενη ρύθμιση του άρθρου 57 θεσμοθετούνται υπό την αιγίδα του Υπουργείου Αγροτικής Ανάπτυξης και Τροφίμων εκδηλώσεις αποκαλούμενες Θεσμοφόρια. Σκοπός του θεσμού των Θεσμοφορίων, η διεξαγωγή των οποίων ανάγεται στην αρχαιότητα ως γιορτές αφιερωμένες στη θεά Δήμητρα και την κόρη της Περσεφόνη, είναι η σύνδεση του πρωτογενή τομέα με τον δευτερογενή και τριτογενή τομέα παραγωγής και η ανάδειξη των τοπικών ποιοτικών αγροτικών προϊόντων». 
Ομολογώ ότι δεν ξέρω τι ακριβώς γινόταν στην αρχαιότητα στις γιορτές της Περσεφόνης και της Δήμητρας. Ξέρω όμως ότι ένα σύγχρονο κράτος δεν έχει καμμία δουλειά να οργανώνει εορτές και πανηγύρεις.  
Ο πρωτογενής, ο δευτερογενής και ο τριτογενής τομέας της πατρίδας μας, δηλαδή οι παραγωγικές δυνάμεις της πατρίδας μας, γνωρίζονται πολύ καλά και ξέρουν ο ένας τον άλλον και δεν χρειάζονται το κράτος να τους φέρει σε επαφή. Αυτό που χρειάζονται είναι το κράτος διά των μηχανισμών του, της διοίκησης και της νομοθεσίας, να σταματήσει πρώτα απ’ όλα να τους βάζει εμπόδια στην παραγωγική τους δραστηριότητα. 
Αυτό είναι το ζητούμενο, κύριε Υπουργέ. Περιμένω ότι και αυτή η διάταξη, η οποία είναι παρωχημένου πνεύματος και η οποία παραπέμπει σε ένα πνεύμα Σοβιετικής Ένωσης, θα αποσυρθεί. Κατά τα λοιπά, θα πούμε περισσότερα και επί των άρθρων. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)",121409,""," ΜΑΝΟΥΣΟΣ-ΚΩΝΣΤΑΝΤΙΝΟΣ ΒΟΛΟΥΔΑΚΗΣ",36,"",36
"8484"," 
"," Κι εμείς ευχαριστούμε, κύριε Βολουδάκη. 
Κύριε Υπουργέ, ζητήσατε να κάνετε μια νομοτεχνική διόρθωση; 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε. 
Θέλω να διευκρινίσω στο Σώμα, μετά από τις δυσκολίες που δημιουργούσε η διατύπωση της νομοτεχνικής βελτίωσης υπ’ αριθμόν 23, η οποία είχε κατατεθεί στις 13-01-2014, ότι αυτή η νομοτεχνική βελτίωση αποσύρεται, προκειμένου να μην υπάρχει αυτή η σύγχυση. Θα την καταθέσω στα Πρακτικά. 
(Στο σημείο αυτό ο Υπουργός Αγροτικής Ανάπτυξης και Τροφίμων καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να φωτογραφηθεί η σελ. 330)",121410,"Chairman","ΠΡΟΕΔΡΕΥΟΥΣΑ",125,"",125
"8485","
"," Μπορείτε να μας πείτε περί τίνος πρόκειται με μία κουβέντα, για να ξέρουμε σε τι αναφέρεται;",121411,"Chairman","ΠΡΟΕΔΡΕΥΟΥΣΑ",125,"",125
"8486","
"," Για τη νομοτεχνική βελτίωση…",121412,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8487"," 
"," Τι να κάνουμε; Έτσι θέλει ο Υπουργός.",121413,"Chairman","ΠΡΟΕΔΡΕΥΟΥΣΑ",125,"",125
"8488","
"," Κύριε Υπουργέ, να μας πείτε ποιες τροπολογίες δέχεστε.",121414,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8489"," 
"," Ακόμα δεν έφτασε η ώρα των τροπολογιών. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Κυρία Μανωλάκου…",121415,"Chairman","ΠΡΟΕΔΡΕΥΟΥΣΑ",125,"",125
"8490"," 
"," Όχι, κύριε Υπουργέ. Θα κάνετε αυτό που σας είπα και κλείστε σας παρακαλώ. 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Άλλωστε, θα υπάρχει εκτενής συζήτηση επί των άρθρων και θα έχουμε την ευκαιρία να τα εξηγήσουμε. Αυτή όμως η συγκεκριμένη, με τον τρόπο που γίνεται, γιατί στο αρχικό νομοσχέδιο υπήρχε η διατύπωση…",121416,"Chairman","ΠΡΟΕΔΡΕΥΟΥΣΑ",125,"",125
"8491","
"," … (δεν ακούστηκε). 
ΑΘΑΝΑΣΙΟΣ ΤΣΑΥΤΑΡΗΣ (Υπουργός Αγροτικής Ανάπτυξης και Τροφίμων): Θα σας το πω, κύριε Βορίδη. Δεν είμαι όμως ο πιο έμπειρος επί της διαδικασίας για να το εξηγήσω. 
Λέω, όμως, ότι υπήρχε ένα κείμενο στην αρχική πρόταση και στην συνέχεια στην επιτροπή καταθέσαμε μία βελτιωτική διατύπωση. Η τροπολογία λοιπόν με τον αριθμό 23 αποσύρεται. Άρα, επανερχόμαστε, όπως είναι ακριβώς…",121417,""," ΜΑΥΡΟΥΔΗΣ ΒΟΡΙΔΗΣ",37,"",37
"8492"," 
"," Θα δούμε τι είναι τελικά. 
Σας ευχαριστούμε. 
Θα κλείσουμε με τον κ. Κυριαζίδη και θα κλείσουμε τη συζήτηση, γιατί πρέπει να παραδοθεί η Αίθουσα. 
Ορίστε, κύριε Κυριαζίδη, έχετε το λόγο.",121418,"Chairman","ΠΡΟΕΔΡΕΥΟΥΣΑ",125,"",125
"8493","  
"," Κυρία Πρόεδρε, συναδέλφισσες και συνάδελφοι, κύριοι Υπουργοί, είναι θετικό ότι η νομοτεχνική βελτίωση στη συγκεκριμένη διάταξη αποσύρεται. Άλλωστε, απ’ όλες τις πτέρυγες της Βουλής υπήρχε μία τέτοια αναφορά. Ακόμη και η κατελθούσα πριν από λίγο από το Βήμα κυρία Μανωλάκου αναφέρθηκε περί αυτού.",121419,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8494"," 
"," Παραμένει προβληματικό το άρθρο, κύριε συνάδελφε.",121420,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8495","
"," Ενισχύεται θετικότερα θα ήθελα να πω,…",121421,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8496","
"," Ακούμε τα αιτήματα της Αριστεράς με προσοχή.",121422,""," ΜΑΥΡΟΥΔΗΣ ΒΟΡΙΔΗΣ",37,"",37
"8497"," 
"," …άρα η Κυβέρνηση ακούει.
Θεωρώ, κύριοι Υπουργοί, σημαντικό το συγκεκριμένο νομοσχέδιο. Πρέπει να γίνει ιδιαίτερη αναφορά –και έγινε- σε κάτι. Μολονότι δεν είμαι μέλος της επιτροπής, παρακολούθησα τις εργασίες αυτής και θεώρησα πολύ σημαντικό το γεγονός ότι κωδικοποιούνται διάσπαρτες διατάξεις. Άλλωστε, αυτό τονίστηκε από όλες τις πτέρυγες της Βουλής. Ακόμη και από το Κομμουνιστικό Κόμμα Ελλάδος η κ. Μανωλάκου ανέφερε ότι είναι μία πρόοδος το σχετικό νομοσχέδιο, άσχετα αν τελικά καταλήγει να υπηρετεί το σύστημα του κεφαλαίου, το καπιταλιστικό σύστημα.",121423,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8498","
"," Δεν μίλησα για πρόοδο.",121424,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8499"," 
"," Όχι, εσείς, βεβαίως. Ο κ. Μωραΐτης αναφέρθηκε σε αυτό. 
Θα ήθελα να σημειώσω ότι πράγματι κάνουμε πάρα πολλές φορές αναφορά στον πρωτογενή τομέα που πρέπει να αναπτυχθεί στη χώρα μας, διότι είχε εγκαταλειφθεί. Βεβαίως, θα έλεγε κανείς ότι αυτή ήταν και μία αντίληψη της Ευρώπης, ότι σ’ αυτόν τον πρωτογενή τομέα που είχε να κάνει με τη γεωργία και την κτηνοτροφία, τα προϊόντα ήταν εύκολο να μεταφέρονται από τρίτες χώρες με ένα χαμηλότερο κόστος. Άρα, βάλαμε μία χώρα, όπως τη δική μας, σε μία αγρανάπαυση, με αποτέλεσμα αυτό να το πληρώνουμε σήμερα. 
Με λίγα λόγια, δηλαδή, είχαμε έναν οπωρώνα με πλούσια φρούτα και καθημερινά, αφού παίρναμε τα φρούτα, κόβαμε και για το τζάκι μας το όμορφο δέντρο. Ήρθε μία ημέρα που τα κόψαμε όλα και δεν έμειναν ούτε φρούτα ούτε δέντρα και τώρα θα πρέπει, συναδέλφισσες και συνάδελφοι, να σπείρουμε. Αυτό το δέντρο θα πρέπει, όπως λέμε στο χωριό μου, «να πιάσει», να αρχίσει να καρποφορεί και καταλαβαίνετε ότι αυτό θέλει χρόνο.",121425,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8500","
"," Τα δέντρα φυτεύονται, δεν σπέρνονται.",121426,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8501","
"," Υπάρχουν και ανάλογα δέντρα, θα πρέπει να ξέρετε. Ορθά το αναφέρετε. 
Συνεχίζοντας θα πρέπει να κάνουμε την αναφορά ότι πράγματι, όπως ανέφερε και ο Αναπληρωτής Υπουργός, δίνονται κίνητρα και αυτά είναι σημαντικά για τον αγροτικό κόσμο. Αυτά θα πρέπει, όμως, και να τα ελέγξουμε έτσι ώστε να πάνε ακριβώς σε εκείνα τα χέρια που η ύπαιθρος έχει ανάγκη.
Βεβαίως, κυρία Μανωλάκου -επειδή υπήρξε και μία αναφορά από τον κ. Μουσουρούλη- θετικά στέκομαι σ’ αυτά που λέτε πάρα πολλές φορές. Όμως, θέλω να σας πω όσον αφορά την κοινωνικοποίηση που λέτε, ότι εμείς εκεί στα ορεινά της δικής μου ιδιαίτερης πατρίδος –γιατί από δίπλα είναι η Βουλγαρία- αυτό το λέγαμε κολχόζ.  Δηλαδή, ήμασταν από τη μία πλευρά εμείς ως αγρότες και από την άλλη πλευρά οι αγρότες της Βουλγαρίας. Εμείς είχαμε το δικό μας χωράφι που τελειώναμε σε δύο ημέρες περίπου τα δέκα στρέμματα, ενώ η άλλη πλευρά έβλεπα τη μία εβδομάδα να είναι συνέχεια στο ίδιο χωράφι, προκειμένου να το τσαπίσει –να μου επιτραπεί- γιατί έλειπαν τότε τα μηχανήματα και τα φυτοφάρμακα.",121427,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8502","
"," Διορθώθηκε αυτό…",121428,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8503"," 
"," Θα ήθελα να σας πω, παράλληλα, ότι είχαμε δύο παραγωγές. Σπέρναμε το σιτάρι και ενδιαμέσως -αφού το καλοκαίρι, το θέρος, είχαμε το όποιο αποτέλεσμα- σπέρναμε και το καλαμπόκι. Από την άλλη πλευρά, παρέμειναν ως ήταν. 
Θα ήθελα να σας πω ότι η ιδιωτική πρωτοβουλία –και είμαι υπέρ αυτής- έχει ιδιαίτερη σημασία, αρκεί να είναι και υπό κάποιον έλεγχο με την έννοια του αυθαιρέτου. Άρα, μένουμε σ’ αυτήν την ελεύθερη οικονομία, την οποία, βεβαίως, με υγιή τρόπο πρέπει να ενισχύσουμε και κάτω από έλεγχο και μέτρα που πρέπει να υπάρχουν, έτσι ώστε να υπάρχει το καρποφόρο. 
Σε ό,τι αφορά την Αξιωματική Αντιπολίτευση, κύριε Αποστόλου, αντιδρώ σφόδρα στο γεγονός απόσυρσης του άρθρου 37. Το άρθρο 37 περιέχει διατάξεις, όπως αυτή που καλύπτει την πρωτεύουσα της Δράμας κατά τα 2/3, διότι εκεί οι περισσότεροι οικισμοί είναι προσφυγικοί και είμαστε μετέωροι από το 1930 και εντεύθεν, με την έννοια ότι, ενώ έχουμε παραχωρητήρια, δεν έχουμε τίτλους.",121429,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8504","
"," Δεν σημαίνει ότι δεν θέλω να παραχωρηθούν. Δεν γίνεται σωστά η δουλειά. Αυτό λέμε.",121430,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8505","
"," Το συγκεκριμένο νομοσχέδιο δίνει τίτλο επιτέλους ύστερα από τόσα χρόνια σε μία μετέωρη κατάσταση. 
Νομίζω ότι αυτό θα πρέπει να το προσέξετε. Εγώ οφείλω να μεταφέρω στους πατριώτες μου ότι η Αξιωματική Αντιπολίτευση αντιδρά στη συγκεκριμένη τακτοποίηση ενός ζητήματος, που εκκρεμεί μισό αιώνα και πλέον. 
Και συνεχίζω, σε ό,τι αφορά το ίδιο άρθρο, κύριε Υπουργέ. Στην παράγραφο 5 του ιδίου άρθρου -βέβαια θα γίνει και η κατ’ άρθρον συζήτηση, αλλά θα παρακαλούσα να είμαστε προετοιμασμένοι- γίνεται αναφορά στην Επιτροπή Θεμάτων Γης και Επίλυσης Διαφορών, ότι σε αυτή θα συμμετέχει και εκπρόσωπος του Νομικού Συμβουλίου του Κράτους. Θα ήθελα να σας πω ότι στην Περιφέρεια Ανατολικής Μακεδονίας και Θράκης υπάρχουν δύο. Έχουν αδυναμία να καλύψουν –επικοινώνησα σήμερα το πρωί- αυτήν την επιτροπή.    
Άρα, όλα αυτά τα ζητήματα που εκκρεμούν δυστυχώς θα μείνουν ανενεργά. Ιδιαίτερα, επειδή η νομική σύμβουλος είναι στην Καβάλα, είπε: «αποκλείεται εμείς να έρθουμε ποτέ στη Δράμα να εξετάσουμε όλες αυτές τις περιπτώσεις που εκκρεμούν». Δεν ξέρω αν μπορεί να γίνει, αν μπορεί να μετέχει δικαστικός εκπρόσωπος είτε από πλευράς του πρωτοδικείου είτε από πλευράς του ειρηνοδικείου σε αυτήν την επιτροπή για να μπορέσει να υπάρχει αποτέλεσμα. 
Όσον αφορά την αγορά ακινήτων και εκμετάλλευση προς χρήση από πλευράς των αγροτών και των κτηνοτρόφων ο χρόνος παρατείνεται και από το τέλος του έτους, που ήταν, πάει –απ’ ό,τι είδα- μέχρι τα μέσα του τρέχοντος έτους. Αν είναι δυνατόν θα παρακαλούσα να παραταθεί μέχρι τέλος του έτους, έτσι ώστε αυτοί που έχουν τη δυνατότητα αγοράς ακινήτων προς χρήση, δηλαδή κτηνοτρόφοι και αγρότες, να μπορούν να το κάνουν. 
Υπάρχουν βεβαίως και δύο τροπολογίες που κατατέθηκαν από πλευράς των συναδέλφων κ. Καρασμάνη και κ. Τζαμτζή. Η μία αφορά τη δικαιολόγηση των εξόδων από πλευράς των αγροτών και των κτηνοτρόφων και η άλλη αφορά τις αποζημιώσεις των αγροτών λόγω των καιρικών φαινομένων που προκαλούν ζημιές και προσβάλλουν τις εκτάσεις τους και οι οποίες θα πρέπει να καλυφθούν. Όμως ο κανονισμός του ΕΛΓΑ είναι πεπαλαιωμένος. Σε ό,τι με αφορά έτσι το αντιλαμβάνομαι. 
Ευχαριστώ πολύ, κυρία Πρόεδρε, για την ανοχή.
(Χειροκροτήματα από την πτέρυγα της Νέας Δημοκρατίας)",121431,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8506","
"," Θα ήθελα το λόγο, κυρία Πρόεδρε.",121432,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8507","
"," Θα τα πούμε στη συζήτηση επί των άρθρων, κύριε Αποστόλου.  Δεν μπήκαμε ακόμη στη συζήτηση επί των άρθρων.",121433,"Chairman","ΠΡΟΕΔΡΕΥΟΥΣΑ",125,"",125
"8508"," 
"," Θα ήθελα να μιλήσω για να μη μένουν εντυπώσεις.",121434,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8509"," 
"," Εντάξει, έχετε ένα λεπτό.",121435,"Chairman","ΠΡΟΕΔΡΕΥΟΥΣΑ",125,"",125
"8510","  
"," Θα ήθελα να πω τι εννοούμε όταν λέμε για απόσυρση του άρθρου 37. Επειδή αναφέρθηκε σε παραχώρηση σε ακτήμονες κι επειδή τη συγκεκριμένη διαδικασία την εκμεταλλεύτηκαν πάρα πολλοί επιτήδειοι, λέμε ότι όσοι πραγματικά το δικαιούνται βεβαίως και θα τους δοθούν παραχωρητήρια. Πώς όμως θα γίνει αυτό αν δεν εξεταστούν όλες αυτές οι περιπτώσεις, αν δεν υπάρξει εξατομίκευση;",121436,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8511"," 
"," Να αποσυρθεί λέτε;",121437,""," ΔΗΜΗΤΡΙΟΣ ΚΥΡΙΑΖΙΔΗΣ",148,"",148
"8512","
"," Να εξεταστούν όλες αυτές οι περιπτώσεις και να υπάρξει εξατομίκευση. Υπάρχουν μέχρι κι εισαγγελικές παρεμβάσεις γι’ αυτά τα ζητήματα. Δεν το λέμε δηλαδή έτσι. Θα υπάρχουν νομικά προβλήματα…",121438,""," ΕΥΑΓΓΕΛΟΣ ΑΠΟΣΤΟΛΟΥ",17,"",17
"8513"," 
"," Άρα, να μην το ρυθμίσουμε. Επομένως, έχει δίκιο ο κ. Κυριαζίδης!",121439,""," ΜΑΥΡΟΥΔΗΣ ΒΟΡΙΔΗΣ",37,"",37
"8514","
"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Αγροτικής Ανάπτυξης και Τροφίμων «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων».  
Ερωτάται το Σώμα: Γίνεται δεκτό το νομοσχέδιο επί της αρχής;",121440,"Chairman","ΠΡΟΕΔΡΕΥΟΥΣΑ",125,"",125
"8515"," 
"," Δεκτό, δεκτό.",121441,"","ΠΟΛΛΟΙ ΒΟΥΛΕΥΤΕΣ",NA,"",NA
"8516"," 
"," Κατά πλειοψηφία.",121442,""," ΔΗΜΗΤΡΙΟΣ ΚΟΔΕΛΑΣ",124,"",124
"8517"," 
"," Κατά πλειοψηφία.",121443,""," ΒΑΣΙΛΕΙΟΣ ΚΑΠΕΡΝΑΡΟΣ",97,"",97
"8518"," 
"," Κατά πλειοψηφία.",121444,""," ΔΙΑΜΑΝΤΩ ΜΑΝΩΛΑΚΟΥ",172,"",172
"8519","
","   Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων», έγινε δεκτό επί της αρχής κατά πλειοψηφία. 
Έχουν διανεμηθεί τα Πρακτικά της Τετάρτης 27 Νοεμβρίου 2013 και της Δευτέρας 2 Δεκεμβρίου 2013 και  ερωτάται το Σώμα αν τα επικυρώνει.",121445,"Chairman","ΠΡΟΕΔΡΕΥΟΥΣΑ",125,"",125
"8520","   
"," Μάλιστα, μάλιστα.",121446,"","ΟΛΟΙ ΟΙ ΒΟΥΛΕΥΤΕΣ",NA,"",NA
"8521","
"," Συνεπώς τα Πρακτικά  της Τετάρτης 27 Νοεμβρίου 2013 και της Δευτέρας 2 Δεκεμβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;",121447,"Chairman","ΠΡΟΕΔΡΕΥΟΥΣΑ",125,"",125
"8522","
"," Μάλιστα, μάλιστα.
Με τη συναίνεση του Σώματος και ώρα 17.40΄ λύεται η συνεδρίαση για αύριο ημέρα Πέμπτη 16 Ιανουαρίου 2014 και ώρα 9.30΄, με αντικείμενο εργασιών του Σώματος: κοινοβουλευτικός έλεγχος, συζήτηση επικαίρων ερωτήσεων. 
Ο",121448,"","ΟΛΟΙ ΟΙ ΒΟΥΛΕΥΤΕΣ",NA,"",NA
