"V1";"V2"
"1";NA;NA
"2";"Date";"gateFiles/1-2-2012"
"3";": Σύμφωνα με την από 31.1.2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΟΓ΄ συνεδριάσεώς του, της Τρίτης 31ης Ιανουαρίου 2012, σε ό,τι αφορά την ψήφιση στο σύνολο των σχεδίων νόμων:
1. «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015» και 
2. «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό»)
Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 2 Φεβρουαρίου 2012, το οποίο έχει ως εξής:
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 448/30-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Βασιλικής Τσόνογλου – Βυλλιώτη προς τον Υπουργό Οικονομικών, σχετικά με την απαλλαγή των δικαιούχων του Οργανισμού Εργατικής Κατοικίας από το ειδικό τέλος Ηλεκτροδοτούμενων Δομημένων Επιφανειών. 
 2. Η με αριθμό 451/30-1-2012 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών σχετικά με την εφαρμογή του νόμου για τη «ρύθμιση της αγοράς παιγνίων».
3. Η με αριθμό 460/30-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τον Υπουργό Αγροτικής Ανάπτυξης και Τροφίμων, σχετικά με την περικοπή της συνδεδεμένης ενίσχυσης που δικαιούνται οι πληγέντες παραγωγοί από το πράσινο σκουλήκι.
4. Η με αριθμό 454/30-1-2012 επίκαιρη ερώτηση της Βουλευτού του Λαϊκού Ορθόδοξου Συναγερμού κ. Ουρανίας Παπανδρέου -Παπαδάκη προς τους Υπουργούς Υγείας και Κοινωνικής Αλληλεγγύης και Εργασίας και Κοινωνικής Ασφάλισης, σχετικά με την απάλειψη από τους πίνακες του Κανονισμού Εκτίμησης Βαθμού Αναπηρίας (ΚΕΒΑ) η πάθηση του Συνδρόμου Down.
5. Η με αριθμό 456/30-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τον Υπουργό Οικονομικών, σχετικά με τη θέση της Κυβέρνησης για την επανακεφαλαιοποίηση των τραπεζών με κοινές μετοχές χωρίς δικαίωμα ψήφου.
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (’Αρθρο 130 παράγραφοι 2 και 3 του Κανονισμού της Βουλής)
 1. Η με αριθμό 449/30-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αθανασίας Μερεντίτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων μείωσης του κόστους παραγωγής στις θερμοκηπιακές καλλιέργειες. 
2. Η με αριθμό 452/30-1-2012 επίκαιρη ερώτηση του Βουλευτή της Νέας Δημοκρατίας κ. Ευσταθίου Κωνσταντινίδη προς τον Υπουργό Αγροτικής Ανάπτυξης και Τροφίμων, σχετικά με την αποζημίωση των πληγέντων κτηνοτρόφων της Περιφερειακής Ενότητας Φλώρινας για τις ζημιές που υπέστησαν από τις έντονες χιονοπτώσεις. 
 3. Η με αριθμό 461/30-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Μωραϊτη προς τον Υπουργό Αγροτικής Ανάπτυξης και Τροφίμων,  σχετικά με την άμεση καταβολή των αποζημιώσεων στους πληγέντες παραγωγούς εσπεριδοειδών της Άρτας για ζημιές που υπέστησαν από ισχυρό παγετό.
 4. Η με αριθμό 455/30-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την παράταση του χρόνου αποπληρωμής από τους δανειολήπτες του Ταμείου Εγγυοδοσίας Μικρών και Πολύ Μικρών Επιχειρήσεων (ΤΕΜΠΜΕ).
 5. Η με αριθμό 457/30-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναλειτουργία Ειδικού Εξεταστικού Κέντρου στην Κρήτη για τους μαθητές με μαθησιακές δυσκολίες των Επαγγελματικών Λυκείων. 
�
Εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
1. Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Τροποποίησης της Σύμβασης για την Σύσταση Συμβουλίου Τελωνειακής Συνεργασίας» και
2. Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της υπ’ αριθμ. 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και δύο εκπαιδευτικοί από το 4ο Δημοτικό Σχολείο Αγίου Δημητρίου Αττικής.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τα δύο νομοσχέδια ψηφίστηκαν κατά πλειοψηφία στη Διαρκή Επιτροπή, σύμφωνα με τη διαδικασία και το άρθρο 108 του Κανονισμού της Βουλής. Δηλαδή, μπορούν να λάβουν τώρα το λόγο, όσοι έχουν αντίρρηση, εάν θέλετε και εάν έχετε αντίρρηση.";"ΕΠΙΚΥΡΩΣΗ ΠΡΑΚΤΙΚΩΝ"
"4";": Δεν έχουμε αντίρρηση.";"ΙΩΑΝΝΗΣ ΙΩΑΝΝΙΔΗΣ"
"5";": Κύριε Πρόεδρε, είχαμε εκφράσει τις επιφυλάξεις μας στην «Κύρωση της υπ’ αριθμ. 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου για το Διεθνές Νομισματικό Ταμείο».";"ΠΑΥΛΟΣ ΜΑΡΚΑΚΗΣ"
"6";"): Το λόγο έχει ο κ. Μαρκάκης, εκ μέρους του Λαϊκού Ορθόδοξου Συναγερμού.
Ορίστε, κύριε Μαρκάκη, έχετε το λόγο.";"Ευάγγελος Αργύρης"
"7";": Κύριε Πρόεδρε, αυτή η απόφαση του Συμβουλίου Διοικητών του Διεθνούς Νομισματικού Ταμείου έχει δύο σκέλη: 
Η πρώτη είναι η αναθεώρηση των μεριδίων συμμετοχής και η δεύτερη είναι η μεταρρύθμιση του Εκτελεστικού Συμβουλίου. Για τη μεταρρύθμιση του Εκτελεστικού Συμβουλίου δεν υπάρχουν θέματα, τα οποία απασχολούν τη χώρα μας και εν πάση περιπτώσει, δεν την επηρεάζουν σημαντικά. 
Όμως, η αύξηση και η μεταβολή των μεριδίων συμμετοχής του Διεθνούς Νομισματικού Ταμείου, των χωρών-μελών του, επηρεάζει άμεσα τη χώρα μας. Και μάλιστα είναι μία απόφαση, η οποία έχει παρθεί από το Δεκέμβριο του 2010 στο Διεθνές Νομισματικό Ταμείο. Ήδη υπάρχει μία απόφαση του Υπουργού Οικονομικών κ. Βενιζέλου από τις 8/12/2011, που την προτείνει για εφαρμογή. Και βέβαια υπάρχει και ένα θέμα εδώ ότι για να συμμετέχει η Ελλάδα στην αύξηση αυτή του μεριδίου συμμετοχής, έπρεπε να συναινέσει εγγράφως μέχρι την 31η Δεκεμβρίου του 2011. 
Υπήρξε, λοιπόν, μία απορία εκ μέρους μας αν έχουμε πάρει παράταση από αυτήν την προθεσμία, διότι σήμερα έχουμε 1η Φεβρουαρίου –καλό μήνα- και δεν ξέρουμε εάν η απόφαση, η οποία έχει ληφθεί είναι σύννομη και θα ψηφιστεί σήμερα στην Ολομέλεια.
Το δεύτερο είναι ότι η επιβάρυνση για τη χώρα μας, να συμμετέχει δηλαδή, στην αύξηση αυτή του μετοχικού κεφαλαίου είναι 1,5 δισεκατομμύριο ευρώ. Και όλοι ξέρουμε ότι αυτά τα χρήματα σύμφωνα με την απόφαση του κ. Βενιζέλου, θα παρθούν από την Τράπεζα της Ελλάδος σαν αποθεματικό, γιατί το ελληνικό δημόσιο δεν τα έχει αυτά τα χρήματα να τα συνεισφέρει.
Είχαμε, λοιπόν, ρωτήσει και τον Υπουργό στην επιτροπή αν γι’ αυτά τα χρήματα είναι δυνατόν να διαπραγματευθούμε με την Εκτελεστική Επιτροπή του Διεθνούς Νομισματικού Ταμείου, ώστε να μην δοθούν μέσα στο 2012 –κάτι που είναι δυνατόν, το Εκτελεστικό Συμβούλιο του Διεθνούς Νομισματικού Ταμείου έχει αυτήν τη δυνατότητα να το κάνει- και αντί να επιβαρυνθεί ο κρατικός μας προϋπολογισμός, που του λείπουν 4,5 δισεκατομμύρια το 2012, να επιβαρυνθεί για άλλη χρονιά. 
Βέβαια, αυτό θέλει μια διεκδίκηση και μια προσπάθεια στο Συμβούλιο Διοικητών του Διεθνούς Νομισματικού Ταμείου. Γι’ αυτό εκφράσαμε την επιφύλαξή μας. Απάντηση δεν πήραμε. Αν έχει την καλοσύνη ο Υπουργός, θα θέλαμε να μας δώσει αυτές τις δύο διευκρινίσεις στην Ολομέλεια, αν δηλαδή κατ’ αρχάς έχουμε πάρει παράταση για να ψηφίσουμε τώρα αυτήν την αύξηση του 1,5 δισεκατομμυρίου ευρώ και αν υπάρχει η δυνατότητα αυτά τα χρήματα να μην δοθούν τώρα –ή να δοθεί ένα μικρότερο ποσό- ώστε να ξεπεράσουμε την οικονομική συγκυρία, στην οποία βρίσκεται η χώρα μας.";"ΠΑΥΛΟΣ ΜΑΡΚΑΚΗΣ"
"8";"): Ο Αναπληρωτής Υπουργός Οικονομικών κ. Οικονόμου έχει το λόγο για να δώσει τις απαραίτητες διευκρινίσεις. 
Ορίστε, κύριε Υπουργέ.";"Ευάγγελος Αργύρης"
"9";" (Αναπληρωτής Υπουργός Οικονομικών): Κύριε συνάδελφε, αυτά τα ζητήματα τα είχατε θέσει και στην επιτροπή. Θέμα παράτασης δεν υπάρχει. Είναι αποδεκτό να γίνει η ψήφιση τώρα και να παραχθούν τα αποτελέσματα. 
Καθ’ όσον δεν αφορά τον τρόπο της καταβολής, υπάρχουν και αυτοί οι τρόποι που λέτε και πολλοί περισσότεροι, οι οποίοι δεν μπορεί να προδιαγραφούν νομοθετικά. Δεν απασχολούν το Νομοθετικό Σώμα, διότι είτε με τον έναν είτε με τον άλλον τρόπο ασφαλώς καλύπτονται από αυτήν την απόφαση. Μην έχετε καμμία αμφιβολία για το πότε θα γίνει. 
Επίσης, κάνατε μια διαπίστωση, επί της οποίας στηρίξατε το συλλογισμό σας, ότι υπάρχει ταμειακή δυσχέρεια του ελληνικού δημοσίου να τα καταβάλει και γι’ αυτό θα γίνει μέσω της Τράπεζας της Ελλάδος. Δεν είναι αυτός ο λόγος, αλλά ας μην εμπλακούμε σε λεπτομέρειες που δεν έχουν σχέση με το νομοθέτημα. 
Εδώ πρόκειται για μία Κύρωση, η οποία απεικονίζει αφ’ ενός την αλλαγή των συσχετισμών στους κόλπους του Διεθνούς Νομισματικού Ταμείου –δηλαδή την άνοδο αναπτυσσόμενων χωρών σε σχέση με τον παλιό δυτικό κόσμο- και αφ’ ετέρου την αύξηση της δικής μας συμμετοχής και ως ποσοστό παρουσίας και με το αντίστοιχο αντίτιμο. 
Από εκεί και πέρα, αυτές οι κινήσεις θα γίνουν. Δεν τίθεται θέμα ούτε για εκπρόθεσμη έγκριση εκ μέρους της Βουλής ούτε για αδυναμία καταβολής από το δημόσιο και γι’ αυτό θα κάνουμε διάφορα περίπλοκα σχήματα, για να μεταθέσουμε ταμειακά την καταβολή. Δεν υπάρχει τέτοιο θέμα.";"ΠΑΝΤΕΛΗΣ ΟΙΚΟΝΟΜΟΥ"
"10";"): Ευχαριστούμε, κύριε Υπουργέ. 
Κυρίες και κύριοι συνάδελφοι, ο Κοινοβουλευτικός Εκπρόσωπος του Κομμουνιστικού Κόμματος Ελλάδας με επιστολή του προς τον Πρόεδρο της Βουλής κάνει γνωστό ότι ειδικός αγορητής για τη συζήτηση των δύο αυτών νομοσχεδίων είναι ο κ. Απόστολος Νάνος. 
Κύριε Νάνο, στην επιτροπή είχατε εκφράσει την αντίρρησή σας. Θέλετε το λόγο επί του νομοσχεδίου;";"Ευάγγελος Αργύρης"
"11";": Κύριε Πρόεδρε, ισχύει η τοποθέτηση που είχαμε στην Επιτροπή Οικονομικών.";"ΑΠΟΣΤΟΛΟΣ ΝΑΝΟΣ"
"12";"): Μάλιστα. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου των σχεδίων νόμου του Υπουργείου Οικονομικών. 
Η ψήφισή τους θα γίνει χωριστά. 
«Κύρωση της Τροποποίησης της Σύμβασης για την Σύσταση Συμβουλίου Τελωνειακής Συνεργασίας»
Ερωτάται το Σώμα: Γίνεται δεκτό το νομοσχέδιο;";"Ευάγγελος Αργύρης"
"13";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"14";"): Συνεπώς το νομοσχέδιο του Υπουργείου Οικονομικών: «Κύρωση της Τροποποίησης της Σύμβασης για την Σύσταση Συμβουλίου Τελωνειακής Συνεργασίας» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να μπει το κείμενο σελ. 11α)";"Ευάγγελος Αργύρης"
"15";"): «Κύρωση της υπ’ αριθμ. 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου».
Ερωτάται το Σώμα: Γίνεται δεκτό το νομοσχέδιο;";"Ευάγγελος Αργύρης"
"16";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"17";"): Συνεπώς το νομοσχέδιο του Υπουργείου Οικονομικών: «Κύρωση της υπ’ αριθμ. 66-2 Απόφασης του Συμβουλίου Διοικητών του Διεθνούς Νομισματικού Ταμείου σχετικά με τη Δέκατη Τέταρτη Γενική Αναθεώρηση των Μεριδίων Συμμετοχής και τη Μεταρρύθμιση του Εκτελεστικού Συμβουλίου» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το κείμενο σελ. 12α)";"Ευάγγελος Αργύρης"
"18";"): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.";"Ευάγγελος Αργύρης"
"19";": Μάλιστα, μάλιστα.";"ΟΛΟΙ ΟΙ ΒΟΥΛΕΥΤΕΣ"
"20";"): Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την οδηγία 2008/99/ΕΚ - Πλαίσιο παραγωγής και διαχείρισης αποβλήτων – Εναρμόνιση με την οδηγία 2008/98/ΕΚ - Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής».
Η Διάσκεψη των Προέδρων αποφάσισε στη συνεδρίασή της στις 26.1.2012 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες ως μία ενότητα. 
Θα ήθελα να ανακοινώσω στο Σώμα ότι ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπύρος Χαλβατζής με επιστολή του προς τον Πρόεδρο της Βουλής, ορίζει ως ειδικό αγορητή για τη συζήτηση του συγκεκριμένου νομοσχεδίου τον κ. Ιωάννη Ζιώγα. 
Επίσης, ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος με επιστολή του προς τον Πρόεδρο της Βουλής, κάνει γνωστό ότι κατά τη συζήτηση του νομοσχεδίου ειδικός αγορητής θα είναι ο κ. Ηλίας Πολατίδης. 
Τέλος, με επιστολή του ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας ορίζει ειδική αγορήτρια επί του νομοσχεδίου τη Βουλευτή Λαρίσης κ. Ηρώ Διώτη.";"Ευάγγελος Αργύρης"
"21";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, μου επιτρέπετε; Θα ήθελα να κάνω ορισμένες νομοτεχνικές βελτιώσεις.";"ΝΙΚΟΛΑΟΣ ΣΗΦΟΥΝΑΚΗΣ"
"22";"): Ορίστε, κύριε Υπουργέ, έχετε το λόγο.";"Ευάγγελος Αργύρης"
"23";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Οι περισσότερες από αυτές τις προσθήκες-αναδιατυπώσεις προέκυψαν από τη συζήτηση στην επιτροπή, στην πρώτη και τη δεύτερη ανάγνωση –κυρίως στη δεύτερη ανάγνωση. 
Μία βασική εξ αυτών, στην οποία ίσως θα πρέπει να αναφερθούμε, αφορά τα εξαρτημένα τοπογραφικά, όπου πράγματι γίνεται δεκτή η πρόταση της πλειοψηφίας των συναδέλφων στο να μην είναι αναγκαία, όπου υπάρχουν αναδασμοί ή στα αδόμητα αγροτεμάχια και κληροτεμάχια, στα οποία υπάρχει το Ολοκληρωμένο Σύστημα Διαχείρισης και Ελέγχου (ΟΣΔΕ).
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης καταθέτει τις προαναφερθείσες νομοτεχνικές βελτιώσεις, οι οποίες έχουν ως εξής:
(να φωτογραφηθούν οι σελ.16-17-18)";"ΝΙΚΟΛΑΟΣ ΣΗΦΟΥΝΑΚΗΣ"
"24";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Επίσης, κύριε Πρόεδρε, για τη διευκόλυνση των συναδέλφων, θα ήθελα να καταθέσω στα Πρακτικά και αναδιατυπωμένο το κείμενο του νομοσχεδίου. 
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά το τροποποιημένο κείμενο του νομοσχεδίου, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)";"ΝΙΚΟΛΑΟΣ ΣΗΦΟΥΝΑΚΗΣ"
"25";"): Ευχαριστούμε, κύριε Υπουργέ. 
Το λόγο έχει τώρα η εισηγήτρια της Πλειοψηφίας κ. Θεοδώρα Τζάκρη.";"Ευάγγελος Αργύρης"
"26";": Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, ζούμε σε μια περίοδο όπου η έννοια του περιβάλλοντος, υφίσταται ένα τριπλό μετασχηματισμό. Αυτό αφορά τις σχέσεις παγκοσμίου-τοπικού περιβάλλοντος, αξιοποίησης φυσικών πόρων-προστασίας φυσικού περιβάλλοντος και πολιτείας-ιδιωτών, σε σχέση πάντα με το περιβάλλον. 
Έτσι, διαπιστώνουμε, πρώτον, ότι το παγκόσμιο περιβάλλον γίνεται όλο και περισσότερο συστατικό στοιχείο του τοπικού και αυτό το διαπιστώσαμε και στα πρόσφατα γεγονότα στη Φουκουσίμα και στην εκτεταμένη μόλυνση του Κόλπου του Μεξικού από διαρροή πετρελαίου, δεύτερον, ότι αυτή η ανάγκη της περιβαλλοντικής προστασίας αναπτύσσει την τεχνολογία και οδηγεί στην αξιοποίηση νέας ποιότητας πόρων, όπως η ηλιακή και αιολική ενέργεια και, τρίτον, ακόμα και οι πλέον ισχυρές μορφές κυβερνητικής-θεσμικής ρύθμισης αν δεν συνοδεύονται από ισχυρή δόση αυτορρύθμισης, δεν μπορούν να εγγυηθούν έστω και ένα ελάχιστο επίπεδο ποιότητας προστασίας του περιβάλλοντος.
Η διαλεκτική αυτού του τριπλού μετασχηματισμού δημιουργεί νέα πεδία ανάπτυξης για την περιβαλλοντολογική νομοθεσία και θα έλεγα ότι το υπό συζήτηση νομοσχέδιο κινείται στην πρώτη γραμμή των σχετικών εξελίξεων. Ο συνδυασμός του ευρωπαϊκού κεκτημένου με τις εμπειρίες που έχουν αποκτηθεί στη χώρα μας, ιδιαίτερα στα ζητήματα της ανακύκλωσης και της διαχείρισης στερεών απορριμμάτων, αποτυπώνεται με σαφή και ξεκάθαρο τρόπο στο υπό συζήτηση νομοσχέδιο. 
Ως πολιτικός νομίζω ότι πρόκειται για μια σημαντική και καινοτόμα δράση τόσο στα ζητήματα της ποινικής προστασίας του περιβάλλοντος όσο και σε αυτά που αφορούν τη διαχείριση των στερεών αποβλήτων. Η χώρα μας αποκτά επιτέλους ένα αποτελεσματικό και πλήρες πλαίσιο, για να διαχειριστεί τα περιβαλλοντολογικά ζητήματα εν συνόλω και ειδικότερα τα ζητήματα στερεών αποβλήτων και ανακύκλωσης.
Ως νομικός θα το χαρακτήριζα αρκετά επαρκές και ως πολίτης θα έλεγα ότι με τις διατάξεις του παρόντος νομοσχεδίου αποκτώ τη δυνατότητα τόσο να κρίνω αν η πορεία της χώρας ή της περιφέρειάς μου είναι σε αρμονία με το ευρωπαϊκό κεκτημένο όσο και να κινηθώ με τον κατάλληλο τρόπο σε βάρος της περιβαλλοντολογικής ανομίας που δυστυχώς ακόμη μαστίζει τη χώρα μας.
Επί της ουσίας, λοιπόν, το παρόν νομοσχέδιο περιλαμβάνει την ενσωμάτωση στην ελληνική έννομη τάξη δύο κοινοτικών oδηγιών, της oδηγίας 2008/99 του Ευρωπαϊκού Κοινοβουλίου και του Συμβουλίου, που αφορά στην ποινική προστασία του περιβάλλοντος και της oδηγίας 2008/98 του Ευρωπαϊκού Κοινοβουλίου και του Συμβουλίου, που αναφέρεται στη διαχείριση των στερεών αποβλήτων. Εκτός από αυτές τις διατάξεις, το παρόν σχέδιο νόμου περιλαμβάνει και μια σειρά άλλων διατάξεων, που αποτελούν σημαντικές ρυθμίσεις αρμοδιότητας του ΥΠΕΚΑ.
Κυρίες και κύριοι συνάδελφοι, η oδηγία 2008/99 του Ευρωπαϊκού Κοινοβουλίου, σχετικά με την προστασία του περιβάλλοντος μέσω του ποινικού δικαίου, αποσκοπεί να εξασφαλίσει ότι όλα τα κράτη-μέλη διαθέτουν μέτρα ποινικού δικαίου για την αντιμετώπιση σοβαρών παραβάσεων των κανόνων της Ευρωπαϊκής Ένωσης σχετικά με την προστασία του περιβάλλοντος. Με δεδομένο, επίσης, το γεγονός ότι το περιβαλλοντικό έγκλημα έχει συχνά διασυνοριακό χαρακτήρα, με αποτέλεσμα οι δράστες να μπορούν να εκμεταλλεύονται προς όφελός τους τις υφιστάμενες διαφορές μεταξύ των διαφόρων εννόμων τάξεων των κρατών-μελών, διαπιστώθηκε η ανάγκη συγκρότησης ενός ενιαίου θεσμικού πλαισίου ποινικής προστασίας για ολόκληρη την Ευρωπαϊκή Ένωση, κάτι που τα κράτη-μέλη δεν θα μπορούσαν να επιτύχουν ικανοποιητικά, λειτουργώντας ξεχωριστά.
Η oδηγία περιλαμβάνει κατάλογο των παραβάσεων που πρέπει να θεωρούνται ως ποινικά αδικήματα σε όλα τα κράτη-μέλη, όπως είναι για παράδειγμα, η παράνομη μεταφορά αποβλήτων ή το εμπόριο απειλούμενων προς εξαφάνιση ειδών. Αναφέρεται, επίσης και στην προσέγγιση των επιπέδων των προβλεπόμενων κυρώσεων, με αποτελεσματικές, αναλογικές και αποτρεπτικές κυρώσεις κυρίως όσον αφορά περιβαλλοντολογικά αδικήματα.
Σημειώνεται, επίσης, ότι η oδηγία αυτή όφειλε να είχε μεταφερθεί στην ελληνική έννομη τάξη μέχρι τις 26 Δεκεμβρίου του 2010. Ωστόσο, δέκα χώρες, συμπεριλαμβανομένης και της χώρας μας, είχαν καθυστερήσει σημαντικά σ’ αυτήν την ενσωμάτωση. Στοιχεία που αξίζει να ληφθούν υπ’ όψιν είναι ότι η περιβαλλοντολογική ανομία και η παραβατικότητα στην Ελλάδα διασχίζει οριζόντια και κάθετα τόσο τον ιδιωτικό όσο και το δημόσιο τομέα, παρά τις προσπάθειες περιορισμού τους που γίνονται τα τελευταία δύο χρόνια από την Υπηρεσία Επιθεωρητών Περιβάλλοντος.
Πρέπει, επομένως, να διασφαλιστεί ότι η επιβολή των ποινικών κυρώσεων για την προστασία του περιβάλλοντος θα είναι εξίσου αποτελεσματική τόσο για τις επιχειρήσεις, νομικά πρόσωπα και ιδιώτες ρυπαντές όσο και για τους δημόσιους λειτουργούς. Ενσωματώνεται ένας κατάλογος σοβαρών περιβαλλοντολογικών αδικημάτων, ενισχύεται το πεδίο ευθύνης των νομικών προσώπων και προβλέπεται η επιβολή σε βάρος των βαρύτερων ποινικών κυρώσεων, αυστηροποιούνται οι υφιστάμενες ποινικές διατάξεις του άρθρου 28 του ν.1650/1986, που μέχρι πρόσφατα αποτελούσε το μοναδικό θεσμικό πλαίσιο ποινικής προστασίας του περιβάλλοντος και διευρύνεται το πεδίο εφαρμογής του Ποινικού Κώδικα και άλλης ποινικής νομοθεσίας με διατάξεις περιβαλλοντολογικής προστασίας, όπως η τέλεση περιβαλλοντολογικών εγκλημάτων στο πλαίσιο εγκληματικής οργάνωσης, η αποστέρηση από έσοδα που αποκτήθηκαν από παράνομες δραστηριότητες και η άρση του απορρήτου των επικοινωνιών. Θεσπίζονται, τέλος, ειδικές δικονομικές διατάξεις και οι Επιθεωρητές Περιβάλλοντος αποκτούν σοβαρές προανακριτικές αρμοδιότητες, με σκοπό τη διαλεύκανση των περιβαλλοντολογικών εγκλημάτων.
Στη δεύτερη ενότητα, στο πολύπαθο θέμα της διαχείρισης των στερεών αποβλήτων, περιλαμβάνεται όλο το σχετικό θεσμικό πλαίσιο που συνοψίζεται στη φράση «Η Ελλάδα προς την κοινωνία της ανακύκλωσης». Ενσωματώνονται επίσης θετικές και αρνητικές εμπειρίες από τις μέχρι τώρα πρακτικές. Θα μιλήσω πρώτα επί της ουσίας και στη συνέχεια, θα κάνω μια συνοπτική αναφορά στις σχετικές θεσμικές ρυθμίσεις.
Κυρίες και κύριοι συνάδελφοι, η παραγωγή απορριμμάτων αποτελεί προνόμιο των τελευταίων γενεών. Όπως η φύση δεν γνωρίζει τι σημαίνει απορρίμματα, έτσι και οι προηγούμενες γενιές επαναχρησιμοποιούσαν, ανακύκλωναν, ανακτούσαν υλικά από όποιο αντικείμενο ολοκλήρωνε την πρωτογενή του αξιοποίηση. Η εκπληκτική πρόοδος της επιστήμης δημιούργησε την ψευδαίσθηση πως ο άνθρωπος θα μπορούσε να απελευθερωθεί από τα όρια και τους κανόνες που διέπουν τη λειτουργία της φύσης. Τρανό παράδειγμα η λειτουργία του συνόλου των φυσικών πόρων ως εκείνοι να είναι ανεξάντλητοι. Καταναλώνουμε τον πλανήτη μας, αξιοποιώντας τα επιτεύγματα της ανάπτυξης, σαν να είμαστε οι τελευταίοι κάτοικοι αυτού.
Στη χώρα μας, πριν περίπου είκοσι χρόνια, γίνεται η πρώτη προσπάθεια σχεδιασμένης διαχείρισης με τους ΠΕΣΔΑ, με πολύ, όμως, μικρό βαθμό επιτυχίας εξαιτίας του λαϊκισμού και του φόβου ανάληψης ευθύνης τόσο από την πλευρά της κεντρικής πολιτείας όσο και από την πλευρά της τοπικής αυτοδιοίκησης. Η ανωριμότητα και η ανεπάρκειά τους οδηγεί στην αναξιοπιστία. Εξέθρεψε την καχυποψία και την ευεξήγητη άρνηση των τοπικών κοινωνιών να δεχθούν την οποιαδήποτε οργανωμένη προσπάθεια διαχείρισης.
Σήμερα, στη χώρα μας ο απολογισμός είναι τραγικός. Σπαταλήσαμε χρόνο, χάσαμε χρηματοδοτικές ευκαιρίες, επενδύσαμε ανορθολογικά και αναποτελεσματικά και σπείραμε παραπληροφόρηση στις τοπικές κοινωνίες και σήμερα θερίζουμε καχυποψία και εχθρότητα. Όλα αυτά χρειάζονται άμεσα, αποφάσεις και έργα.
Ένα ολοκληρωμένο σύστημα διαχείρισης αποβλήτων περιλαμβάνει την εφαρμογή προγραμμάτων για τη βελτιστοποίηση των συστημάτων συλλογής, τον περιορισμό της παραγωγής αποβλήτων, τη διαλογή στην πηγή, την ανακύκλωση διαχωρισθέντων υλικών και τη χρήση μεθόδων επεξεργασίας, με στόχο πάντα την επαναχρησιμοποίηση των υλικών, την ενεργειακή τους αξιοποίηση και τη διάθεση του τελικού υπολείμματος σε σύγχρονους χώρους υγειονομικής ταφής υπολειμμάτων.
Υπάρχουν πολλές κατάλληλες τεχνικές που διασφαλίζουν την προστασία του περιβάλλοντος. Η εφαρμογή τους, όμως, είναι θέμα οικονομίας, κοινωνίας και κατανάλωσης. Για την επιλογή της κατάλληλης κατά περίπτωση τεχνολογίας πρέπει να λαμβάνουμε υπ’ όψιν τις επικρατούσες τάσεις, καθώς και τη στάση ζωής στην οποία μας οδηγούν. Δεν υπάρχει βέλτιστη τεχνολογία για το σύνολο των περιπτώσεων διαχείρισης αποβλήτων, καθώς κάθε μία απ’ αυτές περιλαμβάνει τόσο πλεονεκτήματα όσο και μειονεκτήματα.
Κρίσιμη παράμετρος σχεδιασμού είναι η ποιοτική και ποσοτική σύσταση των αποβλήτων, οι περιβαλλοντολογικοί στόχοι που συνδέονται με απαιτήσεις της ευρωπαϊκής νομοθεσίας, αλλά και ο βαθμός ανάπτυξης της αγοράς για την αξιοποίηση των προϊόντων, όπως είναι τα canbus στα ανακυκλώσιμα το δευτερογενέστερο καύσιμο.
Κάθε ολοκληρωμένη πολιτική για τη διαχείριση των απορριμμάτων, όμως, δεν αρκεί να καλύπτει το ζήτημα της διαλογής στην πηγή και της ανακύκλωσης των συσκευασιών, αλλά πρέπει να αντιμετωπίζει αποτελεσματικά και το θέμα της επεξεργασίας και εκτροπής από την ταφή των βιοαποδομήσιμων υλικών, όπως δεσμευόμαστε από το κοινοτικό δίκαιο.
Αυτό είναι αναγκαίο, γιατί έτσι, αφ’ ενός, περιορίζονται πράγματι σε πολύ μεγάλο βαθμό τα απορρίμματα που οδηγούνται για τελική διάθεση και ταφή και αφ’ ετέρου, τα υπολείμματα που πάντα θα προκύπτουν είναι πολύ πιο εύκολα στη διαχείρισή τους. Για το λόγο αυτό, άλλωστε, η ευρωπαϊκή νομοθεσία θέτει για τα κράτη-μέλη συγκεκριμένους στόχους μείωσης των βιοαποδομήσιμων αποβλήτων που οδηγούνται στην ταφή, όπως επίσης και ότι δεν ευνοεί τη λειτουργία χώρων υγειονομικής ταφής απορριμμάτων χωρίς προηγούμενη επεξεργασία των απορριμμάτων που απευθύνονται σε αυτούς.
Το μέλλον της διαχείρισης των απορριμμάτων βρίσκεται στην ανακύκλωση και ανάκτηση υλικών, στο κλείσιμο του κύκλου των προϊόντων, σε πρακτικές μείωσης και πρόληψης της παραγωγής αποβλήτων. Χρειαζόμαστε μονάδες επεξεργασίας για να δώσουν άμεση λύση στα προβλήματα των χώρων υγειονομικής ταφής απορριμμάτων, για να μπορέσουν να λειτουργήσουν ως χώροι υγειονομικής ταφής υπολειμμάτων και να κερδίσουμε χρόνο, ώστε να αλλάξει και η νοοτροπία και η συμπεριφορά όλων μας.
Ας μην ξεχνάμε ότι σε όλες τις χώρες που έχουν υψηλά ποσοστά ανακύκλωσης έχουν επίσης και πλήρεις υποδομές διαχείρισης-επεξεργασίας υπολειμμάτων. Με άλλα λόγια, υποδομές και ανακύκλωση πάνε μαζί. Οι κοινοτικές επιταγές και οι δεσμευτικές προθεσμίες ως προς τα απόβλητα συσκευασιών και τη μη αποδοχή βιοαποδομήσιμων υλικών στους χώρους υγειονομικής ταφής καθιστούν απολύτως αναγκαία τη διαμόρφωση ενός νέου εθνικού σχεδίου δράσης, με συγκεκριμένες δράσεις σε περιφερειακό επίπεδο κατά τις κοινοτικές οδηγίες. Ένα τέτοιο σχέδιο ήδη προωθείται με το νέο εθνικό σχέδιο δράσης διαχείρισης αποβλήτων. Θα ακολουθήσει την ενσωμάτωση της οδηγίας, προκηρύσσεται άμεσα μέσω του ΕΠΕΡΑ και ετοιμάζεται να παραδοθεί το πρώτο εξάμηνο του 2012. Θέτουμε ως στόχο τη χωριστή συλλογή και αξιοποίηση τουλάχιστον του 5% του συνόλου των βιοαποδομήσιμων ως το 2015 και του 10% ως το τέλος του 2020.
Η σημερινή εξάρτηση από τους χώρους υγειονομικής ταφής, με επικουρία της ευθύνης του παραγωγού εμπόρου ως προς τα υλικά συσκευασίας ή των διαρκών καταναλωτικών αγαθών απέχει σημαντικά από το ολοκληρωμένο σύστημα που διαγράφει η ευρωπαϊκή νομοθεσία. Για να λυθεί το πρόβλημα των αποβλήτων χρειάζεται και η αλλαγή του καταναλωτικού και παραγωγικού μοντέλου. Να παράγουμε, δηλαδή, περισσότερα προϊόντα, χρησιμοποιώντας λιγότερους φυσικούς πόρους. Να χρησιμοποιούμε τους φυσικούς πόρους, παράγοντας λιγότερα απόβλητα για την παραγωγή των προϊόντων. Να καταναλώνουμε πιο φιλικά προς το περιβάλλον προϊόντα. Όταν, άλλωστε, αφορά τον πολίτη, τα δύο προηγούμενα στάδια αφορούν την παραγωγή, τη βιομηχανία. Η ολοκληρωμένη λύση της διαχείρισης αποβλήτων συνδέεται με σημαντικές κοινωνικές αλλαγές. Το πρόβλημα της αλλαγής διαχείρισης αποβλήτων είναι κυρίως κοινωνικό και όχι τεχνικό.
Τέλος, για την πολυπόθητη ανακύκλωση θα ήθελα να επισημάνω και αναμφίβολα, όλοι κατανοούμε ότι μπορούμε πολύ καλύτερα από ό,τι τώρα ή αλλιώς, η μέχρι σήμερα πορεία είναι τυπικά και ουσιαστικά ελλειμματική. Πού οφείλεται αυτό; Κατά τη γνώμη μου, σε τρεις παράγοντες. Πρώτον, στην ουσιαστική αδυναμία των διοικητικών μηχανισμών που είναι επιφορτισμένοι με τη διαμόρφωση, την παρακολούθηση και τον έλεγχο της πολιτικής για την ανακύκλωση, δεύτερον, στα σοβαρά ελλείμματα αναποτελεσματικών μηχανισμών υλοποίησης στρατηγικών για την ανακύκλωση διαφόρων ρευμάτων υλικών και τρίτον, στο σημαντικότατο έλλειμμα συνεκτικών και αποτελεσματικών στρατηγικών ευαισθητοποίησης και πληροφόρησης της κοινής γνώμης, σχετικά με τους κινδύνους από τη μη ορθή διαχείριση των οικιακών αποβλήτων και τις αρχές ορθολογικής διαχείρισης για τις διαθέσιμες τεχνολογίες.
Επομένως οι προωθούμενες θεσμικές ρυθμίσεις θα βοηθήσουν σημαντικά προς αυτήν την κατεύθυνση. Η οδηγία-πλαίσιο 2008/98 του Ευρωπαϊκού Κοινοβουλίου καθορίζει πέντε αιτήματα, τα οποία ιεραρχεί αυστηρά με βάση το μέγιστο όφελος για το περιβάλλον. Και αυτά είναι, πρώτον, η πρόληψη και μείωση παραγόμενων απορριμμάτων, δεύτερον, επαναχρησιμοποίηση, τρίτον, ανακύκλωση, τέταρτον, ανάκτηση υλικών και ενέργειας και πέμπτον, περιβαλλοντολογικώς ασφαλής διάθεση των υπολειμμάτων.
Επιπλέον, η οδηγία-πλαίσιο 2008/98 περιλαμβάνει τη θέσπιση ενιαίων κανόνων διαχείρισης για όλα τα είδη αποβλήτων και οι διατάξεις του παρόντος, που επιχειρεί την ενσωμάτωσή τους στο εθνικό δίκαιο, στοχεύει να τους αφυπνιστούν βασικές έννοιες, όπως οι ορισμοί των αποβλήτων εμπλεκομένων στην παραγωγή και διαχείριση αποβλήτων, όπως οι έννοιες «παραγωγός» και «κάτοχος» και διαδικασιών διαχείρισης αποβλήτων, όπως οι έννοιες «χωριστή συλλογή», «επαναχρησιμοποίηση», «επεξεργασία», «ανάκτηση», «διάθεση» κ.λπ.. Να τεθούν σημαντικά ζητήματα που σχετίζονται με τον κύκλο ζωής των προϊόντων και την ολοκληρωμένη διαχείριση των αποβλήτων, παραδείγματος χάριν, υποπροϊόντα, αποχαρακτηρισμός αποβλήτων, να διατυπωθούν βασικές κατευθυντήριες αρχές για την ολοκληρωμένη διαχείριση των αποβλήτων, όπως οι έννοιες «αυτάρκεια και εγγύτητα», να ενισχυθούν τα μέτρα που πρέπει να λαμβάνονται με τα προγράμματα πρόληψης, να εφαρμοστεί η αρχή «ο ρυπαίνων πληρώνει», το κόστος διάθεσης των αποβλήτων και να θεσμοθετηθούν ρυθμίσεις που αφορούν στην ευθύνη για τη διαχείριση των αποβλήτων και τη διευρυμένη ευθύνη του παραγωγού, να προωθηθεί η ανάκτηση υλικών από τα απόβλητα και η χρησιμοποίησή τους, προκειμένου να διαφυλαχθούν οι φυσικοί πόροι, να διευρυνθεί ένα σύγχρονο και ολοκληρωμένο πλαίσιο οργάνωσης και διαχείρισης των αποβλήτων, εθνικό σχέδιο, περιφερειακό σχέδιο, ειδικά σχέδια διαχείρισης, να τεθούν στόχοι ανακύκλωσης για τα υλικά, όπως το χαρτί, τα μέταλλα, τα πλαστικά και το γυαλί, αλλά και χωριστή συλλογή για τα βιολογικά απόβλητα και να θεσμοθετηθεί ειδικό τέλος ταφής ως ένα πρόσθετο μέτρο για την προώθηση της μείωσης της ανακύκλωσης και γενικότερα, της αξιοποίησης των αποβλήτων.
Κυρίες και κύριοι συνάδελφοι, στο σημείο αυτό θέλω να σταθώ σε ορισμένες πολύ σημαντικές και χρήσιμες βελτιώσεις που επήλθαν με τη συζήτηση και τη διαβούλευση που προηγήθηκε στις συνεδριάσεις της Διαρκούς Επιτροπής Παραγωγής και Εμπορίου. 
Κατά τις συνεδριάσεις αυτές και με την παρέμβαση της πολιτικής ηγεσίας του ΥΠΕΚΑ αποσαφηνίστηκε πλήρως ότι με το παρόν νομοσχέδιο καθορίζεται ως το 2015 η χωριστή συλλογή αποβλήτων, τουλάχιστον για τα υλικά χαρτί, μέταλλο, πλαστικό και γυαλί και έτσι δημιουργούνται πολύ καλύτερες προϋποθέσεις για την ανακύκλωση και την αξιοποίηση των υλικών αυτών. 
Καθορίστηκαν πλήρως οι ρόλοι και οι ευθύνες των διαφόρων εμπλεκομένων φορέων στο θέμα των περιφερειακών σχεδίων διαχείρισης αποβλήτων. Έτσι, η εκπόνηση του περιφερειακού σχεδίου μεταφέρεται μεν στους περιφερειακούς ΦΟΔΣΑ, που δεδομένου ότι έχουν και την ευθύνη υλοποίησης,                                                              αποκτούν έτσι ένα πιο συνεκτικό και ολοκληρωμένο ρόλο. Η έγκριση, όμως, του ΠΕΣΔΑ είναι πλέον ευθύνη του περιφερειακού συμβουλίου και μάλιστα μετά από γνώμη της περιφερειακής επιτροπής διαβούλευσης. 
Αποσαφηνίστηκε πλήρως ότι στα επικίνδυνα απόβλητα συμπεριλαμβάνονται και τα επικίνδυνα ιατρικά απόβλητα και προστέθηκε η διαδικασία για τον καθορισμό ειδικών μέτρων και όρων για τη διαχείριση των ιατρικών αποβλήτων. 
Τέλος, διαμορφώθηκε ολοκληρωμένα το πλαίσιο εφαρμογής του τέλους ταφής, καθώς προβλέπεται πλέον ως ανώτατο όριο το ποσό των 60 ευρώ ανά τόνο. 
Σε ό,τι αφορά τη Γ΄ και τη Δ΄ Ενότητα, συνοπτικά ισχύουν τα ακόλουθα: Στη Γ΄ Ενότητα περιλαμβάνονται σημαντικές ρυθμίσεις αρμοδιότητας ΥΠΕΚΑ, σημαντικές πολεοδομικές και χωροταξικές ρυθμίσεις, ενεργειακές και επίσης, διάφορα υπηρεσιακά θέματα. 
Ειδικότερα θέλω να χαιρετίσω ως ιδιαίτερα σημαντική την τροποποίηση στην οποία μόλις προέβη ο αρμόδιος Υπουργός, ο κ. Σηφουνάκης, στην τρίτη παράγραφο του άρθρου 49, όπου ουσιαστικά εξαίρεσε από την υποχρέωση προσάρτησης εξαρτημένου τοπογραφικού τα συμβόλαια που αφορούν κληροτεμάχια αναδιανομής, καθώς επίσης και τα αγροτεμάχια που δηλώνονται στο Ολοκληρωμένο Σύστημα Διαχείρισης, στο ΟΣΔΕ δηλαδή. Αντικαθίσταται η υποχρέωση προσάρτησης εξαρτημένου τοπογραφικού από την υποχρέωση προσάρτησης αποσπάσματος του κτηματολογικού πίνακα από τις αρμόδιες υπηρεσίες, είτε πρόκειται για τον ΟΠΕΚΕΠΕ είτε πρόκειται για τις διευθύνσεις γεωργίας όπου τηρούνται οι κτηματολογικοί πίνακες. 
Στο άρθρο 50 γίνονται σημαντικές νομοτεχνικές βελτιώσεις σε ό,τι αφορά τη νομοθεσία για τα αυθαίρετα. 
Στο άρθρο 51 ρυθμίζεται μια σειρά χωροταξικών και πολεοδομικών θεμάτων. Μεταξύ άλλων προβλέπεται η έκδοση υπουργικής απόφασης για την άρση της υποχρέωσης της διοίκησης να ανακαλέσει το σχετικό με το χαρακτηρισμό της περιοχής ως οικιστική και τον καθορισμό των όρων ανάπτυξης αυτής προεδρικό διάταγμα, αν κατά τη δημοσίευση τού υπό ψήφιση νόμου έχουν παρέλθει είκοσι τουλάχιστον έτη από τη δημοσίευση τόσο του ανωτέρω προεδρικού διατάγματος όσο και αυτού με το οποίο εγκρίθηκε η πολεοδομική μελέτη της Ζώνης Ενεργού Πολεοδομίας. 
Παρέχεται, επίσης, εναλλακτική δυνατότητα στους επενδυτές που ενδιαφέρονται να προωθήσουν τουριστικές εγκαταστάσεις εκτός των οριζομένων ορίων αντί να παραχωρήσουν ως εισφορά γης προς τον οικείο δήμο τμήμα της έκτασης, στην οποία προγραμματίζεται η επένδυση, να επιλέξουν να παραχωρήσουν ενιαία έκταση σε άλλο γήπεδο όμορο ή μη στην έκταση όπου θα ανεγερθεί η τουριστική εγκατάσταση υπό τους συγκεκριμένους όρους που προβλέπει η διάταξη αυτή. 
Επανακαθορίζεται αυξανόμενος ο συντελεστής δόμησης στην περιοχή του Φαληρικού Όρμου Αττικής και επιτρέπεται για τη Ζώνη Ανάπλασης I επιπλέον δόμηση και μάλιστα η χωροθέτηση κατασκευής παρατηρητηρίου για το πάρκο με μεγαλύτερο ύψος μέχρι και είκοσι μέτρα. 
Επαναρυθμίζονται οι ειδικοί όροι δόμησης του κτηριακού συγκροτήματος της Εθνικής Πινακοθήκης και του Μουσείου Αλεξάνδρου Σούτσου.
Επιτρέπεται η αναβάθμιση σε ενεργειακά πάρκα ΑΠΕ των προς αποκατάσταση χώρων ανεξέλεγκτης διάθεσης απορριμμάτων που βρίσκονται στη νοτιανατολική Αττική. 
Καταβάλλεται μειωμένη εισφορά και στην περίπτωση ακινήτων στα οποία δεν επιτρέπεται η κατασκευή υπογείων για θέσεις στάθμευσης αυτοκινήτων, λόγω διέλευσης του μετρό. 
Επιτρέπεται η δημιουργία, η συντήρηση και η λειτουργία κέντρου αποτέφρωσης νεκρών από οργανισμό τοπικής αυτοδιοίκησης σε χώρο ιδιοκτησίας του, καθώς και η παραχώρηση της διοίκησης και διαχείρισής του από ιδιώτες. 
Επιταχύνονται οι διαδικασίες διενέργειας διαγωνισμών μελετών που προκηρύσσει η «ΚΤΗΜΑΤΟΛΟΓΙΟ ΑΕ». Σε αυτό το άρθρο, κύριε Υπουργέ, έχω κάποιες επισημάνσεις, τις οποίες θα καταθέσω στη συζήτηση επί των άρθρων. 
Παρατείνεται η προθεσμία καταβολής της πρώτης δόσης του ειδικού προστίμου για τους ημιυπαίθριους και δίνεται η δυνατότητα –έχει υποβληθεί ήδη- να συμψηφιστεί το πρόστιμο αυτό με το ειδικό τέλος που έχει καταβληθεί με τη νομοθεσία για τα αυθαίρετα. 
Στο άρθρο 52 ρυθμίζονται θέματα που αφορούν στον ειδικό συντελεστή για τον καθορισμό της εγγυημένης τιμής παραγωγής ενέργειας από CFA, την επέκταση εφαρμογής σχεδίου εφαρμογής του ν.3468/2006, τη διευκόλυνση εγκατάστασης και λειτουργίας μονάδων παραγωγής ενέργειας με ισχύ μέχρι 1 MW, που εγκαθίστανται σε ακίνητα κατά μήκος του σιδηροδρομικού διαδρόμου που διαχειρίζεται η ΓΑΙΑΟΣΕ, την επιβολή τέλους στην παραγόμενη ποσότητα ηλεκτρικής ενέργειας από λιγνιτικούς σταθμούς.
Στο άρθρο 53 ρυθμίζονται θέματα σχετικά με δάση και δασικές εκτάσεις. Ειδικότερα, παρέχεται η δυνατότητα κατασκευής κάτω από πάρκα ή άλση έργων που εξυπηρετούν τη λειτουργία του μετρό μετά από έγκριση δασικής αρχής και κατόπιν εγκεκριμένων μελετών. 
Στο άρθρο 54 ρυθμίζονται θέματα προσωπικού της Ειδικής Γραμματείας Επιθεώρησης Περιβάλλοντος και της Ειδικής Γραμματείας Επιθεώρησης Κατεδαφίσεων Αυθαιρέτων. 
Στο άρθρο 55 προσδιορίζεται η σύνθεση του Περιβαλλοντικού Συμβουλίου Περιβαλλοντικής Αδειοδότησης. 
Το άρθρο 56 προβλέπει ότι τα εγκεκριμένα περιφερειακά πλαίσια χωροταξικού σχεδιασμού και αειφόρου ανάπτυξης, εναρμονίζονται στις επιλογές των εγκεκριμένων περιφερειακών σχεδίων διαχείρισης λεκανών απορροής ποταμών, ενώ στις περιπτώσεις που τα ήδη θεσμοθετημένα περιφερειακά σχέδια δεν καλύπτουν τις επιλογές των περιφερειακών σχεδίων διαχείρισης απορροής ποταμών, η χωροθέτηση των έργων διαχείρισης και αξιοποίησης υδάτων γίνεται με άμεση εφαρμογή των προβλεπομένων επιλογών των εγκεκριμένων περιφερειακών σχεδίων διαχείρισης λεκανών απορροής απορριμμάτων. 
Κυρίες και κύριοι συνάδελφοι, στη Δ΄ Ενότητα περιλαμβάνονται μεταβατικής ισχύος ρυθμίσεις. Θα αναφερθώ αναλυτικά σε αυτές στη συζήτηση επί των άρθρων. 
Κλείνοντας, θα ήθελα να πω ότι μετά από όλα αυτά δεν νομίζω ότι υπάρχει καμμία αμφιβολία επί της αρχής του συγκεκριμένου νομοσχεδίου. Το συγκεκριμένο νομοσχέδιο, κατά την άποψή μου, είναι και πολιτικά καινοτόμο και νομικά επαρκές και οπωσδήποτε είναι και κοινωνικά αναγκαίο και απαραίτητο. Γι’ αυτόν το λόγο και εισηγούμαι την υπερψήφισή του επί της αρχής. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)";"ΘΕΟΔΩΡΑ ΤΖΑΚΡΗ"
"27";"): Πριν δώσω το λόγο στον εισηγητή της Νέας Δημοκρατίας, θα ήθελα να κάνω μία ανακοίνωση προς το Σώμα. 
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: Κύρωση της Πράξης Νομοθετικού Περιεχομένου «Κατεπείγοντα μέτρα εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015 και του Κρατικού Προϋπολογισμού έτους 2011» και της Πράξης Νομοθετικού Περιεχομένου «Ρυθμίσεις κατεπειγόντων θεμάτων εφαρμογής του ν.4024/2011 «Συνταξιοδοτικές ρυθμίσεις, ενιαίο μισθολόγιο-βαθμολόγιο, εργασιακή εφεδρεία και άλλες διατάξεις εφαρμογής του Μεσοπρόθεσμου Πλαισίου Δημοσιονομικής Στρατηγικής 2012-2015» και των Υπουργείων Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Περιβάλλοντος, Ενέργειας και Κλιματικής Αλλαγής και Παιδείας, Διά Βίου Μάθησης και Θρησκευμάτων που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαεπτά μαθητές και μαθήτριες και ένας εκπαιδευτικός-συνοδός από το 7ο Γενικό Λύκειο Ν. Σμύρνης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής της Νέας Δημοκρατίας κ. Κυριάκος Μητσοτάκης.";"Ευάγγελος Αργύρης"
"28";": Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, το νομοσχέδιο το οποίο συζητούμε σήμερα στην Ολομέλεια της Εθνικής Αντιπροσωπείας στην ουσία αποτελείται από δύο διαφορετικά τμήματα. Το πρώτο τμήμα αφορά στην ενσωμάτωση δύο πολύ σημαντικών κοινοτικών οδηγιών στο εθνικό μας δίκαιο και το δεύτερο τμήμα αφορά σε μια σειρά από διατάξεις περιβαλλοντικού, χωροταξικού, πολεοδομικού χαρακτήρα, οι οποίες είναι πολύ σημαντικές και θα υπερψηφιστούν από την Εθνική Αντιπροσωπεία. 
Θέλω να τονίσω εξαρχής και επί της διαδικασίας, κύριε Πρόεδρε, ότι το δεύτερο τμήμα του νομοσχεδίου, το Γ΄ Μέρος, το οποίο συμπεριλαμβάνει εξαιρετικά σημαντικές διατάξεις, δεν έτυχε ποτέ να είναι αντικείμενο ουσιαστικής δημόσιας διαβούλευσης. 
Θα ήθελα να καταθέσω και με αυτήν την ευκαιρία την επιφύλαξή μου για το γεγονός ότι συχνά –δυστυχώς- υιοθετούμε σε αυτήν την Αίθουσα την πρακτική να νομοθετούμε αποσπασματικά διατάξεις οι οποίες μπορεί να είναι σωστές και εξαιρετικά σημαντικές, αλλά με μία διαδικασία που –αν θέλετε- δεν είναι απολύτως συμβατή με τα έθιμα αυτής της Αίθουσας. 
Έρχομαι τώρα στην ουσία του νομοσχεδίου. Κατ’ αρχάς, θα ήθελα να αποσαφηνίσω εξαρχής ότι η Νέα Δημοκρατία υπερψηφίζει επί της αρχής το νομοσχέδιο. 
Είχαμε την ευκαιρία στην επιτροπή, κύριοι Υπουργοί, να κάνουμε μία –πιστεύω- ουσιαστική και γόνιμη συζήτηση για το νομοσχέδιο αυτό. Ακούστηκαν πολλές ενδιαφέρουσες και ουσιαστικές παρατηρήσεις, αρκετές εκ των οποίων έγιναν αποδεκτές από το Υπουργείο. Νομίζω πώς για άλλη μια φορά αποδείξαμε ότι μπορούμε να χρησιμοποιήσουμε τις επιτροπές ως ένα ουσιαστικό και γόνιμο βήμα διαλόγου για τη βελτίωση νομοθετημάτων, όπως αυτά προτείνονται από την Κυβέρνηση. 
Έρχομαι τώρα στην ουσία του νομοσχεδίου. Η πρώτη οδηγία, την οποία καλούμαστε να ενσωματώσουμε στο Εθνικό μας Δίκαιο είναι η οδηγία 2008/99, που αφορά την ποινική προστασία του περιβάλλοντος. 
Ανέφερε και η εισηγήτρια του ΠΑΣΟΚ ότι είχαμε την υποχρέωση να ενσωματώσουμε αυτήν την οδηγία στο Εθνικό μας Δίκαιο από το 2010. Δυστυχώς, για άλλη μια φορά με διετή καθυστέρηση προβαίνουμε σε αυτήν την ενσωμάτωση. Αυτή, δυστυχώς, είναι μία πάγια πρακτική, την οποία ακολουθεί η Εθνική Αντιπροσωπεία. Θέλω να επισημάνω ότι η προπαρασκευή για την ενσωμάτωση αυτής της οδηγίας είχε ήδη γίνει από την προηγούμενη κυβέρνηση και από τον τότε αρμόδιο Υφυπουργό κ. Σταύρο Καλογιάννη. Δυστυχώς, όμως, για λόγους που δεν γνωρίζω καθυστερούμε να την ενσωματώσουμε. Είναι, όμως, μία σημαντική οδηγία. Είναι μια οδηγία, η οποία πατάει, αν θέλετε, πάνω στο σημαντικό, βασικό νόμο του περιβάλλοντος, το ν.1650/1986, ο οποίος για πρώτη φορά είχε κατοχυρώσει την αυτοτελή ποινική ευθύνη νομικών προσώπων σε περίπτωση που η υποβάθμιση του περιβάλλοντος προερχόταν ή προέρχεται από δραστηριότητές τους. 
Βέβαια, αυτό που πρέπει να τονίσουμε είναι ότι μέχρι στιγμής αυτή η αυτοτελής ποινική ευθύνη των νομικών προσώπων δυστυχώς, εξ όσων γνωρίζω, δεν έχει στοιχειοθετηθεί ποτέ στα δικαστήρια. Με άλλα λόγια, σωρεία περιβαλλοντικών εγκλημάτων έχουν συντελεστεί στη χώρα μας, για τα οποία δυστυχώς, κανείς δεν έχει ποτέ καταδικαστεί ποινικά. Αυτό θα πρέπει να μας προβληματίσει ιδιαίτερα: το κατά πόσο δηλαδή, το νομικό οπλοστάσιο που έχουμε στη διάθεσή μας είναι πραγματικά επαρκές, προκειμένου να μπορούμε να εντοπίσουμε και τελικά να καταδικάσουμε νομικά πρόσωπα, τα οποία προβαίνουν σε αξιόποινες περιβαλλοντικές πράξεις. 
Ερχόμαστε, λοιπόν, με την ενσωμάτωση αυτής της οδηγίας να ενισχύσουμε το νομικό οπλοστάσιο που έχουμε στη διάθεσή μας και κάνουμε μια σειρά από παρεμβάσεις. Τις ανέφερε και η εισηγήτρια. Δεν θα σταθώ ιδιαίτερα σε αυτές. Θα αναφέρω μόνο το γεγονός ότι δίνουμε κάποιες ενισχυμένες ειδικές δικονομικές διατάξεις στους επιθεωρητές περιβάλλοντος, οι οποίοι εξοπλίζονται τώρα με προανακριτικές αρμοδιότητες, προκειμένου να επιτελέσουν καλύτερα το έργο τους. 
Εύχομαι, κύριοι Υπουργοί, αυτές οι ειδικές δικονομικές διατάξεις πραγματικά να αποφέρουν τα αναμενόμενα αποτελέσματα. Οι επιθεωρητές περιβάλλοντος αποτελούν ένα τμήμα του Υπουργείου, που κάνει μία πολύ καλή δουλειά σε εξαιρετικά δυσχερείς συνθήκες. Έχουν καταφέρει κι έχουν εντοπίσει αρκετές περιβαλλοντικές παραβάσεις, αρκετά περιβαλλοντικά εγκλήματα. Μακάρι η βελτίωση, αν θέλετε, της νομικής υποστήριξης που τους παρέχουμε να μπορέσει επιτέλους να οδηγήσει και κάποιους ανθρώπους όχι απλά στα δικαστήρια αλλά και σε καταδίκες. Μιλάω για φυσικά νομικά πρόσωπα, τα οποία ευθύνονται για σημαντικές περιβαλλοντικές ζημιές. Αυτό βέβαια είναι κάτι που απομένει, κύριε Υπουργέ, να αποδειχθεί στην πορεία. 
Έρχομαι τώρα στη δεύτερη οδηγία, την οποία ενσωματώνουμε στο Εθνικό μας Δίκαιο. Είναι μία πολύ σημαντική οδηγία για το νέο πλαίσιο παραγωγής και διαχείρισης των αποβλήτων. Είναι η οδηγία 2008/98. Πριν μπω στη λεπτομέρεια της οδηγίας, επιτρέψτε μου να κάνω κάποιες γενικές παρατηρήσεις γι’ αυτό το εξαιρετικά ακανθώδες ζήτημα. 
Δυστυχώς, η χώρα μας έχει επιδείξει πάρα πολύ σημαντικές καθυστερήσεις και μία εξοργιστική αναποτελεσματικότητα στη διαχείριση των αποβλήτων όλων των μορφών. Θυμίζω στην Εθνική Αντιπροσωπεία ότι το ελληνικό κράτος, η ελληνική δημοκρατία έχει πληρώσει δύο σημαντικά πρόστιμα στην Ευρωπαϊκή Επιτροπή ιστορικά: Το ένα αφορούσε την πονεμένη περίπτωση του Κουρουπητού και το άλλο το Κτηματολόγιο. Και σήμερα, δυστυχώς, ακόμα επικρέμεται πάνω από τη χώρα μας η απειλή της επιβολής πάρα πολύ σημαντικών προστίμων, όσον αφορά το μη κλείσιμο των ανεξέλεγκτων ΧΑΔΑ, οι οποίες δυστυχώς μέχρι και σήμερα εξακολουθούν και λειτουργούν στη χώρα μας. Έχουμε πάρει μία τελική προθεσμία μέχρι τον Ιούνιο του 2012, προκειμένου να προβούμε στο κλείσιμο και να δρομολογήσουμε τη διαδικασία αποκατάστασης όλων των ΧΑΔΑ. Προσωπικά έχω αμφιβολίες για το εάν μπορούμε να τηρήσουμε αυτό το χρονοδιάγραμμα. Θα ζητήσω, όμως, από τον Υπουργό στην τοποθέτησή του να τοποθετηθεί και επ' αυτού του θέματος, το οποίο αποτελεί ένα ζήτημα εξαιρετικά σημαντικό για τη χώρα μας. 
Το δεύτερο ζήτημα που θα ήθελα να θίξω πριν μπω στη λεπτομέρεια της οδηγίας αφορά στην υλοποίηση των περιφερειακών σχεδιασμών, σχετικά με τα σημαντικά έργα επεξεργασίας των στερεών αποβλήτων στη χώρα μας. 
Δυστυχώς και εδώ, κύριε Υπουργέ –το έχω πει πολλές φορές στην Εθνική Αντιπροσωπεία- παρατηρούνται πάρα πολύ σημαντικές καθυστερήσεις. Ειδικά στην Αττική τα χρονοδιαγράμματα πιέζουν πια απελπιστικά. Και αν τα έργα του περιφερειακού σχεδιασμού δεν δρομολογηθούν πάρα πολύ σύντομα, κινδυνεύουμε αφ’ ενός να χάσουμε κοινοτικούς πόρους, αφ’ ετέρου να βρεθούμε αντιμέτωποι με μία απελπιστική πραγματικότητα. Διότι γνωρίζετε και εσείς πάρα πολύ καλά ότι ο ένας χώρος υγειονομικής ταφής απορριμμάτων στη Φυλή έχει χρονικά όρια πάρα πολύ καθορισμένα και δεν μπορεί να αντέξει πέραν του 2013 – ή πέραν του 2014 στην καλύτερη περίπτωση- με το ρυθμό, με τον οποίο αποστέλλουμε απορρίμματα σε αυτόν το χώρο. 
Κατά συνέπεια επαναλαμβάνω ότι είναι επιβεβλημένη η πολύ γρήγορη δρομολόγηση των σημαντικών έργων υποδομής, επεξεργασίας αποβλήτων στην Αττική. Έχουμε ήδη καθυστερήσει πολύ. Καμμία άλλη καθυστέρηση δεν μπορεί να δικαιολογηθεί σε αυτό το ζήτημα, το οποίο είναι πραγματικά κομβικής σημασίας πρωτίστως για τη δημόσια υγεία τεσσάρων εκατομμυρίων κατοίκων του λεκανοπεδίου της Αττικής. 
Δεν θα μπω στις λεπτομέρειες που αναφέρει η σχετική οδηγία, την οποία ενσωματώνουμε σήμερα στο Εθνικό Δίκαιο. Έγινε αναλυτική συζήτηση στην επιτροπή. Θα σταθώ μόνο σε κάποια άρθρα, τα οποία θεωρώ ότι είναι εξαιρετικά σημαντικά. 
Κυρίες και κύριοι συνάδελφοι, η καινούργια φιλοσοφία της Ευρωπαϊκής Επιτροπής σχετικά με τη διαχείριση των αποβλήτων θέτει μία πάρα πολύ ξεκάθαρη ιεράρχηση, την οποία και η χώρα μας οφείλει να σεβαστεί: Ξεκινάμε με την πρόληψη, συνεχίζουμε με την επαναχρησιμοποίηση, μετά πηγαίνουμε στην ανακύκλωση, στη συνέχεια στην ανάκτηση και καταλήγουμε ως ύστατο μέτρο στην ασφαλή εναπόθεση. Η χώρα μας κατά κανόνα έκανε το πέμπτο, δεν έκανε καθόλου το τέταρτο και έκανε και λίγο από το τρίτο, δηλαδή λίγη ανακύκλωση. 
Κατά συνέπεια, ως αποτέλεσμα αυτής της οδηγίας καλούμαστε να αλλάξουμε συνολικά τη φιλοσοφία μας γύρω από τη διαχείριση των αποβλήτων. Θα χρειαστεί συστηματική προσπάθεια, προκειμένου να μπορέσουμε να πετύχουμε τους πολύ συγκεκριμένους στόχους που θέτει η οδηγία, ως προς την ποσοτική μεταχείριση των αποβλήτων. Διότι, η οδηγία θέτει ως δεσμευτικό στόχο για τη χώρα μας, παραδείγματος χάριν, τη χωριστή συλλογή μέχρι το 2015 τεσσάρων τουλάχιστον διαφορετικών ρευμάτων αστικών αποβλήτων: του χαρτιού, του μετάλλου, του πλαστικού και του γυαλιού. Είναι θετικό το γεγονός ότι μετά από παρατηρήσεις που έγιναν στην αρμόδια επιτροπή, αυτή η χωριστή συλλογή γίνεται υποχρεωτική. Αποτελεί δεσμευτικό στόχο για την πολιτεία, διότι στην αρχική διατύπωση του σχετικού άρθρου αυτή η χωριστή συλλογή είχε προαιρετικό χαρακτήρα. Με προαιρετικό χαρακτήρα προφανώς και δεν θα πάμε πουθενά. Χρειάζονται συγκεκριμένοι δεσμευτικοί στόχοι και μετά ένα πάρα πολύ ξεκάθαρο κεντρικό σχέδιο για το πώς θα μπορέσουμε να τους πετύχουμε. 
Κύριε Πρόεδρε, θα ήθελα τώρα να έρθω στο τρίτο μέρος του νομοσχεδίου και να αναφερθώ σχετικά σύντομα σε κάποια άρθρα, τα οποία θεωρώ ιδιαιτέρως σημαντικά, επιφυλασσόμενος στη συνέχεια στην αυριανή συζήτηση να επανέλθω σε εκείνα τα άρθρα που δεν θα μπορέσω να καλύψω σήμερα στην πρωτολογία μου. 
Πρώτον, ως προς το άρθρο 50, το οποίο αφορά μια σειρά από βελτιώσεις στο νόμο που ψηφίσαμε για τη ρύθμιση των αυθαιρέτων. 
Κύριε Υπουργέ, έχει κατατεθεί και από συνάδελφο του ΠΑΣΟΚ, την κ. Περλεπέ-Σηφουνάκη, μία τροπολογία που αφορά τους παραπληγικούς, καθώς και τους τυφλούς. Ζητείται με αυτήν την τροπολογία να πληρώνει αυτή η συγκεκριμένη κατηγορία ατόμων με ειδικές ανάγκες, ένα μειωμένο πρόστιμο ρύθμισης, ως προς την ένταξή τους στη διάταξη των αυθαιρέτων.
Μία αντίστοιχη πρόταση έχει κατατεθεί και από την Ομοσπονδία των Παλιννοστούντων. Θεωρώ ότι και τα δύο αιτήματα είναι λογικά. 
Πιστεύω ότι τη σχετική τροπολογία θα πρέπει να την κάνετε δεκτή και θα αναμένω τις παρατηρήσεις σας στην πρωτολογία σας, σχετικά με το ζήτημα αυτό, το οποίο μας απασχόλησε και στην αρμόδια επιτροπή. Είχαμε την κατ’ αρχήν προφορική αποδοχή σας ως προς το δίκαιο του αιτήματος, αλλά θα ήθελα και την επίσημη τοποθέτησή σας στην Ολομέλεια, ώστε αυτή η αποδοχή να πάρει και νομικά δεσμευτικό χαρακτήρα.
Έρχομαι στο άρθρο 51. Το άρθρο 51 έχει μια σειρά από πολεοδομικές και χωροταξικές ρυθμίσεις στις οποίες συμπεριλαμβάνονται και κάποιες παρεμβάσεις που αφορούν στο Φαληρικό Δέλτα.";"ΚΥΡΙΑΚΟΣ ΜΗΤΣΟΤΑΚΗΣ"
"29";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Φαληρικός Όρμος.";"ΝΙΚΟΛΑΟΣ ΣΗΦΟΥΝΑΚΗΣ"
"30";": Ναι, έχετε δίκιο, στο Φαληρικό Όρμο.
Στο ζήτημα αυτό να θυμίσω στην Εθνική Αντιπροσωπεία ότι έχει εκπονηθεί από το διάσημο Ιταλό Αρχιτέκτονα Renzo Piano μία πολύ όμορφη, κατά την εκτίμησή μου, ενδιαφέρουσα, καινοτόμα μελέτη για το πώς πρέπει να διαμορφωθεί ο Φαληρικός Όρμος, σε φυσική συνέχεια του σημαντικού έργου, το οποίο δρομολογεί το Ίδρυμα «Σταύρος Νιάρχος», στο χώρο του παλιού Ιπποδρόμου, με την κατασκευή μιας καινούργιας Βιβλιοθήκης και Λυρικής Σκηνής. Η μελέτη αυτή χρηματοδοτήθηκε από το Ίδρυμα «Σταύρος Νιάρχος» και αποτελεί τον πιλότο, για μία πάρα πολύ ουσιαστική παρέμβαση- ανάπλαση, σε μία περιοχή ιδιαίτερης σημασίας για το Λεκανοπέδιο. Μιλάμε, ίσως, για την πιο σημαντική παραλία του Λεκανοπεδίου: μιλάμε για το φυσικό επίνειο της πόλης.
Εδώ πέρα γεννιούνται κάποια ερωτηματικά, κύριε Υπουργέ, σχετικά με μία σειρά από παρεμβάσεις που κάνετε, στους συντελεστές δόμησης και κάλυψης των κατασκευών που θα γίνουν στη Ζώνη Α΄ του Φαληρικού Όρμου. Εγώ δεν έχω επί της αρχής, αντίρρηση σε αυτό το οποίο πάτε να κάνετε. Αυτό το οποίο θέλω, όμως, να εξηγήσετε, είναι, γιατί δικαιολογούνται αυτές οι αυξήσεις των συντελεστών. Ενδεχομένως μπορεί να είναι απολύτως δικαιολογημένες, να προκύπτουν από τις σχετικές μελέτες…";"ΚΥΡΙΑΚΟΣ ΜΗΤΣΟΤΑΚΗΣ"
"31";"): Θα συνοδεύεται από ένα χάρτη. Να το δούμε.";"Ευάγγελος Αργύρης"
"32";": Θα μας τα πει αυτά ο κύριος Υπουργός. 
Απλά, επειδή έχουν κατατεθεί κάποιες επιφυλάξεις από τα δημοτικά συμβούλια των Δήμων Καλλιθέας και Μοσχάτου, θα ήθελα με την ευκαιρία αυτή, να εξηγήσετε ακριβώς, γιατί προβαίνετε σ’ αυτές τις αυξήσεις των συντελεστών, έτσι ώστε να μπορέσουμε κι εμείς να αποφανθούμε κατά πόσο είναι αυτές δικαιολογημένες και εντάσσονται στη συνολική λογική του έργου.
Εγώ κατανοώ απόλυτα ότι, για να χρηματοδοτηθεί ένα έργο σήμερα από το ΕΣΠΑ –και το έργο αυτό θα χρηματοδοτηθεί από το ΕΣΠΑ με σημαντικά κονδύλια- θα πρέπει να αποδεικνύεται η οικονομική βιωσιμότητά του. Θα ήθελα, προκειμένου να μπορούμε κι εμείς τελικά να υποστηρίξουμε αυτές τις αλλαγές, να αποσαφηνίσετε με απόλυτη ακρίβεια, γιατί δικαιολογούνται αυτές οι αυξήσεις των συντελεστών, σε τι χρήσεις αναφέρονται, έτσι ώστε να μπορέσουν και οι τοπικοί δήμοι να γνωρίζουν επακριβώς, γιατί δρομολογούνται αυτές οι αυξήσεις, ενώ πριν από ένα χρόνο είχαμε ψηφίσει ένα σχετικό νόμο, που όριζε άλλους συντελεστές και άλλες καλύψεις. Θα αναμένω με ενδιαφέρον τις παρατηρήσεις σας, γύρω από το θέμα αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Πρόεδρε, επειδή έχω ήδη εξαντλήσει το χρόνο μου, θα σταθώ πολύ σύντομα, μόνο σε ένα άρθρο ακόμα, στο άρθρο 56. Εκεί έγινε μεγάλη συζήτηση στην επιτροπή και το Υπουργείο έκανε δεκτές μία σειρά από παρατηρήσεις συναδέλφων και επαναδιατύπωσε ουσιαστικά, το άρθρο αυτό. Πιστεύω ότι το άρθρο στην παρούσα του μορφή, είναι στη σωστή κατεύθυνση.
Αυτό το οποίο λέει με πολύ απλά λόγια το άρθρο είναι, ότι πρέπει πρώτα να ολοκληρωθούν τα περιφερειακά σχέδια λεκάνης απορροής και στη συνέχεια, οι οποιεσδήποτε παρεμβάσεις γίνουν, σε επίπεδο ενδεχομένως κατασκευής σημαντικών υδροηλεκτρικών έργων, να απορρέουν από τα συμπεράσματα τα οποία θα προκύψουν απ’ αυτά τα περιφερειακά σχέδια λεκάνης απορροής, μέχρι που να ολοκληρωθεί η επανεξέταση ή η αλλαγή των περιφερειακών σχεδίων.";"ΚΥΡΙΑΚΟΣ ΜΗΤΣΟΤΑΚΗΣ"
"33";"): Κι εδώ υπάρχει ένα μεγάλο θέμα: ότι απουσιάζει η γνώμη της τοπικής κοινωνίας. Μιλάμε απλώς και αορίστως για διαβούλευση, η οποία δεν φαίνεται πουθενά ότι δεσμεύει προς τα πάνω την κεντρική διοίκηση ή τον μελετητή.";"Ευάγγελος Αργύρης"
"34";": Κύριε Πρόεδρε, φαντάζομαι ότι κάνετε αυτήν την παρέμβαση ως Βουλευτής Ηπείρου.";"ΚΥΡΙΑΚΟΣ ΜΗΤΣΟΤΑΚΗΣ"
"35";"): Για να τα ακούσει ο Υπουργός την κάνω.";"Ευάγγελος Αργύρης"
"36";": Εγώ θέλω να τονίσω ότι είναι μια σημαντική βελτίωση σε σχέση με την αρχική διατύπωση. Προφανώς και τα περιφερειακά σχέδια λεκάνης απορροής δεν δρομολογούνται εν κενώ. Κι αυτά δρομολογούνται με τη συμμετοχή των τοπικών κοινωνιών και πρέπει να αποτελέσουν τελικά την αφετηρία για τη διαχείριση των υδατικών πόρων οποιασδήποτε περιφέρειας. 
Αυτό είναι το εργαλείο το οποίο έχουμε στη διάθεσή μας, αυτό θα μας υποδείξει, αν θέλετε, το σωστό τρόπο διαχείρισης των υδάτων κάθε περιφέρειας και πάνω σ’ αυτό –επιτρέψτε μου, κύριε Πρόεδρε- θα πρέπει να στηριχθούμε, προκειμένου να κάνουμε έναν κεντρικό σχεδιασμό για τη διαχείριση των υδάτων της κάθε περιφέρειας.
Δεν έχω να προσθέσω κάτι άλλο επί της αρχής. Σας ευχαριστώ πολύ για την ανοχή σας. Επιφυλάσσομαι, κύριε Υπουργέ, να επανέλθω αύριο, έχοντας ακούσει τις παρατηρήσεις σας γύρω από το ζήτημα της ανάπλασης του Φαληρικού Όρμου, καθώς και να καταθέσω κάποιες σκέψεις και προτάσεις για τις τροπολογίες που έχουν κατατεθεί.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)";"ΚΥΡΙΑΚΟΣ ΜΗΤΣΟΤΑΚΗΣ"
"37";"): Το λόγο έχει ο ειδικός αγορητής του Κομμουνιστικού Κόμματος Ελλάδας κ. Ιωάννης Ζιώγας, ο οποίος είναι και Συρρακιώτης και θα μας μιλήσει και για τον Άραχθο.";"Ευάγγελος Αργύρης"
"38";": Ευχαριστώ, κύριε Πρόεδρε.
Κύριε Πρόεδρε, κυρίες και κύριοι συνάδελφοι, όπως τονίσαμε και στην επιτροπή πρόκειται για ένα νομοσχέδιο «σκούπα» χωρισμένο σε τρεις ενότητες, που στοχεύει να διαμορφώσει καλύτερους όρους κερδοφορίας για το κεφάλαιο, σε συνθήκες καπιταλιστικής κρίσης, σε βάρος του περιβάλλοντος, της υγείας και του συνεχώς απομειούμενου λαϊκού εισοδήματος.
Με το νομοσχέδιο αυτό της συγκυβέρνησης του ΠΑΣΟΚ, της Νέας Δημοκρατίας και του ΛΑΟΣ εκσυγχρονίζονται οι, ουδέποτε στην πράξη, εφαρμοσθείσες διατάξεις του άρθρου 28 του ν. 1650/86 -σχετικές με τις ποινικές κυρώσεις σε βάρος όσων καταστρέφουν το περιβάλλον- με αυτές της Οδηγίας 2008/99/ΕΚ. 
Η προσαρμογή, όμως, αυτή τίποτε δεν έχει να προσφέρει επί της ουσίας, στην προστασία του περιβάλλοντος όσο η εξουσία ασκείται από το πολιτικό προσωπικό της άρχουσας τάξης και επομένως, για λογαριασμό της. Τούτο ομολογείται έμμεσα και από την ίδια την Έκθεση Αξιολόγησης Συνεπειών Ρυθμίσεων, που συνοδεύει το σχετικό νομοσχέδιο και στην οποία αναγνωρίζεται -είναι αναρτημένη στην ιστοσελίδα του Υπουργείου, σελίδα 5 παράγραφος 1 υποπαράγραφος 1 ότι - «το γεγονός ότι η ποινικοποίηση της περιβαλλοντικής προστασίας» –εννοεί βέβαια της περιβαλλοντικής παραβατικότητας- «έχει ξεκινήσει στη χώρα από το 1986, έχει ως αποτέλεσμα η υφιστάμενη νομοθεσία να περιλαμβάνει ήδη στο σύστημα της ποινικής προστασίας μεγαλύτερο εύρος νομοθετικών πράξεων από αυτό το οποίο προβλέπει η οδηγία ως υποχρεωτικό για τα κράτη-μέλη».
Και τι έγινε, λοιπόν, με όλο αυτό το νομικό οπλοστάσιο υπέρ της προστασίας του περιβάλλοντος τα τελευταία είκοσι πέντε χρόνια; Η εργατική τάξη, τα λαϊκά στρώματα της πόλης και του χωριού το ξέρουν καλύτερα απ’ όλους, γιατί το βιώνουν καθημερινά: «μηδέν εις το πηλίκον». Με το δικό της τρόπο, το αναγνωρίζει άλλωστε αυτό και η ίδια η έκθεση. 
Στην ίδια παράγραφο παραδέχεται ως τελικό αποτέλεσμα ότι «τις περισσότερες φορές να μην είναι εφικτή ή να δυσχεραίνεται η αποτροπή των περιβαλλοντικών εγκλημάτων». Εκατοντάδες τα δημοσιοποιημένα αυτά εγκλήματα, που δεν χρειάζεται να τα υπενθυμίσουμε, να τα επαναλάβουμε σήμερα.
Μήπως, όμως, υπάρχει περιθώριο να συμβάλουν οι προτεινόμενες ρυθμίσεις, στην ανακοπή της καταστροφικής για το περιβάλλον και τους φυσικούς πόρους της χώρας, πορείας; Σε καμμία περίπτωση! 
Τις ρυθμίσεις αυτές, γενικόλογες αναφορές στην πλειοψηφία τους, με εξαίρεση κάποιες ανέξοδες τροποποιήσεις του άρθρου 28 του ν. 1650/86 -άρθρο 7 στο σχετικό νομοσχέδιο- θα πρέπει να τις δούμε σε συνδυασμό και συνέργεια με άλλες πρόσφατες νομοθετικές ρυθμίσεις που υπηρετούν τα κέρδη του κεφαλαίου. Συγκεκριμένα, οι φιλομονοπωλιακές διατάξεις των πρόσφατων νόμων, πρώτον, για την επιτάχυνση των στρατηγικών επενδύσεων, ο λεγόμενος fast track, δεύτερον για την προώθηση των ΑΠΕ, τρίτον για την προστασία δήθεν της βιοποικιλότητας και τέταρτον για την περιβαλλοντική αδειοδότηση –ν. 4014/2011- με τους δύο τελευταίους να στρώνουν παραπέρα το δρόμο στη λεηλασία του φυσικού περιβάλλοντος, των ενεργειακών και των άλλων φυσικών πόρων της χώρας από τους ντόπιους και τους ξένους διεθνικούς ομίλους.
Με αυτό το μάτι θα πρέπει να δούμε και την ανάδειξη, με το άρθρο 9 του νομοσχεδίου, του ρόλου των -ελάχιστων αριθμητικά και από πλευράς εξοπλισμού- Επιθεωρητών Περιβάλλοντος, που προικίζονται με καθεστώς ειδικού προανακριτικού υπαλλήλου και απολαμβάνουν νομικά προστατευμένη δικαιοδοσία, για την απρόσκοπτη εκτέλεση των καθηκόντων τους και γενικότερα του ελεγκτικού μηχανισμού κατά των περιβαλλοντικών εγκλημάτων. 
Για ποιον όμως, ελεγκτικό μηχανισμό μιλάμε; Μα, για αυτόν που διαμορφώθηκε με το ν.4014/2011, ο οποίος ιδιωτικοποιεί βασικές λειτουργίες τής Δημόσιας Διοίκησης, σε καίριας σημασίας, αντικείμενα των περιβαλλοντικών αδειοδοτήσεων, επιθεωρήσεων και ελέγχων. 
Υπενθυμίζουμε σχετικά ότι:
Με το άρθρο 16 «Μητρώο πιστοποιημένων αξιολογητών μελετών περιβαλλοντικών επιπτώσεων», οι ιδιώτες αξιολογητές πιστοποιούμενοι προς τούτο, από το ΥΠΕΚΑ, διεκπεραιώνουν τα πιο ουσιαστικά αντικείμενα των αρμόδιων, μέχρι σήμερα και ήδη αναρμόδιων, υπηρεσιών, κατά τη διαδικασία της περιβαλλοντικής αδειοδότησης, όπως: Ο ενδελεχής έλεγχος των μελετών περιβαλλοντικών επιπτώσεων, οι απαιτούμενες επαφές με τους φορείς των προβλεπομένων γνωμοδοτήσεων, ακόμη και να συντάσσουν το σχέδιο αποφάσεων έγκρισης περιβαλλοντικών όρων. 
Γενικεύεται η ιδιωτικοποίηση του περιβαλλοντικού ελέγχου, αφού στους ιδιώτες περιβαλλοντικούς επιθεωρητές των βιομηχανιών και βιοτεχνικών εγκαταστάσεων του άρθρου 27, προστίθενται οι ιδιώτες περιβαλλοντικοί ελεγκτές της παραγράφου 5 του άρθρου 20, με εύρος παρέμβασης από τη φάση της περιβαλλοντικής αδειοδότησης έργων, ακόμη και σε περιοχές «Natura 2000», μέχρι και τη φάση της λειτουργίας των κάθε είδους έργων και δραστηριοτήτων. Η ιδιότητα του περιβαλλοντικού ελεγκτή «προσφέρεται» κατά βούληση από τον Γενικό Γραμματέα του ΥΠΕΚΑ με τη χορήγηση σχετικής άδειας.
Παράλληλα, με την παράγραφο 4 του άρθρου 9 του σημερινού νομοσχεδίου, παρέχεται το δικαίωμα αποκάλυψης ή σύλληψης προσώπου που διαπράττει έγκλημα από τα αναφερόμενα στο άρθρο 28 του ν.1650/86 και σε ιδιώτες, που ενεργούν ύστερα από πρόταση των αρμόδιων προανακριτικών υπαλλήλων. Γίνεται δηλαδή, ένα ακόμη βήμα προς την ολοκληρωτική ιδιωτικοποίηση της Δημόσιας Διοίκησης, στον τομέα της περιβαλλοντικής αδειοδότησης, επιτήρησης και ελέγχου, με γεύση άσκησης και πράξεων καταστολής. 
Είναι δυνατόν η συλλογή πληροφοριακού υλικού προς διερεύνηση της τέλεσης ή μη του συγκεκριμένου περιβαλλοντικού αδικήματος να αποτελεί αντικείμενο ιδιωτών; Πληρούν αυτοί εχέγγυα αμεροληψίας, όπως κατηγορηματικά ισχυρίζεται το Υπουργείο; 
Με την υπ' όψιν Ενότητα Β΄ του νομοσχεδίου ενσωματώνεται -στην ουσία μεταφέρεται αυτούσια- στο Εθνικό Δίκαιο, η αντιλαϊκή, φιλομονοπωλιακή Οδηγία της Ευρωπαϊκής Ένωσης υπ’ αριθμόν 2008/98/ΕΚ, για τη διαχείριση των αποβλήτων και γίνονται οι παρεπόμενες αναπροσαρμογές στην εθνική μας νομοθεσία.
Ολοκληρώνεται έτσι το νομικό πλαίσιο υπέρ του κεφαλαίου, προκειμένου να δραστηριοποιηθεί απερίσπαστο και υπό όρους υψηλής και εξασφαλισμένης κερδοφορίας με τη διαχείριση των αποβλήτων, σε συνέχεια του «Καλλικράτη», της τροποποίησης του ν.2939/01 για την ανακύκλωση, του νόμου για τις ΑΠΕ, του λεγόμενου νόμου fast track για την επιτάχυνση των μεγαλοεπενδύσεων, όπως και του νόμου για τη δήθεν προστασία της βιοποικιλότητας. 
Σε όλους αυτούς τους νόμους, που πρόσφατα προώθησε η κυβέρνηση του ΠΑΣΟΚ, μια σειρά διατάξεις άνοιγαν ήδη, το δρόμο για την αξιοποίηση από τους ντόπιους και τους ευρωενωσιακούς γενικότερα, επιχειρηματικούς ομίλους, των αποβλήτων, σε βάρος του περιβάλλοντος, καθώς και της υγείας και του πενιχρού εισοδήματος των εργαζομένων.
Πιο συγκεκριμένα, στην ενότητα αυτή που αφορά στην Οδηγία 98: 
Θωρακίζεται και νομοθετικά η ιδιωτικοποίηση σε όλα τα επίπεδα, του τομέα των δημοτικών απορριμμάτων και ειδικότερα: Πρώτον, αφαιρείται από την τοπική διοίκηση το αποκλειστικό μέχρι σήμερα, της αρμοδιότητας της διαχείρισης των δημοτικών αποβλήτων, όχι βέβαια για να περιέλθει αυτή σε ένα κρατικό φορέα, αλλά για να κατατμηθεί σε μια σειρά «παραγωγούς» ή σε «κατόχους» αποβλήτων. Δεύτερον, κατοχυρώνεται η συμμετοχή ιδιωτικών φορέων και στη συλλογή αποβλήτων, χωρίς να εξαιρούνται από αυτήν τα δημοτικά απόβλητα. 
Αναβαθμίζεται η ενεργειακή καύση από την πέμπτη θέση της πεντοβάθμιας κλίμακας, όπου βρίσκεται μέχρι σήμερα, ως «διάθεση», στην τέταρτη θέση, δηλαδή «άλλου είδους ανάκτηση όπως η ανάκτηση ενέργειας», εφόσον επιτυγχάνεται ικανός βαθμός ενεργειακής απόδοσης.
Επαναλαμβάνεται η απόπειρα εξαπάτησης της λαϊκής οικογένειας, με τον ισχυρισμό ότι το κόστος διαχείρισης των ρευμάτων των αποβλήτων, για τα οποία ισχύει ο ν.2939/2001, βαρύνει τους παραγωγούς ή εισαγωγείς των προϊόντων, σε εφαρμογή της ευρωενωσιακής αρχής «ο ρυπαίνων πληρώνει». Οποία υποκρισία, τη στιγμή που, οι πάντες παραδέχονται το αυτονόητο, ότι το κόστος της διαχείρισής τους μετακυλίεται στα λαϊκά στρώματα, μέσω της τιμής των πωλούμενων προϊόντων τους. 
Νομιμοποιείται η ασυδοσία του βιομηχανικού κεφαλαίου στη ρύπανση, καθώς μπορεί να επιτρέπεται –αυτή ακριβώς είναι η διατύπωση στο νομοσχέδιο- η ανάμειξη των επικίνδυνων με μη επικίνδυνα απόβλητα, με ουσίες και με υλικά, ακόμη και η αραίωσή τους, υπό κάποιους γενικόλογους όρους, που μόνο, ως ευχολόγια, ακούγονται. 
Όπως διευκρινίζεται στην αιτιολογική έκθεση, πέραν της περιβαλλοντικής αδειοδότησης –έκδοση αποφάσεων έγκρισης περιβαλλοντικών όρων- και της άδειας λειτουργίας, καταργούνται ως ξεχωριστές πράξεις της διοίκησης, όλες οι άλλες εγκρίσεις και άδειες –μεταξύ αυτών και οι άδειες διαχείρισης των οικείων φορέων- που απαιτούνταν μέχρι σήμερα, για τις δραστηριότητες και τις εγκαταστάσεις διαχείρισης των αποβλήτων, προς μεγάλη βεβαίως ικανοποίηση των μεγαλοεπενδυτών, με ό,τι αυτό συνεπάγεται σε βάρος της υγείας των λαϊκών στρωμάτων και του περιβάλλοντος. 
Ένα ακόμη δώρο στο κεφάλαιο, προκειμένου να μπει, χωρίς καθυστερήσεις και ελέγχους, στον ιδιαίτερα κερδοφόρο, για αυτό, τομέα της αποκομιδής των αποβλήτων, των δημοτικών περιλαμβανομένων. 
Καταργείται η απαίτηση της ΚΥΑ 107017/2006 του ΥΠΕΧΩΔΕ να υπόκεινται σε διαδικασία έγκρισης στρατηγικής μελέτης περιβαλλοντικών επιπτώσεων, το περιεχόμενο του Εθνικού Σχεδίου Διαχείρισης Αποβλήτων, όπως και εκείνο των ειδικών ρευμάτων. 
Επιφορτίζεται το περιφερειακό συμβούλιο με τη διαδικασία έγκρισης του ΠΕΣΔΑ. Εδώ, η πρόταση που κάναμε, έγινε δεκτή, δηλαδή να μεταφερθεί η αρμοδιότητα από το πρόσωπο του περιφερειάρχη στο περιφερειακό συμβούλιο, χωρίς βέβαια να έχουμε τις αυταπάτες ότι αλλάζει επί της ουσίας τίποτα. Απλώς, οι αγωνιστικές ταξικές δυνάμεις θα έχουν τη δυνατότητα στα όργανα που εκπροσωπούνται, να ξεσκεπάζουν μπροστά στους εργαζόμενους του ρόλο τους, να αναδεικνύουν τη φιλομονοπωλιακή σύμπλευση των κομμάτων εξουσίας και των συνοδοιπόρων τους, με τις αντιδραστικές πολιτικές της Ευρωπαϊκής Ένωσης.
Σαν αποτέλεσμα, υποτίθεται της διαβούλευσης ή αλλιώς με άλλοθι τη διαβούλευση, εμφανίστηκαν ξαφνικά, στο νομοσχέδιο, διατάξεις που ενισχύουν δραστικά τον αντιδραστικό, αντιλαϊκό του χαρακτήρα. 
Έτσι επιβάλλεται από 1-1-2014 –μετά από δυο χρόνια- ένα εξοντωτικό για τα λαϊκά στρώματα χαράτσι, το ειδικό τέλος ταφής για τα σύμμεικτα και άλλα δημοτικά απορρίμματα, ύψους 35 ευρώ ανά τόνο, προσαυξανόμενο κατά 5 ευρώ κάθε έτος, μέχρι τα 60 ευρώ, εφόσον δεν έχουν υποστεί προηγούμενα, ανάδευση ή ανάμειξη ή βιοξήρανση ή άλλη προετοιμασία εν όψει κάποιας εργασίας ανάκτησης.
Σημειώνουμε ότι σήμερα, το σύνολο της εισφοράς των Δήμων Αττικής προς τον ΕΔΣΝΑ, ανέρχεται στα 45 ευρώ ανά τόνο, συμπεριλαμβανομένων και των ληστρικών αντισταθμιστικών τελών. 
Προς δόξα της καύσης των αποβλήτων, ορίζονται προκλητικά χαμηλά κατώτερα όρια για τη χωριστή συλλογή των βιοαποβλήτων: οργανικά κουζίνας και αγορών, κλαδέματα και άλλα πράσινα απόβλητα. Μόλις το 5% του συνολικού τους βάρους -αντιστοιχεί περίπου στο 2% του συνόλου των παραγόμενων δημοτικών αποβλήτων- για το 2015 και το 10% για το 2020. Και μάλιστα χωρίς να καθίσταται υποχρεωτική η κομποστοποίησή τους.
Επιτρέπεται με την απλή επίκληση: Πρώτον, ενός αόριστου και γενικόλογου γενικότερου δημοσίου συμφέροντος –για τα συμφέροντα του μεγάλου κεφαλαίου πρόκειται στην πραγματικότητα- και δεύτερον, ενός σοβαρού κινδύνου για τη δημόσια υγεία ή ασφάλεια να εξαιρείται με απλή απόφαση του Υπουργού Περιβάλλοντος, Ενέργειας και Κλιματικής Αλλαγής ένα έργο ανάκτησης ή διάθεσης αποβλήτων από τη διαδικασία της περιβαλλοντικής αδειοδότησης. Είναι μια διάταξη που σημαδεύει κατευθείαν στην καρδιά του Θριάσιου και όχι μόνο. 
Η ΟΕΔΑ Φυλής θα εξακολουθήσει να λειτουργεί και μάλιστα με επέκταση ή συμπλήρωση των υφιστάμενων υποδομών, με μόνη προϋπόθεση την εκπόνηση μελέτης περιβαλλοντικών επιπτώσεων και την έκδοση αποφάσεων έγκρισης περιβαλλοντικών όρων.
Με την Ενότητα Γ΄, προβλέπονται νέες ρυθμίσεις ή τροποποίηση ή αντικατάσταση υφιστάμενων, με στόχο τη διευκόλυνση κερδοφόρων για το κεφάλαιο επενδύσεων, σε βάρος του περιβαλλοντικού αποθέματος της χώρας που αποτελεί λαϊκή περιουσία. 
Επιτρέπεται στους επενδυτές τουριστικών εγκαταστάσεων, σε θέσεις «φιλέτα», αντί να παραχωρήσουν ως εισφορά σε γη προς τον οικείο δήμο, τμήμα της έκτασης όπου θα γίνει η επένδυση, να επιλέξουν να παραχωρήσουν άλλη έκταση. 
Ολοκληρώνεται και διευκολύνεται η εμπορευματοποίηση του φαληρικού όρμου με τον τελεσίδικο αποκλεισμό της παραλίας, ως χώρου αναψυχής τής λαϊκής οικογένειας. Δίνεται ένα πλουσιοπάροχο δώρο στα μονοπώλια της ενέργειας καθώς οι ευνοϊκές ρυθμίσεις για τις ΑΠΕ, επεκτείνονται και στα μεγάλα υδροηλεκτρικά έργα άνω των 15 MW, για τα οποία το κεφάλαιο έχει επιδείξει ένα ιδιαίτερα θερμό ενδιαφέρον. 
Επιτρέπεται να ανασκάπτονται πάρκα και άλση με υψίκορμα, κατά κανόνα, δέντρα, προκειμένου να κατασκευαστούν έργα που εξυπηρετούν τη λειτουργία τού μετρό. Προφανώς εδώ, εννοούνται τα υπόγεια γκαράζ. Παραχωρείται στην Ελληνική Εταιρεία Δημοσίου ΑΕ, η χρήση και η διαχείριση δημόσιας γης έντεκα χιλιάδων εκατό στρεμμάτων όπου υπάγεται και το χιονοδρομικό κέντρο Παρνασσού όπου, ενώ πρόκειται για εγκατάσταση που βρίσκεται στον πυρήνα του εθνικού δρυμού Παρνασσού, χαρακτηρίζεται πλέον, ως τουριστικό δημόσιο κτήμα, με ό,τι αυτό συνεπάγεται.
Παράλληλα, παρέχεται η δυνατότητα έκδοσης αδειών για την επισκευή, τον εκσυγχρονισμό και την επέκταση των εγκαταστάσεων του χιονοδρομικού αυτού κέντρου, κατά παρέκκλιση της υφιστάμενης αναστολής έκδοσης οικοδομικών αδειών στην ευρύτερη περιοχή.
Το Κομμουνιστικό Κόμμα Ελλάδας, απευθυνόμενο στην εργατική τάξη, σ’ όλα τα λαϊκά στρώματα, σε περίοδο γενικευμένης επίθεσης, σε βάρος τους, από την πολιτική εξουσία της οικονομικής ολιγαρχίας, τους καλεί να ακολουθήσουν το δρόμο της ρήξης με τα μονοπώλια, την Ευρωπαϊκή Ένωση, τα κόμματα και τις κυβερνήσεις τους, για τη λαϊκή εξουσία και οικονομία, προβάλλοντας ταυτόχρονα τη συνολική ρεαλιστική του πρόταση για τον άλλο δρόμο ανάπτυξης, που θα εξασφαλίζει για το λαό, σταθερή δουλειά υπό ασφαλείς συνθήκες, με ικανοποιητική αμοιβή, ανθρώπινη κατοικία σε πόλεις και οικισμούς, με ολοκληρωμένες τεχνικές υποδομές, ισόμετρη ανάπτυξη των περιφερειών και των κλάδων της οικονομίας, δωρεάν παιδεία και υγεία, προστασία του περιβάλλοντος και των οικοσυστημάτων, φτηνές και ευχάριστες διακοπές για τη λαϊκή οικογένεια, ελεύθερη καθημερινή πρόσβαση στις ακτές και σ’ άλλους χώρους αναψυχής, σε αρχαιολογικούς χώρους και μνημεία πολιτισμού, με πρόσβαση σε υποδομές μαζικού αθλητισμού και ερασιτεχνικής καλλιτεχνικής δημιουργίας. 
Ο δρόμος αυτός προϋποθέτει ότι η γη, τα δάση, οι ακτές, όπως και ο ορυκτός πλούτος, τα λιμάνια, τα αεροδρόμια, οι υποδομές και τα συγκεντρωμένα μέσα παραγωγής θα γίνουν κοινωνική, κρατική ιδιοκτησία και θα ενταχθούν στον κεντρικό σχεδιασμό της παραγωγής, με συνεχή εργατικό έλεγχο, που θα υπολογίζει και την ορθολογική επίδραση του ανθρώπου στη φύση.
Καλούμε λοιπόν, τους εργάτες, τους αγρότες, τους μικρούς επιχειρηματίες που τόσα χρόνια, μας άκουγαν να λέμε πράγματα που δεν πίστευαν, που τα θεωρούσαν απίστευτα, που μας είδαν όμως, να είμαστε στην πρώτη γραμμή του αγώνα, να μην αναγνωρίζουν σε μας μόνο ότι είμαστε οι καλοί, οι έντιμοι, οι ανιδιοτελείς αγωνιστές, αλλά να καταλάβουν ότι πάνω απ’ όλα, πρέπει να εμπιστευθούν τον εαυτό τους, τη δύναμή τους, την πολιτική πρόταση του Κομμουνιστικού Κόμματος Ελλάδας και να συμπορευτούν μαζί του.
Κύριε Πρόεδρε, είναι προφανές ότι ως Κομμουνιστικό Κόμμα, καταψηφίζουμε επί της αρχής το σχέδιο νόμου.
Σας ευχαριστώ.";"ΙΩΑΝΝΗΣ ΖΙΩΓΑΣ"
"39";"): Σας ευχαριστούμε κι εμείς.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεπτά μαθητές και τρεις εκπαιδευτικοί από το 7ο Δημοτικό Σχολείο Γαλατσίου.
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η ειδική αγορήτρια του Συνασπισμού Ριζοσπαστικής Αριστεράς κ. Ηρώ Διώτη.";"Ευάγγελος Αργύρης"
"40";": Ευχαριστώ, κύριε Πρόεδρε.
Αγαπητοί κύριοι της Κυβέρνησης, μετά απ’ αυτήν τη συγκλονιστική επιτυχία τού να μην κυβερνηθούμε από Ευρωπαίο Επίτροπο, την οποία οφείλω να αναφέρω, για να πω πως είναι τουλάχιστον άκομψο να τη χρησιμοποιείτε ως νίκη, για να αποδεχθείτε την ήττα του δέκατου τρίτου και του δέκατου τέταρτου μισθού, θα μπω στο νομοσχέδιο, λέγοντας ότι, όταν συζητούσαμε το καλοκαίρι, τον αιφνιδιαστικό νόμο για την περιβαλλοντική αδειοδότηση και τα αυθαίρετα, τονίζαμε ότι ο νεοφιλελευθερισμός συνεπικουρούμενος από μνημόνια, θέλει να επιβάλει την αγορά επί των πάντων, με τους πιο βάρβαρους όρους. Να το πούμε κι αλλιώς, όπως το είπε η Ναόμι Κλάιν σε πρόσφατο ντοκιμαντέρ: «Είναι ο ξεκάθαρος πόλεμος των αγορών με τη δημοκρατία». Είπε λοιπόν ότι αυτό που περνάει τώρα η Ελλάδα, μοιάζει σε κάποιο βαθμό, μ’ αυτό που πέρασε η νότια Κορέα, κατά την ασιατική οικονομική κρίση. Στη νότια Κορέα βρίσκονταν εν μέσω εκλογών και το Διεθνές Νομισματικό Ταμείο ανάγκασε όλους τους υποψήφιους για την προεδρία, να υπογράψουν ότι θα υποστηρίξουν τη συμφωνία μαζί του και προσθέτει ότι στην ουσία, ακύρωσαν το νόημα των εκλογών. Ό,τι και να ψηφιστεί, δεν έχει σημασία, η συμφωνία δεν αλλάζει.
Αγαπητοί κύριοι της Κυβέρνησης, η αγορά λοιπόν, πρώτα απ’ όλα, έχει συμφέρον να επιβληθεί επί των συλλογικών δημόσιων αγαθών και για να κερδίσει χρήματα και για να τελειώνει ουσιαστικά, με την ίδια την έννοια του συλλογικού δημόσιου αγαθού, να τα σβήσει από την κοινωνική μνήμη. 
Λέγαμε το καλοκαίρι, δηλαδή πριν την καινούργια μνημονιακή Κυβέρνηση της τρόικα, ότι, αν εφαρμοστούν όλα αυτά, πάμε ολοταχώς προς μαύρα σκοτάδια σ’ αυτόν τον τόπο και σε βαριά πλήγματα στο κοινωνικό σύνολο, απ’ όλες τις απόψεις. Δυστυχώς επιβεβαιωνόμαστε κάθε μέρα. Το Υπουργείο Περιβάλλοντος υποστηρίζει αυτόν τον πόλεμο των αγορών του καπιταλισμού, ενάντια στη δημοκρατία και στα δημόσια αγαθά και σχεδόν πρωτοπορεί. Μετά μάλιστα από τις δηλώσεις συναδέλφων του Υπουργού, που υποστήριξαν ότι δεν είχαν διαβάσει το μνημόνιο ή ότι το διάβασαν εν μέρει και τη σαφή μεταστροφή –για να μην πω κωλοτούμπα- διαφόρων ως προς το αν ήταν αναγκαίο το μνημόνιο –διότι έρχονται εκλογές βεβαίως-βεβαίως- ο Υπουργός αρθρογραφεί σε εφημερίδες, υπερασπιζόμενος το έργο του. 
Το έργο του συνεχίζεται στο Υπουργείο Περιβάλλοντος μετά το Υπουργείο Οικονομικών, διότι η αλήθεια είναι, ότι, για να γίνουμε ανταγωνιστικοί έτσι, όπως πιστεύει ο κ. Παπακωνσταντίνου και γενικά η Κυβέρνηση, πρέπει να εξαλειφθούν δύο μεγάλα εμπόδια, οι μισθοί και οι περιβαλλοντικοί περιορισμοί και προς τα εκεί οδεύουν με την πολιτική τους. Βεβαίως, αν το καταφέρουν, απλά δεν θα υπάρχει κοινωνία και χώρα. Θα υπάρχουν μόνο εξαθλιωμένοι άνθρωποι τού αναξιοπρεπούς μεροκάματου και της ανεργίας, σε μια κατεστραμμένη χώρα, διότι εκτός των ανθρώπων, οι φυσικοί πόροι και η δημόσια περιουσία αποτελούν τη χώρα και είναι η μόνη ελπίδα ανάπτυξης για την κοινωνία. Αν αυτά τα αποστερηθούμε, για να τα χωρίσουμε σε επιχειρηματίες και για να γίνουμε ανταγωνιστικοί, με βάση πάντα το δικό σας σκεπτικό, καταλαβαίνετε ποια θα είναι η συνέχεια. 
Εδώ, μπορώ να σας θυμίσω το εντελώς πρόσφατο παράδειγμα των εταιρειών ενέργειας, που ούτε λίγο ούτε πολύ «βάρεσαν» πιστόλι, κατά το κοινώς λεγόμενο, παρατώντας τους πελάτες τους, να ψάχνουν ξανά τη ΔΕΗ και κρατώντας τα χρήματα που είχαν πληρώσει οι πελάτες τους για το χαράτσι, σύμφωνα πάντα μ’ αυτά που ακούμε και που διαβάζουμε, διότι επίσημη ενημέρωση από τα δικά σας χείλη δεν υπήρξε. Αυτά ονειρεύεται το Υπουργείο Περιβάλλοντος, να θησαυρίζουν διάφοροι σε βάρος του ελληνικού λαού, γιατί υποτίθεται ότι πρέπει να προάγουμε την ιδιωτική πρωτοβουλία, για το καλό του καταναλωτή και του τόπου. 
Πάντως σας διαψεύδει η πραγματικότητα, αγαπητοί κύριοι. Αυτό που γίνεται είναι, να θησαυρίζουν διάφοροι στην πλάτη της ελληνικής κοινωνίας, φυσικά με τις δικές σας ευλογίες. Τέλος πάντων, ίσως ακούσουμε και την άλλη πλευρά, κάποια στιγμή και την άποψη του Υπουργείου, πάντως για την ώρα, υπάρχει μία γελοιότητα που την πληρώνουν οι καταναλωτές, με ταλαιπωρία και οικονομικό κόστος και χωρίς καμμία παρέμβαση από την πολιτεία.
Το συγκεκριμένο νομοσχέδιο έρχεται να συμπληρώσει προηγούμενα ως προς το «ξήλωμα» της περιβαλλοντικής νομοθεσίας. Εξάλλου οι πάντες που έχουν τοποθετηθεί δημόσια, δηλαδή οι φορείς που ασχολούνται με το περιβάλλον, σας τα έχουν πει αυτά.
Για να περάσω σε πιο συγκεκριμένα ζητήματα, όπως είπε και η συναδέλφισσα Λίτσα Αμμανατίδου στην επιτροπή, το νομοσχέδιο καταργεί την περιβαλλοντική αδειοδότηση, για έργα ανάκτησης ή διάθεσης αποβλήτων, άρα και για εργοστάσια καύσης, ανοίγοντας πολύ επικίνδυνους δρόμους. Δίνει τη δυνατότητα στον εκάστοτε Υπουργό Περιβάλλοντος, να καταργεί τις μελέτες περιβαλλοντικών επιπτώσεων. 
Αναφέροντας με το άρθρο 47 το γενικόλογο, αφηρημένο και έξω από το πνεύμα της οδηγίας όρο «γενικότερο δημόσιο συμφέρον», κύριε Υπουργέ, επιχειρείτε να καταργήσετε κάθε νόμο και έλεγχο και να αποφασίζει μόνος του ο εκάστοτε Υπουργός όπου με άνεση «θα κόβει και θα ράβει» το δημόσιο συμφέρον στα δικά του μέτρα. 
Ανεξαρτήτως τού ποιος θα είναι αυτός ο Υπουργός και ποιες θα είναι οι πεποιθήσεις του, αυτό είναι επί της αρχής απαράδεκτο. Θα ήθελα να μου πείτε ποια σκέψη και ποια ανάγκη, ποιου τύπου έργα και για ποιες περιπτώσεις σάς οδήγησαν στη διατύπωση αυτού του άρθρου. Μήπως η σκέψη ότι ένα δημόσιο αγαθό, όπως είναι η υγεία, χρησιμοποιείται με βάση αυτό το νόμο, ως πρόσχημα για να προχωρήσουν νύχτα, τα εργοστάσια καύσης σκουπιδιών ή έργα που έχουν γενικά, πολλές κοινωνικές αντιδράσεις είτε είναι σκουπίδια είτε είναι φράγματα είτε είναι ενεργειακά μεγαθήρια, ονομαζόμενα ΑΠΕ; 
Κυρίες και κύριοι συνάδελφοι, το νομοσχέδιο ανοίγει διάπλατα τις πύλες στην αυθαιρεσία και στην καταπάτηση, όπως τονίστηκε από τη μεριά μας και στην επιτροπή.
Και όπως είπε και στη διαβούλευση η Πανελλήνια Ένωση Δασολόγων Δημοσίων Υπαλλήλων -διαβάζω από τα Πρακτικά- υπάρχει έντονος προβληματισμός για τη σκοπιμότητα που εξυπηρετεί η κατάθεση αποσπασματικών, διάσπαρτων σε διάφορα νομοσχέδια διατάξεων, που όχι μόνο είναι νομοτεχνικά ατελείς, κάτι που διαπιστώνεται στη συνέχεια και καλείστε ως Κυβέρνηση, να το αποκαταστήσετε σε σύντομο χρονικό διάστημα, αλλά και διατάξεων που ουσιαστικά, αποδυναμώνουν το πλαίσιο δασοπροστασίας και τη λειτουργία του ελεγκτικού μηχανισμού του ίδιου του κράτους.
Εμείς, αγαπητοί κύριοι και κυρία Βουλευτές, λέμε ότι αυτό που διαπιστώνει η Ένωση Δασολόγων δεν οφείλεται σε παράβλεψη ή ανικανότητα μόνο, αλλά σε ένα συγκεκριμένο σχέδιο γι’ αυτό και αρνείται το Υπουργείο να δεχτεί διατυπώσεις, που ενισχύουν τη δασική νομοθεσία, όπως το άρθρο 53 για τις αντιρρήσεις που αναλυτικά θα αναφερθούμε αύριο ή το άρθρο 55 που καταργεί την έγκριση επέμβασης, που χρειαζόταν για τα έργα σε δάση και δασικές εκτάσεις, λέγοντας ότι αντικαθίστανται από ΑΕΠΟ, απαράδεκτο και σκανδαλώδες εδάφιο, που ουσιαστικά, καταργεί αρμοδιότητες, που δεν επιτρέπεται να καταργηθούν.
Όπως σας επισήμανα και στη διαβούλευση με την απόφαση έγκρισης περιβαλλοντικών όρων, την ΑΕΠΟ δηλαδή, δεν έχει οριστεί η επιφάνεια χρήσης και επέμβασης, επί των δημοσίων και ιδιωτικών, δασικού χαρακτήρα, εκτάσεων, δεν έχει καθοριστεί το αντάλλαγμα χρήσης, στην περίπτωση που η έκταση είναι δημοσίου χαρακτήρα, δεν έχει εξεταστεί το ιδιοκτησιακό καθεστώς της έκτασης, δεν υπάρχουν στοιχεία για τη συναίνεση του ιδιοκτήτη, στην περίπτωση ιδιωτικού χαρακτήρα εκτάσεων.
Όπως γνωρίζουμε -και όπου μπορεί το Υπουργείο ας μας διαψεύσει- αίτηση για τη χορήγηση άδειας επέμβασης σε δάση και δασικές εκτάσεις τής αρμοδιότητας του Δασαρχείου Αρναίας, έχει υποβάλει η εταιρεία «ΕΛΛΗΝΙΚΟΣ ΧΡΥΣΟΣ» για έκταση μεγαλύτερη από τρεις χιλιάδες τριακόσια στρέμματα, διπλάσια σχεδόν από την ήδη εγκεκριμένη με την ΚΥΑ 201745/2011.
Συνεχίζοντας, να πω ότι στο παρόν νομοσχέδιο, κυρίες και κύριοι, εκτός από τα θέματα που ήδη θίξαμε, σταχυολογώ και μια σειρά άλλες σκανδαλώδεις, κατά τη γνώμη μας, ρυθμίσεις με την οικονομική, νομική και ηθική έννοια του όρου «σκάνδαλο». Κατ’ αρχάς, καταργείται η συνταγματικά κατοχυρωμένη εισφορά σε γη, για τη δημιουργία κοινόχρηστων χώρων. Δίνεται πλέον η δυνατότητα τής εξαίρεσης από την εισφορά, σε γη, σε περιπτώσεις προώθησης τουριστικών εγκαταστάσεων. Σε περίπτωση που επενδυτής επιλέξει να κάνει εισφορά σε γη, αλλά σε άλλη έκταση εντός των διοικητικών ορίων του ίδιου δήμου, του δίνεται δώρο επιπλέον χρήση της γης. Όλα αυτά με πρόσχημα τη διευκόλυνση επενδύσεων, οι οποίες εμποδίζονται από το Σύνταγμα, το οποίο το Υπουργείο ονομάζει γραφειοκρατία. 
Επίσης, ξεθεμελιώνονται τριάντα δύο θεσμοθετημένες ζώνες οικιστικού ελέγχου, για να πάρουν το πράσινο φως μεταξύ άλλων κτήρια και εγκαταστάσεις για την παραγωγή ενέργειας, ΧΥΤΑ, εγκαταστάσεις διαχείρισης αποβλήτων, σταθμοί μεταφόρτωσης απορριμμάτων. 
Για παράδειγμα με το άρθρο 51, για να ενισχύσω την κριτική μας, ενώ δεν έχει προηγηθεί καμμία διαβούλευση, τροποποιούνται οι έτσι και αλλιώς υψηλοί όροι δόμησης στην έκταση του παραλιακού μετώπου και αυξάνεται ο συντελεστής δόμησης κατά 70%, από 0,01% σε 0,17%, τριπλασιάζεται η επιτρεπόμενη κάλυψη από 2,1% σε 6,3 % και αυξάνεται το συνολικό επιτρεπόμενο ποσοστό κάλυψης από 5,3% σε 8,8%, τροποποιήσεις με τις οποίες έχουν εκφράσει τη διαφωνία τους και οι εμπλεκόμενοι δήμοι και θα αναφερθούμε λεπτομερέστερα αύριο επί των άρθρων.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Επιπλέον, δίνεται πράσινο φως για τη νομιμοποίηση αυθαιρέτων εντός αρχαιολογικών ζωνών. Νομιμοποιείται και επεκτείνεται μάλιστα το χιονοδρομικό του Παρνασσού, του παλαιότερου εθνικού δρυμού της χώρας τη στιγμή που το προεδρικό διάταγμα του Παρνασσού βρίσκεται υπό επεξεργασία και τη στιγμή που η παραχώρηση δασικής έκτασης έχει κριθεί παράνομη από το Συμβούλιο της Επικρατείας.
Και όλα αυτά, κυρίες και κύριοι συνάδελφοι, με αφορμή την ενσωμάτωση δύο οδηγιών, τις οποίες μεταχειρίζεται το Υπουργείο όπως επιθυμεί, αλλού παραλείποντας και αλλού διαστρεβλώνοντας το πνεύμα τού νομοθέτη όπου υπήρχε κάτι θετικό. Είπαμε και κάποια πράγματα στην επιτροπή. 
Για παράδειγμα, η ποινική θωράκιση της προστασίας του περιβάλλοντος θα είναι ένα γράμμα κενό, ένα νομοθέτημα παντελώς άχρηστο, αν συνεχιστεί η ίδια πολιτική που καταδικάζει το περιβάλλον της χώρας μας στην καταστροφή. Για του λόγου το αληθές, δεν έχει κανείς παρά να διαβάσει τις επόμενες ενότητες του νομοσχεδίου, για να πειστεί, γιατί όσον και πούμε ότι κάτι παραπάνω προσφέρει η ποινικοποίηση τής υποβάθμισης του περιβάλλοντος, κυρίως όσον αφορά την ευθύνη νομικών προσώπων, δηλαδή επιχειρήσεων, βιομηχανιών, κ.λπ., καταλαβαίνουμε όλοι ότι δεν ήταν αυτή η έλλειψη που τόσο καιρό το απειλούσε. 
Η αλήθεια είναι πως η απουσία ελέγχων, η ολιγωρία στην επιβολή απαγορευτικών προστίμων, η ολιγωρία στην άρση αδειών ήταν και παραμένουν κανόνας, παρ’ όλο που υπήρχαν χρήσιμα θεσμικά εργαλεία. Αν είναι να συνεχιστεί η ίδια ιστορία, τι να την κάνουμε την ενσωμάτωση μιας οδηγίας; Τι να την κάνουμε, πολύ περισσότερο που κάθε τρεις και λίγο, έρχεται το Υπουργείο σας και νομοθετεί πότε για την νομιμοποίηση της αυθαιρεσίας, πότε για την απλούστευση των διαδικασιών αδειοδότησης έργων και δραστηριοτήτων σε βάρος της περιβαλλοντικής προστασίας; 
Κανείς δεν μας διασφαλίζει για μια ακόμη φορά, πού θα διατεθούν οι πόροι που θα προκύψουν από τα πρόστιμα, που θα επιβληθούν, ως κυρώσεις των παραβάσεων. Λέτε ότι θα πηγαίνουν στο πράσινο ταμείο. Χαίρω πολύ, από το πράσινο ταμείο πού θα πηγαίνουν; Θα διατίθενται για την αποκατάσταση της ζημιάς που έχει γίνει ή θα πηγαίνουν «υπέρ πατρίδος» στην αποπληρωμή τού χρέους της χώρας; Ρητορικό, βέβαια, το ερώτημα, κύριε Υπουργέ.
Επιπλέον, θα πω μόνο κάτι για τα απόβλητα. Οι αρχές της αυτάρκειας και της εγγύτητας μεταφέρονται με ένα τόσο γενικό τρόπο στο άρθρο 16, που κάθε άλλο παρά ευνοείται η λύση των αποκεντρωμένων εγκαταστάσεων διαχείρισης μικρής κλίμακας κοντά στον τόπο παραγωγής των αποβλήτων. Επίσης, ο κατ’ εξαίρεση περιορισμός της εισαγωγής αποβλήτων που προορίζονται για αποτεφρωτήρες ταξινομημένους ως ανάκτηση, άρθρο 16, παράγραφος 1, δεν εμποδίζει το ενδεχόμενο μαζικής εισαγωγής αποβλήτων, για καύση, σε μονάδες παραγωγής ηλεκτρικής ενέργειας, εκτός του δικτύου διαχείρισης αποβλήτων, όπως επιχειρείται να γίνει με το σχέδιο εισαγωγής από την Ιταλία, επτά εκατομμυρίων τόνων αποβλήτων ετησίως, για καύση σε τρεις τέτοιες μονάδες: Βόλος, Αστακός, Έβρος και μάλιστα, με καθεστώς ανανεώσιμων πηγών ενεργείας, για το οποίο είχαμε καταθέσει και σχετική ερώτηση στο παρελθόν στο ΥΠΕΚΑ.
Τελειώνοντας, κυρίες και κύριοι συνάδελφοι, να πω ότι ζητήσαμε στην επιτροπή και το επαναφέρουμε στον κ. Σηφουνάκη, να ξεκαθαριστούν και κάποια πράγματα για τον Υμηττό. Μιας και είπε στην επιτροπή ότι θα τον αναβαθμίσει τον Υμηττό και θα τον κάνει ενεργειακό κέντρο ανανεώσιμων πηγών, ζητάμε να μας πει και λίγα περισσότερα πράγματα γι’ αυτό το σχέδιο, αλλά να αναφερθεί συγκεκριμένα στην Ολομέλεια, όχι γενικόλογα και αφηρημένα, δηλαδή: πού, σε πόση έκταση, τι είδους ΑΠΕ, τι θα κάνετε με το προεδρικό διάταγμα.
Αγαπητές κυρίες και κύριοι Βουλευτές, η γνώμη μας συνολικά για το νομοσχέδιο είναι, ότι είναι απαράδεκτο και θα πρέπει να αποσυρθεί. Εμείς καταγγέλλουμε αυτήν την τακτική ξηλώματος της περιβαλλοντικής νομοθεσίας προς όφελος κάποιων επιχειρήσεων και επενδυτών ασχέτως μάλιστα, των υποχρεώσεων που επικαλούνται, οι οποίες προκύπτουν από το μνημόνιο. Ας μη μιλήσουμε για το επιθυμητό, ας μην πούμε για νομοθεσίες που ευνοούν την κοινωνία και τους εργαζόμενους, όπως θα κάναμε εμείς ως Αριστερά, για παράδειγμα, ας πούμε τουλάχιστον για μια ευνομούμενη κοινωνία μέσα στο αστικό πλαίσιο, πρόκειται περί κατάφωρη καταστρατήγηση, ακόμα και αυτής. Δηλαδή, αστική δημοκρατία δεν υπάρχει πια και έχουμε διολισθήσει δίχως πολλές αντιρρήσεις, σε ένα έκτακτο καθεστώς εξαίρεσης όπου νομοθετούν οι επιχειρήσεις, οι αγορές, οι τρόικες, οι δανειστές, εναντίον της ελληνικής κοινωνίας και εναντίον του δημοσίου πλούτου. 
Η ελπίδα που είναι σε όλα αυτά; Αυτό αναρωτιόμαστε. Φυσικά στη δική σας πολιτική από ό,τι είναι φανερό δεν υπάρχει. Υπάρχει όμως, κύριε Υπουργέ, στις διαθέσεις του κόσμου που πυκνώνει τις αντιδράσεις του, που στηρίζει κινήματα ανυπακοής σε άδικους νόμους, που φτιάχνει δομές αλληλεγγύης, για να στηρίξει το διπλανό του και ας μη θέλει το Υπουργείο Υγείας, που δίνει στην Αριστερά την εντολή, να σταθεί στο ύψος των περιστάσεων και να εμποδίσει, όπως μπορεί, την πολιτική αυτή. 
Το κόμμα που έχει αυτήν τη στιγμή, εκατόν πενήντα Βουλευτές, σε όλες τις δημοσκοπήσεις, κοντεύει μονοψήφιο ποσοστό, γι’ αυτό λέω για άλλη μια φορά, ότι δεν έχετε καμμία νομιμοποίηση, να ψηφίσετε όλους αυτούς τους νόμους και καλώ και τους συναδέλφους, να μην το κάνουν. Φυσικά, καταψηφίζουμε αυτό το νομοσχέδιο. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)";"ΗΡΩ ΔΙΩΤΗ"
"41";"): Ευχαριστούμε την κ. Ηρώ Διώτη, ειδική αγορήτρια του Συνασπισμού Ριζοσπαστικής Αριστεράς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και τρεις εκπαιδευτικοί από το 6ο Δημοτικό Σχολείο Χαϊδαρίου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε στον κατάλογο των ομιλητών. Το λόγο έχει ο κ. Κωνσταντίνος Γείτονας, Βουλευτής Β΄ Αθήνας του ΠΑΣΟΚ, για επτά λεπτά.";"Αναστάσιος Κουράκης"
"42";": Ευχαριστώ πολύ, κύριε Πρόεδρε.
Κυρίες και κύριοι συνάδελφοι, με τις διατάξεις στο πρώτο μέρος του νομοσχεδίου -Α΄ και Β΄ ενότητα όπως το λέει- ενσωματώνονται στο Εθνικό Δίκαιο δύο Κοινοτικές Οδηγίες του 2008, η 99 και η 98, η μια για την ποινική προστασία του περιβάλλοντος και η άλλη για τη διαχείριση των στερεών αποβλήτων. Πέραν αυτών στην τρίτη ενότητα, το δεύτερο μέρος του νομοσχεδίου, περιλαμβάνονται διατάξεις αρμοδιότητας του Υπουργείου Περιβάλλοντος.
Για την ποινική προστασία θεσπίζεται μεταξύ άλλων, η ευθύνη νομικών προσώπων, διευρύνεται το πεδίο εφαρμογής του Ποινικού Κώδικα σε διατάξεις περιβαλλοντικής προστασίας και ενισχύεται ο ρόλος των επιθεωρητών περιβάλλοντος -αυτό το θεωρώ ιδιαίτερα σημαντικό- που αποκτούν και προανακριτικές αρμοδιότητες. 
Στη χώρα μας είχαμε τον πρωτοποριακό νόμο πλαίσιο, το ν. 1650/1986, του οποίου η ισχύ πραγματικά κράτησε μέχρι σήμερα. Είχα την τιμή τότε ως Υφυπουργός μαζί με τον Βαγγέλη Κουλουμπή, που ήταν Υπουργός, να εισηγηθούμε αυτόν το νόμο στη Βουλή. Από τότε πρωτοποριακά προέβλεπε πραγματικά ποινικοποίηση περιβαλλοντικών αδικημάτων, ιδιαίτερα με το άρθρο 28. Σήμερα, με την εναρμόνιση με την Οδηγία αυστηροποιούνται οι κυρώσεις και γενικά ενισχύεται το ποινικό οπλοστάσιο προστασίας του περιβάλλοντος. 
Όσον αναφορά την Οδηγία για τη διαχείριση των αποβλήτων, αξίζει να επισημάνουμε ότι προωθεί μια νέα αντίληψη για την ευρωπαϊκή κοινωνία, την κοινωνία της ανακύκλωσης. Η αναθεώρηση της ιεράρχησης εμένα με καλύπτει, όπως γίνεται, ως προς τις προτεραιότητες στη διαχείριση των αποβλήτων, δηλαδή πρόληψη για λιγότερα απόβλητα, επαναχρησιμοποίηση, ανακύκλωση, ανάκτηση και διάθεση αποβλήτων. Όλη αυτή η αναθεώρηση της ιεράρχησης είναι σημαντική. Σημαντική είναι επίσης και η σύνταξη Ευρωπαϊκού Καταλόγου Αποβλήτων. 
Επίσης, θεωρώ κλειδί και βήμα προς τα εμπρός, βήμα δηλαδή, προς ένα σύστημα ολοκληρωμένης διαχείρισης των αποβλήτων την καθιέρωση εθνικού και περιφερειακών σχεδίων διαχείρισης. Κοντολογίς, με τις οδηγίες αυτές αναβαθμίζεται, εκσυγχρονίζεται και εμπλουτίζεται –θα έλεγα- το θεσμικό οπλοστάσιο για την προστασία του περιβάλλοντος. 
Κυρίες και κύριοι συνάδελφοι, κύριε Υπουργέ, όμως ξέρουμε ότι στην Ελλάδα αλλού πονάμε. Πονάμε συνήθως στην πράξη. Η πράξη από τη νομοθεσία απέχει παρασάγγας. Απτό παράδειγμα είναι οι καθυστερήσεις, οι παλιμβουλίες και η αναποφασιστικότητα στη διαχείριση των στερεών αποβλήτων στην Αττική, αλλά και σε όλη τη χώρα. Σπαταλήσαμε χρόνο, χρήματα, χάσαμε ευκαιρίες. Κρατώ βέβαια τη δήλωση του Υπουργού στην επιτροπή –το είδα στα Πρακτικά- ότι τον επόμενο μήνα προβλέπεται προκήρυξη της πρώτης φάσης του διαγωνισμού για τη διαχείριση απορριμμάτων στην Αττική. 
Ένα ακόμη χαρακτηριστικό παράδειγμα είναι τα επικίνδυνα απόβλητα, όπου εκεί όλο το θέμα της διαχείρισης είναι στα σπάργανα. Ειδικότερα, μιλώντας για τα επικίνδυνα απόβλητα θέλω να μιλήσω για τα νοσοκομειακά απόβλητα. Εδώ, υπάρχει ένα κανονιστικό πλαίσιο. Για όσους δεν το γνωρίζουν, υπάρχει μια κοινή υπουργική απόφαση, που υπεγράφη το 2003 πριν τους Ολυμπιακούς Αγώνες, η οποία καθορίζει το πλαίσιο συγκομιδής, διαλογής και διάθεσης των νοσοκομειακών αποβλήτων. Άρα έχουμε κανονιστικό πλαίσιο. Σήμερα, όμως, εξακολουθεί να υπάρχει το πρόβλημα και στη συγκομιδή, ιδιαίτερα όμως στη διαλογή στα νοσοκομεία και στις άλλες δομές της υγείας, αλλά και της ανεξέλεγκτης, εν πολλοίς, διάθεσης. Πηγαίνουν στα ΧΥΤΑ, αντί να πηγαίνουν στον αποτεφρωτήρα. Υπάρχει ένας αποτεφρωτήρας, στον οποίο πηγαίνει ένα ποσοστό. 
Επομένως, σε κάθε περίπτωση, το πρόβλημα της προστασίας του περιβάλλοντος και ειδικότερα το θέμα που συζητάμε, εκείνο της διαχείρισης των αποβλήτων, είναι θέμα πράξης και θα πρέπει πια στην Ελλάδα, να κινηθούμε με μεγαλύτερη αποφασιστικότητα και αποτελεσματικότητα. 
Έρχομαι τώρα στα τρία λεπτά που μου απομένουν, κύριε Υπουργέ, στις ρυθμίσεις του δεύτερου μέρους, στην τρίτη ενότητα, όπως τη λέτε. Αυτές οι ρυθμίσεις έτσι, όπως είναι διάσπαρτες –μια πανσπερμία ρυθμίσεων- αδικούν όλα τα προηγούμενα κεφάλαια του νομοσχεδίου, διότι εγώ θεωρώ ότι οι δυο προηγούμενες ενότητες, στις οποίες αναφέρθηκα, είναι σημαντικές. Και το αδικεί, διότι έχουμε, όπως είπα, πανσπερμία διατάξεων και περιπτωσιολογία. Και εγώ που έχω κάνει δυο θητείες στο Υπουργείο Περιβάλλοντος, είναι αδύνατο να παρακολουθήσω όλες αυτές τις αλλαγές που γίνονται. Δικαιολογημένα είδα τις αντιδράσεις των συναδέλφων –διάβασα τα Πρακτικά της επιτροπής- όπου διαφάνηκε και μια καχυποψία για φωτογραφικές διατάξεις. Αυτό συμβαίνει, όταν τακτοποιούνται θέματα σοβαρά με αποσπασματικές διατάξεις! 
Για του λόγου το αληθές αυτών που λέω, θα αναφερθώ στα δυο λεπτά που μου απομένουν σε ορισμένα παραδείγματα. Στο άρθρο 50 παράγραφος 6, γίνεται ειδικά υπαγωγή στις διατάξεις περί ρύθμισης αυθαιρέτων, κτισμάτων σε σχέση με το ύψος τους από την κορυφογραμμή. Δεν κατάλαβα, αυτή είναι η μόνη περίπτωση που μας έλειπε από τις ειδικές περιπτώσεις; Πώς δημιουργήθηκε αυτή η ανάγκη, να έχουμε σε αυτό το νομοσχέδιο μια τέτοια ειδική ρύθμιση; Πείτε μου. Είναι μείζον το πρόβλημα; Για ποια κτίσματα πρόκειται; Πρόκειται για κτίσματα σε λόφους, σε βουνά; 
Έρχομαι στο άρθρο 51 και στις παραγράφους 5 και 10 για το Φαληρικό Όρμο. Έχουν ξεσηκωθεί αντιδράσεις από την τοπική αυτοδιοίκηση. Εκεί είχαμε βρει μια ισορροπία με το παλιό διάταγμα του 2002 και με το άρθρο 11 του ν. 3843/2010. Έρχεστε σήμερα και το αλλάζετε αυτό. Αλλάζετε χρήσεις γης, αλλάζετε συντελεστές δομήσεως -σε κάποια περίπτωση ο συντελεστής δόμησης αυξάνει 70%- με ένα νόμο χωρίς να έχει γίνει καμμία διαβούλευση. Εγώ δεν καταλαβαίνω προς τι η βιασύνη. Λέτε ότι η γενεσιουργός αιτία είναι η νέα μελέτη Piano. Έχει γίνει γι’ αυτή διαβούλευση με τους φορείς της περιοχής; Παρακαλώ να αποσύρετε αυτήν τη διάταξη, να γίνει διαβούλευση και να την επαναφέρουμε έτσι, ώστε να ξέρουμε τι επιπτώσεις έχουν στην περιοχή οι αλλαγές. Εγώ δεν μπορώ να αντιληφθώ τι σημαίνει η αύξηση του συντελεστή δόμησης σε ολόκληρη την περιοχή, στο μέτωπο του Φαληρικού Όρμου από 0,10 σε 0,17; Είναι συν 70%. Αυτό μπορεί να είναι δεκάδες χιλιάδες τετραγωνικά μέτρα δομημένης επιφάνειας. Δεν μπορούμε, λοιπόν, έτσι, στην προκειμένη περίπτωση να προχωρήσουμε. Καλό είναι να αποσυρθεί αυτή η διάταξη και να έρθει πάλι μετά από μια μελέτη και μετά από σχετική διαβούλευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα τελειώσω, κύριε Πρόεδρε, με ένα ακόμη παράδειγμα. Στο άρθρο 51, παράγραφος 11 προβλέπεται εισαγωγή παρεκκλίσεων στις διαδικασίες ανάθεσης και εκτέλεσης των συμβάσεων της Εταιρείας Κτηματολογίου ΑΕ. Αναφέρεται συγκεκριμένα για «παρεκκλίσεις, σύμφωνα με τις κοινοτικές διατάξεις». Μα, αν έχω έστω και παρεκκλίσεις σύμφωνες με τις κοινοτικές διατάξεις, τότε έχω νόμιμες διαδικασίες. Γιατί τότε μιλάμε για παρεκκλίσεις; Δεν μπορώ να το αντιληφθώ αυτό. Όπως ξέρετε, στην Ελλάδα για όλα τα έργα, τις αναθέσεις μελετών, προμηθειών, για τα πάντα, ισχύει ύστερα από την ενσωμάτωση το Κοινοτικό Δίκαιο. Αυτό ουσιαστικά ισχύει. Δεν μπορώ, λοιπόν, να αντιληφθώ τι εννοείτε με την έννοια «παρέκκλιση» και τι θέλετε να επιτύχετε. 
Αναφέρθηκα σε αυτά, κύριε Πρόεδρε, για να επαναλάβω αυτό που είπα και στην αρχή, ότι το τρίτο μέρος του νομοσχεδίου με την πανσπερμία των διατάξεων, τις σποραδικές διατάξεις για σοβαρά θέματα ουσιαστικά υποβαθμίζει την προσπάθεια που κάνουμε για αναβάθμιση του νομοθετικού έργου και εν πάση περιπτώσει, αδικεί και τα δυο πρώτα κεφάλαια του νομοσχεδίου που εισάγουν σημαντικές και με προστιθέμενη αξία για την προστασία του περιβάλλοντος, διατάξεις. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)";"ΚΩΝΣΤΑΝΤΙΝΟΣ ΓΕΙΤΟΝΑΣ"
"43";"): Ευχαριστούμε τον κ. Κωνσταντίνο Γείτονα, Βουλευτή Β΄ Αθήνας του ΠΑΣΟΚ.
Το λόγο έχει ο κ. Σπυρίδων Ταλιαδούρος, Βουλευτής της Νέας Δημοκρατίας στο Νομό Καρδίτσας για επτά λεπτά.";"Αναστάσιος Κουράκης"
"44";": Ευχαριστώ, κύριε Πρόεδρε.
 Κυρίες και κύριοι συνάδελφοι, επί της αρχής, όπως ανέφερε και ο εισηγητής μας, ο κ. Κυριάκος Μητσοτάκης, ψηφίζουμε το σχέδιο νόμου. Θα ήθελα, όμως, να κάνω ορισμένες παρατηρήσεις, κύριοι Υπουργοί, επί του άρθρου 49.
Με το άρθρο 49 του σχεδίου νόμου, όπως διαμορφώθηκε με την τροπολογία του Υπουργού στην αρμόδια επιτροπή κατά τη δεύτερη ανάγνωση του σχεδίου νόμου, για τα διατηρητέα και τους παραδοσιακούς οικισμούς, επιχειρείται ουσιαστικά, η αναρμόδια ρύθμιση επαγγελματικών δικαιωμάτων, πτυχιούχων των ΤΕΙ, με αποτέλεσμα να τίθενται ουσιαστικά, εκτός άσκησης επαγγέλματος οι μηχανικοί των ΤΕΙ των αντιστοίχων ειδικοτήτων. Με αυτήν τη ρύθμιση έρχεται το Υπουργείο Περιβάλλοντος, Ενέργειας και Κλιματικής Αλλαγής και υποκαθιστά το Υπουργείο Παιδείας, αφού ουσιαστικά ρυθμίζει τα επαγγελματικά δικαιώματα των πτυχιούχων αναρμοδίως.
Επί παραδείγματι, με την τροπολογία αυτή, ο μηχανολόγος μηχανικός των ΤΕΙ δεν θα μπορεί να μελετήσει την εγκατάσταση θέρμανσης σε έναν παραδοσιακό οικισμό. Μέχρι σήμερα μπορούσε. Ο μηχανικός ανακαίνισης και αποκατάστασης κτηρίων των ΤΕΙ, αποκλείεται από τη μελέτη ανακαίνισης και αποκατάστασης διατηρητέων κτηρίων, παρ’ ότι σπουδάζει σε ένα μοναδικό στο είδος του τμήμα, αυτό της τεχνολογικής εκπαίδευσης της ανώτατης εκπαίδευσης. 
Όμως και άλλες ειδικότητες των ΤΕΙ, όπως οι μηχανικοί και οι ηλεκτρολόγοι, ουσιαστικά απομονώνονται, αποκλείονται και τίθενται στο περιθώριο. 
Θα ήθελα να αναφερθώ στη νομοθεσία που υφίσταται σήμερα, την οποία έρχεται αυτή η τροπολογία να την αντικαταστήσει και να τη θέσει εκτός. Σύμφωνα με αυτήν τη νομοθεσία, με βάση το ν.1404/1983, όπως τροποποιήθηκε με το ν.2916/2001 και το ν.3974/2009, τα επαγγελματικά δικαιώματα απορρέουν από τα προγράμματα σπουδών των οικείων τμημάτων των αντίστοιχων σχολών. Η έκδοση των προεδρικών διαταγμάτων γίνεται από το Υπουργείο Παιδείας, ύστερα από εισήγηση του Επιστημονικού Συμβουλίου του οικείου τμήματος, το οποίο γνωρίζει καλύτερα από οποιονδήποτε άλλον το περιεχόμενο σπουδών, επί τη βάσει του οποίου θα πάρει ο φοιτητής το πτυχίο του και τη θετική γνώμη του Συμβουλίου Ανώτατης Τεχνολογικής Εκπαίδευσης, που υπάγεται στο Εθνικό Συμβούλιο Παιδείας. 
Τα συναρμόδια παραγωγικά Υπουργεία καθορίζουν τους κανόνες άσκησης των επαγγελματικών δραστηριοτήτων, όχι όμως αυτά καθεαυτά τα επαγγελματικά δικαιώματα. Και τούτο, γιατί δεν εποπτεύουν τα εκπαιδευτικά ιδρύματα -αυτά τα εποπτεύει το Υπουργείο Παιδείας- και ως εκ τούτου, δεν έχουν γνώση για τις επαγγελματικές δυνατότητες των πτυχιούχων της ανώτατης εκπαίδευσης. Οι κανόνες που θέτουν τα παραγωγικά Υπουργεία δεν μπορούν σε καμμία περίπτωση να συνδεθούν με επαγγελματικά δικαιώματα και ισχύουν για όλους όσοι ασκούν ορισμένη επαγγελματική δραστηριότητα, ανεξάρτητα από το ίδρυμα αποφοίτησης ή τη βαθμίδα εκπαίδευσης.
Κυρίες και κύριοι συνάδελφοι, με τη σημερινή νομοθετική ρύθμιση ακυρώνεται όλη αυτή η διαδικασία έκδοσης προεδρικών διαταγμάτων. Τίθενται στον αέρα και ακυρώνονται τα πτυχία αυτών των τμημάτων. Τίθεται στο περιθώριο η τεχνολογική εκπαίδευση, ένας σημαντικός κλάδος της ανώτατης εκπαίδευσης της πατρίδας μας. Φοβούμαι ότι αυτή η ρύθμιση, εάν βεβαίως γίνει αποδεκτή από τη Βουλή, θα οδηγήσει τους πτυχιούχους μηχανικούς του τεχνολογικού τομέα της ανώτατης εκπαίδευσης εκτός επαγγελματικής δραστηριότητας. Θα βρεθούν οι άνθρωποι στο δρόμο, ακυρώνοντας τις τετραετείς τους σπουδές, τα πτυχία τους. 
Έχω καταθέσει, κύριε Υπουργέ, σχετικές τροπολογίες και παρακαλώ θερμά να τις εξετάσετε, με κατεύθυνση να αποσυρθεί η τροπολογία που κατατέθηκε στη δεύτερη ανάγνωση στην αρμόδια επιτροπή, γιατί έτσι τίθεται σε κίνδυνο, εάν γίνει δεκτή αυτή η ρύθμιση που έχετε προτείνει, όλη η τεχνολογική εκπαίδευση της ανώτατης εκπαίδευσης στον κλάδο των μηχανικών. Πρέπει να αποσυρθεί η ρύθμιση, για να μπορέσουν να προχωρήσουν οι πτυχιούχοι σωστά και τα ιδρύματα στο δρόμο τους.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)";"ΣΠΥΡΙΔΩΝ ΤΑΛΙΑΔΟΥΡΟΣ"
"45";"): Ευχαριστούμε τον κ. Ταλιαδούρο, Βουλευτή Καρδίτσας της Νέας Δημοκρατίας.
Το λόγο έχει ο κ. Αθανάσιος Λεβέντης, Ανεξάρτητος Βουλευτής Νομού Αττικής.";"Αναστάσιος Κουράκης"
"46";": Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, το νομοσχέδιο που συζητούμε αποτελεί στην ουσία, τρία ξεχωριστά νομοσχέδια. Όλοι κατανοούμε τη σημασία της ενσωμάτωσης δύο σημαντικών κοινοτικών οδηγιών, αυτής περί ποινικής προστασίας του περιβάλλοντος και αυτής για το πλαίσιο παραγωγής και διαχείρισης αποβλήτων. Παρά τις ενστάσεις και επισημάνσεις που μπορεί να έχει ο καθένας μας, έρχεται το Υπουργείο Περιβάλλοντος κοντά σε αυτές τις δύο βασικές κοινοτικές οδηγίες να περάσει και μία σειρά από άλλες διατάξεις άσχετες μεταξύ τους. Πολλές, μάλιστα, απ’ αυτές αναιρούν πρόσφατα ψηφισμένους νόμους, κάτι που δείχνει και την προχειρότητα με την οποία νομοθετούμε.
Όσον αφορά την πρώτη ενότητα σχετικά με την ποινική προστασία του περιβάλλοντος και την εναρμόνιση με την Οδηγία 2008/99, εμείς την κρίνουμε θετικά. Δεν πρέπει να ξεχνάμε ότι η Οδηγία 2008/99 περί ποινικού δικαίου, όφειλε να είχε μεταφερθεί στο Εθνικό Δίκαιο των κρατών-μελών μέχρι τις 26-12-2010. Παρ’ όλα αυτά, δέκα χώρες, συμπεριλαμβανομένης και της Ελλάδας, έχουν καθυστερήσει σημαντικά. 
Σαφώς, ενσωματώνει αυτή η οδηγία καινούργια στοιχεία, όσον αφορά τα αδικήματα για την προστασία του περιβάλλοντος και προσπαθεί να δημιουργήσει μία ενιαία ευρωπαϊκή αντιμετώπιση. Αυτό, όμως, που προβληματίζει εμάς, όπως και πολλούς άλλους Βουλευτές, είναι ότι σχετική νομοθεσία υπήρχε και υπάρχει στην Ελλάδα, αλλά δεν έχει γίνει καμμία εφαρμογή ή δεν γίνονται έλεγχοι -αυτό είναι μία πικρή αλήθεια- αφού οι υπηρεσίες είναι υποστελεχωμένες ή όπου γίνονται έλεγχοι, δεν βλέπουμε να υπάρχει αποτέλεσμα.
Κύριε Υπουργέ, θα ήθελα να έχω την προσοχή σας για το θέμα των ελέγχων που λέμε ότι πρέπει να γίνονται. Για παράδειγμα, γίνεται σωρεία παραβάσεων στην περιοχή του Θριασίου. Από τις τρεις χιλιάδες επιχειρήσεις, οι μισές δεν έχουν καμμία άδεια. Απ’ όσες έχουν άδεια, κάποιες την καταστρατηγούν συστηματικά. Ερώτημα: Πόσα πρόστιμα έχουν επιβληθεί και πόσα έχουν εισπραχθεί στην Ελευσίνα, στον Ασωπό, στον Ασπρόπυργο, στην Κοζάνη και σε τόσα άλλα μέρη; Το θέμα δεν είναι μόνο να επιβάλλονται τα πρόστιμα, αλλά και να εισπράττονται. Το θέμα δεν είναι μόνο να έχουμε τα νομοθετικά εργαλεία, αλλά να εφαρμόζουμε κιόλας τους νόμους, κάτι που δυστυχώς δεν γίνεται.
Υπάρχει και ένα άλλο θέμα, κύριε Υπουργέ. Εκτός από τους ελέγχους, ξέρουμε ότι πολύ συχνά γίνεται και το εξής: Ειδοποιούνται οι παραβάτες εκ των έσω, ότι αύριο θα γίνει έλεγχος και λαμβάνουν τα μέτρα τους. Τι γίνεται σε αυτές τις περιπτώσεις; Ποιος τιμωρεί αυτούς που λειτουργούν με αυτόν τον τρόπο;
Όσον αφορά τη δεύτερη οδηγία σχετικά με το πλαίσιο παραγωγής και διαχείρισης αποβλήτων και την εναρμόνιση με την Οδηγία 2008/98, ως Δημοκρατική Αριστερά, εμείς την κρίνουμε θετική. Η ευρωπαϊκή νομοθεσία θέτει για τα κράτη-μέλη συγκεκριμένους στόχους μείωσης των βιοαποδομήσιμων αποβλήτων που οδηγούνται σε ταφή. Επίσης δεν νοείται λειτουργία χώρου υγειονομικής ταφής με απορρίμματα, για τα οποία δεν προηγήθηκε καμμία μορφή επεξεργασίας.
Κύριε Υπουργέ, πρώτα και κύρια μιλάμε εδώ για όλα αυτά, όπως και για τα βιομηχανικά και επικίνδυνα απόβλητα. Το βασικό στοιχείο, όμως, είναι πού θα πάνε αυτά, γιατί έως τώρα, έχει νομοθετήσει το κράτος –βέβαια η κοινοτική οδηγία λέει ότι πρέπει να συμμετέχουν και η τοπική αυτοδιοίκηση και οι πολίτες, αλλά αυτό έχει αγνοηθεί παντελώς –όμως αυτά που έχουν θεσμοθετηθεί, δεν τηρούνται και εξακολουθούν να συγκεντρώνονται όλα τα σκουπίδια της Αττικής και της μισής Ελλάδας στη Φυλή. Δεν υπάρχει τόλμη, αποφασιστικότητα, θέληση ούτε σύστημα, ώστε να αντιμετωπίσουμε αυτό το θέμα. Έχουμε ακόμη χωματερές και θα αρχίσουν να «τρέχουν» τώρα οι ποινές και τα πρόστιμα από την Ευρωπαϊκή Ένωση. 
Για την ανακύκλωση και τα βιοαποδομήσιμα θα μπορούσε να γίνει αυτό που έχει γίνει στην Ελευσίνα. Κάθε σπίτι μπορεί να ξεχωρίζει τα βιοαποδομήσιμα, τα υλικά από τις τροφές κ.λπ.. Έχουν το σκουπιδοφάγο και αυτά βιοαποδομούνται στο ίδιο το σπίτι και δεν χρειάζεται καν να τα πάρει το σκουπιδιάρικο, ούτε να πάνε στη Φυλή. Θα μπορούσαμε, απ’ αυτήν την άποψη, να εξοικονομήσουμε…";"ΑΘΑΝΑΣΙΟΣ ΛΕΒΕΝΤΗΣ"
"47";": Καταστρέφονται οι βιολογικοί καθαρισμοί από τους σκουπιδοφάγους.";"ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ"
"48";": Υπάρχουν πολλοί τρόποι που μπορούν να εφαρμοστούν και να ελαττώσουμε έτσι, τον όγκο των σκουπιδιών. 
Κύριε Υπουργέ, λέμε για ανακύκλωση και για διαλογή. Εάν γυρίσετε στην Αθήνα, σε πόσα μέρη υπάρχουν κάδοι για ξεχωριστά υλικά, ώστε να γίνεται ο διαχωρισμός στην πηγή; Εάν πάτε στο εργοστάσιο ανακύκλωσης των Άνω Λιοσίων, θα δείτε τι γίνεται. Τα περισσότερα απ’ αυτά τα σκουπίδια που υποτίθεται ότι ανακυκλώνονται εκεί, ανακατώνονται, γίνονται ένα χαρμάνι και απ’ αυτό προσπαθούμε να ανασύρουμε το χαρτί ή οτιδήποτε άλλο, ενώ το μεγαλύτερο μέρος, αφού γίνει αυτή η επεξεργασία και ξοδέψουμε πάμπολλα, στο τέλος το πετάμε στη χωματερή. 
Επίσης δεν υπάρχει κανένας σχεδιασμός για τα νοσοκομειακά απόβλητα ή μάλλον υπάρχει, αλλά δεν τηρείται. Έτσι τα περισσότερα νοσοκομειακά απόβλητα καταλήγουν στις χωματερές. 
Επίσης ένα αρνητικό που βλέπουμε στη συγκεκριμένη ενσωμάτωση οδηγίας, είναι ότι στο σχέδιο νόμου μεταφέρονται ελάχιστες απαιτήσεις ανακύκλωσης που θέτει η Ευρωπαϊκή Ένωση και δίνει κάποιους στόχους, αλλά οι στόχοι αυτοί είναι χαμηλά τοποθετημένοι. Δηλαδή, λέμε ότι το 5% κατά βάρος μέχρι το 2015 και το 10% μέχρι το 2020, θα πρέπει να έχουν αντιμετωπιστεί με αυτήν την ανακύκλωση. Εμείς πιστεύουμε ότι θα έπρεπε να ήταν πολύ μεγαλύτερο το ποσοστό.
Αναφέρεται, επίσης, επανειλημμένα το Πράσινο Ταμείο. Αλήθεια, τι γίνεται με αυτό το Πράσινο Ταμείο; Υποτίθεται ότι θα πήγαιναν αυτά τα χρήματα που συγκεντρώνει το Πράσινο Ταμείο για την προστασία του περιβάλλοντος. Όταν, όμως, το 95% αυτών των χρημάτων πάει στον κρατικό προϋπολογισμό, βλέπουμε ότι δεν μπορεί να γίνει τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε μισό λεπτό, κύριε Πρόεδρε.
Όσον αφορά τα άρθρα, θα μιλήσουμε αύριο αναλυτικότερα. 
Εμείς, λοιπόν, θα ήθελα να πω, ότι επί της αρχής, το νομοσχέδιο αυτό το καταψηφίζουμε, γιατί έχει μια σειρά διατάξεις οι οποίες δεν εξυπηρετούν το σκοπό για τον οποίο υποτίθεται ότι εμφανίζεται αυτό το νομοσχέδιο. Τις δύο κοινοτικές οδηγίες τις ψηφίζουμε. Όσον αφορά τα άρθρα, θα τοποθετηθούμε.
Θέλω, όμως, κύριε Υπουργέ, να τονίσω και κάτι. Επειδή υπάρχει εδώ και σχετικό άρθρο και για ρυθμίσεις αυθαιρέτων και λοιπά, νομίζω ότι η αυθαιρεσία είναι κάτι που θα πρέπει κάποτε να μπει τέλος. Πλην, όμως, υπάρχουν δεδομένες καταστάσεις. Ειδικότερα ήθελα να αναφερθώ στους Πόντιους που ήρθαν μετά την κατάρρευση του υπαρκτού σοσιαλισμού και που παροτρύνθηκαν από την ελληνική πολιτεία να έρθουν και που βολεύτηκαν όπως-όπως, όπως είναι στις εκτεταμένες περιοχές Ασπροπύργου, Μενιδίου, Άνω Λιοσίων κ.λπ., ώστε να υπάρξει κάποια μέριμνα, γιατί υπάρχει ένας νόμος, ο 2790/2000, ο οποίος καλύπτει, αν ισχύουν και οι εφαρμοστικοί του νόμοι και ο οποίος πάει τώρα, να τροποποιηθεί. 
Αυτό ας ληφθεί υπ’ όψιν και υπάρχει και σχετικό υπόμνημα της Παμποντιακής και του Δήμου Ασπροπύργου.
Ευχαριστώ.";"ΑΘΑΝΑΣΙΟΣ ΛΕΒΕΝΤΗΣ"
"49";"): Ευχαριστούμε τον κ. Αθανάσιο Λεβέντη, Ανεξάρτητο Βουλευτή Νομού Αττικής. 
Προχωρούμε στον κ. Δημήτριο Κουσελά, Βουλευτή Μεσσηνίας του ΠΑΣΟΚ.
Ορίστε, κύριε Κουσελά, έχετε το λόγο για επτά λεπτά.";"Αναστάσιος Κουράκης"
"50";": Ευχαριστώ, κύριε Πρόεδρε.
Κυρίες και κύριοι Βουλευτές, το παρόν νομοσχέδιο είναι ένα σημαντικό νομοσχέδιο, καθώς προχωρεί από τη μια πλευρά στην ενσωμάτωση δύο ευρωπαϊκών οδηγιών που στοχεύουν στην ποινική προστασία του περιβάλλοντος αλλά και στη θέσπιση ενός αποτελεσματικού πλαισίου διαχείρισης των αποβλήτων, που αποτελούν γάγγραινα σήμερα για τις σύγχρονες κοινωνίες. 
Ταυτόχρονα, περιλαμβάνει σημαντικές ρυθμίσεις που αφορούν σε θέματα χωροταξίας, πολεοδομίας, αλλά και ενέργειας. Θα μου επιτρέψετε, όμως, να μην αναφερθώ αναλυτικά σ’ αυτά, γιατί έχω καλυφθεί αρκούντως από την εισηγήτριά μας κ. Θεοδώρα Τζάκρη.
Θέλω να αναφερθώ σε μια τροπολογία, που μαζί με άλλους έξι συναδέλφους μου, του ΠΑΣΟΚ, της Νέας Δημοκρατίας και του ΛΑΟΣ, έχουμε καταθέσει εμπρόθεσμα. 
Αφορά, όπως γνωρίζετε κύριε Υπουργέ, την υπαγωγή της Μάνης στο άρθρο 62 του ν. 998/1979. Με το άρθρο αυτό καθιερώθηκε η ύπαρξη τεκμηρίου κυριότητας δασικών εκτάσεων υπέρ του ελληνικού δημοσίου. Από τη ρύθμιση αυτή εξαιρούνται οι περιφέρειες των πρωτοδικείων των Ιονίων Νήσων, της Κρήτης, οι Νομοί Λέσβου, Σάμου, Χίου και τα νησιά Κύθηρα, Αντικύθηρα και Κυκλάδες, οι οποίες είτε δεν κατακτήθηκαν ποτέ είτε δεν κατακτήθηκαν διά των όπλων, αλλά προσχώρησαν στην Οθωμανική Αυτοκρατορία διατηρώντας την ιδιοκτησία επί των εκτάσεων των περιφερειών τους.
Από τη ρύθμιση αυτή, δυστυχώς, είχε μείνει απ’ έξω η περιοχή της Μάνης, αν και είναι σε όλους γνωστό ότι η Μάνη ουδέποτε υποδουλώθηκε και ουδέποτε ενσωματώθηκε στην Οθωμανική Αυτοκρατορία.
Στην περιοχή της Μάνης κατά τα τελευταία χρόνια της τουρκοκρατίας ίσχυσε ένα ιδιότυπο νομικό καθεστώς, με βάση το οποίο η Μάνη διοικείτο από Έλληνα μπέη και πλήρωνε φόρους στο σουλτάνο. Επομένως, στη Μάνη, που ήταν αυτοδιοίκητη, δεν ίσχυσαν οι οθωμανικοί νόμοι και δεν υπήρχαν περιουσίες που να ανήκουν στους Τούρκους υπηκόους ή στο οθωμανικό δημόσιο. 
Παρόλα αυτά, κυρίες και κύριοι συνάδελφοι, εκατοντάδες κάτοικοι και ιδιοκτήτες γης στη Μάνη έχουν προσφύγει στα δικαστήρια, για να αποδείξουν το αυτονόητο, ότι δηλαδή οι Μανιάτες και όχι οι Οθωμανοί είχαν κυριαρχία στη γη τους, ότι το νεοσύστατο ελληνικό κράτος, που προέκυψε από την απελευθέρωση, δεν βρήκε οθωμανικά ακίνητα και οικόπεδα στη Μάνη για να θεωρηθούν στη συνέχεια κρατική ιδιοκτησία.
Κύριε Υπουργέ, αυτήν την αποκατάσταση της ιστορικής αλήθειας ζητάμε κι εμείς ως Βουλευτές αλλά και οι Μανιάτες εδώ και χρόνια. 
Για το ζήτημα αυτό έχει τοποθετηθεί θετικά η αρμόδια διεύθυνση του Υπουργείου Αγροτικής Ανάπτυξης και Τροφίμων, όταν αυτό είχε τη συγκεκριμένη αρμοδιότητα και υπάρχουν πολλές εφετειακές αποφάσεις, αποφάσεις του Αρείου Πάγου, αποφάσεις του Συμβουλίου της Επικρατείας, αλλά και τοποθετήσεις ακαδημαϊκών, όπως αυτή του Απόστολου Γεωργιάδη κι ένας μεγάλος όγκος υποστηριχτικού υλικού, που έχει δοθεί, κύριε Υπουργέ, στο Υπουργείο σας. 
Μας δόθηκε η δυνατότητα στις συναντήσεις που είχαμε να σας ενημερώσουμε ενδελεχώς γι’ αυτά τα ζητήματα κι εσάς και τον αρμόδιο Γενικό Γραμματέα κ. Αμουριανιώτη. 
Σας καλούμε, λοιπόν, σήμερα να υιοθετήσετε αυτήν την τροπολογία, προκειμένου ένα πρόβλημα που ταλαιπωρεί χρόνια τους Μανιάτες να βρει επιτέλους τη λύση του, αλλά το σημαντικότερο, να αποκατασταθεί το κοινό περί δικαίου αίσθημα. Δεν είναι το αίτημα αυτό ένα κομματικό αίτημα. Είναι ένα αίτημα που εκφράζει σύσσωμους τους Μανιάτες, είναι ένα αίτημα που αγκαλιάζει πολλές πτέρυγες της Βουλής. Έχει, όπως γνωρίζετε, διακομματική στήριξη. 
Πιστεύουμε, λοιπόν, ότι έχουν ωριμάσει σήμερα οι συνθήκες, προκειμένου το ζήτημα αυτό να βρει τη λύση του και σας καλούμε να προχωρήσετε στην υιοθέτηση αυτής της τροπολογίας.
Ευχαριστώ, κύριοι συνάδελφοι.
(Χειροκροτήματα από την πτέρυγα του ΠΑΣΟΚ)";"ΔΗΜΗΤΡΙΟΣ ΚΟΥΣΕΛΑΣ"
"51";"): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εικοσιπέντε μαθητές και μαθήτριες και δύο εκπαιδευτικοί από το 7ο Γυμνάσιο Χαλανδρίου.
Η Βουλή τους καλωσορίζει.
 (Χειροκροτήματα από όλες τις πτέρυγες της Βουλής)
Προχωρούμε στον κ. Ιωάννη Ιωαννίδη, Βουλευτή Α’ Θεσσαλονίκης της Νέας Δημοκρατίας.";"Αναστάσιος Κουράκης"
"52";": Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητάμε σήμερα ένα άλλο νομοσχέδιο για το περιβάλλον, το οποίο ενσωματώνει δύο οδηγίες του Ευρωπαϊκού Κοινοβουλίου και του Συμβουλίου στο Εθνικό Δίκαιο.
Η χώρα μας διαθέτει σημαντικό νομοθετικό οπλοστάσιο, ίσως και ευρύτερο από αυτό που προβλέπουν κατά καιρούς οι διάφορες οδηγίες ως υποχρεωτικό για τη θωράκιση της προστασίας του περιβάλλοντος, όπως ο ν. 1650/86, που είχε προβλέψει και την ποινική προστασία από ενέργειες που ζημιώνουν το περιβάλλον. 
Το πρόβλημα δεν εντοπίζεται στο θεσμικό πλαίσιο -άλλωστε το οικιστικό περιβάλλον έχει αναχθεί σε συνταγματικώς προστατευόμενη αξία- αλλά εντοπίζεται στη συχνά παρατηρούμενη έλλειψη πολιτικής βούλησης για την εφαρμογή του, με αποτέλεσμα σε αρκετές περιοχές της χώρας το περιβάλλον, αλλά ακόμα και η δημόσια υγεία, να έχουν εκτεθεί σε κινδύνους. 
Όταν αναφέρομαι στην έλλειψη πολιτικής βούλησης, έχω υπ’ όψιν μου το γεγονός ότι μέχρι σήμερα σχεδόν κανένας δεν έχει καταδικαστεί για περιβαλλοντολογικές παραβάσεις. Έχω υπ’ όψιν μου, επίσης, την έλλειψη οποιασδήποτε προετοιμασίας από την πλευρά της ηγεσίας του Υπουργείου για την προληπτική λήψη μέτρων για την αντιμετώπιση των επερχόμενων κλιματικών αλλαγών.
Στο συγκεκριμένο θέμα η χώρα μας αγνοεί πλήρως τη λευκή βίβλο που εξέδωσε το 2009 η Ευρωπαϊκή Ένωση παρά το γεγονός ότι είναι μία από τις δεκαοκτώ πιο τρωτές χώρες του πλανήτη σύμφωνα με στοιχεία του Οργανισμού Ηνωμένων Εθνών. 
Για δε το Πράσινο Ταμείο, πέρα από τις υποσχέσεις, είχε προσωρινά κατοχυρωθεί και νομοθετικά ότι τα έσοδα του ταμείου αυτού από τα τέλη που θα πληρώνονταν από την τακτοποίηση των ημιυπαίθριων χώρων θα αποτελούσαν επιπλέον πόρους για τους ΟΤΑ, προκειμένου να προβούν σε παρεμβάσεις για την αποκατάσταση του περιβάλλοντος. Και μιλούμε για το Πράσινο Ταμείο για το οποίο οι δεσμεύσεις των Υπουργών του ΠΑΣΟΚ είχαν ελάχιστη αξία, διότι γρήγορα αποδείχθηκε η απροθυμία τους να συμβάλουν στην προστασία και αποκατάσταση του περιβάλλοντος με χρήση των εσόδων του ταμείου αυτού. Και αυτό είναι γεγονός, γιατί μετά από δύο-τρεις μήνες ο νόμος, που είχε έρθει, τροποποιήθηκε και καθορίστηκε ότι το ποσοστό των χώρων του Πράσινου Ταμείου θα περιοριζόταν μόνο στο 5% της αρχικής πρόβλεψης με το υπόλοιπο 95% να χάνεται στους κωδικούς του Υπουργείου Οικονομικών ξεχνώντας για πάντα την προστασία του περιβάλλοντος. Αυτή η ενέργεια είναι απαράδεκτη, δεδομένου ότι η εξάρτηση της πατρίδας μας από το φυσικό περιβάλλον είναι πολύ σημαντική και δεν μπορούμε να το αγνοούμε αυτό.
Ακόμα, όμως και για τις ίδιες τις οδηγίες δεν έχει αποδοθεί σωστά το πνεύμα τους και δεν έχουν ενσωματωθεί με το σωστό τρόπο. Για παράδειγμα, στο άρθρο 27 προβλέπεται απλή ενθάρρυνση των προσπαθειών αντί υποχρεωτικότητα εφαρμογής της διαδικασίας χωριστής επιλογής σε ό,τι αφορά το χαρτί, το μέταλλο, το πλαστικό και το γυαλί. Η συνειδητή αυτή επιλογή του Υπουργείου να παρεκκλίνει από την οδηγία ενέχει κινδύνους, διότι έτσι είναι δυνατόν να πριμοδοτηθούν άλλες μέθοδοι, όπως η λεγομένη σύμμεικτη διαχείριση αποβλήτων, που απαιτούν πιο δαπανηρές μονάδες και εργοστάσια με ό,τι αυτό σημαίνει. Ο δε χαμηλός στόχος του 50% αύξηση των σχετικών ποσοτήτων μέχρι το 2020 που αναφέρεται στο νομοσχέδιο ουσιαστικά ναρκοθετεί κάθε προοπτική σοβαρής πολιτικής ανακύκλωσης. 
Η προτίμηση άλλωστε των συντακτών του σχεδίου νόμου προς τη συγκεκριμένη δαπανηρή μέθοδο είναι εμφανής και στο άρθρο 16, όπου ρητά προβλέπεται μόνο αυτή η μέθοδος αγνοώντας επιδεικτικά ότι η πρωταρχική υποχρέωση της χώρας είναι η προώθηση της ξεχωριστής διαλογής στην πηγή. Βέβαια, είναι γνωστό ότι όποιας μορφής διαχείριση απορριμμάτων και αν επιλεγεί, το τελικό κόστος θα είναι πολύ μεγαλύτερο από την απλή εναπόθεση τους σε χώρους ανεξέλεγκτης διάθεσης απορριμμάτων για υγειονομική ταφή όπως πράττουμε σήμερα, τουλάχιστον όμως θα είναι περισσότερο φιλική προς το περιβάλλον. 
Ένα άλλο σημείο που θέλω να επισημάνω είναι ότι με το άρθρο 35 απομακρύνεται ο σχεδιασμός και ο έλεγχος της διαχείρισης αποβλήτων από τις τοπικές κοινωνίες και τα αιρετά όργανα και μεταφέρεται στους λεγόμενους φορείς διαχείρισης στερεών αποβλήτων για τους οποίους πλην της Αττικής δεν έχει προσδιοριστεί ακόμα ο τρόπος της συγκρότησης τους. 
Ακόμη, εισάγεται μια σειρά ρυθμίσεων που δημιουργούν ένα καθεστώς παρεκκλίσεων και εξαιρέσεων στη συνήθη περιβαλλοντολογική αδειοδότηση, όπως για παράδειγμα στο άρθρο 47, με τη δυνατότητα που δίνεται στον Υπουργό να το πράττει.
Τέλος, θέλω να αναφερθώ σε ένα θέμα που ταλαιπωρεί επί είκοσι πέντε χρόνια τους παλιννοστήσαντες ομογενείς ποντιακής καταγωγής από την πρώην Σοβιετική Ένωση παρά τις κατά καιρούς υποσχέσεις της ελληνικής πολιτείας, το ζήτημα δηλαδή της νομιμοποίησης των εκτός σχεδίου κατοικιών τους. Γι αυτό το σκοπό πρέπει άμεσα να εγκριθούν από τον Υπουργό τα πολεοδομικά ή τοπικά ρυμοτομικά σχέδια για όλες εκείνες τις περιοχές στις οποίες έχουν δομηθεί αυθαίρετες κατοικίες, ώστε να καταστεί δυνατή η εφαρμογή του σχετικού νόμου 2790 του 2000. 
Επίσης, θα πρέπει να προβλεφθεί για όσους παλιννοστούντες έχουν εγκατασταθεί μόνιμα στη χώρα την τελευταία εικοσιπενταετία: Πρώτον, η διαγραφή των εισφορών που τους επεβλήθησαν υποχρεωτικά από τους ασφαλιστικούς οργανισμούς για εργασίες που εκτέλεσαν οι ίδιοι σε οικοδομικά έργα ιδιοκτησίας τους και, δεύτερον, να εξαιρεθούν οι αυθαίρετες κατοικίες τους από την υπαγωγή τους στο γενικό νόμο 4014/2011 για την τακτοποίηση με πληρωμή των αυθαιρέτων. Άλλωστε η πολιτεία είναι αυτή που αποφάσισε να καλέσει επίσημα τους ομογενείς αυτούς να εγκατασταθούν στην Ελλάδα και τους υποσχέθηκε προγράμματα υποδομής και αποκατάστασης. Στη Θεσσαλονίκη έχουμε τέτοιο στο Δήμο του Κορδελιού και του Παύλου Μελά. Μετά από είκοσι πέντε χρόνια, λοιπόν, είναι καιρός για οριστική και δίκαιη αποκατάσταση.
Κυρίες και κύριοι συνάδελφοι, παρά την καθυστέρηση στην ενσωμάτωση των οδηγιών και τους προβληματισμούς που εύλογα μπορεί να δημιουργηθούν στον κάθε καλόπιστο ψηφίζω επί της αρχής το νομοσχέδιο. Καλώ όμως τον κύριο Υπουργό να εξετάσει εκ νέου τα ζητήματα που προκύπτουν από τη μέθοδο που προκρίνεται στο νομοσχέδιο για τη συλλογή και επεξεργασία των απορριμμάτων, ώστε να μπορέσουμε να μιλήσουμε για πραγματική προστασία του περιβάλλοντος.
Ευχαριστώ, κύριε Πρόεδρε.";"ΙΩΑΝΝΗΣ ΙΩΑΝΝΙΔΗΣ"
"53";"): Ευχαριστούμε τον κ. Ιωάννη Ιωαννίδη, Βουλευτή της Α’ Θεσσαλονίκης της Νέας Δημοκρατίας.
Το λόγο έχει ο κ. Ευάγγελος Αργύρης, Γ’ Αντιπρόεδρος της Βουλής και Βουλευτής Ιωαννίνων του ΠΑΣΟΚ.";"Αναστάσιος Κουράκης"
"54";" (Γ’ Αντιπρόεδρος της Βουλής): Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, έχουμε μία σοβαρή εναρμόνιση δύο οδηγιών για σημαντικά θέματα καθυστερημένα βέβαια. Είναι όμως σημαντικό αν πράγματι συνεχίσουμε μία προσπάθεια ακόμα να εναρμονίσουμε και τις ανάγκες τις ελληνικές με βάση αυτές τις οδηγίες οι οποίες καθορίζουν τους κανόνες ιδιαίτερα για τα απορρίμματα και την ανακύκλωση. Κάνοντας έναν απολογισμό είμαστε πολύ καθυστερημένοι και νομίζω ότι πρέπει να το οργανώσουμε έτσι ώστε να του δώσουμε τη δυνατότητα να λειτουργήσει προς όφελος της προστασίας του περιβάλλοντος. Επίσης, η οδηγία αυτή λύνει ή προσπαθεί να λύσει θέματα στα ενεργειακά. 
Υπάρχει πάντα μια φοβία της τοπικής κοινωνίας ή ακόμα και εξουσίας με την κεντρική εξουσία. Είναι μία αντίπαλη διαδικασία την οποία βιώνουμε χρόνια πολλά. Δεν υπάρχει εμπιστοσύνη και αυτό που μπορεί να άρει αυτήν την καχυποψία είναι οι κανόνες. Γι αυτό δεν θα μιλήσω για τα υπόλοιπα. Οι συνάδελφοι που ασχολούνται έχουν μεγαλύτερη γνώση και εξειδίκευση και μίλησαν αναλυτικά στις επιτροπές και εδώ στην ολομέλεια.
Θέλω να αναφερθώ σε ένα θέμα που αναφέρεται στο άρθρο 56. Η πρώτη μου παρατήρηση είναι γενική πολιτική. Έχω έναν περιφερειακό σχεδιασμό. Έχω αποφασίσει με βάση αυτόν πώς θέλω να αναπτύξω μια περιφέρεια και ενώ είναι αυτό είναι ήδη προεδρικό διάταγμα, έρχεται κάποιος και λέει ότι με μία ειδική εξειδικευμένη μελέτη των λεκανών απορροής των ποταμών και αν διαφορετικά λέει το γενικό χωροταξικό, θα πρέπει να εναρμονιστεί με το ειδικό. Θέλει μία εξειδίκευση, γιατί το γενικό χωροταξικό, το περιφερειακό, είναι πολιτικό πρωτίστως. Έχουν αποφασίσει μετά από διαβούλευση οι τοπικοί φορείς, οι περιφέρειες, πώς ακριβώς θέλουν να κάνουν τον αναπτυξιακό τους σχεδιασμό. Και θα περίμενα από μία ειδική μελέτη να έρχεται να παίρνει εντολή από το γενικό χωροταξικό για να έρθει να εξειδικεύει και να εναρμονίζεται με το γενικό και όχι να ανατρέπει η ειδική μελέτη το γενικό. Η μία παρατήρηση είναι αυτή.
Επειδή γνωρίζω τη διαδρομή αυτής της διαδικασίας, θα πρέπει να πω ότι ήρθα σε πολύ μεγάλη αντίθεση όταν συζητιόταν αντίστοιχο νομοσχέδιο παλιότερα επί υπουργίας του κ. Σιούφα. Τότε οι περιβαλλοντικές οργανώσεις ζήτησαν την αρμοδιότητα που είχαν οι περιφέρειες, οι τοπικές κοινωνίες. Ενώ έχουν μια ευαισθησία γύρω από τα περιβαλλοντικά ζητήματα, θέλουν να κινούν τα νήματα από το κέντρο έχοντας αυτήν την περιβαλλοντική ευαισθησία και παίρνοντας την αρμοδιότητα από τις τοπικές κοινωνίες. Έτσι βρισκόμαστε σήμερα, λοιπόν, η κεντρική εξουσία ξανά να αποφασίζει για τις τοπικές κοινωνίες. Θεωρώ ότι πολιτικά είναι ανεπίτρεπτο και έχει να κάνει και με όλα τα ζητήματα της αυτοδιοίκησης και της αποκέντρωσης. Δεν μπορεί να δίνουμε τις αρμοδιότητες στην αυτοδιοίκηση. Τις δίνουμε συνήθως και σε εκείνες που δεν έχουν και τους πόρους για να ασκήσουν τις αρμοδιότητες. Εδώ που είναι, στο σχεδιασμό πώς θέλουν να αναπτυχθούν, δεν μπορεί, ερχόμαστε και να το ανατρέπουμε και θέλουμε να το κρατήσουμε αυτό στο κέντρο. 
Εγώ θα έλεγα, κύριε Υπουργέ, ότι κάνατε ένα βήμα. Αφαιρέσατε μία φωτογραφική διάταξη που φαινόταν στο άρθρο 56 και κάνατε ένα βήμα να προσαρμόσετε αυτό το άρθρο. Αλλά λέτε για μία διαβούλευση γενικώς και αορίστως. Δεν μου λέει τίποτα. Ήμουν τέσσερα χρόνια στο Υπουργείο Γεωργίας και είχα την ευθύνη να υπογράφω τις ειδικές περιβαλλοντικές μελέτες στο φορέα, αλλά είχα μέσα μου μία αρχή. Έλεγα: «Εάν έχω σύμφωνη γνώμη του νομαρχιακού συμβουλίου, την υπογράφω. Εάν δεν έχω σύμφωνη γνώμη του νομαρχιακού συμβουλίου, δεν την υπογράφω». Δεν με υποχρέωνε κανένας όμως να υπογράφω ή να μην υπογράφω. Ήταν μία θέση η οποία ήταν πρωτίστως πολιτική. Δεν με δέσμευε κάτι. Έπρεπε να είναι δεσμευτικό: Όταν έχω γνώμη των τοπικών κοινωνιών, να έρχεται προς τα πάνω και να είναι δεσμευτική και προς το κέντρο. Δεν μπορεί, λοιπόν, να καθόμαστε να μιλάμε για διαβούλευση, να συζητάμε, να αρνούμαστε, να συμφωνούμε και όταν φθάνει στο κέντρο, να αποφασίζει η κεντρική εξουσία. Θεωρώ ότι αυτά τα πράγματα είναι αντικρουόμενα, αντιφατικά. Γι’ αυτό πιστεύω, κύριε Υπουργέ, ότι πρέπει το άρθρο 56 να αλλάξει ή -αν θέλετε- να δεσμευθεί η κεντρική εξουσία από τη γνώμη της τοπικής κοινωνίας. 
Και επειδή έχουμε πρόσφατα τον «Καλλικράτη», όπου έχουμε -αν θέλετε- καινούργια όργανα και έχουν και μία δομή και αρμοδιότητες, θα πρέπει να γίνεται μετά από σύμφωνη γνώμη του οικείου περιφερειακού συμβουλίου. Μάλιστα, επειδή κάποιος μπορεί να πει «όχι απλά πολιτική απόφαση», παρ’ ότι ο «Καλλικράτης» λέει «καμμία απόφαση περιφερειακού συμβουλίου δεν πρέπει να λαμβάνεται, αν πρώτα δεν υπάρχει εισήγηση των υπηρεσιών» και επειδή οι υπηρεσίες εν προκειμένω έχουν την επιστημονική γνώση, θα μπορούσε και εδώ να ακολουθηθεί η διαδικασία που έχετε και σε άλλα άρθρα, η διαδικασία των αντίστοιχων υπηρεσιών της χωροταξίας να φέρουν εισήγηση, για να έχουμε έτσι και την επιστημονική κάλυψη, να μην πάμε σε μία γενική πολιτική απόφαση που μπορεί να παίρνει το περιφερειακό συμβούλιο. Πιστεύω ότι με αυτό, όχι απλά θα διασκεδάσουμε τα πράγματα, αλλά θα τα βάλουμε σε τάξη για να μην ανατρέπονται ευθύνες και να μη φαίνεται ότι θέλει το κέντρο να αναπτύξει την περιφέρεια χωρίς την περιφέρεια. 
Εγώ θα σας ευχαριστήσω, αλλά θα ήθελα να αφήσετε εμάς να αποφασίσουμε πώς θέλουμε να αναπτύξουμε την περιφέρεια. Πρέπει να σεβαστούμε εμείς εδώ στο Κοινοβούλιο ότι οι τοπικές κοινωνίες με τις εκφράσεις τους τις συλλογικές θα πρέπει να έχουν γνώμη, η οποία θα δεσμεύει και την κεντρική εξουσία. 
Ευχαριστώ. 
(Χειροκροτήματα από την πτέρυγα του ΠΑΣΟΚ)";"ΕΥΑΓΓΕΛΟΣ ΑΡΓΥΡΗΣ"
"55";"): Ευχαριστούμε τον κ. Ευάγγελο Αργύρη, Βουλευτή Ιωαννίνων του ΠΑΣΟΚ και Γ΄ Αντιπρόεδρο της Βουλής. 
Το λόγο έχει ο Υπουργός Περιβάλλοντος Ενέργειας και Κλιματικής Αλλαγής κ. Γεώργιος Παπακωνσταντίνου για δεκαοκτώ λεπτά.";"Αναστάσιος Κουράκης"
"56";" (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κυρίες και κύριοι Βουλευτές, την εποχή που διανύουμε οι Υπουργοί αυτής της Κυβέρνησης οφείλουμε να μιλάμε αποκλειστικά για τη δουλειά μας ή τουλάχιστον σχεδόν ουσιαστικά για τη δουλειά μας. Οφείλουμε να μιλάμε με συγκεκριμένα έργα, με πράξεις για το τι έχουμε κάνει και τι σκοπεύουμε να κάνουμε. Πράξεις με τις οποίες επιχειρούμε σε μία δύσκολη συγκυρία για τον Έλληνα πολίτη να κάνουμε τη ζωή του καλύτερη, πράξεις με τις οποίες επιχειρούμε να ξαναδώσουμε πνοή στην οικονομία, να δημιουργήσουμε επενδύσεις, θέσεις εργασίας, ανάπτυξη, να προστατεύσουμε τον φυσικό πλούτο της χώρας μας, να αναβαθμίσουμε την ποιότητα ζωής των πολιτών. 
Σήμερα το Υπουργείο Περιβάλλοντος, Ενέργειας και Κλιματικής Αλλαγής φέρνει στην Ολομέλεια της Βουλής των Ελλήνων ένα πολύ σημαντικό νομοσχέδιο. Το φέρνει μετά από μία πολύ εποικοδομητική συζήτηση που έγινε στην πρώτη και δεύτερη ανάγνωση στις επιτροπές, μία συζήτηση στη διάρκεια της οποίας έγιναν πολλές αλλαγές, ακούστηκαν πολλές απόψεις και ενσωματώθηκαν στις αναδιατυπώσεις που ανακοινώσαμε σήμερα το πρωί και εκκρεμούν -αν θέλετε- και ενσωματώσεις σε άλλα ζητήματα στη συζήτηση που θα κάνουμε στην κατ’ άρθρον συζήτηση αύριο. Είναι ένα σχέδιο νόμου το οποίο θεωρούμε ότι υπηρετεί τους στόχους της βελτίωσης των συνθηκών ποιότητας της ζωής του πολίτη, αλλά και ταυτόχρονα προωθεί με πολύ συντεταγμένο τρόπο την ανάπτυξη με σεβασμό στο περιβάλλον, αλλά και μία ανάπτυξη που βασίζεται στην αξιοποίηση νέων τομέων που υστερούν στη χώρα μας και κλασικός τομέας παρόμοιου είδους είναι η διαχείριση των αποβλήτων. 
Ερχόμαστε με το νομοσχέδιο αυτό να εκσυγχρονίσουμε και να μεταρρυθμίσουμε το θεσμικό πλαίσιο για δύο βασικά ζητήματα στην περιβαλλοντική πολιτική, την ποινική προστασία του περιβάλλοντος και την παραγωγή και διαχείριση αποβλήτων, ενσωματώνοντας με τον τρόπο αυτό δύο Οδηγίες της Ευρωπαϊκής Ένωσης που θα έπρεπε να είχαμε υιοθετήσει εδώ και καιρό. Στο νομοσχέδιο περιλαμβάνουμε και μια τρίτη ενότητα με διατάξεις που ρυθμίζουν σειρά θεμάτων αρμοδιότητας του Υπουργείου και πιστεύουμε ότι όλες αυτές είναι στην κατεύθυνση του να λύσουν προβλήματα. 
Μία λέξη πάνω στην τρίτη ενότητα, στην οποία θα επανέλθω στην κατ’ άρθρον συζήτηση. Επειδή ακούστηκαν ορισμένες εκφράσεις περί πανσπερμίας διατάξεων, η τρίτη ενότητα είναι δομημένη με πολύ συγκεκριμένο τρόπο. Έχει μέρη τα οποία αναφέρονται σε συγκεκριμένα ζητήματα, τα οποία επιχειρεί να λύσει. Δεν είναι διατάξεις διευθετήσεων, είναι διατάξεις επίλυσης προβλημάτων. Μακάρι να βρισκόμασταν σε μία χώρα στην οποία θα μπορούσε κανένας να νομοθετήσει γενικά για όλα τα ζητήματα και δεν θα αναγκαζόταν να επανέρχεται για να κάνει σημειακές διορθώσεις. Όσοι από εσάς είστε στο Κοινοβούλιο -και πολλοί από εσάς είστε πολύ περισσότερο από εμένα- ξέρετε πολύ καλά ότι δυστυχώς, δεδομένης της πολυπλοκότητας της νομοθεσίας στη χώρα μας, αναγκαζόμαστε να επανερχόμαστε για να βελτιώνουμε, να τροποποιούμε και να το κάνουμε σε χρόνους -αν θέλουμε- που δεν είναι σχετικοί με ένα συγκεκριμένο νομοσχέδιο για να μπορέσουμε να επιλύσουμε προβλήματα που υπάρχουν. Και αυτό επιχειρούμε να κάνουμε στην τρίτη ενότητα. Θα υποστηρίξουμε τις διατάξεις αυτές αύριο στην κατ’ άρθρον συζήτηση, βεβαίως ενσωματώνοντας παρατηρήσεις που έχουν γίνει, γιατί όλες αυτές οι διατάξεις συζητήθηκαν με εξαντλητικό τρόπο στην πρώτη και δεύτερη ανάγνωση της Βουλής και ακόμα και σήμερα το Υπουργείο δείχνει την απόλυτη διάθεσή του, δεδομένου ότι ξεκινάει από μία πολύ καλή αφετηρία που είναι ότι επί της αρχής και επί των περισσοτέρων άρθρων υπάρχει ευρύτατη κοινοβουλευτική πλειοψηφία γι’ αυτό το νομοσχέδιο. Θέλουμε αυτήν την ευρύτατη πλειοψηφία να την διαφυλάξουμε σε όλα τα άρθρα του νομοσχεδίου, συμπεριλαμβανομένων και των άρθρων της τρίτης ενότητας, αλλά και των δύο τροπολογιών που έχουμε καταθέσει. 
Γιατί είναι μία πολύ σημαντική νομοθετική παρέμβαση αυτή που κάνουμε; Κατ’ αρχάς, εάν η παρέμβαση αυτή ήταν από μόνη της, εάν ερχόταν χωρίς να συνυπολογίζει και να συμπληρώνει ό,τι έχει γίνει τα δύο τελευταία χρόνια, θα ήταν απολύτως εύλογο για τον πολίτη ο οποίος παρακολουθεί και για εσάς οι οποίοι μας κρίνετε να πείτε ότι είναι άλλη μία νομοθεσία σε μία χώρα, όπου ο νόμος δεν εφαρμόζεται. Θέλω να πιστεύω όμως ότι η πορεία του Υπουργείου αυτού τα τελευταία δύο χρόνια δείχνει τη σοβαρότητα με την οποία επιχειρεί να αντιμετωπίσει τα πολύ μεγάλα περιβαλλοντικά προβλήματα που έχει η χώρα. 
Καλό είναι όλοι να έχουμε μνήμη και να ανατρέχουμε στο παρελθόν και να θυμόμαστε το πόσο χαμηλή προτεραιότητα αποτελούσαν στην πολιτική ζωή της χώρας, στη θεματολογία του ίδιου αυτού του Υπουργείου προτού μετασχηματιστεί και δώσει έμφαση στα ζητήματα περιβάλλοντος, τα ζητήματα αυτά τα οποία συζητάμε σήμερα. Γιατί είναι προφανές ότι δεν είναι αρκετό να έχει κανένας νομοθετήσει πρωτοποριακά, όπως κάναμε το 1986 για τη νομική προστασία του περιβάλλοντος. Αλλά αν δεν έχεις στη συνέχεια επιβάλει το νόμο, αν δεν έχεις φροντίσει να τιμωρείται ο ρυπαίνων και να πληρώνει, τότε απλώς η νομοθεσία είναι ένα γράμμα κενό και δεν δείχνει μία πραγματική αντίληψη για το περιβάλλον.
Όμως εδώ θέλω να πιστεύω ότι το Υπουργείο έχει καταφέρει να βελτιώσει δραστικά το πλαίσιο και κυρίως τους μηχανισμούς για την προστασία του περιβάλλοντος τα τελευταία δύο χρόνια με πράξεις και έργα. Για πρώτη φορά δημιουργήθηκε ένα ολοκληρωμένο θεσμικό πλαίσιο για την προστασία της βιοποικιλότητας και του φυσικού πλούτου της χώρας. 
Καταφέραμε τους τελευταίους μήνες με πόρους από το Πράσινο Ταμείο και από το ΕΠΕΡΑ να διασφαλίσουμε χρηματοδότηση για τους φορείς διαχείρισης των προστατευόμενων περιοχών.
Και επειδή έχει γίνει μια πολλαπλή αναφορά στο Πράσινο Ταμείο, να θυμίσω ότι είναι ένα χρηματοδοτικό εργαλείο με αποθεματικό πάνω από 1 δισεκατομμύριο ευρώ, το οποίο έχει ήδη ανακοινώσει προγράμματα 400.000.000 ευρώ για τα επόμενα τρία χρόνια. Αυτό σε απάντηση όσων σπεύδουν να μιλήσουν για εξαφάνιση του Πράσινου Ταμείου ή μη ύπαρξη πόρων.
Και αντίστοιχα με το ΕΠΕΡΑ, που είναι το βασικό χρηματοδοτικό εργαλείο του Υπουργείου, το οποίο στους τελευταίους έξι μήνες έχει τριπλασιάσει τις απορροφήσεις του και έχει φτάσει στο 25% και χρηματοδοτεί εξαιρετικά σημαντικά έργα στο χώρο της διαχείρισης υγρών και στερεών αποβλήτων, στη στήριξη του περιβάλλοντος, των προστατευόμενων περιοχών, κ.ο.κ..
Για πρώτη φορά τα τελευταία δύο χρόνια δημιουργήθηκε μια ολοκληρωμένη πολιτική πρόταση, αλλά και μια στρατηγική για την κλιματική αλλαγή με σχεδιασμό και υποστήριξη τομεακών πολιτικών για την υποστήριξη των στόχων του 20-20-20, με την εκπόνηση θεσμικού πλαισίου και πλατφόρμα σε συνεργασία με το Χρηματιστήριο Αθηνών για τη δημοπράτηση των αδιάθετων ρύπων, που βοηθούν τη στήριξη της ανάπτυξης των ανανεώσιμων πηγών ενέργειας.
Απλοποιήθηκε δραστικά –και το ψήφισε η Βουλή με διευρυμένη πλειοψηφία- η διαδικασία περιβαλλοντικής αδειοδότησης έργων, για να ξεφύγουμε από μια λογική στην οποία απλώς, η πολιτεία αποδεχόταν την επανάληψη περιβαλλοντικών μελετών χωρίς αντικείμενο, αλλά αγνοούσε και δεν ακολουθούσε τη διαδικασία παρακολούθησης των περιβαλλοντικών επιπτώσεων ενός έργου, αφότου γινόταν. Περάσαμε, λοιπόν, σε μια εντελώς διαφορετική διαδικασία, η οποία είναι πολύ πιο συμβατή με τα ευρωπαϊκά δεδομένα και η οποία μπορεί στην πράξη να προστατεύσει το περιβάλλον και όχι το εισόδημα των μελετητών, που έκαναν τις μελέτες.
Αναπτύχθηκε για πρώτη φορά μια ολοκληρωμένη πολιτική προστασίας και διαχείρισης των υδατικών πόρων στη χώρα μας, κάτι, το οποίο δεν είχε γίνει ποτέ μέχρι τώρα. Και ξέρετε πολύ καλά ότι η Ελλάδα διαχειρίζεται τους υδατικούς της πόρους, τους σπάνιους αυτούς πόρους, πολύ χειρότερα από οποιαδήποτε άλλη χώρα στην περιοχή, χωρίς να κάνει επαναχρησιμοποίηση, αφήνοντας τη δυνατότητα μεγάλων διαρροών στα δίκτυα της και μη εκμεταλλευόμενη τεχνολογίες που υπάρχουν και είναι δοκιμασμένες σε άλλες χώρες, όπως αυτές των αφαλατώσεων στα νησιά.
Για πρώτη φορά ξεκίνησε η ετοιμασία των σχεδίων διαχείρισης των λεκανών απορροής. Και εδώ, επειδή έγινε και μια αναφορά θέλω να διαβεβαιώσω ότι αυτά τα σχέδια λεκανών απορροής θα γίνουν σε διαβούλευση -και παίρνοντας υπ’ όψιν τις τοπικές κοινωνίες- και είμαστε έτοιμοι να αποτυπώσουμε κάτι τέτοιο και σε μια αναδιατύπωση.
Βέβαια, στις επόμενες εβδομάδες προχωρούμε το θεσμικό πλαίσιο και ένα ολοκληρωμένο πρόγραμμα μέτρων για την κατ’ οίκον εξοικονόμηση νερού, επίσης ένα μεγάλο ζήτημα.
Προστασία του περιβάλλοντος χωρίς προστασία των δασών, δεν νοείται. Είναι αδιανόητο ότι η χώρα μας, για πρώτη φορά κύρωσε φέτος δασικούς χάρτες, κάτι το οποίο έχει τελειώσει στις υπόλοιπες χώρες της Ευρώπης. Εμείς για πρώτη φορά κυρώσαμε φέτος δασικούς χάρτες. Επιταχύναμε τη διαδικασία αυτή ολοκλήρωσης των δασικών χαρτών, παρά τα μεγάλα προβλήματα. Και ταυτόχρονα, επιταχύναμε τη διαδικασία κατάρτισης του Κτηματολογίου, έχοντας προκηρύξει επτά εκατομμύρια δικαιώματα, υπερβαίνοντας κατά πολύ το στόχο που είχε τεθεί για το τέλος του 2011. Και θα είμαστε σε θέση τις επόμενες εβδομάδες με βάση και την απλοποίηση και επιτάχυνση της διαδικασίας, η οποία ενσωματώνεται σε αυτό το άρθρο, σε αυτό το νομοσχέδιο, να μπορέσουμε να έρθουμε και να ανακοινώσουμε την προκήρυξη όλων των υπολοίπων κτηματολογικών δικαιωμάτων στη χώρα, για να μπορέσει επιτέλους η χώρα μας να κάνει το αυτονόητο, που είναι να έχει ένα ολοκληρωμένο Κτηματολόγιο, όπως οι υπόλοιπές χώρες της Ευρώπης. 
Παράλληλα, με τα ζητήματα αυτά διαμορφώνουμε με το νομοσχέδιο αυτό το πιο αυστηρό πλαίσιο για την τιμωρία σε περίπτωση παραβίασης της περιβαλλοντικής νομοθεσίας. 
Ακόμα και με όλα αυτά, στα οποία αναφέρθηκα, εάν δεν μπορούσαμε να στηριχθούμε στη δουλειά που έχουν κάνει τα τελευταία δύο χρόνια οι επιθεωρητές περιβάλλοντος, το νομοσχέδιο αυτό θα ήταν γράμμα κενό. Όμως, έχουμε τα τελευταία δύο χρόνια, παρά την ανεπάρκεια πόρων και ανθρώπινου δυναμικού, παρά τη δυσκολία, για πρώτη φορά μια συντεταγμένη πολιτεία, η οποία ελέγχει, η οποία επιβάλλει πρόστιμα, τα οποία εισπράττονται -η εισπραξιμότητα ξεπερνάει το 80%, των προστίμων που μπαίνουν από τους επιθεωρητές περιβάλλοντος- και η οποία επιχειρεί σε δύσκολες περιοχές, όπως είναι ο Ασωπός, όπως είναι το Θριάσιο, να κάνει παρεμβάσεις ουσίας, όχι μόνο τιμωρητικά και, προφανώς, χωρίς να μπορεί να λύσει μέσα σε ένα μικρό χρονικό διάστημα, ζητήματα δεκαετιών, αλλά να το κάνει με έναν τρόπο που να συμμετέχει ο ιδιωτικός τομέας, να αναλαμβάνει τις ευθύνες του, να κάνουμε σχέδια αποκατάστασης. 
Είχα την ευκαιρία πριν από μερικές ημέρες στην Επιτροπή Περιβάλλοντος να μιλήσω για τα ζητήματα αυτά σε συγκεκριμένες περιοχές της χώρας, όπου έχουν πολύ μεγάλο πρόβλημα. Στις επόμενες ημέρες θα παρουσιάσουμε τον απολογισμό των δύο τελευταίων ετών, του 2010 και του 2011, όσον αφορά, ακριβώς, το έργο των επιθεωρητών περιβάλλοντος. 
Άρα στο βασικό κορμό του νομοσχεδίου έχουμε την ενίσχυση του πλαισίου για τη νομική προστασία του περιβάλλοντος εναρμονιζόμενη με το Ευρωπαϊκό πλαίσιο. Και ταυτόχρονα, στο δεύτερο του μέρος έχουμε το πλαίσιο για τη διαχείριση των αποβλήτων. Και εδώ βεβαίως, είναι κάτι όπου η χώρα μας έχει μείνει πολύ πίσω. Και εδώ έχουμε επίσης, να δείξουμε διαδρομή, παρεμβάσεις και πράξεις. 
Το ίδιο το νομοσχέδιο αναφέρεται σε ένα θεσμικό πλαίσιο, που θεωρεί τα απόβλητα πόρους, που μπορεί να επαναξιοποιηθούν και που για να γίνει αυτό πράξη χρειάζεται σίγουρα αλλαγή νοοτροπίας, συμμετοχή του πολίτη, ευθύνη από τους παραγωγούς και σημαντικά έργα για την δημιουργία των αναγκαίων εγκαταστάσεων.
Ξέρετε το ζήτημα των αποβλήτων υποφέρει από το γεγονός ότι έχει διεσπαρμένες αρμοδιότητες. Το ΥΠΕΚΑ έχει τη συνολική πολιτική ευθύνη, αλλά τα σκουπίδια τα μαζεύουν οι δήμοι. Και το Υπουργείο Εσωτερικών είναι υπεύθυνο για να επιβλέπει τη διαδικασία αυτή. 
Όμως εμείς έχουμε πάρει επάνω μας μια διαδικασία, όχι απλώς εκπόνησης της στρατηγικής, αλλά και συντονισμού των αρμοδίων φορέων και εκπροσώπησης της χώρας μας απέναντι στη Ευρωπαϊκή Επιτροπή για το ζήτημα αυτό. Και θέλω να πω ότι αυτή η συνεργασία έχει αποδώσει αποτελέσματα. Και έχει αποδώσει αποτελέσματα τόσο στο κλείσιμο των ΧΑΔΑ στη χώρα μας -όπου από τους εκατό ΧΑΔΑ που έχουν απομείνει καταλήγουμε στους περίπου είκοσι που είναι ο σκληρός πυρήνας, ο οποίος είναι δύσκολο να κλείσει χωρίς νέα έργα, τα οποία θα πάρουν κάποιο χρόνο- αλλά και στη δημιουργία των μεγάλων έργων διαχείρισης απορριμμάτων, ειδικά στη Αττική αλλά όχι μόνο, σε υλοποίηση του περιφερειακού σχεδιασμού. Μέσα στο Φεβρουάριο θα προχωρήσει η προκήρυξη των έργων αυτών στην Αττική. Θα προχωρήσει μέσα από μια απόλυτα διαφανή διαδικασία συζήτηση με όλους όσους εμπλέκονται. Και με μια διαδικασία, η οποία θα είναι χωρίς ιδεολογικές παρωπίδες, όντας απόλυτα ανοιχτοί στις νέες τεχνολογίες, αντιλαμβανόμενοι ότι η διαχείριση απορριμμάτων χωρίς ενεργειακή αξιοποίηση δεν έχει κανένα απολύτως νόημα και δεν μπορεί να γίνει, και ταυτοχρόνως χρησιμοποιώντας την καλή πρακτική που υπάρχει σε όλες τις πρωτεύουσες της Ευρώπης.
Δεν αντιλαμβάνομαι γιατί πολλές φορές στη συζήτηση αυτή αντιδιαστέλλουμε τη διαλογή στην πηγή, την οποία θέλουμε και μπαίνουν δεσμευτικοί στόχοι με αυτό το νομοσχέδιο για το 2015, με την απολύτως απαραίτητη διαχείριση των στερεών αποβλήτων από οργανωμένες μονάδες, με ενεργειακή αξιοποίηση, όπως γίνεται παντού στην Ευρώπη. Δεν μπορεί κανένας να αντιδιαστείλει τα δύο αυτά ζητήματα και να λέει: «Θα έχουμε διαλογή στην πηγή και δεν θα χρειαστεί να κάνουμε μεγάλα εργοστάσια αξιοποίησης και με ενεργειακή χρήση των υπολειμμάτων αυτών». 
Είναι προφανές ότι και τα δύο χρειάζονται. Το νομοσχέδιο κάνει πολύ ξεκάθαρη την πυραμίδα, στην οποία αναφέρθηκαν και πολλοί ομιλητές. Πιστεύουμε στη διαλογή στην πηγή. Πιστεύουμε στη ενίσχυση της ανακύκλωσης και έχουμε κάνει σημαντικές ενέργειες για την καλύτερη λειτουργία αυτού του μηχανισμού, ο οποίος έχει προβλήματα, αλλά ταυτοχρόνως, όχι μόνο στο μεγάλο πολεοδομικό συγκρότημα της Αθήνας, αλλά και σε άλλες περιοχές της χώρας, είναι προφανές ότι χρειάζονται και λύσεις για την τελική αξιοποίηση.
Τέλος, θέλω να κάνω μια αναφορά στην ανάγκη να δώσουμε περισσότερη έμφαση στα καθαρά αναπτυξιακά ζητήματα γύρω από τα απόβλητα. Τα απόβλητα είναι ένας αναπτυξιακός πόρος. Εμείς έτσι τα βλέπουμε. Προφανώς η διαχείρισή τους βελτιώνει τη ζωή του πολίτη. Αλλά η διαχείριση τους με τον σωστό τρόπο δημιουργεί επενδύσεις, θέσεις εργασίας και βοηθά τις τοπικές κοινωνίες.
Γι’ αυτό έχουμε προχωρήσει με προσπάθεια συνεννόησης με τις τοπικές κοινωνίες για τη χωροθέτηση των αποβλήτων. Έτσι επιχειρούμε να λύσουμε προβλήματα που υπήρξαν στο πρόσφατο παρελθόν και με αυτή τη λογική προχωρούμε, γιατί θεωρούμε ότι είναι μια νέα πηγή εισοδήματος μέσα από επενδύσεις ανάπτυξης νέων τεχνολογιών και τεχνογνωσίας. 
Κυρίες και κύριοι Βουλευτές, το Υπουργείο Περιβάλλοντος, σε μια δύσκολη εποχή, σε μια εποχή όπου οι πόροι λείπουν, σε μια εποχή όπου το στελεχικό του δυναμικό δεν μπορεί να ανταποκριθεί όσο θα ήθελε στις προκλήσεις των καιρών, επιχειρεί με αυτό το νομοσχέδιο να κάνει μια πολύ μεγάλη τομή δίνοντας νέες βάσεις στο ζήτημα της ποινικής προστασίας του περιβάλλοντος, στη διαχείριση των απορριμμάτων και ταυτοχρόνως να επιλύσει συγκεκριμένα προβλήματα που υπάρχουν στη χωροταξία, στο χώρο της ενέργειας, όπως αυτά αποτυπώνονται στο Γ΄ μέρος του νομοσχεδίου. 
Θα έχουμε την ευκαιρία αύριο να συζητήσουμε στα επιμέρους άρθρα. Όμως, θέλω να πιστεύω –και αυτό εκφράστηκε ήδη από τη Βουλή στη μεγάλη της πλειοψηφία- ότι οι βασικές παρεμβάσεις που κάνει αυτό το νομοσχέδιο είναι παρεμβάσεις που βρίσκουν σύμφωνη όλη τη Βουλή και την ελληνική κοινωνία, γιατί –σε μια συγκυρία που η χώρα χρειάζεται καλά νέα- καταφέρνουν να παντρέψουν δυο μείζονα ζητήματα: την ανάπτυξη με την απασχόληση που φέρνει μαζί, αλλά και την προστασία του περιβάλλοντος και του μεγάλου φυσικού πλούτου της χώρας μας. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)";"ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ"
"57";"): Ευχαριστούμε τον Υπουργό Περιβάλλοντος, Ενέργειας και Κλιματικής Αλλαγής κ. Γιώργο Παπακωνσταντίνου. 
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και τέσσερις εκπαιδευτικοί συνοδοί τους από το 18ο Δημοτικό Σχολείο Ρόδου. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Κωνσταντίνος Μαρκόπουλος.";"Αναστάσιος Κουράκης"
"58";": Κύριε Υπουργέ, κυρίες και κύριοι συνάδελφοι, οφείλω να κάνω μια διαπίστωση. Οι αρχικές προσδοκίες από την ίδρυση του Υπουργείου Περιβάλλοντος όσο περνά ο χρόνος μειώνονται. Το αντιλαμβάνομαι –εξάλλου το είπατε: «σε μια δύσκολη περίοδο, με έλλειψη πόρων πόσα πράγματα άραγε μπορούμε να κάνουμε;»- οφείλω όμως να κάνω κάποιες διαπιστώσεις στις «παρυφές» του σχεδίου νόμου, για το οποίο εξάλλου επί της αρχής έχουμε συμφωνία και αύριο επί των άρθρων ελπίζω να συμφωνήσουμε και στις μικρές ενστάσεις, τις οποίες έχει βάλει η Νέα Δημοκρατία, ο εισηγητής κ. Κυριάκος Μητσοτάκης σας είπε μερικές και αύριο θα γίνει η ευρύτερη κουβέντα. 
Στις παρυφές, λοιπόν, του σχεδίου νόμου πρέπει να κάνουμε κάποιες διαπιστώσεις θετικές ως επί το πλείστον, ότι δηλαδή το Υπουργείο Περιβάλλοντος από ένα αμυντικό Υπουργείο όπως ξεκίνησε από δύο και πλέον χρόνια –αμυντικό και πολλές φορές ανασταλτικό- τείνει να γίνει παραγωγικό. 
Όμως, ένα Υπουργείο για να γίνει παραγωγικό στον ευαίσθητο τομέα της προστασίας του περιβάλλοντος, δηλαδή να δικαιώσει την αποστολή του αλλά και να παράγει έργα και πλούτο μέσα από τη διαχείριση της περιβαλλοντικής προστασίας, πρέπει να συντηρήσει τους πόρους του. 
Βεβαίως, μας είπατε πριν από λίγο ότι έχει εισπραχθεί περίπου το ένα δισεκατομμύριο για το Πράσινο Ταμείο και σέβομαι απολύτως αυτό που είπατε ότι περίπου 400 εκατομμύρια έχουν προετοιμαστεί σαν έργα ή και προκηρυχθεί, όμως, κύριε Υπουργέ, εκείνη η τροπολογία, σύμφωνα με την οποία το 95% του Πράσινου Ταμείου το απορροφά σε περίπτωση δυσκολίας ο δημόσιος προϋπολογισμός, είναι ακόμα εν ισχύι.
Επομένως θα θέλαμε να ξέρουμε αν αυτό το ένα δισεκατομμύριο παραμένει στο Πράσινο Ταμείο ή αν είναι θεωρητικά στο Πράσινο Ταμείο, διότι καταλαβαίνετε ότι πρέπει σε αυτήν την Αίθουσα να πάψουμε να συζητάμε στη θεωρητική βάση των χρημάτων. Είμαστε πλέον στην εποχή του αποτελέσματος και η αξιοπιστία του πολιτικού συστήματος και ενός νέου ακόμα Υπουργείου που συστάθηκε έχει να κάνει με το αποτέλεσμα. 
Άρα, λοιπόν, αυτό πρέπει να το ξέρουμε και –ει δυνατόν- να το περιφρουρήσουμε, διότι αν το Πράσινο Ταμείο –το οποίο το χαιρετίσαμε όλοι σε αυτή την Αίθουσα- και ο τομέας των δημοσίων επενδύσεων καταστούν τα μαλακά υπογάστρια του προϋπολογισμού του κράτους, τότε δεν μένει καμμία αναπτυξιακή πνοή στον προϋπολογισμό και βεβαίως χωρίς αναπτυξιακή πνοή δεν υπάρχουν και ιδιαίτερες ελπίδες. Αυτό, λοιπόν, είναι ένα ζητούμενο. 
Ένα δεύτερο ζητούμενο είναι ότι το Υπουργείο δεν πρέπει να χαίρεται μόνο για τα πρόστιμα που μπαίνουν, αλλά για την αποτελεσματικότητα της πολιτικής και την αποτροπή. Αυτό σημαίνει ότι μπορεί η κεντρική υπηρεσία να νομοθετεί και εμείς εδώ να νομοθετούμε και να βγαίνουν νόμοι και ντιρεκτίβες, αλλά πρέπει να τηρούνται και πρέπει και οι περιφέρειες να μπουν σε αυτόν το σχεδιασμό σε ό,τι αφορά την πρόληψη παρά περισσότερο την υποβολή προστίμων, κάτι που οφείλουμε να σας πούμε –και νομίζω ότι οι περισσότεροι συνάδελφοι θα συμφωνήσουν- πως δεν υπάρχει. Άρα μένει πολλή δουλειά. 
Παραδείγματος χάριν, στη διαχείριση των αποβλήτων και στο σχεδιασμό όπου έχουμε καθυστερήσει πάρα πολύ –και νομίζω ότι όλοι το σεβόμαστε- πρέπει να κάνουμε μια διαπίστωση, ότι εκείνη η επιμονή του κ. Ραγκούση ως Υπουργού Εσωτερικών και στης κ. Μπιρμπίλη στη θέση σας, κόστισε πάρα πολύ σε επίπεδο εμπιστοσύνης προς τους πολίτες και σε επίπεδο αποτελέσματος. Έφερε μια ακόμη καθυστέρηση σε ένα καίριο ζήτημα, για το οποίο και οι προηγούμενες κυβερνήσεις έχουν και εκείνες σημαντικό βάρος ευθύνης, ώστε σήμερα να βρισκόμαστε –αν όχι «στο και πέντε», πάντως όχι «στο παρά πέντε»- «στο ακριβώς». Πρέπει δηλαδή να τελειώνουμε.
Βεβαίως, αυτό σημαίνει ότι –όπως και εσείς είπατε- τώρα πάλι ξεκινά ένας διάλογος και μια διαβούλευση για τον περιφερειακό σχεδιασμό και θα γίνουν οι προκηρύξεις και οι προσκλήσεις. Ποιος εγγυάται ότι με τους ρυθμούς που κινείται το κράτος το 2013 θα το έχουμε τελειώσει; Και μιλάω για το σχεδιασμό, όχι για την υλοποίηση. Κανείς δεν μπορεί να εγγυηθεί. Άρα, είμαστε πίσω από τις εξελίξεις και θα βρεθούμε πάλι στον ίδιο παρανομαστή –ενδεχομένως η επόμενη κυβέρνηση μετά τις εκλογές- και βεβαίως τα προβλήματα θα είναι τα ίδια. 
Το τρίτο θέμα που βάζει σοβαρές ενστάσεις είναι το εξής: Ψηφίσαμε –το μεγαλύτερο κομμάτι της Βουλής- το ν. 4030 για την τακτοποίηση των αυθαιρέτων. Μπήκαν κάποια πρόστιμα. Νομίζω ότι το Υπουργείο έχει επισήμως ανακοινώσει –και μάλιστα σε επίκαιρη ερώτησή μου εδώ, αλλά και άλλων συναδέλφων- ότι από τα 300 εκατομμύρια προσμονής είσπραξης, αλλά και τακτοποίησης αντίστοιχα αυθαιρέτων το 2011, μόνο το 1/3 έγινε κατορθωτό να εισπραχθεί και σήμερα λιγότερο από το 10% αυτών που έπρεπε να εισέλθουν σε αυτήν τη διαδικασία έχουν ήδη μπει. Τουλάχιστον από το δικό μου νομό και τη Στερεά Ελλάδα σας λέω ότι είναι 8%. Να είναι το 15% σε όλη την Ελλάδα; 
Αν ακολουθηθεί η ίδια διαδικασία και οι ίδιες συνθήκες, θα πέσουν έξω τα έσοδα και το 2012. Τα έσοδα, όπως καταλαβαίνετε –και το ξέρουμε όλοι- δεν αποτελούν έσοδα του Υπουργείου, αλλά είναι έσοδα του προϋπολογισμού. Όλα αυτά θα προκαλέσουν ως ντόμινο νέα μέτρα, για να καλυφθεί η περαιτέρω μαύρη τρύπα και την ίδια στιγμή χιλιάδες ιδιοκτήτες αυθαιρέτων κατοικιών δεν θα μπορούν ούτε να μεταπωλήσουν, ούτε να μεταβιβάσουν ούτε βεβαίως να τακτοποιήσουν αυτήν τους την υποχρέωση. 
Έχει ήδη τεθεί το θέμα από πάρα πολλούς συναδέλφους και για τη βάση αυτών των προστίμων και για την αυξημένη έκπτωση στην περίπτωση της εφάπαξ εξόφλησης, αλλά και της επέκτασης των δόσεων από τριάντα έξι, σε πενήντα σε εξήντα, ακριβώς για να μπορέσουν να διευκολυνθούν και τα δύο: και οι εισπράξεις και οι τακτοποιήσεις. Θέλω, δηλαδή, να σας πω ότι βεβαίως οι προθέσεις είναι καλές και τις στηρίζουμε και η συζήτηση που γίνεται στη Βουλή είναι καλή, αλλά και η κοινωνία αλλά νομίζω ότι και εσείς προσωπικά και όλοι μας θέλουμε αποτελέσματα. 
Τα αποτελέσματα στην πολιτική για να ικανοποιηθούν μερικές φορές είμαστε υποχρεωμένοι να αλλάξουμε τις συνθήκες, να είμαστε λιγότερο αυστηροί σε μια διαδικασία μιας βαθιάς οικονομικής κρίσης που υπάρχει στους πολίτες, αλλά και οι ίδιοι οι πολίτες να αισθάνονται ότι το κράτος δεν τους τιμωρεί ούτε τους διευκολύνει, αλλά ότι, εν πάση περιπτώσει, εδώ γίνεται μια συμφωνία.
Σας ζητώ, λοιπόν και εγώ -υποθέτω ότι πολλοί συνάδελφοι θα το κάνουν- να αλλάξουμε μαζί, με την ευκαιρία αυτού του σχεδίου νόμου, επειδή έχετε εισάγει και ένα άρθρο για τα αυθαίρετα, όλη αυτήν τη διαδικασία επί το καλύτερο και για τους δύο και για τους πολίτες και για τα έσοδα. Εύχομαι το Υπουργείο των Οικονομικών να συμφωνήσει σ’ αυτό, διότι μόνο κέρδος μπορεί να έχει και πάντως, σε καμμία περίπτωση δεν θα έχει χασούρα. Χασούρα θα έχει, αν παραμείνουμε στον ίδιο σχεδιασμό, στις ίδιες δόσεις και στις ίδιες τιμές.
Τέλος, θέλω να κάνω ένα σχολιασμό για το ΔΕΣΜΗΕ, τον οποίο, επίσης, περιλαμβάνεται μέσα. Πλέον βρισκόμαστε σε μια διαδικασία εισαγγελικής εντολής για τις δύο ιδιωτικές εταιρείες, τις ανταγωνιστικές προς τη ΔΕΗ, για τη μη εξόφληση των υποχρεώσεών τους, όπως επίσης βρισκόμαστε και σε ένα παράλογο, ότι δηλαδή ο ΔΕΣΜΗΕ, ενώ έχει -αν έχει- εισπράξει από τις ΑΠΕ το τέλος το οποίο του ανήκει, δεν έχει αποδώσει στις τοπικές κοινωνίες, ιδιαίτερα στα αιολικά πάρκα εκείνη την έκπτωση στα νοικοκυριά, στους λογαριασμούς της ΔΕΗ που όλοι περίμεναν, η οποία έκπτωση είναι, αν θέλετε, η ανταπόκριση της ωφέλειας της τοπικής κοινωνίας από την αποδοχή των ΑΠΕ. Το θεσμοθετήσατε, είχε θεσμοθετηθεί παλιά, το αλλάξατε εσείς, ούτως ώστε να πάρουν και οι δήμοι και οι λογαριασμοί της ΔΕΗ, δηλαδή, τα τοπικά νοικοκυριά. Και αυτό δεν έχει εφαρμοστεί. Είχατε πει ότι στο τέλος Ιανουαρίου θα γινόταν μια διευθέτηση. Προφανώς δεν έχει γίνει ούτε αυτό.
Τι σημαίνουν όλα αυτά; Σημαίνουν για μια ακόμα φορά ότι πολλές φορές νομοθετούμε και συμφωνούμε σ’ αυτήν την Αίθουσα, αλλά στην πραγματικότητα στον πολίτη δεν φτάνει το αποτέλεσμα είτε σαν συνέργεια είναι σαν απόδοση, είτε σαν κέρδος περιβαλλοντικό είτε σαν κέρδος οικονομικό.
Επομένως, ενώ στις προθέσεις συμφωνούμε και ενώ στο σχεδιασμό συμφωνούμε, πρέπει -και αυτό αποτελεί δική σας ευθύνη- να δούμε και το αποτέλεσμα είτε αφορά αυτό τις λεκάνες απορροής και το τεράστιο πρόβλημα της διαχείρισης των υδάτινων πόρων, είτε αφορά τα σκουπίδια ιδιαίτερα στο Λεκανοπέδιο, αλλά και στην υπόλοιπη Ελλάδα, είτε αφορά το θέμα των αυθαιρέτων.
Εμείς συμφωνούμε επί της αρχής σ’ αυτό το σχέδιο νόμου. Θα συζητήσουμε αύριο. Νομίζω ότι θα γίνει μια μακρά συζήτηση για τα άρθρα. Εφιστούμε, όμως, την προσοχή σε ένα θέμα: Η αποτελεσματικότητα αποτελεί τη δικαίωση και τη θετική αξιολόγηση και του πολιτικού συστήματος, αλλά και του Υπουργείου Περιβάλλοντος. Είναι θετικό το γεγονός ότι από αποτρεπτικό τείνει να γίνει παραγωγικό, αλλά χρειάζεται πολύς ακόμη δρόμος για να μπορέσουμε να πούμε ότι αυτό το Υπουργείο θα κερδίσει την εμπιστοσύνη των πολιτών. Αυτό θα γίνει μόνο με τα αποτελέσματα. Μέχρι τώρα απτά αποτελέσματα για τους πολίτες δεν έχουμε.
Ευχαριστώ.
(Χειροκροτήματα από την πτέρυγα της Νέας Δημοκρατίας)";"ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ"
"59";"): Ευχαριστούμε τον Κοινοβουλευτικό Εκπρόσωπο της Νέας Δημοκρατίας κ. Κωνσταντίνο Μαρκόπουλο.
Το λόγο έχει τώρα ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπύρος Χαλβατζής.";"Αναστάσιος Κουράκης"
"60";": Ευχαριστώ, κύριε Πρόεδρε.
Και αυτό το νομοσχέδιο που συζητάμε, όπως και πολλά άλλα, κινείται στη λογική της εναρμόνισης, της προσαρμογής της ελληνικής νομοθεσίας με τις ισχύουσες στην Ευρωπαϊκή Ένωση.
Η πραγματικότητα είναι ότι στην Ευρωπαϊκή Ένωση των μονοπωλίων προωθήθηκαν και προωθούνται γοργά η ιδιωτικοποίηση, η στήριξη των μονοπωλιακών ομίλων, η εξασφάλιση και διασφάλιση της κερδοφορίας τους μακρόχρονα. Ειδικά στο χώρο του περιβάλλοντος, αυτή η διαδικασία προωθείται γοργά.
Ήθελα να κάνω ορισμένα σχόλια σχετικά με αυτά που είπε ο κύριος Υπουργός. Είπε ότι «μέλημα μας και πράξεις μας είναι να ευνοούμε, να διευκολύνουμε τη ζωή του πολίτη, να αναβαθμίζουμε το περιβάλλον».
Ας δούμε μερικά συγκεκριμένα παραδείγματα και απ’ αυτό το νομοσχέδιο. Πρώτον: Αλήθεια, η ανάμειξη επικίνδυνων και μη επικίνδυνων αποβλήτων αναβαθμίζει το περιβάλλον; Ο διαχωρισμός ή μη διαχωρισμός να γίνεται, εάν και εφόσον -λέει το νομοσχέδιο- είναι εφικτό από τεχνικοοικονομική άποψη και εφόσον απαιτείται για την τήρηση των διατάξεων και λόγω προστασίας της ανθρώπινης υγείας και του περιβάλλοντος. Δηλαδή, εάν και εφόσον συμφέρει στον επιχειρηματία, θα διαχωρίζονται τα επικίνδυνα από τα μη επικίνδυνα. Και σε πάρα-πάρα πολλές περιπτώσεις, όχι μόνο ακίνδυνα και επικίνδυνα, αλλά και τοξικά και νοσοκομειακά πηγαίνουν συνολικά στην ίδια κατεύθυνση.
Δεύτερον: Μίλησε ο Υπουργός για τους δασικούς χάρτες και για το Κτηματολόγιο και ότι εδώ έχουν γίνει τεράστια βήματα. Ανεξάρτητα από το γεγονός ότι και αυτή η διαδικασία, που τελευταία προωθήθηκε, είναι κολοβή, αλήθεια ποιος φταίει για το γεγονός ότι είμαστε η μόνη σχεδόν χώρα στην Ευρώπη που δεν έχει Κτηματολόγιο; Τριάντα οκτώ χρόνια πέρασαν από τη Μεταπολίτευση. Πάνω από είκοσι ένα χρόνια κυβερνάει το ΠΑΣΟΚ. Τι έκανε, λοιπόν, το ΠΑΣΟΚ; Τι έκαναν όλες οι κυβερνήσεις προς αυτήν την κατεύθυνση;
Και, βεβαίως, να θυμηθούμε πολλές εξαγγελίες, υποσχέσεις, αλλά και πολλά δισεκατομμύρια παλιών ελληνικών δραχμών δαπανήθηκαν και πολλά απ’ αυτά ενθυλακώθηκαν, χωρίς να γίνει το Κτηματολόγιο και τώρα είναι ακόμη «παγωμένο».
Τρίτον: Μίλησε για την ανακύκλωση στην πηγή. Αλήθεια, στην πράξη γιατί δεν προωθείται παντού σε όλη τη χώρα; Ποιος φταίει; Γιατί δεν υπάρχουν οι απαραίτητες υποδομές που θα βοηθήσουν σ’ αυτό; Γιατί οι εκστρατείες που γίνονται, γίνονται τις πιο πολλές φορές για να διανεμηθούν κάποια διαφημιστικά κονδύλια;
Τέταρτον: Μίλησε ο Υπουργός για μονάδες ενεργειακής αξιοποίησης. Στα απλά ελληνικά αυτό λέγεται εργοστάσιο καύσης. Γιατί δεν λέμε τα πράγματα με το όνομά τους, για να τα καταλαβαίνει και ο κόσμος;
Ναι και αυτό το κρύβετε, κύριε Υπουργέ. Δεν το λέτε ανοιχτά. Γιατί δεν μας λέτε ότι στα τελευταία δέκα-δώδεκα χρόνια υπάρχουν συγκεκριμένες μελέτες, που τα εργοστάσια καύσης μειώνονται σε χώρες και της Κεντρικής και κυρίως της Βόρειας Ευρώπης; Διότι, εκτός όλων των άλλων, είναι και πολύ-πολύ δαπανηρά και αυτό το κόστος το πληρώνουν οι εργαζόμενοι. Τη θέση αυτών των εργοστασίων παίρνουν χώροι υγειονομικής ταφής των απορριμμάτων, αφού βεβαίως γίνουν όλες οι απαραίτητες διαδικασίες και η ανακύκλωση στην πηγή, και η κομποστοποίηση, όπου μπορεί, αλλά και όλες εκείνες οι διαδικασίες που σήμερα υπάρχουν όλα τα τεχνικά μέσα για να μειωθούν πάρα-πάρα πολύ τα απορρίμματα, αυτά που τελικά θα πάνε για ταφή.
Ας μιλήσουμε, λοιπόν, κάπως πιο συγκεκριμένα επί του νομοσχεδίου. Ο εισηγητής μας, ο σύντροφός μου, ο κ. Γιάννης Ζιώγας, αναλυτικά περιέγραψε την κατάσταση και διατύπωσε την άποψή μας.
Θέλω να κάνω ορισμένες επισημάνσεις. Δεν υπήρξαν στο παρελθόν διατάξεις, αποφάσεις, νόμοι που αφορούσαν στην προστασία του περιβάλλοντος; Δεν εφαρμόστηκαν ποτέ. Άλλωστε, πολύ συχνά ακούγονται και σε αυτή την Αίθουσα και αλλού πολύ όμορφα λόγια για την προστασία του περιβάλλοντος, αλλά στην πράξη συνέβαινε και συμβαίνει το ακριβώς αντίθετο. Δεν είναι τυχαίο. Οι δυνάμεις του κεφαλαίου και τα κόμματα που στηρίζουν την πολιτική του κεφαλαίου -χθες το ΠΑΣΟΚ, προχθές η Νέα Δημοκρατία, σήμερα η συγκυβέρνηση- έχουν μια συγκεκριμένη λογική. Και η κυριαρχούσα λογική είναι η εμπορευματοποίηση των πάντων, με πρώτο παράγοντα τη γη.
Εμπορευματοποιείτε τη γη, αλλά και τον αέρα που αναπνέουμε. Και αυτή, λοιπόν, η εμπορευματοποίηση της γης είναι η βασικότερη αιτία που όχι απλά έρχεται να θέσει το περιβάλλον σε τρίτη ή σε τέταρτη προτεραιότητα, αλλά συνειδητά το καταστρέφει. Και καταστρέφεται το περιβάλλον στο όνομα του κέρδους. Όλες οι σχετικές νομοθετικές ρυθμίσεις δεν κάνουν άλλο από το να υπηρετούν άμεσα και έμμεσα την κερδοφορία του κεφαλαίου. Γιατί, τι άλλο εξυπηρετεί η διαδικασία περιβαλλοντικής αδειοδότησης, όπως ακριβώς περιγράφεται στο νομοσχέδιο; Και τι μπορεί να κάνουν και πού μπορεί να στρέφονται οι ιδιώτες περιβαλλοντικοί ελεγκτές; Ποιον θα πιάσουν απ’ το αυτί; Θα πιάσουν καμμιά πολύ μεγάλη επιχείρηση η οποία καταστρέφει το περιβάλλον ή θα πιάσουν κανέναν σαλεπιτζή ή κανέναν που έχει καμμιά καντίνα και πετάει τα σκουπίδια του εδώ και εκεί;
Πιστεύετε ότι αυτή η πορεία ιδιωτικοποίησης της Δημόσιας Διοίκησης και στον τομέα του περιβάλλοντος, της αδειοδότησης, επιτήρησης και ελέγχου, θα έχει αποτελέσματα και σε πράξεις καταστολής; Η αντιμετώπιση αδικημάτων μπορεί να αποτελέσει αντικείμενο δράσης ιδιωτών; Τελικά, αυτή η λογική, η πολιτική πρακτική της ιδιωτικοποίησης κοινωνικών αγαθών, υπηρεσιών, αλλά και δράσεων αποκλειστικής ευθύνης του κράτους μέχρι πού νομίζετε ότι θα φτάσει;
Ιδιωτικοποιείτε τα πάντα και όλα αυτά για το μεγάλο κεφάλαιο και την ίδια στιγμή ακρωτηριάζετε εργασιακά, ασφαλιστικά, συνταξιοδοτικά δικαιώματα των εργαζομένων. Τώρα, βέβαια, κάνετε ένα βήμα συνειδητό για την παραπέρα καταστροφή του περιβάλλοντος. Και δεν είναι μια αφηρημένη έννοια. Καταστροφή του περιβάλλοντος σημαίνει επιδείνωση, χειροτέρευση των όρων ζωής της εργατικής λαϊκής οικογένειας.
Σχετικά με την παραγωγή και διαχείριση αποβλήτων, αυτό είναι μια λειτουργία που σήμερα μπορεί να έχει αποτελέσματα ουσιαστικά προς όφελος του λαού. Ωστόσο, το νομικό οπλοστάσιο που υπάρχει στηρίζει την κερδοφορία του κεφαλαίου. Δεν θα σταματήσουμε να το λέμε. Είναι χαρακτηριστικό ότι η παλιά αυτοδιοίκηση, η οποία έχει μετατραπεί σε διοίκηση, χάνει σήμερα τη μέχρι σήμερα αποκλειστικότητα στη διαχείριση των δημοτικών αποβλήτων. Και εδώ ιδιώτες, έμποροι, μεσίτες, κάτοχοι αποβλήτων διαχειρίζονται τα δημοτικά απόβλητα. Και αυτή, η κρατική πλέον διοίκηση δεν θα έχει κανένα ρόλο.
Θα πει κάποιος -το υπογράμμισε ο εισηγητής μας- το εξής: Αφού και αυτή η διοίκηση αποδέχεται αυτή την πολιτική, τι την υποστηρίζετε;
Εμείς υποστηρίζουμε το γεγονός ότι μέσα από τις διαδικασίες της λειτουργίας των περιφερειακών συμβουλίων, των δημοτικών συμβουλίων μπορεί το εργατικό κίνημα, το λαϊκό ταξικό κίνημα να παλεύει, να διεκδικεί, να αγωνίζεται και σε όχι λίγες περιπτώσεις να πετυχαίνει τη βελτίωση των όρων ζωής του.
Είμαστε κατηγορηματικά αντίθετοι σε αυτήν την περιλάλητη λογική, «Ο ρυπαίνων πληρώνει». Θυμίζω αυτό που λέει ο λαός και στα καφενεία: «Με τον παρά μου τι μπορώ να κάνω». Διότι και αν κάποιος ρυπαντής πληρώνει, πληρώνει ελάχιστα σε σχέση με την καταστροφή που προξενεί. Και, βεβαίως, μετακυλίει αυτή τη δαπάνη στους εργαζόμενους. Φυσικά η καταστροφή του περιβάλλοντος δεν μπορεί να αποκατασταθεί. Έχουμε συχνά, όπως είπαμε, ανάμειξη επικίνδυνων και ακίνδυνων αποβλήτων.
Με την καταστροφή του περιβάλλοντος -κρούουμε ανοιχτάς θύρας- επηρεάζεται η υγεία του λαού και επιδεινώνονται οι όροι ζωής της εργατικής λαϊκής οικογένειας. Οι εργάτες, τα λαϊκά στρώματα, οι νέοι άνθρωποι δεν έχουν να περιμένουν τίποτε θετικό από την αντιλαϊκή πολιτική της Κυβέρνησης.
Υπογραμμίζουμε ότι συνολικά οι πολιτικές των προηγούμενων κυβερνήσεων, της Νέας Δημοκρατίας, του ΠΑΣΟΚ και μία σειρά αντεργατικά και αντιλαϊκά μέτρα, καταβαράθρωσαν μέχρι σήμερα το επίπεδο ζωής της εργατικής λαϊκής οικογένειας πλατιών λαϊκών στρωμάτων. Τη σκυτάλη πήρε απ’ αυτές τις πολιτικές η συγκυβέρνηση του μαύρου μετώπου, όπως τη χαρακτηρίσαμε. Συγκροτήθηκε από το ΠΑΣΟΚ, τη Νέα Δημοκρατία και το ΛΑΟΣ. Συνεχίζει να παίρνει αντεργατικά, αντιλαϊκά οικονομικά, μισθολογικά, συνταξιοδοτικά μέτρα εναντίον του λαού. 
Την ίδια ώρα οι αυξήσεις στις τιμές ειδών πρώτης ανάγκης συνεχίζονται. Οι αυξήσεις στις τιμές υπηρεσιών της ΔΕΗ, των διοδίων, μειώνουν παραπέρα το ισχνό εργατικό εισόδημα. 
(Στο σημείο αυτό την Προεδρική Έδρα καταλαμβάνει η Β’ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Η πολιτική σας είναι εχθρική απέναντι στους εργαζόμενους, απέναντι στο λαό. Και, βεβαίως τη λύση θα δώσει, μία άλλη πολιτική, ριζικά διαφορετική, μία πολιτική η οποία θα είναι αποτέλεσμα μιας άλλης εξουσίας και η οποία θα προέλθει μέσα από τη διαμόρφωση ενός λαϊκού μετώπου –ενός μετώπου της εργατικής τάξης, της φτωχομεσαίας εργατιάς, των αυτοαπασχολουμένων, της νεολαίας- μια άλλη πολιτική η οποία όχι απλά θα στηρίξει το εργατικό λαϊκό εισόδημα, όχι απλά θα βελτιώσει τους όρους ζωής της εργατικής λαϊκής οικογένειας, αλλά θα είναι μία άλλη πολιτική, και μία άλλη εξουσία, η οποία θα αποδεσμεύσει τη χώρα από την «τανάλια» της Ευρωπαϊκής Ένωσης, θα διαγράψει μονομερώς το χρέος και θα βελτιώσει ριζικά το επίπεδο ζωής της εργατικής λαϊκής οικογένειας, του συνόλου του λαού και βέβαια, θα αναβαθμίσει, θα προστατεύσει και θα βελτιώσει το περιβάλλον.
Σας ευχαριστώ.";"ΣΠΥΡΙΔΩΝ ΧΑΛΒΑΤΖΗΣ"
"61";") : Ευχαριστούμε τον Κοινοβουλευτικό Εκπρόσωπο του Κομμουνιστικού Κόμματος Ελλάδας κ. Σπυρίδωνα Χαλβατζή.
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας.";"Ροδούλα Ζήση"
"62";": Ευχαριστώ, κυρία Πρόεδρε.
Θεωρώ ότι έχουμε να κάνουμε με ένα ιδιαίτερα θετικό νομοσχέδιο. Και γι’ αυτό ίσως και οι τόνοι οι οποίοι κρατιούνται σε όλη τη διάρκεια της συζήτησης είναι χαμηλοί. 
Σε ζητήματα προστασίας του περιβάλλοντος, εφαρμογής οδηγιών της Ευρωπαϊκής Ένωσης, αλλά και σε ζητήματα που έχουν να κάνουν ακόμη και με νέες επενδυτικές δραστηριότητες, όπως είναι στον τομέα της ανακύκλωσης, το νομοσχέδιο αυτό εφαρμόζοντας στο Εθνικό Δίκαιο τις οδηγίες της Ευρωπαϊκής Ένωσης νομίζω ότι μπορεί να συμβάλει θετικά.
Δεν θα συμφωνήσω με τον εκπρόσωπο της Νέας Δημοκρατίας κ. Μαρκόπουλο σε σχέση με την πορεία του Υπουργείου. Πολλοί από εμάς είχαμε εκφράσει τις ενστάσεις μας για την πρώτη περίοδο του Υπουργείου ιδιαίτερα σε ορισμένα ζητήματα που είχαν να κάνουν με την προώθηση θεμάτων ενέργειας. Ίσως στην πρώτη περίοδό του το Υπουργείο να είχε ασχοληθεί πιο πολύ με θέματα δασών και ορισμένα άλλα και να χάθηκε πολύτιμος χρόνος.
Οφείλω, όμως, να ομολογήσω ότι το τελευταίο διάστημα το Υπουργείο δείχνει μία ιδιαίτερη δραστηριότητα σε όλους τους τομείς. Έχουμε την τύχη να συζητήσουμε εδώ και να προωθήσουμε σειρά νομοσχεδίων. Και επειδή τελικά ψηφίζουμε πολλά νομοσχέδια, αλλά δεν τα εφαρμόζουμε, να εκφράσω την άποψη ότι προωθούνται για να εφαρμοσθούν στην πράξη και να αλλάξουν πράγματα που είναι αναγκαίο να γίνουν, γιατί το Υπουργείο από τη φύση του ήταν μία αναγκαιότητα για την Ελλάδα. Πρέπει να υπάρχει ένα Υπουργείο για την προστασία του περιβάλλοντος. Πρέπει όμως αυτό το Υπουργείο να αντιμετωπίζει και το θέμα της προστασίας του περιβάλλοντος και της προώθησης των ενεργειακών παρεμβάσεων και με τον επιθετικό τρόπο που χρειάζεται, μια και αυτά τα ζητήματα προσφέρονται όχι μόνο για τη βελτίωση της ποιότητας ζωής –που είναι το πρώτο θέμα- αλλά και για νέας μορφής οικονομικές δραστηριότητες, όπως είναι οι ανανεώσιμες πηγές ενέργειας, τα θέματα της ανακύκλωσης και το θέμα της εκμετάλλευσης των σκουπιδιών. Η Ελλάδα, που έχει τόσα προβλήματα σήμερα, μια τέτοια σειρά ζητημάτων θα μπορούσε να τα αντιμετωπίσει με ιδιαίτερα θετικό τρόπο.
Με αυτήν την έννοια δεν έχω να προσθέσω και πολλά πράγματα σε αυτά που ανέφερε η εισηγήτριά μας κ. Τζάκρη. Να πω και εγώ ότι ψηφίζουμε ως ιδιαίτερα θετικό αυτό το σχέδιο νόμου. Θα μου επιτρέψετε, όμως, κάποια σχόλια.
Σε σχέση με τη ζώνη Φαλήρου, νομίζω ότι υπάρχει μία προσπάθεια από το Υπουργείο. Δημιουργήθηκαν ίσως κάποια ερωτήματα. Χαίρομαι διότι πληροφορήθηκα ότι εκπρόσωπος του Υπουργείου θα επισκεφθεί το βράδυ το Δήμο Μοσχάτου και θα συζητήσει με το Δημοτικό Συμβούλιο. Εκτιμώ ότι θα δοθούν οι απαραίτητες εξηγήσεις και θα δημιουργηθεί η απαραίτητη συναίνεση που χρειαζόμαστε, προκειμένου να προχωρήσει ένα τέτοιο θέμα όσον αφορά τις επεκτάσεις στην περιοχή του Φαλήρου και στην περιοχή του Μοσχάτου. 
Θα ήθελα να παρακαλέσω ιδιαίτερα τον κύριο Υπουργό να γίνει μία ανακεφαλαίωση της βραδινής συζήτησης μεταξύ του εκπροσώπου του Υπουργείου και του Δημοτικού Συμβουλίου Μοσχάτου. Νομίζω ότι ο Υπουργός –είναι παρών- θα πάρει όλα τα αναγκαία μέτρα, ώστε εάν χρειαστεί να βελτιωθούν κάποια πράγματα, να τα αντιμετωπίσουμε με θετικό τρόπο. 
Υπάρχει ένα ζήτημα στο άρθρο 46 παράγραφος 4. Έθεσα το θέμα και στην επιτροπή. Δείτε το, εν πάση περιπτώσει. Δεν το θεωρώ κεντρικό θέμα, αλλά μπορούμε να το αντιμετωπίσουμε θετικά. Ούτως ή άλλως το κράτος πρέπει να έχει την πλειοψηφία στην επιτροπή που προβλέπει το άρθρο 46 παράγραφος 4. Έτσι ήταν και έτσι συνεχίζει να είναι. Γίνεται όμως το εξής: Αυξάνεται η κρατική πλειοψηφία από πέντε σε εννέα και αφαιρείται ο εκπρόσωπος της Ένωσης Καταναλωτών. Κατά τη γνώμη μου, αυτό δεν χρειάζεται. Μπορεί να κρατηθεί η κυβερνητική πλειοψηφία με έξι στους έντεκα και να παραμείνει ο εκπρόσωπος της Ένωσης Καταναλωτών. Δεν είναι ανάγκη να στέλνουμε τέτοια αρνητικά σήματα σε μία εποχή που χρειαζόμαστε τα κοινωνικά κινήματα, σε μία εποχή που χρειαζόμαστε τις εθελοντικές οργανώσεις, σε μία εποχή που πρέπει να δώσουμε βάρος στην κοινωνία των πολιτών. 
Θα ήθελα, λοιπόν, να ζητήσω από τον κύριο Υπουργό να ξαναδεί το άρθρο 46 παράγραφος 4. Ας παραμείνει η πλειοψηφία στο κράτος, αλλά ας γυρίσει με αφαίρεση ενός εκ των επτά στους έντεκα αντιπροσώπους -ούτως ή άλλως το κράτος κρατάει την πλειοψηφία με τους έξι- ο εκπρόσωπος της Ένωσης Καταναλωτών.
Πολύς λόγος έχει γίνει για τους μηχανικούς και τους τεχνολόγους. Μερικές φορές γίνεται φασαρία χωρίς λόγο. Αλλά στο άρθρο 49 παράγραφος 1 δεν χρειάζεται να αναφέρουμε «η ΕΕΤΕΜ ή οποιαδήποτε άλλη οργάνωση εκφράζει τους τεχνολόγους μηχανικούς». Δεν υπάρχει καμμία άλλη. Και δεν χρειάζεται να λέμε «αν θα γίνει», γιατί αν θα γίνει, μπορούμε να το ξαναδούμε. Από τη στιγμή που δεν υπάρχει, δεν είναι ανάγκη να δημιουργούμε προβλήματα εκεί που δεν υπάρχουν. 
Με αυτή την έννοια θα έλεγα να παραμείνει όπως ήταν. Δεν ζητούμε κάποια περαιτέρω βελτίωση. Δεν χρειάζεται να βάζουμε υποθετικές προβλέψεις, διότι είναι σαν να λέμε «πηγαίνετε να κάνετε διάσπαση του χώρου». Δεν είναι σωστό, δεν έχει κανένα νόημα, δεν προσφέρει τίποτε.
Πιστεύω ότι στο άρθρο 49 παράγραφος 1 η Ένωση Τεχνολόγων Μηχανικών πρέπει να παραμείνει όπως ήταν. Το «οποιουδήποτε άλλου σωματείου» δεν χρειάζεται γιατί δεν υφίσταται κιόλας. Σε τελική ανάλυση προκαλεί συζήτηση χωρίς περιεχόμενο, παρά κάτι ουσιαστικό. 
Παράκληση, λοιπόν, να δείτε το θέμα μέχρι αύριο.
Κλείνω λέγοντας ότι για τον Άραχθο νομίζω ότι έχουν γίνει οι σχετικές διορθώσεις. Υπήρξε μία παρέμβαση από το συνάδελφο τον κ. Αργύρη. Καλά θα κάνουμε να τη δούμε αυτήν την ιστορία. Νομίζω ότι οι προτάσεις που έχουν κάνει οι συνάδελφοι από την Ήπειρο είναι σε θετική κατεύθυνση και μπορεί να γίνουν αποδεκτές. Ας το ξαναδούμε και αυτό μέχρι τη διατύπωση της οριστικής μορφής του σχετικού άρθρου αύριο. 
Φαντάζομαι ότι δεν θα συζητήσουμε σήμερα την τροπολογία. Οι τροπολογίες που έχουν κατατεθεί από το Υπουργείο την Παρασκευή λογικά θα συζητηθούν αύριο. 
Θέλω, όμως, εκ των προτέρων να πω ότι επαγγελματικά δικαιώματα δεν μπορεί να ρυθμίζονται μόνο από ένα Υπουργείο. Για τα επαγγελματικά δικαιώματα υπάρχει ευθύνη του Υπουργείου Παιδείας. Το να σπεύδουμε να βάζουμε από την πίσω πόρτα θέματα επαγγελματικών δικαιωμάτων το θεωρώ λάθος. Κατά τη γνώμη μου, θα πρέπει αυτή η τροπολογία εν τω συνόλω της να επανεξεταστεί, ίσως και αποσυρόμενη. Είναι ένα θέμα που πρέπει να δούμε στην αυριανή συζήτηση. 
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)";"ΧΡΗΣΤΟΣ ΠΡΩΤΟΠΑΠΑΣ"
"63";"): Ευχαριστούμε τον κ. Χρήστο Πρωτόπαπα. 
Οι τροπολογίες, κύριε Πρωτόπαπα, θα συζητηθούν αύριο. Το επισημάνατε πολύ σωστά. 
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Παναγιώτης Λαφαζάνης.";"Ροδούλα Ζήση"
"64";": Ευχαριστώ, κυρία Πρόεδρε. 
Νομίζω ότι σε αυτήν την Αίθουσα για άλλη μία φορά παίζεται μία άθλια τρικομματική συμπαιγνία, διότι επιχειρούμε να συζητήσουμε εδώ δύο οδηγίες της Ευρωπαϊκής Ένωσης, την ώρα που καταστρέφουν και τα τρία κόμματα από κοινού τη χώρα, τρία κόμματα που δεν είναι νομιμοποιημένα να σχηματίσουν αυτήν την Κυβέρνηση. Αυτή η Κυβέρνηση δεν έχει καμμία νομιμοποίηση από τον ελληνικό λαό και καμμία εξουσιοδότηση να προχωρήσει σε αυτά στα οποία προχωρά και τα οποία είναι απαράδεκτα και καταστρεπτικά, υποθηκεύουν το μέλλον της Ελλάδας για δεκαετίες και την περιθωριοποιούν. Καταστρέφουν και λεηλατούν τον ελληνικό λαό. 
Σας ρωτάω: Ποιον ρωτήσατε για να πάτε στη λεγόμενη «Συμφωνία PSI», η οποία υποτίθεται ότι είναι έτοιμη να συνυπογραφεί; Ρωτήσατε κανέναν; Ρωτήσατε κανέναν για να κάνετε μία νέα μεγάλη ληστεία για τα ασφαλιστικά ταμεία, κύριε Υπουργέ; Γιατί περί αυτού πρόκειται, κυρίες και κύριοι συνάδελφοι. Εδώ πάμε να κουρέψουμε τα ομόλογα των ασφαλιστικών ταμείων κατά 50%. Αυτή είναι μεγαλύτερη ληστεία από αυτή που έγινε μεταπολεμικά σε βάρος των ασφαλιστικών ταμείων. Είναι μία μεγάλη αρπαχτή από τα ασφαλιστικά ταμεία. Ξέρετε πού θα πάμε έτσι; Είναι προφανές πού θα πάμε. Στο τέλος των ασφαλιστικών ταμείων και στην κατάργηση των συντάξεων. Έχετε καμμία νομιμοποίηση να προχωρήσετε σε τέτοιου είδους μέτρα; 
Έχετε καμμία νομιμοποίηση να πάτε από το ελληνικό δίκαιο στο βρετανικό δίκαιο, τα ομόλογα που θα ανταλλαγούν; Με ποιο δικαίωμα θα κάνετε τέτοιου είδους κινήσεις; Έχετε κανένα δικαίωμα να ανακεφαλαιοποιήσετε τις τράπεζες με 40 δισεκατομμύρια ευρώ και να το κάνετε με έναν τέτοιο τρόπο, ώστε οι ιδιοκτήτες τραπεζίτες να παραμένουν κυρίαρχοι πάλι, όπως μας είπε χθες ο κ. Βενιζέλος; Ποιος σας έδωσε τέτοια εξουσιοδότηση; Ακόμα και τα ειδικά ομόλογα που δώσατε σε εργαζόμενους της Ολυμπιακής, σε άλλους εργαζόμενους για αποζημιώσεις πάτε να τα κουρέψετε και αυτά. Τι είναι αυτά τα εγκλήματα που κάνετε αυτήν την ώρα; 
Ερχόσαστε και μας λέτε ότι φέρνετε να συζητήσουμε εδώ δύο οδηγίες για το περιβάλλον. Γιατί δεν ανοίγετε τη συζήτηση στη Βουλή για αυτά τα θέματα; Πότε θα συζητηθούν αυτά τα θέματα στη Βουλή; Όταν πια θα είναι τετελεσμένα, θα τα έχετε κλείσει και τα τρία κόμματα; Έχετε εγκληματική ευθύνη, κύριοι της Νέας Δημοκρατίας, του ΠΑΣΟΚ και του ΛΑΟΣ για αυτά τα οποία επιχειρούνται αυτές τις μέρες. Έχετε εγκληματική ιστορική ευθύνη απέναντι σε αυτήν τη χώρα, διότι αυτά τα οποία θα γίνουν με το PSI θα συνοδευθούν και με ένα δρακόντειο μνημόνιο καταστροφής, ένα μνημόνιο κατεδάφισης, ένα δεύτερο μνημόνιο. Δεν βγάλατε τα συμπεράσματα για το τι έγινε από το πρώτο μνημόνιο; Πάτε και για δεύτερο μνημόνιο, τρικομματικό τώρα; Πού οδηγείτε αυτήν τη χώρα; Και μαζί με αυτό το μνημόνιο, βεβαίως, θα ακολουθήσει και η εκποίηση της χώρας. 
Διαβάζουμε σήμερα ότι ήδη προχωρούν τα μέτρα, νέα μέτρα φορολογικά και επίσης, μέτρα διάλυσης των μισθών στον ιδιωτικό τομέα. Συνεντεύξεις επί συνεντεύξεων δίνουν οι κύριοι της τρόικας, όπου δηλώνουν ευθέως τις απαιτήσεις τους, να καταργηθεί ο κατώτατος μισθός, να τελειώσουμε με τα δώρα. Πού μας πάτε; Στους μισθούς Βουλγαρίας και μετά στους μισθούς Κίνας; Εκεί μας πάτε; Αυτή είναι η προοπτική που ανοίγετε για τη χώρα; 
Βεβαίως, έχουμε μία Κυβέρνηση, η οποία δεν απαντά σε όλα αυτά. Η τρικομματική σιωπή που υπάρχει, το τρικομματικό αυτό παιχνίδι, το τρικομματικό αυτό παρασκήνιο δεν μιλάει για τίποτα. Κάνει, βέβαια, θεατρικές διαμάχες εδώ στη Βουλή, ψευτοαποχωρήσεις –μετά επανέρχονται- για διάφορα δευτερεύοντα θέματα, για να κρύψουν τη συμπαιγνία, τη συναίνεση πάνω στα μείζονα και σε αυτά που αφορούν το μέλλον κυριολεκτικά αυτού του τόπου. 
Οι δύο αυτές οδηγίες που μας φέρατε δεν απαντούν, κύριε Υπουργέ, στο κεντρικό πρόβλημα της προστασίας του περιβάλλοντος, αλλά και στο τι θα γίνουν και πώς μπορούν να χρησιμοποιηθούν τα απόβλητα, ώστε και το περιβάλλον να προστατευθεί και ό,τι αναπτυξιακό μπορούν να προσφέρουν να το προσφέρουν. Δεν απαντούν σε αυτά αυτές οι δύο ευρωπαϊκές οδηγίες. 
Πρέπει να σταματήσει αυτό το παραμύθι, να μας λέτε ότι «έρχονται από την Ευρώπη και επομένως, επειδή έρχονται από την Ευρώπη, είναι άριστες και θαυμάσιες και εδώ δεν πρέπει να κάνουμε τίποτα άλλο από το ότι είμαστε υποχρεωμένοι να υιοθετήσουμε αυτές τις ευρωπαϊκές οδηγίες». Γιατί είναι καλύτερα τα πράγματα στην Ευρώπη από την άποψη του περιβάλλοντος και της προστασίας από τα απόβλητα; Δεν έχετε δει τι γίνεται; Δεν έχετε δει τις τεράστιες κινητοποιήσεις; Δεν έχετε δει τι γίνεται ειδικά για τα πυρηνικά απόβλητα, αλλά και για μια σειρά άλλα απόβλητα στις ευρωπαϊκές χώρες, Γαλλία και Γερμανία; Τι προστατεύουν; Τίποτα απολύτως δεν προστατεύουν. 
Βεβαίως, εδώ στην Ελλάδα η κατάσταση είναι κάτι παραπάνω από άθλια, θα έλεγα. Βεβαίως, αυτό που λείπει στη συγκεκριμένη περίπτωση δεν είναι η επαρκής νομοθεσία προστασίας και του περιβάλλοντος, αλλά και προστασίας από τα απόβλητα. Λίγο-πολύ υπήρχε μία σχετική νομοθεσία. Το μέγα θέμα είναι ότι ποτέ δεν εφαρμόστηκε. Ποτέ δεν υπήρξε έλεγχος για την εφαρμογή της νομοθεσίας και ποτέ δεν θίχτηκαν τα συμφέροντα αυτά, τα οποία κερδοσκοπούν από την καταστροφή του περιβάλλοντος και από τη ρύπανση του περιβάλλοντος από τα απόβλητα. 
Δεν πρόκειται να έχουμε τίποτα το θετικό, όταν βλέπουμε ότι ιδιωτικοποιείτε τον έλεγχο και για την προστασία του περιβάλλοντος και για τα απόβλητα. Έτσι, αυτό που κάνετε είναι να παραμερίζετε το δημόσιο από μία κρίσιμη αρμοδιότητα και να εναποτίθεται αυτή η υπόθεση σε ιδιωτικά συμφέροντα, τα οποία εύκολα μπορούν τα άλλα ιδιωτικά συμφέροντα να καλύψουν. 
Αυτή είναι η ουσία, δυστυχώς, των δύο οδηγιών. Το νομοσχέδιό σας, όμως, κύριε Υπουργέ, δεν είναι μόνο οι δύο οδηγίες. Είναι και ένα τρίτο μέρος, ένα τρίτο μέρος-κουρελού με διάσπαρτες διατάξεις, οι οποίες είναι απαράδεκτες και ορισμένες από αυτές είναι και σκανδαλώδεις. Είναι διατάξεις που δεν μπορεί να τις παρακολουθήσει κανείς, διατάξεις οι οποίες χρειάζονται πολύ περισσότερη συζήτηση, έτσι ώστε να βγάλει κανείς ένα ασφαλές συμπέρασμα για το πού οδηγούνται τα πράγματα και για το πού πηγαίνουν. 
Εγώ θα σταχυολογήσω –αν και δεν παρακολουθείτε, κύριε Υπουργέ, αν θέλετε, όμως, παρακολουθείστε, γιατί αναφέρομαι και σε συγκεκριμένα θέματα, τα άλλα, βέβαια, δεν σας ενδιαφέρουν, θεωρείτε ότι εσείς τα έχετε λύσει, αλλά αυτά τα συγκεκριμένα, τουλάχιστον, ακούστε τα- τις διατάξεις-κουρελού που έχετε φέρει. Οι περισσότερες από αυτές είναι απαράδεκτες και ορισμένες από αυτές είναι σκανδαλώδεις.";"ΠΑΝΑΓΙΩΤΗΣ ΛΑΦΑΖΑΝΗΣ"
"65";" (Υπουργός Περιβάλλοντος, Ενέργειας και Κλιματικής Αλλαγής): Χρησιμοποιείτε μία διαφορετική γλώσσα…";"ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ"
"66";": Η λέξη «κουρελού» δεν είναι μία κακή λέξη. Η κουρελού αντιπροσωπεύει κάτι το παραδοσιακό στα παλιά σπίτια και η «κουρελού» ως έκφραση δείχνει αυτό που είναι η «κουρελού». Μου κάνετε παρατήρηση;";"ΠΑΝΑΓΙΩΤΗΣ ΛΑΦΑΖΑΝΗΣ"
"67";": Είναι κολακευτική η έκφραση!";"ΑΠΟΣΤΟΛΟΣ ΚΑΚΛΑΜΑΝΗΣ"
"68";": Βεβαίως. Να μου πείτε ποια συνάφεια έχουν όλα αυτά τα άρθρα και οι διατάξεις της τελευταίας ενότητας. Είναι αδύνατον να τις διαβάσει κανείς. Όποιος προσπαθεί να παρακολουθήσει, θέλει μία εβδομάδα για να καταλάβει τι κρύβεται σ’ αυτές τις διατάξεις, άρθρα που έχουν αμέτρητες παραγράφους. Σταχυολογώ ορισμένα απ’ αυτά. 
Στο άρθρο 47 παρέχεται η δυνατότητα, όπως λέτε, σε εξαιρετικές περιπτώσεις, με υπουργική απόφαση ένα έργο επεξεργασίας αποβλήτων να εξαιρείται από τις διαδικασίες περιβαλλοντικής αδειοδότησης των έργων του και των δραστηριοτήτων. Μπορείτε να μας απαντήσετε συγκεκριμένα, γιατί το κάνετε αυτό; Δηλαδή με δική σας απόφαση να μπορείτε να εξαιρείται ένα έργο για τα απόβλητα από τις διαδικασίες περιβαλλοντικής αδειοδότησης. Γιατί πρέπει να εξαιρείται αυτό; Και γιατί εσείς θα αποφασίζετε την εξαίρεσή του; Και γιατί δεν πρέπει να υπάρχουν κανονικές διαδικασίες; Θέλουμε μία εξήγηση. Διότι έτσι ανοίγετε ένα παράθυρο και ο κάθε Υπουργός, κάθε φορά να ανοίγει την κερκόπορτα και να λέει «έργο αποβλήτων, το εξαιρούμε». 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δύο λεπτά θέλω μόνο, κυρία Πρόεδρε. 
Αναφέρομαι επίσης, στο άρθρο 51 για τις τουριστικές εγκαταστάσεις. Λέτε ότι παρέχεται η δυνατότητα σε τουριστικές εγκαταστάσεις να διαμορφώνονται εκτός οριζομένων ορίων και να προχωρούν κατά παρέκκλιση των διαδικασιών και αυτή η εισφορά που δίνουν να είναι όχι για τη συγκεκριμένη έκταση, αλλά σε άλλη έκταση. Γιατί το κάνετε αυτό; Ποια είναι η λογική; Διότι τότε μπορεί σε αυτήν την έκταση να γίνεται το σώσε και να παραθέτει την εισφορά της γης σε οποιοδήποτε άλλο δήμο. 
Τρίτη παρατήρηση. Στο Φαληρικό Δέλτα επανακαθορίζεται και αυξάνεται ο συντελεστής δόμησης, πέραν των άλλων, κατά 70%. Έχουμε και παράπονα ότι αυτό γίνεται χωρίς καμμία διαβούλευση. Γιατί το κάνετε και γιατί το προωθείτε; Γιατί; Πάτε να καταστρέψετε και το Φαληρικό Δέλτα; Ό,τι έχει απομείνει βεβαίως.
Το μετρό: Βλέπουμε ότι το μετρό δίνει τη δυνατότητα να κατασκευάζονται έργα κάτω από πάρκα ή άλση και όχι μόνο για το μετρό, αλλά λέει γενικώς και για συνωδά έργα του. Τι έκφραση είναι αυτή, τα «συνοδά έργα του»; Δηλαδή, αυτό πρέπει να γίνει συγκεκριμένο, αν υπάρχει κάτι το οποίο είναι αναγκαίο...";"ΠΑΝΑΓΙΩΤΗΣ ΛΑΦΑΖΑΝΗΣ"
"69";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ο σταθμός.";"ΝΙΚΟΛΑΟΣ ΣΗΦΟΥΝΑΚΗΣ"
"70";": Μα, λέτε «και τα συνοδά έργα του». Τα συνοδά έργα του δεν είναι ο σταθμός. Μπορεί να περιλαμβάνει μέσα χίλια δύο πράγματα. Αν αυτό δεν γίνει συγκεκριμένο, τότε μπορεί να έχουμε μεγάλες καταστρατηγήσεις και καταπατήσεις. 
Παρνασσός, στο άρθρο 53: Εδώ στην ουσία μέσα στον εθνικό δρυμό δίνεται η δυνατότητα κατά παρέκκλιση, στο όνομα του χιονοδρομικού κέντρου να καταστραφεί το σύμπαν. Γιατί το κάνετε; Δεν το καταλαβαίνουμε, δεν μπορούμε να το εξηγήσουμε. 
Το άρθρο 56 επίσης, στην ουσία είναι μία φωτογραφική διάταξη για να προχωρήσει το φράγμα του Αράχθου. Περί αυτού πρόκειται. Δεν έχετε δει ότι έχει ξεσηκωθεί όλη η Ήπειρος με αυτό το φράγμα; Και δεν ακούτε και Βουλευτές που είναι από την Ήπειρο, οι οποίοι καθόλου συντεχνιακά -είναι ένα κρίσιμο περιβαλλοντικό θέμα- και καθόλου τοπικιστικά, σας θέτουν κεντρικά θέματα και κεντρικά ζητήματα. 
Επίσης, για τον Υμηττό, άρθρο 51, παράγραφος 7: Επιτρέπεται η αναβάθμιση σε ενεργειακό πάρκο ανανεώσιμων πηγών ενέργειας των προς αποκατάσταση χώρων ανεξέλεγκτης διάθεσης απορριμμάτων στην ανατολική πλευρά του Υμηττού.";"ΠΑΝΑΓΙΩΤΗΣ ΛΑΦΑΖΑΝΗΣ"
"71";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Καλό είναι αυτό.";"ΝΙΚΟΛΑΟΣ ΣΗΦΟΥΝΑΚΗΣ"
"72";": Πολύ ωραίο! Μπράβο! Θα διαλύσετε και τον Υμηττό δηλαδή;";"ΠΑΝΑΓΙΩΤΗΣ ΛΑΦΑΖΑΝΗΣ"
"73";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Πού το κακό; Τις χωματερές.";"ΝΙΚΟΛΑΟΣ ΣΗΦΟΥΝΑΚΗΣ"
"74";": Ναι, οι χωματερές όμως πρέπει να αναπλαστούν. Ο Υμηττός χρειάζεται προστασία: αυτό δηλαδή, που έχει απομείνει από τον Υμηττό. Στον Υμηττό έχει απομείνει μία τούφα πράσινο στην κορυφή, τίποτα άλλο, και κάθε μέρα που περνάει, δυστυχώς τα πράγματα επιδεινώνονται. Εκεί χρειάζεται μία περιβαλλοντική μελέτη και μία προσπάθεια αναβάθμισης για να σταθεί ο Υμηττός στα πόδια του. 
Αν ξεκινήσετε έτσι να κάνετε έργα μέσα στην καρδιά της Αθήνας, στον Υμηττό, αντί να αναβαθμίσετε τα έργα που φεύγουν, τα απορρίμματα, τότε πολύ φοβάμαι ότι τίποτα από τον Υμηττό δεν θα μείνει όρθιο. 
Είναι προφανές, όπως είπε και η εισηγήτρια μας, ότι καταψηφίζουμε το σχετικό νομοσχέδιο. 
Ευχαριστώ, κυρία Πρόεδρε.";"ΠΑΝΑΓΙΩΤΗΣ ΛΑΦΑΖΑΝΗΣ"
"75";"): Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Παναγιώτη Λαφαζάνη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένα μαθητές και μαθήτριες και δύο συνοδοί-εκπαιδευτικοί από το Γενικό Λύκειο Ξυλοκάστρου Α΄ Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Αυτήν τη στιγμή στην Αίθουσα βρίσκεται και η Βουλευτής Κορινθίας, κ. Αικατερίνη Φαρμάκη, που σε λίγο θα λάβει και το λόγο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Παιδείας, Διά Βίου Μάθησης και Θρησκευμάτων, Οικονομικών και Εξωτερικών, κατέθεσαν σχέδιο νόμου: «Κύρωση της δι’ ανταλλαγής ρηματικών διακοινώσεων Τροποποίησης της Συμφωνίας Επιστημονικής και Τεχνολογικής συνεργασίας μεταξύ των Κυβερνήσεων της Ελληνικής Δημοκρατίας και της Ιταλικής Δημοκρατίας». 
Οι Υπουργοί Εξωτερικών, Οικονομικών και Παιδείας, Διά Βίου Μάθησης και Θρησκευμάτων, κατέθεσαν σχέδιο νόμου: «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Ομοσπονδιακής Δημοκρατίας της Βραζιλίας για συνεργασία μεταξύ της Διπλωματικής Ακαδημίας του Υπουργείου Εξωτερικών της Ελληνικής Δημοκρατίας και του Ινστιτούτου Rio Branco του Υπουργείου Εξωτερικών της Ομοσπονδιακής Δημοκρατίας της Βραζιλίας».
Παραπέμπονται στις αρμόδιες Διαρκείς Επιτροπές. 
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος. 
Παρακαλώ, κύριε Χρυσανθακόπουλε.";"Ροδούλα Ζήση"
"76";": Ευχαριστώ, κυρία Πρόεδρε.
Οφείλω να ξεκινήσω την παρέμβασή μου, δίνοντας μία ξεκάθαρη απάντηση στις αιτιάσεις της παραδοσιακής αριστεράς. 
Είδαμε ότι εκτός από την Κυβέρνηση, η οποία συγκροτήθηκε με επιμονή μας για να σηκώσει το βάρος μίας σκληρής διαπραγμάτευσης με τους δανειστές μας, υπάρχει και μία άλλου είδους συγκυβέρνηση σε αυτήν την Αίθουσα: η συγκυβέρνηση του παλαιού ΠΑΣΟΚ -του κόμματος το οποίο παρέδωσε την Πρωθυπουργία- με ένα μεγάλο κομμάτι της παραδοσιακής και νεωτερικής αριστεράς. 
Κι αυτή η συμμαχία έγκειται στη συναντίληψη και στην υπερψήφιση νομοθετημάτων. Ο μεν ΣΥΡΙΖΑ χθες εκλιπαρούσε τον κ. Παπαϊωάννου να μην υποχωρήσει στις δικές μας πιέσεις για την αποφυλάκιση όσων έχουν καταδικαστεί από πέντε έως δέκα χρόνια για κακουργήματα, αλλά να επιμείνει σε αυτήν τη διευκόλυνση των εγκληματικών αυτών περιπτώσεων να απελευθερωθούν και να συνεχίσουν το έργο τους, όπως ως γνωστόν το επαναλαμβάνει το 80%, μόλις αποφυλακίζεται. 
Είδαμε στην Επιτροπή της Βουλής να υπερθεματίζουν την αποποινικοποίηση χρήσης ναρκωτικών, όχι μόνο γι’ αυτούς που είναι ασθενείς -ε την έννοια τους χρήστες της ηρωίνης- αλλά για όλες τις κατηγορίες, ώστε να ισχύσει η ρήση και η εντολή του κ. Σόρος, η οποία είναι, ότι στους λαούς που υποφέρουν από οικονομικά προβλήματα, να δίνουμε ελεύθερα ελαφριά ναρκωτικά, ώστε να απαλύνουν τον πόνο τους και να μην εξεγείρονται. 
Και ταυτόχρονα, ενωμένη η παραδοσιακή Αριστερά με το ΠΑΣΟΚ προχωράει σε περαιτέρω νομοθετικές πράξεις. Και βεβαίως, συμφωνεί στη μετατροπή από κακούργημα της διακίνησης λαθρομεταναστών σε πλημμέλημα. Δηλαδή, όσον αφορά το κοινωνικό μοντέλο, αυτή η σχέση παραδοσιακής Αριστεράς και ΠΑΣΟΚ είναι ταυτόσημη. Και πρέπει να πούμε ότι, εάν θέλουν να λειτουργήσουν απέναντι στο ΠΑΣΟΚ ως πολιτικός σκουπιδοφάγος της διάρρηξης της δικής του Κοινοβουλευτικής Ομάδας –και αυτό έχει τη σύμφωνη γνώμη μερίδας στελεχών του ΠΑΣΟΚ- αυτό είναι ένα δικό τους πρόβλημα. Δεν αποτελεί, όμως, ζήτημα της κοινωνίας εν συνόλω ποιες είναι οι υπόγειες, υπέργειες ή άλλες διαδρομές δυνάμεων πολιτικής καριέρας, που εντάσσονται στο σύστημα και αναζητούν τρόπο προσωπικής διάσωσης. Όπως δεν μας απασχολεί ευρύτερα -και την κοινωνία ουδόλως την ενδιαφέρει- εάν με το μοντέλο της βαβυλωνιακής κατεύθυνσης, το οποίο ο προκάτοχος Πρωθυπουργός το υπερθεμάτιζε ως το σωστό συμφωνεί η παραδοσιακή Αριστερά μαζί του, αλλά διαφωνεί με το πρόσωπό του. Και επιμένει στο να εφαρμοστεί αυτό το μοντέλο. 
Στο άλλο ερώτημα, για το αν ενημερώνεται η Βουλή για το τι τεκταίνεται αυτό το διάστημα στη διαπραγμάτευση της χώρας μας με τους δανειστές, αν προχωράει το PSI, το λεγόμενο «κούρεμα», όπως έλεγαν και περισπούδαστοι καθηγητές πανεπιστημίου στην τηλεόραση αυτές τις μέρες: «Σιγά το θέμα», έλεγαν. «Τα 206 εκατομμύρια θα γίνουν 100 δισεκατομμύρια». Λες και μιλάμε για πασατέμπο. «Σιγά το ζήτημα». Και κάποιοι έχουν πρόβλημα με το μνημόνιο. Το μνημόνιο είναι συνοδευτικές δεσμεύσεις της δανειζόμενης χώρας για τους τρόπους που θα αναζητήσει να σταματήσει να αιμορραγεί και να δανείζεται και να πληρώσει τις υποχρεώσεις της και ποιες αποφάσεις θα πάρει. Το μνημόνιο το διάβασαν ή δεν το διάβασαν; Το έφεραν υπό πίεση ή όχι, όπως ήρθε το προηγούμενο; Είδαμε ότι στην προηγούμενη υπόθεση η χώρα βρέθηκε στο δίλημμα: «Ή συμφωνείτε και υπογράφετε ή χρεοκοπείτε». 
Σήμερα, όμως, έχουμε πάνω από δεκαπέντε μέρες που συζητάμε όλη η Ελλάδα, μετά από συνεχείς κατόπιν πρωτοβουλίας του κ. Καρατζαφέρη συναντήσεις των Αρχηγών, τι θα κάνουμε, πώς θα αμυνθούμε παράλογων αιτιάσεων και τι μπορούμε να υπερασπιστούμε από τα συμφέροντα των Ελλήνων εργαζομένων και του ελληνικού λαού. Και έγιναν -και συνεχίζουν να γίνονται- σημαντικές προσπάθειες -και αποτελεσματικές πιστεύουμε σε ένα μεγάλο μέρος αυτής της διαπραγμάτευσης- για να πετύχουμε το καλύτερο δυνατό. Και είπαμε πως όλοι μαζί μπορούμε να διαπραγματευθούμε με μεγαλύτερη ισχύ. Αν αφήναμε το παραπαίον ΠΑΣΟΚ μόνο του, θα είχε καταρρεύσει η χώρα. Γι’ αυτό δεχθήκαμε να μπούμε και να σηκώσουμε βάρος που δεν μας αναλογεί. 
Το ότι είμαστε δύο μήνες στην Κυβέρνηση, δεν σημαίνει ότι αναλαμβάνουμε κληρονομιά τα σαράντα χρόνια διακυβέρνησης δύο άλλων κομμάτων της χώρας. Το ότι αυτοί απήλλαξαν τα στελέχη τους και τα οδήγησαν στην ατιμωρησία, δεν σημαίνει ότι εμείς συμφωνούμε με αυτό. Και το αποδείξαμε στη Βουλή. Το να υπάρχουν Υπουργοί, οι οποίοι παρά τη συμφωνία των πολιτικών Αρχηγών επιμένουν να φέρνουν νομοθετήματα σε αυτή την Αίθουσα και μας βρίσκουν αντίθετους, αυτό είναι πρόβλημα της νοοτροπίας κάποιων που νομίζουν ότι το ΠΑΣΟΚ εξακολουθεί να είναι μόνο του στην Κυβέρνηση και ότι εμείς απλά γίναμε αχθοφόροι για να φορτώσουμε τους ρύπους του. Είναι λάθος αυτές οι προσεγγίσεις. Εμείς έχουμε ξεκάθαρη στάση. Για να υπερασπιστούμε το εθνικό συμφέρον, κάνουμε θυσίες δημοφιλίας. Και απέναντι στην παραδοσιακή Αριστερά, στην ευρύτερη Αριστερά και τη νεωτερική, που με πολύ εύκολο τρόπο λέει «κατά», «ενάντια» και «αντί» στο κάθε τι, απαντάμε με τις δικές μας προτάσεις για το πώς θα βγούμε από το αδιέξοδο. 
Δεν έχετε πει την αλήθεια στον ελληνικό λαό όλοι εσείς που θεωρείτε ότι η χρεοκοπία είναι πολιτική πρόσοδος σε εκλογικά ποσοστά. Δεν έχετε δώσει την παραμικρή απάντηση σε κανένα ζήτημα. Το μόνο που έχετε κάνει είναι να έρχεστε σε αυτή την Αίθουσα για το θεαθήναι, για τη δημιουργία εντυπώσεων και έξω, στην επαφή σας με τους πολίτες, να μιλάτε αόριστα, αφοριστικά, δίχως ευθύνη. Εμείς δεν συναποτελούμε μέρος της συνεύθυνης ενοχής, της συνενοχικής πορείας ΠΑΣΟΚ και Νέας Δημοκρατίας. Εμείς μπήκαμε στην ευθύνη αποτροπής περαιτέρω δεινών. Και ό, τι πετύχουμε καλύτερο. Γι’ αυτό είμαστε παρόντες και το αποδεικνύουμε κάθε μέρα με όλες μας τις πράξεις σε όλα τα επίπεδα. Και αν, βεβαίως, συνεχιστούν εις βάρος της χώρας μας πρωτοβουλίες, όπως αυτές που ακολουθήθηκαν χθες, όπως ολοκληρώθηκε σε δεύτερο επίπεδο, στη δεύτερη ανάγνωση το νομοσχέδιο για τα ναρκωτικά ή επιμείνουν σε άλλες διατάξεις, σίγουρα θα συγκρουστούμε. Και θα συγκρουστούμε κάθετα. Θα αναμετρηθούμε. Γιατί ο ελληνικός λαός αυτήν τη στιγμή έχει μία και μόνο διαχωριστική γραμμή μεταξύ του. Το μόνο που χωρίζει τις πολιτικές δυνάμεις είναι: «Θα αναλάβετε ευθύνες ή όχι;». Και οι υπεύθυνοι τοποθετούνται από τη μία μεριά και οι ανεύθυνοι από την άλλη. Αυτή είναι η διαχωριστική γραμμή. Αν τώρα μέσα σε αυτούς που αναλαμβάνουν ευθύνες, είτε γιατί ιστορικά τις έχουν είτε γιατί υποχρεούνται λόγω των συνθηκών, περιλαμβάνονται οι πολιτικές δυνάμεις του παρελθόντος που είναι υπαίτιες και υπόλογες για το ότι φθάσαμε μέχρι εδώ, αυτό είναι άλλη παράμετρος. Δεν είναι ζήτημα που λύνεται την ήμερα που θα πρέπει να λάβουμε τη μεγάλη απόφαση, αν η Ελλάδα διασώζεται ή όχι. 
Έρχομαι τώρα σε θέματα που αφορούν το νομοσχέδιο. Και ζητάω να μου δώσετε λίγο χρόνο παραπάνω, κυρία Πρόεδρε.
Το νομοσχέδιο αυτό έρχεται να αντιμετωπίσει ζητήματα που έχουν να κάνουν με αποτελεσματικότερες κυρώσεις για την προστασία τους περιβάλλοντος. Είναι θέματα, τα οποία αντιμετωπίζονται με την ενίσχυση των επιθεωρητών περιβάλλοντος, οι οποίοι εξοπλίζονται με προανακριτικές αρμοδιότητες για τη δίωξη του περιβαλλοντικού εγκλήματος. Και βέβαια, έχει προτροπές για την ενθάρρυνση της επαναχρησιμοποίησης και ανακύκλωσης των αποβλήτων. Έχει ζητήματα που έχουν να κάνουν με τη διευρυμένη ευθύνη του παραγωγού πάνω στην αντίληψη: «Ο ρυπαίνων οφείλει να πληρώσει και να αποζημιώσει». 
Βλέπουμε ότι οι δήμοι της χώρας έχουν ολιγωρήσει, καθώς και οι περιφερειακές αυτοδιοικήσεις. Έχουμε άγονες προκηρύξεις διαγωνισμών για εργοστάσια, τα οποία δεν γίνονται, όπως στην περίπτωση της Περιφερειακής Ενότητας Αχαΐας. Και εδώ, έχει ευθύνη κατ’ αρχάς ο Δήμος της Πάτρας, αλλά και η λαθεμένη λογική πως για ό, τι έχει κόστος δημοφιλίας για το δήμαρχο, δεν μπορεί να ληφθεί απόφαση. Ή αν δεν είναι της δικής του επιλογής κάποιο μοντέλο, ο ίδιος δεν αντιπροτείνει, αλλά μένει φορτώνοντάς τα ιστορικά στον προηγούμενο δήμαρχο. Αποτέλεσμα: αδιέξοδο. Και όμως, εις βάρος των δήμων και των νομικών προσώπων θα υπάρχουν συνέπειες και ποινές. Θα υπάρχουν και πρόστιμα. Επιτέλους, πρέπει να γίνει και αυτό. Αν δεν πιεστούν, δεν θα καθίσουν ποτέ σε ένα τραπέζι. 
Κύριε Υπουργέ, νομίζω ότι θα έπρεπε να έχετε επιδιώξει να πραγματοποιήσετε περιφερειακές συσκέψεις γι’ αυτά τα θέματα, γιατί έχουμε μεγάλη καθυστέρηση και προβλήματα σοβαρά. Βάζουμε ποσοτικούς και ποιοτικούς στόχους μέσα από νόμους, οι οποίοι έχουν και χρονικό ορίζοντα: Πρόγραμμα πρόληψης μέχρι το 2013 για τη δημιουργία αποβλήτων. Πώς θα εκπονηθεί αυτό και από ποιους; Από κεντρικές υπηρεσίες και από επιτροπές; Ή επίσης, πώς θα γίνει η χωριστή συλλογή χαρτιού, μετάλλου, πλαστικού και γυαλιού μέχρι το 2015, εάν γι’ αυτά δεν υπάρξει εναρμονισμός όλης της αυτοδιοίκησης; Πρόκειται για θέματα, τα οποία αποτελούν ζήτημα και νομοθέτησης και προτροπής και επιβολής κυρώσεων. Κυρίως, όμως, η πολιτική απόφαση λαμβάνεται διά ζώσης μέσα από την αναγκαστική συνεδρίαση περιφερειακών και δημοτικών συμβουλίων, τα οποία θα καταλήξουν εντός χρονοδιαγράμματος και δεν θα λένε: «Α, χάθηκε μία περίοδος. Την τελευταία στιγμή, όταν θα κινδυνεύει από απένταξη το έργο και όταν θα χαθούν εκατομμύρια από τη χώρα, τότε πιθανόν να λάβουμε απόφαση», η οποία θα είναι πρόχειρη, αντιαναπτυξιακή και θα καταδικάζει τους πολίτες της περιοχής σε χειρότερη κατάσταση. 
Υπάρχουν βέβαια και μια σειρά άλλες διατάξεις, τις οποίες οφείλουμε να επισημάνουμε, οι οποίες είναι απέναντι στα ζητήματα των ΧΥΤΑ, απέναντι στα ζητήματα των ΧΑΔΑ, με τις ανεξέλεγκτες εναποθέσεις. Όλα αυτά αποτελούν θέμα που εγώ πιστεύω ότι πρέπει να θυσιαστεί ο χρόνος του Υπουργού περισσότερο από το νομοθετεί στο να διαβουλευτεί με όλους αυτούς τους δημάρχους –δεν είναι πλέον αδύνατη αυτή η συνάντηση- με την ευθύνη της ΚΕΔΕ να υπάρχουν προγράμματα. Στην Αττική υπάρχει ένας σχεδιασμός, σε άλλες περιοχές δεν έχει προχωρήσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Επίσης, θα ήθελα να πω -μιας και είναι παρών και ο Υπουργός Περιβάλλοντος- ότι δέχτηκα πριν από λίγο καιρό μια απάντηση από τον κ. Μανιάτη εκ μέρους σας στο ζήτημα των δασωμένων οικοπέδων, εντός οριοθετημένων οικισμών. Κάποιοι, είτε για λόγους υγείας είτε γιατί μένουν στην πόλη είτε γιατί είναι μετανάστες, έχουν περιουσίες που μέσα στο χωριό τους, σε οριοθετημένο οικισμό, δασώνονται κι όταν επιστρέφουν ή όταν αποφασίσουν να δραστηριοποιηθούν για να φτιάξουν ένα σπίτι ή για να φτιάξουν μια τουριστική μονάδα, αν έχουν τη δυνατότητα, συναντούν την αντίσταση των υπηρεσιών, οι οποίες θα γνωμοδοτήσουν γι’ αυτές τις περιπτώσεις. Ενώ υπάρχει νομοθεσία με μια σειρά εγκυκλίους, τα πράγματα περιεπλέχθησαν και δημιουργήθηκαν πολλά ζητήματα.
Θέλω να σας πω, κύριε Υπουργέ, αυτή η θέση -δηλαδή κάποιοι υπάλληλοί σας από δασικές υπηρεσίες να λένε «ναι, μέχρι το 1983 δεν ήταν δασικό, μετά δάσωσε και αφού είναι δάσος, δεν μπορείς να χτίσεις το σπίτι σου» και μιλάμε για το οικόπεδό σου μέσα στο χωριό, μιλάμε για οριοθετημένους οικισμούς και μόνο, αυτή η εμμονή γεννά τεράστια ερωτηματικά: Γιατί αντιστέκονται οι υπηρεσιακοί παράγοντες; Τι υπεραμύνονται; Την αγάπη τους στη φύση ή με αυτόν τον τρόπο, επίορκοι μέσα από άλλου είδους δοσοληψίες, βρίσκουν την ευκαιρία να κάνουν πάρτι; Έξι χιλιάδες οικισμοί σε ολόκληρη τη χώρα υποφέρουν εξαιτίας αυτού του ζητήματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Σας έχω δώσει τα στοιχεία. Έχει απαντήσει ο κ. Μανιάτης. Το θέμα λύθηκε. Οι υπηρεσιακοί παράγοντες του το έδωσαν, οι κατώτεροι υπηρεσιακοί παράγοντες δεν διευκολύνουν αυτήν τη στιγμή τη λύση.";"ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ"
"77";"): Ολοκληρώστε, παρακαλώ.";"Ροδούλα Ζήση"
"78";": Πάρτε την πολιτική πρωτοβουλία, βάλτε τάξη στα ζητήματα, δώστε ώθηση στην ανάπτυξη.
Η δικιά μας η παρέμβαση είναι καλόπιστη. Σας έχω παραδώσει και το φάκελο της συγκεκριμένης επίκαιρης ερώτησης, της δέσμευσης του Υπουργού εκ μέρους σας και νομίζω ότι και η προσωπική σας ευθιξία αλλά και το πραγματικό ενδιαφέρον θα οδηγήσουν σε οδηγίες και λύση του ζητήματος, το οποίο είναι απλό αν κάποιοι καταλάβουν ότι σ’ αυτήν τη χώρα, ναι, ισχύουν οι νόμοι, ισχύει το Σύνταγμα, αλλά η υποκειμενικότητά τους δεν έχει άλλη θέση.";"ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ"
"79";"): Ολοκληρώστε, σας παρακαλώ, κύριε Χρυσανθακόπουλε.";"Ροδούλα Ζήση"
"80";": Ολοκληρώνω, κυρία Πρόεδρε.
Όπως είπα προχθές σε συνάντηση με τον Υπουργό για τα θέματα τα φορολογικά όπου αντιστέκονται οι νομοθεσίες στην εφαρμογή του ενιαίου φορολογικού συστήματος, που θα είναι μακρόχρονο και σταθερό για την ανάπτυξη της χώρας, θα πρέπει να είμαστε κάθετοι απέναντί τους. Καλύτερα να καταργηθούν υπηρεσίες, παρά να φτωχύνει η χώρα μας.
Ευχαριστώ. 
(Χειροκροτήματα από την πτέρυγα του ΛΑΟΣ)";"ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ"
"81";"): Ευχαριστούμε τον Κοινοβουλευτικό Εκπρόσωπο του ΛΑΟΣ τον κ. Χρυσανθακόπουλο.
Παρακαλείται η Βουλευτής Φωκίδας του ΠΑΣΟΚ, κ. Αφροδίτη Παπαθανάση, να λάβει το λόγο.
Ορίστε, κυρία Παπαθανάση, έχετε το λόγο.";"Ροδούλα Ζήση"
"82";": Ευχαριστώ, κυρία Πρόεδρε.
Κάθε εποχή νομίζω ότι χαρακτηρίζεται από τις μάχες που κερδίζει και από τις μάχες που χάνει. Σίγουρα η προηγούμενη δεκαετία έχει τα χαρακτηριστικά της χαμένης μάχης απέναντι στη διαχείριση των απορριμμάτων, της χαμένης μάχης απέναντι στην προστασία του περιβάλλοντος, με μια γραφειοκρατική ασφυξία που δημιουργούσε πολλαπλά προβλήματα απ’ ό,τι επέλυε. Υπάρχει χαμένη μάχη απέναντι στις νέες τεχνολογίες, στις νέες θέσεις εργασίας, στις επενδύσεις που θα μπορούσαμε να έχουμε για να υπάρχει όφελος στη χώρα. 
Υπάρχει χαμένη μάχη απέναντι στην άσκηση πολιτικής, γιατί κέρδισε η μικροπολιτική ή ακόμη χειρότερα το ότι δεν κάνω τίποτα για να μην συγκρουστώ. Και κάποιοι –δυστυχώς- επέλεξαν να διορίζουν αβέρτα στο δημόσιο στα Υπουργεία που πέρασαν, απ’ ό,τι να δώσουν την πραγματική λύση στα θέματα του περιβάλλοντος που σήμερα καλούμαστε να αντιμετωπίσουμε. Ήταν η χαμένη μάχη στην έκφραση της πολιτικής, όταν άνθρωποι που σήμερα κατηγορούν για τα πάντα, επί δεκαετίες λάτρεψαν την ακινησία, στην καλύτερη των περιπτώσεων. 
Σήμερα έχουμε νέες συνθήκες. Υπάρχει η μεγάλη μάχη της οικονομικής επιβίωσης της χώρας, υπάρχει η μεγάλη μάχη στην Ευρώπη για τη δημοκρατία στην Ευρωπαϊκή Ένωση. Έχουμε μία μάχη απέναντί μας τις επόμενες ημέρες, που έχει να κάνει με τον τρόπο επανακεφαλαιοποίησης των τραπεζών, γιατί ήδη γράφονται και ακούγονται πολλά. Εκεί θα ζητήσουμε απ’ όλους να πάρουν θέση για το θέμα «κοινές ή προνομιούχες», γιατί σίγουρα υπάρχει σαφή δέσμευση ότι πρέπει να συνεχίσουμε με κοινές μετοχές.
Όσον αφορά το νομοσχέδιο, γίνονται σήμερα ουσιαστικά και σημαντικά βήματα με θετικό πρόσημο για τη διαμόρφωση ενός πλαισίου διαχείρισης των περιβαλλοντικών θεμάτων, της αποτροπής των περιβαλλοντικών παραβάσεων, καθώς θεσπίζεται ότι κάθε περιβαλλοντική παράβαση είναι ποινικό αδίκημα, και των ζητημάτων των στερεών αποβλήτων και της ανακύκλωσης. Έχουμε την ενσωμάτωση δύο κοινοτικών οδηγιών: Η μία αφορά την ποινική προστασία του περιβάλλοντος και η άλλη αφορά τη θέσπιση και διαμόρφωση ενός αποτελεσματικού πλαισίου παραγωγής και διαχείρισης των αποβλήτων. Στο τρίτο μέρος του νομοσχεδίου έχουμε μια σειρά σημαντικών ρυθμίσεων που αφορούν το Υπουργείο Περιβάλλοντος.
Μία από τις ρυθμίσεις αυτές –άκουσα αρκετούς συναδέλφους να αναφέρονται- αφορά το χιονοδρομικό κέντρο του Παρνασσού. Εδώ θέλω να πω ότι περισσεύει λίγο υποκρισία από πολλούς. Ξέρουμε όλοι ότι τα χιονοδρομικά είναι στον αέρα. Δηλαδή, δεν είχαν αδειοδοτήσεις και κάποια δυνατότητα να γίνουν σοβαρές και συστηματικές επενδύσεις και να δώσουμε λύση στο θέμα. Τώρα, μετά από πολύ δουλειά στο Υπουργείο Περιβάλλοντος, μία δουλειά που κρατάει δύο χρόνια, λύνονται κάποια θέματα. 
Με το προεδρικό διάταγμα που θα έρθει, το χιονοδρομικό βγαίνει εκτός του πυρήνα του δρυμού, γιατί έτσι έπρεπε να είναι. Δεν μπορεί να λειτουργεί ένα χιονοδρομικό μέσα σε έναν πυρήνα. Ήδη τα τριάντα χρόνια που πέρασαν υπήρχε πρόβλημα. Αυτό επιλύεται.
Από τα εντεκάμισι χιλιάδες στρέμματα που είχε η ΕΤΑΓ, πάμε τώρα στην παραχώρηση κατά χρήσην των έντεκα χιλιάδων εκατό. Πάμε κάποια στρέμματα λιγότερα.
Όπως ξέρετε, υπάρχει έγκριση από την Επιτροπή Ανταγωνισμού για έργο επένδυσης 17 εκατομμύρια στο χιονοδρομικό κι αυτό το έργο αφορά την αλλαγή των αναβατήρων του χιονοδρομικού. Όπως επίσης ξέρετε, το χιονοδρομικό κέντρο Παρνασσού επηρεάζει την οικονομική ζωή σε τρεις νομούς. Το ίδιο το χιονοδρομικό είναι κάθε χρόνο ζημιογόνο. Αυτό που θέλουμε είναι να μπορέσουμε να διατηρήσουμε μια επένδυση στην περιοχή, η οποία στην ουσία εξυπηρετεί τη Φωκίδα, τη Βοιωτία και τη Φθιώτιδα.
Σε ό,τι αφορά το τι πρόκειται να γίνει σε αυτά τα έντεκα χιλιάδες εκατό στρέμματα, αφορά επί της ουσίας επισκευές, συντηρήσεις, δεν αφορά νέα κτήρια, αφορά –όπως σας είπα και στην αρχή- και το έργο της αλλαγής κάποιων αναβατήρων, οπότε αυτό πρέπει να λυθεί και είναι και σωστό που λύνεται.
Το δεύτερο σημείο που έχει να κάνει με το ίδιο το νομοσχέδιο και την εναρμόνιση των οδηγιών, είναι ότι έχουμε να αντιμετωπίσουμε χρόνια κακά παραδείγματα στους νομούς και στις περιφέρειές μας, τα οποία αυτήν τη στιγμή το νομοσχέδιο μας έρχεται να αντιμετωπίσει. Έχουμε χάσει αρκετούς πόρους σε έργα διαχείρισης αποβλήτων, έχουμε ακόμα χειρότερα περιπτώσεις όπου τα απόβλητα απλά θάφτηκαν, έχουμε δυστυχώς λίγες, αλλά ακόμα κάποιες ΧΑΔΑ ενεργές, σε αναντιστοιχία βέβαια με τους κοινοτικούς κανόνες και τα χρονοδιαγράμματα που έχουν τεθεί.
Είναι εξαιρετικά σημαντικό το άρθρο 9, με το οποίο προβλέπονται ειδικές δικονομικές διατάξεις που επιτρέπουν σε επιθεωρητές περιβάλλοντος να ασκούν προανακριτικό έργο. Είναι πολύ σοβαρή και πολύ ουσιαστική η δουλειά που γίνεται με τους επιθεωρητές περιβάλλοντος και αυτή η δουλειά πρέπει να στηριχτεί και να μπορέσουμε ανά περιοχή να δούμε τα ουσιαστικά θέματα που πρέπει να αντιμετωπιστούν, ενώ στην Ενότητα Β΄ μπαίνει το θέμα της ανακύκλωσης και της επαναχρησιμοποίησης των αποβλήτων.
Εδώ υπάρχει ένα μεγάλο θέμα με τα ειδικά μέτρα εφαρμογής και κυρίως από το ότι καθιερώνεται από το 2014 το ειδικό τέλος ταφής για ορισμένες κατηγορίες αποβλήτων, όταν οδηγούνται σε χώρους υγειονομικής ταφής χωρίς προηγούμενη επεξεργασία και θεσπίζεται βέβαια και η παρακράτηση των ποσών που επιβάλλονται ως χρηματικά πρόστιμα στη χώρα μας για παραβάσεις της ευρωπαϊκής νομοθεσίας.
Εδώ χρειάζεται να υπάρχουν ξεκάθαρες σχέσεις μεταξύ κράτους και αυτοδιοίκησης. Υπάρχουν ξεκάθαρες σχέσεις; Δυστυχώς φαίνεται ότι δεν υπάρχει ο βαθμός ωριμότητας που θα θέλαμε και στην τοπική αυτοδιοίκηση και στην Περιφερειακή Αυτοδιοίκηση για να μπορέσουν να αντιμετωπίσουν τα πράγματα που έρχονται και από κοινοτικούς κανόνες και από εθνικούς κανόνες, από εθνικά νομοσχέδια. 
Υπάρχει όντως μεγάλη ανάγκη, κύριε Υπουργέ, να μιλήσετε και ανά περιφέρεια και συνολικά με την ΚΕΔΕ, ώστε να μπορέσει να υπάρξει ένα ρεαλιστικό χρονοδιάγραμμα για το τι πρόκειται να γίνει, διαφορετικά θα αντιμετωπίσουμε πάλι καταστάσεις από επαναστατημένους δημάρχους και περιφερειάρχες οι οποίοι στη λογική της μη σύγκρουσης θα αρνηθούν να κάνουν τα βήματα που πρέπει να κάνουν για να αντιμετωπίσουν το θέμα.
Στον περιφερειακό σχεδιασμό λάβετε επίσης υπ’ όψιν ότι υπάρχουν παράλληλα θέματα που πρέπει να δείτε. Για παράδειγμα, από τη Θεσσαλία μέχρι το Αγρίνιο υπάρχουν ελαιοτριβεία και πρέπει να γίνει ένα συνολικό πλάνο διαχείρισης των αποβλήτων τους. Ανάλογο πρόβλημα υπάρχει στην Κρήτη και σ’ άλλες περιοχές. Ένα άλλο πρόβλημα είναι η διαχείριση της λάσπης από τους βιολογικούς. Όλα αυτά τα θέματα πρέπει να τα δείτε σε συνεργασία με την αυτοδιοίκηση.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)";"ΑΦΡΟΔΙΤΗ ΠΑΠΑΘΑΝΑΣΗ"
"83";"): Ευχαριστούμε την κ. Παπαθανάση.
Το λόγο έχει ο Βουλευτής Νομού Αττικής της Νέας Δημοκρατίας, κ. Νικόλαος Καντερές.";"Ροδούλα Ζήση"
"84";": Ευχαριστώ, κυρία Πρόεδρε.
Κύριοι Υπουργοί, κυρίες και κύριοι συνάδελφοι, συζητάμε σήμερα για ένα νομοσχέδιο που είναι στην ουσία δύο νομοσχέδια σε ένα. Είναι αφ’ ενός οι δύο ευρωπαϊκές οδηγίες, οι οποίες ενσωματώνονται στο εθνικό δίκτυο και αφ’ ετέρου το τμήμα που αφορά στη ρύθμιση διαφόρων θεμάτων του Υπουργείου Περιβάλλοντος. Έχουμε διευκρινίσει ότι η Νέα Δημοκρατία υπερψηφίζει επί της αρχής το νομοσχέδιο, αλλά υπάρχουν επιφυλάξεις σε ορισμένα άρθρα, τα οποία θα αναλυθούν στην αυριανή συζήτηση. Αναφερόμενος στην ενσωμάτωση των κοινοτικών οδηγιών, θέλω απλά να επισημάνω ότι καλωσορίζω αυτή την εξέλιξη. Πρόκειται για ένα βήμα, έστω και καθυστερημένο, ώστε η προστασία του περιβάλλοντος αλλά και η διαχείριση των αποβλήτων να μπουν σε πιο σωστές βάσεις. Οφείλω όμως να τονίσω ότι η ποινική προστασία του περιβάλλοντος από μόνη της δεν αποτελεί λύση των υφιστάμενων προβλημάτων, καθώς η πάταξη και η ποινική δίωξη δεν αναπληρώνουν ποτέ την πρόληψη. Κατά την άποψή μου η έλλειψη σχεδιασμού και πρόληψης από την πολιτεία αποτελεί ίσως τη μεγαλύτερη αδυναμία της πατρίδας μας.
Κύριοι συνάδελφοι, αν στην Ελλάδα είχαμε προνοήσει σωστά για κάποια πράγματα, τότε δεν θα είχαμε φτάσει ποτέ στο σημερινό αδιέξοδο και αυτό ισχύει τόσο για την οικονομία όσο και για άλλους τομείς, όπως για παράδειγμα το περιβάλλον, την υγεία και την παιδεία. Πρέπει επιτέλους να δούμε την πραγματικότητα ως έχει. Ποτέ δεν υπήρξε αποτελεσματική και ουσιαστική προστασία του περιβάλλοντος στην Ελλάδα διότι ποτέ δεν πήραμε τις σκληρές αλλά απαραίτητες αποφάσεις δημιουργίας των αναγκαίων προϋποθέσεων για να προστατευθεί το αποκαλούμενο δάσος, η λίμνη, ο βιότοπος, ο αιγιαλός, η παραλία, τα ύδατα κ.ο.κ.. Χωρίς δασικούς χάρτες δεν προστατεύεις το δάσος. Πρώτα πρέπει να ξεκαθαρίσεις τι είναι δάσος, αλλιώς δεν μπορείς να φτιάξεις δασικούς χάρτες.
Με λίγα λόγια, μέχρι σήμερα το κράτος έτρεχε πάντα πίσω από τις εξελίξεις αντί να τις δρομολογεί. Έτσι φτάσαμε να έχουμε δεκάδες χιλιάδες αυθαίρετα, έτσι φτάσαμε να έχουμε εκατοντάδες παραλίες άνευ προσβάσεων, έτσι φτάσαμε να έχουμε γεμίσει σκουπίδια στα πιο απίθανα μέρη.
Επί της πρώτης οδηγίας, της 2008/1999, θέλω να τονίσω ένα σημείο μόνο: Η χώρα μας διέθετε ήδη από το 1986 την ποινική θωράκιση της προστασίας του περιβάλλοντος με το ν. 1650. Η σχετική οδηγία έρχεται επί της ουσίας να ενισχύσει ένα ήδη υφιστάμενο νομικό πλαίσιο, όμως θα ήταν λάθος εάν εθελοτυφλούσαμε μπροστά στο πραγματικό πρόβλημα. Νόμους είχαμε και από το 1986. Την ουσιαστική και συνεχιζόμενη εφαρμογή δεν την είδαμε δυστυχώς ποτέ.
Σήμερα λοιπόν δεν είναι ρεαλιστικό να επικαλούμαστε την προστασία δασικών εκτάσεων που έχουν πάψει να υπάρχουν εδώ και πενήντα χρόνια και που τις ανακάλυψε το Υπουργείο σε αεροφωτογραφίες το 1930 και το 1940. Είτε με την ενσωμάτωση της οδηγίας είτε άνευ ενσωμάτωσης, αυτό που οφείλει να επιδείξει η ελληνική πολιτεία είναι η σοβαρότητα. Σε διαφορετική περίπτωση οι νέες ρυθμίσεις κινδυνεύουν να χαθούν στο λαβύρινθο της πολυνομίας, χωρίς να εφαρμοστούν ποτέ.
Η δεύτερη οδηγία, η 2008/1997 που αφορά στο πλαίσιο παραγωγής και διαχείρισης αποβλήτων και που τροποποιεί ριζικά την τρέχουσα νομοθεσία, αντιμετωπίζει όμοιες αδυναμίες ως προς την εφαρμογή στη χώρα μας, όπως και η πρώτη οδηγία. Η διαχείριση των αποβλήτων αποτελεί πρόβλημα εδώ και δεκαετίες. Φτάσαμε στο 2012 και η χώρα μας έχει καταδικαστεί επανειλημμένως για τη μη συμμόρφωση στις ευρωπαϊκές επιταγές. Σίγουρα έχει βελτιωθεί η εικόνα, αλλά το πρόβλημα στη ρίζα του έχει παραμείνει. Υπήρξε ο περιφερειακός σχεδιασμός για την Αττική που αφορά πέντε εκατομμύρια συμπολίτες μας και σε καμμία περιοχή της χώρας το πρόβλημα της καθυστέρησης της υλοποίησης του σχεδιασμού δεν είναι οξύτερο απ’ ό,τι στην Αττική, όμως δυστυχώς δεν προχώρησε.
Πριν από ένα χρόνο είχαμε δει την Κερατέα να μετατρέπεται σε εμπόλεμη ζώνη. Ποιο ήταν το αποτέλεσμα; Η Κυβέρνηση προσπάθησε να υποδείξει με αυταρχικό τρόπο το χώρο όπου θα δημιουργηθεί ο χώρος διαχείρισης των αποβλήτων και βρήκε ολόκληρη την τοπική κοινωνία απέναντί της με τα γνωστά αποτελέσματα. 
Αντίστοιχο ζήτημα υπάρχει και με τη διαχείριση των ανακυκλώσιμων αποβλήτων. Πώς θέλετε να καλλιεργηθεί μία σωστή και ολοκληρωμένη διαχείριση οικιακών αποβλήτων, όταν οι πολίτες βλέπουν σε αρκετές περιπτώσεις τα ανακυκλώσιμα υλικά να πηγαίνουν χαμένα σε βουνά από άλλα σκουπίδια; Όταν σήμερα στην Ευρώπη καταργούνται στην ουσία οι ΧΥΤΑ και βλέπουμε μέσα στις πόλεις να λειτουργούν εργοστάσια ανακύκλωσης, εμείς ακόμη ψάχνουμε πού και πώς θα δημιουργήσουμε νέους ΧΥΤΑ για να ξεφύγουμε από τις παράνομες χωματερές. Στην Αττική τόσο επί των κυβερνήσεων της Νέας Δημοκρατίας όσο και επί των κυβερνήσεων του ΠΑΣΟΚ έκλεισαν αρκετές παράνομες χωματερές, όμως το πρόβλημα δεν λύθηκε. Σήμερα είμαστε ακόμη απέναντι στο αδιέξοδο των σκουπιδιών. Δεν είναι δυνατό να βαρύνεται μόνο ο Έλληνας φορολογούμενος για την αμέλεια κάποιου δημάρχου που εξακολουθεί να λειτουργεί ένα χώρο ανεξέλεγκτης διάθεσης απορριμμάτων εντός των δήμων του. Είναι σωστή πρόβλεψη το να υπάρχει συγκεκριμένο κόστος για το δήμο στον οποίο λειτουργεί ένας παράνομος ΧΑΔΑ. Κάποια στιγμή όμως θα πρέπει όλοι να αναλάβουν τις ευθύνες τους διότι όλοι δημιουργούν απόβλητα. Δεν μπορούν μία ή δύο περιοχές της Αττικής να μετατραπούν σε κάδο απορριμμάτων ολόκληρου του Λεκανοπεδίου και να φορτωθούν τον όγκο σκουπιδιών πέντε εκατομμυρίων ανθρώπων.
Έρχομαι στο τρίτο κομμάτι που αφορά τη ρύθμιση διαφόρων θεμάτων του Υπουργείου Περιβάλλοντος. Θα επικεντρωθώ στο θέμα που ρυθμίζει το ζήτημα των προστίμων για τα εκτός σχεδίου αυθαίρετα. Έχει δημιουργηθεί ένα πρόβλημα με το ν. 4030 καθώς υπάρχουν περιοχές όπου η αντικειμενική αξία υπερβαίνει το όριο των 2.200 που προβλέπει ο νόμος. Αυτό έχει σαν συνέπεια η τακτοποίηση των αυθαιρέτων όλου του δήμου να γίνεται σε τιμή αυξημένη σε σχέση με την τιμή της περιφέρειας που είναι, ως γνωστόν, 650, όμως δεν είναι ίδιες όλες οι περιοχές εντός δήμου. Χαρακτηριστικά σας αναφέρω το Κορωπί, τη Ραφήνα, την Παλλήνη, το Μαρκόπουλο Μεσογαίας και τα Καλύβια Θορικού. Σ’ αυτές τις περιοχές έχουμε το εξής παράδοξο: H αντικειμενική αξία σε κάποια σημεία υπερβαίνει το όριο των 2.200 -όπως στο Κορωπί- κατά 50 ευρώ και εκτινάσσει την τιμή ταυτοποίησης στα 1.150 ευρώ αντί της τιμής της περιφέρειας που είναι 650. Αυτό συμβαίνει διότι στο Κορωπί έχουμε το κομμάτι της παραλίας στην Αγία Μαρίνα που συμπαρασύρει ολόκληρο το δήμο. Κάτι αντίστοιχο θα υπήρχε και στο δήμο Αθηναίων αν υπήρχαν αυθαίρετα. Η τιμή ζώνης των Πετραλώνων ή των Πατησίων θα συμπαρασυρόταν από την τιμή ζώνης στο Κολωνάκι και στην Πλάκα. Αυτή την αδικία πιστεύω ότι την αντιλαμβανόμαστε όλοι, οπότε ή θα πρέπει να καταργηθεί το όριο των 2.200 ή θα πρέπει να πάει στο 2.500. Άλλωστε, κύριοι Υπουργοί, γι’ αυτό το θέμα σας έχω δώσει επανειλημμένα ομόφωνες αποφάσεις από δήμους της Ραφήνας, του Κορωπίου και της Παλλήνης και πρέπει να λαμβάνονται υπ’ όψιν οι αποφάσεις αυτών. 
Οι τοπικές κοινωνίες λοιπόν βρίσκονται σε αναβρασμό και θα πρέπει να δώσουμε δίκαιες λύσεις. Όσοι ζουν σε ακριβές γειτονιές, ας πληρώσουν παραπάνω, όμως υπάρχουν και οι φτωχές οικογένειες, όπως στο Κορωπί όπου υπάρχουν και αρκετοί Πόντιοι. Θέλουν μάλιστα να μεταφέρουν και Ρομά σ’ αυτή την περιοχή. Δεν μπορούμε λοιπόν να καταδικάζουμε ολόκληρες περιοχές γιατί μετά τον «Καλλικράτη» και τις ενώσεις βρέθηκαν να έχουν ακριβά κομμάτια, παραλιακά για παράδειγμα, κι έτσι να συμπαρασύρουν ολόκληρη την ενδοχώρα.
Αυτό το σημείο, κύριοι Υπουργοί, νομίζω ότι θα πρέπει να το λάβετε υπ’ όψιν, έτσι ώστε αύριο να δοθεί μία οριστική λύση για να μπορέσει ο κόσμος να τακτοποιήσει το πρόβλημα αυτό, γιατί πραγματικά θέλει να το τακτοποιήσει αλλά αδυνατεί μέσα σ’ αυτή τη δύσκολη οικονομική συγκυρία. Πιστεύω ότι θα μπορέσετε αύριο να κάνετε αυτή την υπέρβαση για να λυθεί αυτό το μείζον πρόβλημα που ενδιαφέρει πάρα πολλές περιοχές στην ανατολική και στη δυτική Αττική.
Σας ευχαριστώ πολύ.";"ΝΙΚΟΛΑΟΣ ΚΑΝΤΕΡΕΣ"
"85";"): Ευχαριστούμε πολύ τον κ. Καντερέ.
Το λόγο έχει ο Βουλευτής Μαγνησίας του ΠΑΣΟΚ, κ. Κώστας Καρτάλης.";"Ροδούλα Ζήση"
"86";": Ευχαριστώ, κυρία Πρόεδρε.
Κυρίες και κύριοι συνάδελφοι, η συζήτηση που γίνεται για το νομοσχέδιο του Υπουργείου Περιβάλλοντος αποτυπώνει με πολύ καθαρό τρόπο ότι σε περιόδους οικονομικής κρίσης πολλοί θεωρούν ότι το περιβάλλον αποτελεί πολυτέλεια ως προς την προστασία του.
Επανέρχεται η άποψη προηγούμενων δεκαετιών, ότι όταν το περιβάλλον δεν έχει άμεση ή έμμεση οικονομική ανταλλακτική αξία, είτε είναι δεύτερης προτεραιότητας και τίθεται στο περιθώριο είτε θα πρέπει να πριμοδοτηθεί με νέους συντελεστές δόμησης και χρήσης γης ώστε να αποκτήσει την οικονομική ανταλλακτική αξία που του έλειπε.
Η ισορροπία είναι πάρα πολύ δύσκολη και συνήθως σε περιόδους που υπάρχει κρίση η ζυγαριά γέρνει σε βάρος του περιβάλλοντος και υπέρ των όποιων επενδύσεων δρομολογούνται. Το στοίχημα είναι να έχεις μια ισορροπία μεταξύ περιβάλλοντος και ανάπτυξης, για να είσαι σίγουρος ότι το επόμενο χρονικό διάστημα δεν έχεις προβλήματα σε ό,τι αφορά ακριβώς στις επιπτώσεις μιας επένδυσης στο φυσικό και ανθρωπογενές περιβάλλον. Γιατί θα έχετε δει πολλές περιοχές της Ελλάδος που βραχυπρόθεσμα αναπτύχθηκαν και σήμερα δεν μπορούν να στηρίξουν την παραγωγική δραστηριότητα για την οποία αναπτύχθηκαν, σε βόρειες τουριστικές περιοχές της Κρήτης και σε άλλα νησιά, έχουμε δει όλες αυτές τις περιπτώσεις.
Ξεκινώ με τα θετικά του νομοσχεδίου, τα οποία είναι πολλά και νομίζω ότι βοηθούν να εξορθολογήσουμε το Εθνικό μας Δίκαιο, προφανώς προς θετική κατεύθυνση. Η πρώτη ενότητα που έχει να κάνει με την ποινική προστασία του περιβάλλοντος δημιουργεί τις προϋποθέσεις ώστε οι επιθεωρητές περιβάλλοντος, κάτι το οποίο ζητούσαμε εδώ και καιρό, να μπορούν να δρομολογούν προκαταρτική εξέταση και να έχουν τη δυνατότητα προανάκρισης για εγκλήματα σε βάρος του περιβάλλοντος και δεύτερον ότι το τριμελές εφετείο είναι αυτό το οποίο εκδικάζει τις υποθέσεις που αντιστοιχούν σε κακουργήματα για περιβαλλοντικές υποθέσεις. Πρόκειται για μια πολύ σοβαρή θωράκιση των επιθεωρητών περιβάλλοντος, που καταβάλλουν τεράστιες προσπάθειες σε ολόκληρη τη χώρα για να παρακολουθήσουν την προστασία του περιβάλλοντος, και της κείμενης νομοθεσίας και που πολλές φορές έρχονται σε σύγκρουση με τις τοπικές κοινωνίες.
Εξακολουθώ και έχω την ίδια πολιτική άποψη, ότι οι επιθεωρητές περιβάλλοντος θα πρέπει να αποτελέσουν ανεξάρτητη αρχή. Δεν νομίζω ότι θα υπάρξει κάποιο πρόβλημα στην ελληνική έννομη τάξη αν αποκαταστήσουμε μια απόλυτη ελευθερία στους επιθεωρητές να ασκούν το αντικείμενο τους, χωρίς να εκτιμάται ότι επηρεάζονται από το πολιτικό σύστημα.
Η δεύτερη ενότητα για τα απόβλητα είναι μια πολύ γενναία εξέλιξη, προφανώς παρακολουθεί τις κοινοτικές οδηγίες. Είναι εξαιρετικά θετικές οι αλλαγές που έκανε το Υπουργείο, για το γεγονός ότι δρομολογείται η καθιέρωση των τεσσάρων ρευμάτων ανακύκλωσης, υπάρχει μια οροφή στο τέλος ταφής, το οποίο ισχύει πλέον και βοηθά ώστε να αποφεύγεται η ανεξέλεγκτη απόθεση απορριμμάτων, αποβλήτων, σε χώρους υγειονομικής ταφής ή σε χώρους που δεν είναι υγειονομικής ταφής.
Βεβαίως, είναι εξαιρετικά σημαντικό ότι υπάρχουν, πλέον, συγκεκριμένα στάδια, τα οποία προβλέπει η κοινοτική οδηγία, της πρόληψης, επαναχρησιμοποίησης, ανακύκλωσης, ανάκτησης και της διάθεσης των απορριμμάτων, με σκοπό να φύγουμε πια από την τραγική κατάσταση των ανεξέλεγκτων χώρων διάθεσης αποβλήτων στη χώρα μας, αλλά και των ΧΥΤΑ, που καταλαμβάνουν πολύτιμο δημόσιο χώρο, πολλές φορές και ιδιωτικό και δεν ανταποκρίνονται στις συνθήκες ασφάλειας και υγειονομικής πρόβλεψης.
Πολλές φορές υπάρχει μια συζήτηση, η οποία είναι προβληματική για τη διαχείριση των απορριμμάτων, αν και πόσο μπορούμε να χρησιμοποιήσουμε νέες τεχνολογίες. Η άποψη μου είναι ότι δεν χρειάζεται να ανακαλύψουμε κανέναν τροχό. Υπάρχουν τεχνολογίες που έχουν χρησιμοποιηθεί επαρκώς στο εξωτερικό, που μπορεί να δώσουν απαντήσει στη διαχείριση των απορριμμάτων τουλάχιστον στα μεγάλα αστικά κέντρα και αυτές τις τεχνικές και τεχνολογίες πρέπει να τις εμπιστευτούμε με την προϋπόθεση ότι υπάρχουν επαρκή συστήματα παρακολούθησης των περιβαλλοντικών όρων με τις οποίες αδειοδοτούνται, γιατί εκεί βρίσκεται ακριβώς και το πρόβλημα. Υπάρχει μια δυσπιστία στον πολίτη ως προς την εμπιστοσύνη προς την πολιτεία, αν μπορεί πράγματι να παρακολουθήσει τους περιβαλλοντικούς όρους μιας εγκατάστασης. Πολλές εγκαταστάσεις λειτουργούν στη χώρα μας παρανόμως, με την έννοια ότι δεν έχουν καν οικοδομικές ή περιβαλλοντικές άδειες, πόσο μάλιστα όταν πρόκειται για μια νέα τεχνολογία, παραδείγματος χάριν ανάκτησης ενέργειας, ενεργειακής αξιοποίησης.
Πρέπει, να δούμε το παράδειγμα των ξένων χωρών, των ξένων πρωτευουσών και να δρομολογήσουμε αντίστοιχες λύσεις. Υπάρχει, όμως, ένας κίνδυνος. Υπάρχει ο κίνδυνος ότι μπορεί τα απόβλητα μαζικά να χρησιμοποιούνται για ανάκτηση ενέργειας, γι’ αυτό θα πρέπει στους διαγωνισμούς, τους οποίους δρομολογεί το Υπουργείο και οι αρμόδιες περιφέρειες, να υπάρχει ένα ελάχιστο ποσοστό για τα προηγούμενα στάδια το οποίο να καλύπτεται, δηλαδή για την πρόληψη, την επαναχρησιμοποίηση και την ανακύκλωση. Αν αυτό το ποσοστό καλυφθεί, θα μπορέσει ο υπόλοιπος όγκος των απορριμμάτων να δρομολογηθεί για ανάκτηση ενέργειας και τελικά για διάθεση. Αν αυτό το ποσοστό δεν ικανοποιηθεί, θα πρέπει να ενισχυθούν οι τοπικές ενέργειες για ακόμη περισσότερο ανακύκλωση, επαναχρησιμοποίηση και πρόληψη.
Το κεφάλαιο γ΄, που συμπληρώνει το νομοσχέδιο, είναι ένα ανισόρροπο κεφάλαιο προς τα α΄ και β΄ κεφάλαια του νομοσχεδίου. Είναι ένα κεφάλαιο, μια ενότητα, που ανατρέπει πλήρως την άποψη που πρέπει να υπάρχει στο νομοθετικό έργο δηλαδή της πυραμίδας, ότι πρώτα καταρτίζεις και νομοθετείς το υπερκείμενο και στη συνέχεια δρομολογείς τα υποκείμενα. Δεν μπορεί για περιπτωσιολογικές υποθέσεις να δρομολογείς ειδικές νομοθετικές ρυθμίσεις που πρακτικά ανατρέπουν τον ενιαίο σχεδιασμό. Νομίζω ότι αυτό το πρόβλημα δεν το βλέπουμε μόνο σε αυτό το νομοσχέδιο, το βλέπουμε και σε άλλα νομοσχέδια που έρχονται στη Βουλή αρκετών Υπουργείων και αυτή η τάση η οποία αναπτύσσεται, προφανώς επιβαρύνει σημαντικά το νομοθετικό έργο και δημιουργεί εξαιρέσεις που δεν είναι αποδεκτές.
Στη συγκεκριμένη ενότητα υπάρχει αναφορά –αναφέρθηκε και η προηγούμενη συνάδελφος- του Παρνασσού. Προφανές είναι ότι πρέπει η χώρα μας να έχει χιονοδρομικά κέντρα. Προφανές είναι ότι πρέπει να είναι ορθά αδειοδοτημένα. Θυμίζω ότι ψηφίσαμε το νόμο της βιοποικιλότητας όπου δώσαμε τη δυνατότητα στα χιονοδρομικά να νομιμοποιηθούν και προσφάτως στο νόμο των αυθαιρέτων δώσαμε και τη δυνατότητα να τακτοποιηθούν τα αυθαίρετα κτίσματα εντός των χιονοδρομικών κέντρων. Η διάταξη για τον Παρνασσό έχει το πρόβλημα, ότι αντί να ολοκληρωθεί πρώτα το προεδρικό διάταγμα για την προστασία του εθνικού δρυμού, δρομολογείται μια περιπτωσιολογική ρύθμιση για το χιονοδρομικό κέντρο. Αυτό είναι ακριβώς το πρόβλημα της ενότητας γ΄, ότι ανατρέπει το σχεδιασμό και επιπροσθέτως επειδή δεν έχει φροντίσει να ολοκληρώσει το προεδρικό διάταγμα πριν δρομολογήσει την περιπτωσιολογική ρύθμισης, δρομολογεί και επιτρέπει, κατά παρέκκλιση των κειμένων διατάξεων, δράσεις επέκτασης και εκσυγχρονισμού. Ο εκσυγχρονισμός προφανώς είναι λογικός, η επέκταση, όμως, όταν μπαίνει κατά παρέκκλιση των κειμένων διατάξεων και χωρίς να είναι συγκεκριμένη νομίζω ότι προκαλεί πολλά ερωτηματικά.
Αντίστοιχη είναι η περίπτωση των λεκανών απορροής. Έρχεται ο νομοθέτης και λέει: Καθυστερώ, δεν προλαβαίνω, έχω προβλήματα να καταρτίσω τα περιφερειακά χωροταξικά σχέδια. Και επειδή δεν έχω τη δυνατότητα να το κάνω, για να μην επιβραδύνω την ανάπτυξη, επιτρέπω τη χωροθέτηση έργων που επισημαίνονται από τις διαχειριστικές των λεκανών απορροής των ποταμών. Κατ’ αρχάς, ακούγεται σωστό. Πρόκειται για μια εξαιρετική διαδικασία σε μια περίοδο ανάπτυξης της χώρας, όμως και πάλι ανατρέπεται η πυραμίδα που πρέπει να υπάρχει στο σχεδιασμό της χώρας, με αποτέλεσμα πολλές από αυτές τις αποφάσεις να έχουν προβλήματα στο Συμβούλιο της Επικρατείας. Θυμίζω ότι το Συμβούλιο Επικρατείας έχει νομολογήσει ότι η πυραμίδα αυτή του σχεδιασμού πρέπει να τηρείται, για να μπορεί να υπάρχει ασφάλεια και δικαίου και των τοπικών κοινωνιών, αλλά και της ίδιας της επένδυσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Στη συγκεκριμένη διάταξη της ενότητας γ΄, δηλαδή του άρθρου 56, είναι προφανές ότι αφού πρόκειται για μια εξαιρετική διαδικασία, θα πρέπει ο νομοθέτης να προϋποθέτει τη σύμφωνη γνώμη του οικείου περιφερειακού συμβουλίου. Αφού λοιπόν αποδέχεται το οικείο περιφερειακό συμβούλιο ότι ανατρέπεται η πυραμίδα του σχεδιασμού, θα πρέπει να είναι με σύμφωνη γνώμη του για τη συγκεκριμένη χωροθέτηση. Μόνο έτσι μπορεί να έχουμε μια αντιστάθμιση στην προσπάθεια, η οποία καταβάλλεται και στη νομοθετική εξαίρεση, η οποία, επίσης, δρομολογείται.
Τέλος, οφείλω να πω, ότι είχα εκφράσει επιφυλάξεις για τις διατάξεις για το Φάληρο κατά τις τοποθετήσεις μου στη επιτροπή. Αίρω τη μεγάλη πλειοψηφία των επιφυλάξεων αυτών, γιατί υπήρχε μια ενημέρωση από το Υπουργείο Περιβάλλοντος. Πρόκειται για διατάξεις, οι οποίες ενισχύουν την ανάπλαση στο παράκτιο μέτωπο του Φαλήρου και δημιουργούν καλύτερες συνθήκες βιωσιμότητάς του για το μέλλον. Υπάρχουν δύο-τρία σημεία, τα οποία αξίζει τον κόπο να συζητηθούν στην επί των άρθρων συζήτηση.
Κυρίες και κύριοι συνάδελφοι, το νομοσχέδιο στα κεφάλαια α΄ και β΄ προχωράει τα πράγματα μπροστά, στο κεφάλαιο γ΄ νομίζω ότι μας πηγαίνει ένα βήμα πίσω. Επιφυλάσσομαι για το κεφάλαιο γ΄.
(Χειροκροτήματα από την πτέρυγα του ΠΑΣΟΚ)";"ΚΩΝΣΤΑΝΤΙΝΟΣ ΚΑΡΤΑΛΗΣ"
"87";"):  Ευχαριστούμε τον κ. Καρτάλη.
Το λόγο έχει η Βουλευτής Τρικάλων του ΠΑΣΟΚ, η κ. Αθανασία Μερεντίτη. Παρακαλώ, κυρία Μερεντίτη, έχετε το λόγο, γιατί έχουμε πολλά θέματα στη Θεσσαλία και είναι μεγάλη ευκαιρία αυτή εδώ τώρα για να αναπτυχθούν.";"Ροδούλα Ζήση"
"88";": Ευχαριστώ, κυρία Πρόεδρε.
Επειδή αναφερθήκαμε στη Θεσσαλία, θα αρχίσω από αυτό που τελείωσε ο συνάδελφος, ο κ. Καρτάλης. Στο άρθρο 52, όσον αφορά το φράγμα Μεσοχώρας, όλοι θέλουμε να προστατεύσουμε το περιβάλλον, αλλά όλοι πρέπει να φροντίσουμε και την ανάπτυξη και κυρίως τα λεφτά των Ελλήνων φορολογουμένων να πιάνουν τόπο.
Ξεκινώ, λέγοντας ότι αυτό το νομοσχέδιο, που είναι δύο κοινοτικές οδηγίες και η τρίτη ενότητα διαπραγματεύεται και προσπαθεί να λύσει θέματα του Υπουργείου, προσπαθεί να παντρέψει την ανάπτυξη και την προστασία του περιβάλλοντος, την προστασία του περιβάλλοντος και τη διαχείριση των απορριμμάτων, καθυστερημένα μεν, δεν χρειάζεται να το επαναλαμβάνουμε. Το παράξενο θα ήταν να μην είναι καθυστερημένη η εναρμόνιση των κοινοτικών οδηγιών. Πάντως προχωράει και προχωρά σωστά και θέλω να πω -το είπε ο Υπουργός, το επιβεβαιώνω- ότι έγιναν πολλές και ουσιαστικές αλλαγές κατά τη διάρκεια και μεταξύ της πρώτης και της δεύτερης συζήτησης στην επιτροπή. 
Κύριε Υπουργέ, κυρίες και κύριοι συνάδελφοι, όμως από το καλό πάντα υπάρχει το καλύτερο. Θέλω να πιστεύω ότι όλοι εμείς εδώ επιδιώκουμε το άριστο. Επιτρέψτε μου, κύριε Υπουργέ, πήρα το λόγο για να κάνω μερικές προτάσεις και θέλω να τις λάβετε υπ’ όψιν, να τις συζητήσετε και ει δυνατόν να τις υιοθετήσετε.
Σίγουρα εγκρίνω και είμαι ικανοποιημένη ως προς το άρθρο 27 την παράγραφο 1 με το «ενθαρρύνεται» και «καθιερώνεται». Αυτό -είχα αναφερθεί και στη επιτροπή- είναι σωστό. Συμφωνώ με το ειδικό τέλος ταφής, μια παράλειψη που αν συνεχίζαμε έτσι, δεν ξέρω που θα καταλήγαμε σε δέκα χρόνια και που θα είχε φτάσει αυτό το ειδικός τέλος. 
Το άρθρο όμως 46 και την παράγραφο 4 θα ήθελα να το ξαναδείτε ή τουλάχιστον να μου εξηγήσετε, γιατί κρίνετε ότι πρέπει να αυξηθεί ο αριθμός των μελών του διοικητικού συμβουλίου. Δεν θέλω να πω αυτά που είπα στην επιτροπή, ότι επιδιώκεται τρόπον τινά ένας έλεγχος από το Υπουργείο Ανάπτυξης. Θα ήθελα, όμως, να το εξηγήσετε εσείς. 
Επίσης, είμαστε πολύ ικανοποιημένοι –θεωρώ ότι ήταν ένα λάθος- με την αλλαγή που έγινε στο άρθρο 49 στο δεύτερο εδάφιο με τα τοπογραφικά για τα αγροτεμάχια που έχουν ταυτότητα. Νομίζω ότι αυτό έπρεπε να γίνει. Θεωρώ ότι είναι σωστό και το χαιρετίζω. 
Θα ήθελα, όμως, να πάμε σε δυο, τρία άλλα θέματα. Κύριε Υπουργέ, σήμερα ανακοινώσατε αλλαγές στις τιμές των ΑΠΕ, στις τιμές των φωτοβολταϊκών. Αυτό είναι θετικό. Μάλιστα, θέλω να πω ότι είναι πολύ πιο θετικό ότι προσέξατε και προστατεύσατε τους μικρούς επενδυτές. Δηλαδή, στις ταράτσες είναι ελάχιστη η αλλαγή. Αυτό είναι σωστό. Δεν είδα όμως –και θα περιμένω να το ακούσω- τι κάνετε με τις τιμές στα αιολικά. 
Εξηγούμαι: Όλοι γνωρίζουμε μέσα σε αυτήν την Αίθουσα –το ξέραμε πριν από καιρό, τώρα το αντιμετωπίζουμε- ότι ο ΔΕΣΜΗΕ έχει οικονομικά προβλήματα. Για να έχουμε αποτελέσματα πρέπει να πάρουμε τα όποια μέτρα και στα αιολικά. Έρχομαι, όμως, να σας κάνω και μια ακόμη πρόταση: Όσοι κατάφεραν να κλειδώσουν τις τιμές τους μέσα στο Γενάρη με το ΔΕΣΜΗΕ θα μπορούν να διαπραγματεύονται, κύριε Υπουργέ, εμπόριο των αδειών τους για δέκα οκτώ μήνες. Να γίνουν, αν υπάρξει ανάγκη –και υπάρχει βέβαια και το βλέπουμε όλοι- κάποιες τέτοιες αγοροπωλησίες, αλλά με έλεγχο πάνω από το τραπέζι, με έλεγχο της πολιτείας. Να φορολογούνται, να κοστολογούνται και να ελέγχονται, κύριε Υπουργέ. Διότι κατανοούμε, τι σημαίνει 0,59 και πόση διαφορά δίνεις και τι δυναμική αποκτά αυτός, ο οποίος έχει κλείσει την τιμή αυτή για δέκα οκτώ μήνες. 
Επιπλέον, όταν ο ΔΕΣΜΗΕ –αν γνωρίζω σωστά- έχει κλείσει 2,2 GW περίπου δεν νομίζω ότι έχουμε και πολλά περιθώρια. Άρα, πρέπει να ψάξουμε και να βρούμε έσοδα για το ΔΕΣΜΗΕ. Δεν χρειάζεται να αναλύσω περισσότερα. Να κοιτάξουμε το θέμα των αιολικών λοιπόν και το πώς πρέπει –επιβάλλεται για μένα- να ελέγξουμε το όποιο παραεμπόριο γίνεται σε αυτές τις άδειες για να έχουμε και έσοδα, αλλά επιπλέον να γίνονται όλα στο φώς με έλεγχο της χώρας.
Θέλω να χαιρετίσω το άρθρο 56 για τα σχέδια διαχείρισης υδάτινων πόρων και για τα υδροηλεκτρικά. Και επειδή αφορά και το φράγμα Μεσοχώρας να βάλω στο τραπέζι, κύριε Υπουργέ, το θέμα και να σας καλέσω –όχι να σας εγκαλέσω- επιτακτικά, από χθες –όχι από αύριο- να ασχοληθούμε επιτέλους με το θέμα που λέγεται «φράγμα Μεσοχώρας».
Είπε ο κ. Καρτάλης –και εγώ θα συμφωνήσω με όλα αυτά που λέει- να έχουμε τη σύμφωνη γνώμη κ.λπ.. Το φράγμα Μεσοχώρας, όμως, είναι άλλη ιστορία. Κύριε Μουσουρούλη, το θέμα αυτό είναι μια πονεμένη ιστορία. Έχουμε ευθύνες όλοι μας. Δεν μπορούμε να το ξεχνάμε.";"ΑΘΑΝΑΣΙΑ ΜΕΡΕΝΤΙΤΗ"
"89";": Μα, εγώ…";"ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ"
"90";": Όχι, σας βλέπω γιατί έχουμε ασχοληθεί και στο παρελθόν. Εγώ είχα παλέψει πολύ και το 2002 κάναμε πολύ σωστά το νόμο. Έγινε ένα μπέρδεμα δυστυχώς. Δεν θέλω να επιρρίψω ευθύνες, κύριε Μουσουρούλη, στην κυβέρνησή σας. Επιρρίπτω, όμως, σε όλο το πολιτικό προσωπικό διαχρονικά που επιτρέπουμε στους εαυτούς μας αυτό το έγκλημα που λέγεται «φράγμα Μεσοχώρας». Είναι κρανίου τόπος. Απαντώ στους περιβαλλοντολόγους. Διότι για ποια προστασία περιβάλλοντος μιλάμε έτσι όπως είναι τώρα; Από την άλλη πλευρά, δισεκατομμύρια των Ελλήνων φορολογουμένων πεταμένα περιμένουν να αξιοποιηθούν επειδή εμείς οι πολιτικοί δεν έχουμε την τόλμη να πάρουμε το πολιτικό κόστος και να κλείσουμε –γιατί αυτό θέλει το φράγμα Μεσοχώρας- και να γίνει έμφραξη και να λειτουργήσει για να παραχθεί ενέργεια που την έχει ανάγκη όλη η Ελλάδα και να έχει και ανάπτυξη η περιοχή. Και ξέρουμε όλοι πόσο θα συμβάλει αυτό στην ανάπτυξη και δεν τολμούμε να το προχωρήσουμε.
Όσον αφορά τα χιονοδρομικά κέντρα, είναι πολύ θετική η εξέλιξη και η πρωτοβουλία και όλα όσα κάνατε για τον Παρνασσό. Ας δούμε όμως και τα υπόλοιπα χιονοδρομικά κέντρα, κύριε Υπουργέ. Έχουμε παραδείγματος χάριν, στα Τρίκαλα, το Περτούλι όπου υπάρχει χιονοδρομικό κέντρο. Πρέπει λοιπόν να κοιτάζουμε σωστά, ολοκληρωμένα. Ας δούμε, λοιπόν, με αφορμή τον Παρνασσό και τα υπόλοιπα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κλείνοντας, κύριε Υπουργέ –έχω αργήσει και δεν θα σας κουράσω- θέλω να αναφερθώ στο θέμα των επιχειρήσεων εναλλακτικής διαχείρισης συσκευασιών. Έχουμε εδώ ένα έγγραφο της Γενικής Συνομοσπονδίας Επαγγελματιών Βιοτεχνιών Εμπόρων Ελλάδος. Όλοι ξέρουμε πόσο επιτακτική ανάγκη είναι καθημερινά όλο και περισσότερο να μειωθεί το κόστος λειτουργίας και παραγωγής γενικώς στην Ελλάδα. Δεν μπορεί λοιπόν αυτές τις ώρες να έχουμε μια προσφορά από μια άλλη εταιρεία που μιλάει για μείωση, ενώ η υπάρχουσα εταιρεία ζητάει αύξηση 100% και εμείς να καθυστερούμε –δεν ξέρω αν είναι έτσι, θέλω όμως να το ακούσω, να το διαλευκάνουμε και να το ξεκαθαρίσουμε και το έχω θέσει πολλές φορές το θέμα- να εμποδίζουμε ή να κωλυσιεργούμε στη διενέργεια εξωτερικών ελέγχων στα συστήματα. Θέλω αυτό να το ακούσω. Το ξέρετε καλά, το έχουμε συζητήσει πολλές φορές. Δεν σας κρύβω ότι το θέμα αυτό με απασχολεί. Δεν με έχετε πείσει και γι’ αυτό θα ήθελα να σας ακούσω. 
Εγώ νομίζω ότι αυτό το νομοθέτημα ήταν και είναι κοινωνικά απαραίτητο. Προσπαθήσαμε όλοι με πολύ καλό τρόπο να το κάνουμε όσο το δυνατόν καλύτερο. Έστω και την τελευταία στιγμή, μπορούμε να κάνουμε τις όποιες αλλαγές χρειάζονται για το καλύτερο, κύριε Υπουργέ. Ειπώθηκε εδώ αλλά θα το επαναλάβω: Κάποια στιγμή πρέπει να φροντίζουμε να νομοθετούμε για μακρό χρόνο και συνολικά, γιατί η πολυνομία σε αυτήν τη χώρα ταλαιπωρεί όλους και περισσότερους αυτούς που τολμούν σε αυτήν τη χώρα να επενδύουν.
Ευχαριστώ πολύ, κυρία Πρόεδρε και για την ανοχή σας. 
(Χειροκροτήματα από την πτέρυγα του ΠΑΣΟΚ)";"ΑΘΑΝΑΣΙΑ ΜΕΡΕΝΤΙΤΗ"
"91";"): Ευχαριστούμε την κ. Αθανασία Μερεντίτη. 
Το λόγο έχει ο Βουλευτής Νομού Αττικής του ΠΑΣΟΚ, κ Παντελής Ασπραδάκης.";"Ροδούλα Ζήση"
"92";": Ευχαριστώ, κυρία Πρόεδρε. 
Αγαπητοί συνάδελφοι, με την ψήφιση του συγκεκριμένου νομοσχεδίου και την εφαρμογή του, πράγματι, η χώρα μας εναρμονίζεται με τις σύγχρονες τάσεις σχεδιασμού και διαμόρφωσης πολιτικής περιβάλλοντος σε εθνικό και ευρωπαϊκό επίπεδο, πράγμα που μπορεί να μας οδηγήσει στην αειφόρο ανάπτυξη. 
Ταυτόχρονα, στόχος είναι να αντιμετωπιστεί αποτελεσματικά το πρόβλημα του περιβαλλοντικού εγκλήματος που συνεχώς επιδεινώνεται με ιδιαίτερα δυσμενείς επιπτώσεις στην ποιότητα ζωής και στην οικονομία. Τέλος, με την εισαγωγή στο εθνικό μας δίκαιο νέων ορισμών και εννοιών για τα απόβλητα, την ιεράρχηση των εργασιών διαχείρισης των αποβλήτων για την προστασία των φυσικών πόρων γίνεται μια συνολική προσπάθεια να περιοριστεί η μόλυνση του περιβάλλοντος. 
Αγαπητοί συνάδελφοι, είναι βέβαιο ότι μια σωστή και συνεπής πολιτική για το περιβάλλον, καθώς και η περιβαλλοντικά ορθή διαχείριση των αποβλήτων είναι κύρια ζητούμενα. Στην Περιφέρεια Αττικής έχουμε εδώ και δεκαετίες ανοιχτές πληγές σε θέματα όπως η προστασία του περιβάλλοντος και η διαχείριση των αποβλήτων που όλοι γνωρίζουμε. Επειδή η καθημερινότητα έχει σχέση με την ποιότητα ζωής στο περιβάλλον, θα ήθελα να κάνω κάποιες επισημάνσεις που αφορούν την Περιφέρεια Αττικής, κύριε Υπουργέ.
Τον Ασωπό όλοι τον γνωρίζουμε. Η μόλυνση δυστυχώς συνεχίζεται. Αυτό έχει γίνει γνωστό σε όλη την Ελλάδα, αλλά παρά τις προσπάθειες θα έλεγα ότι θα πρέπει να εντατικοποιηθούν και να ληφθούν μέτρα. 
Στο Θριάσιο Πεδίο λειτουργούν δεκάδες βιομηχανικές μονάδες. Και εκεί υπάρχει μόλυνση του περιβάλλοντος. Αυτό το ζουν οι κάτοικοι της περιοχής. Όσον αφορά τα απορρίμματα, όλα τα απορρίγματα της Αττικής μένουν στην Περιφέρεια Αττικής. Τα λατομεία, τα καμμένα, όλα αυτά τα θέματα δυστυχώς παραμένουν προβλήματα. 
Θα ήθελα να αναφερθώ και στην ανατολική Αττική σε κάτι που έχει σχέση με τη αποχέτευση, ένα θέμα που δυστυχώς εδώ και χρόνια συζητάμε αλλά ακόμη δεν έχει λυθεί το πρόβλημα. Το τελευταίο διάστημα είναι αλήθεια ότι παρατηρείται μια κινητικότητα που έχει σχέση και με την ΕΥΔΑΠ, αλλά και με το Υπουργείο κάτω από την πίεση των δημάρχων που ζουν το πρόβλημα. Θα ήθελα να αναφέρω και εγώ το πρόβλημα, το οποίο ζω μαζί με τους κατοίκους. Και στην Παλλήνη και στο Σαρωνικό υπάρχει μια απόφαση της ΕΥΔΑΠ να μπορεί να δεχθεί τα λύματα από την Ψυττάλεια αλλά και οι άλλες μελέτες που έχουν γίνει και τα έργα δημοπράτησης παρακαλώ να επισπευτούν οι διαδικασίες, έτσι ώστε να λυθεί ένα χρόνιο πρόβλημα που μολύνει και τον επίγειο και τον υπόγειο υδροφόρο ορίζοντα. 
Δεν νοείται σε μια ευρωπαϊκή πρωτεύουσα και ιδιαίτερα στην ανατολική Αττική που φιλοξενεί τον μεγαλύτερο κεντρικό αερολιμένα, να μην υπάρχει αποχέτευση. 
Θα ήθελα να κάνω κάποιες παρατηρήσεις, σε σχέση με τη ρύθμιση των αυθαιρέτων. Όπως γνωρίζετε, τα περισσότερα αυθαίρετα βρίσκονται στην ανατολική Αττική. Στην πλειοψηφία τους οι ιδιοκτήτες είναι απλοί άνθρωποι, που έχουν φτιάξει ένα μικρό σπίτι για να ζήσουν. Και ενώ εδώ και δεκαετίες ζούσαν αρμονικά, πλήρωναν τις ΔΕΚΟ και ό,τι έχει σχέση με φόρους, θεωρούνταν παράνομοι. Πέρυσι με το νόμο του ΥΠΕΚΑ, δόθηκε ελπίδα ότι οι ιδιοκτήτες θα μπορούσαν να νομιμοποιήσουν τα σπίτια τους και να απαλλαγούν απ’ αυτήν την ταλαιπωρία. Όμως, το υπερβολικό ύψος των τελών νομιμοποίησης αλλά και διάφορες στρεβλώσεις και υπερβολές που έχουν σχέση με τον προϋπολογισμό, απέτρεψαν τους πολίτες από το να συμμετάσχουν στη ρύθμιση. 
Και εγώ και άλλοι Βουλευτές της Περιφέρειας Αττικής, έχουμε κατ’ επανάληψη αναφέρει το πρόβλημα και ιδιαίτερα τώρα με την οικονομική κρίση, που οι πολίτες αδυνατούν να συμμετάσχουν.
Χαρακτηριστικά θα ήθελα να αναφέρω –ειπώθηκε και από άλλους Βουλευτές- τις περιπτώσεις στην Παλλήνη, στον Άγιο Δημήτριο, στο Κορωπί, στη Ραφήνα, στα Καλύβια στο Μαρκόπουλο, όπου για ένα οικοδομικό τετράγωνο, υποχρεώνονται χιλιάδες ιδιοκτήτες αυθαιρέτων –μικρών σπιτιών- να συμμετάσχουν με τη χαμηλότερη τιμή του δήμου αντί της περιφέρειας, που είναι η μισή τιμή. 
Θα πρέπει να λυθεί αυτό το πρόβλημα, γιατί είναι αδικία το 1% ενός δήμου, να υποχρεώνει όλους τους υπόλοιπους να πληρώνουν διπλάσιο ποσό. Εξάλλου, όσο περισσότεροι συμμετάσχουν στη ρύθμιση, τόσα περισσότερα χρήματα θα δοθούν στο κράτος. Και να σας πω ότι τα αυθαίρετα δεν είναι ούτε στην Κηφισιά ούτε στην Εκάλη, αλλά είναι στην ανατολική Αττική, στην Κερατέα, στον Ωρωπό. Βάλτε κάποια άλλα κριτήρια, ώστε να μην τιμωρούνται τόσοι πολλοί μικροί ιδιοκτήτες. 
Όσον αφορά τις αντικειμενικές αξίες, δεν θα έπρεπε να συζητάμε για ενδεχόμενη αύξηση των αντικειμενικών αξιών. Δεν θα πρέπει να πάει αναδρομικά ώστε να μην τιμωρηθούν και αυτοί που έχουν τακτοποιήσει τα αυθαίρετά τους. Επίσης, οι πολίτες που έχουν περαιώσει όλη τη διαδικασία, σε περίπτωση που υπάρξει μείωση, να συμπεριληφθούν και αυτοί. 
Μια άλλη δυσλειτουργία που έχει παρατηρηθεί, αφορά τις δικαστικές εκκρεμότητες. Πρέπει κατά τη γνώμη μου να είναι αρκετή η βεβαίωση του μηχανικού που έχει αναλάβει να τακτοποιήσει το θέμα. Παρ’ όλο που μπορεί να έχει αποπληρωθεί όλο το πρόστιμο, έχουν υπάρξει παρενέργειες. 
Ένα θέμα που έχουμε εμείς στην Περιφέρεια Αττικής και το γνωρίζετε, είναι οι οικισμοί. Αναφέρομαι στους οικισμούς Χέρωμα, Νέα Ζωή, Σκάρπιζα, Προσήλιο, που παρ’ όλο που είναι οργανωμένοι με σχολεία, με δρόμους, με λυμένο ιδιοκτησιακό καθεστώς, δεν μπορούν να συμμετάσχουν στη ρύθμιση. Και στον Άγιο Στέφανο επίσης έχουν δοθεί υποσχέσεις αλλά δεν έχει γίνει τίποτα. 
Επίσης, θα πρέπει να δούμε το θέμα των παλιννοστούντων, οι οποίοι ταλαιπωρούνται εδώ και χρόνια. Ζητούν να συμπεριληφθεί μία ρύθμιση. Θα καταθέσω για τα Πρακτικά το σχετικό αίτημά τους.
 (Στο σημείο αυτό ο Βουλευτής κ. Παντελής Ασπραδάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Να κάνω μια παρατήρηση, στην τροπολογία για τη ρύθμιση πολεοδομικών και χωροταξικών θεμάτων. Για άλλη μια φορά οι πτυχιούχοι ΤΕΙ αντιμετωπίζονται άνισα, παρά τον ορισμό των δικαιωμάτων τους στο ν.1404/83 που τροποποιήθηκε με το ν.2916 και το ν.3974. Σας έχει κατατεθεί και εδώ ένα υπόμνημα από τον Πρόεδρο της Επαγγελματικής Επιστημονικής Ένωσης Τεχνολογικής Εκπαίδευσης κ. Δημόπουλο. Παρακαλώ να ληφθεί υπ’ όψιν και αυτή η παρατήρηση. 
Κλείνοντας θα ήθελα να επισημάνω ότι η δεινή οικονομική κατάσταση που βιώνουν οι Έλληνες πολίτες, μας αναγκάζει να περιορίσουμε τις απαιτήσεις μας από το κράτος και να συναισθανόμαστε την ανάγκη για περιορισμό των δαπανών σε κάθε επίπεδο. Όμως, τα έργα προστασίας του περιβάλλοντος, η διαφύλαξη του δασικού μας πλούτου, η ανάδειξη και η αξιοποίηση των ελεύθερων χώρων και η ανάπτυξη των υπαρχόντων φυσικών χώρων, οφείλουμε να είναι προτεραιότητά μας. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)";"ΠΑΝΤΕΛΗΣ ΑΣΠΡΑΔΑΚΗΣ"
"93";"): Ευχαριστούμε τον κ. Παντελή Ασπραδάκη, Βουλευτή Νομού Αττικής του ΠΑΣΟΚ. 
Το λόγο έχει η Βουλευτής Κορινθίας του ΠΑΣΟΚ κ. Αικατερίνη Φαρμάκη-Γκέκη.";"Ροδούλα Ζήση"
"94";": Ευχαριστώ, κυρία Πρόεδρε. 
Αγαπητοί συνάδελφοι, η χώρα μας από το 1986 και πρώτη αυτή μεταξύ πολλών ευρωπαϊκών χωρών, θέσπισε με το άρθρο 28 του ν. 1650 την ποινική θωράκιση για την προστασία του περιβάλλοντος. Βεβαίως, με το νόμο αυτόν τότε εκφραζόταν η ανάγκη να μπει ένα πλαίσιο για την προστασία του περιβάλλοντος. Τότε ήταν επιτακτική ανάγκη. Σήμερα, όμως, καταλαβαίνουμε όλοι ότι αυτό το πλαίσιο έχει ξεπεραστεί από τα καινούργια δεδομένα και πρέπει, βεβαίως, να εκσυγχρονισθεί και να επικαιροποιηθεί. 
Το νομοσχέδιο που συζητούμε σήμερα, που στις δυο πρώτες ενότητές του περιλαμβάνει την εναρμόνιση με τις οδηγίες 99 και 98, ουσιαστικά είναι προς αυτήν την κατεύθυνση: να μπορέσουμε να βάλουμε καινούργιες πολιτικές, ώστε να προστατεύσουμε ακόμη πιο αποτελεσματικά το περιβάλλον, θεωρώντας το ως κοινωνικό αγαθό αλλά και ως οικονομικό πόρο της αειφόρου ανάπτυξης. Και αυτό, καταλαβαίνουμε όλοι ότι επιβάλλεται αν κάνουμε μια αναδρομή στο τι έχει γίνει μέχρι τώρα. 
Έχουμε εκτεταμένες επιπτώσεις περιβαλλοντικής μόλυνσης, παρ’ ότι είχαμε ένα νόμο για την προστασία του περιβάλλοντος. Κατά τη διάρκεια του νόμου αυτού, είδαμε να ξεφεύγουν πάρα πολλοί υπαίτιοι για εγκλήματα κατά του περιβάλλοντος και να αποποιούνται τις ευθύνες τους. Είχαμε διαφορετικές νομοθεσίες μεταξύ των κρατών-μελών, που σήμαινε ότι δεν μπορούσαν να αντιμετωπιστούν οι περιβαλλοντικές παραβάσεις στα κράτη-μέλη. Ο καθένας μπορούσε να διαλέξει διαφορετική νομοθεσία για να αποφύγει τις συνέπειες.
Στόχος, λοιπόν, της σημερινής εναρμόνισης είναι να διασφαλιστεί ότι όλα τα κράτη-μέλη διαθέτουν τα ίδια αυστηρά ποινικά εργαλεία, προκειμένου να περιορίσουν, να αντιμετωπίσουν, να αποτρέψουν τις περιβαλλοντικές παραβάσεις. 
(Στο σημείο αυτό την Προεδρική Έδρα καταλαμβάνει η Ε΄ Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )
Γι’ αυτό θεωρώ ότι είναι πολύ σημαντικό ότι υιοθετείται ένας ενιαίος κατάλογος για τις περιβαλλοντικές παραβάσεις, ότι αυστηροποιούνται οι ποινικές κυρώσεις και ότι διευρύνεται το πεδίο εφαρμογής της ποινικής νομοθεσίας και σε άλλες περιπτώσεις, όπως σε περιπτώσεις περιβαλλοντικών εγκλημάτων στο πλαίσιο μιας εγκληματικής οργάνωσης. Το πιο σημαντικό είναι ότι ενισχύονται οι επιθεωρητές περιβάλλοντος, στους οποίους δίνονται περαιτέρω αρμοδιότητες –ανακριτικές αρμοδιότητες- γιατί μέχρι τώρα ήλεγχαν αλλά δεν μπορούσαν να επιβάλουν ποινικές κυρώσεις. 
Αυτό είναι το ένα σκέλος για την προστασία του περιβάλλοντος. Το δεύτερο σκέλος αφορά τη διαχείριση των αποβλήτων. Είναι η εναρμόνιση με την οδηγία 98. 
Δυστυχώς, έχουμε δει αυτό το ζήτημα κοντόφθαλμα. Δεν έχουμε καταλήξει για να γίνουν εκείνα τα έργα και να κλείσουν οι χωματερές. Και βέβαια σήμερα, πρέπει να τρέξουμε πάρα πολύ για να κλείσουμε τις χωματερές αλλά και να φτιάξουμε εκείνα τα έργα που θα μας επιτρέψουν αφ’ ενός να προστατεύσουμε το περιβάλλον, την υγεία των πολιτών και αφ’ ετέρου, να τελειώσουμε με τα πρόστιμα, τα οποία κρέμονται πάνω από τους φορολογούμενους πολίτες.
Η ολιγωρία αυτή και η ατολμία, η οποία ήταν διάχυτη μεταξύ της τοπικής αυτοδιοίκησης αλλά και της κεντρικής εξουσίας και η οποία ουσιαστικά υποδηλωνόταν απέναντι στα τοπικά συμφέροντα, μας έχει φέρει σε μια τραγική κατάσταση, την οποία κανείς δεν έχει το δικαίωμα να μη τη βλέπει και να μην προχωρά στην αποκατάστασή της. 
Η οδηγία, λοιπόν, αυτή ρυθμίζει συνολικά τη διαχείριση των αποβλήτων ώστε να προστατεύεται το περιβάλλον, η ανθρώπινη υγεία και το πιο σημαντικό, να εξοικονομούνται οι φυσικοί πόροι μέσω της επαναχρησιμοποίησης και της ανακύκλωσης των αποβλήτων και της ανάκτησης υλικών και ενέργειας. Καταλαβαίνουμε όλοι ότι μέχρι τώρα δίναμε σημασία στη διαχείριση των αποβλήτων και πρέπει επιτέλους να δώσουμε σημασία σε όλα τα προϊόντα και στα υλικά καθ’ όλον τον κύκλο που διατρέχουν μέχρι να φτάσουν να γίνουν απόβλητα. 
Επίσης, η κατάρτιση εθνικού σχεδίου διαχείρισης αποβλήτων, καθώς και εθνικών και περιφερειακών σχεδίων, είναι μια σημαντική δέσμευση. Αυτοί οι στόχοι πρέπει να συνδεθούν με την περαιτέρω άνοδο του ποσοστού ανακύκλωσης, γιατί αυτός είναι ο στόχος στον οποίον πρέπει να στοχεύσουμε ποιοτικά και ποσοτικά, έτσι ώστε να μην οδηγούνται είτε στους ΧΥΤΑ είτε στους ΧΥΤΥ απόβλητα, από τα οποία μπορούν να ανακτηθούν πραγματικά υλικά, που με τη σειρά τους μπορούν να χρησιμοποιηθούν ως πόροι. Είναι ένα ζήτημα το οποίο μπορούμε να ενθαρρύνουμε για όσο το δυνατόν μεγαλύτερη ανάκτηση των προϊόντων ανακύκλωσης. Γι’ αυτό θεωρώ πολύ σημαντικές τις επιπλέον διατάξεις, τις οποίες βάζει το Υπουργείο με αυτό το νομοσχέδιο για τον ΕΟΕΔΣΑΠ, έναν οργανισμό που μέχρι τώρα δεν λειτούργησε έτσι όπως έπρεπε να λειτουργεί και μέχρι σήμερα, τουλάχιστον στο διάστημα των δύο χρόνων που έχει θεσμοθετηθεί, δεν προέτρεψε, δεν ενθάρρυνε την ανακύκλωση. 
Κυρία Πρόεδρε, κύριε Υπουργέ, θέλω να αναφερθώ σε μερικά ζητήματα που είναι στην τρίτη ενότητα, τα οποία θεωρώ πολύ σημαντικά. Θέλω να αναφερθώ στο άρθρο 49. Δεν θα σταματήσω να λέω ότι σήμερα τα πρόστιμα των αυθαιρέτων σε πολλές περιπτώσεις είναι αρκετά μεγάλα. Θεωρώ ότι πρέπει να δώσουμε τη δυνατότητα οι δόσεις να αυξηθούν από τις τριάντα έξι, ει δυνατόν, στις εξήντα. Έτσι και αλλιώς, για όλες τις ληξιπρόθεσμες οφειλές το ελληνικό δημόσιο έχει δώσει αυτήν τη δυνατότητα. Νομίζω ότι μπορούμε να τη δώσουμε και εμείς, γιατί ο Έλληνας πολίτης σήμερα έχει να αντιμετωπίσει, εκτός από τη δόση για το αυθαίρετο, και πολλούς άλλους λογαριασμούς, οι οποίοι επιτείνουν το πρόβλημα και δεν του επιτρέπουν να ρυθμίσει το αυθαίρετο. Είναι μια σημαντική πρωτοβουλία την οποία πήραμε αλλά θα πρέπει σήμερα να την ενισχύσουμε με τις δόσεις. 
Κύριε Υπουργέ, έχετε καταθέσει μια τροπολογία η οποία αφορά τα επαγγελματικά δικαιώματα και πώς αυτά ρυθμίζονται στην περίπτωση των παραδοσιακών οικισμών. Παρακαλώ πολύ, αυτό να αποσυρθεί. Τα επαγγελματικά δικαιώματα των μελετητών των ιδιωτικών έργων έχουν ρυθμιστεί με βάση διατάγματα του Υπουργείου Παιδείας. Δεν νομίζω ότι εμείς, ως Υπουργείο Περιβάλλοντος, πρέπει να νομοθετούμε για κάτι τελείως διαφορετικό. 
Από την άλλη μεριά, θεωρώ ανεδαφική και ανεπίκαιρη τη διαρκή συζήτηση για τα επαγγελματικά δικαιώματα των τεχνολόγων μηχανικών. Νομίζω ότι γι’ αυτά δεν έχουμε παρά να δούμε και τις μελέτες που δίνει ο δημόσιος φορέας. Γιατί δεν είναι δυνατόν ο δημόσιος φορέας, όταν προκηρύσσει μελέτες που αφορούν έργα που θα γίνουν σε όλη την επικράτεια, να έχει μια διαφορετική αντιμετώπιση στα δικαιώματα των τεχνολόγων μηχανικών και μια διαφορετική αντιμετώπιση, όταν είναι για τα ιδιωτικά έργα. 
Τελειώνοντας, θέλω να πω ότι τα στοιχήματα για την προστασία του περιβάλλοντος είναι επίκαιρα σήμερα παρά ποτέ άλλοτε. Θεωρώ ότι με αυτό το νομοσχέδιο ενισχύεται η κατεύθυνση που θέλει να δώσει το Υπουργείο Περιβάλλοντος, γι’ αυτό και ψηφίζω ανεπιφύλακτα τις διατάξεις αυτού του νομοσχεδίου. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)";"ΑΙΚΑΤΕΡΙΝΗ ΦΑΡΜΑΚΗ-ΓΚΕΚΗ"
"95";"): Και εγώ σας ευχαριστώ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί από το Γενικό Λύκειο Ξυλοκάστρου (Β’ Τμήμα). 
Η Βουλή σας καλωσορίζει. 
(Χειροκροτήματα από όλες τις πτέρυγες της Βουλής)
Ο Βουλευτής της Νέας Δημοκρατίας κ. Κωνσταντίνος Μουσουρούλης έχει το λόγο.";"Βέρα Νικολαΐδου"
"96";": Ευχαριστώ, κυρία Πρόεδρε, 
Θα ήθελα κατ’ αρχάς, να σχολιάσω ορισμένα από τα θέματα που έθιξε η κ. Μερεντίτη, η οποία μίλησε προηγουμένως. Και πρώτο απ’ όλα στο υδροηλεκτρικό έργο της Μεσοχώρας. Επειδή είχα την ευθύνη της προετοιμασίας του θεσμικού πλαισίου, θέλω να πω ότι μέλημά μας ήταν να επαναλειτουργήσουμε τη μονάδα των 1561 MW, χωρίς να συνδεθεί το θέμα με το ευρύτερο έργο του Αχελώου, χωρίς να διαταράξουμε την οικολογική και περιβαλλοντική ισορροπία στην περιοχή και χωρίς να αδικήσουμε κανέναν από τους κατοίκους. Το πλαίσιο, θεσπίστηκε με το ν.3734/2009 αλλά το έργο δεν προχώρησε. Οι ευθύνες ας αναζητηθούν κυρίως στους αιρετούς. Δεν εξαιρώ και συναδέλφους Βουλευτές. 
Έρχομαι στην ανακοίνωση του αρμόδιου Υπουργείου περί μειώσεως των τιμών των ανανεώσιμων πηγών ενέργειας, στην οποία επίσης αναφέρθηκε η κ. Μερεντίτη. Δεν την έχω δει ακόμη, αλλά δράττομαι της ευκαιρίας για να πω το εξής: φθάσατε εδώ, κύριε Υπουργέ, γιατί κάνατε το στρατηγικό λάθος να καθορίζετε το μείγμα των ΑΠΕ με υπουργική απόφαση. Σας τα λέγαμε τότε, αλλά δεν μας ακούγατε. Κάνατε, το λάθος να δώσετε εξαιρέσεις σε κάποιες τεχνολογίες, και τώρα έρχεστε να ρυθμίσετε τα αποτελέσματά του αυξομειώνοντας τις τιμές. Έτσι, βάλλετε ευθέως εναντίον της σταθερότητας που είναι απαραίτητη για τη λήψη επιχειρηματικών αποφάσεων σε αυτόν τον τομέα. Δεν λέω ότι δεν πρέπει να εξορθολογιστούν οι τιμές, αλλά αυτό το θέμα πρέπει να το δούμε σε συνδυασμό με το ενεργειακό μείγμα, την κατάσταση του χρηματοπιστωτικού συστήματος αλλά και τη Δημόσιας Διοίκησης των Υπουργείων, όπως αυτή έχει διαμορφωθεί τα τελευταία δύο χρόνια. 
Ειπώθηκε, επίσης, κάτι σχετικό με τις άδειες. Εγώ προσωπικά είμαι αντίθετος με το εμπόριο αδειών. Το δεκαοκτάμηνο, εάν κατάλαβα καλά, πυροδοτεί το εμπόριο αδειών. Όταν συγκεκριμενοποιήσετε τις όποιες αποφάσεις σας, θα τα συζητήσουμε.
Κλείνω αυτήν την παρέμβαση με ένα σχόλιο για τα φωτοβολταϊκά στις στέγες τα οποία δεν έχουν ουσιαστικές επιπτώσεις στο τέλος ΑΠΕ για τον ΔΕΣΜΗΕ (Διαχειριστής Συστήματος Μεταφοράς Ηλεκτρικής Ενέργειας). Εάν κατάλαβα καλά, ο ΔΕΣΜΗΕ πρόκειται να τροφοδοτηθεί από το ειδικό τέλος που θεσπίζετε στους λιγνιτικούς σταθμούς, ύψους 2 ευρώ ανά μεγαβατώρα. Το θέμα χρήζει ιδιαίτερης προσοχής, κύριε Υπουργέ, διότι τα τιμολόγια της ΔΕΗ έχουν επιβαρυνθεί πάρα πολύ. Είχαμε αυξήσεις από 12% έως 14%. Δεν μπορεί να λυθούν οι στρεβλώσεις της αγοράς ηλεκτρικής ενέργειας στην πλάτη των καταναλωτών. Το τονίζω αυτό. Για εμάς, για τη Νέα Δημοκρατία, όπως έχει πει ο Πρόεδρός μας, ο Αντώνης Σαμαράς, στην κατάσταση που βρίσκεται η ελληνική οικονομία, το κόστος της ενέργειας πρέπει να παραμείνει σε χαμηλά επίπεδα. 
Όσον αφορά στο πρόγραμμα για τα φωτοβολταϊκά στις στέγες, που είχα την τιμή να σχεδιάσω αν και οι φορείς και κυρίως η ΔΕΗ δεν το ήθελαν. Έχετε προχωρήσει και σωστά σε μικρή μείωση των τιμών. Όμως θα πρέπει να υπολογίζετε την απόσταση που υπάρχει μεταξύ των αυξήσεων των τιμολογίων της ΔΕΗ και της δυνατότητας που έχουν οι πολίτες να επενδύσουν. Αν κάνετε λάθος στις αναλογίες, το πρόγραμμα θα πάει άπατο. 
Προχωρώ στα θέματα του περιβάλλοντος. Κυρίες και κύριοι συνάδελφοι, η ποινική προστασία του περιβάλλοντος και ειδικά όσον αφορά στην παραγωγή και τη διαχείριση των αποβλήτων, είναι θέμα σημαντικό για τη χώρα μας, μια χώρα η οποία έχει αποτύχει, διαχρονικά, στους περιβαλλοντικούς της στόχους. Και αυτό αντανακλάται στις επιδόσεις των έργων τόσο στο σκέλος περιβάλλοντος του Ταμείου Συνοχής, όσο και στο Κοινοτικό Πλαίσιο Στήριξης, αλλά και το ΕΣΠΑ που έχει ως κύριο εργαλείο το Επιχειρησιακό Πρόγραμμα Περιβάλλοντος και Αειφόρου Ανάπτυξης (ΕΠΠΕΡΑΑ), το οποίο δυστυχώς καρκινοβατεί. 
Ακούστηκαν αρκετά, για το πως φθάσαμε έως εδώ στον τομέα αυτό. Προσωπικά πιστεύω ότι οφείλεται στο γεγονός ότι δεν υπήρχε ποτέ πολιτική διαχείρισης στερεών αποβλήτων. Δεν μπορέσαμε ποτέ να ενσωματώσουμε έγκαιρα πρακτικές διαχείρισης. Οι δε φορείς προσανατολίστηκαν σε ΧΥΤΑ, με δεσμευτικούς μάλιστα όρους, αποκλείοντας έτσι άλλες εναλλακτικές που προσφέρει η τεχνολογίας, με ό,τι αυτό συνεπάγεται τόσο για την εμπειρία τους, και όσο και για τα οικονομικά τους. 
Επίσης, η ανεξέλεγκτη -και εδώ έχουν ευθύνες όλα τα κόμματα- χρηματοδότηση φορέων, που χωρίς να διαθέτουν τεχνική επάρκεια κλήθηκαν να διαχειριστούν τους πόρους, είχε ως αποτέλεσμα και υποβαθμισμένες μελέτες να υλοποιούν, αλλά και όταν φθάνουν στη φάση της ανάθεσης, κατασκευής και λειτουργίας των έργων, να εκτροχιάζονται τα οικονομικά τους. Ακόμα, η έλλειψη συντονισμού των φορέων σχεδιασμού, χρηματοδότησης και αδειοδότησης δηλαδή σε επίπεδο κεντρικών Υπουργείων, ήταν ένα εκρηκτικό μείγμα που και αυτό μας οδήγησε έως εδώ. Προσθέτω, τέλος, και την ανυπαρξία πολιτικής βούλησης ή πολιτικού θάρρους, για να το πω καλύτερα, αφού το θάρρος προηγείται της βουλήσεως. 
Η επεξεργασία, η διάθεση και η διαχείριση των απορριμμάτων συνδέονται σε βαθμό εξάρτησης, με πάρα πολλές παραμέτρους: με τη μείωση των βιοαποδομήσιμων, με τη συλλογή στην πηγή, με τη μηχανική διαλογή, με την ανάκτηση υλικών και ενέργειας, με την ανακύκλωση και με την ολοκληρωμένη διαχείριση άλλων κατηγοριών αποβλήτων. Κάνουμε κάτι με το νομοσχέδιο; Όχι, κύριε Υπουργέ. Το νομοσχέδιο δίνει έμφαση στη μείωση των αποβλήτων; Στη χωριστή διαλογή στην πηγή; Όχι. Τα προσπερνά. 
Ξέρετε ποιος είναι ο κίνδυνος; Αν δεν δουλέψουμε σωστά στη χωριστή διαλογή στην πηγή, αργότερα, ο όγκος δεν θα έχει μόνο τεράστιες οικονομικές επιπτώσεις, αλλά θα επηρεάσει και τις τεχνολογικές αποφάσεις. Και εδώ είναι ένα πρώτο έλλειμμα του νομοσχεδίου. Μιλώντας με όρους πολιτικής για το περιβάλλον της Ευρωπαϊκής Ένωσης, στην επονομαζόμενη «ιεραρχία βιώσιμης διαχείρισης» πυρήνας είναι η μείωση του όγκου των αποβλήτων.
Να προσθέσω, επίσης, κύριε Υπουργέ, ότι το νομοσχέδιο δεν κάνει καμμία αναφορά στην μεταφόρτωση των αποβλήτων που είναι ένα σημαντικό ζήτημα, κυρίως για τα μικρά νησιά. Γνωρίζετε ότι αυτήν τη στιγμή είναι σε εξέλιξη ένας σχεδιασμός. Να μην ξεχνάμε ότι υπάρχουν προβλήματα σε μικρά νησιά που δεν έχουν ακόμα επιλυθεί. Δεν αναφέρομαι μόνο στους κινητούς σταθμούς μεταφόρτωσης (ΣΜΑ), αλλά και άλλου είδους διαδικασίες που το Υπουργείο σας θα πρέπει να δει προσεκτικά.
Η θέσπιση ενός ηλεκτρονικού συστήματος συλλογής δεδομένων, μέσω διαδικτύου είναι μεν ορθή, αλλά τι ακριβώς κάνουμε; Δημιουργούμε μια ηλεκτρονική αποθήκη, για να μπαίνουν εκεί οι ετήσιες εκθέσεις των παραγωγών αποβλήτων. Θα γίνεται κάποια επεξεργασία των στοιχείων; Για παράδειγμα, για να χαράξουμε πολιτική, δεν χρειαζόμαστε και στοιχεία σχετικά με τη συλλογή και διαλογή των απορριμμάτων στην πηγή, στα νοικοκυριά; Γνωρίζουμε πώς γίνεται; Έχουμε τέτοιου είδους στοιχεία; 
Άρα, λοιπόν, μια ηλεκτρονική αποθήκη πληροφοριών δεν θα λύσει το πρόβλημα. Είναι μεν μια σωστή πρωτοβουλία αλλά θα πρέπει να τη δούμε λεπτομερώς. Η διαχείριση των αποβλήτων είναι ευαίσθητο θέμα, βλέπε Κερατέα. Πρέπει να το χειριζόμαστε χωρίς να αφήνουμε σκιές, χωρίς να ενισχύουμε τη δυσπιστία των πολιτών και πάνω απ’ όλα, με ρεαλισμό και διαφάνεια.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Μπορώ να έχω ένα λεπτό;";"ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ"
"97";"): Προσπαθήστε να ολοκληρώσετε.";"Βέρα Νικολαΐδου"
"98";": Τελειώνω. 
Δύο λόγια για τις αλλαγές του μεταλλευτικού κώδικα. Κατ’ αρχάς, είναι σωστή η αναπροσαρμογή των προστίμων. Η απόδοση του 30% στους ΟΤΑ είναι επίσης σωστό μέτρο. Όμως, το όφελος θα πρέπει να αφορά ή στους παλιούς καποδιστριακούς δήμους ή ακόμη και στις τοπικές κοινότητες. Θα πρέπει να βρείτε έναν τρόπο να κατευθύνεται εκεί. Επίσης θα πρέπει να ξέρουμε και τι είδους δράσεις θα χρηματοδοτούνται. Αλλιώς οι πόροι θα μπαίνουν στο ταμείο του Δήμου και θα χάνονται. Επίσης θα πρέπει να ελέγχονται οι δράσεις. Με δυο λόγια χρειάζεται μια προγραμματική λογική. Έχετε εμπειρία από δήμους και μπορείτε να καταλάβετε τι εννοώ.
Κλείνω με τις άδειες δόμησης σε παραδοσιακούς οικισμούς. Επειδή στην πατρίδα μου τη Χίο υπάρχουν παραδοσιακοί οικισμοί, έχει μεγάλη σημασία να καταλάβουμε το εξής: τα πρόστιμα δεν λένε τίποτα απολύτως αν έχει συντελεστεί η παραβίαση. Θα έπρεπε η πολιτεία, πρώτα απ’ όλα, να τυποποιεί το είδος των παρεμβάσεων, που επιτρέπονται να γνωρίζει δηλαδή ο καθένας τι και πώς μπορεί ή δεν μπορεί να κάνει, επί ποινή καθαιρέσεως παραδείγματος χάριν για μπαλκόνια ή εξώστες, που αλλοιώνουν την αισθητική των οικισμών. 
Το θέμα αφορά, επίσης, και στην ενημέρωση και καθοδήγηση του πολίτη αλλά και σε κίνητρα, δεδομένου ότι το διατηρητέο είναι πολύ πιο ακριβό από το συμβατικό. Αλλιώς καταλήγουμε να επιβάλλουμε πρόστιμα μόνο όταν υπάρχουν περιπτώσεις καταγγελιών. Πρέπει, λοιπόν, η παρέμβαση να είναι γενικότερη και η ρύθμιση πιο προσεκτική.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)";"ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ"
"99";"): Σας ευχαριστώ.
Το λόγο έχει τώρα ο Αναπληρωτής Υπουργός κ. Σηφουνάκης.
Έχετε το λόγο για δέκα λεπτά.";"Βέρα Νικολαΐδου"
"100";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κυρία Πρόεδρε, κυρίες και κύριοι συνάδελφοι, νομίζω ότι οι προτάσεις των συναδέλφων και οι παρατηρήσεις ελήφθησαν υπ’ όψιν, όπως τουλάχιστον παραδέχτηκαν οι περισσότεροι από τους συναδέλφους που μίλησαν σήμερα και θέλω να τονίσω και να γίνει κατανοητό ότι όταν οι προτάσεις είναι σωστές, δεν νομίζω ότι υπάρχει διαχρονικά κάποιος της εκτελεστικής εξουσίας που δεν μπορεί να τις δέχεται.
Δυστυχώς, σε πάρα πολλά θέματα, πολλές φορές υπάρχουν και παρερμηνείες και πολλές φορές σκόπιμες παρερμηνείες ή δημιουργείται ένα είδος παραπληροφόρησης. Ένα τέτοιο πράγμα είναι και αυτό που έχει δημιουργηθεί και θέλω να ξεκινήσω από αυτό και να μιλήσω στους συναδέλφους, και που αφορά τον Φαληρικό Όρμο.
Πριν από ενάμιση χρόνο, ζητήσαμε τη συνδρομή του Ιδρύματος Νιάρχου ως χορηγού, προκειμένου να εκπονηθεί η μελέτη ανάπλασης του φαληρικού όρμου από το γνωστό αρχιτέκτονα Ρέντζο Πιάνο. Το Ίδρυμα Νιάρχος ανταποκρίθηκε και εξηγήσαμε ότι ζητήσαμε να εκπονηθεί η μελέτη από τον Ρέντζο Πιάνο, γιατί είχε ο ίδιος ολοκληρώσει τη μελέτη και το μάστερ πλαν για την ανέγερση της νέας βιβλιοθήκης και του κτηρίου της Όπερας στον παλιό χώρο του ιπποδρόμου. Πράγματι ένα μήνα μετά, αναθέσαμε στο μεγάλο αρχιτέκτονα και -πληροφοριακά σας λέω- τον καθηγητή μου στο Πολυτεχνείο της Γένοβας, τον Ρέντζο Πιάνο, την εκπόνηση της μελέτης του όρμου του Φαλήρου. 
Έξι μήνες μετά με την Τίνα Μπιρμπίλη πήγαμε στη Γένοβα, όπου ήταν και το στούντιο του Πιάνο και μας παρουσίασε το μάστερ πλαν και την προμελέτη ανάπλασης του Φαληρικού Όρμου. Η μελέτη μας εντυπωσίασε. Ο παράκτιος χώρος με την πλαζ κάποτε στις Τζιτζιφιές, στο Νέο Φάληρο, στο Μοσχάτο, γειτονιές που -επίσης πληροφοριακά σας λέω- έζησα τα νεανικά μου, εκεί φοίτησα στο γυμνάσιο και στο λύκειο, που η χούντα κατέστρεψε με τις υπερυψώσεις και τις επιχωματώσεις, με την μελέτη που μας παρουσίασε ο δάσκαλος, βλέπαμε ότι άλλαζε επιτέλους το κατεστραμμένο τοπίο.
Προκειμένου να προλάβουμε τους χρόνους ωρίμανσης του έργου και να ενταχθεί στο ΕΣΠΑ, ζητήσαμε από τον Πιάνο, να μας δώσει έστω και στη φάση της προμελέτης που βρισκόταν τη δόμηση που προβλεπόταν συνολικά στα πάνω από εξακόσια στρέμματα που είναι ο χώρος της ανάπλασης. Έτσι στο νόμο που ψηφίσαμε, τον ν. 3843, προβλέπονταν δυόμισι χιλιάδες τετραγωνικά μέτρα δόμηση και κάλυψη πεντέμισι χιλιάδες τετραγωνικά μέτρα. 
Όταν η ολοκληρωμένη μελέτη από το μεγάλο δάσκαλο μας, κατατέθηκε την παρουσιάσαμε επιτόπου στο Φάληρο, στους δημάρχους, σε ξεχωριστή συνάντηση μαζί τους και στα περιφερειακά συμβούλια, το Περιφερειακό Συμβούλιο της Αττικής, στον Περιφερειάρχη και στη συνέχεια βεβαίως, την παρουσιάσαμε στα ΜΜΕ, παρόντος του Ρέντζο Πιάνο, ο οποίος και ανέλυσε τη φιλοσοφία της μελέτης. 
Η οριστική μελέτη, περιελάμβανε επιπρόσθετα τις τρεις προβλήτες στη θάλασσα, με αναψυκτήρια και εστιατόρια και την κάλυψη δραστηριοτήτων στις ενότητες «φύση, πολιτισμός, αθλητισμός» με ειδικές εικαστικές, υπαίθριες κατασκευές. 
Για την ωρίμανση του έργου, απαιτήθηκε και μετά την διαβούλευση επί της μελέτης στρατηγικής περιβαλλοντικής εκτίμησης, η ανάγκη βιώσιμης λειτουργίας του πάρκου, για να καλύπτονται οι δαπάνες λειτουργίας και συντήρησής του. Έτσι προέκυψε η αύξηση του συντελεστή δόμησης από τα δυόμισι χιλιάδες τετραγωνικά μέτρα στα τέσσερις χιλιάδες τετραγωνικά μέτρα, που ενσωματώνουν και τις κατασκευές επί των προβλητών και ανάλογη αύξηση στην κάλυψη από πεντέμισι χιλιάδες μέτρα σε οκτώ χιλιάδες εξακόσια μέτρα και για τις υπαίθριες δραστηριότητες με κιόσκια και την ενεργειακή εξυπηρέτηση με μηδενική δόμηση.
Αυτή, λοιπόν, είναι η αλλαγή και μόνο που περιλαμβάνει η οριστική μελέτη προκειμένου να ολοκληρωθούν τα τεύχη δημοπράτησης του έργου και αυτό περιλαμβάνει η διάταξη στο παρόν νομοσχέδιο. Κάνουμε αγώνα δρόμου να προλάβουμε τους χρόνους για να ενταχθεί το έργο στο ΕΣΠΑ, που θα είναι ύψους πάνω από 200.000.000 ευρώ. 
Αυτό, αγαπητές και αγαπητοί συνάδελφοι, θα είναι το μεγαλύτερο έργο ανάπλασης των τελευταίων δεκαετιών στο Λεκανοπέδιο. Αυτό θα είναι ίσως ένα από τα μεγαλύτερα έργα προσφοράς για τη βελτίωση της ποιότητας ζωής για όλους τους κατοίκους του Λεκανοπεδίου. Για να προλάβουμε, λοιπόν, εργαζόμαστε καθημερινά τον τελευταίο ενάμιση χρόνο και τον τελευταίο καιρό, συντονίζοντας δέκα επιμέρους μελετητικά γραφεία, υδραυλικών άρδευσης εξωτερικών χώρων κ.α. προκειμένου να εξειδικευτεί η μελέτη του Πιάνο.
Κυρίες και κύριοι συνάδελφοι, θέλουμε το όνειρο να γίνει πράξη και θα γίνει για την εποχή μας, για τα παιδιά μας. Όταν εμείς δεν θα ζούμε, στη χώρα μας θα υπάρχει ένα μεγάλο περιβαλλοντικό και αρχιτεκτονικό έργο αλλά πέραν αυτού, στη χώρα μας θα καταγράφεται ότι ανήκει ένα από τα μεγαλύτερα έργα ενός από τους μεγαλύτερους αρχιτέκτονες όλων των εποχών. 
Θέλω, λοιπόν, με την ευκαιρία –και να μου το επιτρέψετε, κυρία Πρόεδρε- να καταθέσω σε Α4 το master plan του Πιάνο, τις δράσεις που περιλαμβάνει καθώς και μια σχηματική τομή για να υπάρχει στα Πρακτικά για τον όποιο ιστορικό του μέλλοντος θα καταφεύγει στη Βουλή. 
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έρχομαι, λοιπόν, τώρα και σε ορισμένα θέματα που έθεσαν οι συνάδελφοι. Βεβαίως η συντριπτική πλειοψηφία των συναδέλφων, εστιάζει τις προτάσεις και τις παρατηρήσεις της κυρίως στα θέματα των αυθαιρέτων. Νομίζω ότι όλοι συνομολογούμε ότι στη χώρα μας υπάρχουν ένα εκατομμύριο αυθαίρετα, που δημιουργήθηκαν στα τριάντα χρόνια μετά το ν.1337 του Αντώνη Τρίτση ο οποίος είχε προβλέψει –όποιος ανατρέξει στα Πρακτικά εκείνης της εποχής, θα το δει- έλεγε ότι θα μπει με το νομοσχέδιο του που έγινε νόμος, τέλος στην αυθαίρετη δόμηση, αλλά τελικά αυτό δεν έγινε. Ποια είναι η ειδοποιός διαφορά της αυθαίρετης δόμησης πριν το ν.1337 του Τρίτση και μετά το ν.1337; Η ειδοποιός διαφορά είναι ότι τα αυθαίρετα τότε στη συντριπτική τους πλειοψηφία κάλυπταν την ανάγκη στέγασης του πολίτη. Μην ξεχνάμε πώς ήταν η Ελλάδα το 1980 και ό,τι δημιουργήθηκε μέχρι το 1981. Ό,τι αυθαίρετο δημιουργήθηκε από το 1985 και μετά δεν κάλυπτε τις ανάγκες στέγασης των πολιτών. Η συντριπτική πλειοψηφία των αυθαιρέτων, έκτοτε ποσοστό πάνω από 80% αφορά τη δεύτερη κατοικία, την παραθεριστική κατοικία. Αυτό σημαίνει πολλά πράγματα. 
Σε έναν τέτοιο νόμο, λοιπόν, δεν είναι δυνατόν στο σύνολό του να προβλέψεις τα πάντα. Γι’ αυτό και υπάρχουν οι επιμέρους βελτιώσεις ή τροποποιήσεις. Όπως θέλει, μπορεί να το πει ο καθείς.
Πρέπει όμως να λάβουμε υπ' όψιν μας ότι κάποτε σε αυτόν τον τόπο πρέπει να υπάρχει και ισονομία. Αν ήταν διαφορετική περίπτωση δεν θα υπήρχαν πρόστιμα, όπως δεν υπήρχαν το 1981. Επειδή όμως ήταν διαφορετική η φύση εκείνης της αυθαίρετης δόμησης στη δεκαετία του ’80 και της δόμησης για την οποία μιλάμε σήμερα, για αυτό και υπάρχουν αυτές οι τιμές των προστίμων. Υπήρξε μια αδικία όσον αφορά την τιμή ζώνης που προβλεπόταν για την ηπειρωτική Ελλάδα, την Εύβοια και την Κρήτη και υπήρχε και μια εξαίρεση για τα νησιά. Σε αυτό το νομοσχέδιο αποκαθιστούμε την αδικία ως προς τα νησιά.
Υπάρχει μια πρόταση από τη συνάδελφη την κ. Περλεπέ-Σηφουνάκη και από άλλους συναδέλφους, όπως είναι ο κ. Μητσοτάκης, για τους παραπληγικούς. Και εκεί κάνουμε μια εξαίρεση. Είναι ανθρώπινο, είναι σωστό, είναι δίκαιο. Και άλλοι συνάδελφοι το έθεσαν. 
Το ίδιο κάνουμε και για τους παλιννοστούντες. Η πρότασή μας είναι να υπάρχει ένα μειωμένο κόστος αλλά δεν μπορεί να είναι χωρίς κόστος. Θα υπάρχει μια δαπάνη που θα πληρώνουν, της τάξης του 20%.
Απαλείψαμε διατάξεις όπως αυτές για τους αρχαιολογικούς χώρους. Επαναλαμβάνω ότι δεν ήταν μια διάταξη για να νομιμοποιήσει την αυθαιρεσία στους αρχαιολογικούς χώρους. Αφορούσε τους αρχαιολογικούς χώρους της Β΄ ζώνης όπου επιτρεπόταν νομίμως να δομήσεις, όπου υπήρχαν άδειες και υπήρχε μικρή παρέκκλιση από την οικοδομική άδεια. Από τη στιγμή που υπήρξαν προτάσεις από συναδέλφους για απάληψη εμείς συμφωνούμε αποσύραμε αυτήν τη διάταξη.
Αγαπητές και αγαπητοί συνάδελφοι, το ΥΠΕΚΑ αυτές τις μέρες, θα αναρτήσει σε διαβούλευση το νέο ΓΟΚ. Είναι ένα άλλο μεγάλο έργο, όπου σε ένα κείμενο θα υπάρχει ό,τι χρειάζεται ο τεχνικός κόσμος της χώρας και ο κάθε πολίτης και να μην υπάρχουν παραπομπές σε εκατό κείμενα όπως σήμερα. Κωδικοποίηση και απλοποίηση. Είναι η αρχή του νέο ΓΟΚ. Πιστεύω αυτή η Βουλή στο πλαίσιο αυτής της Κυβέρνησης, να ψηφίσει και αυτόν τον μεγάλο νόμο, που είναι σημαντικός και καινοτόμος, όπως καινοτόμος υπήρξε και ο νόμος για το νέο τρόπο έκδοσης των οικοδομικών αδειών, που σε λιγότερο από ένα μήνα θα μπει σε ισχύ και στον οποίο παύει πλέον η διαπλοκή που υπήρχε μεταξύ των πολιτών, των τεχνικών, της πολιτείας από όπου αυτή και αν εκφραζόταν.
Τέλος, να προσθέσω ορισμένα πράγματα όσον αφορά το σχέδιο διατάγματος που είναι στο διαδίκτυο για τις χρήσεις γης. Έκανα παρουσίαση αυτού του διατάγματος. Είναι ένα καινοτόμο εργαλείο. Χρειάζεται τριάντα χρόνια μετά να έχουμε αυτούς τους σύγχρονους προσδιορισμούς. Είπα όμως κατά την παρουσίαση του σχεδίου προεδρικού διατάγματος στα ΜΜΕ πριν ένα μήνα ότι η εφαρμογή του θα αρχίζει από τη θεσμοθέτησή του και μετά, όσον αφορά τις πολεοδομήσεις τις χωροταξικές προσεγγίσεις που θα υπάρξουν. Άρα, όποιοι κακόβουλα για πολλούς λόγους –για εκλογές πάμε- προσπαθούν να αποκομίσουν οφέλη από ένα θέμα καθαρά επιστημονικό, ένα θέμα καθαρό και διαυγέστατο, νομίζω ότι αυτό που κάνουν είναι ότι απλώς δημιουργούν σύγχυση στους πολίτες.
Ευχαριστώ.
(Χειροκροτήματα από την πτέρυγα του ΠΑΣΟΚ)";"ΝΙΚΟΛΑΟΣ ΣΗΦΟΥΝΑΚΗΣ"
"101";"): Και εμείς σας ευχαριστούμε.
Το λόγο έχει ο ειδικός αγορητής του ΛΑΟΣ κ. Ηλίας Πολατίδης.";"Βέρα Νικολαΐδου"
"102";": Ευχαριστώ, κυρία Πρόεδρε.
Το παρόν νομοσχέδιο, έχει ως κύρια ενασχόλησή του να καλύψει το θέμα των ποινικών ευθυνών της δικαιοσύνης και της προστασίας του περιβάλλοντος. Το πρόβλημα όμως είναι όπως γράφεται και στην εισηγητική έκθεση ότι η Ελλάδα δεν είχε πρόβλημα στον ορισμό ποινών. Είχε όπως και σε όλα τα υπόλοιπα, πρόβλημα στην εφαρμογή αυτών των ποινών, στους ελέγχους και τελικά στη δικαιοσύνη. Άρα, πάρα πολλά από τα προβλήματα αυτά θα μπορούσαν να λυθούν με το υπάρχον νομικό πλαίσιο. Εκτός βέβαια της υποχρέωσης της ενσωμάτωσης της συγκεκριμένης οδηγίας, θα μπορούσαν όλα αυτά να λυθούν με μια καλύτερη λειτουργία της δικαιοσύνης. 
Εδώ πού έχουμε τα κυρίως προβλήματα; Φυσικά δεν είναι θέμα του Υπουργείου να τα λύσει αλλά πρέπει να υπάρξει μια συνολική λειτουργία, τέλος πάντων, κάποτε των ελληνικών κυβερνήσεων. Πρώτον, στα δικαστήρια δεν υπάρχει εξειδικευμένη γνώση. Και δεν υπάρχει εξειδικευμένη γνώση, γιατί σε μια σειρά από άλλα θέματα κάθε φορά προσπαθούν οι εκάστοτε εμπλεκόμενοι με τη δικαιοσύνη να εξηγήσουν στο δικαστή το θέμα, να κατανοήσει και ο ίδιος τις, τεχνικής και νομικής υφής, λεπτομέρειες. Έρχεται, λοιπόν, σε όλα αυτά να προστεθεί ότι ενδεχομένως ο δικαστής δεν θα ξαναέχει τέτοιου είδους αντικείμενο. Άρα χρειάζεται μια ενασχόληση των δικαστών με εξειδίκευση. Δεν ξέρω πώς μπορεί να γίνει. Δεν έχω κάποια ιδιαίτερη σχέση με τα δικαστήρια και με το νομικό επάγγελμα, αλλά πρέπει αυτά να λυθούν. Δεύτερον, είναι o τρόπος με τον οποίο γίνονται οι αναβολές των δικαστηρίων. Οι αναβολές των δικαστηρίων και ο συγκεκριμένος τρόπος λειτουργίας της δικαιοσύνης, δημιουργεί τεράστια προβλήματα τόσο σε αυτούς που γνωρίζοντας τη διαδικασία αυτή, μπορούν να ξεπεράσουν οποιαδήποτε ποινή αλλά και με τα συνεχή νομοσχέδια τα οποία έρχονται για τον άλφα ή βήτα λόγο για τον περιορισμό των επιβαρύνσεων που υπάρχουν στη δικαιοσύνη, τον περιορισμό του υπερπληθυσμού των φυλακών. Όλα αυτά δημιουργούν ένα τεράστιο πρόβλημα απονομής της δικαιοσύνης. 
Άρα, οι όποιες ρυθμίσεις, πέραν του τυπικού της εφαρμογής της ευρωπαϊκής οδηγίας, δεν νομίζω ότι θα έχουν κάποια σοβαρή επίπτωση στην αποτροπή των περιβαλλοντικών παραβάσεων ή εγκλημάτων. Όλα αυτά, κινούνται σε μια κατεύθυνση πιο πολύ του ιδεατού και της προσαρμογής παρά σε ουσιαστικά θέματα. 
Εδώ όμως υπάρχει και ένα μείζον θέμα το οποίο το έθεσα. Φαίνεται ότι ενώ στην ουσία αμφισβητείται ο ρόλος και λόγος των θεσμοθετημένων φορέων της πολιτείας, όπως είναι οι επιστημονικοί σύλλογοι, το τεχνικό επιμελητήριο, το γεωτεχνικό επιμελητήριο, αυτός ο ρόλος μέσα στις διαδικασίες και νομοθεσίας και εφαρμογής πολιτικής, γίνεται δευτερεύων. Ταυτοχρόνως, γίνεται ιδιαιτέρως σημαντικός ο ρόλος των μη κυβερνητικών οργανώσεων της λεγομένης κοινωνίας των πολιτών. 
Ιδιαιτέρως επειδή εσείς τοn χρησιμοποιείτε, κύριε Υπουργέ, αρκετά συχνά τον όρο, θα ήθελα να μου δώσετε και έναν ορισμό, γιατί όσους έχω ρωτήσει ο καθένας δίνει και ένα διαφορετικό ορισμό. Με ποια ακριβώς διαδικασία γίνεται κάποιος πολίτης, προφανώς με «π» κεφαλαίο, ώστε να έχει άποψη και να την λαμβάνει υπ’ όψιν του το κράτος και όλοι οι υπόλοιποι εμείς είμαστε οι απλοί ταπεινοί πολίτες με «π» μικρό; 
Χαρακτηριστικό είναι ότι στο άρθρο 7 παράγραφος 6, έχετε βάλει μια εκ του περισσού δυνατότητα -σας είπα να το απαλείψετε και δεν το απαλείψατε- να παρίστανται ως πολιτική αγωγή -ακόμα και όταν δεν μπορεί να αποδειχθεί η προσωπική τους ζημία- οι μη κυβερνητικές οργανώσεις, την ίδια ώρα που έχετε μέσα ακόμη και φυσικό πρόσωπο. Δηλαδή, γιατί η μη κυβερνητική οργάνωση είναι παραπάνω από το δήμο ή τέλος πάντων έρχεται στο ίδιο επίπεδο με τους δήμους, τα πανεπιστήμια, τους επιστημονικούς συλλόγους, όταν περιλαμβάνετε μέσα ακόμη και τα φυσικά πρόσωπα; Δηλαδή, αν γίνεται μία δίκη, παραδείγματος χάριν στη Κοζάνη, μπορεί κάποιος από την Κρήτη ως φυσικό πρόσωπο να παρασταθεί. Τι έννοια έχουν τότε οι μη κυβερνητικές οργανώσεις; Νομίζω ότι αυτό πρέπει έστω και τώρα να απαλειφθεί κυρίως σημειολογικά, ούτως ώστε να δείξουμε ότι το ελληνικό κράτος υπήρχε και πριν αυτό το αμερικανικής εμπνεύσεως εφεύρημα των μη κυβερνητικών οργανώσεων, που έγινε βέβαια για συγκεκριμένους σκοπούς και θα υπάρχει και μετά, όταν αυτή η μόδα τέλος πάντων περάσει.
Εδώ πέρα υπάρχει ένα άλλο σημαντικότερο πρόβλημα, λόγω του ότι βασίζεται το νομοσχέδιο πιο πολύ στην τυποποιημένη μεταφορά της ευρωπαϊκής οδηγίας, χωρίς να μπαίνει στην ουσία του προβλήματος. Είναι το θέμα της ευθύνης του παραγωγού αλλά και της διαχειρίσεως των συσκευασιών. Έχει δημιουργηθεί και εδώ ως αποτέλεσμα του συγχρόνου τρόπου ζωής, δηλαδή από τις επαναχρησιμοποιούμενες συσκευασίες. Γι’ αυτό και δεν υπήρχε ιδιαιτέρως η έννοια της ανακυκλώσεως στα παλιότερα χρόνια, γιατί οι συσκευασίες εξ ορισμού ήταν επαναχρησιμοποιούμενες. Πήγαμε στις μιας χρήσεως συσκευασίες, δημιουργήθηκε το πρόβλημα και έρχεται τώρα η ανακύκλωση υποτίθεται να λύσει αυτό το πρόβλημα. Δεν το λύνει η ανακύκλωση, γιατί, όπως είπα και στην επιτροπή, τα προϊόντα τα οποία προκύπτουν από ανακυκλωμένα υλικά δεν είναι της αυτής ποιότητος -εννοώ τα μη μεταλλικά προϊόντα- με τα προϊόντα που είναι πρωτογενούς παραγωγής. Άρα εξ ορισμού, δεν είναι δυνατή η ανακύκλωση σε πάρα πολλές περιπτώσεις. 
Άρα, πρέπει να πάμε και σε άλλες τεχνολογίες όπως είναι η αεροποίηση, οι οποίες πραγματικά μετατρέπουν στην ουσία το προϊόν στην πρώτη ύλη από την οποία προήλθε. Εδώ όμως η ευθύνη του παραγωγού είναι πολύ μεγάλη, λόγω του συγχρόνου τρόπου ζωής και αναφέρομαι στο παράδειγμα των ταχυφαγείων -φαστ φουντ αγγλιστί, βαρβαριστί- τα οποία λόγω της λογικής που έχουν να χρησιμοποιούν το χαρτί και όλα αυτά δημιουργούν όγκους σκουπιδιών, τους οποίους δεν διαχειρίζονται όμως τα ίδια αλλά τα φορτώνουν στην κοινωνία. Άρα, με μία συγκεκριμένη επιλογή η οποία υπάρχει ενός καταναλωτικού προτύπου στην ουσία άλλος έχει το όφελος, δηλαδή οι συγκεκριμένου είδους επιχειρήσεις και άλλος έχει το κόστος να αντιμετωπίσει το συγκεκριμένο πρόβλημα. 
Εδώ οφείλετε να βρείτε κάποια λύση ενδεχομένως μέσω μιας άλλης πρωτοβουλίας, νομίζω όμως ότι ήταν χρυσή ευκαιρία να ασχοληθούμε με το συγκεκριμένο θέμα. Δεν μπορεί τα τέλη καθαριότητας να είναι συνάρτηση των τετραγωνικών μέτρων. Εδώ δημιουργείται ένα τεράστιο πρόβλημα, γιατί έπρεπε να υπάρχουν τα τετραγωνικά μέτρα και η δραστηριότητα. Γιατί τεράστιο κόστος τελών καθαριότητας πληρώνουν τα πάρκινγκ, τα οποία δεν έχουν πρακτικώς απόβλητα, εν αντιθέσει με τα ταχυφαγεία, τα οποία έχουν ένα τεράστιο όγκο με δεδομένο την οικονομική δραστηριότητα. Άρα, εδώ πέρα θα έπρεπε η ευθύνη του παραγωγού να είναι πολύ σημαντικότερη, ούτως ώστε να τα διαχειριστεί. 
Εσείς μεταφέρετε εδώ αυτούσια την οδηγία αλλά αυτό θα έπρεπε να εξειδικευτεί. Ελπίζω σε κάποιο άλλο νομοσχέδιο να εξειδικευτεί και να έχουμε πλέον συγκεκριμένες ευθύνες. Εισάγει κάποιος γυάλινες συσκευασίες; Δεν μπορεί αυτά να τα πετάει και να είναι μετά ευθύνη του δήμου, του δημάρχου να διαχειριστεί αυτές τις γυάλινες συσκευασίες που αυτός τις ονομάζει μιας χρήσεως. Θα πρέπει να υποχρεωθεί να έχει ένα σύστημα και αυτό μέσα στο εθνικό σχέδιο διαχειρίσεως των αποβλήτων και στα περιφερειακά θα πρέπει να προβλέπεται. Άρα, όχι γενικώς και αορίστως τοποθέτηση ρευμάτων, αλλά και ο καθένας, εφόσον κάνει την επιλογή να έχει, παραδείγματος χάριν, γυάλινες συσκευασίες μίας χρήσεως, θα πρέπει να επωμιστεί και το αντίστοιχο κόστος. Μόνο η αναφορά σε βιώσιμη λύση επ’ αυτού, δεν νομίζω ότι λύνει το πρόβλημα.
Τώρα, στο θέμα καθαρά των αποβλήτων και του εθνικού σχεδίου υπάρχει μία παρανόηση. Έχουμε μείνει σ’ ένα σχεδιασμό περιφερειακό, ο οποίος κατά τη γνώμη μου έγινε σε άλλη εποχή με άλλα δεδομένα και θα πρέπει να πάμε σε τεχνολογίες ή σε σχέδια τα οποία θα ελαχιστοποιούν την απαίτηση σε γη. Σήμερα -δυστυχώς ή ευτυχώς- και λόγω των περιβαλλοντικών προβλημάτων τα οποία υπάρχουν στην Ελλάδα, αλλά και λόγω του ότι η δόμηση η αυθαίρετη ή η νόμιμη έχει επεκταθεί σε περιοχές, δεν υπάρχουν πολλές περιοχές κατάλληλες για να δεχθούν τα απορρίμματα με τη λογική τη παλιά. Δεν είναι θέμα αυτό πολιτικής σκοπιμότητας, να πούμε ότι κάποιος πολιτικός που δεν φοβάται το πολιτικό κόστος θα πάει εκεί και θα κατορθώσει με τα ΜΑΤ ή με τον α’ ή β’ τρόπο να πείσει τους κατοίκους μιας περιοχής να δεχθούν τα απορρίμματα όλης της Αττικής ας πούμε ή όλης της περιοχής των Σερρών. Στην Κοζάνη, υπήρξε μία άλλη λύση αλλά βέβαια εκεί λόγω της ΔΕΗ υπήρχε συγκεκριμένη διάθεση εκτάσεων δημοσίας χρήσεως, που δεν υπάρχει σε άλλες περιοχές και καλώς δεν υπάρχει. 
Να σας πω ότι πολλά αφρικανικά κράτη πήγαν κατευθείαν στην κινητή τηλεφωνία, γιατί ποτέ δεν είχαν κάνει σταθερή. Δεν υπήρχε κανένας λόγος την στιγμή που υπήρξε η οικονομική ή άλλη δυνατότητα, τη στιγμή που υπήρξε η ανάγκη δημιουργίας τηλεπικοινωνιακού φορέα να πάνε, όπως πήγε η Ελλάδα ή η Γερμανία, πρώτα στο σταθερό δίκτυο και κατόπιν στο δίκτυο κινητής τηλεφωνίας. Επειδή τη στιγμή που δημιουργήθηκαν οι κατάλληλες συνθήκες υπήρχε κινητή τηλεφωνία, πήγαν απευθείας εκεί. Εμείς, λοιπόν, παρ’ όλο που σήμερα είμαστε στην ίδια κατάσταση λέμε: Όχι, θα πάμε πρώτα ένα βήμα πίσω, θα κάνουμε ΧΥΤΑ με τη λογική του 1950 -που ούτε τότε βέβαια ίσχυε σε ορισμένες χώρες, όπως στη Δανία, που είναι πολύ προχωρημένες- και κατόπιν θα δούμε σταδιακώς αν θα προχωρούμε και θα ενσωματώνουμε νέες τεχνολογίες. Αυτό κατά τη γνώμη μου είναι λάθος και πρέπει απευθείας να πάμε στις τεχνολογίες οι οποίες έχουν ελάχιστη ανάγκη χρήσεως γης. Αυτή είναι μία βασική προτεραιότητα, που πρέπει να λάβει υπ’ όψιν ο σχεδιασμός οποιασδήποτε τέτοιας πολιτικής. Αυτά, βέβαια, δεν έχουν άμεση σχέση με το νομοσχέδιο αλλά νομίζω ότι είναι τελείως συμβατά με αυτό που περιγράφει το νομοσχέδιο.
Τώρα στο θέμα των τοπογραφικών, με την ρύθμιση την οποία κάνετε, υπήρχαν εδώ δύο βήματα. Υπάρχει η προηγούμενη προσπάθεια την οποία κάνατε με τον προηγούμενο νόμο και να δημιουργηθούν κατά κάποιο τρόπο σωστά τοπογραφικά, τα οποία εκ των πραγμάτων θα μπορούσαν να διευκολύνουν το έργο του Κτηματολογίου. Εδώ κάνετε ένα βήμα πίσω. Εδώ έρχεστε, λοιπόν, και αφαιρείτε από τα εντός σχεδίου ακίνητα αυτήν την υποχρέωση, έρχεστε όμως στην ουσία να δυσκολέψετε το έργο του Κτηματολογίου από εδώ και πέρα. Βέβαια, είναι μία ισορροπία από την μια πλευρά ότι πρέπει να πάμε σταδιακά αλλά πέρα από το οικονομικό βάρος πρέπει επιτέλους κάποτε να ξεκινήσει και μία αρχή και να μπουν τα πράγματα σε σωστή βάση. Εδώ πέρα κάνατε πριν ένα βήμα μπροστά, τώρα ξανακάνουμε ένα βήμα πίσω και θα μείνουν τα πράγματα ως έχουν, γιατί αυτό διευκολύνει κάποιους συμβολαιογράφους κ.λπ..
Δεν θέλουμε να δημιουργήσουμε τεράστιο πρόβλημα στους συμβολαιογράφους αλλά κάποτε πρέπει και οι συγκεκριμένοι συμβολαιογράφοι να μάθουν να προσαρμόζονται στις απαιτήσεις, που έχει σήμερα το επάγγελμα.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δεν μπορεί να συμβολαιογραφεί κάποιος όπως το 1950, γιατί τότε ο πατέρας του ή ο παππούς του συμβολαιογραφούσε με έναν τρόπο και θέλει σήμερα να αντιγράφει τα συμβόλαια. Υπάρχουν μεγαλύτερες απαιτήσεις από το επάγγελμα υποχρεωτικώς και πρέπει όλοι να προσαρμοστούμε. Ενδεχομένως, να δούμε πώς θα μπορέσει να γίνει αυτό, αλλά με αυτόν τον τρόπο στην ουσία μεταφερόμαστε ξανά στο 1950.
Έρχομαι στο θέμα των υδροηλεκτρικών. Εδώ πέρα έγινε μία συζήτηση και νομίζω ότι ήταν κακός ο νόμος του 2006 που έλεγε ότι δεν θεωρούνται ΑΠΕ από ένα σημείο και πάνω. Οι ανανεώσιμες πηγές ενέργειας –είπα και στην επιτροπή- είναι ανανεώσιμες πηγές ενέργειας, τελείωσε αυτό. Τώρα, το αν είναι προτιμητέες ή όχι, αυτό είναι μία άλλη συζήτηση. Δεν μπορούμε όμως, να λέμε ότι μέχρι τόσα μεγαβάτ είναι ανανεώσιμες πηγές ενέργειας και από τόσα και πάνω δεν είναι. Νομίζω ότι αυτό είναι ξεκάθαρο και πρέπει να ειπωθεί σε όλους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κυρία Πρόεδρε.
Δεν γνωρίζω για τα συγκεκριμένα έργα, τα οποία κάποιοι συνάδελφοι που είναι από αυτές τις περιοχές, προφανώς, τα γνωρίζουν πολύ καλύτερα. Αλλά δεν μπορούμε να απορρίπτουμε τα μεγάλα υδροηλεκτρικά έργα, γιατί ανάπτυξη -όπως σωστά γράφει η αιτιολογική έκθεση, αλλά δεν έγινε νομίζω ευρέως γνωστό και δεν τονίστηκε από εσάς- των ανανεώσιμων πηγών ενέργειας χωρίς υδροηλεκτρικά έργα δεν υπάρχει. Και θα πω ότι η υδροηλεκτρική ενέργεια έχει το πλεονέκτημα ότι μπαίνει αμέσως στο σύστημα και βγαίνει αμέσως από το σύστημα. Άρα, μπορεί να καλύψει αιχμές. Μπορεί να καλύψει έλλειψη ενέργειας η οποία εκ της φύσεώς τους τα φωτοβολταϊκά –παραδείγματος χάριν σε μία περιοχή ξαφνικά έρχεται συννεφιά- δεν θα βγάλουν την απαιτούμενη ενέργεια, ή κάπου υπάρχει νηνεμία και δεν θα υπάρξει ισχυρή ενέργεια από τα αιολικά. Αυτά πρέπει να καλυφθούν μέσω των υδροηλεκτρικών και μάλιστα μέσω αντλησιοταμιευτήρων. 
Όταν άλλες χώρες προηγμένες, όπως η Ελβετία, στηρίζουν το σύστημά τους σε τέτοια έργα, δεν μπορεί εμείς να μιλάμε για ανάπτυξη –γιατί κάπου έχει γίνει και αυτό καραμέλα- αλλά χωρίς να γίνεται τίποτε. Εκτός εάν πιστεύουμε ότι αυτό θα γίνει μόνο με το χτίσιμο νέων ξενοδοχείων, που μετά θα δίνουμε τιμές κάτω από το κόστος, για να βρούμε τουρίστες να βάλουμε μέσα. Ε, αυτό εδώ δεν είναι ανάπτυξη.
Βέβαια, κάνατε και μία άλλη ρύθμιση. Παίρνετε στην ουσία το σχέδιο διαχειρίσεως και μεταφέρετε τις όποιες ρυθμίσεις στο σχέδιο διαχειρίσεως των λεκανών απορροής. Θα πρέπει όμως, να υπάρχει ισχυρή πολιτική βούληση ότι αυτά θα τελειώσουν μέσα σ’ ένα λογικό χρονικό διάστημα. Αν είναι, όπως οι νόμοι του 1979 ή του 1986, που μέχρι σήμερα ακόμη δεν έχουν υλοποιηθεί οι προβλέψεις τους, νομίζω ότι δεν έχει κανένα νόημα να τα συζητάμε μέσα στη Βουλή. Πρέπει κάποτε και η διοίκηση, όταν αναλαμβάνει ευθύνες -και τις αναλαμβάνει μέσω της νομοθετικής πρωτοβουλίας των κυβερνήσεων- να τις υλοποιεί.
Για το θέμα του Παρνασσού, που ρυθμίζετε εκεί πέρα ένα ζήτημα, δεν πήρα κάποια σαφή απάντηση. Θα ήθελα, λοιπόν, μία σαφή απάντηση αν μπορούν να ληφθούν αντίστοιχα ζητήματα σε άλλα χιονοδρομικά, με τις παρούσες ρυθμίσεις. Απ’ όσο μπορώ να καταλάβω εγώ από τις ρυθμίσεις, δεν λύνονται αυτά τα ζητήματα. Θα παραμείνουν και στο μέλλον. Βέβαια, είδαμε από κάποια περιβαλλοντική οργάνωση να λένε, να μη γίνουν οι ανακατασκευές στον Παρνασσό. Προφανώς, μπορεί να υπάρχουν κάποιες σκοπιμότητες εκεί πέρα, οι οποίες θα κρατήσουν το έργο αυτό να μη γίνει και στην ουσία να υπάρχει μία απαράδεκτη κατάσταση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Νομίζω όμως, ότι πρέπει να φέρετε στο νομοσχέδιο κάποια ρύθμιση, γιατί παρόμοια με τον Παρνασσό υπάρχουν πάρα πολλές περιπτώσεις και νομίζω ότι πρέπει να δώσετε μία ολοκληρωμένη λύση.
Ευχαριστώ, κυρία Πρόεδρε, για την ανοχή σας.";"ΗΛΙΑΣ ΠΟΛΑΤΙΔΗΣ"
"103";"): Και εγώ σας ευχαριστώ.
Το λόγο έχει τώρα, ο Βουλευτής του ΠΑΣΟΚ του Νομού Ηρακλείου, κ. Βασίλειος Κεγκέρογλου.
Ορίστε, κύριε Κεγκέρογλου, έχετε το λόγο.";"Βέρα Νικολαΐδου"
"104";": Ευχαριστώ, κυρία Πρόεδρε.
Συζητούμε σήμερα ένα νομοσχέδιο, το οποίο κάνει άλλο ένα σημαντικό βήμα σε σχέση με την προστασία του περιβάλλοντος. Και λέω «άλλο ένα βήμα», διότι έχουν προηγηθεί σημαντικά νομοσχέδια, που ήρθαν το τελευταίο διάστημα, όπως αυτό που αφορούσε την αδειοδότηση: το νέο σύστημα περιβαλλοντικής αδειοδότησης. 
Προέχει να πω ότι χωρίς, πραγματικά, να γίνεται καμμία έκπτωση για την προστασία του περιβάλλοντος –αντίθετα ενισχύοντας το θεσμικό πλαίσιο- έχουμε και τους κανόνες για την ανάπτυξη, τους κανόνες για τη δραστηριοποίηση των επιχειρήσεων μέσα από μία συμβίωση, η οποία μπορεί να αποδώσει και να φέρει καρπούς στον τόπο. Η αειφόρος ανάπτυξη μένει γράμμα κενό, αν αυτό το πάντρεμα της ανθρώπινης δραστηριότητας δεν γίνει μέσα στο πλαίσιο της προστασίας του περιβάλλοντος.
Βέβαια, πρέπει να πούμε ότι πολλά ζητήματα που αναφέρονται στους νόμους δεν μπορούν να υλοποιηθούν, αν δεν υπάρχουν οι αντίστοιχες πολιτικές από τους φορείς. Αναφέρθηκε κάποιος συνάδελφος στην έλλειψη αναλυτικής αναφοράς στο θέμα της διαλογής στην πηγή, της ανακύκλωσης κ.λπ. 
Αυτά είναι ζητήματα πολιτικών. Θα πρέπει οι φορείς που είναι κοντά στους πολίτες να αξιοποιούν το θεσμικό πλαίσιο και να προχωρούν με εκπαίδευση, με συνέργεια με εθελοντικούς φορείς, κυρίως όμως να προχωρήσουν με έναν τοπικό σχεδιασμό, ο οποίος θα έχει και μεγάλη αξία, γιατί ο ίδιος ο πολίτης θα βλέπει να έχει αποτέλεσμα η δράση του, η συμμετοχή του σε αυτήν τη διαδικασία της προστασίας του περιβάλλοντος.
Βέβαια, θα πρέπει να πούμε ότι αυτό δεν πρέπει να αφεθεί στην τύχη του αλλά όπως η Ευρωπαϊκή Επιτροπή στα αρμόδια όργανα επιβάλλει πρόστιμα στην Ελλάδα για περιπτώσεις όπου δεν αντιμετωπίζονται σωστά τα ζητήματα διαχείρισης των απορριμμάτων –και έχουμε πρόστιμα στη χώρα- με τον ίδιο τρόπο σε εθνικό επίπεδο, θα πρέπει να υπάρχει η αντίστοιχη πρόβλεψη για τους φορείς είτε είναι δήμοι είτε είναι ΦΟΣΔΑ είτε οτιδήποτε, που είναι αρμόδιοι για να εφαρμόσουν ένα θεσμικό πλαίσιο και μία διαδικασία διαχείρισης στον τόπο τους. Αντίστοιχα ο φορέας σε αυτήν τη συνεργασία με τους πολίτες, να βλέπει πώς προχωράνε οι συγκεκριμένες πρωτοβουλίες, δηλαδή συγκεκριμένα τοπικά προγράμματα στην υλοποίηση τέτοιων σχεδιασμών.
Θεωρώ, λοιπόν, ότι η ενσωμάτωση αυτών των οδηγιών με την καθυστέρηση -την οποία επεσήμαναν και άλλοι- θα δώσει νέα ώθηση στο θέμα της αειφόρου ανάπτυξης και στο θέμα της αποτελεσματικής προστασίας του περιβάλλοντος.
Για τα ζητήματα που περιλαμβάνονται στο τρίτο μέρος, θα ήθελα κατ’ αρχάς να ξεκινήσω με μία παρατήρηση, σε σχέση με το θέμα της αυθαίρετης δόμησης και το πριν το ’82 ή το μετά το ’82, όπως το χώρισε ο κύριος Υπουργός. 
Θεωρώ ότι και μετά το ’82 σε πολλές περιοχές υπήρχε ζήτημα στέγασης, γι’ αυτό προχώρησαν σε αυθαίρετα. Δεν ξέρω τι έγινε εδώ στην Αττική, δεν ξέρω τι έγινε σε άλλες περιοχές -εάν είναι παραθεριστική κατοικία ή οτιδήποτε- όμως, το κύριο στοιχείο είναι ότι η πολιτεία τότε δεν μπορούσε να καλύψει τις ανάγκες λόγω μη ύπαρξης σχεδίων πόλης που θα μπορούσαν να απορροφήσουν τη μεγάλη μετακίνηση πληθυσμού που έγινε προς τις πόλεις. Από το ’82 και μετά, υπήρξε στην ύπαιθρο μία ανάπτυξη η οποία έφερε εισόδημα. Αυτό το εισόδημα επενδύθηκε στην πόλη. Και με τη λογική η οποία αναπτύχθηκε του δημοσίου υπαλλήλου, ή καλύτερα του υπαλλήλου των ΔΕΚΟ, ο περισσότερος κόσμος έτρεχε στις πόλεις. Δεν έτρεχε όπως στη δεκαετία του ’60, για να βρει δουλειά, λόγω του ότι δεν μπορούσε να αποδώσει η ύπαιθρος αλλά επειδή απέκτησε μία οικονομική δυνατότητα, μεταφέρθηκε στην πόλη. Και βέβαια η έλλειψη σχεδίων πόλης, τουλάχιστον στο νομό μου, οδήγησε στην αυθαίρετη δόμηση.
Είναι, λοιπόν, σημαντική η ευθύνη και των τοπικών φορέων, αλλά κυρίως της πολιτείας που και σήμερα δυστυχώς, με τρεις-τέσσερις υπαλλήλους το Υπουργείο προσπαθεί να προχωρήσει τα σχέδια πόλης. 
Κύριε Υπουργέ, αν δεν κάνετε ριζική αποκέντρωση στις διαδικασίες αυτές, δεν μπορούν να προχωρήσουν τα σχέδια πόλης, τουλάχιστον αυτά τα οποία έχουν να αντιμετωπίσουν πιεστικές οικιστικές ανάγκες. Θα έλεγα ότι οι αποκεντρωμένες διοικήσεις είναι μια σημαντική κρατική –δεν είναι αυτοδιοικητική- δομή και μπορεί να λειτουργήσει πάρα πολύ αποτελεσματικά για την ολοκλήρωση των σχεδίων πόλης. Θεωρώ ότι πρέπει να μπει διάταξη, όπου όποια αποκεντρωμένη διοίκηση το ζητήσει και έχει το ανθρώπινο δυναμικό, να μπορεί να συνδράμει αυτήν την προσπάθεια για την ολοκλήρωση των σχεδίων πόλης. 
Ένα δεύτερο θέμα, είναι αυτό που αναφέρθηκε ο Υπουργός για το άρθρο 14 του προεδρικού διατάγματος, το οποίο πολύ σωστά έθεσε σε διαβούλευση για ένα ακόμη μήνα. Ασφαλώς, υπάρχουν παρερμηνείες, υπάρχουν όμως και πραγματικότητες. Στις παρερμηνείες δεν είναι μόνο η πλευρά των απέξω, αλλά και εμείς δημιουργήσαμε αυτήν την εικόνα. 
Θεωρώ, κύριε Υπουργέ, ότι θα πρέπει μετά την ολοκλήρωση της διαβούλευσης στην αρμόδια επιτροπή να γίνει μια συζήτηση γι’ αυτό το θέμα, οπότε από εκεί και πέρα να πάρει το δρόμο του με τις παρατηρήσεις και με όλα αυτά τα οποία θα κρίνετε ότι πρέπει να ενταχθούν. Πάντως, είναι ένα τεράστιο θέμα, το οποίο δεν μπορεί να μένει σε εκκρεμότητα με τη μία ή την άλλη ερμηνεία. 
Για τις ρυθμίσεις των αυθαιρέτων, κατέθεσα γραπτές προτάσεις για αναγκαίες ρυθμίσεις, οι οποίες έπρεπε –και μπορούσαν- να μπουν και θα βοηθούσαν αλλά δεν ενσωματώθηκαν. Εντάξει, είναι ένα θέμα που το έχουμε τροποποιήσει πάρα πολλές φορές. Όμως, πρακτικά ζητήματα βοηθούν. 
Θα επιμείνω μόνο σε ένα, όταν δηλαδή ο ιδιοκτήτης αυθαιρέτου θέλει να καταβάλει ένα ποσό πολύ μεγαλύτερο από την πρώτη δόση αλλά μικρότερο από το συνολικό ποσό και δεν του επιτρέπεται. Και δεν του επιτρέπεται, γιατί δεν του δίδεται η ανάλογη έκπτωση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ, κυρία Πρόεδρε, θα ήθελα λίγο επιπλέον χρόνο. 
Σας αναφέρω για παράδειγμα ότι το πρόστιμο είναι 10.000. Αντί να δώσει την προκαταβολή 1.000 ευρώ και τα υπόλοιπα 9.000 να πάνε σε δόσεις ή να δώσει τα 10.000 συνολικά με την έκπτωση του 20%, οποιοδήποτε ποσό από τις 10.000 –φερ' ειπείν 4.000, 6.000 ευρώ- έχει τη δυνατότητα να καταθέσει, να μπορεί να κατατεθεί, να εισπραχθεί με την αντίστοιχη έκπτωση του 20% και το υπόλοιπο ποσό να πάει με δόσεις. Είναι ένα απλό πράγμα που δεν αλλάζει τη λογική και τη δομή της μέχρι τώρα διαδικασίας και του νομοσχεδίου. 
Θέλω να πω ότι από την τροπολογία, την οποία καταθέσαμε...";"ΒΑΣΙΛΕΙΟΣ ΚΕΓΚΕΡΟΓΛΟΥ"
"105";"): Και με αυτό ολοκληρώστε παρακαλώ.";"Βέρα Νικολαΐδου"
"106";": ...και αφορούσε πάρα πολλές περιοχές, έγινε αποδεκτή κατά τα 2/3 ως προς τα τοπογραφικά και με τα θεωρημένα αποσπάσματα από τοπογραφικά που υπάρχουν –δεν γίνεται καμμία έκπτωση στη λογική που υπάρχει- θα μπορούν να γίνουν οι μεταβιβάσεις στις περιπτώσεις όπου είναι ενταγμένα στο ΟΣΔΕ ή είναι σε αναδασμό ή είναι από διανομή και θα έχουμε μικρής αξίας ιδιοκτησίες να μην επιβαρύνονται με επιπλέον κόστος. 
Επιτρέψτε μου να πω μια κουβέντα για τους τεχνολόγους, κυρία Πρόεδρε, γιατί κάθε φορά που έχουμε συζήτηση στη Βουλή για ένα θέμα που έχει να κάνει με επαγγελματικά δικαιώματα, όλοι μένουμε μπροστά σε μια αντιπαράθεση μηχανικών, τεχνολόγων κ.λπ.. Νομίζω ότι αυτό πρέπει άπαξ να το δούμε και να το εξετάσουμε και να μην έχουμε κάθε φορά τη μία ή την άλλη συντεχνία.
Στο συγκεκριμένο θέμα που έχει τεθεί –παραδείγματος χάριν για τα κτήρια- το τμήμα...";"ΒΑΣΙΛΕΙΟΣ ΚΕΓΚΕΡΟΓΛΟΥ"
"107";"): Παρακαλώ. Έχει τελειώσει ο χρόνος σας προ πολλού.";"Βέρα Νικολαΐδου"
"108";": Ναι, ναι, κυρία Πρόεδρε.";"ΒΑΣΙΛΕΙΟΣ ΚΕΓΚΕΡΟΓΛΟΥ"
"109";"): «Ναι, ναι», αλλά δεν κλείνετε.";"Βέρα Νικολαΐδου"
"110";": Το Τμήμα Ανακαίνισης Κτηρίων του Τ.Ε.Ι. έχει τους αποφοίτους με τα αντίστοιχα επαγγελματικά δικαιώματα για την αντίστοιχη δουλειά. Να μην κάνουμε περιπτωσιολογία, αλλά άπαξ να καθίσουμε να δούμε ποιοι είναι πού –και σε συνεργασία με το Υπουργείο Παιδείας που είναι αρμόδιο- προκειμένου να επιλύσουμε αυτά τα προβλήματα. 
Σας ευχαριστώ, κυρία Πρόεδρε.";"ΒΑΣΙΛΕΙΟΣ ΚΕΓΚΕΡΟΓΛΟΥ"
"111";"): Και εγώ σας ευχαριστώ, κύριε Κεγκέρογλου. Επ’ αυτών που θέσατε, θα απαντήσει ο Υπουργός. 
Το λόγο έχει ο Ανεξάρτητος Βουλευτής Αχαΐας κ. Νικόλαος Τσούκαλης.";"Βέρα Νικολαΐδου"
"112";": Ευχαριστώ πολύ, κυρία Πρόεδρε. 
Ως Δημοκρατική Αριστερά, κυρία Πρόεδρε, προβληματιστήκαμε πάρα πολύ για το τι θέση θα πάρουμε, όσον αφορά την αρχή του νομοσχεδίου, δηλαδή αν θα τοποθετηθούμε υπέρ ή κατά. Αυτό βεβαίως, οφείλεται στο γεγονός ότι το περιεχόμενο του νομοσχεδίου διαμορφώνει διάφορα ισοζύγια, τα οποία μας δυσκόλευαν πάρα πολύ στο να κρίνουμε και να αξιολογήσουμε ποιο βαραίνει περισσότερο απ’ όλα. 
Παραδείγματος χάριν, τα δύο πρώτα κεφάλαια που αφορούν την ενσωμάτωση των δύο οδηγιών 98 και 99 είναι προφανές ότι τα στηρίζουμε. Το δηλώσαμε και στην Επιτροπή. Όμως, το Κεφάλαιο Γ’ το οποίο έρχεται να διορθώσει –κατά την εκτίμησή μας- προηγούμενες λανθασμένες επιλογές σε καμμία περίπτωση δεν θα μπορούσε να μας βρει σύμφωνους σε πολλά του σημεία, τα οποία θεωρούμε ότι είναι τόσο, μα τόσο πολύ σοβαρά που δεν μας επιτρέπουν να τοποθετηθούμε θετικά στο συγκεκριμένο νομοσχέδιο.
Εκτός από αυτό, αποδεχόμαστε πλήρως τη γενική αξιολόγηση της έκθεσης της οικονομικής και κοινωνικής επιτροπής που διαπιστώνει ότι το συγκεκριμένο νομοσχέδιο αποτελεί άθροισμα περιβαλλοντικών διατάξεων, χωρίς ενιαίο υπόβαθρο συνεκτικής περιβαλλοντικής πολιτικής. Αυτή, λοιπόν, η θέση και η αξιολόγηση μάς οδηγεί στο να είμαστε αρνητικοί επί της αρχής στο συγκεκριμένο νομοσχέδιο.
Στη σύντομη τοποθέτηση και παρέμβασή μου θα περιοριστώ στα δύο πρώτα κεφάλαια, δηλαδή αυτά της ενσωμάτωσης των δύο οδηγιών και θα αναφερθώ επί των άρθρων στο Κεφάλαιο Γ’ στη συζήτηση επί των άρθρων στην αυριανή συνεδρίαση. 
Κυρίες και κύριοι συνάδελφοι, όσον αφορά την προστασία του περιβάλλοντος μέσω του Ποινικού Δικαίου, η Ελλάδα έχει ένα πρωτοποριακό θεσμικό πλαίσιο, το άρθρο 28 του ν. 1650/1986, με την εικοσιεξάχρονη ισχύ του, η οποία δοκιμάστηκε πάρα πολύ, με πενιχρά, μπορώ να πω, αποτελέσματα. Ήταν πενιχρά, όχι επειδή δεν ήταν επαρκής η διατύπωση του συγκεκριμένου άρθρου, αλλά –όπως συνήθως συμβαίνει στη χώρα- γιατί ποτέ δεν λειτούργησαν οι δομές και οι θεσμοί που ήταν επιφορτισμένοι να το εφαρμόσουν. 
Η ισχύς του συγκεκριμένου άρθρου δεν έχει τύχει μέχρι τώρα καμμίας αξιολόγησης και επεξεργασίας, στο κατά πόσο δηλαδή βοήθησε πραγματικά στο να υπάρξει η τιμωρία όλων όσων επιβάρυναν το περιβάλλον το προηγούμενο χρονικό διάστημα. Το έχει αποφύγει αυτό και κατά τη συζήτηση του συγκεκριμένου νομοσχεδίου. 
Όμως, στο συγκεκριμένο άρθρο, κυρία Πρόεδρε, εκτός από τον ποινικό κολασμό της περιβαλλοντικής παραβίασης, υπάρχουν και διατάξεις για διοικητικές κυρώσεις. Το ερώτημα που τίθεται, αξιολογώντας αυτές τις συγκεκριμένες διατάξεις και την εφαρμογή τους, είναι στο κατά πόσο η βασική αρχή της Ευρωπαϊκής Ένωσης, του ευρωπαϊκού θεσμικού πλαισίου «ο ρυπαίνων πληρώνει» έχει εφαρμοστεί σε αυτήν εδώ τη χώρα. 
Θα ήταν πάρα πολύ ενδιαφέρον, κυρία Πρόεδρε, αν είχαμε έναν κατάλογο του αριθμού των προστίμων που έχουν επιβληθεί από το 1986 μέχρι σήμερα και πόσα από αυτά τα πρόστιμα έχουν εισπραχθεί, ούτως ώστε να μιλάμε πραγματικά για τη γενική και ειδική αποτροπή όσον αφορά τις συγκεκριμένες παραβάσεις. 
Ο απολογισμός θα ήταν μία πολύ «πονεμένη ιστορία», θα υπεδείκνυε την πλήρη αναξιοπιστία του ελληνικού δημοσίου. Θα μου επιτρέψετε να πω, όμως, ότι συνιστά μία ηθελημένη επιλογή του πολιτικού συστήματος να μην εισπράττονται τα πρόστιμα αυτά. 
Όσον αφορά τη Β΄ Ενότητα, αυτή της διαχείρισης των αποβλήτων, κυρία Πρόεδρε, όπως είπα και στην επιτροπή, ολοκληρωμένο θεσμικό πλαίσιο διαχείρισης στερεών αποβλήτων υπάρχει και μάλιστα, ενσωματωμένο στην εγχώρια νομική τάξη πολύ πριν το 1996. Μάλιστα, οι πρώτες κοινές υπουργικές αποφάσεις εκδόθηκαν το 1996-1997. Αυτό το θεσμικό πλαίσιο, τηρουμένων των αναλογιών, προέβλεπε ολοκληρωμένη διαχείριση στερεών αποβλήτων και –αν θέλετε- με όλα τα στάδια και όλες τις διαδικασίες που προβλέπονται και από το υφιστάμενο θεσμικό πλαίσιο. 
Όμως, κανένας δεν μας έχει απαντήσει μέχρι σήμερα, γιατί παραδείγματος χάριν από τότε μέχρι σήμερα δεν έχει υπάρξει εκπόνηση πλήρων σχεδίων περιφερειακής διαχείρισης. 
Θα ήθελα να θυμίσω ότι τα υφιστάμενα περιφερειακά σχέδια διαχείρισης στερεών αποβλήτων, που εγκρίθηκαν από το 2004, ουσιαστικά συνιστούν απλή συγκόλληση των προηγούμενων νομαρχιακών σχεδιασμών. Έτσι, λοιπόν, προβλέπεται, παραδείγματος χάριν, στην Ελλάδα σε κάθε νομό ένα εργοστάσιο επεξεργασίας ή προβλέπονται ΧΥΤΑ δύο ή τρεις σε κάθε νομό. Είναι εκτός τόπου και χρόνου, δηλαδή, όσον αφορά τη σύγχρονη αντίληψη διαχείρισης των στερεών αποβλήτων. 
Χαρακτηριστικό είναι το γεγονός ότι υπάρχει πλήρης νομοθεσία για τα απόβλητα από εκσκαφές, κατασκευές και κατεδαφίσεις και μάλιστα, τα υλικά αυτά έχουν χαρακτηριστεί από την Ευρωπαϊκή Ένωση ως «ρεύμα πρωταρχικής σημασίας». Υπάρχει νομοθετικό πλαίσιο για τις συσκευασίες και την εναλλακτική διαχείριση συσκευασιών, ο ν. 2939/2001 και μάλιστα, έχει εκδοθεί υπουργική απόφαση, υπ’ αρθμ. 36259/2010, όσον αφορά τη διαχείριση αυτών των συγκεκριμένων αποβλήτων. Έκανα ερώτηση πρόσφατα. Η απάντηση είναι ότι γενικώς προωθείται η διαδικασία εκπόνησης των μελετών κ.λπ.. Μέχρι τώρα όλη η Ελλάδα, όλα τα ρέματα είναι γεμάτα με μπάζα, απόβλητα τέτοιου είδους. 
Θέλω να πω με λίγα λόγια ότι όσο πλήρης και αν είναι η συγκεκριμένη ενσωμάτωση της οδηγίας, την οποία εμείς χαρακτηρίζουμε θετική, εάν δεν υπάρξει πραγματική βούληση της πολιτικής ηγεσίας, του ελληνικού δημοσίου, του ελληνικού κράτους αυτά τα πράγματα να τα επιβάλει και μάλιστα, πολλές φορές, κόντρα σε τοπικίστικες και άλλες αντιλήψεις, δεν υπάρχει περίπτωση να γίνει τίποτα σε αυτήν εδώ τη χώρα. 
Επιφυλάσσομαι αύριο να τοποθετηθώ επί των άρθρων του Γ΄ Κεφαλαίου.
Ευχαριστώ πολύ.";"ΝΙΚΟΛΑΟΣ ΤΣΟΥΚΑΛΗΣ"
"113";"): Και εγώ σας ευχαριστώ. 
Συνεχίζουμε με τη Βουλευτή Νομού Ηρακλείου του ΠΑΣΟΚ κ. Μαρία Σκραφνάκη.";"Βέρα Νικολαΐδου"
"114";": Κύριε Υπουργέ, κυρίες και κύριοι συνάδελφοι, η σημασία του υπό συζήτηση νομοσχεδίου είναι διπλή, αφού περιλαμβάνει την ενσωμάτωση στην ελληνική νομοθεσία δύο πολύ σημαντικών οδηγιών της Ευρωπαϊκής Ένωσης, που στόχο έχουν την προστασία του περιβάλλοντος και αφού περιλαμβάνει, επίσης, ρυθμίσεις χωροταξικού και πολεοδομικού περιεχομένου. 
Στόχος της πρώτης οδηγίας είναι η δημιουργία ενός ενιαίου πλαισίου προστασίας του περιβάλλοντος για όλη την Ευρωπαϊκή Ένωση, ώστε να σταματήσει η διαφορετική αντιμετώπιση των περιβαλλοντολογικών εγκλημάτων από τα διάφορα κράτη-μέλη και να μην μπορούν οι επιτήδειοι δράστες να εκμεταλλεύονται προς όφελός τους τις υφιστάμενες διαφορές μεταξύ των νομοθεσιών των επιμέρους κρατών. 
Συγκεκριμένα, υιοθετείται κατάλογος σοβαρών περιβαλλοντολογικών αδικημάτων που θα θεωρούνται σε όλα τα κράτη-μέλη της Ευρωπαϊκής Ένωσης ποινικά αδικήματα και αυστηροποιούνται οι ποινές που θα επιβάλλονται, σε περίπτωση σοβαρών περιβαλλοντολογικών εγκλημάτων. 
Επίσης, με το παρόν νομοσχέδιο υιοθετείται μια δεύτερη ευρωπαϊκή οδηγία που αφορά τη διαχείριση των αποβλήτων. 
Ειδικότερα, θεσπίζονται ενιαίοι κανόνες διαχείρισης των αποβλήτων με την κατάρτιση εθνικού σχεδιασμού διαχείρισης των αποβλήτων, με στόχο τη μείωση των περιβαντολλογικών επιπτώσεων από την παραγωγή και διαχείρισή τους και εφαρμόζεται η αρχή «ο ρυπαίνων πληρώνει». 
Οι ρυθμίσεις αυτές, κυρίες και κύριοι συνάδελφοι, είναι σωστές. Το πρόβλημα, όμως, κύριε Υπουργέ, όπως καλά γνωρίζετε, είναι πώς θα τα εφαρμόσουμε όλα αυτά. 
Θέλω να απαντήσω και στο συνάδελφο τον κ. Τσούκαλη ότι πράγματι υπήρχαν πολλές φορές περιφερειακοί σχεδιασμοί για τη διαχείριση των αποβλήτων. Το θέμα είναι πώς θα εφαρμοστούν. 
Και χαίρομαι πάρα πολύ που μια ομάδα ανθρώπων, ειδικά στη Δυτική Μακεδονία -το γνωρίζετε, κύριε Υπουργέ, αυτό- με επικεφαλής τότε τον Υφυπουργό, σήμερα τον κ. Κουκουλόπουλο, με όλους τους δημάρχους στη Δυτική Μακεδονία –και είναι η μόνη περιφέρεια στη χώρα- καταφέραμε πρώτοι και υλοποιήσαμε τον περιφερειακό σχεδιασμό για τα απορρίμματα. 
Επειδή τίθεται ξανά το θέμα αυτό, θα ήθελα να προσθέσω ότι στον περιφερειακό σχεδιασμό οπωσδήποτε θα πρέπει σε κάθε περιφέρεια να προβλεφθεί και ένα εργοστάσιο υποχρεωτικά –δεν με ενδιαφέρει τι θα είναι, καύσης ή οτιδήποτε άλλο- πέρα από τα ΧΥΤΑ, τα ΧΥΤΥ κ.λπ.. 
Βέβαια, πρέπει να υπάρχει η πολιτική βούληση όλων, για να εφαρμοστούν όλα αυτά που αφορούν τα απορρίμματα, διότι κανένας δεν θέλει να πάει ένας ΧΥΤΑ δίπλα από το χωριό του. Όμως, θα πρέπει να αποφασίσουν οι περιφέρειες, οι δήμαρχοι ότι τα απορρίμματα θα πρέπει να τα διαχειριστούν, διότι είναι αμαρτία Θεού να πληρώνουμε πρόστιμα στην Ευρωπαϊκή Ένωση, τα λεφτά που δεν έχουμε και να μην μπορούμε τόσα χρόνια να λύσουμε τα θέματα των απορριμμάτων. 
Επίσης, αντικείμενο του συγκεκριμένου νομοσχεδίου είναι και η ρύθμιση πολεοδομικών θεμάτων. Με αφορμή αυτό θα ήθελα να ζητήσω, κύριε Υπουργέ, την προώθηση των πολεοδομικών σχεδίων, των πολεοδομικών μελετών που εκκρεμούν στο Υπουργείο σας. Αυτό μπορεί να γίνει με δύο τρόπους: Ή με ενίσχυση της αρμόδιας υπηρεσίας με άτομα, αποσπάσεις από άλλες υπηρεσίες του Υπουργείου σας ή με το να αποκεντρωθούν στις επιμέρους κρατικές περιφέρειες. Τώρα ήδη είναι τετρακόσια σχέδια στο ΥΠΕΚΑ, κάθονται οι φάκελοι και δεν τους ανοίγει κανείς. 
Χαίρομαι, επίσης, που ξεκαθαρίσατε σήμερα στη Βουλή ότι τα εκτός σχεδίου ακίνητα που θα είναι εντός γενικού πολεοδομικού σχεδίου δεν θα έχουν κανένα πρόβλημα στην ανοικοδόμησή τους. 
Θα ήθελα να σας θέσω, όμως, ένα θέμα, κύριε Υπουργέ, ότι οι αμοιβές για τις μελέτες των γενικών πολεοδομικών σχεδίων είναι πάρα πολύ μεγάλες και αδυνατούν οι δήμοι μέσα σε αυτές τις καταστάσεις να δώσουν 1 και 1,5 εκατομμύριο ευρώ για μελέτες γενικού πολεοδομικού σχεδίου. Αν δείτε τις μελέτες των ρυθμιστικών που έχει αναθέσει το Υπουργείο σας, είναι σε πολύ χαμηλές τιμές σε σχέση με τις μελέτες των γενικών πολεοδομικών σχεδίων. 
Επίσης, πρέπει πρώτον, να γίνει αναπροσαρμογή του τιμολογίου και δεύτερον, πρέπει –αν μπορείτε- να δώσετε από το Πράσινο Ταμείο χρήματα στους δήμους που δεν εκπονούν γενικά πολεοδομικά σχέδια. 
Τώρα, σχετικά με τη ρύθμιση των αυθαιρέτων, είναι θετικό το ότι υπάρχει ο νόμος αυτός που ψηφίσαμε, που δίνει κάποια διέξοδο και που έγινε για πρώτη φορά μετά το 1983.
Όμως τα ποσά των προστίμων είναι πολύ μεγάλα. Δεν μπορούν να αντεπεξέλθουν οι πολίτες. Επίσης, πρέπει να δοθεί μία παράταση. Κύριε Υπουργέ, λήγει σε λίγες ημέρες ο χρόνος. Τι θα κάνετε; Θα πάτε να κατεδαφίσετε τα αυθαίρετα; Στο νομό μου, μόνο το 10% των ανθρώπων -κι αν είναι και τόσο το ποσοστό- προσήλθαν για να ρυθμίσουν τα θέματα των αυθαιρέτων. Και αύξηση των δόσεων πρέπει να δώσετε και παράταση χρόνου και μείωση των τιμών. 
Επίσης, τα ακίνητα που είναι χτισμένα προ του ’83 -τα οποία μεταβιβάζονταν με το νόμο του Τρίτση- με το νόμο που κάναμε, τώρα οι άνθρωποι δεν μπορούν να τα μεταβιβάσουν. Φέραμε δηλαδή αυτούς τους ιδιοκτήτες, που ήδη έχουν μεταβιβάσει στα παιδιά τους ή κάποιους που αγόρασαν, σήμερα να πρέπει να βρουν μηχανικό να τα τακτοποιήσει. Ενώ δεν πλήρωνε κι ενώ μπορούσε πριν να μεταβιβάσει, τους φέρνουμε σε δυσχερέστερη θέση. 
Πρέπει αυτό το θέμα να το επαναφέρουμε στην κατάσταση που ήταν πριν. Στην ανάγκη, οι μεταβιβάσεις να γίνονται με υπεύθυνη δήλωση των ιδιοκτητών, των μηχανικών και με τοπογραφικό και να καταγράφονται στο Υπουργείο, για να ξέρουμε πράγματι ποια είναι η κατάσταση. Όμως, δεν μπορεί αυτοί οι πολίτες να είχαν το δικαίωμα και μεταβίβασης και να μην πληρώναν και τίποτα και τώρα να τους λέμε «ελάτε να πληρώσετε και να μην μπορείτε να μεταβιβάσετε». Το ίδιο το κράτος τούς είχε δώσει αυτήν τη δυνατότητα. Δεν υπάρχει συνέχεια. Αυτό το έχω επαναφέρει πολλές φορές και σας παρακαλώ πολύ –κι άλλοι συνάδελφοι το θέτουν- να ξαναδούμε αυτό το θέμα. 
Τα τοπογραφικά για τις μεταβιβάσεις είναι σωστό. 
Όσον αφορά στους υπομηχανικούς, δεν καταλαβαίνω γιατί ερχόμαστε κάθε φορά και νομοθετούμε και λέμε «μόνο οι πολιτικοί μηχανικοί». Εμένα και ο άντρας μου πολιτικός μηχανικός είναι και τα παιδιά μου του Πολυτεχνείου, αλλά από την ώρα που υπάρχουν και ΤΕΙ κι έχουν δικαιώματα θεσμοθετημένα από το Υπουργείο Παιδείας, δεν θα ερχόμαστε εμείς αποσπασματικά εδώ να νομοθετούμε. Νομίζω κι αυτό πρέπει να το διορθώσετε. 
Κατά τα άλλα, είναι στη σωστή κατεύθυνση το νομοσχέδιό σας και γι’ αυτό και το ψηφίζω. 
Σας ευχαριστώ πολύ.";"ΜΑΡΙΑ ΣΚΡΑΦΝΑΚΗ"
"115";"): Κι εγώ σας ευχαριστώ.
Το λόγο έχει ο Βουλευτής Άρτας του ΠΑΣΟΚ, κ. Δημήτριος Τσιρώνης.";"Βέρα Νικολαΐδου"
"116";": Ευχαριστώ πολύ, κυρία Πρόεδρε.
Κυρίες και κύριοι συνάδελφοι, κανείς δεν μπορεί να μην συμφωνήσει στην ενσωμάτωση στην εσωτερική έννομη τάξη αυτών των δύο οδηγιών που αφορούν στην ποινική προστασία του περιβάλλοντος, αλλά και στην παραγωγή και διαχείριση των αποβλήτων, δύο σημαντικών οδηγίων που είναι θέμα πολιτισμού και δημοκρατίας η ενσωμάτωσή τους. Και νομίζω πως είναι πολύ τιμητικό που σήμερα η Βουλή υιοθετεί αυτές τις δύο τροπολογίες και εναρμονίζεται το δικό μας δίκαιο με το Κοινοτικό Δίκαιο και τις κατευθύνσεις αυτών των δύο οδηγιών. 
Είναι πολύ σημαντικό που στη δεύτερη οδηγία, για τη διαχείριση των αποβλήτων η έγκριση του περιφερειακού σχεδίου διαχείρισης αποβλήτων αποτελεί πλέον ευθύνη του περιφερειακού συμβουλίου. Όπως παλαιότερα αποτελούσαν και ευθύνη του περιφερειακού συμβουλίου τα περιφερειακά χωροταξικά σχέδια, η διαχείριση των υδάτινων πόρων κ.ο.κ.. Θα ήταν πάρα πολύ σημαντικό, κύριε Υπουργέ, εάν έστω είτε σ’ αυτό το νομοσχέδιο είτε σε ένα από τα επόμενα, δοθεί η δυνατότητα τα περιφερειακά συμβούλια να έχουν κυρίαρχο ρόλο σε τέτοιου είδους ζητήματα. 
Κατ’ αρχάς να σας πω για το άρθρο 56 που αφορά τα υδροηλεκτρικά φράγματα. Είχατε φέρει κατά την κατάθεση του νομοσχεδίου μία διάταξη η οποία έδινε τη δυνατότητα, σε είκοσι μόλις ημέρες από τη δημοσίευση του νόμου, να κατασκευαστούν υδροηλεκτρικά έργα, ακόμα και αυτά τα οποία είχαν ακυρωθεί από το Συμβούλιο της Επικρατείας. 
Πολύ εκτιμητέο είναι ότι πήρατε πίσω εντελώς αυτή τη διάταξη και φέρατε μία καινούργια, η οποία είναι πάρα πολύ σημαντική, αλλά χωλαίνει. Πού χωλαίνει; Στο ότι ξεπερνάνε τα σχέδια διαχείρισης των λεκανών απορροής ενός ποταμού τον περιφερειακό χωροταξικό σχεδιασμό, δηλαδή το μικρό ξεπερνάει το μείζον. Γίνονται εκεί τώρα κάποιες μελέτες, που θα μπουν σε διαβούλευση. Έγιναν κάποιες διαβουλεύσεις στη δική μου περιφέρεια για τη λεκάνη απορροής του Ποταμού Αράχθου, της Χαράδρας του Αράχθου κι έχει ανατεθεί σε μία εταιρεία η μελέτη. Από πού θα πάρει κατευθύνσεις αυτή η εταιρεία; Δεν θα πάρει από το περιφερειακό χωροταξικό σχέδιο; 
Αναγνωρίζουμε ότι αυτή η διαδικασία των περιφερειακών χωροταξικών σχεδίων στις περιοχές που δεν υπάρχουν ή κι εκεί που υπάρχουν, που χρειάζεται επικαιροποίηση, μπορεί να καθυστερήσει. Θέλετε να προχωρήσετε την κατασκευή ορισμένων υδροηλεκτρικών έργων και φέρνετε αυτή τη μεταβατική διάταξη. Τουλάχιστον να γίνει με τη σύμφωνη γνώμη του περιφερειακού συμβουλίου. Έτσι θα γίνει αποδεκτή και θα έχει το σεβασμό της τοπικής κοινωνίας. 
Ο Υπουργός στην επιτροπή δεσμεύτηκε ότι η άποψη, η γνώμη της τοπικής κοινωνίας θα γίνει σεβαστή. Δεν αμφισβητούμε τις προθέσεις και τις δεσμεύσεις του κ. Παπακωνσταντίνου. Ένας νέος Υπουργός όμως, που μπορεί να έχουμε αύριο, δεν δεσμεύεται από τις δεσμεύσεις που έκανε ο κ. Παπακωνσταντίνου. Γι’ αυτό θα πρέπει να περιληφθεί η σύμφωνη γνώμη του περιφερειακού συμβουλίου. 
Τώρα, έρχομαι στο άρθρο 52. Το άρθρο 52 αν αφορά –το λέω πάλι και να γίνει διευκρίνιση- εξομοίωση των υδροηλεκτρικών έργων πάνω από 15 MW με ανανεώσιμες πηγές ενέργειας, δεν μπορεί να γίνει αποδεκτό. Δεν υπάρχει καμμία χώρα στον κόσμο που να έχει πάνω από 15 MW. Δεν υπάρχει καμμία! Οι ανανεώσιμες πηγές στη Γαλλία είναι 8 MW, στην Ιταλία είναι 3 MW, στην Αγγλία 5 MW, στην Ισπανία και στο Βέλγιο 10 MW. Εμείς το 1999 είχαμε θεσπίσει τα 5 MW, το διπλασιάσαμε στα 10 και το 2010 το κάναμε 15 MW. 
Εάν αυτό αφορά εξομοίωση με ΑΠΕ των μεγάλων πάνω από 15 MW, δεν μπορεί να γίνει αποδεκτό. Εάν αφορά επίσης αδειοδότηση από τη ΡΑΕ ως ΑΠΕ των υδροηλεκτρικών πάνω από 15 MW δεν μπορεί να γίνει αποδεκτό. Θα πρέπει να γίνουν σχετικές διευκρινήσεις. Έτσι που είναι διατυπωμένο, δημιουργεί ένα πρόβλημα. Να γίνουν οι σχετικές διευκρινήσεις, για το αν αφορά αυτά τα δύο πράγματα, αλλά σε κάθε περίπτωση πρέπει να μπει κάποιο όριο. 
Εγώ θα σας καταθέσω, κύριε Υπουργέ, δύο υπομνήματα. Ένα είναι μία επιστολή της Πανηπειρωτικής Συνομοσπονδίας Ελλάδος και το άλλο είναι ένα υπόμνημα επίσης από την Πανηπειρωτική Συνομοσπονδία, την Ομοσπονδία Τζουμέρκων, το Δήμο Αρταίων, Δήμο Κεντρικών Τζουμέρκων, Δήμο Βορείων Τζουμέρκων και το Σύλλογο Προστασίας Αράχθου. 
Καταθέτω αυτά τα δύο έγγραφα για να ενημερωθούν οι συνάδελφοι. 
(Στο σημείο αυτό ο Βουλευτής κ. Δημήτριος Τσιρώνης καταθέτει για τα Πρακτικά τα προαναφερθέντα υπομνήματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για να μην θεωρήσετε ότι είμαστε εναντίον των υδροηλεκτρικών φραγμάτων κι ότι δεν θέλουμε να κατασκευαστούν, λέμε ότι το φράγμα της Μεσοχώρας πρέπει να προχωρήσει, πρέπει επιτέλους να λειτουργήσει. Κακώς καθυστερεί. 
Επίσης, το υδροηλεκτρικό έργο του Αυλακίου, που είναι στα όρια του δικού μου νομού, να γίνει. Εκεί περιβαλλοντικά δεν είναι η περιοχή κορεσμένη. Το θέλει και η τοπική κοινωνία. Ενώ το φράγμα του Αγίου Νικολάου -έχουμε ήδη δύο υδροηλεκτρικά πολύ κοντά, δίπλα στο ίδιο ποτάμι κι έχουμε έναν ΧΥΤΑ εκεί επίσης- δεν μπορεί να κατασκευαστεί. Επίσης, το φράγμα της Συκιάς που είναι στις Πηγές της Άρτας, στο δικό μου νομό πάλι. «Δυστυχώς» είμαι από ένα νομό που είναι στην καρδιά της Πίνδου. Να αποσυνδεθεί από την εκτροπή του Αχελώου, έτσι ώστε να μπορεί να προχωρήσει με ξεχωριστή διαδικασία αυτό το φράγμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δώστε μου λίγο χρόνο, να πω δύο πράγματα.
Κυρίες και κύριοι συνάδελφοι, τα τοπογραφικά διαγράμματα που απαιτούνταν για τα εκτός σχεδίου, που κάναμε μία τροπολογία με είκοσι εννέα συναδέλφους, την οποία είχε συντάξει ο κ. Κεγκέρογλου και έγινε αποδεκτή και την έφερε ο Υπουργός, είναι στη σωστή κατεύθυνση. Έτσι σήμερα με ένα κτηματογραφικό διάγραμμα ή με ένα κτηματογραφικό απόσπασμα το οποίο είναι χαμηλού κόστους, με ένα συμβατικό τίμημα που θα το παίρνουν από τα κτηματολόγια, θα μπορούν να κάνουν τη δουλειά τους, όσα αγροτεμάχια είναι στο ΟΣΔΕ και όσα είναι κληροτεμάχια από αναδασμό. Αντιλαμβάνεστε ότι είναι πολύ σημαντικό γιατί είναι ένα μεγάλο κόστος που θα είχαν οι αγρότες για τα τοπογραφικά.
Τελευταίο να θέσω ένα ζήτημα. Περιμέναμε από τον κύριο Υπουργό να φέρει μία διάταξη που να ρυθμίζει τα πρόστιμα στα αυθαίρετα των Ποντίων παλιννοστούντων. 
Κύριοι Υπουργοί, οι παλιννοστούντες ομογενείς από τον Πόντο όταν ξεριζώθηκαν και ήρθαν στη χώρα μας, τους πήγαμε σε καταυλισμούς, τους παρατήσαμε. Και τι πιο εύλογο θα έκαναν; Θα έχτιζαν ένα σπίτι να βάλουν τα παιδιά τους. Ήταν μία υποχρέωση της πολιτείας και φέραμε το 2000 τον ν. 2790, για τη στεγαστική αποκατάσταση των Ποντίων. Θα πρέπει να γίνει μία προσθήκη στο νόμο για τα αυθαίρετα, αλλά και στο ν. 2790 για τη στεγαστική τους αποκατάσταση –γιατί αυτό αφορά- να μην καταβάλουν αυτά τα μεγάλα πρόστιμα τα οποία υπάρχουν. Βάλτε τους έστω ένα συμβολικό ποσοστό. Βάλτε ένα συμβολικό, τη χαμηλότερη κατηγορία, γιατί έτσι νομίζω θα μπορέσουμε να βοηθήσουμε πραγματικά την ενσωμάτωσή τους και την ένταξή τους στην ελληνική κοινωνία.
Σας ευχαριστώ πολύ.";"ΔΗΜΗΤΡΙΟΣ ΤΣΙΡΩΝΗΣ"
"117";"): Κι εγώ σας ευχαριστώ.
Συνεχίζουμε με τον Βουλευτή Πιερίας του ΠΑΣΟΚ κ. Αθανάσιο Παπαγεωργίου.";"Βέρα Νικολαΐδου"
"118";": Κυρίες και κύριοι συνάδελφοι, κύριε Υπουργέ, παρακολούθησα τη συστηματική συζήτηση που έγινε στην επιτροπή ως εκ της ιδιότητος μου και φυσικά πρέπει να ομολογήσω ότι το νομοσχέδιο είναι μία πάρα πολύ σωστή νομοθετική πρωτοβουλία. Ενσωματώνει με άριστο τρόπο τις δύο οδηγίες, όσον αφορά τις δύο πρώτες Ενότητες, γιατί νομίζω ότι θα έπρεπε να εμπεδωθεί -και ήδη εμπεδώνεται με τις οδηγίες και το νέο νόμο- η διαδικασία της ποινικής προστασίας του περιβάλλοντος, όπως και διαμορφώνεται ένα αποτελεσματικό πλαίσιο για τη διαχείριση των αποβλήτων.
Όλοι μας, κυρίες και κύριοι συνάδελφοι, ξέρουμε ότι στη χώρα μας αλλά και στον κόσμο όλο το διασυνοριακό, ιδιαίτερα, έγκλημα αναφορικά με το περιβάλλον είναι πάρα πολύ μεγάλο πρόβλημα για τις κοινωνίες. Γίνονται και μετακινούνται απόβλητα, ιδιαίτερα μεγάλες ποσότητες, χωρίς όρους και κανόνες, σε βάρος του περιβάλλοντος. Συνήθως την πληρώνουν οι λαοί και οι φτωχές περιφέρειες, αυτοί δηλαδή που και στα αέρια, αλλά και στα απόβλητα πουλάνε την εθνική τους υπόσταση, για να εξυπηρετηθούν όσοι είναι παραγωγοί και αποβλήτων και αερίων.
Πιστεύω, λοιπόν, ότι με αυτή τη νομοθετική πρωτοβουλία, πέραν ότι εναρμονίζεται η νομοθεσία με την ευρωπαϊκή νομοθεσία, έχουμε μία αυστηροποίηση των κανόνων. Και φυσικά αυτό καταγράφεται και από την ενίσχυση της αρμοδιότητας και το ρόλο ιδιαίτερα των επιθεωρητών. Ιδιαίτερα όσον αφορά τα απόβλητα, πρέπει να πω ότι και για την ανάκτηση και για τη διάθεση υπάρχει πρόβλεψη για ένα σύγχρονο νομοθετικό πλαίσιο. Πρέπει να συγχαρώ το Υπουργείο και τις προσπάθειες που κάνει το Υπουργείο με τους συνεργάτες του.
Θέλω να σταθώ, κύριοι συνάδελφοι, στην Γ’ Ενότητα, αυτή που μονοπώλησε, στην ουσία, και το μεγάλο ενδιαφέρον της συζήτησης. Θέλω κοντά στους άλλους συναδέλφους να σταθώ κι εγώ σε τρία ζητήματα.
Αναφέρομαι πρώτα στα αιτήματα των Ποντίων, των πρόσφατα εγκατεστηθέντων –τελευταία δεκαετία, δεκαπενταετία, εικοσαετία ίσως- Ποντίων στη χώρα μας. Όσοι εκλέγονται σε περιφέρειες όπου εγκαταστάθηκαν πάρα πολλοί εξ αυτών, των αδελφών μας, των πρώην κατοίκων Δημοκρατικών της παλαιάς κραταιάς Ρώσικης Δημοκρατίας…";"ΑΘΑΝΑΣΙΟΣ ΠΑΠΑΓΕΩΡΓΙΟΥ"
"119";": Πρώην Σοβιετικής Ένωσης.";"ΣΠΥΡΙΔΩΝ ΧΑΛΒΑΤΖΗΣ"
"120";": Κύριε Χαλβατζή, έχετε δίκιο.
Εγώ κατάγομαι από μία τέτοια περιοχή όπου, κύριε Υπουργέ, στην Πιερία –θέλω να με ακούσετε- έχουν εγκατασταθεί επτάμισι χιλιάδες πολίτες. Είναι από τους μόνους νομούς που παρουσιάζουν αύξηση του πληθυσμού τα τελευταία χρόνια όχι λόγω του ότι έχουμε λύσει το πρόβλημα της υπογεννητικότητας, αλλά γιατί εγκαταστάθηκαν επτάμισι χιλιάδες πολίτες. 
Αν έχετε προσλαμβάνουσες και παραστάσεις του πώς χτίστηκαν και το πώς απέδειξαν αυτοί οι άνθρωποι ότι είναι νοικοκυραίοι -προκομμένοι άνθρωποι, όπως λέμε- και πώς έχτισαν τα σπίτια τους με εθελοντική-προσωπική εργασία, τότε θα αντιλαμβανόσασταν -και φυσικά η πρωτοβουλία σας να υιοθετήσετε κάποια απ’ αυτά είναι σωστή και τη χαιρετίζω- αυτό το αίτημα το οποίο υποβάλουμε κι εμείς για να μην έχουν οι άνθρωποι τόσο μεγάλα πρόστιμα για αυθαίρετα που κατασκεύασαν για να στεγάσουν τις οικογένειές τους –πολλές φορές πολυπληθείς οικογένειες- και θα υιοθετούσατε κατά απόλυτο τρόπο όλη την πρόταση που κάνει η Πανποντιακή Ένωση, αλλά και όλα τα σωματεία των Ποντίων και εμείς οι οποίοι έχουμε βιώματα και παραστάσεις απ’ αυτήν την προσπάθεια. Φτωχές, πολυπληθείς οικογένειες, έφτιαξαν μόνες τα σπίτια και ξαφνικά, έρχεται το ΙΚΑ και τους βάζει πρόστιμα, έρχεται το δημόσιο και τους βάζει πρόστιμα, για αυθαίρετα όντως. 
Θέλω να σας θυμίσω, κύριε Υπουργέ -επειδή εσείς ιδιαίτερα, κύριε Σηφουνάκη, εντριφείτε στην ιστορία και ξέρω ότι γι’ αυτά τα ζητήματα έχετε μια ευαισθησία- να θυμηθούμε πώς η κυβέρνηση τότε του Ελευθερίου Βενιζέλου, την περίοδο 1932-33 η οποία δεν ρύθμισε τα χρέη των Ελλήνων που ήρθαν από τη Μικρά Ασία και τον Πόντο κατεστράφη. Δεν ρύθμισε τα χρέη! Θέλω να πω, λοιπόν, ότι η χώρα μας στο διάβα του αιώνα ιδιαίτερα, είχε τραγικές εμπειρίες από τις μετεγκαταστάσεις, τα δράματα και τις τραγωδίες που έζησε ο ελληνισμός και από το πώς χειρίστηκε όλες τις ιστορικές φάσεις.
Διαβάζοντας, λοιπόν, την ιστορία λέω ότι πρέπει κι εμείς να αποφεύγουμε αυτά τα παραδείγματα. Πρέπει να αντιλαμβανόμαστε ότι σε πληθυσμούς Ελλήνων που εγκαθίστανται σε μία χώρα σε συνθήκες τραγικές, δεν πρέπει ξαφνικά να τους λέμε πληρώστε κι αυτό το πρόστιμο, πληρώστε και εκείνο το πρόστιμο ή εν πάση περιπτώσει, εάν αυθαιρέτησαν –που αυθαιρέτησαν, αλλά κάτω από την ανάγκη- για λόγους δικαιοσύνης τουλάχιστον να βρούμε κάποια ελάχιστα πρόστιμα, όπως είπαν κι άλλοι συνάδελφοι.
Το δεύτερο που θέλω να πω, κύριε Υπουργέ -και καταλαβαίνω ότι δυσχαιρεί και εδώ έχετε κάποια διάθεση να λύσετε το θέμα και αντιλαμβάνομαι τη συνθετότητα του προβλήματος- είναι αυτό το οποίο σας παρουσιάσαμε με τροπολογία κάποιοι Βουλευτές του ΠΑΣΟΚ. Νομίζω ότι ο κ. Κεγκέρογλου το παρουσίασε με ενάργεια. Είναι αυτό που αφορά τα ακίνητα πριν το ’83.
Δηλαδή, τι λέμε, κύριε Υπουργέ; Αυτά που είναι πριν το ’55 αφ’ ης πήγαν και πουλήθηκαν ή νομιμοποιήθηκαν είναι εντάξει. Αυτά που είναι μετά το ’83 είναι εντάξει. Και ξαφνικά, έχουμε αυτά που είναι μεταξύ του ’55 και του ’83 όπου εδώ, λοιπόν, σ’ αυτά τα ακίνητα γίνεται σύνθετο το πρόβλημα, γιατί έχουμε μεγαλύτερα πρόστιμα κ.λπ.. Δεν λέω ότι σε πολλές των περιπτώσεων δεν έχουμε και ακραίες συμπεριφορές πολιτών, οι οποίοι αυθαιρέτησαν ενσυνείδητα. 
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
 Πρέπει να το δείτε. Κι εγώ κάνω μια έκκληση. Δεν υιοθετώ τις απόψεις ότι όλοι όσοι αυθαιρέτησαν πρέπει να απαλλαγούν για όλα τα λάθη και τις παραλείψεις, αλλά πρέπει κι εδώ να το δούμε με προσοχή. Ξέρω την ευαισθησία σας, κύριοι Υπουργοί. Δείτε το όμως γιατί μας έρχεται κι εμάς σαν ένα αίτημα, λίγο πολύ, απ’ όλη την Ελλάδα.
Το τρίτο, κύριοι Υπουργοί -χωρίς να με αφορά άμεσα ή με αφορά λίγο από την περιφέρεια την οποία εκλέγομαι- είναι αυτός ο προβληματισμός για μικρά υδροηλεκτρικά έργα, που έχει απασχολήσει κι εμένα. Πρέπει να βρείτε έναν τρόπο. Πρέπει να σας πω ότι κι εμένα με ενόχλησε και η πλευρά των κατασκευαστών σε πολλά έργα –ξέρετε σε ποια αναφέρομαι- αλλά και η πλευρά των ομοσπονδιών, των τοπικών κοινωνιών, για παράδειγμα στα Τζουμέρκα. Αντιλαμβάνομαι το πρόβλημα της ολοκλήρωσης έργων, αντιλαμβάνομαι όμως και την αγωνία πολλών από αυτές τις τοπικές κοινωνίες.
Πρέπει ειλικρινά –δεν ξέρω, να «σπάσετε το κεφάλι σας», κύριε Υπουργέ- να βρούμε μία ισορροπημένη λύση, μια λύση δηλαδή που να προάγει το υδροηλεκτρικό έργο, την ανανεώσιμη πηγή ενέργειας ως επένδυση. Πρέπει να δούμε από την άλλη μεριά, όμως, την άλλη οπτική της προστασίας του φυσικού περιβάλλοντος, του ιστορικού περιβάλλοντος. 
Για το γεφύρι της Πλάκας στα Τζουμέρκα, για παράδειγμα, κύριε Υπουργέ, είδα δύο εκδοχές: των μεν κατασκευαστών που λένε ότι το φράγμα διατηρεί το επίπεδό του και είναι κάτω από την γέφυρα και άλλων που λένε ότι σκεπάζεται από το φράγμα η γέφυρα. Θα μου πείτε τώρα εσείς πρέπει να ξέρετε τις λεπτομέρειες; Τι να κάνουμε; Σε αυτές τις περιπτώσεις, επειδή αφορά ιστορικής αξίας μνημεία, πρέπει να δούμε όλες τις πτυχές και να αποφασίσουμε αν θα κατασκευαστεί ή όχι το ένα έργο. Δεν μπορεί να είναι επίπεδη και οριζόντια η προσέγγιση, αλλά πρέπει η αγωνία να μας προβληματίσει για να δούμε ποιο είναι το καλύτερο αποτέλεσμα.
Ευχαριστώ, κύριοι Υπουργοί. Έκρινα σκόπιμο να μιλήσω και να προσθέσω κι εγώ δυο-τρεις παρατηρήσεις, δεδομένου ότι δεν έχουμε πολλές παρατηρήσεις. Είναι ένα πολύ καλό νομοσχέδιο, γι’ αυτό έτυχε και της αποδοχής μεγάλης πλειοψηφίας των Βουλευτών και των κομμάτων.
Ευχαριστώ.";"ΑΘΑΝΑΣΙΟΣ ΠΑΠΑΓΕΩΡΓΙΟΥ"
"121";"): Ευχαριστούμε τον κ. Αθανάσιο Παπαγεωργίου, Βουλευτή Πιερίας του ΠΑΣΟΚ.
Καλείται στο Βήμα ο κ. Σπύρος Γαληνός, Βουλευτής Λέσβου της Νέας Δημοκρατίας.";"Γρηγόριος Νιώτης"
"122";": Ευχαριστώ, κύριε Πρόεδρε.
Χωρίς, κύριοι Υπουργοί, να παραβλέπω τα θετικά που άλλωστε κατά κόρον ειπώθηκαν, θα προτιμήσω να είμαι δυσάρεστος και να βάλω κάποια ζητήματα που δεν έχουν απαντηθεί.
Ακούμε για Κυβέρνηση ορισμένου χρόνου και ειδικού σκοπού και παρά ταύτα βλέπουμε τους Υπουργούς να βιάζονται να αλλάξουν τα πάντα. Γιατί άραγε; Η τρόικα επιβάλλει τα νομοθετήματα με τη γνωστή συνταγή «να τα αρπάξουμε όλα», να μη μείνει ένας Έλληνας που να έχει ένα κομμάτι γης, ένα κεραμίδι να στεγάσει τη φαμίλια του; Γιατί τώρα, κύριοι Υπουργοί, τόσο γρήγορα και τόσο βιαστικά; Γιατί σε ορισμένα ζητήματα τόση προχειρότητα; Γιατί η πολυνομία και η ασάφεια; Δεν βλέπετε ότι τώρα επικρατεί πλήρης καχυποψία και ότι τώρα ακριβώς χρειάζεται ευαισθησία και απόλυτη διαφάνεια; Ο ένας νόμος έρχεται να αλλάξει, να συμπληρώσει, να καταργήσει τον προηγούμενο. 
Διαβούλευση: Αλήθεια, με ποιους διαβουλευτήκατε; Οι μηχανικοί διαμαρτύρονται, οι αρχιτέκτονες διαμαρτύρονται, οι τεχνολόγοι διαμαρτύρονται, το ΤΕΕ βορείου Αιγαίου διαμαρτύρεται. Θα καταθέσω για τα Πρακτικά τις θέσεις τους.
Στην περιφέρειά μας, κύριε Υπουργέ, μιλήσατε με κάποιους και με ποιους; Ποια δουλειά κάνουν αυτοί; Έχουν σχέση με το αντικείμενο; Στη Λήμνο, λόγου χάρη, επικρατεί το απόλυτο χάος, το ίδιο και στα υπόλοιπα νησιά του νομού μας. Με την τακτοποίηση των αυθαιρέτων και τις τιμές ζώνης αρχικά με το ν. 3843 τον Απρίλιο του 2010 με τη ρύθμιση των ημιυπαίθριων η εφορία εξέδωσε πίνακες, βάσει των οποίων οι μηχανικοί προχωρούσαν στις ρυθμίσεις. Το 2011 καθορίστηκαν νέες τιμές. Μ’ αυτές τις τιμές η Πολεοδομία καθόριζε τα πρόστιμα. Με το ν. 4014 καθορίστηκαν και πάλι νέες τιμές. Τι γίνεται επιτέλους; Η δήλωση του δημάρχου και του δημοτικού συμβουλίου της Κύθνου είναι χαρακτηριστική για το πώς τοπικές κοινωνίες αντιμετωπίζουν τις αχαρακτήριστες κατά τη γνώμη τους αυτές μεθοδεύσεις. Πιστεύω ότι σας αδικούν, αλλά αυτά λέγονται και χρήζουν απάντησης. 
Ουσιαστικά, με το νομοθετικό πλαίσιο που φέρνετε εδώ δημιουργείτε συνθήκες πλήρους απαξίωσης της μικροϊδιοκτησίας, ουσιαστικά δήμευσή της, ώστε να μπορεί να αγοραστεί σε εξευτελιστικές τιμές, να υπάρχει ο φόβος ότι μπορεί να αγοραστεί σε εξευτελιστικές τιμές από μεγάλες κατασκευαστικές και από ξενοδοχειακές επιχειρήσεις. 
Προηγουμένως με την περιοχή «Natura» υπήρχε έστω η πρόφαση της προστασίας του περιβάλλοντος και της πανίδας και είδαμε τι έγινε. Η αδυναμία κατασκευής κατοικίας από μη κατ’ επάγγελμα αγρότες, αλλά παράλληλα η δυνατότητα κατασκευής μεγάλων ξενοδοχειακών μονάδων σε τι ακριβώς εξυπηρετεί και ποιους εξυπηρετεί; Δεν το έχω καταλάβει, γιατί «ένα κι ένα κάνουν δύο», κύριε Υπουργέ, και ξέρετε τι δικαιούται, έστω και άδικα –επαναλαμβάνω- να υποθέσει ο καθένας, κακόπιστος ακόμα, γι’ αυτές σας τις αποφάσεις και τις επιλογές. 
Βέβαια, μέσα στο νομοθέτημα τα «θάματα» συνεχίζονται. Η ιδιότητα της αρτιότητας και οικοδομησιμότητας ενός εκτός σχεδίου οικοπέδου είναι ίδιον χαρακτηριστικό του οικοπέδου κι όχι του ιδιοκτήτη του. Όταν η οικοδομησιμότητα μεταβάλλεται ανάλογα με τον ιδιοκτήτη, αυτό, όχι μόνο είναι ύποπτο και δικαιολογεί κάποιον να είναι καχύποπτος, αλλά δημιουργεί και πρακτικά προβλήματα. 
Για παράδειγμα, επί τοπογραφικού διαγράμματος όπου ιδιώτης μηχανικός που το συντάσσει βεβαιώνει με υπεύθυνη δήλωση περί οικοδομησιμότητάς του, πώς θα συντάσσει τη δήλωση αυτή; Θα ζητά απόδειξη ότι έχει γίνει έναρξη επαγγέλματος του ιδιοκτήτη ως αγρότη; Σε περίπτωση συνιδιοκτησίας δύο αδελφών όπου μόνο ο ένας είναι αγρότης, το οικόπεδο είναι οικοδομήσιμο ή όχι; Ποιος αποφασίζει; Ο μηχανικός τι βεβαίωση δίνει; Σε περίπτωση που ο κατ’ επάγγελμα αγρότης εκδώσει οικοδομική άδεια και χτίζει την κατοικία του, μπορεί στη συνέχεια να πουλήσει την κατοικία αυτή σε μη κατ’ επάγγελμα αγρότη, χωρίς αυτό να θεωρείται αυθαίρετο; Προφανώς, έτσι θα αρχίσει μία βιομηχανία έκδοσης οικοδομικών αδειών από αγρότες, που στη συνέχεια θα τις μεταβιβάζουν σ’ αυτούς που ενδιαφέρονται. 
Επαναλαμβάνω, κύριε Υπουργέ, ότι υπάρχουν πάρα πολλά θετικά που ειπώθηκαν από άλλους συναδέλφους, όμως μ’ αυτούς που ενδιαφέρονται διαβούλευση δεν έγινε, στο μέγεθος και στο μέτρο που θα έπρεπε. Οι απαντήσεις στα ερωτήματα που κατέθεσα κι εγώ δεν δόθηκαν και οι ανησυχίες παραμένουν, όπως επίσης και η ασάφεια. Πιστεύω ότι έως το τέλος της συζήτησης αυτού του νομοσχεδίου και στην κατ’ άρθρο συζήτηση θα έχουμε πιο συγκεκριμένες απαντήσεις στις αιτιάσεις αυτές και στα υπομνήματα, τα οποία σας κατέθεσα.
(Στο σημείο αυτό ο Βουλευτής κ. Σπυρίδων Γαληνός καταθέτει για τα Πρακτικά τα προαναφερθέντα έγγραφα τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)";"ΣΠΥΡΙΔΩΝ ΓΑΛΗΝΟΣ"
"123";"): Ευχαριστούμε τον κ. Γαληνό.
Το λόγο έχει ο Βουλευτής Θεσπρωτίας του ΠΑΣΟΚ κ. Χρήστος Κατσούρας.";"Γρηγόριος Νιώτης"
"124";": Ευχαριστώ, κύριε Πρόεδρε.
Κυρίες και κύριοι συνάδελφοι, τα όσα διαδραματίστηκαν χθες στην Αίθουσα του Κοινοβουλίου είναι ενδεικτικά της σύγχυσης που επικρατεί στη χώρα. Ένα νομοσχέδιο που εισήχθη προς ψήφιση από μία συγκυβέρνηση ΠΑΣΟΚ, Νέας Δημοκρατίας και ΛΑΟΣ ψηφίστηκε τελικά από το ΠΑΣΟΚ, το ΣΥΡΙΖΑ και τη Δημοκρατική Αριστερά, αφού προηγουμένως προκάλεσε μια μίνι κυβερνητική κρίση. Σε κυβερνητικό επίπεδο, αυτό είναι ενδεικτικό της αναμενόμενης αδυναμίας ή καλύτερα της άρνησης των συμμετεχόντων στην παρούσα Κυβέρνηση να συμμετάσχουν σε ειλικρινείς, αμοιβαίες, δεσμευτικές διαδικασίες διαβούλευσης και διαλόγου. Εκφράζουν δε την αδυναμία να υπερκεράσουν πολλαπλούς ανεξάρτητους, ασυντόνιστους φορείς πολιτικής ή μικροπολιτικής και αυτόνομα κέντρα εξουσίας. 
Αν κρίναμε αυτό που γινόταν σε πολιτικό επίπεδο, θα το χαρακτηρίζαμε ως μία πλήρη επικράτηση του νεοσυντηρητισμού και της θεμελιώδους αρχής του, που είναι η ελαχιστοποίηση των συλλογικών αποφάσεων που λαμβάνονται στο πλαίσιο των πολιτικών θεσμών και η μεγιστοποίηση εκείνων των αποφάσεων που λαμβάνονται στο πεδίο όπου η εμπιστοσύνη ήδη υφίσταται, δηλαδή στην αγορά.
Σε εθνικό επίπεδο αρνούμαστε να κοιτάξουμε την αλήθεια κατάματα. Ακόμα και τώρα η λογική απουσιάζει. Τρεφόμαστε διαρκώς με την ανοησία μιας κακώς εννοούμενης διεθνοποίησης μιας λογικής αυτοθυματοποίησης. Η υποστήριξή της σε διεθνές επίπεδο το μόνο που επιβεβαιώνει είναι την αδυναμία μας να αντιδράσουμε. Κι έτσι κινδυνεύουμε να βρεθούμε εντός Ευρώπης βέβαια, αλλά εκτός ιστορίας, απλοί παρατηρητές της, δυσκολευόμενοι να βρούμε το νέο, κατάλληλο ρόλο στην καινούργια εποχή.
Από την άλλη μεριά, αδυνατούμε να συγκροτήσουμε μία πολιτική διεθνών συμμαχιών. Αδυνατούμε να πείσουμε όλους τους Ευρωπαίους ή τους μεσογειακούς λαούς, τους νότιους, ότι «είμαστε στην ίδια πλευρά του λόφου» και ότι η πολιτική της εξαθλίωσης για μια γενιά εκατομμυρίων Ελλήνων, ακόμα και αν ήταν δυνατό να εφαρμοστεί επί μακρόν –που δεν είναι- ακόμα κι αν έδινε οριστική λύση –που δεν δίνει- είναι μία πολιτική αποκρουστική και διχαστική για την ίδια την Ευρώπη, την κουλτούρα, την ιστορία της και την ιστορική της συνείδηση, που συνεχίζει να διαμορφώνεται. 
Έρχομαι τώρα στο νομοσχέδιο. Είναι άλλο ένα πολυνομοσχέδιο, αυτή τη φορά του ΥΠΕΚΑ. Έτσι είναι αδύνατο να τοποθετηθεί κανείς επί του συνόλου. Πράγματι, σ’ ένα μεγάλο τμήμα του γίνεται εφαρμογή, εναρμόνιση του εθνικού δικαίου με κοινοτική οδηγία του Ευρωπαϊκού Κοινοβουλίου και του Συμβουλίου της 17ης Νοεμβρίου 2008 σχετικά με την προστασία του περιβάλλοντος μέσω Ποινικού Δικαίου. Προστίθενται όμως κι άλλες ρυθμίσεις, που ξεφεύγουν του πλαισίου αυτού. Ενδεικτικά θα αναφερθώ μόνο σε δύο-τρία ζητήματα. 
Στο άρθρο 49 νομίζω ότι σωστά προσθέσατε ότι τοπογραφικά διαγράμματα δεν απαιτούνται, όταν η βεβαίωση αφορά αδόμητα αγροτεμάχια και κληροτεμάχια.
Θα αναφερθώ στο άρθρο 52, επειδή έγιναν αρκετές αναφορές. Από μία πρόσθετη ανάγνωση φαίνεται σωστό να κατατάσσονται στο θεσμικό πλαίσιο που ισχύει για υδροηλεκτρικά έργα με ισχύ μικρότερη των 15 MW και έργα με μεγαλύτερη ισχύ. Είναι όμως πραγματικά έτσι; Η απάντηση δεν είναι εύκολη. Είναι σωστό να αντιμετωπίζεται ένα έργο με μόνο κριτήριο την πηγή ενέργειας κι όχι το μέγεθός του και τις επιπτώσεις του, αφού είναι αποδεκτό και αληθές ότι οι περιβαλλοντικές επιπτώσεις των μεγάλων υδροηλεκτρικών έργων και η πιθανότητα προσβολής του περιβάλλοντος είναι σαφώς μεγαλύτερες έναντι των μικρών; 
Επιτρέψτε μου να κάνω δύο γενικότερα σχόλια. Το ένα είναι γι’ αυτήν τη διάκριση μεγάλου και μικρού έργου. Πράγματι, η υδραυλική ενέργεια, ο λευκός άνθρακας όπως έχει ειπωθεί, μπορεί να παίξει σημαντικό ρόλο στο δρόμο της ανάπτυξης. Και πράγματι, η χώρα μας διαθέτει ένα από τα πλέον έντονα ορεινά τοπογραφικά του ευρωπαϊκού χώρου, τα οποία, εφόσον αξιοποιηθούν, μπορούν να δώσουν άριστα αποτελέσματα όσον αφορά τη χρήση των επιφανειακών υδάτων, όπως συμβαίνει σε άλλες χώρες, όπως για παράδειγμα στη Νορβηγία. 
Επίσης, πράγματι, τα μικρά υδροηλεκτρικά έχουν αρκετά πλεονεκτήματα: δεν έχουν απόβλητα ή κατάλοιπα, δεν μολύνουν το περιβάλλον, έχουν μεγάλο βαθμό απόδοσης, μικρό λειτουργικό κόστος και είναι έργα υψηλής εγχώριας προστιθέμενης αξίας. 
Και εδώ, όμως, υπάρχουν προβλήματα. Κατ’ αρχάς, είναι λάθος ο διαχωρισμός σε μικρό και μεγάλο να γίνεται μόνο με την εγκατεστημένη ισχύ του έργου. Αυτός ο διαχωρισμός λαμβάνει υπόψη μόνο την τυποποίηση του ηλεκτρομηχανολογικού εξοπλισμού που προσφέρουν οι εταιρείες και όχι τις υπόλοιπες διαφορές. Έτσι, το όριο των 10 πριν, των 15 τώρα ίσως είναι υψηλό για τη χώρα μας.
Δεύτερον, η ιστορία στη χώρα έχει δείξει ότι τα μέχρι τώρα έργα δεν συνυπολόγιζαν τη συνολική θεώρηση του δυναμικού των ποταμών και εκτίμηση των δυνατοτήτων σε όλη τους τη λεκάνη. Επιπλέον, παρακολουθούμε να επανέρχονται κατά καιρούς μελέτες copy paste, αφού είτε προηγουμένως έχουν απορριφθεί είτε έχουν αποσυρθεί, χωρίς όμως ουσιαστικές αλλαγές. Γι’ αυτό ακριβώς χρειάζεται μια ιδιαίτερη προσοχή και προστασία του τοπίου. Είναι τέτοια η αυθαιρεσία κάποιων με δεδομένη τη φιλική διάθεση πολλών απέναντι στα υδροηλεκτρικά που προβαίνουν σε προκαταρτικές εργασίες, χωρίς καμμία άδεια. Έχει γίνει στο νομό μου.
Το δεύτερο σχόλιο έχει να κάνει με την ενέργεια γενικά. Είναι προφανές ότι η χώρα μας κυρίως, αλλά και ο ευρωπαϊκός νότος συνολικά, είναι σε πλεονεκτική θέση, τόσο για τις ΑΠΕ γενικά, όσο και ειδικότερα για τη χρήση της ηλιακής ενέργειας, όχι μόνο συνολικά για την παραγωγή της ηλεκτρικής ενέργειας, αλλά και για την προσπάθεια απορρύπανσης στη βιομηχανική παραγωγή. Αυτό ίσως εξηγεί την επιμονή κάποιων ότι θα μετατραπούμε σε Ταϋλάνδη της Ευρώπης. Έτσι αν δεν υπάρχει μια εθνική στρατηγική, πολλές φορές η βιασύνη για να πληρώσουμε την καθυστέρηση στις ΑΠΕ είναι πιθανόν να μας οδηγήσει σε μια νέα εθνική αποτυχία.
Θα κλείσω με το άρθρο 56. Η αναίρεση της παραγράφου 3 του άρθρου 7 του ν.3199/2003 και η υπερίσχυση των περιφερειακών σχεδίων διαχείρισης λεκανών απορροής ποταμών των σχεδίων υδάτινων πόρων έναντι των περιφερειακών χωροταξικών σχεδίων είναι μάλλον παράδοξη και η υποταγή του όλου στο μερικό, του γενικού στο ειδικό είναι μια πρωτοτυπία! Η δε διαδικασία διαβούλευσης των υδάτινων πόρων δεν ζητά τη σύμφωνη γνώμη των συντεταγμένων περιφερειακών φορέων, αλλά αυτή της Κεντρικής Υπηρεσίας Υδάτων του ΥΠΕΚΑ πριν την έκδοση προεδρικού διατάγματος, άρα θα πρέπει να υπάρχει τουλάχιστον η σύμφωνη γνώμη του περιφερειακού συμβουλίου. Έτσι το άρθρο αυτό χρειάζεται να τροποποιηθεί ριζικά είτε να αποσυρθεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Κλείνοντας, επιτρέψτε μου ένα τελευταίο σχόλιο. Διαβάζοντας προσεκτικά την τρίτη ενότητα του νομοσχεδίου μου δημιουργείται η εντύπωση πως η ελληνική πολιτική και η υποστηρικτική αυτής ελληνική γραφειοκρατία είναι ιδιαίτερα αποτελεσματική όταν ασχολείται με την επίλυση ιδιαίτερων, ειδικών προβλημάτων. Αν είχε την ίδια ικανότητα και στη δημιουργία και εφαρμογή ενός γενικότερου θεσμικού πλαισίου για τη χώρα, τότε μάλλον όλα θα ήταν διαφορετικά.
Ευχαριστώ.
(Χειροκροτήματα από την πτέρυγα του ΠΑΣΟΚ)";"ΧΡΗΣΤΟΣ ΚΑΤΣΟΥΡΑΣ"
"125";"): Ευχαριστούμε τον κ. Χρήστο Κατσούρα, Βουλευτή Θεσπρωτίας του ΠΑΣΟΚ. 
Τελευταίος αγορητής επί της αρχής ο κ. Μιλτιάδης Βαρβιτσιώτης, Βουλευτής Β΄ Αθήνας, της Νέας Δημοκρατίας, έχει το λόγο.";"Γρηγόριος Νιώτης"
"126";": Κύριε Πρόεδρε, κυρίες και κύριοι συνάδελφοι, το γεγονός ότι η Νέα Δημοκρατία στηρίζει την Κυβέρνηση Παπαδήμου με συγκεκριμένο στόχο και εντολή, δεν σημαίνει ότι δίνει εντολή στους Υπουργούς της να κάνουν μια σειρά από μικροδιευθετήσεις, οι οποίες δεν έχουν καμμία σχέση με το κύριο έργο της Κυβέρνησης αυτής, που είναι η κατάρτιση του PSI, της νέας δανειακής σύμβασης και η ομαλή μετάβαση σε εκλογές.
Αυτό το λέω γιατί αυτό το νομοσχέδιο, κύριε Πρόεδρε, κυρίες και κύριοι συνάδελφοι, είναι ένα απαύγασμα φωτογραφιών. Εδώ πέρα είναι ένα πραγματικό άλμπουμ και μάλιστα κακοβγαλμένων φωτογραφιών. Δεν μπορεί, από τα 69 άρθρα, τα 18 να είναι μικροδιευθετήσεις, να αποτελούν μικροθέματα και τα οποία, αν θέλετε, υποκρύπτουν είτε την ανικανότητα διαχείρισης και πρόβλεψης προηγούμενων νομοθετημάτων είτε διατάξεις, οι οποίες υπερβαίνουν την αρμοδιότητα του ίδιου του Υπουργείου. Και θα είμαι πάρα πολύ σαφής σε δύο από αυτά.
Η πρώτη διάταξη είναι στην υπουργική τροπολογία του νομοσχεδίου και αφορά το κοιμητήριο της Αργυρούπολης. Ακούστε τι γράφει. Περάσαμε πριν από μερικούς μήνες, το Νοέμβριο, μια διάταξη νόμου με την οποία δίνουμε το δικαίωμα να επεκταθεί το κοιμητήριο της Αργυρούπολης, για να αντιμετωπιστούν οι επείγουσες ανάγκες που έχουν δημιουργηθεί στο Δήμο Γλυφάδας και ευρύτερα στο νότια προάστια ελλείψει χώρου ταφής. Τι γράφει η τροπολογία που φέρνουμε σήμερα; Γράφει: «σε περίπτωση που επεκταθεί και λειτουργήσει το υφιστάμενο νεκροταφείο του Δήμου Αργυρούπολης». Ποια περίπτωση; Ή νομοθετούμε να επεκταθεί και να λειτουργήσει ή δεν νομοθετούμε να επεκταθεί και να λειτουργήσει. Από ποιον θα κρίνεται αυτό; Δηλαδή, τι φέρνετε να ψηφίσουμε εδώ; Αυτά είναι πράγματα τρελά.
Υπάρχει η εξής τρέλα. Ναι, μεν νομοθετήθηκε η επέκταση του νεκροταφείου της Αργυρούπολης, αλλά από την άλλη μεριά οι υπηρεσίες του κράτους αρνούνται να την αδειοδοτήσουν, το δασαρχείο αρνείται να εφαρμόσει το νόμο, το Υπουργείο Περιβάλλοντος ζητά μελέτη περιβαλλοντικών επιπτώσεων, την οποία μετά ο Υπουργός ακυρώνει με υπουργική του απόφαση -αν δεν κάνω λάθος βγάλατε από τα νεκροταφεία την υποχρέωση για μελέτη περιβαλλοντικών επιπτώσεων- η αποκεντρωμένη περιφέρεια Αττικής αρνείται να απαντήσει στο Δήμο Ελληνικού - Αργυρούπολης αν μπορεί και κατά πόσο να λειτουργήσει αυτή η επέκταση του νεκροταφείου. Βρισκόμαστε σε μια τρέλα και σήμερα ερχόμαστε να το λύσουμε με τις υποθετικές λέξεις: «σε περίπτωση που επεκταθεί και λειτουργήσει το υφιστάμενο νεκροταφείο του Δήμου Αργυρούπολης».
Κύριε Υπουργέ, σας το έχω πει. Εμείς, σε καμμία περίπτωση, δεν πιστεύουμε στην παράνομη λειτουργία κοιμητηρίων, αλλά δεν μπορεί να παραβλέπει η συντεταγμένη πολιτεία το πρόβλημα που έχει γεννηθεί και γεννήθηκε ιδιαίτερα από την προκάτοχό σας, από την κ. Μπιρμπίλη, όταν έφτιαξε ένα προεδρικό διάταγμα για τον Υμηττό, που άφησε λειτουργούντα νεκροταφεία εκτός σχεδιασμού, όπως του Παπάγου και της Βούλας και αύξησε τόσο πολύ το χώρο προστασίας στον Υμηττό, με αποτέλεσμα σήμερα να μην υπάρχει περίπτωση να επεκταθεί και να γίνει δεκτή έξω από τα σχέδια πόλης της Αθήνας η λειτουργία νεκροταφείων.
Εγώ θεωρώ ότι υπάρχουν εκτάσεις στον Υμηττό, όπως είναι το πρώην στρατόπεδο της αεροπορίας, που θα έπρεπε κάποια στιγμή να πάρετε την πολιτική ευθύνη, ακόμα και με τις διατάξεις που αφορούν τις ειδικές κοινωνικές ανάγκες -και σας δίνει την προστασία ο νόμος- και να χωροθετήσετε ένα νεκροταφείο ούτε σε περιοχές «Natura», που πήγε ο φίλτατος δικός σας δήμαρχος να θάψει ούτε σε αναδασωτέες περιοχές ούτε να βλέπουμε αυτά τα κωμικοτραγικά που έχουμε δει. Βέβαια, ας προχωρήσετε και από τον ΟΡΣΑ, πού θέλετε να χωροθετήσετε επιτέλους τα νεκροταφεία. Που θέλετε να γίνουν τα νεκροταφεία στην Αττική; 
Έρχομαι στο δεύτερο θέμα, κύριε Υπουργέ. Το δεύτερο θέμα αφορά κάτι που είπα από την αρχή ότι είναι πέρα από τις δικές σας αρμοδιότητες και εξουσίες. Δεν μπορεί το Υπουργείο Περιβάλλοντος να δίνει επαγγελματικά δικαιώματα. Δεν είναι η αρμοδιότητά σας. Τα επαγγελματικά δικαιώματα τα δίνει το Υπουργείο Παιδείας. Και όμως, φέρνετε ρύθμιση, με την οποία βάζετε μόνο τους πολιτικούς μηχανικούς να μπορούν να εγκρίνουν τις άδειες στα κηρυγμένα διατηρητέα κτήρια, στα νεώτερα μνημεία και σε κτήρια σε οικιστικό σύνολο, που έχει χαρακτηριστεί ως ιστορικό και διατηρητέο και πρέπει να γίνει μόνο από διπλωματούχους αρχιτέκτονες μηχανικούς και στατικές μελέτες από διπλωματούχους πολιτικούς μηχανικούς. Ποιον εξυπηρετεί αυτή η φωτογραφία; Θέλω να μας εξηγήσετε ποιον εξυπηρετεί αυτή η φωτογραφία. Τα επαγγελματικά δικαιώματα στους μηχανικούς έχουν οριστεί με παλαιότερες αποφάσεις και με αγώνα μέσα στη Βουλή από αποφάσεις του Υπουργείου Παιδείας.
Πώς διαχωρίζετε εσείς σήμερα και λέτε ότι οι διπλωματούχοι μηχανικοί θα κάνουν το ένα και οι πτυχιούχοι μηχανικοί εξαιρούνται από την ανακαίνιση των διατηρητέων κτηρίων; Νομίζω ότι φτάνουμε σε στοιχεία παραλογισμού.
Τελειώνω, κύριε Υπουργέ, με το εξής, γιατί το γενικό σας πρόβλημα με το νομοσχέδιο αυτό είναι πώς θα ρυθμίσετε τα θέματα των απορριμμάτων. Θα σας πω κάτι: Δεν μπορείτε να ρυθμίσετε τα θέματα των απορριμμάτων, αν δεν προχωρήσετε άμεσα στην υλοποίηση του σχεδιασμού, που υπάρχει για τους σταθμούς μεταφόρτωσης απορριμμάτων. Κανένα πρόβλημα δεν μπορεί να λυθεί, εάν δεν λειτουργήσουν άμεσα οι σταθμοί που έχουν χωροθετηθεί. Υπάρχει ένας σταθμός στο Ελληνικό, υπάρχει ένας στου Παπάγου. Αυτοί οι σταθμοί πρέπει να λειτουργήσουν για να μειωθεί το περιβαλλοντικό κόστος, να υπάρχει σωστή διαχείριση, να μειωθεί το εργατικό κόστος στους δήμους και βέβαια, να ωφεληθούν οι πολίτες από τη μείωση αυτού του κόστους.
(Στο σημείο αυτό χτυπάει το κουδούνι λήξης του χρόνου ομιλίας του κυρίου Βουλευτή)
Κλείνοντας, θα ήθελα να σας πω, κύριε Υπουργέ, ότι η Κυβέρνηση αυτή θα πρέπει να είναι πάρα πολύ προσεκτική στον τρόπο με τον οποίον νομοθετεί, ιδιαίτερα στις νομοτεχνικές ρυθμίσεις, για να μην βλέπουμε πράγματα τα οποία προσβάλλουν τη λογική μας πρώτα απ’ όλα και μετά την αισθητική μας. 
Τέλος, πριν φέρνετε ρυθμίσεις που έχουν σχέση με την αλλαγή χρήσεων και όρων δόμησης σε περιοχές, όπως την ανάπλαση στο Δήμο Μοσχάτου, είναι καλό και για τη Βουλή και για το πολιτικό σύστημα και για την κοινωνία να περνάνε και από μία τοπική διαβούλευση. Οι τοπικές κοινωνίες δεν είναι ανεύθυνες γι’ αυτά τα έργα που γίνονται στις περιοχές τους. Είναι υπεύθυνες και θα πρέπει να λαμβάνουν το λόγο. 
Όπως, λοιπόν, αυξάνετε τους όρους δόμησης στην καινούργια ανάπλαση του Ρέντζο Πιάνο στον όρμο του Φαλήρου, έτσι θα έπρεπε να το είχατε περάσει και από το Δημοτικό Συμβούλιο του Μοσχάτου, για να μπορέσει και η τοπική κοινωνία να αγκαλιάσει το έργο και όχι να αισθάνεται αποκλεισμένη, γιατί εσείς αποφασίζετε μέσα σε ένα υπουργικό γραφείο, ελλείψει και ερήμην της τοπικής κοινωνίας. 
Ευχαριστώ πολύ.";"ΜΙΛΤΙΑΔΗΣ ΒΑΡΒΙΤΣΙΩΤΗΣ"
"127";"): Ευχαριστούμε τον κ. Μιλτιάδη Βαρβιτσιώτη Βουλευτή Β΄ Αθηνών της Νέας Δημοκρατίας.
Το λόγο έχει ζητήσει για λίγο ο Υπουργός.
Ορίστε, κύριε Υπουργέ, έχετε το λόγο.";"Γρηγόριος Νιώτης"
"128";" (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε. 
Θα ήθελα να κάνω μια πολύ σύντομη παρέμβαση. Δεν θα μπω στην ουσία ορισμένων θεμάτων που τέθηκαν. Θέλω απλώς να υπενθυμίσω και να ξεκαθαρίσω το εξής: Πριν κατατεθεί το νομοσχέδιο αυτό, έγινε εκτεταμένη συζήτηση, όχι απλώς στο Υπουργικό Συμβούλιο, στο οποίο συμμετέχουν τρία κόμματα, αλλά και με εκπροσώπους κάθε κόμματος. Το λέω αυτό διότι ακούω και άκουσα από πολλούς Βουλευτές από την Νέα Δημοκρατία την έκπληξή τους για μία σειρά από ρυθμίσεις. Έχουμε κάνει εξαντλητική συζήτηση στην πρώτη και δεύτερη ανάγνωση στις επιτροπές της Βουλής. Αυτή η Κυβέρνηση δεν αντιλαμβάνεται το ρόλο της ως διεκπεραίωση του PSI και της δανειακής σύμβασης. Η χώρα χρειάζεται, να νομοθετήσουμε για μια σειρά από ζητήματα και αυτό το κάνουμε με ευθύνη. Ο καθένας σε αυτήν την Αίθουσα ας πάρει την ευθύνη να στηρίξει ή να μην στηρίξει συγκεκριμένες διατάξεις, αφ’ ότου συζητηθούν επί της ουσίας. 
Δεν δέχομαι ότι υπάρχει περιορισμένη ευθύνη αυτής της Κυβέρνησης στο τι πρέπει και τι δεν πρέπει να νομοθετήσει. Είμαστε όλοι –νομίζω- με απόλυτη συναίσθηση του ρόλου μας, ο καθένας στο χώρο στον οποίον βρίσκεται και στο τι εκπροσωπεί μέσα σε αυτήν την Κυβέρνηση. Και ο κάθε Βουλευτής, βεβαίως με το μυαλό του -και στην εκλογική του περιφέρεια- θα έρθει και θα τοποθετηθεί για κάθε ζήτημα. Η γενική, όμως και απαξιωτική αντιμετώπιση, ότι δεν έχουμε λόγο να συζητήσουμε άλλα ζητήματα όταν η χώρα έχει ανάγκη από συγκεκριμένες νομοθετικές παρεμβάσεις, νομίζω δεν περιποιεί τιμή στο Κοινοβούλιο.";"ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ"
"129";": Κύριε Πρόεδρε, θα ήθελα το λόγο για ένα λεπτό, σας παρακαλώ.";"ΜΙΛΤΙΑΔΗΣ ΒΑΡΒΙΤΣΙΩΤΗΣ"
"130";"): Ορίστε, κύριε Βαρβιτσιώτη.";"Γρηγόριος Νιώτης"
"131";": Κύριε Πρόεδρε, επειδή εμμέσως πλην σαφώς ο Υπουργός αναφερόταν στην κριτική που άσκησα σ’ αυτόν, θέλω να πω ότι εγώ την κριτική μου την άσκησα στην υπουργική τροπολογία που κατετέθη στις 27 Ιανουαρίου και δεν πέρασε από τη διαδικασία, την οποία λέτε, κύριε Υπουργέ. Γι’ αυτό σας είπα ότι η τροπολογία σας που έχει οκτώ άρθρα έχει διατάξεις, οι οποίες υπερβαίνουν και την αρμοδιότητά σας και θεωρώ ότι νομοτεχνικά είναι έωλες.";"ΜΙΛΤΙΑΔΗΣ ΒΑΡΒΙΤΣΙΩΤΗΣ"
"132";": Κύριε Πρόεδρε, σας παρακαλώ, θα ήθελα το λόγο.";"ΑΠΟΣΤΟΛΟΣ ΚΑΚΛΑΜΑΝΗΣ"
"133";"): Μάλιστα, κύριε Πρόεδρε. 
Ορίστε, έχετε το λόγο.";"Γρηγόριος Νιώτης"
"134";": Εγώ θα μιλήσω αύριο. Αν μου επιτρέπετε, όμως, εσείς και ο κύριος Υπουργός, θέλω να πω το εξής: Κατά βάση έχει δίκιο στο ότι όντως μια κυβέρνηση, την οποία στηρίζουν τρία κόμματα για να μπορέσει να λειτουργήσει και να αποδώσει το έργο με το οποίο έχει επωμισθεί χρειάζεται ίση αντίληψη όλων μας. 
Κύριε Υπουργέ, όμως, αυτό δεν λέω ότι χαρακτηρίζει ιδιαίτερα την περίπτωσή σας. Είστε χαμηλών τόνων και κοιτάζετε να κάνετε τη δουλειά σας. Ήδη στο Υπουργείο Περιβάλλοντος έχετε κάνει σημαντικά πράγματα. Πρέπει, όμως, να καταλάβουμε τη θέση της Βουλής. Εσείς παρακολουθείτε τον Τύπο και τα μέσα ενημέρωσης. Δεν μπορεί η Βουλή να σας βοηθήσει, να βοηθήσει την Κυβέρνηση εάν θα περνάει ένα κλίμα ότι «εδώ είστε για να ψηφίζετε» ακόμα και σε δευτερεύοντα και τριτεύοντα ζητήματα. 
Σας λέω, κύριε Πρόεδρε, ότι μια παράγραφος του πολυνομοσχεδίου για τα ωράρια των φαρμακείων ήταν βελτιωτική, ήταν υπέρ των φαρμακοποιών. Αυτό δεν το έχει καταλάβει κανείς απ’ όσους μας σχολιάζουν. Η Βουλή αντέδρασε διότι τρεις μέρες μετά την ολοκλήρωση της συζήτησης και ενώ θα άρχιζε η ψηφοφορία ήρθε ο Υπουργός και έφερε μια αλλαγή, πιστεύοντας και εκείνος ότι βελτιώνει μια διάταξη. 
Κάποια ενημέρωση θα είχε ο κ. Γιούγκερ, ο Πρόεδρος του Eurogroup, από κάποιους καλοθελητές, ο οποίος βγήκε και έκανε μία δήλωση: «Τι να κάνουμε με την Ελλάδα; Εδώ έρχεται η Βουλή και καταψηφίζει ένα νόμο για την απελευθέρωση των επαγγελμάτων».
Εγώ θα περίμενα, η Κυβέρνηση να κάνει κάτι, κύριε Υπουργέ –δεν είστε αρμόδιος, αλλά απευθύνομαι σε εσάς για την Κυβέρνηση- όταν γνωρίζει ότι υπάρχουν εδώ στην Ελλάδα –δεν ξέρω ποιοι- κάποιοι, οι οποίοι πίσω από τις πλάτες της, πίσω από τις πλάτες του πολιτικού κόσμου, πίσω από τις πλάτες του ελληνικού λαού δίνουν μια ενημέρωση στα κοινοτικά όργανα, σε αυτούς με τους οποίους είμαστε αναγκασμένοι να διαπραγματευόμαστε. 
Σκεφθείτε, μια παράγραφος ενός νομοσχεδίου με δεκάδες άρθρα, με πλείστα όσα ζητήματα, όπως ξέρετε, όλων των Υπουργείων, μετεφέρθη και ο κ. Γιούνκερ μέχρι τώρα στέκεται πολύ θετικά, αλλά προφανώς παραπληροφορημένος. Καταλάβατε τι εννοώ, κύριε Υπουργέ; Εννοώ ότι χρειάζεται μια συναντίληψη στην κρίσιμη αυτή ώρα που βρίσκεται η χώρα και από την πλευρά της Κυβέρνησης, που είναι ευθύνη του καθενός Υπουργού, και ημών βεβαίως στο πώς, διατηρώντας αυτό που το Σύνταγμα μας επιβάλει, να μην δημιουργούμε προβλήματα εκ του μη όντος. 
Επειδή σας είχα ήδη απασχολήσει γι’ αυτό το θέμα της Γλυφάδας, που και ο κ. Βαρβιτσιώτης σας είπε, είδα ότι το αντιμετωπίζετε με κατανόηση, αλλά έχετε τις δυσκολίες. Εκεί πρέπει να δείτε τι κάνουμε. Επειδή εμείς σας λέμε αυτό, δεν σημαίνει, ότι υπονομεύουμε την Κυβέρνηση για ένα θέμα που αφορά δεκάδες χιλιάδες ανθρώπων μιας ολόκληρης περιοχής, που πρέπει κάπου να θάβουν τους νεκρούς τους ή διότι έχουμε αντιρρήσεις -αύριο θα τα ακούσει ο κ. Σηφουνάκης ιδιαίτερα- με τις άλλες διατάξεις που φέρνετε ως τροπολογία και καταργείτε το Υπουργείο Παιδείας.";"ΑΠΟΣΤΟΛΟΣ ΚΑΚΛΑΜΑΝΗΣ"
"135";": Τα είπα και εγώ.";"ΜΙΛΤΙΑΔΗΣ ΒΑΡΒΙΤΣΙΩΤΗΣ"
"136";": Καλά κάνατε. Μα, θα τα ακούσουν αύριο από πολλούς Βουλευτές και από εμένα. Έλεος, όχι, «βρήκαμε παπά να θάψουμε και μερικούς ζωντανούς!» 
Κοιτάξτε, εάν αύριο κάποιες φωτογραφίες, που μπορεί να είναι και σκανδαλώδεις, βγουν, η Βουλή δυστυχώς διασύρεται. Πριν από δέκα χρόνια τροποποίησα τον Κανονισμό –εσείς, κύριε Νιώτη, το ξέρετε- και πρέπει να περάσουν τρεις μέρες πριν να καταθέσει κάποιος Υπουργός ή Βουλευτής μια τροπολογία. Γιατί; Για να ξέρουμε ακριβώς τι συζητάμε και τι ψηφίζουμε. 
Κύριε Υπουργέ, αυτή είναι η έκκληση που ήθελα εγώ να σας κάνω και εάν θέλετε, κατανοείστε αυτά που σας λέγω.";"ΑΠΟΣΤΟΛΟΣ ΚΑΚΛΑΜΑΝΗΣ"
"137";"): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτηρίου και τον τρόπο λειτουργίας και οργάνωσης της Βουλής, τριάντα μαθητές και μαθήτριες και έξι εκπαιδευτικοί συνοδοί τους από το 8ο Γυμνάσιο Πάτρας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Τα παιδιά ήρθαν ακριβώς στη λήξη της συνεδριάσεώς μας. 
Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων - Εναρμόνιση με την Οδηγία 2008/98/ΕΚ –Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής». 
Ερωτάται το Σώμα: Γίνεται δεκτό το νομοσχέδιο επί της αρχής;";"Γρηγόριος Νιώτης"
"138";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"139";": Κατά πλειοψηφία.";"ΙΩΑΝΝΗΣ ΖΙΩΓΑΣ"
"140";": Κατά πλειοψηφία.";"ΗΡΩ ΔΙΩΤΗ"
"141";"): Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων - Εναρμόνιση με την Οδηγία 2008/98/ΕΚ –Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;";"Γρηγόριος Νιώτης"
"142";": Μάλιστα, μάλιστα.
Με τη συναίνεση του Σώματος και ώρα 16.31’ λύεται η συνεδρίαση για αύριο Πέμπτη 2 Φεβρουαρίου 2012 και ώρα 09.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων - Εναρμόνιση με την Οδηγία 2008/98/ΕΚ –Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής» σύμφωνα με την ημερήσια διάταξη που έχει διανεμηθεί. 
Ο";"ΟΛΟΙ ΟΙ ΒΟΥΛΕΥΤΕΣ"
"143";"Date";"gateFiles/1-2-2013"
"144";"): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 4 Φεβρουαρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 907/29-1-2013 επίκαιρη ερώτηση του Βουλευτή Μεσσηνίας της Νέας Δημοκρατίας κ. Δημητρίου Σαμπαζιώτη προς τον Υπουργό Οικονομικών, σχετικά με τη Χημική Υπηρεσία Καλαμάτας.
2. Η με αριθμό 921/29-1-2013 επίκαιρη ερώτηση της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Υγείας, σχετικά με την καταβολή των δεδουλευμένων στους εργαζόμενους της Εταιρείας Ψυχικής Υγείας και Κοινωνικής Αποκατάστασης (ΕΨΥΚΑ).
3. Η με αριθμό 898/28-1-2013 επίκαιρη ερώτηση της Βουλευτού Πέλλας του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Υγείας, σχετικά με το πόρισμα του Σώματος Επιθεωρητών Υγείας και Πρόνοιας (ΣΕΥΥΠ) για παράνομες προμήθειες ιατρικών υλικών από την ορθοπεδική κλινική του Νοσοκομείου της Έδεσσας.
 4. Η με αριθμό 912/29-1-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάργηση του Τμήματος Επιθεώρησης Εργασίας Πτολεμαΐδας.
5. Η με αριθμό 927/29-1-2013 επίκαιρη ερώτηση του Βουλευτή Ευβοίας του Λαϊκού Συνδέσμου - Χρυσή Αυγή κ. Νικολάου Μίχου προς τον Υπουργό Οικονομικών, σχετικά με το κλείσιμο των ΔΟΥ κατ’ εντολή της τρόικας.
6. Η με αριθμό 917/29-1-2013 επίκαιρη ερώτηση του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Υγείας, σχετικά με τις συγχωνεύσεις κλινικών και τις καταργήσεις κλινών στα δημόσια νοσοκομεία της χώρας.
 7. Η με αριθμό 923/29-1-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με τη συγχώνευση των Νοσοκομείων Λέσβου και Λήμνου.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 908/29-1-2013 επίκαιρη ερώτηση του Βουλευτή Καρδίτσας της Νέας Δημοκρατίας κ. Παύλου Σιούφα προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη λήψη μέτρων μείωσης των τιμών των ειδών βασικών αναγκών.
2. Η με αριθμό 922/29-1-2013 επίκαιρη ερώτηση του Βουλευτή Ζακύνθου του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Σταύρου Κοντονή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την έγκριση των περιβαλλοντικών όρων όσον αφορά τη χωροθέτηση του Χώρου Υγειονομικής Ταφής Υπολειμμάτων (ΧΥΤΥ) στη θέση Λίβα στη Ζάκυνθο.
3. Η με αριθμό 914/29-1-2013 επίκαιρη ερώτηση της Βουλευτού Δωδεκανήσου των Ανεξάρτητων Ελλήνων κ. Τσαμπίκας (Μίκας) Ιατρίδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το ναυπηγοεπισκευαστικό τομέα στη χώρα μας.
4. Η με αριθμό 928/29-1-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τους Υπουργούς Οικονομικών και Εσωτερικών, σχετικά με την καταβολή αποζημιώσεων στους πληγέντες εμπόρους και καταστηματάρχες του κέντρου της Αθήνας από τα επεισόδια της 12ης Φεβρουαρίου 2012.
5. Η με αριθμό 918/29-1-2013 επίκαιρη ερώτηση της Βουλευτού Α΄ Πειραιά της Δημοκρατικής Αριστεράς κ. Μαρίας Ρεπούση προς τον Υπουργό Ναυτιλίας και Αιγαίου, σχετικά με τη μεταρρύθμιση της Ναυτικής Εκπαίδευσης.
6. Η με αριθμό 924/29-1-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Οικονομικών, σχετικά με απολύσεις καθαριστριών του Υπουργείου Οικονομικών.";"Ιωάννης Δραγασάκης"
"145";"): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 906/29-1-2013 επίκαιρη ερώτηση πρώτου κύκλου του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Υγείας, σχετικά με την κατάργηση του Ογκολογικού και Αιματολογικού Τμήματος του Γενικού Νοσοκομείου Μυτιλήνης, διαγράφεται λόγω κωλύματος του κυρίου Υπουργού.  
Τώρα θα συζητηθεί η δεύτερη με αριθμό 919/29-1-2013 επίκαιρη ερώτηση πρώτου κύκλου της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευαγγελίας Αμμανατίδου-Πασχαλίδου προς τον Υπουργό Αγροτικής Ανάπτυξης και Τροφίμων, σχετικά με τις αναγκαίες αλλαγές στο «Σύστημα Ολοκληρωμένης Διαχείρισης στην Παραγωγή Σακχαρότευτλων».
Στην ερώτηση θα απαντήσει ο Υπουργός κ. Τσαυτάρης.
Κυρία Αμμανατίδου, έχετε το λόγο για να αναπτύξετε την επίκαιρη ερώτησή σας σε δύο λεπτά.";"Ιωάννης Δραγασάκης"
"146";": Ευχαριστώ, κύριε Πρόεδρε 
Κατ’ αρχάς, αυτή είναι η επανακατάθεση της ερώτησης, γιατί την προηγούμενη φορά δεν μπορούσε να έρθει ο κύριος Υπουργός.
Η συμπίεση της τιμής αναφοράς παραγωγού ως αποτέλεσμα της εφαρμογής της ΚΟΑ ζάχαρης αλλά και της τιμολογιακής πολιτικής της «ΕΛΛΗΝΙΚΗΣ ΒΙΟΜΗΧΑΝΙΑΣ ΖΑΧΑΡΗΣ Α.Ε.» κατέστησαν ασύμφορη την τευτλοκαλλιέργεια. Οι τιμές παραγωγού που ανακοίνωσε η διοίκηση της «ΕΛΛΗΝΙΚΗΣ ΒΙΟΜΗΧΑΝΙΑΣ ΖΑΧΑΡΗΣ» για το 2013, παρ’ όλο που είναι αυξημένες κατά 10%, αδυνατούν να καλύψουν στο ελάχιστο την αύξηση στα κόστη παραγωγής, που εκτιμάται στο 40%.
Είναι εύλογο ότι σε περίπτωση που δεν ενισχυθεί η τευτλοκαλλιέργεια, αφ’ ενός οι τευτλοκαλλιεργητές θα οδηγηθούν στην οικονομική εξόντωση, αφ’ ετέρου για ακόμη μια χρονιά θα είναι αδύνατον να καλυφθεί το μεγαλύτερο μέρος της εθνικής ποσόστωσης ζάχαρης από την εγχώρια παραγωγή. 
Οι παραγωγοί περίμεναν το σύστημα Ολοκληρωμένης Διαχείρισης, για να μπορέσουν να συνεχίσουν την καλλιέργεια. Άλλωστε και η ίδια η διοίκηση της βιομηχανίας καλλιεργούσε αυτές τις ελπίδες στους παραγωγούς, για να διασφαλίσει ανοχή στην τιμολογιακή της πολιτική, ενώ και τo Υπουργείo Αγροτικής Ανάπτυξης και Τροφίμων και οι τοπικοί παράγοντες της Κυβέρνησης τις ενίσχυαν. 
Ωστόσο, με την ανακοίνωση της πρόσκλησης του προγράμματος «Ολοκληρωμένης Διαχείρισης», οι παραγωγοί δέχτηκαν μια μεγάλη απογοήτευση. Όπως έχουν επισημάνει και οι ίδιοι οι παραγωγοί στα υπομνήματά τους, οι δεσμεύσεις και οι περιορισμοί που θέτει η πρόσκληση συμμετοχής των παραγωγών στο «Σύστημα Ολοκληρωμένης Διαχείρισης» στην Παραγωγή ζαχαρότευτλων, μέτρο 2.1.4 από το ΠΑΑ 2007-2013, καθιστούν το πρόγραμμα ανεφάρμοστο, δημιουργούν όρους ομηρίας των παραγωγών και αποκλείουν την πλειονότητα των τευτλοκαλλιεργητών. 
Βασικό ζήτημα αποτελεί η πενταετής δέσμευση των εκτάσεων, ειδικά σε μια περίοδο που το μέλλον της βιομηχανίας ζάχαρης είναι αβέβαιο, καθώς μετά το ξεπούλημα της ΑΤΕ η βιομηχανία είναι υπό πώληση και ουδείς γνωρίζει ποια θα είναι η πολιτική της βιομηχανίας στο μέλλον. Άρα, πώς θα μπορούν να δεσμευτούν οι παραγωγοί για τα επόμενα πέντε χρόνια, για να τους κάνει μετά      -ποιος;- ό,τι θέλει ο επίδοξος ιδιοκτήτης που θα αγοράσει τη ζάχαρη;
Άρα, δύο είναι τα ζητούμενα: Η άρση του αποκλεισμού των παραγωγών που είναι ενταγμένοι στο πρόγραμμα βιολογικής καλλιέργειας και η δυνατότητα διεξόδου λόγω ακραίων καιρικών συνθηκών. Υπάρχουν δηλώσεις ότι τα δύο τελευταία ζητήματα θα τακτοποιηθούν.
Θέλουμε να μας πείτε, κύριε Υπουργέ, το εξής: Όταν οι αγρότες είναι σε απόγνωση και η σπορά πρέπει να αρχίσει σε λίγες μέρες, αλλά το ενδιαφέρον είναι εξαιρετικά μειωμένο, γιατί οι αγρότες δεν μπορούν να καλλιεργήσουν, πώς θα αντιμετωπίσετε όλη αυτήν την κατάσταση; Θέλουμε άμεσες απαντήσεις και μάλιστα, να προχωρήσετε σε εκείνες τις ρυθμίσεις, ώστε να μπορέσουν αύριο οι τευτλοπαραγωγοί να ξεκινήσουν να καλλιεργούν τις εκτάσεις τους, αλλιώς θα φύγουν σε άλλες καλλιέργειες.
Ευχαριστώ.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"147";"): Ευχαριστούμε και εμείς.
Ο κύριος Υπουργός έχει το λόγο για τρία λεπτά.";"Ιωάννης Δραγασάκης"
"148";" (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Ευχαριστώ και εσάς, κυρία Αμμανατίδου, για την ερώτηση. Ζητώ συγγνώμη την προηγούμενη φορά, που πραγματικά λόγοι ανωτέρας βίας δεν μου επέτρεψαν να σας απαντήσω.
Θέλω, όμως, να κάνουμε τη συζήτηση αυτή και σας ευχαριστώ που μου δίνετε την ευκαιρία, γιατί μιλούμε για μια σημαντική καλλιέργεια, ιδιαίτερα ένα φυτό μεγάλης καλλιέργειας, όπως λέμε στην επιστήμη.
Τα τεύτλα μπαίνουν στα αρδευόμενα χωράφια και ανταγωνίζονται σε αυτό το 25%-30% των αρδευόμενων εκτάσεων του τόπου μας άλλες αρδευόμενες καλλιέργειες, όπως είναι το καλαμπόκι, όπως είναι το βαμβάκι, το τεύτλο, τα δένδρα και φυσικά, αρκετά λαχανικά, δηλαδή, ντομάτες κ.λπ. Επομένως ο γεωργός σωστά ζυγίζει τι τον συμφέρει από πλευράς αποδόσεων και εισοδήματος, για να πει αν θα βάλει στο χωράφι του καλαμπόκι, βαμβάκι ή να αποφασίσει αν θα βάλει τεύτλο.
Άρα, δεν μιλούμε για το αν πραγματικά κάποιος βγει και δεν βάλει φέτος τεύτλα ότι θα εξαθλιωθεί οικονομικά, γιατί μπορεί να βάλει βαμβάκι και να μην εξαθλιωθεί ή μηδική και να μην εξαθλιωθεί. Σημαντικό, όμως, είναι ότι, αν πραγματικά θέλουμε την τευτλοκαλλιέργεια, αν πραγματικά θέλουμε να υποστηρίξουμε τη μεταποιητική βιομηχανία, δηλαδή, τη ζάχαρη, πρέπει να υπάρχουν τευτλοκαλλιεργητές για να αξιοποιήσουμε και την εθνική μας ποσόστωση, όπως αναφέρετε.
Άρα, εμείς τι κάναμε για να βοηθήσουμε την τευτλοκαλλιέργεια; Κάναμε στο παρελθόν αρκετές δράσεις. Σας θυμίζω ότι μέχρι το 2011 τα τεύτλα είχαν δυνατότητα και συνδεδεμένης ενίσχυσης, όπως έχει το βαμβάκι, πέραν δηλαδή της ενιαίας. Θυμηθείτε ότι υπήρχε ποιοτικό παρακράτημα. Εγώ προσωπικά, όταν ανέλαβα το Υπουργείο, δηλαδή, το 2012, ενέταξα τη δυνατότητα να υποστηριχθούν τα τεύτλα, όπως και εσείς αναφέρατε, με το σύστημα της Ολοκληρωμένης Διαχείρισης.
Τι σημαίνει αυτό; Σημαίνει ότι, αν κάποιος θέλει να μείνει στα τεύτλα, θα μπορεί πραγματικά, εφόσον σεβαστεί κάποιους κανόνες αειφορίας -να μη χρησιμοποιήσει, για παράδειγμα, πάρα πολύ λίπασμα, να κοιτάξει να κάνει μια κάποια εξοικονόμηση νερού, έστω και στο 20%, φροντίζοντας καλύτερα τα συστήματα άρδευσης κ.λπ.- να ενισχυθεί με ακόμη 30 ευρώ περίπου το στρέμμα, προκειμένου να καλύψει αυτήν την αναγκαία διαφορά, που και εσείς επισημαίνετε, για να είναι συμφέρουσα η καλλιέργεια.
Αυτό το κάνουμε. Γνωρίζετε ότι το κάνουμε. Το πρόγραμμα έχει ορισμένες απαιτήσεις. Δεν μπορεί να μην έχει, αφού είναι ένα σύστημα αγροπεριβαλλοντολογικό, όπως είναι και τα άλλα συστήματα εδώ. Διότι κάποιος λέει «αποφασίζω να κάνω οργανική γεωργία», κάποιος αποφασίζει να κάνει βιολογική γεωργία. Ένα επόμενο αγροπεριβαλλοντολογικό είναι η ολοκληρωμένη διαχείριση της καλλιέργειας.
Θα έχω την ευκαιρία, απαντώντας σε πιο εξειδικευμένα πράγματα, να σας δώσω τις απαντήσεις που περιμένετε.
Ευχαριστώ.";"ΑΘΑΝΑΣΙΟΣ ΤΣΑΥΤΑΡΗΣ"
"149";"): Ευχαριστούμε και εμείς.
Κυρία Αμμανατίδου, έχετε τρία λεπτά για να δευτερολογήσετε.";"Ιωάννης Δραγασάκης"
"150";": Ευχαριστώ, κύριε Πρόεδρε.
Ως προς αυτά που αναφέρατε για το πρόγραμμα και τις απαιτήσεις, φαντάζομαι ότι αναφέρεστε στις ευρωπαϊκές δεσμεύσεις. Όμως, θα μας βοηθούσε αν διευκρινίζατε σε ποιο σημείο ακριβώς των ευρωπαϊκών κανονισμών, όπως και του 1975/2006 κανονισμού προκύπτει ότι η δέσμευση είναι πενταετούς διάρκειας.
Επίσης, θα θέλαμε να μας διευκρινίσετε αν σκοπεύει το Υπουργείο να προχωρήσει σε διάβημα προς την Κομισιόν και να ζητήσει τροποποίηση λόγω των ειδικών συνθηκών που επικρατούν στη χώρα.
Κύριε Υπουργέ, η τευτλοκαλλιέργεια, αλλά και η ίδια η βιομηχανία ζάχαρης, η μεγαλύτερη εθνική γεωργική βιομηχανία με σημαντική συμβολή στην εθνική οικονομία, έχει δεχθεί ισχυρότατο πλήγμα λόγω της ευρωπαϊκής πολιτικής στον τομέα της ζάχαρης και κυρίως λόγω των χειρισμών των τελευταίων κυβερνήσεων και διοικήσεων του ομίλου.
Από το 2006 που μπήκε η Ελλάδα στο ευρωπαϊκό πρόγραμμα αναδιάρθρωσης της ζάχαρης, η καλλιέργεια τεύτλου διαρκώς συρρικνώνεται και σήμερα έχει φθάσει σε σημείο εξαφάνισης. Σύμφωνα με τις τριμηνιαίες οικονομικές καταστάσεις της ΕΒΖ, το καλλιεργητικό έτος που μας πέρασε καλλιεργήθηκαν μόλις ενενήντα τρεις χιλιάδες διακόσια τριάντα επτά στρέμματα και παρήχθησαν μόλις πενήντα τέσσερις χιλιάδες εξακόσιοι ενενήντα εννέα τόνοι. 
Για την κάλυψη της εθνικής ποσόστωσης των εκατόν πενήντα οκτώ χιλιάδων τόνων ζάχαρης, η βιομηχανία προμηθεύτηκε ζάχαρη φασόν από άλλες χώρες της Ευρωπαϊκής Ένωσης. Προμηθεύτηκε, δηλαδή, εκατόν τέσσερις χιλιάδες τόνους. Και αυτή η διαδικασία με την προμήθεια ζάχαρης φασόν από τη Γαλλία κυρίως, αλλά και τη Γερμανία και την Πολωνία, έχει γίνει κανόνας για τη βιομηχανία ζάχαρης από το 2008. Οι τιμές παραγωγού συμπιέζονται διαρκώς. Άλλωστε, αυτός ήταν και ο διακηρυγμένος στόχος της ΚΟΑ Ζάχαρης, ενώ τα κόστη παραγωγής αυξάνονται, με αποτέλεσμα η τευτλοκαλλιέργεια να μην είναι συμφέρουσα. 
Οι τιμές που ανακοινώθηκαν για το νέο ζαχαρικό έτος κυμαίνονται από 24,37 ευρώ έως 42,28 ευρώ ανά τόνο, ελαφρώς αυξημένες σε σχέση με πέρυσι, αλλά και πάλι εξαιρετικά χαμηλές. Να υπενθυμίσω ότι πριν το 2006, μία μέση τιμή για τον παραγωγό ήταν γύρω στα 51 ευρώ ανά τόνο, ενώ από το 2009 οι παραγωγοί πληρώνουν και τα μεταφορικά και παίρνουν μία μικρή ενίσχυση γι’ αυτό από τη βιομηχανία.
Την ίδια στιγμή, η διοίκηση της ΕΒΖ επισημαίνει ότι οι υψηλές τιμές πετρελαίου αυξάνουν κατά πολύ το κόστος καλλιέργειας σε κάθε φάση. Εγώ θέλω να σας θυμίσω ότι μόνο το ντίζελ έχει αυξηθεί κατά 300%, για να μη βάλω τα υπόλοιπα κόστη που έχει φέρει η μνημονιακή πολιτική της συγκυβέρνησης.
Η συρρίκνωση της τευτλοκαλλιέργειας έχει άμεση επίπτωση τόσο στη βιομηχανία όσο και στον τομέα της απασχόλησης στην ευρύτερη περιοχή. Η παραγωγή των εργοστασίων έχει συρρικνωθεί δραματικά τα τελευταία χρόνια και σήμερα μονάδες απειλούνται με κλείσιμο. Πριν από το 2006, η βιομηχανία απασχολούσε πάνω από δεκατέσσερις χιλιάδες αγροτικές οικογένειες και πάνω από δυόμισι χιλιάδες εργαζόμενους, μόνιμους και εποχικούς, ενώ άλλα συνοδά επαγγέλματα στην περιοχή διασφάλιζαν την αξιοπρεπή διαβίωσή τους από τη λειτουργία των εργοστασίων ζάχαρης. Αντίθετα, πέρυσι, τα συμβόλαια αφορούσαν τρεις χιλιάδες εκατό καλλιεργητές και οι εναπομείναντες υπάλληλοι στην εταιρεία ήταν χίλιοι διακόσιοι ενενήντα δύο, εποχικοί και μόνιμοι, σύμφωνα πάλι με τα επίσημα στοιχεία της βιομηχανίας.
Κύριε Υπουργέ, σήμερα, τη ζάχαρη την ελέγχουν παγκοσμίως έξι μεγάλα τραστ, τα οποία προτιμούν και έχουν επιβάλει την εισαγωγή αδασμολόγητης ζάχαρης από τρίτες χώρες και από άλλες της Ευρωπαϊκής Ένωσης. Όμως, σ’ αυτήν την πολιτική έχουν συνηγορήσει τόσο αυτή όσο και οι προηγούμενες κυβερνήσεις. Ο θάνατος της τευτλοκαλλιέργειας στη χώρα μας και το ξεπούλημα της ζάχαρης εξυπηρετεί αυτά τα συμφέροντα. 
Σε μία εποχή που η Ελλάδα βρίσκεται προ των πυλών της ανθρωπιστικής κρίσης, η παράδοση της παραγωγής και εμπορίας ζάχαρης στο κερδοσκοπικό κεφάλαιο μπορεί να επιφέρει τραγικές συνέπειες. Σας ζητάμε να λάβετε άμεσα μέτρα για την ενίσχυση των τευτλοπαραγωγών, όπως είναι η άρση της δέσμευσης συγκεκριμένης έκτασης για μία πενταετία –για να έχει τη δυνατότητα ο παραγωγός να μειώσει, όσο επιθυμεί, τα στρέμματα χωρίς κυρώσεις- η άρση του αποκλεισμού από το πρόγραμμα των παραγωγών που είναι ενταγμένοι στο πρόγραμμα βιολογικής γεωργίας, η παράταση στις ημερομηνίες υποβολής αιτήσεων, η δυνατότητα εξόδου από το πρόγραμμα λόγω ακραίων συνθηκών ή η μείωση του τιμολογίου από τη βιομηχανία ζάχαρης.
Αν μου πείτε ότι αυτή η διαφορά βγαίνει από τα 30 ευρώ στο στρέμμα, σας λέω ότι η ολοκληρωμένη διαχείριση δεν πρόκειται να περπατήσει. Στρέφονται σε άλλες καλλιέργειες και καταλαβαίνετε ότι αυτό είναι ένα ακόμα πλήγμα και στην εθνική οικονομία, αλλά βασικά στην απασχόληση είτε στον αγροτικό τομέα, είτε στη μεταποίηση.
Ευχαριστώ.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"151";"): Ευχαριστούμε κι εμείς.
Ορίστε, κύριε Υπουργέ, έχετε το λόγο.";"Ιωάννης Δραγασάκης"
"152";" (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρία Αμμανατίδου, θίξατε αρκετά θέματα και θα τα απαντήσω ένα-ένα.
Κάνετε λάθος εκτιμήσεις. Αν η ολοκληρωμένη διαχείριση δεν συνέφερε στους γεωργούς, γιατί πέρυσι μπήκαν όλοι –όλοι!- με αίτησή τους; 
Δεύτερον, εις ό,τι αφορά....";"ΑΘΑΝΑΣΙΟΣ ΤΣΑΥΤΑΡΗΣ"
"153";": Τρεις χιλιάδες πεντακόσιοι ενενήντα.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"154";" (Υπουργός Αγροτικής Ανάπτυξης και Τροφίμων): Σας παρακαλώ μη με διακόπτετε. Δεν σας διέκοψα, παρά το ότι είπατε αρκετές ανακρίβειες.
Δεύτερον, είπατε ότι, πραγματικά, θα κλείσουν εργοστάσια. Δεν θα κλείσουν. Έκλεισαν δύο εργοστάσια. Είχαμε δικαίωμα για τριακόσιες χιλιάδες τόνους παραγωγή και πήγαμε στους εκατόν πενήντα. Όσον αφορά τις διακόσιες χιλιάδες τόνους, οι ίδιοι οι παραγωγοί συμφώνησαν και πήραν χρήματα από την Ευρωπαϊκή Ένωση γι’ αυτήν την ποσόστωση.";"ΑΘΑΝΑΣΙΟΣ ΤΣΑΥΤΑΡΗΣ"
"155";": Συγγνώμη, αλλά λέτε ψέματα!";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"156";" (Υπουργός Αγροτικής Ανάπτυξης και Τροφίμων): Κύριε Πρόεδρε, μπορώ να απαντήσω;";"ΑΘΑΝΑΣΙΟΣ ΤΣΑΥΤΑΡΗΣ"
"157";"): Σας παρακαλώ, κυρία συνάδελφε. Δεν υπάρχει τώρα αυτή η δυνατότητα παρέμβασης, διότι θα επεκτείνει μετά και ο Υπουργός την απάντησή του περισσότερο και έχουμε και άλλες ερωτήσεις.";"Ιωάννης Δραγασάκης"
"158";": Ζητώ συγγνώμη, κύριε Πρόεδρε.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"159";" (Υπουργός Αγροτικής Ανάπτυξης και Τροφίμων): Και εσείς, κυρία συνάδελφε, είπατε ανακρίβειες αλλά δεν ήθελα να σας διακόψω. Σας παρακαλώ! Έχουμε διαφορετική γνώμη. Σεβαστείτε και εσείς την άποψή  μου, όπως σέβομαι κι εγώ τη δική σας. 
Λέω, λοιπόν, ότι έτσι είναι τα πράγματα. Εις ό,τι αφορά τα της Ευρωπαϊκής Ένωσης, πρέπει να γνωρίζετε ότι η τρέχουσα περίοδος τελειώνει το 2013. Δεν έχει κανείς κανένα περιθώριο στο τέλος του 2013, δηλαδή σε λίγους μήνες, να κάνει αλλαγές στον κανονισμό. Όλη η προσπάθειά μας είναι –και εκεί έγκειται η διπλωματία μας- να βάλουμε αυτές τις δραστηριότητες που περιγράφετε από την 1-1-2014 στο νέο πρόγραμμα, έτσι ώστε να μπορούμε να συνεχίσουμε. Και θα συνεχίσει να υπάρχει η υποστήριξη της ζάχαρης, παρά τα όσα είπατε. 
Γιατί συμβαίνει αυτό; Διότι διεθνώς υπάρχει μεγάλη αύξηση των τιμών και διότι η δημογραφική έκρηξη και ιδιαίτερα στην Ανατολική Ασία –δηλαδή Κίνα και Ινδία- όπου βλέπουμε μια ραγδαία αύξηση της κατανάλωσης της ζάχαρης δείχνουν ότι δεν μπορούν να ικανοποιηθούν οι απαιτήσεις. Αυτός είναι ο λόγος ανόδου των τιμών και αυτός είναι ο λόγος που η ίδια η βιομηχανία ζάχαρης φέτος δίνει 10% αύξηση της τιμής, σε σχέση με την περυσινή τιμή, όπως και εσείς είπατε, 10% αύξηση, ενώ όλοι υπολογίζουν ότι η αύξηση του κόστους παραγωγής –τουλάχιστον αυτά είναι τα οικονομικά δεδομένα- είναι της τάξης ίσως του 4,5%. Εγώ λέω ότι είναι 4,7%, ίσως και 5% ή και 5,5%.
Μάλιστα, ακριβώς γι’ αυτόν το λόγο, προσπαθούμε ειδικά να μειώσουμε το κόστος ενέργειας, δηλαδή του πετρελαίου, δίνοντας την επιστροφή του ειδικού φόρου κατανάλωσης των πετρελαιοειδών. Το κάνουμε για να απαλύνουμε ακριβώς αυτό το πράγμα. Άλλωστε, αυτό είναι και ένα από τα σημαντικά αιτήματα των αγροτών στις μέρες μας, ότι πρέπει να βοηθήσουμε. Και αυτό το δίνουμε τώρα, γιατί τώρα θα βγουν οι γεωργοί μας να σπείρουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τελειώνοντας, για να φύγουν οι ανησυχίες των γεωργών εις ό,τι αφορά την πενταετή δέσμευση, ό,τι ζητήσατε ισχύει. Καταλαβαίνω την ανησυχία των γεωργών για την πενταετή δέσμευση. Μάλιστα, αναρωτιούνται. Τι θα γίνει αν για παράδειγμα αλλάξει η ΚΑΠ με το ν. 1420, αφού δεν βλέπουμε ακόμα το οριστικό της σχέδιο και εγώ είμαι δεσμευμένος για πέντε χρόνια; 
Καλά, πιστεύετε εσείς ότι αν η Ευρώπη και εμείς ως πολιτεία αλλάξουμε την ΚΑΠ και πούμε «ξέρεις, το τεύτλο δεν θα υποστηρίζεται», θα του ζητούμε επί πέντε χρόνια να το καλλιεργεί ή να πει «θέλω να βγω» και θα του πούμε «δώσε μας τα λεφτά που πήρες τον προηγούμενο χρόνο»; 
Αυτό ισχύει στον τρέχοντα κανονισμό για τις φυσικές καταστροφές. Ακόμα και σήμερα μπορεί να το κάνει κάποιος. Δεν φταίει ο γεωργός αν, για παράδειγμα, ήταν τόσο βροχερή η Άνοιξη και δεν πρόλαβε να σπείρει. Θα μείνει να σπείρει κάτι αργότερα. Όμως, αργότερα δεν μπορεί να σπείρει τεύτλο. Στο τέλος του Φλεβάρη και λίγες μέρες του Μάρτη θα μπορεί να σπείρει τεύτλο. Αν μπορεί να μπει στα χωράφια του ένεκα των βροχών πολύ αργότερα τον Απρίλιο, θα αναγκαστεί να βάλει μόνο βαμβάκι ή καλαμπόκια. Επομένως, δεν μπορούμε εμείς να του αρνηθούμε αυτό το δικαίωμα, εφόσον φυσικές καταστροφές, αίτια βροχοπτώσεων ή άλλοι λόγοι αναγκάσουν το γεωργό να βγει από το σύστημα της ολοκληρωμένης διαχείρισης. 
Το πνεύμα της ολοκληρωμένης διαχείρισης είναι η μακροχρόνια προσπάθεια να προστατεύσουμε το περιβάλλον και να διαχειριστούμε σωστά τους πόρους. Αυτό είναι κάτι που δεν μπορεί να γίνει στιγμιαία. Και αυτή είναι, άλλωστε, η έννοια ενός αγροπεριβαλλοντολογικού προγράμματος πενταετίας. 
Επομένως, θα πρέπει να βρούμε μια μέση τιμή, μια μέση λύση, έτσι ώστε και το πρόγραμμα να υποστηρίξουμε και ιδιαίτερα τους αγροπεριβαλλοντολογικούς στόχους αλλά και να υποστηρίξουμε το γεωργό να δει ότι πραγματικά τον συμφέρει. Όμως, μπορεί να μη θέλει να πάρει τα ρίσκα δεσμευμένος για πέντε χρόνια, ιδιαίτερα εξαιτίας παραγόντων, όπως και εσείς επισημαίνετε, που δεν τους ορίζει ο ίδιος αυτήν την ώρα. 
Γι’ αυτό, σας παρακαλώ να περιμένετε να δούμε πώς θα είναι η νέα ΚΑΠ, πότε θα αρχίσει και τι θα περιλαμβάνει για τα τεύτλα. Να είστε σίγουρη ότι θα υποστηριχθεί η ζάχαρη και στη νέα ΚΑΠ. Θα υπάρχουν πολύ περισσότερα χρήματα για τα αγροτοπεριβαλλοντικά.
Επομένως, να μη σπείρουμε τις ανησυχίες μας.
Ευχαριστώ.";"ΑΘΑΝΑΣΙΟΣ ΤΣΑΥΤΑΡΗΣ"
"160";"): Και βέβαια, να φροντίσουμε κι εμείς η νέα ΚΑΠ να είναι προς όφελος και των δικών μας συμφερόντων.";"Ιωάννης Δραγασάκης"
"161";" (Υπουργός Αγροτικής Ανάπτυξης και Τροφίμων): Βεβαίως, κύριε Πρόεδρε. Γι’ αυτό αγωνιζόμαστε.";"ΑΘΑΝΑΣΙΟΣ ΤΣΑΥΤΑΡΗΣ"
"162";"): Να μην περιμένουμε παθητικά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και δύο εκπαιδευτικοί από το Δημοτικό Σχολείο των Εκπαιδευτηρίων «ΛΑΜΠΙΡΗ».
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Σήμερα η Βουλή έχει κοινοβουλευτικό έλεγχο, δηλαδή ερωτήσεις προς τους Υπουργούς.
Η τρίτη με αριθμό 903/29-01-2013 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασίλειου Κεγκέρογλου, προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την άρση των αδικιών για τους χαμηλοσυνταξιούχους αναπήρους, δεν θα συζητηθεί λόγω κωλύματος του κυρίου Υπουργού και διαγράφεται.
Επίσης, η τέταρτη με αριθμό 913/29-01-2013 επίκαιρη ερώτηση πρώτου κύκλου του Βουλευτή Νομού Αττικής των Ανεξάρτητων Ελλήνων κ. Παύλου Χαϊκάλη, προς τους Υπουργούς Εξωτερικών και Εθνικής Άμυνας, σχετικά με την πρόσβαση Τούρκων σε ευαίσθητα και απόρρητα δεδομένα ασφάλειας συνόρων βάσει του Ευρωπαϊκού Συστήματος Συνόρων (EUROSUR), δεν θα συζητηθεί λόγω αναρμοδιότητας και διαγράφεται.
Επόμενη είναι η έκτη με αριθμό 915/29-01-2013 επίκαιρη ερώτηση πρώτου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου, προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων στον τομέα της αλιείας.
Κυρία Μάρκου, έχετε το λόγο για δύο λεπτά να αναπτύξετε την επίκαιρη ερώτησή σας.";"Ιωάννης Δραγασάκης"
"163";": Ευχαριστώ πολύ, κύριε Πρόεδρε.
Η αλιεία αποτελεί έναν από τους πιο δυναμικούς τομείς  της πρωτογενούς παραγωγής της χώρας μας με σημαντικές εξαγωγικές δυνατότητες, ενώ η ποιότητα των ελληνικών αλιευμάτων αναγνωρίζεται διεθνώς. Οι θεσμικές ελλείψεις, όμως, που καταγράφονται, είναι σημαντικές και καταδεικνύουν τη σοβαρή θεσμική καθυστέρηση της χώρας στον τομέα αυτό. 
Πιο συγκεκριμένα, απουσιάζει μία κεντρική αρχή, που θα εκδίδει τις άδειες αλιείας με καθολικά αλλά και συγκεκριμένα κριτήρια και ύστερα από συνολική καταγραφή του εθνικού αλιευτικού χώρου. Ακόμα, δεν υπάρχει σύστημα συνεχούς και αδιάλειπτης εποπτείας των αλιευτικών σκαφών, ώστε να είναι γνωστό στην πολιτεία ποια σκάφη ψαρεύουν, σε ποια περιοχή, σε ποια χρονική στιγμή και τι αλιεύεται σε είδος και ποσότητα στις ελληνικές θάλασσες. Αυτό το τελευταίο είναι κρίσιμο, για να σχεδιαστεί επιτέλους μία εθνική αλιευτική πολιτική, η οποία απουσιάζει σήμερα εντελώς και για την οποία δεν έχετε κάνει κανένα βήμα, αφού λείπουν άλλωστε όλες οι ανωτέρω προϋποθέσεις.
Επιπρόσθετα, καθώς απουσιάζει η δυνατότητα διαχρονικών στοιχείων, σχετικά με τα είδη και τις ποσότητες αλιευμάτων, τη διακύμανση των ειδών πληθυσμού, κ.λπ., καθίσταται αδύνατη και η όποια εκμετάλλευση σχετικών παρεκκλίσεων από ευρωπαϊκούς κανονισμούς, που αφορούν την αλίευση, όπως η προβλεπόμενη από τον κανονισμό 1967/2006 από την εφαρμογή της ελάχιστης απόστασης για το εργαλείο μηχανότρατα του ενός ναυτικού μιλίου, αντί του ενάμισι μιλίου. Αυτό, φυσικά, μόνο εφόσον τεκμηριωμένα αποδεικνυόταν με διαχρονικά στοιχεία και πιστοποιημένες για τις προδιαγραφές και εγκεκριμένες από την Ευρωπαϊκή Ένωση μελέτες ότι δεν κινδυνεύουν προς εξαφάνιση είδη και ποσότητες αλιευμάτων. Την ίδια στιγμή, το συνολικό ποσοστό απορρόφησης του επιχειρησιακού προγράμματος «Αλιεία», ένα χρόνο πριν ολοκληρωθεί η προγραμματική περίοδος, βρίσκεται στο 37,85% με μόλις 12,06% απορρόφηση του άξονα για την αειφόρο ανάπτυξη των αλιευτικών περιοχών.
Ειδικά στη βόρειο Ελλάδα, η αλιεία αποτελεί παραδοσιακή απασχόληση για μεγάλο αριθμό οικογενειών, οι οποίες πλήττονται από τις καθυστερήσεις και την απουσία σχεδιασμού της διοίκησης, παρ’ όλο που έχουν επανειλημμένα επισημάνει τα προβλήματα αυτά στο Υπουργείο σας.
Σας ρωτάω, λοιπόν: Τι έχετε κάνει μέχρι σήμερα και τι σκοπεύετε να κάνετε, για να αποκτήσουμε επιτέλους εθνική αλιευτική πολιτική;
Σας ευχαριστώ.";"ΑΙΚΑΤΕΡΙΝΗ ΜΑΡΚΟΥ"
"164";"): Κι εμείς ευχαριστούμε. 
Το λόγο έχει ο κύριος Υπουργός.";"Ιωάννης Δραγασάκης"
"165";" (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Σας ευχαριστώ πολύ, κυρία Μάρκου. Η ερώτησή σας, μας δίνει την ευκαιρία να συζητήσουμε για ένα πολύ σημαντικό θέμα και έναν πολύ σημαντικό τομέα. Να μου επιτρέψετε μόνο από την αρχή να διορθώσω την εισαγωγή σας, γιατί είναι εσφαλμένη.
Όλη η εισαγωγή σας αναφέρεται στην ποιότητα των αλιευμάτων μας, σε ό,τι αφορά τις εξαγωγές. Πραγματικά, εξάγουμε πολύ καλά και ποιοτικά ψάρια. Αυτά, όμως, είναι ψάρια ιχθυοπαραγωγής, δηλαδή ιχθυοκαλλιέργειας. Είναι, δηλαδή, κυρίως τσιπούρες. Η χώρα μας, δυστυχώς, δεν έχει τόσα πολλά ψάρια από τη συλλεκτική αλιεία, η οποία αναφέρεται παρακάτω στην ερώτησή σας, για να είναι μια μεγάλη εξαγωγική δύναμη. Μακάρι να είχαμε πολύ περισσότερα ψάρια και από τη συλλεκτική αλιεία, για να μπορούσαμε να τα εξάγουμε.
Αυτήν την ώρα εισάγουμε πολλά τέτοια ψάρια από συλλεκτική αλιεία άλλων κρατών, αλλά όπως πολύ σωστά είπατε σε ό,τι αφορά τα ψάρια της ιχθυοκαλλιέργειας και ιδιαίτερα την τσιπούρα –το είπα κι εγώ από την πρώτη ημέρα που ήρθα στο Κοινοβούλιο από αυτό εδώ το Βήμα- λίγος κόσμος γνωρίζει ότι το Αιγαίο, ένεκα της αλμύρας του, παράγει εξαιρετικής ποιότητας ψάρια ιχθυοκαλλιέργειας και τσιπούρας. Αυτό, σε σύνδεση με την ανάπτυξη της τεχνολογίας και της παραγωγής αυτού του είδους στον τόπο μας, έχει ως αποτέλεσμα να έχουμε εξαιρετικά προϊόντα. Είμαστε μία μεγάλη εξαγωγική δύναμη και οι τιμές των ψαριών είναι τέτοιες που σήμερα είναι ένα από τα πιο προσοδοφόρα σε συνάλλαγμα γεωργικά μας προϊόντα. Και γι’ αυτό, κάνουμε μεγάλη προσπάθεια να το προσέξουμε και για να το ενισχύσουμε. 
Σε ό,τι αφορά τώρα τα άλλα που είπατε για τη συλλεκτική αλιεία, δεν είναι έτσι τα πράγματα, παρά το ότι σε εμένα, στο Υπουργείο Γεωργίας, η αλιεία αφού έκανε αρκετούς γύρους περιφερόμενη ως «προίκα» σε κάποια Υπουργεία, όταν και εσείς ήσασταν στην Κυβέρνηση ως κόμμα, εννοώ ως τέως Βουλευτής του ΠΑΣΟΚ, …";"ΑΘΑΝΑΣΙΟΣ ΤΣΑΥΤΑΡΗΣ"
"166";": Δεν υπήρξα ποτέ Βουλευτής του ΠΑΣΟΚ.";"ΑΙΚΑΤΕΡΙΝΗ ΜΑΡΚΟΥ"
"167";" (Υπουργός Αγροτικής Ανάπτυξης και Τροφίμων): Δεν υπήρξατε Βουλευτής του ΠΑΣΟΚ; Νόμιζα ότι είχατε υπάρξει. Πάντως, ζητώ συγγνώμη.
Λέω, λοιπόν, ότι ο τομέας της αλιείας είχε φύγει από το Υπουργείο Αγροτικής Ανάπτυξης, πήγε αργότερα στο Υπουργείο Ναυτιλίας, πήγε στο Υπουργείο Ανάπτυξης, ξαναπήγε στο Υπουργείο Ναυτιλίας και τελευταία για δύο-τρεις μήνες έχει έρθει στο Υπουργείο Αγροτικής Ανάπτυξης. Ήταν όμως, πραγματικά σε κατάσταση δύσκολη, σε ό,τι αφορά τη διοικητική της δομή, την οικονομική της δομή, το επιχειρησιακό πρόγραμμα αλιείας κ.λπ.. 
Θα σας περιγράψω, όμως, τι κάναμε μέσα σε τρεις ή τέσσερις μήνες, προκειμένου να περισώσουμε την κατάσταση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Παρακαλώ, κύριε Πρόεδρε, θα ήθελα ένα λεπτό είτε τώρα είτε στη δευτερολογία μου για να πω πολύ συγκεκριμένα τι κάναμε.";"ΑΘΑΝΑΣΙΟΣ ΤΣΑΥΤΑΡΗΣ"
"168";"): Στη δευτερολογία σας, κύριε Υπουργέ.";"Ιωάννης Δραγασάκης"
"169";" (Υπουργός Αγροτικής Ανάπτυξης και Τροφίμων):  Θα επανέλθω, λοιπόν.";"ΑΘΑΝΑΣΙΟΣ ΤΣΑΥΤΑΡΗΣ"
"170";"):  Ορίστε, κυρία Μάρκου, έχετε το λόγο για τρία λεπτά.";"Ιωάννης Δραγασάκης"
"171";": Οι προηγούμενες πολιτικές ηγεσίες που ασχολήθηκαν με το θέμα, αντί να μπουν στον κόπο και να εκπονήσουν σχέδια διαχείρισης και να ακολουθήσουν τις προβλεπόμενες διαδικασίες, έβγαλαν κάποιες υπουργικές αποφάσεις, τις οποίες φυσικά δεν έκανε δεκτές η Ευρωπαϊκή Επιτροπή. Αυτό έγινε και το 2008 και το 2011, με αποτέλεσμα να χάσουμε και τις παρεκκλίσεις, αλλά και τις προθεσμίες.
Οι ιδιαιτερότητες των ελληνικών θαλασσών, όπως είναι το θαλάσσιο ανάγλυφο, η δαντελωτή ακτογραμμή, τα περιορισμένα χωρικά ύδατα λόγω της διαμάχης με την Τουρκία, καθώς και η ύπαρξη τεσσάρων χιλιάδων νησιών, νησίδων και βραχονησίδων, όλα αυτά θα επέτρεπαν ίσως κάποιες παρεκκλίσεις με βάση την πρόβλεψη του άρθρου 13 της οδηγίας. 
Η ενεργοποίηση των παρεκκλίσεων, στην οποία βέβαια δεν κάνετε καμμία αναφορά, στο πλαίσιο όμως ενός ολοκληρωμένου σχεδίου διαχείρισης που θα διασφαλίζει την προστασία και τη διατήρηση του ιχθυαποθέματος και της βιωσιμότητας του θαλάσσιου περιβάλλοντος της χώρας, είναι ζωτικής σημασίας για την αλιεία και ιδίως για τη μέση αλιεία, για την οποία δεν κάνετε τίποτα και γι’ αυτό δεν έχουμε μεγάλες εξαγωγές. Είναι ένας τομέας με λίγες βέβαια εξαγωγές, αλλά με μεγάλες δυνατότητες προοπτικής για τη δημιουργία νέων θέσεων εργασίας. 
Τελικά, τα σχέδια που εστάλησαν για το Βόρειο Αιγαίο, το Ιόνιο για  συγκεκριμένα είδη από τον Απρίλιο του 2012, δεν έχουν εγκριθεί ακόμη. Στη δε Επιστημονική Τεχνική Οικονομική Επιτροπή Αλιείας, η οποία οφείλει να γνωμοδοτήσει επί των σχεδίων διαχείρισης, όσον αφορά την επιστημονική τους αρμοδιότητα, δεν υποβλήθηκαν σχέδια διαχείρισης, αλλά μόνο ένα πόρισμα εμπειρογνωμόνων.  Γιατί αυτό; Από ό,τι έχω μάθει, αυτό δεν έχει ξαναγίνει ποτέ.
Η πορεία του θέματος από την ψήφιση του Κανονισμού 1967 μέχρι και σήμερα δείχνει από την πλευρά της ελληνικής διοίκησης τρομερή προχειρότητα, έλλειψη μακροπρόθεσμου σχεδιασμού για τη βιώσιμη αλιεία και –ας μου συγχωρεθεί η έκφραση- έλλειψη σοβαρότητας. Όμηροι της προχειρότητας αυτής -φυσικά εσείς δεν είστε όμηρος- είναι οι αλιείς και το θαλάσσιο περιβάλλον.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Για να γίνει, βέβαια, ένα τέτοιο σχέδιο διαχείρισης, απαιτείται η συστηματική συλλογή σχεδίων και δεδομένων από το κράτος, κάτι το οποίο δεν γίνεται. Το ξέρετε –φαντάζομαι- ότι η Ελλάδα δεν έχει δώσει ποτέ, μα ποτέ, πλήρη στοιχεία στην Ευρωπαϊκή Ένωση για την αλιεία. 
Το 2012, δηλαδή επί υπουργίας σας, ήταν η μοναδική χώρα της Ευρώπης που δεν έδωσε κανένα στοιχείο στην Επιστημονική, Τεχνική και Οικονομική Επιτροπή Αλιείας. Γιατί; Δώστε μία απάντηση γι’ αυτό. Γιατί το κάνετε;
Τα νούμερα που σας ανέφερα στην πρωτολογία -και στα οποία επίσης δεν αναφερθήκατε- είναι απαγορευτικά και δεν μας έχετε δώσει καμμία ιδέα για το τι θα γίνει στην προγραμματική περίοδο 2014 με 2020. Είναι δυνατόν ο ειδικός γραμματέας, που είναι εκ του νόμου ο Πρόεδρος της Επιτροπής Παρακολούθησης του ΕΠΑΛ, να μην έχει κανένα δικαίωμα υπογραφής; Αυτό έχει σοβαρές επιπτώσεις στη διοίκηση του προγράμματος και δημιουργεί μία τραγελαφική, οξύμωρη και άκρως ανησυχητική κατάσταση. Μαθαίνω, βέβαια, ότι τη δυσφορία αυτή την έχει εκφράσει και η Ευρωπαϊκή Επιτροπή. Γιατί κρατάτε όλες τις αρμοδιότητες στα χέρια σας; 
Θα σας αναφέρω επίσης τι γίνεται με τις άδειες αλιείας. Στην κεντρική Μακεδονία, όπου εκεί η περιφέρεια δεν χορηγεί άδειες για τα διεθνή ύδατα, όταν είναι σε ισχύ οι χρονικοί περιορισμοί για την ανάπαυση των αλιευτικών πεδίων, άλλες περιφέρειες δίνουν τέτοιες άδειες με αποτέλεσμα να ψαρεύουν στο βόρειο Αιγαίο ψαράδες από άλλες περιοχές. Τώρα που η αρμοδιότητα αυτή θα περάσει στους δήμους, φαντάζομαι ότι καταλαβαίνετε τι θα γίνει και πόση πίεση θα ασκείται στους δημάρχους για τις άδειες αυτές.
Θέλω να μου πείτε τι θα κάνετε για να προστατεύσετε τη μέση αλιεία με τις έστω και λίγες εξαγωγές που έχει, καθώς και για τις θέσεις εργασίας. Θέλω απαντήσεις, γιατί την άλλη εβδομάδα θα είμαι πάλι εδώ, μέχρι να τις πάρω.
Σας ευχαριστώ.";"ΑΙΚΑΤΕΡΙΝΗ ΜΑΡΚΟΥ"
"172";"): Ο κύριος Υπουργός έχει το λόγο.";"Ιωάννης Δραγασάκης"
"173";" (Υπουργός Αγροτικής Ανάπτυξης και Τροφίμων): Θίξατε πολλά θέματα. Θα χρειαστώ χρόνο για να σας απαντήσω σε κάθε ένα απ’ αυτά. 
Το Κοινοβούλιο αποφάσισε να μεταφερθούν οι αρμοδιότητες της αδειοδότησης της αλιείας στις περιφέρειες και τώρα στους δήμους, όχι ο Υπουργός Αγροτικής Ανάπτυξης. Το Κοινοβούλιο αποφάσισε για τα θέματα αυτά και μάλιστα, όπως πολύ καλά γνωρίζετε, οι αδειοδοτήσεις των περιφερειών είναι όπως τις είπατε, αλλά δίνονται μ’ ένα διάταγμα 666 που είναι βασιλικό διάταγμα και κανένας δεν τόλμησε να το αλλάξει όλα αυτά τα χρόνια, παρά το ότι είναι βασιλικό διάταγμα, άρα είναι από την εποχή της βασιλείας.
Τρίτον, όταν μία περιφέρεια δίνει άδειες -και πραγματικά έτσι είναι- δίνει η μία, δίνει το νότιο Αιγαίο, δίνει το βόρειο και δεν δίνει το κεντρικό, όπως κι εσείς επισημαίνετε, της κεντρικής Μακεδονίας. Σας θυμίζω ότι οι περιφέρειες μπορούν να δώσουν άδειες για κάτι έκτακτο, ότι τάχα έχουν τόσα πολλά ψάρια και μπορεί πραγματικά να επιτραπεί να ψαρέψουν εκτός εποχής. Αυτή είναι η διαφορά. Όλοι μπορούν να ψαρέψουν όταν έρχεται η εποχή της αλιείας, αλλά για κάποιους ο περιφερειάρχης εκτάκτως λέει: «Έχει τόσα πολλά αλιεύματα πλέον που μπορεί στην περιοχή μου να πάνε να αλιεύσουν». 
Πού είναι το σημαντικό πρόβλημα κατά την άποψή μου και αυτό θέλει πάρα πολλή προσοχή; Η χώρα μας, στα πλαίσια της αλιευτικής πολιτικής της Ευρωπαϊκής Ένωσης κατάφερε να έχει τη δυνατότητα να ελέγχει τα αλιεύματα σ’ όλο το Αιγαίο, άρα το τι θα αλιευτεί στο Αιγαίο είναι ιστορία του τόπου μας. Ο περιφερειάρχης μπορεί να δώσει αλίευμα, δηλαδή να δώσει άδεια, μόνο στην περιοχή του. Δείτε, λοιπόν, τι λάθος γίνεται: Να έλθει ένας περιφερειάρχης να δώσει στην περιοχή του, δηλαδή όχι στα διεθνή ύδατα κι έτσι να αποποιείται εκ των πραγμάτων από ένα τέτοιο λάθος η δυνατότητα να ελέγχουμε τα διεθνή ύδατα και τα αλιεύματα στα διεθνή ύδατα.
Σ’ ό,τι αφορά τα αλιευτικά δεδομένα, το 2011, όπως σωστά επισημαίνετε, δεν κατετέθησαν στην Ευρωπαϊκή Ένωση αλιευτικά δεδομένα, διότι η κατάθεση των αλιευτικών δεδομένων αποτελεί απαραίτητη προϋπόθεση στις αδειοδοτήσεις, γιατί προσπαθούν να κάνουν ορθολογική διαχείριση των αλιευμάτων. Δεν είναι άπειρα τα αλιεύματα στο Αιγαίο ούτε στη Μεσόγειο ούτε σε καμμία θάλασσα και σωστά προσπαθούν να διαχειριστούν αυτούς τους πόρους μ’ έναν τρόπο αειφόρο, έτσι ώστε να μην πάμε μια φορά και να μαζέψουμε εκατό τόνους και μετά να μην έχει τίποτα, όπως συνήθως συμβαίνει. 
Αντίθετα, όταν ήλθε η αλιεία σε μας, επειδή τα δεδομένα αυτά τα μαζεύουν επιστημονικά ινστιτούτα -δηλαδή το ΙΝΑΛΕ που ανήκει στο Υπουργείο Γεωργίας αλλά και το ΕΛΚΕΘΕ που ανήκει στη Γενική Γραμματεία Έρευνας και Τεχνολογίας, δηλαδή τώρα στο Υπουργείο Παιδείας -έπρεπε αυτά τα δύο ινστιτούτα με τις υποδομές τους να πάρουν χρήματα για να μπορούν να συσσωρεύσουν αυτά τα δεδομένα. Αυτό δεν είχε γίνει το 2011 γιατί κανείς απ’ αυτούς που είχε την αρμοδιότητα δεν φρόντισε να τους δώσει χρήματα το 2011 και τώρα που χρειάστηκε να το κάνω κατεπειγόντως, τους δύο-τρεις μήνες που ήλθε, το έκανα. Από εθνικούς πόρους έπρεπε να βρω πάνω από μισό εκατομμύριο, πεντακόσιες πενήντα χιλιάδες για να μπορέσουν ταχύτατα να μαζέψουν οι άνθρωποι αυτά τα δεδομένα, προκειμένου να είμαστε εντάξει σ’ ό,τι αφορά τη διαχείριση των αλιευμάτων μας.
Μπορώ να σας διαβεβαιώσω ότι αυτό θα γίνει και θα γίνει σωστά, γιατί έτσι το επιβάλλει και η σωστή περιβαλλοντική και αειφόρα διαχείριση του φυσικού μας πλούτου, που λέγεται το ψάρι της θάλασσας, όπως επίσης και οι Κανονισμοί της Ευρωπαϊκής Ένωσης. Όταν θα έχουμε χρόνο κάποια στιγμή να συζητήσουμε για τη νέα αλιευτική πολιτική, για τη νέα δηλαδή ΚΑΠ ή τη νέα Κοινή Αλιευτική Πολιτική, θα το κάνω και γι’ αυτό.
Να ξέρετε πάντως ότι κάνουμε μεγάλη προσπάθεια και να υποστηρίξουμε τα συμφέροντα του τόπου μας για κατηγορίες συγκεκριμένες ψαριών ή που είναι σημαντικές για τον τόπο μας ή για κατηγορίες συγκεκριμένων σκαφών, που επίσης είναι σημαντικές για τον τόπο μας.
Σας θυμίζω ότι η Ευρωπαϊκή Ένωση και η ίδια η Επίτροπος ήθελαν να σβήσουν εξ ολοκλήρου τις βιντζότρατες που αναφέρατε. Ήταν η δικιά μας προσπάθεια, που είπαμε ότι για μας αυτό είναι ένα παραδοσιακό εργαλείο, είναι κομμάτι της ιστορίας και της παραγωγικής διαδικασίας του τόπου μας. Μπορεί να συζητάτε να το συρρικνώσουμε, να μειωθεί, αλλά θα πρέπει να αφήσουμε εκατό, διακόσια καράβια, γιατί είναι αυτά με τα οποία αιώνια ψάρευαν αυτοί οι άνθρωποι. Ψαρεύουν ένα πολύ ειδικό είδος ψαριού. Δεν μπορεί ο τόπος να σταματήσει να γνωρίζει το γαύρο ή τη μαρίδα ή τα ψιλά ψάρια που ψάρευαν αυτές οι βιντζότρατες. Είμαστε έτοιμοι να παρουσιάσουμε τα επιστημονικά δεδομένα και να πούμε ναι, σ’ αυτές τις περιοχές μπορεί να υπάρξει αυτό το αλίευμα και μπορεί να επιτραπεί να ψαρέψουν πέντε ειδών ψάρια, να μπορεί να φάει και ο φτωχός λαός αυτά τα ψάρια που είναι εξαιρετικής ποιότητας, αντί να ζητάτε να τα σβήσουμε όλα ένεκα του Κανονισμού.
Ευχαριστώ πολύ.";"ΑΘΑΝΑΣΙΟΣ ΤΣΑΥΤΑΡΗΣ"
"174";": Για την παρέκκλιση δεν λέτε τίποτα!";"ΑΙΚΑΤΕΡΙΝΗ ΜΑΡΚΟΥ"
"175";" (Υπουργός Αγροτικής Ανάπτυξης και Τροφίμων): Δεν έχω κανένα πρόβλημα. Είμαι πάρα πολύ έτοιμος να σας πω και για τα διαχειριστικά που είπατε για τη Γραμματεία κ.λπ.. Μακάρι να μου δώσει χρόνο ο Πρόεδρος.";"ΑΘΑΝΑΣΙΟΣ ΤΣΑΥΤΑΡΗΣ"
"176";": Όλη η ερώτηση ήταν η παρέκκλιση.";"ΑΙΚΑΤΕΡΙΝΗ ΜΑΡΚΟΥ"
"177";"): Επειδή διαγράφηκε μία ερώτηση, μπορείτε να μιλήσετε για ένα λεπτό, κύριε Υπουργέ και πολύ σύντομα να συμπληρώσετε.";"Ιωάννης Δραγασάκης"
"178";": Τον δυσκολεύετε.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"179";" (Υπουργός Αγροτικής Ανάπτυξης και Τροφίμων): Καθόλου δεν με δυσκολεύει.";"ΑΘΑΝΑΣΙΟΣ ΤΣΑΥΤΑΡΗΣ"
"180";"): Διαγράφηκε μία ερώτηση, γι’ αυτό υπάρχει άνεση χρόνου, κυρία Αμμανατίδου.";"Ιωάννης Δραγασάκης"
"181";" (Υπουργός Αγροτικής Ανάπτυξης και Τροφίμων): Επαναλαμβάνω ότι το πνεύμα είναι όχι η υπεραλίευση, αλλά η σωστή αλίευση και η αειφόρα αλίευση των αλιευμάτων, όπως παραδείγματος χάριν γίνεται τώρα και αυτό δεν είναι καν υπόθεση της Ευρωπαϊκής Ένωσης. Είναι θέμα των διεθνών οργανισμών, γιατί τα ψάρια δεν σέβονται τις γραμμούλες των συνόρων. Είναι διεθνείς οργανισμοί που καθορίζουν –παραδείγματος χάριν- ότι τόσος τόνος υπάρχει. Αν ανέβει ο τόνος, αντί να μας δώσουν εκατό τόνους, θα μας δώσουν εκατόν πενήντα, γιατί ανέβηκαν τα αλιεύματα και είναι προς το συμφέρον μας. Επομένως όπου μπορεί να ζητηθεί, όπως ζητείται, αλίευμα και υπάρχει, το διεκδικούμε και το παίρνουμε. 
Δεν έχω χρόνο να σας εξηγήσω την προσπάθεια που κάναμε με το γαύρο, ακόμα-ακόμα και στη Βόρεια Θάλασσα. Εμείς δεν πάμε να ψαρέψουμε εκεί. Παρ’ όλα αυτά, διεκδικήσαμε τους τόνους που μπορούσε να πάρει η χώρα μας. Ήταν πενήντα τόνοι. Τους δώσαμε στην Κύπρο –γιατί η Κύπρος μπορεί πραγματικά να αξιοποιήσει αυτό το πράγμα- και αντ’ αυτού μας έδωσε πενήντα τόνους ερυθρό τόνο η Κύπρος γι’ αυτήν τη δουλειά.
Δεν αφήνουμε αυτές τις παρεκκλίσεις. Μην νομίζετε ότι δεν αγωνιζόμαστε ή ότι δεν έχουμε κι εμείς την ίδια αγωνία, για να βοηθήσουμε είτε το γεωργό είτε τον ψαρά.";"ΑΘΑΝΑΣΙΟΣ ΤΣΑΥΤΑΡΗΣ"
"182";"): Ευχαριστούμε, κύριε Υπουργέ.
Κυρία Μάρκου, επειδή βλέπω ότι το ξέρετε το θέμα, μπορείτε να επανέλθετε με ερώτηση, εάν δεν καλυφθήκατε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, οκτώ μαθητές και μαθήτριες και δύο εκπαιδευτικοί από το 49ο Δημοτικό Σχολείο Αθήνας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η πέμπτη με αριθμό 925/29-1-2013 επίκαιρη ερώτηση πρώτου κύκλου του Βουλευτή Β΄ Πειραιά του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Δημόσιας Τάξης και Προστασίας του Πολίτη και Παιδείας και Θρησκευμάτων, Πολιτισμού και Αθλητισμού, σχετικά με την παρουσίαση βιβλίου με τίτλο «Συνωμοσία Πυρήνων της Φωτιάς-Το νέο αντάρτικο πόλης» σε χώρο του Αριστοτελείου Πανεπιστήμιου Θεσσαλονίκης, δεν θα συζητηθεί λόγω κωλύματος του κυρίου Βουλευτή και συνεπώς διαγράφεται.
Επίσης, η έβδομη με αριθμό 929/29-1-2013 επίκαιρη ερώτηση πρώτου κύκλου του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων στους εργαζόμενους ξενοδοχείων της Κέρκυρας, δεν θα συζητηθεί λόγω κωλύματος του κυρίου Υπουργού και συνεπώς διαγράφεται.
Βλέπετε, έχουμε αρκετά κωλύματα Υπουργών. Συνεχίζεται το πρόβλημα το οποίο έχουμε εντοπίσει και άλλες φορές και πρέπει να δούμε κάποια μέτρα ως Διάσκεψη Προέδρων.
Η πρώτη με αριθμό 920/29-1-2013 επίκαιρη ερώτηση δευτέρου κύκλου της Βουλευτού Β΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το Εθνικό Σχέδιο Δράσης-Προστασία των Αστέγων και Καταπολέμηση της Φτώχειας δεν θα συζητηθεί λόγω κωλύματος του Υπουργού και διαγράφεται.
Θα συζητηθεί η τρίτη με αριθμό 916/29-1-2013 επίκαιρη ερώτηση δευτέρου κύκλου της Βουλευτού Β΄ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τον υπολογισμό της αναρρωτικής άδειας των αναπληρωτών καθηγητών στη διδακτική τους προϋπηρεσία.
Θα απαντήσει ο Υφυπουργός κ. Παπαθεοδώρου ο οποίος είναι από τους λίγους Υπουργούς που μας κάνει την τιμή να είναι συχνά εδώ.
Το λόγο έχει η κ. Γιαννακάκη για δύο λεπτά.";"Ιωάννης Δραγασάκης"
"183";": Κύριε  Υπουργέ, θα συμφωνήσετε μαζί μου ότι η ανάγκη για εξορθολογισμό των λειτουργιών του δημοσίου, τόσο σε επίπεδο κόστους όσο και σε επίπεδο παραγωγικότητας είναι επιτακτική. Εξάλλου, αυτό ήταν και μία από τις βασικές δεσμεύσεις της παρούσας Κυβέρνησης. Για την επίτευξη αυτού του στόχου είμαι σίγουρη ότι πάλι θα συμφωνήσετε μαζί μου ότι είναι αναγκαία η αλλαγή της νοοτροπίας τόσο σε επίπεδο πολιτικής ηγεσίας όσο και σε επίπεδο διοικητικής ιεραρχίας αλλά και λειτουργών του κράτους.
Βάσει της υπ’ αριθμόν 155734/Δ1 εγκυκλίου του αρμοδίου Υπουργείου διασαφηνίζεται ο τρόπος με τον οποίο υπολογίζεται η αναρρωτική άδεια των αναπληρωτών στη διδακτική τους προϋπηρεσία. Συγκεκριμένα, ορίζεται ότι η αναρρωτική άδεια η οποία ξεπερνά τις δεκαπέντε ημέρες συνολικά δεν προσμετράται στη διδακτική προϋπηρεσία, ενώ δημιουργούνται και συνθήκες απόλυσης των αναπληρωτών εκπαιδευτικών εφόσον κριθεί ότι η υπερβάλλουσα απουσία συνιστά λόγο για καταγγελία της σύμβασης εργασίας ιδιωτικού δικαίου. Φυσικά, τα παραπάνω εφαρμόζονται στις άδειες λοχείας ή στις άδειες κύησης και επίσης, δεν μπορεί να γίνει καταγγελία σύμβασης σε περίπτωση επαπειλούμενης κύησης. Παρ’ όλα αυτά στην τελευταία περίπτωση, δηλαδή στην επαπειλούμενη κύηση, οποιαδήποτε άδεια υπερβαίνει τις δεκαπέντε ημέρες δεν προσμετράται ως διδακτική προϋπηρεσία. 
Το σκεπτικό της εν λόγω εγκυκλίου είναι ότι έχει παρατηρηθεί μία κατάχρηση στις αναρρωτικές άδειες στον κλάδο των εκπαιδευτικών. 
Σας ρωτώ, λοιπόν, αν σκέπτεσθε να προβείτε στην αναθεώρηση του προβλεπόμενου χρονικού ορίου αναρρωτικών αδειών και επίσης τι σκέπτεσθε προκειμένου να αντιμετωπίσετε την έλλειψη παροχής ιατροφαρμακευτικής περίθαλψης προς τους συμβασιούχους εκπαιδευτικούς.";"ΜΑΡΙΑ ΓΙΑΝΝΑΚΑΚΗ"
"184";"): Κύριε  Υπουργέ, έχετε το λόγο για τρία λεπτά.";"Ιωάννης Δραγασάκης"
"185";" (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε  Πρόεδρε.
Κυρία Γιαννακάκη, σας ευχαριστώ πολύ για την επίκαιρη ερώτηση που μου κάνετε και για το περιεχόμενό της, διότι το τελευταίο διάστημα υπήρξαν νομίζω κάποιες παρερμηνείες που ενέσπειραν ανησυχίες στους εκπαιδευτικούς και θα ήθελα να ξεκαθαρίσω ορισμένα πράγματα ως προς την ουσία της ερώτησής σας. Όπως συνάγεται από το νόμο του 1985 αλλά και τη σχετική υπουργική απόφαση του 2003, οι αναπληρωτές και οι ωρομίσθιοι  εκπαιδευτικοί της πρωτοβάθμιας και της δευτεροβάθμιας εκπαίδευσης –το περιγράψατε αλλά αφήστε με απλώς να τοποθετήσω τα στοιχεία το ένα μετά το άλλο- προσλαμβάνονται και υπηρετούν με σχέση εργασίας ιδιωτικού δικαίου ορισμένου χρόνου σύμφωνα με το προεδρικό διάταγμα του 1998, το οποίο αφορά σε προσωπικό το οποίο καλύπτει παροδικές ανάγκες. Ωστόσο το θέμα των αδειών του προσωπικού αυτού δεν ορίζεται και δεν ρυθμίζεται από το εν λόγω προεδρικό διάταγμα αλλά από τα άρθρα 658 και 657 του Αστικού Κώδικα. Βάσει αυτών γίνεται και η εφαρμογή των διατάξεων για τις άδειες.
Δεδομένου, λοιπόν, του γεγονότος ότι η ασθένεια αποτελεί σπουδαίο λόγο κατά το άρθρο 658, ο οποίος εμποδίζει την παροχή εργασίας χωρίς την υπαιτιότητα του εργαζομένου και με δεδομένη σύμφωνα με το νόμο διάρκεια της σύμβασής τους η οποία είναι εννέα μηνών, όσο περίπου η διάρκεια του διδακτικού έτους, η άδεια λόγω ασθενείας δεν μπορεί να υπερβαίνει το μισό μήνα.
Εδώ υπάρχουν τέσσερα στοιχεία, τα οποία θέλω να σας παραθέσω.
Πρώτον, αναπληρωτές και ωρομίσθιοι εκπαιδευτικοί, ανεξαρτήτως αν έχουν συμπληρώσει δεκαήμερη παροχή εργασίας, εφόσον δεν μπορούν να εργαστούν λόγω σπουδαίου λόγου –ασθένεια, επιπλοκές κύησης- δικαιούνται πάντοτε αδείας εφόσον υπάρχουν τα απαιτούμενα ιατρικά πιστοποιητικά.
Δεύτερον, οι παραπάνω εκπαιδευτικοί δικαιούνται αναρρωτικής άδειας διάρκειας μέχρι του μισού μήνα χωρίς περικοπή μισθού.
Τρίτον, θέλω να διευκρινίσω προς αποφυγή οποιασδήποτε παρερμηνείας –νομίζω πως το είπατε και εσείς- ότι δεν είναι δυνατή η καταγγελία σύμβασης ορισμένου χρόνου των αναπληρωτών εκπαιδευτικών τόσο για τις περιπτώσεις των αδειών κύησης και λοχείας όσο και για την περίπτωση της επαπειλούμενης κύησης. 
Επιπλέον, κατά τη χρονική διάρκεια αυτών των περιπτώσεων, αναγνωρίζεται ο χρόνος της άδειας, ως χρόνος πραγματικής εκπαιδευτικής προϋπηρεσίας. 
Άρα, οι άδειες κύησης και λοχείας, οι οποίες είναι και νομοθετικά κατοχυρωμένες από τις διατάξεις του άρθρου 11 του νόμου του 2000, αναγνωρίζονται κανονικά, ως χρόνος πραγματικής εκπαιδευτικής προϋπηρεσίας.
Οι παραπάνω εκπαιδευτικοί κι αν ακόμη στερούνται βιβλιαρίου υγείας, δικαιούνται αναρρωτικής αδείας μέχρι μισού μήνα χωρίς περικοπή μισθού. Αντί δε της βεβαίωσης ιατρού του οικείου ασφαλιστικού οργανισμού, μπορεί να υποβληθεί στην υπηρεσία βεβαίωση ιατρού δημόσιου νοσοκομείου. Σε περίπτωση δε, που η απουσία του αναπληρωτή εκπαιδευτικού υπερβαίνει την παραπάνω περίοδο, εφαρμόζονται οι διατάξεις τής εργατικής νομοθεσίας, που προβλέπονται για τις συμβάσεις εργασίας ορισμένου χρόνου.
Πιστεύω ότι θα συμφωνήσουμε πως οι συμβάσεις ιδιωτικού δικαίου ορισμένου χρόνου και το νομοθετικό τους καθεστώς εφαρμόζονται κατά τον ίδιο τρόπο, ανεξάρτητα από το φορέα πρόσληψης. Όμως σε κάθε περίπτωση, η υπηρεσία -και εννοώ την υπηρεσία του Υπουργείου Παιδείας- οφείλει να αιτιολογήσει επαρκώς και ειδικώς τους λόγους ενδεχομένης καταγγελίας -εκτός των παραπάνω λόγων που ανέφερα- της σύμβασης, αφού συνεκτιμηθεί ο σοβαρός λόγος απουσίας και η ανάγκη της εύρυθμης λειτουργίας των σχολείων. Αυτό δεν αποτελεί κάποια νεωτερικότητα –στη δευτερολογία μου θα αναφέρω κάποια πρόταση- αλλά είναι πάγια εφαρμογή της νομοθεσίας, η οποία συμπεριελήφθη και σε γνωμοδότηση του Νομικού Συμβουλίου του Κράτους με ημερομηνία έκδοσης το 2008 και η οποία έγινε αποδεκτή από την αρμοδία Υπουργό το 2011, που ερμήνευσε το συγκεκριμένο ζήτημα.
Στη δευτερολογία μου θα αναπτύξω την πρόταση, που σας ανέφερα.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"186";"): Η κ. Μαρία Γιαννακάκη έχει το λόγο.";"Ιωάννης Δραγασάκης"
"187";": Κύριε Υπουργέ, συμφωνώ απολύτως μαζί σας –και νομίζω είπαμε τα ίδια πράγματα- ότι και οι άδειες κύησης και οι άδειες λοχείας και η επαπειλούμενη κύηση, δεν μπορούν να αποτελέσουν ποτέ λόγο καταγγελίας τής σύμβασης. Η χορηγηθείσα άδεια στην περίπτωση της επαπειλουμένης κύησης, όταν είναι πέραν των δεκαπέντε ημερών, δεν προσμετράται στη διδακτική προϋπηρεσία.
Από εκεί και πέρα, σε ένα ενδεχόμενο σοβαρής ασθενείας κάποιου αναπληρωτή εκπαιδευτικού, συμφωνήσατε ότι υπάρχει κίνδυνος εξάντλησης των δεκαπέντε ημερών. Επομένως ο εκπαιδευτικός θα μείνει απλήρωτος την επόμενη φορά που θα ασθενήσει, σε περίπτωση που έχει εξαντλήσει τις μέρες του και φυσικά επικρέμαται η δαμόκλειος σπάθη της απόλυσης.
Ειδικότερα στο θέμα της μητρότητας και συγκεκριμένα στην περίπτωση της επαπειλουμένης κύησης, θα συμφωνήσετε μαζί μου ότι η εν λόγω ρύθμιση -την οποία και μας αναπτύξατε- κάνει ένα άλμα της λογικής. Ουσιαστικά η αναπληρώτρια εκπαιδευτικός τιμωρείται, επειδή αντιμετώπισε προβλήματα κατά τη διάρκεια της κύησής της, κάτι που δεν αντιστοιχεί σε κράτος-πρόνοιας και που δεν έχει και άλλο παράδειγμα, τουλάχιστον στα κράτη της Ευρωπαϊκής Ένωσης.
Αυτό που σας ζητούμε ως Δημοκρατική Αριστερά, είναι η αύξηση του ορίου των διαθέσιμων αναρρωτικών αδειών σε ένα λογικό νούμερο. Πρέπει να υπάρξει ιδιαίτερη ρύθμιση σε αυτό το πολύ συγκεκριμένο σημείο της επαπειλουμένης κύησης, γιατί το ζητούμενο είναι να δημιουργήσουμε κίνητρα υπέρ της αύξησης της αποδοτικότητας των εργαζομένων και όχι φυσικά να τιμωρήσουμε μία μητέρα, η οποία αντιμετωπίζει προβλήματα στην κύησή της.
Όταν σας παρουσίαζα την ερώτησή μου, εγώ πρώτη είπα ότι παρατηρούνται στο δημόσιο πολλές καταχρήσεις του δικαιώματος της αδείας. Αλλά ότι δεν μπορούμε να ελέγξουμε σε ποιες περιπτώσεις αυτές οι άδειες αντιστοιχούν σε πραγματικά προβλήματα υγείας και ποιες σε φανταστικά ή σε κατάχρηση, δεν μπορεί να οδηγεί στο «να κόψουμε» και να είμαστε τόσο αυστηροί σε αυτήν τη ρύθμιση. 
Επιπλέον όσον αφορά στη μητρότητα, οι αναπληρώτριες εκπαιδευτικοί δεν δικαιούνται την εξάμηνη ειδική άδεια και την παροχή μητρότητας. Ο λόγος αφορά στην ιδιότητά τους, ως εργαζόμενες με σχέση εργασίας ιδιωτικού δικαίου αορίστου χρόνου. Παρ’ ότι είναι ασφαλισμένες στο ΙΚΑ-ΕΤΑΜ, εφόσον είναι απασχολούμενες στο δημόσιο, στερούνται της παροχής κάτι το οποίο ισχύει και για τους εργαζομένους στους Οργανισμούς Τοπικής Αυτοδιοίκησης και στα νομικά πρόσωπα δημοσίου δικαίου και για τους ειδικευόμενους ιατρούς νοσοκομείων. Επομένως το θέμα της μητρότητας δεν είχε τη θέση που του αρμόζει στο δημόσιο βίο, γεγονός το οποίο προκαλεί την έντονη ανησυχία μας και στο οποίο σας καλούμε να επιδείξετε την απαραίτητη μέριμνα.";"ΜΑΡΙΑ ΓΙΑΝΝΑΚΑΚΗ"
"188";"): Ο κύριος Υπουργός έχει το λόγο.";"Ιωάννης Δραγασάκης"
"189";" (Υφυπουργός Παιδείας και Θρησκευμάτων, Πολιτισμού και Αθλητισμού): Θα επικεντρωθώ περισσότερο στο θέμα της μητρότητας, γιατί αυτό έχει σημασία. Να δούμε δυο πράγματα που είναι πολύ σημαντικά: 
Σε περίπτωση επαπειλουμένης κύησης, η εκπαιδευτικός συνεχίζει να πληρώνεται κανονικά, κάτι το οποίο είναι φυσιολογικό, καθ’ όλη τη διάρκεια αυτής, εφόσον βρίσκεται η επαπειλουμένη κύηση κατά την περίοδο κατά την οποία έχει σύμβαση ορισμένου χρόνου. Η σύμβαση αυτή έχει ορίζοντα λήξης τη λήξη τού σχολικού έτους. Επομένως η μόνη διαφορά στην οποία αναφερθήκατε, είναι αν ο χρόνος αυτός κατά τον οποίο συνεχίζει να πληρώνεται, μπορεί να αναγνωριστεί και ως χρόνος προϋπηρεσίας. 
Θα σας έλεγα ότι από το ν. 3848/2010 η προϋπηρεσία των αναπληρωτών έχει περιοριστεί και το γνωρίζετε αυτό. Αυτό όμως το οποίο έχει πολύ μεγάλη σημασία είναι, ότι δεν θα πρέπει να διαχωρίσουμε τους εκπαιδευτικούς μεταξύ αυτών που κάνουν κατάχρηση ενός δικαιώματος. Δεν θα έλεγα ότι έχουμε πάρα πολλές επαπειλούμενες κυήσεις στο χώρο της εκπαιδευτικής κοινότητας. Θα ξεκαθαρίσουμε ότι οι αναρρωτικές άδειες και οι άδειες για λόγους μητρότητας είναι ένα αναφαίρετο εργασιακό δικαίωμα. Η καταστρατήγηση του νόμου δεν αποτελεί δικαίωμα. 
Από την άλλη πλευρά, θα σας πω ότι η συγκεκριμένη εγκύκλιος του Υπουργείου δεν είχε σκοπό παρά μόνο να υπενθυμίσει την κειμένη νομοθεσία. Δεν κομίζει τίποτα καινούργιο. Απλά, επειδή βρισκόμαστε σε μια περίοδο που από τη μία πλευρά, οι πιστώσεις αναπληρωτών εκπαιδευτικών είναι πολύ συρρικνωμένες και από την άλλη, θέλουμε να εξορθολογήσουμε το σύστημα, γι’ αυτό υπενθυμίσαμε ποιο είναι το νομοθετικό καθεστώς. 
Πάω στην παρατήρησή σας και τελειώνω με αυτή. Η μεγαλύτερη διασφάλιση των εργασιακών δικαιωμάτων, αλλά και η εύρυθμη λειτουργία των σχολείων απαιτούν οι αρμόδιες υπηρεσίες του Υπουργείου να εξετάζουν με απόλυτη σύνεση και απόλυτη φειδώ τις ελάχιστες εκείνες περιπτώσεις -δεν είναι μεταξύ αυτών η επαπειλουμένη κύηση- αναρρωτικών αδειών, οι οποίες θα οδηγήσουν σε καταγγελία συμβάσεων ορισμένου χρόνου. 
Αυτό το οποίο πράγματι εξετάζεται, αλλά χρειάζεται νομοθετική ρύθμιση και είμαι απόλυτος σ’ αυτό, παράλληλα με τη διατήρηση μισθοδοσίας τών συγκεκριμένων εκπαιδευτικών που βρίσκονται σε επαπειλουμένη άδεια, το δεδομένο να υπάρξει και η εξίσωση του χρόνου προϋπηρεσίας για την ομάδα αυτών των εκπαιδευτικών, που βρίσκονται σε επαπειλουμένη κύηση ή σε αναρρωτική άδεια λόγω επαπειλούμενης κύησης.
Ευχαριστώ πολύ.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"190";"): Ευχαριστούμε και εμείς τον κύριο Υπουργό. 
Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση είκοσι δύο μαθητές και μαθήτριες και δύο εκπαιδευτικοί από το ιδιωτικό Γενικό Λύκειο «Εκπαιδευτήρια Λαμπίρη».
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Η τέταρτη με αριθμό 909/29-1-2013 επίκαιρη ερώτηση δευτέρου κύκλου του Ανεξάρτητου Βουλευτή Μαγνησίας κ. Παρίση Μουτσινά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις καθυστερήσεις στην αξιολόγηση των ατόμων με αναπηρία από τις Υγειονομικές Επιτροπές των Κέντρων Πιστοποίησης Αναπηρίας (ΚΕΠΑ) δεν θα συζητηθεί λόγω κωλύματος του κυρίου Υπουργού και διαγράφεται. 
Ολοκληρώνουμε τη σημερινή συζήτηση με τη δεύτερη με αριθμό 926/29-1-2013 επίκαιρη ερώτηση δευτέρου κύκλου του Βουλευτή Β΄ Αθήνας του Λαϊκού Συνδέσμου – Χρυσή Αυγή κ. Ηλία Παναγιώταρου προς τους Υπουργούς Εθνικής Άμυνας και Εξωτερικών, σχετικά με τις Ελληνοτουρκικές σχέσεις και την κρίση των Ιμίων.
Θα απαντήσει ο Υφυπουργός Εξωτερικών κ. Τσιάρας.
Κύριε Παναγιώταρε, έχετε το λόγο για δύο λεπτά.";"Ιωάννης Δραγασάκης"
"191";": Ευχαριστώ, κύριε Πρόεδρε.
Κύριε Υπουργέ, την προηγούμενη εβδομάδα ο πρώην Πρωθυπουργός κ. Γεώργιος Παπανδρέου συναντήθηκε με τον κ. Ερντογάν –δεν ξέρουμε με ποια αρμοδιότητα- και συζήτησαν θέματα συνεργασίας των δύο χωρών. Ιδιαίτερη αναφορά έγινε στην ευρωπαϊκή προοπτική της Τουρκίας. Μίλησαν για την προετοιμασία συνεδρίασης του Ανωτάτου Συμβουλίου Συνεργασίας μεταξύ των δύο χωρών, θέματα για τα οποία νομίζω ότι είναι εντελώς αναρμόδιος.
Εάν κρίνουμε και από την προηγούμενη θητεία του ως Πρωθυπουργός, που έχει περάσει ως ο πλέον αποτυχημένος και επικίνδυνος Πρωθυπουργός της Ελλάδος, είμαστε σίγουροι ότι και αυτές οι προσπάθειες τις οποίες κάνει -και δεν ξέρουμε αν είναι κατόπιν συνεννοήσεως με την ελληνική Κυβέρνηση ή με άλλες κυβερνήσεις, όπου ζει και εργάζεται πια, γιατί στο ελληνικό Κοινοβούλιο δεν πατάει το πόδι του, το γνωρίζετε πάρα πολύ καλά και είναι ένα πάρα πολύ σοβαρό θέμα αυτό- είναι άκρως επικίνδυνες. Έτσι θεωρούμε εμείς. Θα θέλαμε μία απάντηση επ’ αυτού.
Κατά δεύτερον, δεκαεπτά χρόνια μετά τη μαύρη επέτειο της νύχτας των Ιμίων, επανερχόμαστε με τρία συγκεκριμένα ερωτήματα: Μπορεί να πάει κάποιος Έλληνας πολίτης στις βραχονησίδες Ίμια ανεμπόδιστα; Μπορεί να βάλει μία ελληνική σημαία, όπως μας είχατε πει σε προηγούμενη επίκαιρη ερώτηση τού συναγωνιστή και Βουλευτή κ. Γρέγου; Τρίτον, μπορεί να τοποθετηθεί μνημείο προς τιμήν των δύο, τριών αξιωματικών, οι οποίοι έπεσαν ηρωικά για την πατρίδα;
Ευχαριστώ πάρα πολύ.";"ΗΛΙΑΣ ΠΑΝΑΓΙΩΤΑΡΟΣ"
"192";"): Κύριε Υπουργέ, έχετε το λόγο για τρία λεπτά.";"Ιωάννης Δραγασάκης"
"193";" (Υφυπουργός Εξωτερικών): Ευχαριστώ, κύριε Πρόεδρε.
Κύριε συνάδελφε, κατ’ αρχάς για το πρώτο σκέλος τής επίκαιρης ερώτησής σας θα ήθελα να σας πω ότι η συνάντηση του πρώην Πρωθυπουργού κ. Παπανδρέου με τον Πρωθυπουργό της Τουρκίας, τον κ. Ερντογάν, είχε ιδιωτικό χαρακτήρα. Είναι αυτονόητο ότι οι επαφές Ελλήνων πολιτικών ή άλλων παραγόντων, που δεν είναι μέλη της Κυβέρνησης, με πολιτικά πρόσωπα ή αξιωματούχους τρίτων χωρών, φυσικά και δεν απαγορεύονται. Κανείς δεν μπορεί να τις απαγορεύσει. Ενίοτε είναι χρήσιμες. Και, πάντως, δεν έχουν επίσημο χαρακτήρα –αυτή είναι η αλήθεια- παρά μόνο αν τους έχει ανατεθεί μία επίσημη αποστολή.
Πριν λίγες ημέρες –σωστά το είπατε- με αφορμή την ερώτηση του συναδέλφου σας κ. Γρέγου, σχετικά με το ίδιο θέμα, είχα την ευκαιρία να σας διαβεβαιώσω από αυτό το Βήμα –και θα το επαναλάβω σήμερα- ότι για εμάς δεν υπάρχουν γκρίζες ζώνες. Είναι εκτός κάθε συζήτησης. Υπάρχουν οι ισχύουσες διεθνείς συμφωνίες -η Συνθήκη της Λωζάνης, οι Ιταλοτουρκικές Συμφωνίες του 1932, η Συνθήκη των Παρισίων του 1947- οι οποίες κατοχυρώνουν πλήρως και σαφώς την ελληνική κυριαρχία σε όλα τα ελληνικά νησιά –άρα και στα Ίμια- και δεν επιδέχονται καμμία απολύτως παρερμηνεία.
Η κυριαρχία μας σε καμμία περίπτωση δεν επηρεάζεται από τις έωλες αμφισβητήσεις και διεκδικήσεις, απ’ όπου κι αν προέρχονται. Η εμμονή σε τέτοιες θεωρίες στηλιτεύεται με κάθε ευκαιρία. Κάθε προκλητική συμπεριφορά –το έχουμε δείξει και στο παρελθόν- απαντάται με ξεκάθαρο τρόπο και στο επίπεδο που αρμόζει.
Ξέρετε ότι η Ελλάδα –είναι γνωστό φαντάζομαι σε όλους- εργάζεται συστηματικά για την εμπέδωση της σταθερότητας και της ασφάλειας στην ευρύτερη περιοχή μας και επιδιώκει σχέσεις συνεργασίας και καλής γειτονίας με όλες τις γειτονικές χώρες, συμπεριλαμβανομένης φυσικά και της Τουρκίας. Σχέσεις, όμως, που θα αναπτύσσονται με γνώμονα το Διεθνές Δίκαιο και το σεβασμό της εθνικής κυριαρχίας.
Η προσπάθειά μας αυτή αποβλέπει στην ενίσχυση και διαφύλαξη της ευημερίας και του ρόλου της χώρας μας. Αυτό ασφαλώς περνάει και μέσα από την προάσπιση των κυριαρχικών μας δικαιωμάτων κατά τον καλύτερο, βεβαίως, δυνατό τρόπο, κινούμενοι πάντα με βάση τους διεθνείς κανόνες.
Αυτό που καθιστούμε σαφές στους Τούρκους συνομιλητές μας, χωρίς περιστροφές και με κάθε ευκαιρία, είναι ότι η ειλικρινής και έμπρακτη ανταπόκριση από πλευράς τους στη βάση των ίδιων αρχών συνιστά προϋπόθεση για την πραγματική και ουσιαστική βελτίωση των διμερών μας σχέσεων. Σ’ αυτό, βεβαίως, το πλαίσιο στηρίζουμε την ευρωπαϊκή προοπτική της γειτονικής χώρας, υπό την αυστηρή προϋπόθεση της εκπλήρωσης των όρων και των προαπαιτούμενων που έχει θέσει με ομόφωνες αποφάσεις η Ευρωπαϊκή Ένωση. 
Εγώ για ακόμη μια φορά θέλω να υπογραμμίσω ότι τα ελληνικά δικαιώματα και οι αρμοδιότητες δεν επηρεάζονται, ούτε μπορούν να επηρεαστούν, από οποιουσδήποτε αβάσιμους ισχυρισμούς ή δηλώσεις ή παράτυπες ενέργειες, από κάθε παραβατική συμπεριφορά εν γένει, με όποιο προκάλυμμα και αν αυτή εκδηλώνεται. Για εμάς το μείζον είναι η επαγρύπνηση ιδιαίτερα βεβαίως στο διπλωματικό πεδίο να είναι συνεχής, άοκνη, επίμονη.
Ευχαριστώ.";"ΚΩΝΣΤΑΝΤΙΝΟΣ ΤΣΙΑΡΑΣ"
"194";"): Σας ευχαριστούμε.
Το λόγο έχει ο κ. Παναγιώταρος για τρία λεπτά.";"Ιωάννης Δραγασάκης"
"195";": Ευχαριστώ, κύριε Πρόεδρε.
Κύριε Υπουργέ, κατά το παρελθόν δύο βοσκοί που είχαν τα ζωντανά τους πάνω στις βραχονησίδες αναγκάστηκαν να τα πάρουν. Ο Δήμαρχος Καλύμνου δεν μπορούσε να πάει να βάλει την ελληνική σημαία μετά τα περιστατικά και ένα μεγαλοπρεπές μνημείο που έχει φτιαχτεί εδώ και δεκαπέντε χρόνια αδυνατεί να τοποθετηθεί στο σημείο, διότι απαγορεύουν σ’ αυτούς που το έχουν φτιάξει να πάνε να το τοποθετήσουν. 
Ελπίζουμε ότι όλα αυτά έχουν αλλάξει. Οπότε, ιδού η Ρόδος ιδού και το πήδημα. Ή θα πάτε εσείς να βάλετε την ελληνική σημαία, όπως έχουμε σε όλα τα ελληνικά νησιά και τις βραχονησίδες του Αιγαίου, παντού, είτε θα πάτε εσείς να τοποθετήσετε το μνημείο ή να δώσετε έγκριση και να γίνει μια πολύ μεγάλη τελετή προς τιμήν αυτών των τριών ηρώων και να επιτρέπεται σε τακτά χρονικά διαστήματα όποιος θέλει να πηγαίνει και να τιμά αυτούς τους ήρωες στις εν λόγω βραχονησίδες, διότι είναι πάρα πολλοί Έλληνες που ήθελαν και θέλουν να πηγαίνουν για να αποτίσουν φόρο τιμής. Αλλιώς, θα το κάνουμε εμείς και εκεί θα φανεί στην πράξη εάν το ελληνικό Λιμενικό –δεν μιλάμε για το τουρκικό- θα παρεμποδίσει Έλληνες πολίτες να πάνε σε ελληνικό έδαφος να κάνουν τα προαναφερθέντα.
Ευχαριστώ πολύ.";"ΗΛΙΑΣ ΠΑΝΑΓΙΩΤΑΡΟΣ"
"196";"): Το λόγο έχει ο Υφυπουργός κ. Τσιάρας, προκειμένου να δευτερολογήσει.";"Ιωάννης Δραγασάκης"
"197";" (Υφυπουργός Εξωτερικών): Το θέμα της απόδοσης των τιμών στους τρεις ήρωες που χάθηκαν νομίζω ότι το είδε κανείς ακόμη και κατά τη χθεσινή επετειακή ημέρα, που με την παρουσία του Υπουργού Εθνικής Άμυνας υπήρξαν συγκεκριμένες αναφορές και βεβαίως αποδόσεις τιμής γι’ αυτούς τους τρεις ανθρώπους που με έναν ηρωικό τρόπο στάθηκαν εκείνη τη στιγμή υπέρ της πατρίδος. 
Έχει, όμως, σημασία να δούμε και μια συνολική πραγματικότητα, η οποία δεν στέκεται απλά και μόνο σε κάποια γεγονότα ή σε κάποιες αναφορές, αλλά σε μια συνολική προσπάθεια της πατρίδας μας να μπορέσει να δείξει στην παγκόσμια κοινή γνώμη ότι εμείς είμαστε σταθερά και ταυτοχρόνως αταλάντευτα προσηλωμένοι σε αρχές και κανόνες του Διεθνούς Δικαίου. Εκεί είναι που θα καταδειχθεί η εμφανής διαφορά του τρόπου με τον οποίο συμπεριφέρεται μια σοβαρή ευρωπαϊκή χώρα, όπως είναι η Ελλάδα, σε σχέση με ανυπόστατες διεκδικήσεις ή με λόγια τα οποία δεν έχουν καμμία απολύτως σχέση με την ίδια την πραγματικότητα. 
Και αυτό το λέω, γιατί η εμμονή σε παραβατικές συμπεριφορές ξέρουμε πολύ καλά ότι δεν ανταποκρίνεται στη σημερινή πραγματικότητα και στις επιβεβλημένες σχέσεις καλής γειτονίας μεταξύ χωρών, οι οποίες θα μπορούσε κανείς να πει ότι είναι συμμαχικές μέσα σε ένα ευρύτερο πλαίσιο συμμαχίας και πιθανά μελλοντικών εταίρων, αν από την άλλη πλευρά η γείτονα χώρα ακολουθήσει όλες αυτές τις διαδικασίες που θα της δώσουν την ευκαιρία να γίνει χώρα κράτος-μέλος της Ευρωπαϊκής Ένωσης. 
Οι όποιες τουρκικές ενέργειες αμφισβήτησης κυριαρχικών δικαιωμάτων της Ελλάδος είναι και θα παραμείνουν ατελέσφορες. Το έχουμε πει πάρα πολλές φορές. Εγώ γνωρίζω το πνεύμα της ερώτησής σας και προσπαθώ να το προσεγγίσω από την πλευρά που θέτετε το συγκεκριμένο ζήτημα. Δεν μπορούν να επιφέρουν έννομες συνέπειες στο μέτρο που αντιβαίνουν τους κανόνες του Διεθνούς Δικαίου. Σας επαναλαμβάνω για άλλη μια φορά ότι έχουν αποκρουστεί και αποκρούονται με τον καλύτερο δυνατό τρόπο. 
Το μόνο αποτέλεσμα απ’ όλες αυτές τις απόπειρες είναι η καλλιέργεια εντάσεων που δεν συνάδουν με την αρχή της καλής γειτονίας και των καλών σχέσεων μεταξύ δύο γειτονικών χωρών.";"ΚΩΝΣΤΑΝΤΙΝΟΣ ΤΣΙΑΡΑΣ"
"198";": Απόπειρες ποίων;";"ΗΛΙΑΣ ΠΑΝΑΓΙΩΤΑΡΟΣ"
"199";" (Υφυπουργός Εξωτερικών): Η χώρας μας έχει επανειλημμένως εκφράσει την επιθυμία για επίτευξη προόδου στις ελληνοτουρκικές σχέσεις και στο πλαίσιο αυτό εντάσσονται και οι προσπάθειές μας για την επίλυση της διαφοράς οριοθέτησης υφαλοκρηπίδας με την Τουρκία μέσω της εμπιστευτικής διαδικασίας, που υπάρχει, των διερευνητικών επαφών, που ξεκίνησαν από το 2002 και συνεχίζονται ακόμη μέχρι σήμερα. 
Για εμάς στόχος είναι να εξακριβωθεί κατά πόσο μπορεί να εξευρεθεί κοινό έδαφος στο πλαίσιο πάντα του Διεθνούς Δικαίου, προκειμένου να καταστεί δυνατή η έναρξη των διαπραγματεύσεων για την οριοθέτηση της υφαλοκρηπίδας.
Η διαιώνιση μιας τέτοιας διαφοράς ξέρουμε ότι δηλητηριάζει τις διμερείς σχέσεις, ότι υπονομεύει τις προοπτικές των δύο χωρών και δρα εις βάρος της γενικότερης ευημερίας και ασφάλειας τους. Αυτή είναι η πραγματικότητα. Η Ελλάδα, όμως, παραμένει προσηλωμένη στους κανόνες του Διεθνούς Δικαίου και τη διεθνή νομιμότητα και αυτό είναι το πλαίσιο των ενεργειών μας για την προάσπιση των ελληνικών δικαιωμάτων και την προώθηση των ελληνικών συμφερόντων.
Βεβαίως, αυτό δεν σημαίνει σε καμμία περίπτωση ότι εφησυχάζουμε ή ότι δεν βρισκόμαστε σε πλήρη εγρήγορση για την άμεση και αποτελεσματική υπεράσπιση της ασφάλειας, της εδαφικής ακεραιότητας και των κυριαρχικών δικαιωμάτων της χώρας μας.";"ΚΩΝΣΤΑΝΤΙΝΟΣ ΤΣΙΑΡΑΣ"
"200";": Πόσες φορές θα κάνουμε την ερώτηση, για να απαντήσετε σε αυτά τα τρία απλά ερωτήματα;";"ΠΑΝΑΓΙΩΤΗΣ ΗΛΙΟΠΟΥΛΟΣ"
"201";"):   Κύριε συνάδελφε, γνωρίζετε ότι δεν μπορεί να γίνει αυτή η διαδικασία τώρα.";"Ιωάννης Δραγασάκης"
"202";" (Υφυπουργός Εξωτερικών): Αν θέλετε να κάνουμε τέτοιου είδους διάλογο, νομίζω ότι μπορούμε να τον κάνουμε και αμέσως μετά.";"ΚΩΝΣΤΑΝΤΙΝΟΣ ΤΣΙΑΡΑΣ"
"203";": Μα, δεν απαντά, κύριε Πρόεδρε!";"ΠΑΝΑΓΙΩΤΗΣ ΗΛΙΟΠΟΥΛΟΣ"
"204";"): Μπορείτε να υποβάλετε γραπτή ερώτηση.";"Ιωάννης Δραγασάκης"
"205";": Εκατό φορές;";"ΠΑΝΑΓΙΩΤΗΣ ΗΛΙΟΠΟΥΛΟΣ"
"206";" (Υφυπουργός Εξωτερικών): Το ζήτημα είναι ότι εφόσον γνωρίζετε και ποια είναι η απάντηση και σας την δίνω συγκεκριμένα, από εκεί και πέρα η επανάληψη προφανώς αφορά τον τρόπο με τον οποίο στέκεται ο καθένας απέναντι στη διαδικασία.";"ΚΩΝΣΤΑΝΤΙΝΟΣ ΤΣΙΑΡΑΣ"
"207";": Άρα, απάντηση δεν έχει.";"ΗΛΙΑΣ ΠΑΝΑΓΙΩΤΑΡΟΣ"
"208";" (Υφυπουργός Εξωτερικών): Εν πάση περιπτώσει, αυτό που είχα να σας πω -και το επαναλαμβάνω για άλλη μια φορά- είναι ότι η πατρίδα μας με πολύ συγκεκριμένο τρόπο και με μια εξωτερική πολιτική που δεν υπαγορεύεται από την ψυχολογία της στιγμής, αλλά από ένα μακροπρόθεσμο στρατηγικό σχέδιο προσπαθεί όχι μόνο να προασπίσει τα δεδομένα κεκτημένα και συμφέροντά της, αλλά από την άλλη πλευρά να καταστήσει σαφές προς το παγκόσμιο, προς το ευρωπαϊκό περιβάλλον ότι μόνο μέσα από ένα συγκεκριμένο τρόπο και μια συγκεκριμένη πρακτική της υιοθέτησης των κανόνων του Ευρωπαϊκού Δικαίου μπορεί πραγματικά να δείξει τη διαφορά σε σχέση με οποιαδήποτε άλλη χώρα, κάθε φορά μπορεί να βάζει ή να δημιουργεί ζητήματα, τα οποία προφανώς δεν υπάρχουν.
Σας ευχαριστώ πολύ.";"ΚΩΝΣΤΑΝΤΙΝΟΣ ΤΣΙΑΡΑΣ"
"209";"): Ευχαριστούμε και εμείς.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Δέχεστε στο σημείο αυτό να λύσουμε τη συνεδρίαση;";"Ιωάννης Δραγασάκης"
"210";": Μάλιστα, μάλιστα.
Με τη συναίνεση του Σώματος και ώρα 11.11’ λύεται η συνεδρίαση για τη Δευτέρα 4 Φεβρουαρίου 2013 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο";"ΟΛΟΙ ΟΙ ΒΟΥΛΕΥΤΕΣ"
"211";"Date";"gateFiles/1-3-2012"
"212";": Σύμφωνα με την από 29/2/2012 εξουσιοδότηση του Σώματος επικυρώθηκαν με ευθύνη του Προεδρείου τα πρακτικά της ϞΕ’ συνεδριάσεώς του, της Τετάρτης 29 Φεβρουαρίου 2012 σε ό,τι αφορά την ψήφιση στο σύνολο του σχεδίου νόμου «Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Εργασίας και Κοινωνικής Ασφάλισης σχετικά με τον ψηφισθέντα νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις».)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Γεώργιο Κασαπίδη, Βουλευτή Κοζάνης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία η Πανελλήνια Ένωση Ειδικού Προσωπικού Ασφαλείας αιτείται την άμεση ανάγκη αναδιοργάνωσης του θεσμού του Ειδικού Προσωπικού Ασφαλείας.
2) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Ευστράτιος Αγγελής αιτείται τη λήψη μέτρων για την επαγγελματική αποκατάσταση των πτυχιούχων περιβαλλοντολόγων.
3) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Α.Μαουτσάς αιτείται την ενίσχυση των βιοτεχνιών και χυτηρίων κατασκευής ξυλοσομπών, αλλά και το συντονισμό της υλοτομίας στην Ελλάδα.
4) Ο Βουλευτής Αττικής κ. ΝΙΚΟΛΑΟΣ ΚΑΝΤΕΡΕΣ κατέθεσε αναφορά με την οποία ο Δήμος Ασπροπύργου αιτείται να διευκρινιστεί δημόσια ότι το σύνολο των μονάδων που στεγάζονται στο ΙΚΑ Ασπροπύργου, σε χώρο ιδιοκτησίας του Ιδρύματος, όχι μόνο θα εξακολουθήσουν να λειτουργούν, αλλά και ότι θα ενισχυθούν.
5) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Σωματείο Εργαζομένων στις Δημοτικές Επιχειρήσεις Ύδρευσης και Αποχέτευσης των ΟΤΑ Νομού Χανίων αιτείται να ενημερωθεί σχετικά με τη συνέχιση της λειτουργίας και το θεσμικό πλαίσιο των Δημοτικών Επιχειρήσεων Ύδρευσης και Αποχέτευσης (ΔΕΥΑ).
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στο ότι το Υπουργείο προτίμησε να κλείσει η βιβλιοθήκη στα Πομακοχώρια, παρά να δεχθεί τη δωρεά που έγινε από τον διευθύνοντα σύμβουλο του Ομίλου της Μηχανικής.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία διοριστέοι εκπαιδευτικοί ΑΣΕΠ 2008 αιτούνται πληροφόρησης αναφορικά με προσλήψεις εκπαιδευτικών κατηγορίας ΠΕ19 και ΠΕ20 εκτός ΑΣΕΠ.
8) Οι Βουλευτές Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ, Β΄ Πειραιώς κ. ΓΕΩΡΓΙΟΣ ΑΝΑΤΟΛΑΚΗΣ κατέθεσαν αναφορά με την οποία η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας εκφράζουν τις θέσεις τους αναφορικά με το σχέδιο νόμου «Παροχή υπηρεσιών από ένοπλους ιδιώτες φρουρούς σε εμπορικά πλοία και άλλες διατάξεις».
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ι. Παρίσης και ο Σύλλογος Διδακτικού Ερευνητικού Προσωπικού της Στρατιωτικής Σχολής Ευελπίδων εκφράζουν τις θέσεις τους σχετικά με προβλήματα λειτουργίας που έχουν δημιουργηθεί στις στρατιωτικές σχολές και ειδικότερα ως προς το θεσμικό πλαίσιο λειτουργίας της Σχολής Ευελπίδων.
10) Οι Βουλευτές Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ και Β΄ Πειραιώς κ. ΓΕΩΡΓΙΟΣ ΑΝΑΤΟΛΑΚΗΣ κατέθεσαν αναφορά με την οποία οι Ενώσεις και Ομοσπονδίες Προσωπικού των Σωμάτων Ασφαλείας (ΠΟΑΣΥ, ΠΟΑΞΙΑ, ΠΟΕΥΠΣ, ΠΟΕΠΛΣ, ΕΑΠΣ και ΠΕΑΛΣ) διαμαρτύρονται για την οικονομική αφαίμαξη και την προκλητική απαξίωση του προσωπικού των Σωμάτων Ασφαλείας.
11) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Παγκρήτιο Δίκτυο Αγώνα κατά των Βιομηχανικών ΑΠΕ εκφράζουν τη δυσαρέσκειά τους για τις άδειες παραγωγής από τη ΡΑΕ, διαχείρισης του αιολικού δυναμικού της Κρήτης, προς όφελος λίγων εταιριών. 
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις επισημάνσεις που έγιναν σε εκδήλωση του συνδέσμου εγκατεστημένων επιχειρήσεων ΣΕΒΙΠΑ σχετικά με ψεύτικες άδειες.
13) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία η κ. Αικατερίνη Παπασταματίου υπάλληλος του Οργανισμού Εργατικής Εστίας Χαλκίδος αιτείται ενημέρωσης για το μέλλον των εργαζομένων λόγω της επικείμενης διακοπής λειτουργίας του Οργανισμού.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος εκφράζει την αντίθεσή της στη μείωση των πολυτεκνικών επιδομάτων και επισημαίνει τα προβλήματα της δωρεάν χορήγησης των σχολικών βιβλίων.
15) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Αχιλλέας Δάμτσιας εκφράζει τη δυσαρέσκειά του για τη διακοπή του επιδόματος ανεργίας το οποίο εισέπραττε ως μακροχρόνια άνεργος.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται το πρόβλημα μεταφοράς των μαθητών της Αχαΐας λόγω των οφειλών προς το ΚΤΕΛ.
17) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Επιτροπή Επιτυχόντων Διαγωνισμού 2008 του ν.2643/1998 αιτείται τη χωρίς διακρίσεις εφαρμογή του νόμου για όλα τα προστατευόμενα άτομα (ΑΜΕΑ, τέκνα αναπήρων πολέμου κ.α.) που δικαιούνται διορισμό με βάση αξιολόγησή τους που ξεκίνησε το 2008.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην πρόσληψη εξωτερικού συνεργάτη για την σύνταξη μελέτης οργανογράμματος του δήμου Πατρέων.
19) Οι Βουλευτές Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ, Β΄ Πειραιώς κ. ΓΕΩΡΓΙΟΣ ΑΝΑΤΟΛΑΚΗΣ κατέθεσαν αναφορά με την οποία οι Ενώσεις και οι Ομοσπονδίες Προσωπικού των Σωμάτων Ασφαλείας εκφράζουν τη διαμαρτυρία τους για την οικονομική αφαίμαξη και την προκλητική απαξίωση του προσωπικού των Σωμάτων Ασφαλείας.
20) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος διαμαρτύρεται για τη διαρκή μείωση των επιδομάτων σε πολύτεκνους, αλλά και για την πρόσφατη νομοθετική πρωτοβουλία να τεθεί το εισοδηματικό όριο των 45.000 ευρώ για τις οικογενειακές παροχές σε τρίτεκνους-πολύτεκνους.
21) Ο Βουλευτής Αιτωλοακαρνανίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία η Ομοσπονδία Βενζινοπωλών Ελλάδος παραθέτει ενδεικτικά περιστατικά και αιτείται την επίλυση προβλημάτων που αφορούν στην καταχώρηση στοιχείων στο σύστημα ΗΦΑΙΣΤΟΣ.
22) Ο Βουλευτής Α΄ Αθηνών κ. ΧΡΗΣΤΟΣ ΠΑΠΟΥΤΣΗΣ κατέθεσε αναφορά με την οποία η εταιρεία «ENERGEAN OIL & GAS Ενεργειακή Αιγαίου» αιτείται την αποτροπή του Επενδυτικού Προγράμματος 2012 στην εν λόγω εταιρεία.
23) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Υπεύθυνος του Τεχνικού Τμήματος του Ρ/Σ Πελοποννήσου αιτείται την επανεξέταση θέματος που αφορά τη διακοπή λειτουργίας του πομπού ΑΜ Τρίπολης.
24) Ο Βουλευτής Αιτωλοακαρνανίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία o Δήμος Θέρμου Νομού Αιτωλοακαρνανίας αιτείται τη μεσολάβηση των αρμόδιων φορέων για την αναπροσαρμογή του τρόπου εφαρμογής του φόρου ακίνητης περιουσίας.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προσπάθεια εξεύρεσης λύσης από την πλευρά του Δήμου Πατρέων, σχετικά με την αξιοποίηση του λιμανιού.
26) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Δήμαρχος Μαστοροχωρίων Νομού Ιωαννίνων αιτείται την ανάγκη επισκευής του ιστορικού μνημείου του Σχολείου της Βούρμπιανης.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα προβλήματα που αντιμετωπίζουν οι πολύτεκνες διαζευγμένες μητέρες.
28) Ο Βουλευτής Αιτωλοακαρνανίας κ. ΠΑΝΑΓΙΩΤΗΣ ΚΟΥΡΟΥΜΠΛΗΣ κατέθεσε αναφορά με την οποία οι Πρόεδροι των Τοπικών Κοινοτήτων του Δήμου Αγρινίου εκφράζουν τη διαμαρτυρία τους για την υποβάθμιση του Αστυνομικού Τμήματος Αγίου Βλασίου του Δήμου Αγρινίου.
29) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Δήμαρχος Ανδρίτσαινας-Κρεστένων αιτείται την άμεση αποπληρωμή της δαπάνης μεταφοράς των μαθητών πρωτοβάθμιας και δευτεροβάθμιας εκπαίδευσης του Δήμου από 01/09/2011 έως 28/02/2012.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε σπατάλη χρημάτων από το Δήμο Αθηναίων, ενώ προγραμματίζονται νέες περικοπές.
31) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ ΑΪΒΑΛΙΩΤΗΣ κατέθεσε αναφορά με την οποία ο κ. Αχιλλέας Δάμτσιας αιτείται την χορήγηση άδειας κυκλοφορίας ΤΑΞΙ και καταθέτει συνημμένα έγγραφα.
32) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμος Ασπροπύργου αιτείται να ξεκαθαριστεί δημόσια ότι το σύνολο των μονάδων που στεγάζονται στο ΙΚΑ Ασπροπύργου, σε χώρο ιδιοκτησίας του Ιδρύματος, όχι μόνο θα εξακολουθήσουν να λειτουργούν, αλλά και ότι θα ενισχυθούν.
33) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμος Σαρωνικού αιτείται την επίλυση θεμάτων που αφορούν στο κόστος μεταφοράς των μαθητών και στην τροποποίηση του υπολογισμού της αποζημίωσης των δρομολογίων.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1717/21-11-2011 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/K.E./122/01-02-2012 έγγραφο από τον Υφυπουργό Πολιτισμού και Τουρισμού η ακόλουθη απάντηση:
2. Στην με αριθμό 2080/29-11-2011 ερώτηση των Βουλευτών κυρίων Ανατολάκη Γεωργίου και Πλεύρη Αθανασίου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/K.E./163/01-02-2012 έγγραφο από τον Υφυπουργό Πολιτισμού και Τουρισμού η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
3. Στην με αριθμό 2273/05-12-2011 ερώτηση των Βουλευτών κυρίων Λεβέντη Αθανασίου, Τσούκαλη Νικολάου και Ψαριανού Γρηγορίου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./178/01-02-2012 έγγραφο από τον Υφυπουργό Πολιτισμού και Τουρισμού η ακόλουθη απάντηση:
4. Στην με αριθμό 2840/15-12-2011 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./K.E./221/01-02-2012 έγγραφο από τον Υφυπουργό Πολιτισμού και Τουρισμού η ακόλουθη απάντηση:
5. Στην με αριθμό 4003/09-01-2012 ερώτηση των Βουλευτών κυρίων Μουσουρούλη Κωνσταντίνου και Κεφαλογιάννη Όλγας δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/K.E./263/01-02-2012 έγγραφο από τον Υφυπουργό Πολιτισμού και Τουρισμού η ακόλουθη απάντηση:
6. Στην με αριθμό 4516/17-01-2012 ερώτηση του Βουλευτή κ. Καντερέ Νικολάου δόθηκε με το υπ’ αριθμ. 7017/4/14427/01-02-2012 έγγραφο από τον Υπουργό Προστασίας του Πολίτη η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
7. Στην με αριθμό 4599/18/01/2012 ερώτηση των Βουλευτών κυρίων Παφίλη Αθανασίου, Γκιόκα Ιωάννη, Ζιώγα Ιωάννη, Καραθανασόπουλου Νικολάου, Μανωλάκου Διαμάντως, Μαρίνου Γεωργίου, Μωραΐτη Νικολάου, Νάνου Απόστολου, Σκοπελίτη Σταύρου, Σκυλλάκου Αντωνίου, Χαλβατζή Σπυρίδωνα και Χαραλάμπους Χαράλαμπου δόθηκε με το υπ’ αριθμ. 7017/4/14434/01-02-2012 έγγραφο από τον Υπουργό Προστασίας του Πολίτη η ακόλουθη απάντηση:
8. Στην με αριθμό 4620/18-01-2012 ερώτηση του Βουλευτή κ. Μπεκίρη Μιχαήλ δόθηκε με το υπ’ αριθμ. 7017/4/14440/01-02-2012 έγγραφο από τον Υπουργό Προστασίας του Πολίτη η ακόλουθη απάντηση:
9. Στην με αριθμό 4624/18-01-2012 ερώτηση του Βουλευτή κ. Στυλιανίδη Ευριπίδη δόθηκε με το υπ’ αριθμ. 82/01-02-2012 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:";"ΕΠΙΚΥΡΩΣΗ ΠΡΑΚΤΙΚΩΝ"
"213";"): Κυρίες και κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Παρασκευής 2 Μαρτίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
 1.- Η με αριθμό 578/28-2-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Ανδρέα Μακρυπίδη προς τον Υπουργό Αγροτικής Ανάπτυξης και Τροφίμων, σχετικά με την ένταξη στο ΕΣΠΑ του έργου «άρδευση-ύδρευση» του Κάτω Βάλτου Αμφιλοχίας. 
 2.- Η με αριθμό 579/28-2-2012 επίκαιρη ερώτηση του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων».
 3.- Η με αριθμό 583/28-2-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εργασίας και Κοινωνικής Ασφάλισης, σχετικά με τη λήψη μέτρων μη κατάργησης των Οργανισμών Εργατικής Κατοικίας και Εργατικής Εστίας.
 4.- Η με αριθμό 589/28-2-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αλέξανδρου Χρυσανθακόπουλου προς τον Υπουργό Οικονομικών, σχετικά με τη ρύθμιση των ιδιωτικών χρεών στις τράπεζες.
5.- Η με αριθμό 587/28-2-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Υγείας και Κοινωνικής Αλληλεγγύης και Οικονομικών, σχετικά με τα στοιχεία της Eurostat για το επίπεδο φτώχειας στην Ελλάδα. 
 Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
 1.- Η με αριθμό 577/28-2-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Ζωΐδη προς τον Υπουργό Υποδομών, Μεταφορών και Δικτύων, σχετικά με τη μεταφορά πιστώσεων από τους λογαριασμούς των αεροδρομίων Ρόδου και Κω για τη χρηματοδότηση απαλλοτριώσεων του αεροδρομίου Χίου.
 2.- Η με αριθμό 580/28-2-2012 επίκαιρη ερώτηση της Βουλευτού της Νέας Δημοκρατίας κ. Έλενας Ράπτη προς τον Υπουργό Υγείας και Κοινωνικής Αλληλεγγύης, σχετικά με την ανάγκη ίδρυσης περισσότερων στεγνών προγραμμάτων απεξάρτησης.
 3.- Η με αριθμό 585/28-2-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Λιάνας Κανέλλη προς την Υπουργό Παιδείας, Διά Βίου Μάθησης και Θρησκευμάτων, σχετικά με τα εξεταστικά κέντρα για τους μαθητές ΑΜΕΑ στις Πανελλαδικές εξετάσεις.
 4.- Η με αριθμό 592/28-2-2012 επίκαιρη ερώτηση του Ανεξάρτητου Βουλευτή κ. Αθανασίου Λεβέντη προς τον Υπουργό Υγείας και Κοινωνικής Αλληλεγγύης, σχετικά με την ανάγκη κατασκευής και λειτουργίας Νοσοκομείου στην Ανατολική Αττική.";"Βέρα Νικολαΐδου"
"214";"): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτα θα συζητηθεί η δεύτερη με αριθμό 561/24.2.2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γεωργίου Κασαπίδη προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Παιδείας, Διά Βίου Μάθησης και Θρησκευμάτων, σχετικά με την κάλυψη κενών θέσεων ιερέων σε μητροπόλεις της Εκκλησίας της Ελλάδος.
Στην ερώτηση του κ. Κασαπίδη θα απαντήσει η Υπουργός κ. Διαμαντοπούλου, αφού πρώτα ο κ. Κασαπίδης μας την παρουσιάσει πολύ σύντομα. 
Ορίστε, κύριε Κασαπίδη, έχετε το λόγο.";"Βέρα Νικολαΐδου"
"215";": Ευχαριστώ, κυρία Πρόεδρε.
Κυρία Υπουργέ, με την απόφαση του Υπουργείου σας την 1-3-2011 εγκρίνατε την πρόσληψη προσωπικού, συνολικά σαράντα τεσσάρων χιλιάδων νέων υπαλλήλων, για την κάλυψη θέσεων εκπαιδευτικών στο εκπαιδευτικό σύστημα της χώρας. Μεταξύ αυτών συμπεριλαμβάνονται και ιερείς για την κάλυψη των ποιμαντικών αναγκών της ελληνικής μουσουλμανικής μειονότητας στη Θράκη, ενώ την ίδια στιγμή έχει αιτηθεί η Ιερά Σύνοδος της χώρας μας θέσεις για την κάλυψη μέρους των αναγκών που υπάρχουν σε όλες τις μητροπόλεις της χώρας. Όπως διαβεβαιώνουν αρχιερείς της Ιεράς Συνόδου της Εκκλησίας μας, δόθηκαν και οι αναγκαίες διαβεβαιώσεις εδώ και ένα χρόνο περίπου από τον τότε Υπουργό Οικονομικών για την πλήρωση των αναγκών αυτών. Ωστόσο, μέχρι σήμερα σύμφωνα με τους ίδιους αρχιερείς, δεν έχει προβεί η Κυβέρνηση, ούτε η προηγούμενη ούτε η σημερινή, προς την ικανοποίηση του αιτήματος αυτού. 
Δεδομένου ότι η κάλυψη των αναγκών αυτών δεν προκύπτει από την εκπλήρωση της υπόσχεσης κάποιου Υπουργού της Κυβέρνησης, αλλά κυρίως από την ανάγκη κάλυψης των ποιμαντικών αναγκών της συντριπτικής πλειοψηφίας των Ελλήνων πολιτών και δεδομένου ότι οι ανάγκες αυτές κατά κύριο λόγο εμφανίζονται σε μητροπόλεις και σε ενορίες της υπαίθρου, κατά κύριο λόγο στα χωριά όπου η Εκκλησία είναι ένα σημείο αναφοράς για τους Έλληνες της υπαίθρου, για τις κοινότητές μας, τα δημοτικά διαμερίσματα που φθίνουν, λόγω και των δημογραφικών προβλημάτων, αλλά και της οικονομικής κρίσης και όπου πάνω απ’ όλα είναι ένα σημείο αναφοράς, παρηγοριάς και ελπίδας ο λόγος του Ευαγγελίου, κατέθεσα τη συγκεκριμένη ερώτηση. 
Θα ήθελα να μας ενημερώσετε εάν προτίθεστε να προχωρήσετε στην υλοποίηση της υπόσχεσης που δόθηκε για την κάλυψη των κενών οργανικών θέσεων ή μέρους αυτών -πόσες και με ποιο χρονοδιάγραμμα- και αν προτίθεστε να συνεργαστείτε με τον εκπρόσωπο της Ιεράς Συνόδου της Εκκλησίας σε θέματα παιδείας, που τυγχάνει να είναι ο Μητροπολίτης Σισανίου και Σιατίστης από την πατρίδα μας, ο Σεβασμιότατος κύριος Παύλος, ώστε το πρόγραμμα σπουδών στα ελληνικά σχολεία να έχει μία χριστιανική διάσταση, διότι προβλήματα που καλούμαστε σήμερα να αντιμετωπίσουμε και προκύπτουν από χρόνια κοινωνικά φαινόμενα διαφθοράς, παραοικονομίας, φοροδιαφυγής και πάσης φύσεως ανομιών δεν τα έχουμε αντιμετωπίσει αποτελεσματικά μέχρι σήμερα, όπως φαίνεται, με τη συμβατική μέθοδο. Από ό,τι προκύπτει...";"ΓΕΩΡΓΙΟΣ ΚΑΣΑΠΙΔΗΣ"
"216";"): Παρακαλώ, κύριε Κασαπίδη, ολοκληρώστε την πρωτολογία σας.";"Βέρα Νικολαΐδου"
"217";": Ολοκληρώνω, κυρία Πρόεδρε.
Και όπως λένε άνθρωποι που έχουν εντρυφήσει πάνω σε θέματα κοινωνικής συμπεριφοράς, αν δεν υπάρχει αυτού του είδους η παιδεία, αυτού του είδους η πνευματική αναγέννηση στο κράτος μας, δεν είναι δυνατόν να αντιμετωπιστούν αυτά τα φαινόμενα. 
Ευχαριστώ, κυρία Πρόεδρε.";"ΓΕΩΡΓΙΟΣ ΚΑΣΑΠΙΔΗΣ"
"218";"): Και εγώ σας ευχαριστώ.
 Το λόγο έχει η Υπουργός Παιδείας, Διά Βίου Μάθησης και Θρησκευμάτων κ. Διαμαντοπούλου.
Έχετε το λόγο, κυρία Υπουργέ.";"Βέρα Νικολαΐδου"
"219";" (Υπουργός Παιδείας, Διά Βίου Μάθησης και Θρησκευμάτων): Ευχαριστώ, κυρία Πρόεδρε. 
Κύριε συνάδελφε, θέσατε δύο θέματα. Όσον αφορά το πρώτο θέμα του διορισμού των κληρικών, όπως ξέρετε, υπάρχει ένα σοβαρό και μεγάλο πρόβλημα στη δυνατότητα διορισμών σε όλο το φάσμα του δημοσίου τομέα. Το πρόβλημα αυτό έχει πάρει πολύ μεγάλες διαστάσεις σε χώρους όπου οι διορισμένοι δημόσιοι υπάλληλοι έχουν τα χαρακτηριστικά του λειτουργού και ουσιαστικά η θέση τους δεν μπορεί να αντικατασταθεί. Παραδείγματος χάριν, ένας δάσκαλος που είναι μέσα σε μια αίθουσα δεν μπορεί να αντικατασταθεί από έναν άλλο την ίδια στιγμή. Το ίδιο συμβαίνει και σε χώρους όπως είναι η υγεία, όπως είναι η ασφάλεια του πολίτη. Ο κανόνας ο οποίος συμφωνήθηκε και τηρήθηκε πέρυσι ήταν, κάθε δέκα συνταξιοδοτήσεις να υπάρχει μία πρόσληψη. Αυτό συνέβη σε όλους τους χώρους, όπως σας είπα πριν, και σε πολύ ευαίσθητους για τη χώρα μας και για τη λειτουργία μιας πολιτείας, όπως είναι ο χώρος της παιδείας, της υγείας και της προστασίας του πολίτη. 
Ποια ήταν η πραγματικότητα πέρυσι στο χώρο του Υπουργείου Παιδείας; Προσελήφθησαν εξακόσιοι εβδομήντα εκπαιδευτικοί. Αυτός ήταν ο συνολικός αριθμός ο οποίος αφορούσε και τις τρεις βαθμίδες και ήταν αντίστοιχος με τον κανόνα τον οποίο σας ανέφερα. Την ίδια στιγμή, ο προσδιορισμός των προβλημάτων και των κενών στο χώρο της Εκκλησίας, όπου και εκεί οι διορισμοί αποφασίζονται με βάση το γενικό κανόνα, απετέλεσε θέμα της επιτροπής η οποία έχει συσταθεί εδώ και ένα χρόνο με την απόφαση του Πρωθυπουργού τότε, του κ. Γιώργου Παπανδρέου, και με την προεδρία τη δική μου, όπου συμμετείχαν εκπρόσωποι της Ιεράς Συνόδου, δύο Μητροπολίτες, οι Υπουργοί Εσωτερικών και Οικονομικών και εγώ, ώστε να συζητήσουμε και να συμφωνήσουμε στον αριθμό των δυνατοτήτων που είχε η χώρα, για να προχωρήσουμε στο διορισμό στο χώρο της Εκκλησίας. Πέρυσι, λοιπόν, διορίστηκαν με βάση πάλι αυτόν τον κανόνα εκατό ιερείς, εκ των οποίων οι ογδόντα οκτώ στην Εκκλησία της Ελλάδος και οι υπόλοιποι στην Εκκλησία Κρήτης και Νήσων. Ο φετινός προγραμματισμός, για τον οποίο έχει εισηγηθεί και πάλι το Υπουργείο Παιδείας, αφορά τον αριθμό εβδομήντα έξι. Αυτός βασίζεται στην αναλογία ένα προς πέντε, που είναι για φέτος η αναλογία αυτή και αφορά τον αριθμό των συνταξιοδοτήσεων σε σχέση με τον αριθμό των προσλήψεων.
Θέλω να σας διαβεβαιώσω ότι είμαστε σε πλήρη συνεργασία με την Ιερά Σύνοδο. Υπάρχει αυτή η επιτροπή, κοινή μεταξύ Εκκλησίας και πολιτείας, η οποία παρακολουθεί όλα αυτά τα ζητήματα. Η Ιερά Σύνοδος και οι Μητροπολίτες είναι απόλυτα σε γνώση των συνολικότερων προβλημάτων που έχει η ελληνική διοίκηση, κυρίως προβλήματα στελέχωσης. 
Θεωρώ ότι κάθε Ιερά Σύνοδος και κάθε Μητρόπολη μπορεί να κάνει ό,τι είναι δυνατόν όσον αφορά την αναδιοργάνωση του χώρου των ενοριών, ώστε να χρησιμοποιηθεί με τον καλύτερο τρόπο ο υπάρχων αριθμός ιερέων, για να αντιμετωπίσει τις ανάγκες. Στο δεύτερο σκέλος της ερώτησής σας θα σας απαντήσω αμέσως μετά.";"ΑΝΝΑ ΔΙΑΜΑΝΤΟΠΟΥΛΟΥ"
"220";"): Το λόγο έχει ο ερωτών Βουλευτής κ. Κασαπίδης.";"Βέρα Νικολαΐδου"
"221";": Κυρία Υπουργέ, όλοι αντιλαμβανόμαστε το πρόβλημα που αντιμετωπίζει η χώρα μας λόγω της οικονομικής κρίσεως. Δεν είναι δυνατόν κάποιος συνάδελφος –είτε εδώ μέσα είτε έξω- να εγείρει παράλογες απαιτήσεις. Ωστόσο, θα ήθελα να υπογραμμίσω ότι, ακολουθώντας την αναλογία ένα προς πέντε, είναι βέβαιο ότι ήδη οι κενές θέσεις στις ενορίες των Μητροπόλεων της χώρας θα πολλαπλασιαστούν, με άλλα πολλά αρνητικά φαινόμενα που σχετίζονται με την αναγέννηση της υπαίθρου, που σήμερα αποτελεί την πιο δυνατή ελπίδα για την ανάκαμψη και την ανάπτυξη στην πατρίδα μας, δεδομένου ότι εκεί εντοπίζονται οι κύριοι και βασικοί πυλώνες και τομείς της μελλοντικής ανάπτυξης της πατρίδας μας είτε είναι η γεωργία, ο τουρισμός είτε άλλοι φυσικοί πόροι που παραμένουν ανεκμετάλλευτοι. 
Πρέπει όμως να υπάρχουν ζωντανές κοινωνίες, που να είναι εμβολιασμένες –το τονίζω ξανά, κυρία Υπουργέ- με το πνεύμα της ελληνορθόδοξης παράδοσης, ακριβώς για να σφυρηλατηθεί ξανά η ελληνική κοινωνία, όπως ήταν κάποτε που αντιστεκόταν σε όλα τα ψευτοδιλήμματα της σύγχρονης εποχής, του υλισμού, του ευδαιμονισμού, της υπερκατανάλωσης και όλων αυτών των κοινωνικών συμπεριφορών που μέχρι σήμερα δεν καταφέραμε να αντιμετωπίσουμε, ακριβώς γιατί υπήρχε διάσταση μεταξύ της ελληνικής πολιτείας και της ελληνικής εκκλησίας. 
Μπορούμε και μπορείτε και εσείς, ως επικεφαλής Υπουργός του αρμόδιου Υπουργείου, να εντοπίσετε αυτούς τους φωτισμένους πνευματικούς ηγέτες και να έχετε μια σταθερή συνεργασία μαζί τους. Σας το προτείνω μάλιστα, για το συγκεκριμένο Μητροπολίτη, τον οποίο γνωρίζετε και εσείς, τον Σιατίστης Παύλο. Τολμώ να πω ότι αν υπάρχουν λίγοι, μετρημένοι στα δάχτυλα του ενός χεριού, σοφοί άνθρωποι στη χώρα, είναι ένας από αυτούς. 
Είναι σίγουρο, κυρία Υπουργέ, ότι μόνο όφελος θα δει η πατρίδα μας τώρα που σηματοδοτείται η επανεκκίνηση της οικονομίας και στη συνέχεια πολλών άλλων τομέων στην πατρίδα μας. Αναγκαζόμαστε να πάρουμε σκληρά μέτρα. Αυτά όμως για να πιάσουν τόπο πρέπει να υπάρχει και πνευματικό υπόβαθρο στην ελληνική κοινωνία, ώστε να μην ξανακάνουμε τα ίδια σφάλματα, γιατί τότε θα έχουμε τα ίδια αποτελέσματα. 
Το επισημαίνω ξανά και θα ήθελα να το δούμε, ώστε να υπάρχει μια σταθερή συνεργασία ανάμεσα σε εσάς και στον εκπρόσωπο της Ιεράς Συνόδου για θέματα παιδείας και νεολαίας στην πατρίδα μας.
Ευχαριστώ, κυρία Πρόεδρε.";"ΓΕΩΡΓΙΟΣ ΚΑΣΑΠΙΔΗΣ"
"222";"): Το λόγο έχει η κυρία Υπουργός.";"Βέρα Νικολαΐδου"
"223";" (Υπουργός Παιδείας, Διά Βίου Μάθησης και Θρησκευμάτων): Κύριε συνάδελφε, θα ήθελα να κάνω σαφή δύο πράγματα, στα οποία νομίζω ότι συμφωνούμε. Το πρώτο είναι ότι το ελληνικό εκπαιδευτικό σύστημα ορίζει τον τρόπο λειτουργίας του, μέσα από συγκεκριμένες αρχές και αυτές είναι το Κοινοβούλιο και η Κυβέρνηση. 
Τα προγράμματα σπουδών, ο τρόπος λειτουργίας του εκπαιδευτικού συστήματος, οι προσλήψεις προσωπικού αφορούν τη λειτουργία της δημοκρατίας, τον τρόπο με τον οποίο εκλέγονται και τα προγράμματα των κομμάτων ή τις αρχές και αξίες μιας κοινωνίας που αποτυπώνονται και στα προγράμματα σπουδών και στον τρόπο λειτουργίας του εκπαιδευτικού συστήματος.
Το δεύτερο είναι ότι βεβαίως υπάρχει συνεργασία με την Εκκλησία της Ελλάδας, αλλά στα πλαίσια των διακριτών ρόλων. Το επίπεδο συνεργασίας της πολιτείας και της Εκκλησίας θα έλεγα ότι αποτυπώνεται απολύτως, ιδιαίτερα στον κοινωνικό χώρο. 
Γι’ αυτό το λόγο θα σας πω ότι χθες είχαμε στο Υπουργείο Παιδείας μια συνάντηση με επικεφαλής τον Αρχιεπίσκοπο της Εκκλησίας της Ελλάδας και με συμμετοχή περίπου εκατό ιερέων, ώστε να οργανωθεί με τον καλύτερο τρόπο η συνεργασία μας σε μια περίοδο κρίσης, σε μια περίοδο που και η πολιτεία και η αυτοδιοίκηση και η κοινωνία των πολιτών και βεβαίως, η Εκκλησία πρέπει να συνεργαστούν για να αντιμετωπίσουν τα επιμέρους προβλήματα. 
Όσον αφορά τη συνεργασία με τον σεβασμιότατο Μητροπολίτη Παύλο, βεβαίως, είμαι απολύτως ανοιχτή. Είναι ένας άνθρωπος τον οποίο εκτιμώ και σέβομαι και θέλω να σας πω ότι η συνεργασία του Υπουργείου Παιδείας με την Ιερά Σύνοδο σε θέματα εκκλησιαστικής παιδείας γίνεται με έναν οργανωμένο τρόπο, μέσα από τη συγκεκριμένη και θεσμοθετημένη επιτροπή, όπου η Ιερά Σύνοδος ορίζει τους εκπροσώπους της. Ορίζει τον εκπρόσωπο για θέματα παιδείας, ορίζει τον εκπρόσωπό της και για θέματα διοίκησης και οικονομίας και κάθε φορά, ανάλογα με το θέμα, γίνεται και μία σε βάθος συζήτηση. Τώρα, για παράδειγμα, είναι σε εξέλιξη όλη η συζήτηση για το θέμα της εκκλησιαστικής εκπαίδευσης, που αφορά από το θέμα του λυκείου μέχρι το θέμα των εκκλησιαστικών ακαδημιών. Κι είναι ένα θέμα που πρέπει να το δούμε σφαιρικά και με στόχο πάντοτε την ποιότητα των σπουδών. 
Ως προς αυτήν, λοιπόν, τη συνιστώσα της εκπαίδευσης, που είναι η εκκλησιαστική εκπαίδευση, σας διαβεβαιώ ότι υπάρχει πολύ οργανωμένη και αποτελεσματική συνεργασία.";"ΑΝΝΑ ΔΙΑΜΑΝΤΟΠΟΥΛΟΥ"
"224";"): Σας ευχαριστούμε, κυρία Υπουργέ. 
Η δεύτερη με αριθμό 562/24-2-2012 επίκαιρη ερώτηση δεύτερου κύκλου του Βουλευτή της Νέας Δημοκρατίας κ. Κωνσταντίνου Κόλλια προς την Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του Δημοτικού Σχολείου Καισαρίου - Κλημεντίου στο Νομό Κορινθίας, δεν θα συζητηθεί λόγω κωλύματος του κυρίου Βουλευτή και διαγράφεται. 
Θα συζητηθεί τώρα η τρίτη με αριθμό 573/24-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Χαράλαμπου Χαραλάμπους προς τον Υπουργό Πολιτισμού και Τουρισμού, σχετικά με την αντιμετώπιση των προβλημάτων στη Σχολή του Οργανισμού Τουριστικής Εκπαίδευσης και Κατάρτισης (ΟΤΕΚ) στην Κέρκυρα. 
Το λόγο έχει ο κ. Χαραλάμπους, προκειμένου να παρουσιάσει την ερώτησή του.";"Βέρα Νικολαΐδου"
"225";": Κύριε Υπουργέ, εδώ και καμιά δεκαπενταριά μέρες η κερκυραϊκή κοινωνία είναι ανάστατη από τις πληροφορίες ότι επίκειται, μαζί με τις σχολές του Ναυπλίου και της Θράκης, κλείσιμο των τουριστικών σχολών στην Κέρκυρα. 
Κύριε Υπουργέ, εσείς, η Κυβέρνησή σας αλλά κι οι προηγούμενες είναι που χαρακτηρίζετε τον τουρισμό ως τη «βαριά βιομηχανία» της χώρας. Λέτε ότι ο τουρισμός φέρνει αρκετά δισεκατομμύρια κάθε χρόνο στη χώρα. Εμείς βέβαια, διαφωνούμε, αλλά δεν είναι της στιγμής. Λέμε ότι αυτά τα δισεκατομμύρια πάνε στις τσέπες του μεγάλου ξενοδοχειακού κεφαλαίου, στις τσέπες των tour operators, στις τσέπες των μεγάλων τουριστικών πρακτόρων και κάθε χρόνο βέβαια, χειροτερεύει η κατάσταση και το βιοτικό επίπεδο των ξενοδοχοϋπαλλήλων. 
Παρ’ όλα αυτά, στην Κέρκυρα, η οποία χαρακτηρίζεται πάλι από εσάς ως μία από τις ναυαρχίδες του τουρισμού, ήταν πολύ φυσιολογικό να υπάρχει Σχολή Τουριστικών Επαγγελμάτων. Από το 1976, λοιπόν, οι σχολές αυτές, οι οποίες εκπαιδεύουν σε όλο το φάσμα του τουρισμού μαθητές και μετεκπαιδευόμενους και ως επαγγελματικές σχολές και ως ΙΕΚ και ως σχολές ξεναγών και κυρίως ως σχολές μετεκπαίδευσης ξενοδοχοϋπαλλήλων, έχουν βγάλει χιλιάδες αποφοίτους. Κάθε χρόνο φοιτούν περίπου τριακόσια άτομα, από τα οποία τα εκατό ως οικότροφοι.
Εφόσον, λοιπόν, το Υπουργείο έχει στις προθέσεις του να κλείσει αυτή τη Σχολή, είναι ολοφάνερο ότι χτυπιούνται παιδιά των λαϊκών στρωμάτων και λαϊκές οικογένειες, που δεν έχουν τις δυνατότητες να πληρώσουν δίδακτρα, να πάνε σε ιδιωτικά εκπαιδευτήρια ή πολύ περισσότερο να πάνε εκτός Κέρκυρας και μ’ αυτόν τον τρόπο βέβαια, πάρα πολλά απ’ αυτά τα παιδιά δεν θα φοιτήσουν, θα μείνουν ανεκπαίδευτα, με αποτέλεσμα να δυσκολεύεται η ίδια τους η ζωή. 
Εμείς, κύριε Υφυπουργέ, ζητούμε, όχι μόνο να μην κλείσουν οι σχολές τουριστικών επαγγελμάτων στην Κέρκυρα, αλλά να αναβαθμιστούν, να αρχίζουν έγκαιρα στις 15 του Οκτώβρη όπως όλα τα σχολεία τα μαθήματα, να έχουν επαρκές και διδακτικό και διοικητικό προσωπικό και βέβαια, να υπάρχει αναβάθμιση του ίδιου του οικοτροφείου. Όταν λέω «αναβάθμιση», εννοώ από άποψη φύλαξης, από άποψη υγιεινής, από άποψη καθαριότητας κ.λπ.. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)";"ΧΑΡΑΛΑΜΠΟΣ ΧΑΡΑΛΑΜΠΟΥΣ"
"226";"): Παρακαλώ, ολοκληρώστε.";"Βέρα Νικολαΐδου"
"227";": Εμείς θέλουμε σήμερα τη διαβεβαίωσή σας, διότι υπάρχουν ασαφείς διαβεβαιώσεις ότι δεν θα κλείσει η Σχολή και ότι θα συνεχίσει να λειτουργεί. Να λειτουργεί, όμως, κανονικά με τους όρους που σας είπα πριν.
Ευχαριστώ.";"ΧΑΡΑΛΑΜΠΟΣ ΧΑΡΑΛΑΜΠΟΥΣ"
"228";"): Και εγώ σας ευχαριστώ.
Στην ερώτηση του κ. Χαραλάμπους θα απαντήσει ο Υφυπουργός Πολιτισμού και Τουρισμού, κ. Νικητιάδης.
Ορίστε, κύριε Υπουργέ, έχετε το λόγο.";"Βέρα Νικολαϊδου"
"229";" (Υφυπουργός Πολιτισμού και Τουρισμού): Ευχαριστώ, κυρία Πρόεδρε.
Θα ξεκινήσω με μια σαφή και κατηγορηματική δήλωση εκ μέρους της Κυβέρνησης, όπως ακριβώς τη θέλετε, γιατί αντιλαμβάνομαι την ευαισθησία και την ενδεχόμενη ανασφάλεια που μπορεί να υπάρχει. Ούτε είναι στις προθέσεις της Κυβέρνησης ούτε συζήτησε ποτέ ούτε αποτελεί βούλησή της να κλείσει οποιαδήποτε σχολή, πολλώ μάλλον την Τουριστική Σχολή στην Κέρκυρα. Συνεπώς αυτή είναι μια καθαρή θέση. Ούτε συζητήσαμε, ούτε αποφασίσαμε, ούτε πρόκειται, ούτε υπάρχει κανένας σχεδιασμός για να κλείσει η Τουριστική Σχολή στην Κέρκυρα. Αυτό είναι, λοιπόν, το ένα ζήτημα.
Εσείς, με την ερώτησή σας, θέτετε και μια σειρά από άλλα ζητήματα με κάποια από τα οποία θα συμφωνήσουμε απολύτως και με κάποια από τα οποία θα έχουμε μια διαφορετική προσέγγιση, γιατί διαφωνούμε σε σχέση με τον τρόπο που εσείς το βλέπετε. Θα σας εξηγήσω τι ακριβώς εννοώ.
Βεβαίως, πρέπει να προσπαθήσουμε όλοι να αναβαθμίσουμε συνολικώς στη χώρα μας την τουριστική εκπαίδευση. Δεν φαντάζομαι ότι υπάρχει κάποιος από το Εθνικό Κοινοβούλιο ή οποιοσδήποτε Έλλην πολίτης που να μην αντιλαμβάνεται ότι μια χώρα που περιμένει από τον τουρισμό, που θέλει να ενισχυθεί από τον τουρισμό, που θέλει να ενισχύσει τον τουρισμό για να ενισχύεται από αυτόν, εκ των πραγμάτων θα έπρεπε να έχει και μια παιδεία που να αντιστοιχεί στο επίπεδο του τουρισμού που θέλει. 
Αυτό το επίπεδο δυστυχώς, δεν το έχουμε πετύχει. Δυστυχώς και σήμερα που συζητάμε δεν έχουμε καταφέρει να έχουμε ανωτάτη παιδεία, να έχουμε ένα τουριστικό πανεπιστήμιο, κάτι που θα έπρεπε να έχουμε δει εδώ και πάρα πολύ καιρό. Εγώ προσωπικώς -γνωρίζετε ότι προέρχομαι από τουριστική περιοχή, έχω ασχοληθεί με τον τουρισμό επανειλημμένως- αισθάνομαι πάρα πολύ άσχημα για το ότι διερχόμεθα μια τραγικά δύσκολη οικονομική περίοδο που δεν μας επιτρέπει αυτή τη στιγμή να συζητάμε για το πώς θα κάνουμε ένα τουριστικό πανεπιστήμιο, ένα πανεπιστήμιο για τον τουρισμό.
Από εκεί και πέρα, βάζετε μια σειρά από ζητήματα για τα οποία θέλω να σας εξηγήσω ή σε κάθε περίπτωση να εξηγηθεί προς το Εθνικό Κοινοβούλιο –γιατί εσείς μπορεί να τα γνωρίζετε- μια διαδρομή. Τα οικοτροφεία ξεκίνησαν τη δεκαετία του ’50 από τον ΟΤΕΚ, προκειμένου να καλύψουν κάποιες συγκεκριμένες ανάγκες. Ποιες ήταν αυτές; Κατ’ αρχάς είχαμε νεαρούς, νεαρότατους μαθητές, είχαμε παιδιά δώδεκα και δεκατριών ετών. Άρα, δεν μπορείς, παιδιά δώδεκα και δεκατριών ετών που έφευγαν από τη βόρεια Ελλάδα για να πάνε για παράδειγμα στην Κέρκυρα να τους πεις ότι θα πας βρεις ξενοδοχείο, θα πας να βρεις κάτι τέτοιο. Έπρεπε να υπάρχει ένα οικοτροφείο, προκειμένου να το καλύψει.
Δεύτερον, υπήρχε μια τεράστια απόσταση. Δεν ήταν η επαφή και η επικοινωνία και η συγκοινωνία τότε, το 1952, 1953, 1954, 1955, με αυτή που είναι σήμερα. Σκεφθείτε ακόμα -νεαρός θα ήσασταν -συγχωρέστε με κιόλας αν σας ανεβάζω την ηλικία- και το εάν υπήρχε αεροπλάνο, εάν υπήρχε καν αεροπορική επικοινωνία, εάν υπήρχε οποιοσδήποτε τρόπος επικοινωνίας μεταξύ της μιας γεωγραφικής περιοχής με την άλλη.
Τρίτον, έπρεπε να καλυφθούν κάποιες ανάγκες που προσιδίαζαν σ’ αυτό κάθε αυτό το αντικείμενο. Κύριε συνάδελφε, ειλικρινώς εκείνη την εποχή υπήρχαν άνθρωποι -και έχω συναντήσει πολλούς υπαλλήλους, διευθυντές σήμερα- που τότε δεν είχαν μπει ποτέ σε ξενοδοχείο. Δεν ήξεραν τι είναι το ξενοδοχείο. Συνεπώς, μιλούσαμε για μια συγκεκριμένη περίοδο. 
Θα επανέλθω στη δευτερολογία μου, για να συνεχίσω και να απαντήσω και στο ερώτημα των οικοτροφείων, με πιο ξεκάθαρο τρόπο για το ποιες είναι οι προθέσεις της Κυβέρνησης.";"ΓΕΩΡΓΙΟΣ ΝΙΚΗΤΙΑΔΗΣ"
"230";"): Σας ευχαριστώ.
Το λόγο έχει ο ερωτών Βουλευτής κ. Χαραλάμπους.";"Βέρα Νικολαϊδου"
"231";": Ευχαριστώ, κυρία Πρόεδρε.
Βέβαια, η σαφής διαβεβαίωσή σας, είναι ένα θετικό στοιχείο. Αλλά, κύριε Υφυπουργέ, οι άνθρωποι αυτοί που ξεσηκώθηκαν, που έκαναν αγωνιστικές κινητοποιήσεις, που κατέλαβαν την Περιφέρεια, που κατέλαβαν το Δημαρχείο δεν ήταν τρελοί, είχαν πληροφορίες. Και είχαν πληροφορίες ότι υπήρχε επιστολή από τη Γενική Γραμματεία του Υπουργείου σας προς το Διοικητικό Συμβούλιο του ΟΤΕΚ για το κλείσιμο στο τέλος της χρονιάς, βέβαια, των τριών σχολών που σας είπα, της Θράκης, του Ναυπλίου και της Κέρκυρας. 
Από την άλλη, δεν μας είπατε βέβαια, αλλά αντιλαμβάνομαι ότι στη δευτερολογία σας θα το πείτε, το ότι θα κλείσουν τα οικοτροφεία. Αυτό είναι κάτι που σε μεγάλο βαθμό αναιρεί το θετικό του ότι θα διατηρηθεί η σχολή. 
Κύριε Υφυπουργέ, στις σχολές αυτές δεν πηγαίνουν τα παιδιά των πλουσίων, αλλά πηγαίνουν παιδιά φτωχών, λαϊκών οικογενειών. Αυτή τη στιγμή στο οικοτροφείο της Σχολής στην Κέρκυρα υπάρχουν περίπου εκατό εσωτερικοί μαθητές, από τους οποίους η συντριπτική πλειοψηφία είναι ανήλικοι. Και όταν λέτε ή υποψιάζομαι ότι θα πείτε ότι θα κλείσουν τα οικοτροφεία, αυτό ουσιαστικά είναι σαν να κλείνετε την πόρτα στις σχολές, τουλάχιστον σε αυτούς τους εκατό εσωτερικούς μαθητές.
Εμείς, επαναλαμβάνω, είμαστε κάθετα ενάντια σ' αυτό το γεγονός, το οποίο προτίθεστε εσείς να κάνετε. Από την άλλη βέβαια, σας έθεσα μερικά πράγματα, στα οποία αποφύγατε να απαντήσετε. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Οι σχολές αυτές, κύριε Υφυπουργέ, διέπονται από νόμους. Το πότε θα ανοίξει η σχολή είναι με τον ίδιο νόμο με εκείνον που ανοίγουν τα γενικά λύκεια ή επαγγελματικά λύκεια, δηλαδή στις 15 Οκτώβρη. Αρκεί να σας πω ότι φέτος άνοιξε η Σχολή αρχές του Γενάρη. Ακόμη και να ανοίξει η Σχολή, δεν μπορεί με τρία άτομα μόνιμο διδακτικό προσωπικό να προχωρήσει. Χρειάζεται, όπως είπα και πριν –το επαναλαμβάνω και θα τελειώσω μ' αυτό- αναβάθμιση των σχολών, με αύξηση της χρηματοδότησης, με προσλήψεις επαρκούς μόνιμου διδακτικού και διοικητικού προσωπικού και βέβαια, με τη διατήρηση των οικοτροφείων, τα οποία πρέπει και να αναβαθμιστούν. Αρκεί να σας πω ότι το Διοικητικό Συμβούλιο του ΟΤΕΚ έκρινε ότι το οικοτροφείο της Τουριστικής Σχολής της Κέρκυρας –που, όπως σας είπα, έχει εκατό μαθητές στην πλειοψηφία τους ανήλικους- δεν χρειάζεται φύλαξη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Εμείς θεωρούμε ότι οι σχολές πρέπει και να διατηρηθούν, να αναβαθμιστούν και τα οικοτροφεία να μην κλείσουν. 
Σας ευχαριστώ.";"ΧΑΡΑΛΑΜΠΟΣ ΧΑΡΑΛΑΜΠΟΥΣ"
"232";"): Και εγώ σας ευχαριστώ. 
Το λόγο έχει ο Υφυπουργός Πολιτισμού και Τουρισμού κ. Νικητιάδης.
Ορίστε, κύριε Υφυπουργέ, έχετε το λόγο.";"Βέρα Νικολαΐδου"
"233";" (Υφυπουργός Πολιτισμού και Τουρισμού): Όπως είπα και στην πρωτολογία μου, κύριε συνάδελφε, πρόθεση και δική μας είναι να αναβαθμιστούν σχολές. Δεν είναι όμως, πρόθεση δική μας και δεν είναι πρόθεση της τουριστικής πολιτικής σε καμμία χώρα που ασκεί επαγγελματική, σοβαρή, τουριστική πολιτική να διατηρεί οικοτροφεία, όταν αυτό δεν απαιτείται.
Ατιλαμβάνομαι απολύτως την ευαισθησία σας. Επιτρέψτε μας να έχουμε και εμείς την αντίστοιχη ευαισθησία σε ό,τι σχετίζεται με τα φτωχά παιδιά, που πραγματικά, αν κλείσουν τα οικοτροφεία, μπορεί να βρεθούν στη δύσκολη θέση να μην έχουν πού να πάνε. Υπάρχει η απάντηση, υπάρχει η πρόβλεψη, υπάρχει η συζήτηση, υπάρχει η απόφαση στον ΟΤΕΚ. Η Σχολή στο Γαλαξίδι θα χρησιμοποιηθεί για όλα αυτά τα αποδεδειγμένως άπορα παιδιά, τα οποία θα θέλουν να σπουδάσουν, θα έχουν τις προϋποθέσεις να σπουδάσουν και δεν έχουν τα οικονομικά μέσα να σπουδάσουν. Θα υπάρχει λοιπόν, η Σχολή στο Γαλαξίδι για να καλύψει αυτές τις ανάγκες.
Τώρα σε ό,τι αφορά την Κέρκυρα, κατ’ αρχάς, πρέπει να σας πληροφορήσω ότι οι οικότροφοι είναι εξήντα οκτώ και αυτοί που είναι υποχρεωτικά είναι σαράντα εννέα. Δηλαδή, καταλαβαίνω ότι ακούτε αριθμούς και οι αριθμοί κάποιες φορές είναι εντυπωσιακοί, αλλά και η πραγματικότητα κάποιες φορές είναι εντελώς διαφορετική. Μιλάμε για την Κέρκυρα και για σαράντα εννέα οικοτρόφους, που είναι υποχρεωτικώς. 
Παραλλήλως, σας είπα για τα παιδιά των φτωχών οικογενειών. Θέλω, όμως, να σας εξηγήσω σχετικά με τη διαφορετική πολιτική, ποια ήταν η αντίληψη που επικρατούσε το 1950, 1951, 1952 κ.λπ., τα επόμενα έτη, προκειμένου να δημιουργηθούν τα οικοτροφεία. 
Κοιτάξτε διαφορές. Σήμερα πρέπει να είσαι τουλάχιστον δεκαεπτά χρονών. Πρέπει να έχεις περάσει εννιά έτη σπουδών, να έχεις πάει σχολείο, να έχεις εκπαίδευση κ.λπ.. Δεν υπάρχουν δηλαδή σήμερα παιδιά δώδεκα, δεκατριών, δεκατεσσάρων, δεκαπέντε ετών που πάνε στα οικοτροφεία. Τα παιδιά που πάνε είναι δεκαεπτά και άνω. Άρα, μιλάμε για μία διαφορετική ηλικία.
Δεύτερον, η επικοινωνία της μίας γεωγραφικής περιοχής της χώρας μας με την άλλη γίνεται πια αεροπορικώς. Μισή ώρα, σαράντα λεπτά το πολύ είναι η μεγαλύτερη απόσταση. 
Τρίτον –και σημαντικότερο, όμως και εδώ θέλω πραγματικά, κύριε συνάδελφε, να σας προβληματίσω, γιατί είναι προφανές ότι δεν το έχετε πιάσει το θέμα, τουλάχιστον από τη δική σας ιδεολογική σκοπιά, όπως χρήζει να το ακουμπήσουμε, αν θέλουμε να δούμε τι σημαίνει σωστή παιδεία και σωστή εκπαίδευση- γιατί θέλουμε; Οικοτροφεία; Ξέρετε ότι η αντίληψη τότε ήταν οικοτροφείο-πειθαρχείο; Ξέρετε ότι υπήρχε η αυστηρή επιτήρηση, η απαγόρευση, τα μέτρα, οι ποινές, αν ήθελε κανείς να μένει σε ένα οικοτροφείο; Αυτά είναι τα οικοτροφεία, όπως κτίστηκαν, με τις αντιλήψεις εκείνες.";"ΓΕΩΡΓΙΟΣ ΝΙΚΗΤΙΑΔΗΣ"
"234";": Και ποιος τα ζητά αυτά; Μα, με παρερμηνεύετε, τουλάχιστον.";"ΧΑΡΑΛΑΜΠΟΣ ΧΑΡΑΛΑΜΠΟΥΣ"
"235";" (Υφυπουργός Πολιτισμού και Τουρισμού): Ξέρω ότι εσείς δεν έχετε καμμία σχέση. Προς Θεού! Δεν σας το καταλογίζω. Σας λέω ποια ήταν η αντίληψη. Το σημερινό οικοτροφείο, αν θα θέλατε να αναβαθμιστεί, ξέρετε τι θα έπρεπε να είχε μέσα; Και δεν μου το είπατε αυτό. Ψυχολόγους, γιατρούς, όχι φύλακες. Οι φύλακες είναι το μόνο πρόβλημα; Θα έπρεπε να έχει ψυχολόγους, γιατρούς, παιδοψυχολόγους, κοινωνιολόγους, άτομα που να μπορούν να προσεγγίσουν τον κόσμο, που μένει εκεί μέσα. 
Θέλετε να σας πω και το τελευταίο; Μόνο το οικοτροφείο κατ’ άτομο στην Κέρκυρα, κύριε συνάδελφε, κοστίζει στο ελληνικό κράτος 6.300 ευρώ.";"ΓΕΩΡΓΙΟΣ ΝΙΚΗΤΙΑΔΗΣ"
"236";": Στο Γαλαξίδι δεν κοστίζει;";"ΧΑΡΑΛΑΜΠΟΣ ΧΑΡΑΛΑΜΠΟΥΣ"
"237";" (Υφυπουργός Πολιτισμού και Τουρισμού): Και είναι πολύ συντηρητική προσέγγιση, γιατί μάλλον είναι παραπάνω τα χρήματα. Υπάρχουν και σχολές όπου ανεβαίνει το κόστος περισσότερο, δυστυχώς. Τι να κάνουμε τώρα εμείς; Να πληρώνουμε έναν ξενοδόχο, προκειμένου να καλύπτουμε τις οποιεσδήποτε ανάγκες του; 
Σας επαναλαμβάνω ότι τα φτωχά παιδιά θα πάνε στο Γαλαξίδι, δεν έχουν κανένα πρόβλημα. Τα παιδιά, όμως, τα άλλα θα μπορούν να παρακολουθούν τα μαθήματά τους. Πρέπει να αναβαθμίσουμε τις σχολές. Αυτό είναι στις προθέσεις μας. Αυτό πρέπει να γίνει αύριο, μεθαύριο. Αυτό και θα κάνουμε. 
Μπορείτε να διαβεβαιώσετε, λοιπόν, τον κερκυραϊκό λαό ότι δεν υπάρχει θέμα να κλείσουν οι τουριστικές σχολές της Κέρκυρας, σε καμμία περίπτωση. Μπορείτε, όμως και να του μεταφέρετε ότι όλα τα οικοτροφεία -και όχι μόνο της Κέρκυρας- θα κλείσουν, διότι ούτε σωστή πολιτική παιδείας αποτελούν ούτε υπάρχουν αυτήν τη στιγμή οι δημοσιονομικές εκείνες δυνατότητες, για να κρατάμε οικοτροφεία σε ολόκληρη τη χώρα.
Ευχαριστώ, κυρία Πρόεδρε.";"ΓΕΩΡΓΙΟΣ ΝΙΚΗΤΙΑΔΗΣ"
"238";"): Και εγώ σας ευχαριστώ. 
Συνεχίζουμε τώρα με την πρώτη υπ’ αριθμόν 570/24-2-2012 επίκαιρη ερώτηση πρώτου κύκλου του πρώην Προέδρου της Βουλής και Βουλευτή του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων κατά της αύξησης των τιμών στην αγορά. 
Στην ερώτηση του κ. Κακλαμάνη θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης, αφού πρώτα ο κ. Κακλαμάνης μας την παρουσιάσει σύντομα.
Ορίστε, κύριε Πρόεδρε, έχετε το λόγο.";"Βέρα Νικολαΐδου"
"239";": Κυρία Πρόεδρε, αυτό που μαθαίνουν οι πρωτοετείς φοιτητές των οικονομικών, τον νόμο της προσφοράς και της ζήτησης που διαμορφώνει τις τιμές των αγαθών, στη σημερινή Ελλάδα τον έχουμε αντιστρέψει. Όσο μειώνεται η ζήτηση, τόσο αυξάνουν οι τιμές. 
Ξέρουμε όλοι σε ποιο βαθμό έχουν συρρικνωθεί τα εισοδήματα των μικρομεσαίων κοινωνικών και ασθενέστερων οικονομικά στρωμάτων. Όμως, μια ματιά στην αγορά και ιδιαίτερα στα είδη άμεσης ανάγκης, στα είδη, όπως λέμε, λαϊκής κατανάλωσης πείθει ότι οι τιμές ακολουθούν μία ραγδαία πορεία προς τα επάνω. Και μάλιστα, υπάρχει μία κατάσταση πλήρους ασυδοσίας στην αγορά που συνεπάγεται και παγίδες -κυριολεκτικά παγίδες- για τους καταναλωτές. 
Πολυεθνικές εταιρείες και όμιλοι, με συναλλαγές μεταξύ τους που συνιστούν πρακτικές οι οποίες καταδικάζονται από τη νομοθεσία και τη νομολογία του Ευρωπαϊκού Δικαστηρίου για την προστασία του ανταγωνισμού, ανεβάζουν τις τιμές και ταυτόχρονα φοροδιαφεύγουν σε πολύ μεγάλη έκταση.
Τελευταία, αναπτύσσεται ένα κίνημα καταναλωτών, κυρίως στην κατεύθυνση των αγροτικών προϊόντων. Η προσπάθεια είναι πλέον των ίδιων των καταναλωτών να περιοριστεί ο ρόλος των χονδρεμπόρων, οι οποίοι μεταξύ παραγωγών και καταναλωτών βρίσκουν τον τρόπο, ώστε και οι παραγωγοί στην ύπαιθρο να στερούνται του εισοδήματος που ο μόχθος τους θα πρέπει να τους εξασφαλίζει, αλλά και οι καταναλωτές στην πόλη να επιβαρύνονται πολλές φορές και 300% και 400% παραπάνω από την αρχική τιμή. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Είναι χαρακτηριστικά όσα αναφέρονται αυτές τις μέρες στον Τύπο και στα ραδιοτηλεοπτικά μέσα για την τιμή της πατάτας. Όμως, αυτό συμβαίνει με όλα τα είδη, τα αγροτικά αλλά και τα βιομηχανικά προϊόντα, αυτά που βιομηχανοποιούνται, όπως για παράδειγμα το ρύζι, το αλεύρι, όλα αυτά που είναι απολύτως αναγκαία για τη διατροφή μίας λαϊκής οικογένειας.
Βέβαια, υπάρχουν ολόκληρα δίκτυα. Η Επιτροπή Ανταγωνισμού, παρά τις αλλεπάλληλες καταδίκες για κατάχρηση δεσπόζουσας θέσης, για πρακτικές καρτέλ μεταξύ ισχυρών και μεγάλων επιχειρήσεων στο γάλα, στον καφέ, δυστυχώς δεν γίνεται κατορθωτό να περιορίσει την αισχροκέρδεια η οποία μαστίζει κυριολεκτικά τις λαϊκές τάξεις, επιπλέον των οριζόντιων και κάθετων περικοπών αποδοχών και εισοδημάτων του λαού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ, μ’ αυτήν την ερώτησή μου ζήτησα από το αρμόδιο Υπουργείο να λάβει μέτρα, τα οποία πρέπει να έχουν ειδική μορφή, γιατί είναι ειδικές και οι συνθήκες που ζούμε. Εγώ θα έλεγα ότι και ο Παγκόσμιος Οργανισμός Εμπορίου μπορεί να κάνει ρύθμιση, ώστε να εξαιρεθεί για ένα διάστημα και η χώρα μας από την εισβολή που γίνεται προϊόντων των εταιρειών, όπως είναι για παράδειγμα η Coca-Cola. Η Coca-Cola φεύγει από τη Θεσσαλονίκη και πάει στη Βουλγαρία, όπου εκεί θα παράγει. Θα εισάγει, όμως, στην Ελλάδα το προϊόν που εκεί θα το παράγει φθηνότερο και θα το πουλάει εδώ, όπως κάνουν όλες οι πολυεθνικές εταιρείες, στις ίδιες τιμές, αλλά και σε υψηλότερες απ’ ό,τι σε άλλες ευρωπαϊκές χώρες, όπου τα εισοδήματα προφανώς είναι σε πολύ υψηλότερο επίπεδο.
Ευχαριστώ, κυρία Πρόεδρε.";"ΑΠΟΣΤΟΛΟΣ ΚΑΚΛΑΜΑΝΗΣ"
"240";"): Κι εγώ σας ευχαριστώ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, εξήντα ένας μαθητές και μαθήτριες και τέσσερις εκπαιδευτικοί από το 5ο Γυμνάσιο Πετρούπολης Αττικής.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.
Ορίστε, κύριε Υπουργέ, έχετε το λόγο.";"Βέρα Νικολαΐδου"
"241";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Ευχαριστώ, κυρία Πρόεδρε. 
Κύρια Πρόεδρε, αναμφισβήτητα σήμερα, με την ερώτησή σας, έχετε θέσει ένα ζήτημα που απασχολεί και τη συντριπτική πλειοψηφία της κοινωνίας μας, αλλά βεβαίως και τα μέσα ενημέρωσης.
Είναι δεδομένο ότι σε κάποια ήδη στα οποία θα αναφερθώ παρακάτω παρατηρείται μία άνοδος των τιμών, η οποία σ’ αυτή τη συγκυρία δημιουργεί μεγάλα προβλήματα. Αν συνδυαστεί, όπως σωστά είπατε, με τη μείωση της αγοραστικής ικανότητας των καταναλωτών, τότε για πάρα πολλούς από τους πολίτες η κατάσταση γίνεται μη αντιμετωπίσιμη. 
Θέλω να δώσω μερικά στοιχεία -γιατί είναι πολύ σημαντικό για να φτάσουμε στα μέτρα- για να έχουμε μία σωστή «ακτινογράφηση» της όλης κατάστασης. Ο δείκτης τιμών καταναλωτή τον Ιανουάριο του 2012 σε σχέση με τον Ιανουάριο του 2011 είναι στο 2,3%, είναι δε μειωμένος κατά 0,8% σε σχέση με το Δεκέμβριο του 2011. 
Με στοιχεία Δεκεμβρίου 2011 που αφορούν στο σύνολο του έτους, σε τριάντα δύο χώρες στην Ευρώπη, η Ελλάδα έχει μέσο όρο χαμηλότερο απ’ αυτό των κρατών της Ευρωπαϊκής Ένωσης, αλλά και της Ευρωζώνης και βρίσκεται στην εικοστή τέταρτη θέση στο δείκτη τιμών καταναλωτή, ξεκινώντας από το υψηλότερο ποσοστό και φτάνοντας στο μικρότερο. 
Αυτό μας δείχνει ότι το φαινόμενο του δείκτη καταναλωτή είναι ένα γενικότερο φαινόμενο. Γιατί είναι γενικότερο φαινόμενο; Διότι υπάρχουν προϊόντα, τα οποία καθορίζονται ανάλογα με τις παραγωγές σε παγκόσμιο επίπεδο και με χρηματιστηριακό τρόπο και δυστυχώς, έχουμε μία «έκρηξη» σύμφωνα με τον Παγκόσμιο Οργανισμό Τροφίμων και Γεωργίας, ιδίως το Γενάρη που πέρασε. Είναι η μεγαλύτερη αύξηση στις τιμές τροφίμων που έχει σημειωθεί τους τελευταίους έντεκα μήνες. Σε ετήσια βάση τα σιτηρά είχαν αύξηση 26,9%, η ζάχαρη 15,5% -μιλάμε σε παγκόσμιο επίπεδο- ο καφές 27,7%, το ηλιέλαιο 26,6% και τα λιπάσματα 13,2%. 
Όπως θα δείτε, αυτού του είδους οι αυξήσεις σε σχέση με την αύξηση του δείκτη τιμών καταναλωτή στον τομέα της διατροφής και των μη αλκοολούχων ποτών που είναι στο 3,01% στην Ελλάδα, έχει μία πολύ μεγάλη απόκλιση. Αν σ’ αυτό προσθέσουμε και τις εγχώριες τιμές παραγωγού, όπως το γάλα όπου πέρσι είχαμε μία αύξηση της τάξης του 14,6%, αυτό είναι ένα αρνητικό σημείο.
Το δεύτερο αρνητικό σημείο είναι ότι έχουμε μία τεράστια αύξηση του κόστους μεταφοράς και διακίνησης παραγωγής, λόγω της αύξησης των τιμών στα καύσιμα. Το brent μόνο είχε πέρσι 31,3% αύξηση σε ετήσια βάση. Όπως αντιλαμβάνεστε, αυτό επιβαρύνει και την παραγωγή.
Σ’ αυτά πρέπει να προσθέσουμε τις κατά περίπτωση κλιματολογικές συνθήκες που επηρεάζουν τη ροή προσφοράς και ζήτησης, αλλά και την αύξηση στη χώρα μας των φόρων και του ΦΠΑ σ’ ένα συντριπτικό αριθμό προϊόντων από το 13% στο 23% και άλλων ειδικών φόρων. Για παράδειγμα, στα καύσιμα αυξήθηκε ο ειδικός φόρος κατανάλωσης από 2 σε 6 σεντς ανά λίτρο, προσπαθώντας πάντα να περιορίσουμε το κέρδος των εταιρειών και των πρατηριούχων –και το περιορίζουμε- σε ποσοστό κάτω των 10 σεντς ανά λίτρο. Καταλαβαίνετε λοιπόν την επιρροή που είχαν αυτές οι αυξήσεις.
Άρα, όλο αυτό το τοπίο δημιουργεί ένα εκρηκτικό περιβάλλον, στο οποίο χρειάζεται πολύ μεγάλη προσπάθεια, για να μπορέσουμε να ανταποκριθούμε. 
Θα επανέλθω στη δευτερολογία μου. Είναι πολύ μεγάλο το θέμα. Νομίζω ότι χρειάζεται επίκαιρη επερώτηση, για να απαντηθεί πλήρως.";"ΣΩΚΡΑΤΗΣ ΞΥΝΙΔΗΣ"
"242";"): Σας ευχαριστούμε.
Το λόγο έχει ο ερωτών Βουλευτής και πρώην Πρόεδρος της Βουλής κ. Απόστολος Κακλαμάνης.";"Βέρα Νικολαΐδου"
"243";": Κυρία Πρόεδρε, πρέπει να ομολογήσω ότι είναι φιλότιμη η προσπάθεια του κυρίου Υπουργού. Προφανώς, οι υπηρεσίες δίνουν αυτά τα στοιχεία. Αυτό το οποίο θα ήθελα και θα μου επιτρέψει ως κατά πολύ νεότερος να του πω και ίσως τού είναι χρήσιμο, είναι το εξής: Όλα αυτά τα οποία αναφέρατε και ακόμα περισσότερες παραμέτρους του όλου προβλήματος τα αξιοποιούν αυτοί που κερδοσκοπούν για να ανεβάζουν το ενδιάμεσο ή το τελικό κόστος παραπάνω απ’ ότι όλοι αυτοί οι παράγοντες το επηρεάζουν, οπότε ανεβάζουν τις τιμές καταναλωτή έτσι που, απ’ όλα αυτά που αναφέρατε, αντί να περιορίζεται το κέρδος τους, αυξάνεται ακόμα περισσότερο.
Έζησα τη μεταφορά από την οκά στο κιλό. Ήταν ένας παράγων για να μην κατέβουν οι τιμές τόσο όσο, ανάλογα, ήταν η διαφορά του βάρους της οκάς από το κιλό. Έζησα την κατά 50% υποτίμηση της δραχμής το 1953. Ήταν μια ευκαιρία όχι να αυξηθούν ανάλογα οι τιμές εισαγόμενων αγαθών, αλλά παραπάνω. Και αυτή η εσωτερική υποτίμηση που μας επιβάλλουν οι εταίροι μας υποτίθεται ότι αποσκοπεί στο να ενισχυθεί ο ανταγωνισμός των ελληνικών προϊόντων. Και εκεί πάλι, αντί να μειώνουν τιμές για να κάνουν και καλύτερες εξαγωγές, σε ότι αφορά το εσωτερικό είχαμε πάλι δυσανάλογα υψηλές τιμές. Είναι οι πρακτικές που ζούμε. Δεν είναι ανάγκη να έχουμε εξειδίκευση. 
Βλέπουμε σε ένα σούπερ μάρκετ στις διαφημίσεις, «το τάδε προϊόν κατά 20% το τάδε κατά 30% παρακάτω η τιμή». Γίνονται έλεγχοι για να γίνει ο δείκτης τιμών καταναλωτού. Ειλικρινά σας λέγω ότι τέσσερις φορές που αυτός έχει αλλάξει, απ’ όσο εγώ θυμάμαι, ουδέποτε τον εμπιστεύθηκα. Η πολιτεία με επιστημονικά δεδομένα δημιουργεί κάποιους δείκτες για να ξέρει τι γίνεται με τις τιμές. Ο κερδοσκόπος όμως είναι απατεώνας. Είναι σαν κάθε οικονομικό έγκλημα, που ο εγκληματίας βρίσκει τρόπο να προχωρήσει πιο πέρα από εκεί που η πολιτεία και οι νόμοι γνωρίζουν και έχουν φροντίσει να παρεμποδίσουν την εγκληματική του δραστηριότητα. 
Δείτε την Επιτροπή Ανταγωνισμού. Κυρία Πρόεδρε, να μην πάρω άλλο χρόνο. Σας λέω μόνο ότι έχω μια σειρά αποφάσεων της Επιτροπής Ανταγωνισμού, που ουσιαστικά είναι μια «τρύπα στο νερό». Θα το καταθέσω στα Πρακτικά. Συνεχίζουν οι ίδιες εταιρείες, τα ίδια καρτέλ του γάλακτος, το 14% που είπατε, να οργιάζουν, αφού βρίσκουν τρόπο, ώστε εναρμονισμένες πρακτικές να ανακαλύπτονται έπειτα από τρία έως τέσσερα χρόνια. Στο μεταξύ έχουν κερδίσει πολλαπλάσια ποσά από τα ελάχιστα πρόστιμα που θα τους βάλει η Επιτροπή Ανταγωνισμού. Σε όλα τα είδη. Είναι τραγικό. Επωφελούνται αυτής της καταστάσεως στην οποία βρίσκεται η χώρα και οι αρμόδιες υπηρεσίες του κράτους. 
Κατά τη γνώμη μου, θα πρέπει να σκεφτεί η Κυβέρνηση επιστροφή σε μέτρα αστυνόμευσης της αγοράς, αφού υπάρξει η σχετική συνεννόηση με τις κοινοτικές υπηρεσίες. Είμαστε αναγκασμένοι να επιστρέψουμε σε μέτρα αστυνόμευσης της αγοράς. Θα χρειαστεί και πάλι η αγορανομία. Θα χρειαστούν και πάλι αυτόφωρα γι’ αυτούς τους καταχραστές του ελάχιστου μόχθου πλέον που αποδίδεται σε μέσα συντήρησης στον απλό άνθρωπο.
Ευχαριστώ, κυρία Πρόεδρε.
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)";"ΑΠΟΣΤΟΛΟΣ ΚΑΚΛΑΜΑΝΗΣ"
"244";"): Κι εγώ σας ευχαριστώ.
Κύριε Ξυνίδη, έχετε το λόγο.";"Βέρα Νικολαΐδου"
"245";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κατ’ αρχάς, για τα στοιχεία να πω ότι είναι στοιχεία της ΕΛΣΤΑΤ. Και καταγράφεται ο δείκτης καταναλωτή σε αυτό το επίπεδο, γιατί σε μία σειρά από υπηρεσίες ή προϊόντα που καταγράφονται στα στοιχεία, όπως στις υπηρεσίες υγείας, στις επικοινωνίες, στην αναψυχή, στον πολιτισμό, στις πολιτιστικές δραστηριότητες και στην εκπαίδευση, έχουμε μειώσεις των τιμών. Το 3%, όμως, αύξηση στα προϊόντα διατροφής, είναι πραγματικά ένα πρόβλημα.
Τι είναι, όμως, αυτό το οποίο επί της ουσίας προτείνετε; Να πάμε σε διατίμηση, σε μία κατάσταση σαν αυτή που βρίσκεται η χώρα μας, να βγει η χώρα και να διατιμά τα προϊόντα, ή όπως ακούμε, «το καλάθι της νοικοκυράς» κλπ.; Είναι μία λύση που στέλνει το σωστό μήνυμα; Όταν εφαρμόστηκαν λογικές διατίμησης στο παρελθόν, πού οδήγησαν; Οδήγησαν σε σταθερές τιμές, όλοι να πουλάνε στην τιμή διατίμησης και σε υποβάθμιση της ποιότητας των προϊόντων.
Άρα, είναι ένα μεγάλο ρίσκο, παρ’ ότι δεν σας κρύβω ότι πολλές φορές έχει περάσει από το μυαλό μας και αυτό που λέτε.";"ΣΩΚΡΑΤΗΣ ΞΥΝΙΔΗΣ"
"246";": Μα, έτσι το είπα κι εγώ, κύριε Υπουργέ. Ίσως αναγκαστούμε να πάμε εκεί.";"ΑΠΟΣΤΟΛΟΣ ΚΑΚΛΑΜΑΝΗΣ"
"247";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Ναι. Αυτό λέω κι εγώ. 
Αν πούμε, όμως, σήμερα ότι κάνουμε διατίμηση σε όλα τα βασικά προϊόντα, και λάθος μήνυμα στέλνουμε, σε σχέση με τη λειτουργία της αγοράς στη χώρα μας σε μία πολύ κρίσιμη περίοδο και δεν είμαστε καθόλου βέβαιοι ότι τελικά αυτό θα είναι προς όφελος των καταναλωτών.
Σε σχέση με τους λιανοπωλητές υπάρχει, κατά την αντίληψή μου, ένας μεγάλος μύθος. Όλοι οι λιανοπωλητές δεν έχουν αυτή τη στιγμή πολύ ισχυρές επιχειρήσεις, που στέκονται τόσο γερά στα πόδια τους και που κερδίζουν τεράστια ποσά. Υπάρχουν μεγάλες και κυρίως ελληνικές επιχειρήσεις οι οποίες έχουν τρομερό πρόβλημα αυτή τη στιγμή λόγω έλλειψης ρευστότητας, που αναγκάζονται να πληρώνουν σε ρευστό για να μπορούν να παίρνουν προϊόντα από το εξωτερικό για τις ανάγκες τους και που όμιλοι πιστοληπτικής ικανότητας τις υποβαθμίζουν για να μην έχουν καμμία πιστοληπτική ικανότητα, σε σχέση με το εξωτερικό. 
Τι κάνουμε, λοιπόν; 
Εάν εμείς αυτούς σήμερα δεν προσπαθήσουμε μέσα από διάλογο και συνεχή επικοινωνία να τους κρατήσουμε ζωντανούς στην αγορά για να μπορέσουν να επιβιώσουν, αυτό το οποίο θα κάνουμε είναι και να τους πετάξουμε έξω από την αγορά ούτως ώστε να ενισχύουμε περαιτέρω την καρτελοποίησή τους, με λιγότερους πολυεθνικούς ομίλους. Και από την άλλη, με αυτή την κίνηση η οποία θα γίνει, θα δημιουργηθεί ένα ακόμα πρόβλημα με τους χιλιάδες ανέργους που θα προσθέσουμε.
Άρα, όποιες κινήσεις προτείνουμε, θα πρέπει να βλέπουμε και τι περαιτέρω αντίκτυπο έχουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Καταναλωτές: Έχουμε δώσει κάποια εργαλεία, γιατί ο καταναλωτής πρέπει να μπει στο παιχνίδι. Το Παρατηρητήριο Τιμών κάνει δειγματοληψία. Και ο απλός καταναλωτής, αλλά και ο οποιοσδήποτε ενδιαφερόμενος σε υπηρεσία, έχει πρόσβαση σε δειγματοληψία καθημερινή, που γίνεται σε χιλιάδες σημεία στην ελληνική επικράτεια. Με αυτό τον τρόπο μπορεί ο καθένας να λάβει γνώση σε ποιο σημείο πωλείται κάποιο προϊόν στην καλύτερη τιμή. Είναι ένα εργαλείο το οποίο, δυστυχώς, δεν έχουμε επαρκώς εκμεταλλευτεί. Και δεν μιλώ για εμάς ως Υπουργείο. Μιλώ σε σχέση με την προβολή του και τη χρηστικότητά του από τους καταναλωτές.
Όσον αφορά τις παρεμβάσεις μας, θέλω να πω τα εξής: Έχει γίνει μία παρέμβαση στα νωπά οπωροκηπευτικά προϊόντα με την κατάργηση του ανώτατου ποσοστού κέρδους των χονδρεμπόρων, μια επιλογή η οποία τελικά συγκράτησε τις τιμές, μείωσε τη φοροδιαφυγή μέσω των υπερτιμολογήσεων κι έχει μία σχετική συγκράτηση τιμής στο χώρο των οπωροκηπευτικών εξ αυτού του λόγου.";"ΣΩΚΡΑΤΗΣ ΞΥΝΙΔΗΣ"
"248";": Στο χονδρεμπόριο αναφέρομαι.";"ΑΠΟΣΤΟΛΟΣ ΚΑΚΛΑΜΑΝΗΣ"
"249";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Όσον αφορά τις αγορανομικές διατάξεις –επειδή αναφερθήκατε- έχουμε θέσει ήδη σε διαβούλευση το σύνολο του Αγορανομικού Κώδικα, ένα τεράστιο έργο, το οποίο περνάει μέσα από νομοπαρασκευαστική επιτροπή. Και αναμορφώνουμε πλήρως τον Αγορανομικό Κώδικα, ακριβώς για να είναι, όπως λέτε, αποδοτικότεροι οι έλεγχοι τους οποίους κάνουμε.";"ΣΩΚΡΑΤΗΣ ΞΥΝΙΔΗΣ"
"250";"): Πρέπει να ολοκληρώσετε, κύριε Υπουργέ.";"Βέρα Νικολαΐδου"
"251";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Τελειώνω, κυρία Πρόεδρε. Είναι τεράστιο το θέμα…";"ΣΩΚΡΑΤΗΣ ΞΥΝΙΔΗΣ"
"252";"): Είναι τεράστιο το θέμα, αλλά ο χρόνος συγκεκριμένος.";"Βέρα Νικολαΐδου"
"253";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Ναι, αλλά κατ’ αναλογία ο ερωτών έχει τέσσερα λεπτά κι εγώ πρέπει να πάρω τέσσερα για να μπορέσω να απαντήσω.";"ΣΩΚΡΑΤΗΣ ΞΥΝΙΔΗΣ"
"254";"): Ο Κανονισμός είναι άλλος.";"Βέρα Νικολαΐδου"
"255";" (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Σε σχέση με την παρέμβαση για την αναμόρφωση των διατάξεων των μεταφορών και των logistics, που έχουν έως 15% επιρροή πάνω στην τελική τιμή του προϊόντος, θέλω να αναφέρω τα εξής: Αυτές είναι παρεμβάσεις πραγματικές, στη μάχη επάνω. Κι εμείς προσπαθούμε να περιορίσουμε όλα αυτά τα φαινόμενα.
Μια κουβέντα για τους ελέγχους: Πέρσι έγιναν χίλια πεντακόσια δεκαοκτώ συνεργεία ελέγχου, ελέγχθηκαν έξι χιλιάδες πεντακόσιες είκοσι τέσσερις επιχειρήσεις και επιβλήθηκαν χίλια τριακόσια τέσσερα διοικητικά πρόστιμα, κύριε Πρόεδρε. Με την κατάσταση της δημόσιας διοίκησης και του ελεγκτικού μηχανισμού, αυτό είναι ένα πολύ καλό αποτέλεσμα. Και οφείλω να σας πω ότι από την εποχή που και εσείς δώσατε μάχες σε κυβερνητικό επίπεδο μέχρι σήμερα, δυστυχώς τα πράγματα σε αυτό το επίπεδο, σε σχέση με την κατάσταση της δημόσιας διοίκησης, είναι πολύ χειρότερα και τα χέρια μας είναι πολύ περιορισμένα, σε σχέση με αυτού του είδους τις παρεμβάσεις. 
Με κάποια άλλη αφορμή θα ήθελα να μιλήσω γι’ αυτό το τεράστιο θέμα των ενδοομιλικών συναλλαγών. Για πρώτη φορά υπήρξε πρόστιμο 930.000 ευρώ σε μία πολυεθνική εταιρεία, τη «PHILIPS HELLAS ΑΒΕΕ» -ο φάκελος ολοκληρώθηκε κι έχουμε και άλλους φακέλους, τους οποίους ολοκληρώνουμε- όπως επίσης και το πρόσφατο μεγάλο διοικητικό πρόστιμο που επέβαλε η Επιτροπή Ανταγωνισμού σε μεγάλη πολυεθνική εταιρεία αλυσίδας τροφίμων. Όλα αυτά δείχνουν ότι γίνεται μία πολύ σημαντική προσπάθεια, παρά τις δυσκολίες που υπάρχουν. Και θα συνεχίσουμε, βεβαίως, προς αυτή την πορεία.
Σας ευχαριστώ.";"ΣΩΚΡΑΤΗΣ ΞΥΝΙΔΗΣ"
"256";"): Κι εγώ σας ευχαριστώ.
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι με την υπ’ αριθμόν 3216/2677 από 29 Φεβρουαρίου 2012 απόφαση του Προέδρου της Βουλής συγκροτήθηκε, σύμφωνα με τα άρθρα 144 έως και 148 του Κανονισμού της Βουλής, Εξεταστική Επιτροπή «σχετικά με το έλλειμμα του 2009 και τους παράγοντες που οδήγησαν στην αμφισβήτηση των ελληνικών στατιστικών στοιχείων». 
(Η προαναφερθείσα απόφαση έχει ως εξής:
(Να μπουν οι σελ. 46-47)";"Βέρα Νικολαΐδου"
"257";"): Κυρίες και κύριοι συνάδελφοι, η τέταρτη με αριθμό 568/24-2-2012 επίκαιρη ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Αστέριου Ροντούλη προς τον Υπουργό Εργασίας και Κοινωνικής Ασφάλισης, σχετικά με την κατάργηση του Οργανισμού Εργατικής Κατοικίας, καθώς και η πέμπτη με αριθμό 572/24-2-2012 επίκαιρη ερώτηση δεύτερου κύκλου του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Εργασίας και Κοινωνικής Ασφάλισης, σχετικά με την κατάργηση των Οργανισμών Εργατικής Κατοικίας και Εργατικής Εστίας, αναφέρονται στο ίδιο θέμα. Έτσι, θα συζητηθούν ταυτόχρονα, χωρίς να επηρεάζονται τα δικαιώματα των ομιλητών ως προς το χρόνο της ομιλίας τους.
Θα ξεκινήσουμε, λοιπόν, δίνοντας το λόγο πρώτα στον κ. Ροντούλη, για να μας παρουσιάσει σύντομα την ερώτησή του. Θα ακολουθήσει ο κ. Κριτσωτάκης και στη συνέχεια ο αρμόδιος Υπουργός.
Έχετε το λόγο, κύριε Ροντούλη.";"Βέρα Νικολαϊδου"
"258";": Ευχαριστώ πολύ, κυρία Πρόεδρε.
Αγαπητοί συνάδελφοι, ο κύβος ερρίφθη με κυβερνητική ευθύνη. Όσον αφορά τις διοικητικές δομές του Οργανισμού Εργατικής Κατοικίας και του Οργανισμού Εργατικής Εστίας, έχουν πάψει πλέον να υφίστανται. 
Το ερώτημα που αυθορμήτως διατυπώνεται από τους Έλληνες πολίτες, κύριε Υπουργέ, και κυρίως από το εργατοϋπαλληλικό δυναμικό της χώρας, είναι το εξής απλό: Γιατί φτάσαμε σε αυτή την κατάσταση πραγμάτων; Μία πιθανή εξήγηση –και θα πρέπει να τοποθετηθείτε επί αυτού- είναι να καταργηθεί η περιώνυμος εργοδοτική εισφορά, ύψους 1,10% συνολικά και για τον ΟΕΚ και για τον Οργανισμό Εργατικής Εστίας. Εάν συμβαίνει αυτό, τότε έχουν δίκιο αυτοί που κάνουν λόγο για ντόπιους κουκουλοφόρους, οι οποίοι υπαγορεύουν τις θελήσεις τους στην Κυβέρνηση και στην τρόικα. Εάν συμβαίνει αυτό. Μία άλλη πιθανή εξήγηση είναι να διαγραφεί το μεγάλο χρέος του ΙΚΑ προς τους οργανισμούς αυτούς, μέσω της παράνομης παρακράτησης των εισφορών, όπως γνωρίζετε. 
Το ΙΚΑ οφείλει 1,5 δισεκατομμύριο ευρώ, κυρία Πρόεδρε, στον ΟΕΚ και άλλο 1 δισεκατομμύριο ευρώ στον Οργανισμό Εργατικής Εστίας. Και βεβαίως, τώρα το χρέος αυτό θα διαγραφεί. Θα μπορούσε, βεβαίως, ο Υπουργός να αντιτείνει: «Μα, αυτή η εσωτερική διαγραφή χρέους δεν είναι κάτι το καλό, αφού ελαφρύνει το χρέος ενός φορέα κοινωνικής ασφάλισης και εν προκειμένω, του ΙΚΑ;». 
Ναι, θα μπορούσε να γίνει δεκτό το επιχείρημα αυτό, κύριε Υπουργέ, υπό την προϋπόθεση ότι αυτοί οι δύο οργανισμοί, που καταργήθηκαν, δεν επιτελούν κανένα κοινωνικό έργο. Ξέρουμε, όμως, πάρα πολύ καλά το τεράστιο κοινωνικό έργο του ΟΕΚ και του Οργανισμού Εργατικής Εστίας. 
Τελειώνοντας, παραμένει σε εκκρεμότητα ένα ζήτημα. Ωραία, καταργήθηκαν αυτοί οι δύο οργανισμοί, τώρα τι θα γίνει από εδώ και πέρα με τη διαχείριση του κοινωνικού πόρου που απομένει; Αναφέρομαι στην εργατική εισφορά. Είναι 1,35% και για τους δύο. Και βεβαίως τι θα γίνει με τα προγράμματα που μέχρι τώρα εκτελούσαν αυτοί οι δύο οργανισμοί; 
Για παράδειγμα, τι θα γίνει με τη στεγαστική πολιτική του ΟΕΚ; Γίνονταν σε όλη την Ελλάδα εργατικές κατοικίες. Τι θα γίνει με τα δάνεια επισκευής και αποπερατώσεως του ιδίου οργανισμού; Τι θα γίνει με τη λεγόμενη επιδότηση επιτοκίου; Τι θα γίνει με τη λεγόμενη επιδότηση ενοικίου; Τι θα γίνει με τη λειτουργία των είκοσι πέντε βρεφονηπιακών σταθμών, που φιλοξενούν δύο χιλιάδες παιδιά; Τι θα γίνει με το πρόγραμμα κοινωνικού τουρισμού του ΟΕΕ, που έδινε ζωή σε τουριστικές επιχειρήσεις; Τι θα γίνει με το πρόγραμμα διανομής κουπονιών, εισιτηρίων για να παρακολουθούν εργατοϋπάλληλοι θεατρικές παραστάσεις; Τι θα γίνει για παράδειγμα με το πρόγραμμα διανομής κουπονιών για αγορά βιβλίων; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)";"ΑΣΤΕΡΙΟΣ ΡΟΝΤΟΥΛΗΣ"
"259";"): Κύριε Ροντούλη, έχετε και τη δευτερολογία σας.";"Βέρα Νικολαΐδου"
"260";": Τελειώνω, κυρία Πρόεδρε.
Τι θα γίνει με όλα αυτά; Χθες είπατε ότι τα προγράμματα αυτά -θα μας πείτε και στην απάντηση σας- θα υλοποιούνται από τον ΟΑΕΔ. Και τονίσατε τα υφιστάμενα προγράμματα. Δηλαδή στο μέλλον, μόλις ολοκληρωθούν τα υφιστάμενα προγράμματα, θα πάψουν να υφίστανται νέα προγράμματα; 
Βεβαίως, μένει κάτι που πρέπει να καταγραφεί στη συνείδηση του ελληνικού λαού, κυρία Πρόεδρε και τελειώνω μ’ αυτό. Για ποιο λόγο βάλατε χέρι, κύριε Υπουργέ, στον Οργανισμό Εργατικής Κατοικίας και στον Οργανισμό Εργατικής Εστίας, τη στιγμή που δεν επιβαρύνουν ούτε με 1 ευρώ οι προϋπολογισμοί τους τον κρατικό προϋπολογισμό; Οι προϋπολογισμοί του ΟΕΚ και του ΟΕΕ καλύπτονται αποκλειστικά με εργοδοτικές και εργατικές εισφορές.";"ΑΣΤΕΡΙΟΣ ΡΟΝΤΟΥΛΗΣ"
"261";"): Κύριε Ροντούλη είπαμε να τηρηθεί ο χρόνος. Δεν είπαμε να υπερδιπλασιαστεί. 
Το λόγο έχει τώρα ο κ. Μιχαήλ Κριτσωτάκης.";"Βέρα Νικολαΐδου"
"262";": Κυρία Πρόεδρε, δεν είναι τυχαίο που σήμερα δύο Βουλευτές και από διαφορετικά κόμματα κάνουν την ίδια ερώτηση. Γνωρίζω ότι υπάρχει και τρίτος και οπωσδήποτε θα έρθουν κι άλλοι. 
Πρόκειται –όπως αναγράφουμε και στην επίκαιρη ερώτηση που καταθέσαμε- για ένα μεγάλο σκάνδαλο, που είναι η κατάργηση αυτών των δύο οργανισμών, οι οποίοι -όπως είπε και ο προλαλήσας Βουλευτής- είναι με χρήματα των εργαζομένων και των εργοδοτών, δεν είναι με χρήματα του κράτους. 
Εμείς θα λέγαμε ότι αν δεν υπήρχαν αυτοί οι δύο οργανισμοί, τώρα, μέσα στην κρίση, θα έπρεπε να εφευρεθούν και να φτιαχτούν. 
Πράγματι το θέμα είναι ακριβώς σε δύο σημεία: Η κατάργηση των εργοδοτικών εισφορών από τη μία και από την άλλη πώς θα μπει χέρι στην κινητή και ακίνητη περιουσία -μία περιουσία αξίας περίπου 12 εκατομμυρίων ευρώ- και στα χρέη του ΙΚΑ προς τους οργανισμούς, που ανέρχονται σε ένα ύψος περίπου 4 δισεκατομμυρίων. Εδώ πρόκειται να τεθεί το ερώτημα. Εδώ είναι και η βάση. Γι’ αυτό γίνεται. 
Κύριε Υπουργέ, τα ερωτήματα είναι σαφή. Τα είπε και ο κύριος συνάδελφος. Εγώ θα σας πω μόνο ότι έχετε εσείς στα χέρια σας –το γνωρίζω διότι σε εσάς απευθύνονται- δύο επιστολές. Η μία είναι από τον Πρόεδρο της «CECODHAS HOUSING EUROPE» που είναι ο αντίστοιχος ΟΕΚ στην Ευρώπη και σας λέει, ότι στην Ιταλία το ’98 αποφασίσαμε να καταργήσουμε τις προϋπάρχουσες εισφορές, που είχαν πολλές ομοιότητες με το δικό σας σύστημα εισφορών, για να ξεκινήσουμε να πωλούμε το απόθεμα των κοινωνικών κατοικιών. Σήμερα πληρώνουμε αυτήν την επιλογή μας με το χαμηλό επίπεδο ανάπτυξης των οικογενειών που παραμένουν επί μακρόν στις λίστες αναμονής και την αδυναμία μας να δώσουμε απαντήσεις στους νεόπτωχους και στους νέους ανασφαλείς εργαζόμενους. Σας λέει κάτι;
Η άλλη επιστολή, από την ίδια περίπου οργάνωση, από το δημόσιο κομμάτι της, λέει ότι έχετε κάθε δικαίωμα να αποφασίζετε ως Κυβέρνηση και είναι δικό σας θέμα, αλλά δεν έχετε δικαίωμα να κάνετε αυτό που κάνετε. Σας έχουν μυριστεί και στην Ευρώπη και θα έλεγα ότι υπάρχει ένα τεράστιο θέμα.
Σε συμπλήρωση αυτών που λέω, θα σας καταθέσω στα Πρακτικά και την επιστολή μιας άνεργης δικαιούχου με τρία παιδιά, μιας οικογένειας η οποία δεν είναι ολόκληρη, λείπει ο πατέρας, για να δείτε τι κάνετε. Θα σας έλεγα μόνο ότι τώρα που θα απαντήσετε πρέπει να μας πείτε γιατί προχωρήσατε σε μια πράξη νομοθετική από το Υπουργικό Συμβούλιο, όπου λέτε ότι νέα προγράμματα και παροχές δεν λαμβάνονται από τον ΟΑΕΔ, εκτός από τη συνέχιση της λειτουργίας των βρεφονηπιακών σταθμών. Δηλαδή κρύβετε επιμελώς ότι θα κάνετε έναν άλλο οργανισμό. Θα μου πείτε: μα, καλά, ο κάθε λογικός άνθρωπος θα σκεφτεί και θα πει: «Προς Θεού, τον έχεις και τον χαλάς και θα τον ξανακάνεις; Κάτι διαφορετικό μου κάνεις.» 
Εκτός από τις δύο λαθροχειρίες οι οποίες είναι σημαντικές για την ελληνική κοινωνία και κυρίως για τους Έλληνες εργαζόμενους και κυρίως μέσα στην κρίση, κάνετε και το άλλο. Δεν συνεχίζονται αυτά τα προγράμματα, απλώς μάλλον εξασφαλίζετε ότι θα συνεχιστούν αυτά που υπάρχουν, αλλά δεν θα συνεχιστεί η δράση από εδώ και πέρα. Αν δεν είναι έτσι, πείτε μου, αλλά πείτε μου πάνω σε αυτό το έγγραφο που έχω, την πράξη, δηλαδή, του Υπουργικού Συμβουλίου, η οποία νομίζω ότι το λέει καθαρά. 
Δεν έχω άλλο χρόνο, αλλά θέλω να σας πω ότι οργή υπάρχει στον κόσμο και θα σας έλεγα ότι αυτό το οικονομικό έγκλημα που γίνεται από κάποιους εναντίον των πολλών, εσείς το έχετε αναλάβει πολιτικά και πρέπει να απολογηθείτε και θέλω να ακούσω τι θα κάνετε, αλλά και πώς απολογείστε γι’ αυτό το έγκλημα.";"ΜΙΧΑΗΛ ΚΡΙΤΣΩΤΑΚΗΣ"
"263";"): Σας ευχαριστώ.
Κυρίες και κύριοι συνάδελφοι, πριν δώσω το λόγο στον Υπουργό Εργασίας και Κοινωνικής Ασφάλισης κ. Κουτρουμάνη για να απαντήσει, θα ήθελα να σας ενημερώσω ότι η υπ’ αριθμόν 19/9/9-2-2012 επίκαιρη επερώτηση των Βουλευτών του ΣΥΡΙΖΑ, προς τους Υπουργούς Ανάπτυξης, Ανταγωνιστικότητας, Ναυτιλίας και Οικονομικών, σχετικά με την πολιτική της Κυβέρνησης στο χώρο των ακτοπλοϊκών συγκοινωνιών, που είχε προγραμματιστεί να συζητηθεί την Παρασκευή 2-3-2012, δεν θα συζητηθεί λόγω κωλύματος του κυρίου Υπουργού.
Ορίστε, έχετε το λόγο, κύριε Υπουργέ.";"Βέρα Νικολαΐδου"
"264";" (Υπουργός Εργασίας και Κοινωνικής Ασφάλισης): Ευχαριστώ, κυρία Πρόεδρε.
Κυρίες και κύριοι συνάδελφοι, είναι γεγονός ότι ο Οργανισμός Εργατικής Κατοικίας και ο Οργανισμός Εργατικής Εστίας επιτελούν εδώ και χρόνια ένα σημαντικό κοινωνικό έργο. Είναι δύο φορείς και αυτό είναι επίσης αλήθεια, που λειτουργούν με πόρους που προέρχονται από τους εργαζόμενους και τις επιχειρήσεις και μάλιστα το μεγαλύτερο μέρος των πόρων, η μεγαλύτερη εισφορά, 1,35% επί των αποδοχών είναι εισφορές των εργαζομένων και 1,10% είναι οι εισφορές που καταβάλουν οι επιχειρήσεις.
Τα τελευταία χρόνια εφτά-οχτώ χρόνια υπάρχει πράγματι απώλεια πόρων στην πραγματικότητα για τους δύο Οργανισμούς, επειδή ένα μέρος των εισφορών αυτών παρακρατούνται από το ΙΚΑ, λόγω των γνωστών προβλημάτων που υπήρξαν, κυρίως στους κλάδους υγείας και την επιβάρυνση που είχε το ΙΚΑ. Άρα, έχουν αξιοποιηθεί χρήματα αυτών των οργανισμών, προκειμένου να καλυφθούν συντάξεις και άλλες ανάγκες. 
Αυτό έχει γίνει και με νομοθετική ρύθμιση, η οποία προβλέπει ότι το 30% των πόρων των συγκεκριμένων φορέων αξιοποιούνται για την κάλυψη των αναγκών του ΙΚΑ στον τομέα των συντάξεων την τελευταία περίοδο. 
Αυτό το λέω γιατί έχει ιδιαίτερη σημασία να καταλάβουμε ότι η κατάργηση των συγκεκριμένων εισφορών, με τις οποίες έχει διαφωνήσει το Υπουργείο Εργασίας, θα δημιουργήσει, όχι μόνο πρόβλημα στα προγράμματα του Οργανισμού Εργατικής Κατοικίας και Εργατικής Εστίας, αλλά και στα έσοδα και τους πόρους του ΙΚΑ, αφού, όπως είπα, ένα σημαντικό μέρος αυτών των πόρων αξιοποιείται για την καταβολή των συντάξεων.
Ναι, υπάρχει χρέος του ΙΚΑ, όπως υπάρχει χρέος και μεταξύ των άλλων φορέων. Δηλαδή, ο κλάδος της υγείας, αν αυτή τη στιγμή κάνουμε μία εκκαθάριση μετά το διαχωρισμό του από τον κλάδο σύνταξης, οφείλει ένα ποσό πάνω από 10 δισεκατομμύρια ευρώ στον κλάδο σύνταξης. Στη χώρα αυτή συνέβη το ακριβώς αντίθετο από ότι συμβαίνει στις άλλες χώρες. Δηλαδή, οι κλάδοι σύνταξης τα τελευταία δέκα χρόνια χρηματοδοτούσαν τους κλάδους υγείας, ενώ σε όλες τις χώρες, οι κλάδοι υγείας, τα πλεονάσματά τους τα δίνουν για να αξιοποιηθούν από τους κλάδους σύνταξης.
Επί της ουσίας τώρα. Ο Οργανισμός Εργατικής Κατοικίας και ο Οργανισμός Εργατικής Εστίας, όπως είπατε -και έτσι είναι- έχουν καταργηθεί ως οργανισμοί. Μένει, όμως, ένα σημαντικό έργο, το οποίο σε πολλές περιπτώσεις έχει ολοκληρωθεί, αλλά σε πολλές άλλες θα χρειαστούν χρόνια για να γίνει αυτή η εκκαθάριση. Όταν λέω εκκαθάριση, δεν εννοώ με την έννοια της εκκαθάρισης που γίνεται σε μία επιχείρηση, αλλά κυρίως με την έννοια των εκκρεμοτήτων που υπάρχουν με δανειολήπτες, με ανθρώπους που παίρνουν επιδότηση επιτοκίου για το όποιο δάνειο έχουν πάρει από τον Οργανισμό Εργατικής Κατοικίας.
Εκείνο που μπορώ να πω αυτή τη στιγμή αφορά δύο πράγματα. Πρώτον, όποιο πρόγραμμα αυτή τη στιγμή βρίσκεται σε εξέλιξη είτε αφορά την επιδότηση ενοικίου είτε την επιδότηση επιτοκίου είτε δάνειο για αγορά κατοικίας είτε προγράμματα κοινωνικού τουρισμού, όλα αυτά θα υλοποιηθούν από τη διάδοχη κατάσταση, που είναι ο ΟΑΕΔ και βέβαια, τη διοικούσα επιτροπή, η οποία θα αναλάβει τις εκκρεμότητες που δημιουργούνται μετά το κλείσιμο αυτών των δύο οργανισμών.
Μένει ένα άλλο θέμα: τα προγράμματα για το επόμενο διάστημα τι μορφή θα έχουν, ποιο περιεχόμενο, τι έκταση; Εδώ πρέπει να σας πω ότι η δική μας απόφαση, πριν δημιουργηθεί αυτό το θέμα, ήταν να υπάρξει ενοποίηση αυτών των δύο φορέων. Γιατί αυτοί οι δύο φορείς, πράγματι, παράγουν ένα σημαντικό κοινωνικό έργο, όπως είπατε και εσείς, ωστόσο υπήρχαν σημαντικά προβλήματα που έπρεπε να αντιμετωπιστούν και έπρεπε να γίνει ένας φορέας, ο οποίος θα λειτουργούσε πιο αποτελεσματικά. Αυτή ήταν η προετοιμασία, την οποία έκανε το Υπουργείο Εργασίας, προκειμένου να ενοποιηθούν αυτοί οι δύο φορείς, για να μπορέσουν να λειτουργήσουν με πιο σύγχρονο και αποτελεσματικό τρόπο.
Μετά απ’ αυτήν την εξέλιξη, ο ΟΑΕΔ, στον οποίο μεταφέρονται οι αρμοδιότητες, θα αναλάβει να συνεχίσει τη λειτουργία πάνω στις υποχρεώσεις οι οποίες έχουν αναληφθεί μέχρι σήμερα. Επομένως, δεν κινδυνεύει καμμία από τις παροχές. Δεν κινδυνεύει να χάσει οτιδήποτε εκείνος που έχει πάρει το δάνειό του ή εκείνος στον οποίο οφείλουν αυτοί οι δύο οργανισμοί.
 Μιλάμε για συμβάσεις. Άρα, όλα αυτά θα επιλυθούν κατά τον καλύτερο δυνατό τρόπο. Μένει το θέμα ανοικτό σε σχέση με το μέλλον αυτών των παροχών, δηλαδή οι καινούργιες συμβάσεις. Αυτό το οποίο θα επιχειρήσει να κάνει το Υπουργείο Εργασίας, μετά και τη χθεσινή ψήφιση του νομοσχεδίου που προβλέπει τη μεταφορά των υπηρεσιών πρόνοιας από το Υπουργείο Υγείας στο Υπουργείο Εργασίας, είναι να ενοποιήσει σε μία δομή όλες αυτές τις παροχές, στις οποίες θα εντάξει και νέα προγράμματα.
Ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"265";"): Το λόγο έχει ο ερωτών Βουλευτής κ. Αστέριος Ροντούλης.";"Βέρα Νικολαΐδου"
"266";": Ευχαριστώ, κυρία Πρόεδρε.
Κύριε Υπουργέ, ήσασταν σαφής. Το λέω, για να το καταλάβει ο ελληνικός λαός. Η Κυβέρνηση είναι αποφασισμένη να καλύψει μέσω της λειτουργίας του ΟΑΕΔ τις τρέχουσες υποχρεώσεις, να καλύψει τις τρέχουσες εκκρεμότητες των δύο οργανισμών. Από εκεί και πέρα, τέλος. Πείτε το ξεκάθαρα. Νέες δράσεις, νέα στεγαστικά προγράμματα, παραδείγματος χάριν, του ΟΕΚ θα πάψουν να υπάρχουν. Πείτε το ξεκάθαρα ότι από εδώ και πέρα οι νέες δράσεις τελειώνουν, για να ξέρουμε πού πάμε. Δεν χρειάζεται με περίτεχνες διατυπώσεις να αποκρύπτετε την πραγματικότητα. 
Νομίζω ότι με επαληθεύσατε πλήρως, όσον αφορά την πρώτη μου τοποθέτηση. Είπατε ότι μέρος των εσόδων των οργανισμών κατέληγε στον ελλειμματικό κλάδο υγείας του ΙΚΑ, αρχικά με παράνομο τρόπο και στη συνέχεια μέσω μιας νομοθετικής ρύθμισης που τους έδινε το 30%. Το ερώτημα είναι εύλογο, κύριε Υπουργέ: Με ποιο δικαίωμα πήρατε πόρους συγκεκριμένων οργανισμών, συγκεκριμένης στόχευσης, για να καλύψετε άλλα κενά; Ποιος σας έδωσε αυτό το πολιτικό και ηθικό δικαίωμα; 
Και βεβαίως, αναγνωρίσατε –γιατί δεν μπορείτε να κάνετε διαφορετικά- μετά δακρύων, ομολογουμένως, τον τεράστιο κοινωνικό ρόλο των δύο αυτών Οργανισμών. Μα αυτός υφίσταται και τώρα στις παρούσες συνθήκες έτι περαιτέρω, κύριε Υπουργέ, γιατί ο μεν Οργανισμός Εργατικής Εστίας τόνωνε τον εσωτερικό τουρισμό –το έχουμε ανάγκη αυτό το πράγμα, οι μικρομεσαίες τουριστικές επιχειρήσεις το έχουν ανάγκη- αλλά και ο ΟΕΚ τόνωνε τον κατασκευαστικό κλάδο της ελληνικής οικονομίας. Δεν καταλαβαίνετε ότι η κατάργηση αυτών των δύο οργανισμών δημιουργεί έτι περαιτέρω έκρηξη της ύφεσης στην ελληνική οικονομία; 
Έρχομαι τώρα, κυρία Πρόεδρε, στην περιουσία των δύο οργανισμών. Κύριε Υπουργέ, γνωρίζετε πολύ καλά ότι έχει μία περιουσία ο ΟΕΚ 12 δισεκατομμυρίων ευρώ και 1 δισεκατομμύριο ευρώ είναι η περιουσία του Οργανισμού Εργατικής Εστίας. Και βεβαίως, ο ΟΕΚ έχει να λαμβάνει και από δάνεια που έδωσε σε βάθος εικοσιπενταετίας. Άρα, μεγαλώνει ακόμα περισσότερο η περιουσία του. Τι θα γίνει με την περιουσία αυτή; Μήπως θα χρησιμοποιηθεί, κυρία Πρόεδρε –και το καταγγέλλουμε στη Βουλή των Ελλήνων- για να καλυφθούν οι απώλειες που έχουν υποστεί, μέσω του PSI της ανταλλαγής ομολόγων, τα ασφαλιστικά ελληνικά ταμεία; Είναι ένα ερώτημα που θα πρέπει να απαντηθεί από τον κύριο Υπουργό; Αλλά, υπάρχει και ένα άλλο, κύριε Υπουργέ. 
Εμμέσως γνωρίζετε πολύ καλά ότι ενισχύονταν κάποιοι συνδικαλιστικοί φορείς από τον Οργανισμό Εργατικής Εστίας -για παράδειγμα, τα εργατικά κέντρα- για να ικανοποιήσουν τις λειτουργικές τους ανάγκες. Τώρα τι θα γίνει; Τι θα γίνει με αυτό; Θέλετε εμμέσως να χτυπήσετε και τη συνδικαλιστική έκφραση των εργαζομένων; 
Τελειώνω, κυρία Πρόεδρε, με το εξής ερώτημα. Ξεκάθαρα θέλουμε να μας πείτε το εξής: είναι χίλιοι τριακόσιοι εργαζόμενοι και στους δύο οργανισμούς. Ποιο εργασιακό μέλλον αναμένει αυτούς τους χίλιους τριακόσιους εργαζόμενους; Ξεκάθαρα. Και κάνετε λόγο για έναν φορέα που θα δημιουργηθεί στο Υπουργείο Εργασίας και θα αναλάβει το σύνολο των κοινωνικών επιδομάτων, γιατί πήρατε και τις αρμοδιότητες της κοινωνικής αλληλεγγύης. Θα μετακινηθούν και εκεί οι εργαζόμενοι; Τι θα είναι αυτός ο φορέας εντός του Υπουργείου Εργασίας που θα δημιουργηθεί και ποια κοινωνικά επιδόματα θα δίδει από εδώ και πέρα;
Ευχαριστώ, κυρία Πρόεδρε.";"ΑΣΤΕΡΙΟΣ ΡΟΝΤΟΥΛΗΣ"
"267";"): Και εγώ σας ευχαριστώ.
Το λόγο έχει τώρα ο ερωτών Βουλευτής κ. Κριτσωτάκης.";"Βέρα Νικολαΐδου"
"268";": Κυρία Πρόεδρε, παίρνουν τα χρήματα των εργαζομένων, βουτάνε το χέρι στα ταμεία, δεν το φέρνουν στη Βουλή, κάνουν νομοθετική πράξη από το Υπουργικό Συμβούλιο και αυτό, γιατί; Οι προνομιούχοι στη χώρα είναι οι εργαζόμενοι; Μόνο αυτοί πρέπει να πληρώνουν; Δεν είναι αυτή ταξική πολιτική; Πού είναι η κοινοβουλευτική δημοκρατία; Γιατί γίνεται παράκαμψη και του Κοινοβουλίου; Ερχόμαστε να ελέγξουμε κάτι που δεν ψηφίσαμε, κάτι που δεν αποφασίσαμε. Υπάρχει νομιμότητα; Είναι νομοτυπικό θα μπορούσε να πει κανείς; 
Τα ίδια κόμματα και ίσως και τα ίδια πρόσωπα πολλές φορές, οι ίδιες πολιτικές που δημιούργησαν αυτή την κρίση, έρχονται τώρα να μας πουν ότι με την ίδια συνταγή, με την ίδια πολιτική, θα το λύσουν. Γι’ αυτό υπάρχει οργή στον κόσμο.
Είπατε ότι είναι αντίθετο το Υπουργείο. Μα πώς είναι δυνατόν να είναι το Υπουργείο αντίθετο, να είστε και όλοι εσείς με δάκρυα στα μάτια και να γίνεται; Δηλαδή, ποιος αποφασίζει επιτέλους και πού είναι στο τέλος η δημοκρατία; Δεν είναι για τους πολλούς, δεν είναι στο Κοινοβούλιο, δεν είναι πουθενά, τι γίνεται; Εγώ δεν μπορώ να σας πω τι να κάνετε, κύριε Υπουργέ, αλλά θα σας πω τι θα είχα κάνει εγώ. Αφού θα ήμουν αντίθετος και αφού κρατάω μία επαφή με τη συνείδησή μου, εγώ τουλάχιστον θα είχα παραιτηθεί και εάν ήμουν στην Ιαπωνία θα είχα κάνει κάτι άλλο.
Θέλω να σας πω ότι ο εργαζόμενος πάντοτε πλήρωνε, ο εργαζόμενος συνεχίζει να πληρώνει. Δεν έχει σημασία πόσο κλαίει αυτός που το κάνει ή αν λέει ότι είναι σωστό ή λάθος. Σημασία έχει η πράξη και το αποτέλεσμα. Υπήρχε μία δραστηριότητα αυτών των οργανισμών -δεν ήταν αυτό που θα θέλαμε εμείς- με ευθύνη των προηγούμενων κυβερνήσεων, αλλά ήταν διαρκής και ήταν σημαντική. Το παραδέχεστε. 
Στη μία επιστολή βλέπω που λέει ο Ιταλός Πρόεδρος της συγκεκριμένης επιτροπής ότι: «Μολονότι έχουμε πλήρη επίγνωση πού έχει φτάσει η κατάσταση στην Ελλάδα, ο αφανισμός του τομέα της οικονομικά προσιτής κατοικίας στην Ελλάδα θα επιδεινώσει ακόμα περισσότερο τη δραματική θέση στην οποία έχουν οδηγηθεί δεκάδες χιλιάδες Έλληνες εργαζόμενοι και πιθανότατα θα υπονομεύσει ένα από τα θεμελιωδέστερα στοιχεία, που μπορούν να αποτελέσουν τη βάση για τη μελλοντική ανάκαμψη. Η κίνηση αυτή θέτει επίσης σοβαρότατους περιορισμούς στην εφαρμογή του δικαιώματος στην κατοικία, το οποίο αποτελεί θεμελιώδες κοινωνικό δικαίωμα που προωθείται από τον Χάρτη Θεμελιωδών Δικαιωμάτων της Ευρωπαϊκής Ένωσης».
Θα σας πω εγώ τώρα ότι τα ερωτήματα είναι αμείλικτα. Τι θα γίνει με τις οφειλές του ΙΚΑ; Είπατε ότι φεύγουν. Είναι, όμως, 4 δισεκατομμύρια ευρώ και αυτά τουλάχιστον κάποιος πρέπει να πει ότι τα έδωσαν οι εργαζόμενοι, τους τα άρπαξαν. Τι θα γίνει με την τεράστια περιουσία των δύο οργανισμών; Ο ΟΕΚ έχει στην ιδιοκτησία του χίλια διακόσια εξήντα καταστήματα, διακόσιες πενήντα δύο αίθουσες συνεδριάσεων, διακόσιες είκοσι μία οικοπεδικές εκτάσεις σε σαράντα πέντε νομούς σε όλη την Ελλάδα και τα αποθεματικά του ανέρχονται στα 450.000.000 ευρώ. Έχει μία τεράστια περιουσία, η οποία αποτελείται από ιδιόκτητους παιδικούς σταθμούς, οικόπεδα, κτήρια, καθώς και το σύνολο των εργατικών κέντρων.
Υπάρχει και ένα μεγάλο θέμα –το είπε ο κύριος συνάδελφος πριν- το τι θα γίνει με τα εργατικά κέντρα. Επαναλαμβάνετε αυτό που έκανε στις αρχές της δεκαετίας του ’90 η κυβέρνηση Μητσοτάκη, όπου με την οικονομική ασφυξία πήγε να καθαρίσει τους λογαριασμούς της με τα συνδικάτα. Το κάνετε και αυτό. Σε ποιου τα χέρια θα περάσει αυτή η περιουσία που δημιουργήθηκε από εισφορές από το μεροκάματο των εργαζομένων; 
Στο άρθρο 4, στο νόμο που περάσατε από το Υπουργικό Συμβούλιο, αναφέρεται ότι το Ταμείο έχει αποκλειστικό σκοπό την αξιοποίηση περιουσιακών στοιχείων της ιδιωτικής περιουσίας του δημοσίου ή νομικών προσώπων δημοσίου δικαίου, τα οποία μεταβιβάζονται και περιέρχονται στο Ταμείο χωρίς αντάλλαγμα, με κοινή απόφαση των Υπουργών Οικονομικών, Εργασίας και Κοινωνικής Ασφάλισης και του κατά περίπτωση αρμόδιου Υπουργού. Το προϊόν της αξιοποίησης των παραπάνω περιουσιακών στοιχείων χρησιμοποιείται αποκλειστικά για την οικονομική στήριξη του ασφαλιστικού συστήματος.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Όλο το προσωπικό λέτε ότι μεταφέρεται και θα αξιολογηθεί μετά, αλλά στην νομοθετική πράξη του Υπουργικού Συμβουλίου, κύριε Υπουργέ …";"ΜΙΧΑΗΛ ΚΡΙΤΣΩΤΑΚΗΣ"
"269";"): Κύριε Κριτσωτάκη, ολοκληρώστε παρακαλώ. Έχει τελειώσει ο χρόνος σας.";"Βέρα Νικολαΐδου"
"270";": Κυρία Πρόεδρε, θα προσπαθήσω να είμαι σύντομος, αλλά είναι πολύ κρίσιμα τα θέματα αυτά.";"ΜΙΧΑΗΛ ΚΡΙΤΣΩΤΑΚΗΣ"
"271";"): Ήδη λέγονται εις διπλούν τα πάντα.";"Βέρα Νικολαΐδου"
"272";": Λέει, λοιπόν, ότι νέα προγράμματα και παροχές δεν αναλαμβάνονται από τον ΟΑΕΔ, εκτός από τη συνέχιση της λειτουργίας των βρεφονηπιακών σταθμών, καθώς και τη συντήρησή τους και εν εξελίξει υφιστάμενες συμβατικές υποχρεώσεις. Δηλαδή, από εδώ και πέρα, δεν δίνει δικαίωμα αυτή η πράξη του Υπουργικού Συμβουλίου να συνεχιστούν, παρά μόνον να τελειώσουν αυτά. Είναι, λοιπόν, ένα έτερο σκάνδαλο και πρέπει να πείτε καθαρά, «ναι, το κλείνουμε, σταματάμε εδώ».
Τέλος, θέλω να πω –υπάρχει και το θέμα του χρόνου- τι θα γίνει με τα εκταμιευθέντα από κεφάλαια του ΟΕΚ δάνεια και με τις οφειλές από παραχωρηθείσες κατοικίες που αντιπροσωπεύουν αυτήν τη στιγμή συνολική οφειλή 1.200.000.000 ευρώ προς τον ΟΕΚ. Ποιος θα τα εισπράξει; Τι θα γίνει με την επιδότηση επιτοκίου για δάνεια που χορηγήθηκαν από τις τράπεζες; Αυτήν τη στιγμή είναι ενεργά εβδομήντα χιλιάδες, μειούμενα σταδιακά μέχρι το 2019 που λήγει η επιδότηση και τίθεται ένα θέμα, εάν θα έχουν οι δικαιούχοι τη δυνατότητα να αποπληρώσουν τα δάνεια αυτά, όταν θα διακοπεί η καταβολή της επιδότησης του επιτοκίου από τον ΟΕΚ. Ήδη υπάρχουν πολλές περιπτώσεις που έχουν διακόψει την αποπληρωμή δανείου. Ο ΟΕΚ, όμως, δεν προχωρούσε σε κατασχέσεις, κύριε Υπουργέ. Τώρα οι τράπεζες που θα αναλάβουν, ασφαλώς, θα προχωρούν. Τι θα κάνετε σε αυτό; Και με ποιο επιτόκιο θα είναι; Διότι είχε εξασφαλιστεί από τον ΟΕΚ να είναι με βάση ……
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)";"ΜΙΧΑΗΛ ΚΡΙΤΣΩΤΑΚΗΣ"
"273";"): Κύριε Κριτσωτάκη, παρακαλώ, ολοκληρώστε. Έχετε διπλασιάσει το χρόνο σας.";"Βέρα Νικολαΐδου"
"274";": Τέλος, κύριε Υπουργέ, τι γίνεται με αυτούς που εσείς έχετε αποφασίσει και δεν εφαρμόζετε το νόμο; Όταν εμείς καμμιά φορά λέμε ότι αυτός ο νόμος δεν θα εφαρμοστεί, μας φωνάζετε «γιατί δεν εφαρμόζετε τους νόμους, είστε εκτός Συντάγματος και είστε περιθωριακοί». Εδώ εσείς τι απαντάτε; 
Θα έλεγα και άλλα, κυρία Πρόεδρε. Συγγνώμη και ευχαριστώ για την ανοχή σας, αλλά είναι τεράστιο το θέμα.
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)";"ΜΙΧΑΗΛ ΚΡΙΤΣΩΤΑΚΗΣ"
"275";"): Είναι τεράστιο το θέμα, αλλά και ο χρόνος συγκεκριμένος, με βάση αυτό που έχετε ψηφίσει στον Κανονισμό και χρειάζεται καλύτερη διαχείριση. 
Το λόγο έχει ο Υπουργός Εργασίας και Κοινωνικής Ασφάλισης κ. Κουτρουμάνης, για έξι λεπτά.";"Βέρα Νικολαΐδου"
"276";" (Υπουργός Εργασίας και Κοινωνικής Ασφάλισης): Κυρία Πρόεδρε, εγώ είπα πρώτος για το κοινωνικό έργο των δύο αυτών φορέων. Ωστόσο μη δίνουμε την εντύπωση ότι όλα λειτουργούσαν μια χαρά. 
Και εξηγούμαι με δύο παραδείγματα. Πόσοι από αυτούς που πήραν δάνειο από τον Οργανισμό Εργατικής Κατοικίας έχουν πληρώσει την μικρή δόση των 50, 60, 100, 150 ευρώ έτσι ώστε ο οργανισμός αυτός να μπορέσει να ξαναδώσει δάνεια; Ήταν αυτό λειτουργία σοβαρού οργανισμού ο οποίος θέλει να δώσει δάνεια με φθηνό επιτόκιο, να δώσει εργατικές κατοικίες με πολύ μικρό κόστος γι αυτόν που παίρνει την κατοικία και στη συνέχεια να μην πληρώνει κανένας; Είναι γνωστό στο πανελλήνιο ότι υπήρχαν σύλλογοι οι οποίοι είχαν ιδρυθεί με σκοπό να μην αποπληρώσουν ποτέ τα δάνεια; Ήταν δικαίωμα αυτό; Ήταν σε μια λογική του «δεν πληρώνω»; Μπορεί να σταθεί ένας οργανισμός όταν δίνει κάθε χρόνο πενήντα χιλιάδες-εξήντα χιλιάδες δάνεια και δεν επιστρέφονται αυτά τα χρήματα ούτως ώστε να δανειοδοτηθεί εκ νέου και ο νέος δικαιούχος;";"ΓΕΩΡΓΙΟΣ ΚΟΥΤΡΟΥΜΑΝΗΣ"
"277";": Γι’ αυτό του παίρνετε τα αποθεματικά;";"ΜΙΧΑΗΛ ΚΡΙΤΣΩΤΑΚΗΣ"
"278";" (Υπουργός Εργασίας και Κοινωνικής Ασφάλισης): Κοιτάξτε να δείτε. Υπήρχαν προβλήματα. Μην εξωραΐζουμε την κατάσταση. Υπήρχαν κατασκευές κατοικιών που κόστιζαν διπλάσια και τριπλάσια τιμή. Όλα αυτά είχαν εντοπιστεί και οι τελευταίες διοικήσεις των δύο οργανισμών, ιδίως του Οργανισμού Εργατικής Κατοικίας έκαναν σημαντική προσπάθεια να βάλουν μία τάξη στα πράγματα, να δούμε ποιος χρωστάει τι σε αυτόν τον φορέα, να δούμε ποιος έχει πάρει δάνειο, να γίνει μια βάση δεδομένων για να γνωρίζει ο οργανισμός που έχει δώσει και τι. Δεν υπήρχε τίποτε από όλα αυτά.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )";"ΓΕΩΡΓΙΟΣ ΚΟΥΤΡΟΥΜΑΝΗΣ"
"279";": Κύριε Υπουργέ, ποιος διόρισε …";"ΜΙΧΑΗΛ ΚΡΙΤΣΩΤΑΚΗΣ"
"280";" (Υπουργός Εργασίας και Κοινωνικής Ασφάλισης): Να σας πω ότι έχω την πολιτική ευθύνη γι αυτούς τους δύο οργανισμούς τους τελευταίους επτά μήνες και τα προβλήματα αυτά δεν δημιουργήθηκαν τώρα αλλά όλες τις προηγούμενες δεκαετίες. Εδώ και είκοσι, τριάντα χρόνια υπάρχουν σοβαρές εκκρεμότητες, υπάρχουν μόνο προσωρινά παραχωρητήρια, υπάρχουν χιλιάδες εκκρεμότητες, οι οποίες πρέπει να καταγραφούν και καταγράφονται έτσι ώστε να δούμε τι έχει γίνει σε αυτούς τους οργανισμούς. Κυρίως μιλώ για τον Οργανισμό Εργατικής Κατοικίας.
Αυτό δεν σημαίνει ότι το κοινωνικό έργο που μπορούσαν αυτοί οι δύο οργανισμοί να υλοποιήσουν δεν είναι σημαντικό. Βεβαίως, και η επιδότηση του ενοικίου και η επιδότηση του επιτοκίου και η εργατική κατοικία ήταν σημαντικές παροχές για τον εργαζόμενο. 
Δώσαμε με την υπουργική απόφαση τη λύση που μπορούσαμε να δώσουμε σήμερα και νομίζω ότι είναι σημαντική. Είναι σημαντικό να συνεχιστεί το πρόγραμμα και να μην υπάρξει το παραμικρό πρόβλημα με τις όποιες υποχρεώσεις έχει αναλάβει είτε ο ένας είτε ο άλλος οργανισμός.
Και βέβαια διασφαλίστηκαν οι χίλιοι τριακόσιοι πενήντα εργαζόμενοι. Μεταφέρονται στον ΟΑΕΔ με την ίδια εργασιακή σχέση. Το βλέπετε στην απόφαση. Από κει και μετά φυσικά, υπάρχουν τα περιθώρια να ενισχυθούν κι άλλοι φορείς στο χώρο του Υπουργείου Εργασίας, δηλαδή να μεταφερθεί –και θα το δούμε αυτό- προσωπικό και στο Σώμα Επιθεώρησης Εργασίας από τους μηχανικούς για παράδειγμα, που είναι στον Οργανισμό Εργατικής Κατοικίας ή στο ΙΚΑ. Έχουμε τρεις φορείς και υπηρεσίες στο χώρο, ΙΚΑ, ΟΑΕΔ και ΣΕΠΕ που έχουν σημαντικό πρόβλημα από την έλλειψη προσωπικού. Και θα γίνει η μεταφορά κατά τέτοιον τρόπο ώστε να αξιοποιηθεί κατά το καλύτερο δυνατό τρόπο το προσωπικό. Και φυσικά όπως είπα και χθες στην Ολομέλεια, όλο το προσωπικό θα αξιολογηθεί στο πλαίσιο της αξιολόγησης που έχει αποφασίσει και υλοποιεί το Υπουργείο Δημόσιας Διοίκησης και Ηλεκτρονικής Διακυβέρνησης. 
Σημασία έχει λοιπόν να πούμε στον πολίτη ότι εφόσον αυτή τη στιγμή έχει πάρει δάνειο, θα συνεχιστεί η επιδότηση και εφόσον έχει εγκριθεί η επιδότηση ενοικίου, θα συνεχίσει να παίρνει την επιδότηση ενοικίου. Για τους φρεβονηπιακούς σταθμούς αναφέρεται ρητώς ότι δεν πρόκειται να αλλάξει τίποτα θα συνεχίσουν τη λειτουργία τους γιατί φιλοξενούν δυο χιλιάδες άτομα. Επομένως έχουμε λύσει αυτά τα προβλήματα που αφορούν το σήμερα και ήμουν απόλυτα ειλικρινής και σαφής ότι πρέπει να δούμε το μέλλον και το μέλλον συνδέεται με πολλά πράγματα και καινούργιες ανάγκες που πρέπει να καλύψουμε.
Χθες ψηφίσαμε τη ρύθμιση αυτή που αναφέρεται στο πρόγραμμα «Βοήθεια στο Σπίτι». Ο αρχικός μας στόχος δεν ήταν να είναι ο φορέας υλοποίησης το ΙΚΑ, αλλά ήταν να είναι ο νέος αυτός φορέας ο οποίος όμως δεν έχει δημιουργηθεί ακόμα. Ο νέος αυτός φορέας θα μπορούσε να συμπεριλάβει και το πρόγραμμα «Βοήθεια στο Σπίτι» και πολλές από τις δράσεις, οι οποίες μέχρι τώρα ήταν στην αρμοδιότητα αυτών των φορέων, όπως η  ασφάλιση του επαγγελματικού κινδύνου που θέλουμε να θεμσοθετήσουμε και οι προνοιακές παροχές που το Υπουργείο Υγείας μέχρι τώρα είχε στην αρμοδιότητά του και μεταφέρονται στο Υπουργείο Εργασίας.
Και επειδή με ρώτησε ο κ. Ροντούλης τι θα γίνει αυτό το προσωπικό, θα πω ότι το προσωπικό αυτό μένει στις υπηρεσίες, απλά η εποπτεία μεταφέρεται στο Υπουργείο. Ο στόχος μας -και νομίζω ότι θα συμφωνήσουμε όλοι σε αυτό είναι να υπάρχει μια δομή για όλα αυτά, για όλες αυτές τις παρεχόμενες υπηρεσίες και παροχές, έτσι ώστε να μπορεί να είναι πολύ πιο αποτελεσματικός από αυτό που υπάρχει σήμερα. Σήμερα ξέρετε πολύ καλά ότι δεν έχει εικόνα καμμία υπηρεσία, κανένα Υπουργείο για το ποιοι είναι οι δικαιούχοι διαφόρων κοινωνικών επιδομάτων και άλλων παροχών. Δεν έχει εικόνα όχι μόνο των δικαιούχων αλλά ούτε και των επιδομάτων που καταβάλλονται. Υπάρχουν εβδομήντα δυο επιδόματα τα οποία καταβάλλονται από διάφορους φορείς και αυτά συγκεντρώνονται και πρέπει να συγκεντρωθούν εκεί και ταυτόχρονα να δούμε το νέο ρόλο και τις νέες παροχές που πρέπει να έχει ένας σύγχρονος φορέας κοινωνικής προστασίας και αλληλεγγύης. Αυτό όμως, θα απαντηθεί μετά από διαβούλευση και με τους κοινωικούς φορείς γιατί είναι συνάρτηση και των εισφορών. Είναι άλλο πράγμα αν θα υπάρχουν και εργοδοτικές εισφορές και άλλο αν υπάρχουν μόνο ασφαλιστικές εισφορές από την πλευρά των εργαζομένων. Πάντως τα υπάρχοντα προγράμματα θα μπορούσαν να διατηρηθούν και διατηρούνται επειδή η εισφορά του 1,35% των εργαζομένων επαρκεί για την κάλυψη αυτών των προγραμμάτων.
Σε ότι αφορά τώρα την περιουσία εκεί δεν υπάρχει τέτοιο σενάριο που είπατε, κύριε Ροντούλη: να καλύψει περιουσία τις απώλειες που θα έχουν τα ταμεία από το PSI. Καμμία σχέση, γιατί η περιουσία μεταφέρεται σε ειδικό λογαριασμό στον ΟΑΕΔ και είναι μεγάλη περιουσία, είναι πολλά τα ακίνητα χίλια τριακόσια καταστήματα που έχουν οι δυο οργανισμοί και μεταφέρονται εκεί σε ειδικό λογαριασμό. Δεν θα πρέπει να υπάρχει καμμία ανησυχία απολύτως, για την τύχη της περιουσίας. Ίσα-ίσα μπορεί να αξιοποιηθεί καλύτερα γιατί και ο ΟΑΕΔ έχει μια μεγάλη περιουσία και μπορεί εκεί να γίνει πολύ καλύτερη και πιο αποτελεσματική αξιοποίηση της συγκεκριμένης περιουσίας. Ο ειδικός λογαριασμός ο οποίος δημιουργείται είναι ακριβώς για να υπάρχει μια αυτοτέλεια και να μπορούν να εξυπηρετούνται οι ανάγκες που έχει αναλάβει μέχρι τώρα όπως είπα ο Οργανισμός Εργατικής Κατοικίας και Εργατικής Εστίας. 
Άρα, ρυθμίσαμε κατά τον καλύτερο δυνατό τρόπο το θέμα που έχει να κάνει με τις σημερινές υποχρεώσεις και τα προγράμματα των δυο φορέων, διασφαλίσαμε το προσωπικό και είμαστε έτοιμοι να συζητήσουμε όχι μόνο με τους κοιωννικούς φορείς, αλλά και στην Επιτροπή Κοινωνικών Υποθέσεων το θέμα για το πώς πρέπει να διαρθρωθεί ένας φορέας από το επόμενο διάστημα που θα περιλαμβάνει όλα αυτά στα οποία αναφέρθηκα, που μερικά από αυτά αφορούσαν τους οργανισμούς αυτούς και άλλα είναι νέα προγράμματα που πρέπει να αναπτύξουμε για να καλύψουμε τις νέες ανάγκες που έχουν δημιουργηθεί. 
Ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"281";": Για τα επιτόκια δεν είπατε κουβέντα και για τις κατασχέσεις.";"ΜΙΧΑΗΛ ΚΡΙΤΣΩΤΑΚΗΣ"
"282";"): Έχετε ένα λεπτό ακόμα, κύριε Υπουργέ.";"Βαΐτσης Αποστολάτος"
"283";" (Υπουργός Εργασίας και Κοινωνικής Ασφάλισης): Να πω ότι όλες οι απαιτήσεις μεταφέρονται στον ΟΑΕΔ. Δηλαδή στον ΟΑΕΔ στον ειδικό λογαριασμό. 
Και οι οφειλές του ΙΚΑ προς τον Οργανισμό Εργατικής Κατοικίας και τον Οργανισμό Εργατικής Εστίας δεν διαγράφονται. Μεταφέρονται στη διάδοχη κατάσταση και όλες οι απαιτήσεις όλων όσων έχουν συμβάσεις με τον έναν ή τον άλλον οργανισμό μεταφέρονται εκεί.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"284";": Και οι κατασχέσεις λοιπόν….";"ΜΙΧΑΗΛ ΚΡΙΤΣΩΤΑΚΗΣ"
"285";"): Κύριε Κριτσωτάκη, δεν έχετε άλλο δικαίωμα λόγου. 
Μετά την ομοούσιο και ομόθυμο διπλή ερώτηση, του κ. Ροντούλη και του κ. Κριτσωτάκη και την ιώβειο υπομονή του Υπουργού «αντοχής», μάλλον για να είμαι σωστός του Υπουργού Εργασίας και Κοινωνικής Ασφάλισης, έχω την τιμή, κυρίες και κύριοι συνάδελφοι, να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δέκα επτά μαθητές και μαθήτριες και ένας εκπαιδευτικός από το 9ο Δημοτικό Σχολείο Βύρωνα. 
 Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Επόμενη είναι η τρίτη με αριθμό 574/24-2-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Αντώνη Σκυλλάκου προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων του Ταμείου Υγείας Δικηγόρων Επαρχίας (ΤΥΔΕ). 
Ο Υπουργός Εργασίας και Κοινωνικής Ασφάλισης κ. Κουτρουμάνης θα απαντήσει στην επίκαιρη ερώτηση. 
Ο κ. Σκυλλάκος έχει το λόγο να αναπτύξει την ερώτησή του σε δύο λεπτά.";"Βαΐτσης Αποστολάτος"
"286";": Εξαιτίας της γενικότερης πολιτικής των προηγούμενων κυβερνήσεων πριν από την κρίση, αλλά και λόγω της οικονομικής κρίσης φτάσαμε εκεί που φτάσαμε αναφορικά με τα Ταμεία Υγείας των δικηγόρων, όχι μόνο της επαρχίας που είναι το κύριο θέμα της ερώτησης, αλλά και της Αθήνας, του Πειραιά και της Θεσσαλονίκης. 
Θα επικεντρώσω στο Ταμείο Υγείας Δικηγόρων Επαρχίας. Κατ’ αρχάς θέλω να ξεκαθαρίσω ότι εμείς δεν πιστεύουμε πως οι δικηγόροι δεν θα έπρεπε να ενδιαφέρονται για τον κλάδο αυτό γιατί είναι πλούσιοι. Υπάρχουν οι πλούσιοι, οι εύποροι, αλλά ένα μεγάλο κομμάτι είναι μισθωτοί ή απλώς βγάζουν τα έξοδά τους. Έχει πολύ μεγάλη σημασία, λοιπόν, το ταμείο τους να πληρώνει όσα πρέπει και να παρέχει τις υπηρεσίες που χρειάζονται. 
Φτάσαμε στο σημείο το Ταμείο Υγείας Δικηγόρων, Επαρχίας, το ΤΥΔΕ, να αρνείται ουσιαστικά την παροχή υγειονομικής περίθαλψης. Δεν υπάρχουν ελεγκτές γιατροί. Τα οφειλόμενα ποσά από επιστροφές δαπανών δεν δίνονται. Καθυστερούν δηλαδή τρία χρόνια να δοθούν χρήματα που έχει δώσει κάποιος σε φάρμακα, όπως επίσης καθυστερούν δυόμισι χρόνια να πάρουν χρήματα για τις άλλες ιατρικές εξετάσεις και υπηρεσίες που παρέχονται. Ουσιαστικά υπάρχει άρνηση πληρωμών. 
Επιπλέον όλων αυτών, πολλοί φαρμακευτικοί σύλλογοι έχουν καταγγείλει τις συμβάσεις με το συγκεκριμένο ταμείο. Απ’ ό,τι πληροφορήθηκα το ένα τρίτο των συλλόγων έχουν καταγγείλει τις συμβάσεις με το ταμείο.
Πού οφείλεται αυτή η κατάσταση; Πρώτα απ’ όλα στη χρηματοδότηση, αλλά και στην έλλειψη προσωπικού. Αν θέλετε, αυτά συνδέονται και μεταξύ τους. Το δημόσιο οφείλει 12 δισεκατομμύρια από θεσμοθετημένους πόρους, τα οποία έπρεπε να δίνει, ανάλογα με τον αριθμό των ασφαλισμένων στο ταμείο. Από τη δεκαετία του ’90 που καθιερώθηκε αυτή η χρηματοδότηση έχουν δοθεί ελάχιστα. Μέχρι το 2006 είχαν δοθεί πολύ λίγα χρήματα, ενώ το κράτος χρωστάει 12 δισεκατομμύρια. 
Το ταμείο έχει στο λογαριασμό του 13 δισεκατομμύρια, αλλά χρωστάει 20 δισεκατομμύρια. Δεν θα χρωστούσε τίποτα αν του δίνονταν τα λεφτά που του χρωστάει το κράτος. 
Συνδεδεμένο μ’ αυτό αλλά και με την άρνηση της Κυβέρνησης να επιτρέψει προσλήψεις είναι το γεγονός ότι φθάσαμε στο σημείο να είναι δεκαπέντε οι εργαζόμενοι στο ταμείο για είκοσι δύο χιλιάδες ασφαλισμένους. Ο ένας είναι ο διευθυντής, που δεν κάνει πρακτική δουλειά, αλλά επιβλέπει –παρακολουθεί και καλά κάνει- και τέσσερις είναι σε άδεια λοχείας ή ανατροφής τέκνων.";"ΑΝΤΩΝΗΣ ΣΚΥΛΛΑΚΟΣ"
"287";"): Κύριε Σκυλλάκο, θα πείτε τα υπόλοιπα στη δευτερολογία σας.";"Βαΐτσης Αποστολάτος"
"288";": Τελειώνω, κύριε Πρόεδρε. 
Έμειναν, λοιπόν, μόνο δέκα. Δεν μπορούν να τα βγάλουν πέρα. Και γι’ αυτό έχουμε τεράστιες καθυστερήσεις. 
Αν παραμείνει αυτή η κατάσταση ως έχει, το ταμείο χρεοκοπεί και θα έρθετε είτε εσείς είτε κάποιος άλλος να πείτε: «αύξηση των εισφορών των δικηγόρων». Είτε θα οδηγηθούν, λοιπόν, στην ιδιωτική ασφάλιση είτε στο να πληρώνουν από την τσέπη τους ή λίγο απ’ όλα μαζί. 
Πείτε μας, παρακαλώ, ποια είναι η θέση της Κυβέρνησης και τι πρόκειται να κάνει.";"ΑΝΤΩΝΗΣ ΣΚΥΛΛΑΚΟΣ"
"289";"): Σας ευχαριστούμε πολύ, κύριε Σκυλλάκο. 
Το λόγο έχει ο Υπουργός Εργασίας και Κοινωνικής Ασφάλισης κ. Κουτρουμάνης για τρία λεπτά.";"Βαΐτσης Αποστολάτος"
"290";" (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
Κατανοώ απόλυτα, κύριε Σκυλλάκο, το ενδιαφέρον σας για το θέμα. Είναι σε πολύ μεγάλο βαθμό έτσι όπως τα λέτε. Υπάρχει μεγάλη ταλαιπωρία των ασφαλισμένων στο συγκεκριμένο ταμείο. Και το πρόβλημα βέβαια δεν είναι οικονομικό. Γιατί αν ήταν οικονομικό, θα μπορούσε να λυθεί εντός του ταμείου. Εσείς είπατε για 3 δισεκατομμύρια αποθεματικά. Το ταμείο, το ΕΤΑΑ, είναι ένα ταμείο το οποίο έχει πόρους, έχει δυνατότητες. Το ΤΥΔΕ είναι ξεχωριστός κλάδος, ξεχωριστός τομέας μέσα σ’ αυτό το ταμείο. Ωστόσο περισσότερο το πρόβλημα είναι οργανωτικό και λειτουργικό και δημιουργήθηκε σε πολύ μεγαλύτερο βαθμό μετά την ενοποίηση, διότι δεν έγινε η απαραίτητη ανακατανομή προσωπικού, προκειμένου να καλυφθούν οι ανάγκες. 
Τι γίνεται τώρα; Αυτό έχει σημασία. Νομίζω ότι η λύση δεν μπορεί να προέλθει με επιπλέον χρηματοδότηση από το κράτος, αλλά με σωστή αξιοποίηση των πόρων που υπάρχουν στο ταμείο και επίλυση του λειτουργικού προβλήματος. Εμείς έχουμε εγκρίνει την πρόσληψη εκατόν πενήντα ατόμων -για το ΕΤΑΑ μιλώ συνολικά- και το έχουμε προωθήσει, για να υπάρξει απόφαση και να υπογραφεί κι από τους άλλους συναρμόδιους Υπουργούς, προκειμένου να καλυφθούν έκτακτες και επείγουσες ανάγκες, οι οποίες έχουν δημιουργηθεί λόγω του μεγάλου αριθμού αποχωρήσεων για συνταξιοδότηση τα τελευταία χρόνια.
Κινούμαστε, λοιπόν, σ’ αυτήν την κατεύθυνση, για να μπορέσουμε να εξυπηρετήσουμε το ταμείο. Όμως πρέπει να σας πω ότι και πάλι προβλήματα θα υπάρχουν, γιατί αυτές οι δομές δεν μπορούν να εξυπηρετήσουν με τον καλύτερο δυνατό τρόπο τους ασφαλισμένους πανελλαδικά. Και δεν μπορούν να τους εξυπηρετήσουν γιατί μέχρι τώρα ουσιαστικά το μεγαλύτερο μέρος της εξυπηρέτησης οφειλόταν στην ίδια τη δραστηριότητα των τοπικών συλλόγων, οι οποίοι είχαν αναλάβει ένα σημαντικό μέρος αυτής της λειτουργίας. Αυτό δεν μπορεί να συνεχιστεί. 
Θα σας απαντήσω στη συνέχεια πώς βλέπουμε να αντιμετωπίζεται το θέμα και πώς μπορεί να διασφαλιστεί καλύτερη εξυπηρέτηση. 
Ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"291";"): Σας ευχαριστούμε, κύριε Υπουργέ. 
Ο Βουλευτής του Κομμουνιστικού Κόμματος Ελλάδος κ. Σκυλλάκος έχει το λόγο για τρία λεπτά.";"Βαΐτσης Αποστολάτος"
"292";": Δηλαδή η καθυστέρηση, η άρνηση μέχρι σήμερα του Υπουργείου ή της Κυβέρνησης γενικότερα, να προσλάβει το απαραίτητο προσωπικό σ’ αυτό το ταμείο και σε άλλα ταμεία δεν οφείλεται σε οικονομικούς λόγους; Εξηγήστε το. Γιατί λέτε «καμμία επιχορήγηση». Ποιος θα πληρώνει; Οι εργαζόμενοι και η διεύθυνση εκεί μιλάνε για είκοσι δύο νέες προσλήψεις εντελώς απαραίτητες προκειμένου να γίνεται εκκαθάριση και να δίνονται τα χρήματα στους ασφαλισμένους. Ποιος θα τους πληρώνει αυτούς; Δεν θα τους πληρώνει το ταμείο; Υπάρχει, λοιπόν, και οικονομικό πρόβλημα.
Επαναλαμβάνω ότι 13 δισεκατομμύρια είναι το αποθεματικό του ταμείου, 20 δισεκατομμύρια τα χρέη και το κράτος τούς χρωστάει 12. Γιατί δεν μας λέτε τι πρόκειται να γίνει με αυτά τα 12 που χρωστάει το κράτος; 
Δεν μας δώσατε και καμμία εξήγηση για το εξής. Από τους εκατόν πενήντα που «θα» πάρετε –εξηγήστε μας εάν θα τους πάρετε και πότε περιμένετε να το κάνετε- πόσοι θα πάνε στο Ταμείο Υγείας Δικηγόρων Επαρχιών; Δεν υπάρχει συγκεκριμένη δέσμευση. Είναι πολύ αόριστο. «Όταν» θα εγκριθούν, «εάν» θα εγκριθούν οι εκατόν πενήντα προσλήψεις…Προσδιορίστε το, σε σχέση με το ερώτημα που θέτουμε για το συγκεκριμένο ταμείο. 
Θέλω να σημειώσω τελειώνοντας ότι οι δικηγόροι βρίσκονται σε κινητοποίηση και ειδικότερα οι των επαρχιών και ένα από τα πρώτα αιτήματα του απεργιακού τους αγώνα είναι το ταμείο τους.
Πρέπει να αντιμετωπιστεί άμεσα, κύριε Υπουργέ, το θέμα. Και δυστυχώς, οι απαντήσεις σας μέχρι στιγμής, είναι και αόριστες και παραπέμπουν την υπόθεση στο αόριστο μέλλον.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα παρακολουθήσω με προσοχή την δευτερολογία σας, μήπως και υπάρχει πιο συγκεκριμένη δέσμευση από την πλευρά του Υπουργείου.";"ΑΝΤΩΝΗΣ ΣΚΥΛΛΑΚΟΣ"
"293";"): Το λόγο έχει ο Υπουργός Εργασίας και Κοινωνικής Ασφάλισης κ. Κουτρουμάνης, για τρία λεπτά.
Ορίστε, κύριε Υπουργέ, έχετε το λόγο.";"Βαΐτσης Αποστολάτος"
"294";" (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Είπα ότι προωθούμε την απόφαση για την πρόσληψη εκατόν πενήντα συμβασιούχων για να αντιμετωπιστούν έκτακτες επείγουσες ανάγκες.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"295";": Συμβασιούχοι είναι;";"ΑΝΤΩΝΗΣ ΣΚΥΛΛΑΚΟΣ"
"296";" (Υπουργός Εργασίας και Κοινωνικής Ασφάλισης): Ναι, με οκτάμηνη σύμβαση.
Κατά τα λοιπά πρέπει να σας πω ότι εμείς τουλάχιστον έχουμε κάνει προσπάθειες και έχουμε αναλάβει πρωτοβουλίες, έτσι ώστε το ταμείο να γίνει πράγματι ενιαίο, για να μπορέσει να αξιοποιήσει και το προσωπικό που υπάρχει. Έχουμε συζητήσει το θέμα αυτό και τελευταία στη συνάντηση με το Δικηγορικό Σύλλογο της Αθήνας, αλλά και των επαρχιών ...";"ΓΕΩΡΓΙΟΣ ΚΟΥΤΡΟΥΜΑΝΗΣ"
"297";": Ενιαίο με ποια κριτήρια;";"ΑΝΤΩΝΗΣ ΣΚΥΛΛΑΚΟΣ"
"298";" (Υπουργός Εργασίας και Κοινωνικής Ασφάλισης): Ενιαίο λειτουργικά. Δηλαδή, γιατί θα πρέπει να υπάρχουν τρία, τέσσερα, πέντε λογιστήρια σε ένα ταμείο, που υποτίθεται ότι είναι ενιαίο, Ενιαίο Ταμείο Ασφάλισης Αυτοαπασχολουμένων;";"ΓΕΩΡΓΙΟΣ ΚΟΥΤΡΟΥΜΑΝΗΣ"
"299";": Α, των αυτοαπασχολουμένων.";"ΑΝΤΩΝΗΣ ΣΚΥΛΛΑΚΟΣ"
"300";" (Υπουργός Εργασίας και Κοινωνικής Ασφάλισης): Πρέπει να γίνει αναδιάρθρωση για να μπορέσει να αξιοποιηθεί καλύτερα το προσωπικό, να αποδεσμευτεί, για να μπορέσει να λειτουργήσει σε αυτές τις μονάδες, που έχουμε περισσότερες ανάγκες. Έχουμε συνάντηση και συζήτηση με τους βασικούς φορείς που εκπροσωπούν τους ασφαλισμένους –και τους δικηγόρους και τους μηχανικούς και τους γιατρούς- έτσι ώστε να προωθήσουμε την πραγματική ενοποίηση, για να μπορέσει να λειτουργήσει καλύτερα. 
Δεύτερον, σας είπα και πριν ότι οι υπάρχουσες δομές ακόμη και του Ταμείου Πρόνοιας Δικηγόρων Αθηνών δεν μπορούν να εξυπηρετήσουν. Εντάξει, υπήρχε μια εύκολη πρόσβαση, μια καλή εξυπηρέτηση, για τους δικηγόρους της Αθήνας. Τι γίνεται για τους δικηγόρους της επαρχίας; Να φτιάξουμε ένα ταμείο παντού; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Η απάντηση στο πρόβλημα αυτό ή η λύση αν θέλετε, μπορεί να βρεθεί μέσα από τον ΕΟΠΥΥ. Δηλαδή, μπορεί να κάνει συμβάσεις το ταμείο, να εξυπηρετούνται οι ασφαλισμένοι του πανελλαδικά από τον ΕΟΠΥΥ. Τώρα, ειδικά μετά την χθεσινή εξέλιξη, που δημιουργείται ένα νέο τοπίο σε αυτό το θέμα που λέγεται «υγειονομική περίθαλψη», γιατί δεν μπορεί να αξιοποιήσει και το Ταμείο Πρόνοιας Δικηγόρων Αθηνών και το ΤΥΔΕ τις δομές του ΕΟΠΥΥ, όπου έχει τη δυνατότητα σε είκοσι χιλιάδες σημεία να εξυπηρετήσει τους ασφαλισμένους; Είναι κάτι το οποίο, το έχουμε θέσει στους συλλόγους και τις επόμενες ημέρες θα δούμε ποια θα είναι η απάντησή τους και πώς θα βρούμε τρόπους καλύτερης εξυπηρέτησης.
Σε αυτήν την κατεύθυνση κινούμαστε εμείς, τουλάχιστον και από εκεί και μετά, όπως σας είπα, είμαστε ανοιχτοί να ακούσουμε όποια πρόταση θα μας καταθέσουν οι σύλλογοι, προκειμένου να έχουμε λύση στο πρόβλημα,. Γιατί το πρόβλημα είναι έτσι όπως το περιγράψατε και πρέπει να δώσουμε λύση άμεσα. Τις επόμενες ημέρες θα έχω πάλι συναντήσεις με τους συγκεκριμένους συλλόγους, φορείς για να δούμε τι γίνεται γιατί δεν είναι μόνο το πρόβλημα στο ΤΥΔΕ, που εκεί είναι αρκετά μεγάλο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Όμως, καταλαβαίνεται τι σημαίνει το ΤΣΑΥ –το Ταμείο των Υγειονομικών- να μην πληρώνει τα φάρμακα, γιατί δεν έχει το προσωπικό να κάνει εκκαθάριση των λογαριασμών, όταν υπάρχουν τα λεφτά.
Επομένως, πρέπει να υπάρξουν αυτές οι λύσεις, τις οποίες εμείς έχουμε δρομολογήσει και περιμένουμε βέβαια, τις επόμενες ημέρες να κλείσουμε το θέμα, μετά από τις συναντήσεις που θα έχουμε και με τους φορείς των ασφαλισμένων και των συνταξιούχων.
Σας ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"301";"): Ευχαριστούμε τον Υπουργό, κ. Κουτρουμάνη. Θα τον παρακαλέσουμε να παραμείνει για την τελευταία επίκαιρη ερώτηση που θα απαντήσει προς τον κ. Κωνσταντίνο Κιλτίδη.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι οχτώ μαθητές και μαθήτριες και τρεις εκπαιδευτικοί από το 4ο Δημοτικό Σχολείο Μαρκόπουλου. Καλωσορίσατε παιδιά.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ακολουθεί η τέταρτη με αριθμό 569/24-2-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Κωνσταντίνου Κιλτίδη προς τους Υπουργούς Εργασίας και Κοινωνικής Ασφάλισης και Υγείας και Κοινωνικής Αλληλεγγύης σχετικά με τη νοσηλεία των ψυχικώς πασχόντων ατόμων.
Κύριε Κωνσταντίνε Κιλτίδη, Βουλευτή του Λαϊκού Ορθόδοξου Συναγερμού από το Κιλκίς, σας ακούμε.
Ορίστε, κ. Κιλτίδη, έχετε το λόγο για να αναπτύξετε την επίκαιρη ερώτηση.";"Βαΐτσης Αποστολάτος"
"302";": Ευχαριστώ, κύριε Πρόεδρε.
Κύριε Υπουργέ, γνωρίζετε ότι με περίσκεψη έκανα αυτήν την ερώτηση και πάλι εντός αυτής της Αιθούσης θα είμαι προσεκτικός. Εάν παραστατικά αποτυπωθούν τα πράγματα στο τι ακριβώς συμβαίνει γύρω από τη θεραπεία, γύρω από την παροχή υπηρεσιών υγείας για τους ψυχικώς πάσχοντες, φοβούμαι ειλικρινώς ότι δεν θα νιώσουμε και τόσο καλά όσοι υπηρετούμε αυτήν την πατρίδα.
Θέλω να σας πω ότι και ως γιατρός έζησα πολλά. Δυστυχώς, όμως, ως πολιτικός είδα απίστευτα πράγματα κατά τη διαστροφή της συμπεριφοράς της πολιτείας σε ό,τι έχει να κάνει με τους ψυχικώς πάσχοντες. Απίστευτα ψεύδη, απίστευτα έστω και κατά συνθήκη! Ξέρετε, έφτασε κάποτε η Ευρωπαϊκή Ένωση να ονομάζει τη λεγομένη «αποασυλοποίηση» ως «δημοκρατική μεταρρύθμιση». Είδαν πολλά τα μάτια μας. 
Τελικώς, η ψυχιατρική επιστήμη –μέρος της ιατρικής- λέει κάτι πολύ απλό: ότι δεν θα πάψουν να υπάρχουν οι οργανικώς πάσχοντες από ψυχικά νοσήματα, είτε θέλει κάποιος είτε δεν θέλει. Είναι η βαρύτερη –η επαχθέστερη, θα τολμούσε να πει κανένας- νοσηλεία, που μπορεί να παρέχει ένα σύστημα και ένας φορέας δημόσιος ή ιδιωτικός.
Αυτήν τη στιγμή το συντριπτικό βάρος το σηκώνουν στην κυριολεξία στην πλάτη τους οι ιδιωτικές κλινικές. Ξεκάθαρα πράγματα. Μάλιστα, χθες καταργήθηκαν και επισήμως και άλλα πέντε ψυχιατρικά νοσοκομεία μετατρεπόμενα απλώς σε κλινικά τμήματα σε κάποια νομαρχιακά νοσοκομεία. 
Επομένως πρέπει να αντιληφθούμε ότι αυτό είναι ένα φορτίο το οποίο σηκώνεται δια μέσου των εργαζομένων. Δεν γίνεται, λοιπόν, οι ανελαστικές δαπάνες, οι στοιχειώδεις δαπάνες αυτών των ιδιωτικών κλινικών τουλάχιστον να μην υποστηρίζονται από τα ασφαλιστικά ταμεία. Είναι απίστευτο αυτό που συμβαίνει. Φθάσατε στον ένα χρόνο. Δηλαδή, πώς θα πληρωθούν οι εργαζόμενοι; Πώς θα σιτιστούν οι ασθενείς; Δεν μιλάμε για κέρδος. Δεν μιλάμε για υποχρεώσεις ελαστικές.
Πρέπει επιτακτικά να βρείτε τρόπο πάση θυσία να λυθεί αυτό το θέμα, γιατί είναι αδιανόητο να το φανταστεί κάποιος. Αυτοί οι άνθρωποι, ξέρετε, δεν είναι νοσηλευόμενοι που θα μπουν συνήθως μία μέρα ή ένα μήνα και θα φύγουν. Δυστυχώς, είναι εκείνη η πληγή, εκείνος ο πόνος που δεν μπορούν να ανταποκριθούν ακόμα και οικογένειες, αν τυχόν θελήσουμε να μετατοπίσουμε το βάρος εκεί. Το βάρος δηλαδή, είναι πολλαπλάσιο. Είναι λογαριθμικά δυσανάλογο έναντι των ωφελημάτων που υπάρχουν, έναντι του κόστους που προκαλούν στην πολιτεία.
Είναι επιτακτική ανάγκη πάση θυσία να προταχθούν, γιατί δεν έχουν και τη ρευστότητα. Για όσους γνωρίζουμε, ξέρετε, από νοσηλεία σε ιδιωτικά νοσηλευτήρια υπάρχουν άλλου είδους μεθοδεύσεις. Υπάρχουν, ξέρετε, και θεμιτές μεθοδεύσεις. Εκεί όπου η χειρουργική επέμβαση έχει και ένα κόστος ιδιωτικό, αποκτά και μία στοιχειώδη ρευστότητα μία ιδιωτική κλινική, λεγομένη γενική κλινική.
Η ψυχιατρική κλινική δεν έχει να κάνει τίποτα. Μέχρι τώρα το νοσήλιο ήταν των 50 ευρώ κλειστό, ούτε ξενοδοχείο τρίτης κατηγορίας δεν κοστίζει τόσο. Αντιλαμβάνεστε ότι η ευθύνη της πολιτείας είναι πολύ μεγάλη και πρέπει να δοθεί λύση. 
Ευχαριστώ.";"ΚΩΝΣΤΑΝΤΙΝΟΣ ΚΙΛΤΙΔΗΣ"
"303";"): Ευχαριστούμε τον κ. Κωνσταντίνο Κιλτίδη, Βουλευτή του ΛΑΟΣ από τη Μακεδονία. 
Ο Υπουργός Εργασίας και Κοινωνικής Ασφάλισης κ. Κουτρουμάνης έχει το λόγο.
Ορίστε, κύριε Υπουργέ, έχετε το λόγο για τρία λεπτά.";"Βαΐτσης Αποστολάτος"
"304";" (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
Κύριε συνάδελφε, έχετε μεγάλη εμπειρία στο συγκεκριμένο θέμα και γνώση των προβλημάτων που υπάρχουν. Βέβαια, δεν θα πρέπει να δίνουμε την εντύπωση ότι οι άνθρωποι αυτοί είναι εγκαταλελειμμένοι και ότι η πολιτεία δεν έχει κάνει αρκετά πράγματα και πρέπει να κάνει ακόμη περισσότερα. 
Υπάρχουν μονάδες ψυχικής υγείας και στα κρατικά νοσοκομεία. Ανεξάρτητα του αν μετατρέπονται σε κλινικές, αυτό δεν σημαίνει ότι παύουν να λειτουργούν και να παρέχουν τις υπηρεσίες τους. Όπως είπατε και εσείς, πολλές κλινικές που έχουν τις απαραίτητες προδιαγραφές συνάπτουν συμβάσεις με τα ταμεία, προκειμένου να εξυπηρετήσουν αυτούς τους συμπολίτες μας. 
Ειδικότερα και με σκοπό την ψυχοκοινωνική αποκατάσταση, την ψυχική, ψυχιατρική φροντίδα, την αποϊδρυματοποίηση και την κοινωνική επανένταξη έχουν συσταθεί και λειτουργούν οι δομές, όπως οι υπηρεσίες νοσηλείας και ειδικής φροντίδας ψυχικής υγείας κατ’ οίκον, οι κινητές μονάδες ψυχικής υγείας, μονάδες και προγράμματα ψυχοκοινωνικής αποκατάστασης, στα οποία περιλαμβάνονται οι ξενώνες, τα οικοτροφεία, τα προστατευόμενα διαμερίσματα. Θέλω να πω ότι έχουν γίνει σημαντικά βήματα, ότι μπορούν να γίνουν ακόμη περισσότερα. 
Βέβαια, θα συμφωνήσω ότι οι ασφαλιστικοί οργανισμοί πρέπει να είναι συνεπείς στις υποχρεώσεις τους απέναντι σε εκείνους τους ιδιώτες και κυρίως σε μη κερδοσκοπικού χαρακτήρα ιδρύματα που έχουν αναλάβει ένα σημαντικό ρόλο σε σχέση με την κάλυψη των αναγκών αυτών των ατόμων. 
Όπως έχουμε συζητήσει και το προηγούμενο διάστημα, η αλλαγή που γίνεται στο χώρο της πρωτοβάθμιας φροντίδας υγείας και των υπηρεσιών υγείας με τον ΕΟΠΥΥ έχει δημιουργήσει κάποια προβλήματα με την καθυστέρηση στην πληρωμή της προκαταβολής για τη λειτουργία αυτών των κλινικών. 
Αυτό το πρόβλημα, όμως, λύνεται. Σε δύο μήνες από την έναρξη λειτουργίας του ΕΟΠΥΥ, δηλαδή μέχρι τέλος Φεβρουαρίου, μέχρι σήμερα που είναι 1η Μαρτίου, φαίνεται ότι ομαλοποιείται μία κατάσταση, αφού την προηγούμενη βδομάδα έχουν δοθεί τα χρήματα, για να υπάρξει προκαταβολή. Όπως ξέρετε, έχει ψηφιστεί ρύθμιση με την οποία προβλέπεται η ρύθμιση των οφειλών που είχαν τα ταμεία σε όλους τους παρόχους των υπηρεσιών υγείας για την περίοδο μέχρι 31-10-2011 και θα γίνει η αποπληρωμή, η διευθέτηση αυτής της εκκρεμότητας μέχρι τέλος Μαρτίου. 
Έτσι, λοιπόν, θα μπορούμε να μιλάμε για μία τακτοποίηση από τη μία μεριά εκκρεμοτήτων και από την άλλη, βέβαια, για τη δυνατότητα του νέου φορέα να μπορεί να καταβάλει με συνέπεια τις υποχρεώσεις του, τις οφειλές του απέναντι στις κλινικές και γενικότερα σε όσους έχουν συμβληθεί με τον ΕΟΠΥΥ, για να μπορούν να εξυπηρετούνται και καλύτερα. 
Δεν κλείνει το θέμα εδώ σε σχέση με αυτές τις παρεχόμενες υπηρεσίες. Πρέπει να δούμε ξανά ορισμένες συμβάσεις και να δούμε και τον κανονισμό παροχών. 
Ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"305";"): Ευχαριστούμε τον κ. Γεώργιο Κουτρουμάνη. 
Ο κ. Κωνσταντίνος Κιλτίδης έχει το λόγο.";"Βαΐτσης Αποστολάτος"
"306";": Κύριε Πρόεδρε και κύριε Υπουργέ, τα οργανικά ψυχοσύνδρομα –ξέρετε- αυξάνονται λόγω και της επιμήκυνσης του προσδόκιμου επιβίωσης. Είναι ευλογία, βεβαίως και για την ελληνική κοινωνία η αύξηση του μέσου όρου ζωής, αλλά αυτό επιφέρει αυτήν την πραγματικότητα. Τα οργανικά ψυχοσύνδρομα, τα ανοϊκά, όπως τα γνωρίζουμε οι περισσότεροι μέσα στην κοινωνία, αυξάνονται αλματωδώς. Υποχρεωτικά θα υπάρξει το βάρος. 
Από την άλλη μεριά, επειδή βλέπω ότι παρίστανται και εκπρόσωποι της ελληνικής δικαιοσύνης και επειδή δεν έκρυψα ποτέ και τις φιλίες και τις σχέσεις μου σ’ αυτήν τη ζωή –ασχέτως απ’ αυτό το συρμό και το διασυρμό που έχει υποστεί η πολιτική- σας λέω ότι έτυχε να είμαι και μαθητής πνευματικού σοφού ανθρώπου, δασκάλου στην ψυχιατρική και την ιατρική, ο οποίος έχει το μεγαλύτερο βάρος εκ των ιδιωτικών κλινικών, περίπου το 17% στην επικράτεια. Επειδή, μάλιστα, τα βίωσα –ασχέτως αν η ειδικότητά μου ήταν άλλη, δηλαδή αυτή του οικογενειακού γενικού γιατρού- και εργάστηκα και σε τέτοιες κλινικές επί μακρόν, σας λέω ότι η έκθεση του αρρώστου απαγορεύεται ρητώς σε μία ευνομούμενη πολιτεία.
Όμως, πείτε μου εσείς τι θα κάνατε, όταν έχετε λαμβάνειν 12 εκατομμύρια ευρώ εκ των ασφαλιστικών ταμείων, όταν οι ανελαστικές σας υποχρεώσεις είναι 5 εκατομμύρια ευρώ για ένα έτος των εργαζομένων και άλλα 2 ή 3 εκατομμύρια ευρώ για τη σίτιση! Τι θα κάνατε εσείς; Θα κάνατε, προφανώς, διαμαρτυρία προς την Εισαγγελία του Αρείου Πάγου ή την Εισαγγελία της Θεσσαλονίκης ή των Αθηνών! Και τι θα γίνει τότε;
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Αν η πολιτεία ήταν ευνομούμενη, έπρεπε ο εκάστοτε επικεφαλής του ασφαλιστικού οργανισμού να πηγαίνει σιδηροδέσμιος έγκλειστος στις φυλακές! Είναι απίστευτο αυτό που γίνεται! Επειδή η ελληνική πολιτεία δεν λειτουργεί όπως θα έπρεπε να λειτουργεί ως ευνομούμενη πολιτεία, γι’ αυτό και υπάρχει αυτό το οποίο παρατείνεται και μετατίθεται. Το βιώνουν κάποιοι άνθρωποι, καταστρέφονται, δοκιμάζονται! 
Μάλιστα, φανταστείτε τώρα ότι μιλάμε για ανθρώπους των οποίων μειώθηκαν οι μισθοί ή οι συντάξεις. Φανταστείτε τώρα αυτούς τους ανθρώπους που εργάζονται, γιατί έχουν συναίσθηση του καθήκοντος και επειδή αυτός ο οποίος ήταν εργοδότης τους πάντοτε ήταν συνεπής και ανοιχτών οριζόντων, να παραμένουν εκεί και να εργάζονται και να έχουν υποχρεώσεις από τυχόν δάνεια ή οτιδήποτε άλλο! Γνωρίζουμε, μάλιστα, ότι δεν γίνεται και το «κούρεμα» των δανείων, όπως κάποιοι επιμένουμε επί ένα χρόνο, δυστυχώς, εις ώτα μη ακουόντων!
Κύριε Υπουργέ –και μ’ αυτό θα κλείσω, κύριε Πρόεδρε, γιατί μου δίνεται η δυνατότητα να το καταθέσω και πάλι, διότι φοβούμαι ότι ως γνώση απουσιάζει όχι μόνο από την ελληνική κοινωνία, αλλά και από τους ειδήμονες- η παροχή της ασφαλιστικής κάλυψης στην πατρίδα μας, που είναι μέγιστο πολιτιστικό και υγειονομικό κεκτημένο, είναι κοινωνική. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Είναι από τους κοινωνικούς οργανισμούς ασφάλισης, από την τριμερή χρηματοδότηση. Η παροχή των υπηρεσιών υγείας γίνεται εκ των δημοσίων ή ιδιωτικών φορέων υγείας. Επομένως, με τις δημόσιες υπηρεσίες υγείας και με τους ιδιωτικούς φορείς, η κοινωνική ασφάλιση είναι αυτή που είναι ο πάροχος και η ασφαλιστική δικλίδα για να καλύπτεται υγειονομικά το όλο σύστημα. 
Επειδή υπάρχει, όμως, αυτός ο πόρος, κύριε Υπουργέ, δεν είναι δυνατόν γραφειοκρατίες ή οτιδήποτε άλλο να δημιουργούν αυτά τα ζητήματα. Και επειδή στις 31 Μαρτίου εκπνέει η προθεσμία της διάταξης που ψηφίσαμε πριν από λίγο καιρό, φροντίστε ώστε ο ΕΟΠΥΥ, επιτέλους, να σταθεί στο ύψος των περιστάσεων και αν δεν μπορέσει, εν τέλει να εξοφλήσει όπως προβλέπει η νομοθετική διάταξη, τουλάχιστον να δοθεί το μέγιστο τμήμα της οφειλής, για να μπορέσουν να ανταποκριθούν. Ειδάλλως, νομίζω ότι ειλικρινώς δεν τιμούμε ούτε εμείς την πολιτική ούτε εσείς την εκτελεστική εξουσία.
Ευχαριστώ.";"ΚΩΝΣΤΑΝΤΙΝΟΣ ΚΙΛΤΙΔΗΣ"
"307";"): Ευχαριστούμε τον κ. Κιλτίδη, μόνο που έτσι όπως μας τα είπατε και ως γιατρός κυρίως, οργανικά ψυχοσύνδρομα θα παρουσιαστούν αμέτρητα πλέον.
Κύριε Υπουργέ, ορίστε, έχετε το λόγο.";"Βαΐτσης Αποστολάτος"
"308";" (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Κύριε Κιλτίδη, όπως ξέρετε, υπήρξε νομοθετική ρύθμιση για όλα πλέον τα ταμεία και τα υποχρεώνει αυτή η ρύθμιση να προκαταβάλουν το 90% της δαπάνης, πριν τον έλεγχο που είναι προληπτικός. Και μένει ένα 10%. Για τα περισσότερα ταμεία…";"ΓΕΩΡΓΙΟΣ ΚΟΥΤΡΟΥΜΑΝΗΣ"
"309";": Μόνο το ΙΚΑ, κύριε Υπουργέ.";"ΚΩΝΣΤΑΝΤΙΝΟΣ ΚΙΛΤΙΔΗΣ"
"310";" (Υπουργός Εργασίας και Κοινωνικής Ασφάλισης): Τώρα είναι για όλα τα ταμεία. Και αυτό επελέγη ως τρόπος πληρωμής, προκειμένου να μην υπάρχουν αυτές οι καθυστερήσεις.
Άρα, έχουμε μία σημαντική θετική εξέλιξη, έτσι ώστε να μπορούμε να είμαστε συνεπέστεροι στις υποχρεώσεις μας, γιατί αν βέβαια χρειαζόταν να γίνει ενδελεχής έλεγχος, τότε θα υπήρχε πολύ μεγάλη καθυστέρηση στην πληρωμή των υποχρεώσεων των ταμείων απέναντι στους παρόχους υπηρεσιών υγείας.
Το 10% πάντως το οποίο μένει ως εκκρεμότητα σε σχέση με την οφειλή, δεν είναι ένα μικρό ποσό. Είναι ένα ποσό μεγάλο το οποίο έχει συσσωρευτεί από οφειλές παρελθόντων ετών και του 2005 και του ’2006 και σ’ αυτά θα γίνει εκκαθάριση, έτσι ώστε τα ταμεία υγείας να μην οφείλουν μετά το Μάρτιο στους παρόχους υγείας. 
Έτσι λοιπόν, μετά και από την εξέλιξη που είχαμε με τον ΕΟΠΥΥ και τη διευκόλυνση που γίνεται προς το ΙΚΑ να πληρώσει, νομίζω ότι επί του παρόντος έχουμε λύσει ένα σοβαρό θέμα σε σχέση με τη λειτουργία αυτών των κλινικών και τη δική τους ανταπόκριση στις δικές τους υποχρεώσεις όπως είναι το προσωπικό και μία σειρά άλλα ζητήματα. 
Τώρα υπάρχει ένα άλλο σοβαρό ζήτημα το οποίο θίξατε με τη δική σας παρέμβαση κι έχει να κάνει γενικότερα με τις υποχρεώσεις της πολιτείας απέναντι σε ανθρώπους που έχουν πραγματικές ανάγκες, τις οποίες δεν έχουμε αντιμετωπίσει. Όμως, θα συμφωνήσετε μαζί μου, ότι τα προηγούμενα χρόνια -και για πολλά χρόνια- υπήρχε μία κατασπατάληση πόρων στο σύστημα, η οποία ευνοούσε, όχι εκείνους που είχαν πραγματικές ανάγκες, όχι τους ασφαλισμένους και τους συνταξιούχους, όχι τους εργαζόμενους, αλλά κυρίως εκείνους οι οποίοι είχαν εκμεταλλευτεί αυτήν την επιλογή ή ανεπάρκεια του κράτους σε σχέση με τη διαχείριση των πόρων των ασφαλιστικών ταμείων. 
Έχουμε αλλάξει σελίδα όμως. Από το 2009, 2010 και μετά υπάρχει μία σημαντική προσπάθεια να εξοικονομήσουμε πόρους, όχι για να γίνουν αποθεματικά των ασφαλιστικών ταμείων, αλλά για να παρέχουμε καλύτερες υπηρεσίες. 
Πράγματι υπάρχουν σημαντικές ανάγκες που δεν έχουμε καλύψει ακόμα, δηλαδή, το γεγονός ότι το επίδομα συμπαράστασης ή οι υπάρχουσες δομές που λειτουργούν για να καλύψουν ανάγκες σε άτομα που έχουν πραγματικές ανάγκες είναι ακόμα ανεπαρκείς. Όμως προϋπόθεση για να καλύψουμε αυτές τις ανάγκες ήταν να βάλουμε τάξη σε αυτόν το χώρο. Και νομίζω ότι τα βήματα που έχουν γίνει είναι σημαντικά, άρα θα μας δώσουν τη δυνατότητα, όχι μόνο να συνεχίσουμε τον αγώνα κατά της σπατάλης, αλλά κυρίως τον αγώνα για να καλύψουμε τις πραγματικές ανάγκες των πολιτών.
Ευχαριστώ.";"ΓΕΩΡΓΙΟΣ ΚΟΥΤΡΟΥΜΑΝΗΣ"
"311";"): Ευχαριστούμε πολύ τον Υπουργό Εργασίας και Κοινωνικής Ασφάλισης κ. Γεώργιο Κουτρουμάνη. 
Σειρά έχει η πέμπτη με αριθμό 571/24-2-2012 επίκαιρη ερώτηση πρώτου κύκλου της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τον Υπουργό Περιβάλλοντος, Ενέργειας και Κλιματικής Αλλαγής σχετικά με τη μεταφορά των καθηκόντων της Αγροφυλακής στη Δασική Υπηρεσία. 
Το λόγο έχει η κ. Ευαγγελία Αμμανατίδου-Πασχαλίδου να μας αναλύσει εντός διλέπτου την επίκαιρη ερώτησή της. 
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Με το άρθρο 21 του ν.3938/2011 καταργήθηκε η Αγροφυλακή και τόσο το προσωπικό όσο και όλες οι αρμοδιότητες της, μεταφέρθηκαν στις δασικές υπηρεσίες και στην αρμοδιότητα του Υπουργείου Περιβάλλοντος, Ενέργειας και Κλιματικής Αλλαγής. Η Κυβέρνηση είχε προβάλει τον ισχυρισμό ότι με αυτόν τον τρόπο ενισχύονται οι δασικές υπηρεσίες στα καθήκοντα της δασοπροστασίας. 
Αντίθετα, οι δασικοί υπάλληλοι και οι οργανώσεις τους είχαν επισημάνει ότι ουσιαστικά η συγχώνευση αυτών των δύο υπηρεσιών, θα αποβεί εις βάρος των δασών. Η Πανελλήνια Ένωση Δασολόγων Δημοσίων Υπαλλήλων (ΠΕΔΔΥ) είχε προτείνει να ενταχτούν οι αγροφύλακες στις υπάρχουσες κενές θέσεις δασοφυλάκων, αλλά τα καθήκοντα της Αγροφυλακής να δοθούν στο Υπουργείο Προστασίας του Πολίτη ως καθήκοντα Αστικού Δικαίου που ουδεμία σχέση έχουν με το δάσος και το φυσικό χερσαίο περιβάλλον γενικότερα.
Από τη μέχρι σήμερα εμπειρία αποδεικνύεται ότι οι φόβοι που διατυπώθηκαν τότε, ότι δηλαδή η Δασική Υπηρεσία, όχι μόνο δεν θα ενισχυθεί στην κύρια αποστολή της, αλλά αντίθετα θα αποπροσανατολιστεί και θα αναλωθεί σε αντικείμενα άσχετα με την αποστολή της, επαληθεύονται. 
Η Δασική Υπηρεσία, που ήταν ήδη υποστελεχωμένη, με τα προεδρικά Διατάγματα που εκδόθηκαν κατ’ εφαρμογή του «Καλλικράτη» και την κατάργηση των κενών οργανικών θέσεων, βάσει του ν. 4024/11, οδηγήθηκε στην πλήρη αποδιοργάνωση, ενώ η διαπιστωμένη αύξηση των κρουσμάτων λαθροϋλοτομίας και λαθροθηρίας αποδεικνύει ότι το εγχείρημα της μεταφοράς του προσωπικού και των αρμοδιοτήτων της καταργηθείσας Αγροφυλακής στις δασικές υπηρεσίες κάθε άλλο παρά ενίσχυσε τη δασοπροστασία.
Η ενσωμάτωση στη Δασική Υπηρεσία αρμοδιοτήτων που δεν έχουν καμμία σχέση με τα δασικά και τα χερσαία φυσικά οικοσυστήματα, αλλά αφορούν αδικήματα του Αστικού Δικαίου στο ανθρωπογενές αγροτικό περιβάλλον, το οποίο σε ό, τι αφορά τη διαχείρισή του αποτελεί αντικείμενο του ΥΠΑΑΤ και των ειδικών επιστημόνων –γεωπόνων, κτηνιάτρων, κ.λπ.- θα προκαλέσει ανυπέρβλητα προβλήματα στη διαχείριση, προστασία και ανάπτυξη των δασικών οικοσυστημάτων.
Η μεταφορά του προσωπικού της καταργηθείσας Αγροφυλακής στις δασικές υπηρεσίες και η κάλυψη πολλών κενών οργανικών θέσεων των δασοφυλάκων από πρώην αγροφύλακες, ήταν μία ευκαιρία να δημιουργηθεί ο πολυσυζητημένος και προβλεπόμενος από το ομόφωνο πόρισμα της Διακομματικής Επιτροπής της Βουλής Φορέας Δασοπροστασίας και όχι να μετατραπεί η Δασική Υπηρεσία σε αστυνομική υπηρεσία υπαίθρου. 
Προτίθεσθε, κύριε Υπουργέ, εν’ όψει της έκδοσης του προβλεπόμενου προεδρικού διατάγματος να αναθεωρήσετε τη θέση του και να μην μεταφερθούν τα καθήκοντα της Αγροφυλακής στη Δασική Υπηρεσία; Προτίθεσθε επιτέλους να προχωρήσετε στη σύσταση του Φορέα Δασοπροστασίας, ο οποίος προβλέπεται από το ομόφωνο πόρισμα της Διακομματικής Επιτροπής της Βουλής, όπως προανέφερα;
Ευχαριστώ.";"Βαΐτσης Αποστολάτος"
"312";"): Κι εμείς σας ευχαριστούμε. 
Θα απαντήσει ο κ. Ιωάννης Μανιάτης Υφυπουργός Περιβάλλοντος, Ενέργειας και Κλιματικής Αλλαγής.
Κύριε Υπουργέ, έχετε το λόγο για τρία λεπτά.";"Βαϊτσης Αποστολάτος"
"313";" (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρία συνάδελφε, το προσωπικό της Ελληνικής Αγροφυλακής, σύμφωνα με το ν. 3938/2011, μετατάχθηκε στις αποκεντρωμένες διοικήσεις της χώρας, για να στελεχώσει τις δασικές υπηρεσίες. Η επιλογή αυτή έγινε για να ενισχυθεί το προσωπικό των δασικών υπηρεσιών, που ασχολείται με τη δασοπροστασία και τη θηροφυλακή. Φαντάζομαι ότι ο καθένας από εμάς επιδιώκει τη μεγιστοποίηση των θετικών αποτελεσμάτων από την επιλογή αυτή. Εφεξής το προσωπικό αυτό ασκεί καθήκοντα αγροτικής ασφάλειας, που μεταφέρθηκαν στις δασικές υπηρεσίες. Και αφού προηγουμένως υπέστησαν συγκεκριμένη εκπαίδευση, τώρα πια ασκούν το σύνολο των καθηκόντων που προκύπτουν από τη δασική νομοθεσία. Πρέπει μάλιστα να σας πω ότι η Ειδική Γραμματεία Δασών του Υπουργείου μας εκπόνησε και υλοποίησε ειδικό πρόγραμμα εκπαίδευσης των μεταταχθέντων υπαλλήλων στα θέματα εφαρμογής της δασικής νομοθεσίας. Ουσιαστικά σήμερα το σύνολο του προσωπικού, που απασχολείται στις συγκεκριμένες υπηρεσίες και το οποίο μετατάχθηκε, έχει ήδη εκπαιδευθεί και ασκεί πλήρη καθήκοντα δασοπροστασίας.
Με βάση το νόμο, προβλέπεται η έκδοση προεδρικού διατάγματος για όλα τα επιμέρους ζητήματα που σχετίζονται με τις αρμοδιότητες. Αυτό το προεδρικό διάταγμα βρίσκεται σε ένα προχωρημένο στάδιο. Το επόμενο χρονικό διάστημα θα προωθηθεί, αφού υποστεί τις απαιτούμενες διοικητικές διαδικασίες, για υπογραφή από τον Πρόεδρο της Δημοκρατίας και άρα, θα αποτελέσει ένα βασικό θεσμικό εργαλείο της ελληνικής πολιτείας. Στο μεσοδιάστημα, με ειδική εγκύκλιο της Ειδικής Γραμματείας Δασών, μεγάλο μέρος αυτών των καθηκόντων ασκείται, μέσω των εντολών που έχουν δοθεί, από την εγκύκλιο. Τα καθήκοντα αυτά περιλαμβάνουν πρόληψη και καταστολή αξιόποινων πράξεων, που αφορούν το αγροτικό περιβάλλον, εκτίμηση αγροτικών ζημιών, ποινική δίωξη των παραβατών, καθήκοντα, δηλαδή, που ασκούνται από τους πρώην αγροφύλακες παράλληλα με τα καθήκοντα της δασοπροστασίας. Επίσης, η υπηρεσία με ενημερώνει ότι σε συνεργασία με το Ινστιτούτο Επιμόρφωσης έχει καταρτιστεί και έχει υλοποιηθεί πρόγραμμα για την πλήρη εκπαίδευση του προσωπικού δασοπροστασίας των δασικών υπηρεσιών σε θέματα αγροτικής ασφάλειας. 
Σήμερα οι πρώην αγροφύλακες, έχοντας ολοκληρώσει την εκπαίδευση που προβλεπόταν, εξομοιώθηκαν με τους δασοφύλακες και ανέλαβαν πλήρως τα αυξημένα τους καθήκοντα. Το προσωπικό αυτό έχει ενσωματωθεί. Ασφαλώς χρειάζεται κι άλλη προσπάθεια στη συνέχεια για να γίνει ακόμη αποτελεσματικότερη η ενσωμάτωση αυτή, αλλά συμμετέχει αποφασιστικά και ενεργητικά στα ζητήματα της πρόληψης της δασοπροστασίας και της δίωξης κατά της παράνομης θήρας. Ουσιαστικά, συμμετέχουν πια πλήρως -αργίες και Σαββατοκύριακα- και αποφασιστικά τα στελέχη της πρώην Αγροφυλακής σε όλα τα ζητήματα που σχετίζονται με την πάταξη όλων των παράνομων ή έκνομων πράξεων, στο πλαίσιο της άσκησης των καθηκόντων της Δασικής Υπηρεσίας.
Ευχαριστώ.";"ΙΩΑΝΝΗΣ ΜΑΝΙΑΤΗΣ"
"314";"): Ευχαριστούμε τον κ Μανιάτη.
Το λόγο έχει η κ. Αμμανατίδου για τρία λεπτά.";"Βαΐσης Αποστολάτος"
"315";": Κύριε Υπουργέ, μετά από τη αρχική λειτουργία της Αγροφυλακής μέσα στα καθήκοντά της, καταλαβαίνετε ότι δεν έχει λειτουργήσει τίποτα. Εγώ ανέφερα στην αρχική μου ερώτηση τη λαθροϋλοτομία και τη λαθροθηρία. Αυτά τα φαινόμενα έχουν ενταθεί, άρα αυτό που λέτε δεν ισχύει διότι δεν έχει λειτουργήσει. Υποστελεχώθηκε η Δασική Υπηρεσία, απαξιώθηκε τελείως, δέχθηκε και το τελευταίο πλήγμα της κατάργησης των κενών οργανικών θέσεων. 
Αν υπήρχε ένα πραγματικό ενδιαφέρον για χάραξη μιας δασικής πολιτικής που θα υπηρετούσε τις αρχές της επιστημονικής διαχείρισης και της προστασίας των δασών, θα έπρεπε τα μέτρα να στοχεύουν στην οργάνωση μιας σύγχρονης υπηρεσίας που θα μπορεί να ανταποκριθεί στις ανάγκες της ολοκληρωμένης διαχείρισης του δασικού περιβάλλοντος κι όχι στη μετατροπή της Δασικής Υπηρεσίας σε μία αστυνομία υπαίθρου. Θα μπορούσατε να είχατε πάρει μέτρα, όπως είναι η νομική θωράκιση της προστασίας των δασών και η κατοχύρωση του δημόσιου χαρακτήρα τους, η επαρκής χρηματοδότηση του τομέα, η σύνταξη δασικών χαρτών και κυρίως δασολογίου, η ενίσχυση υπηρεσιών με επιστημονικό προσωπικό και διάφορα μέσα, ο σχεδιασμός και η εκτέλεση δασοτεχνικών έργων που θα συμβάλουν επιπλέον στην οικονομική ενίσχυση των δασόβιων και παραδασόβιων πληθυσμών. Αυτά όμως δεν τα κάνατε.
Είναι φανερό ότι το μέτρο που έχετε πάρει με τους αγροφύλακες και τη Δασική Υπηρεσία πλέον να ασχολείται με τις αυλές των σπιτιών –το λέω πολύ απλά- έρχεται να προστεθεί σε μια σειρά αντιδασικών μέτρων και νόμων που ψηφίστηκαν τις τελευταίες δεκαετίες από τις κυβερνήσεις και του ΠΑΣΟΚ και της Νέας Δημοκρατίας. Μεταφέρατε τη δασοπυρόσβεση στην Πυροσβεστική Υπηρεσία, εκχωρήσατε τη διαχείριση των προστατευόμενων περιοχών σε φορείς διαχείρισης που είναι νομικά πρόσωπα ιδιωτικού δικαίου, ενσωματώσατε τους πόρους του ειδικού φορέα δασών στο Πράσινο Ταμείο χωρίς να διασφαλίζετε ότι οι πόροι αυτοί θα επιστρέφουν στη Δασική Υπηρεσία για την ανάπτυξη και την προστασία των δασών. 
Έγιναν επανειλημμένες απόπειρες για τις αλλαγές σε άρθρα του Συντάγματος, το 24 και το 117, η κατάργηση του τεκμηρίου κυριότητας του δημοσίου για τα δασικά εδάφη, η ιδιωτικοποίηση του έργου της σύνταξης και ανάρτησης των δασικών χαρτών με την παραχώρηση της αρμοδιότητας στη «Δημοτολόγια ΑΕ» και σε ιδιωτικά γραφεία. Είχαμε πρόσφατη εισαγωγή διάταξης που καταργεί την υποχρέωση έκδοσης-έγκρισης από τη Δασική Υπηρεσία για κάθε επέμβαση στα δασικά οικοσυστήματα. 
Η ασκούμενη πολιτική της τελευταίας δεκαετίας για τα δάση δεν αφήνει καμμία αμφιβολία ότι ως σκοπό έχει την απεμπόληση των δικαιωμάτων του δημοσίου στην περιουσία του, τη διευκόλυνση της αλλαγής χρήσεων γης για την παράδοση των δασικών γαιών σε μεγάλα επιχειρηματικά, κυρίως τουριστικά συμφέροντα και την εκχώρηση της εκμετάλλευσης του δάσους ως πόρου του πρωτογενούς τομέα παραγωγής σε ιδιώτες. Είναι πρόδηλο ότι μία ισχυρή, δημόσια Δασική Υπηρεσία αποτελεί «τροχοπέδη» στα παραπάνω σχέδια και η αποδυνάμωσή της μέχρι την πλήρη διάλυσή της ή τον περιορισμό των αρμοδιοτήτων της στα αστυνομικά καθήκοντα, μετατρέποντάς τη σε αστυνομία υπαίθρου, εξυπηρετεί αποκλειστικά και μόνο τους σκοπούς που προανέφερα. 
Είναι πολύ συγκεκριμένη η ερώτηση. Εσείς είπατε ότι είναι σ’ ένα προχωρημένο στάδιο το προεδρικό διάταγμα, όμως μπορείτε τώρα να σταματήσετε αυτήν τη διαδικασία της τελικής διάλυσης της Δασικής Υπηρεσίας, να αφήσετε τους δασολόγους και τους δασοπόνους να είναι στα δάση για να μπορούν να τα προφυλάξουν, από το ν. 3585/2007 στο άρθρο 3 και στις αρμοδιότητες, την παράγραφο 1 να την πάτε στη Δημοτική Αστυνομία με τους αγροφύλακες και όσον αφορά στην παράγραφο 2, τις αρμοδιότητες να τις αφήσετε στις δασικές υπηρεσίες. 
Αυτές είναι συγκεκριμένες θέσεις οι οποίες προστατεύουν όλο το δασικό περιβάλλον και δεν διαλύουν τελείως την ήδη διαλυμένη Δασική Υπηρεσία.
Σας ευχαριστώ.";"ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ"
"316";"): Ευχαριστούμε την κ. Αμμανατίδου.
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Μανιάτης, για τρία λεπτά.";"Βαΐτσης Αποστολάτος"
"317";" (Υφυπουργός Περιβάλλοντος, Ενέργειας και Κλιματικής Αλλαγής): Η κυρία συνάδελφος έθιξε όλα τα θέματα, από το Εθνικό Κτηματολόγιο, το Δασικό Κτηματολόγιο, τη λαθροϋλοτομία, μέχρι τη Δασική Υπηρεσία. 
Κυρία συνάδελφε, επειδή έχετε την τύχη ή την ατυχία να μιλάτε σε καθηγητή που δίδαξε για πρώτη φορά σε ελληνικό πανεπιστήμιο το Εθνικό Κτηματολόγιο, πρέπει να σας πω ότι αυτό που γίνεται τα τελευταία χρόνια στην Ελλάδα, μία συνολική προσπάθεια του επιστημονικού, τεχνικού και πολιτικού κόσμου και των δημοσίων υπηρεσιών της Ελλάδας να φτιάξουμε επιτέλους Εθνικό Κτηματολόγιο, είναι μία προσπάθεια που πρέπει να έχει τη στήριξη του συνόλου της κοινωνίας.
Ανεξάρτητα αν επιμέρους ομάδες επιστημόνων θεωρούν ότι είναι σκόπιμο να υπάρχει δασικό κτηματολόγιο, αγροτικό κτηματολόγιο ή άλλου είδους κτηματολόγιο, πρέπει να ξέρετε ότι η παγκόσμια κοινότητα, όλες οι ανεπτυγμένες χώρες του κόσμου, έχουν ένα ενιαίο, ολοκληρωμένο, αυτοματοποιημένο, ψηφιακό, πληροφοριακό σύστημα που περιλαμβάνει το σύνολο των ποσοτικών και ποιοτικών πληροφοριών για τα γεωτεμάχια, ανεξαρτήτως της χρήσης τους, είτε είναι αστικά είτε είναι αγροτικά είτε είναι δασικά. Το σύνολο αυτής της πληροφορίας είναι ένα ουσιαστικότατο εργαλείο σχεδιασμού αυτής της ανάπτυξης και προστασίας του περιβάλλοντος τόσο για τις κεντρικές διοικήσεις όσο και για τις αποκεντρωμένες και τοπικές περιφερειακές αυτοδιοικήσεις. 
Άρα, δε συνεχίζω επί των σχολίων για τα ζητήματα του Εθνικού Κτηματολογίου. Να υπενθυμίσω πάντως ότι πριν λίγους μήνες είχαμε τη χαρά να δούμε συγκεκριμένα αποτελέσματα από την προσπάθεια του Υπουργείου Περιβάλλοντος, Ενέργειας και Κλιματικής Αλλαγής στην ανάρτηση, επιτέλους, δασικών χαρτών και στην Αττική και σε άλλες περιοχές της χώρας. 
Λαθροθηρία. Ναι, υπάρχει πρόβλημα. Και εξαιτίας της οικονομικής κρίσης, δυστυχώς, το πρόβλημα οξύνεται. Και τα αποτελέσματα –σ’ αυτό έχετε απόλυτα δίκιο- είναι αρνητικά και πρέπει να υπάρξει ακόμα μεγαλύτερη εντατικοποίηση των προσπαθειών. 
Χρηματοδότηση όλων των πρωτοβουλιών. Η Γενική Γραμματεία Δασών μέσω του Πράσινου Ταμείου πέρυσι μόνο χρηματοδότησε για την πάταξη του φαινομένου της λαθροϋλοτομίας με πάνω από 1 εκατομμύριο ευρώ όλες τις πρωτοβουλίες που έχουν γίνει. Και ασφαλώς γνωρίζετε, κυρία συνάδελφε, γιατί ασχολείστε με το θέμα και σας ενδιαφέρει, ότι υπάρχουν συνεχώς περιπολίες στο σύνολο σχεδόν της ελληνικής επικράτειας.
Θα σας δώσω και κάποια άλλα στοιχεία που νομίζω ότι θα καθησυχάσουν τις εύλογες ανησυχίες σας. Ουσιαστικά με τη μεταφορά, τη μετάταξη των υπαλλήλων της Αγροφυλακής στις αποκεντρωμένες διοικήσεις έχουν ενισχυθεί με χίλια τριακόσια άτομα οι υπηρεσίες αυτές. Αυτό από μόνο του δεν μπορεί παρά να συνιστά μια θετική εξέλιξη.
Το δεύτερο που πρέπει να σας πω είναι ότι υπάρχει πια και εκπαίδευση στο σύνολο. Επίσης, να γνωρίζετε ότι η Δασική Υπηρεσία ενισχύθηκε πέρυσι από το Υπουργείο μας με 13 εκατομμύρια ευρώ για την ανάληψη δράσεων δασοπροστασίας. 
Τέλος, για τη δημιουργία του ενιαίου φορέα ασφαλώς υπήρξε πόρισμα της αρμόδιας επιτροπής της Βουλής. Όμως, όλα αυτά είχαν συμβεί πριν τη μεταφορά των αρμοδιοτήτων στην Πυροσβεστική Υπηρεσία. Σήμερα η Πυροσβεστική Υπηρεσία έχει κάνει εκεί επενδύσεις, έχει αποκτήσει και τεχνογνωσία. Θεωρώ ότι με μεγάλη επάρκεια ικανοποιεί το βασικό της στόχο, την προστασία των ελληνικών δασών από τις πυρκαγιές. 
Ευχαριστώ πολύ, κύριε Πρόεδρε.";"ΙΩΑΝΝΗΣ ΜΑΝΙΑΤΗΣ"
"318";"): Σας ευχαριστούμε πολύ, κύριε Υπουργέ. 
Τελειώνουμε, λοιπόν, σήμερα με την πρώτη με αριθμό 565/24-2-2012 επίκαιρη ερώτηση δευτέρου κύκλου της Βουλευτού του Πανελλήνιου Σοσιαλιστικού Κινήματος κ. Θεοδώρα Τζάκρη προς τον Υπουργό Αγροτικής Ανάπτυξης και Τροφίμων, σχετικά με την καταβολή των αποζημιώσεων από τον ΕΛΓΑ σε παραγωγούς του Νομού Πέλλας. 
Κυρία Τζάκρη, έχετε δυο λεπτά να αναπτύξετε την επίκαιρη ερώτησή σας.";"Βαΐτσης Αποστολάτος"
"319";": Ευχαριστώ, κύριε Πρόεδρε. 
Πραγματικά η αγροτική παραγωγή του Νομού Πέλλας επλήγη καίρια το 2011 από διάφορες αιτίες: παγετός, χαλάζι, βροχοπτώσεις. Συγκεκριμένα αναφέρομαι στην εκτεταμένη χαλαζόπτωση του Μαΐου 2011 η οποία έπληξε μεγάλες εκτάσεις στους Δήμους Έδεσσας και Αλμωπίας, προκαλώντας ζημιές σε δενδρώδεις καλλιέργειες, αλλά και σε μονοετείς. 
Οι υπηρεσίες του ΕΛΓΑ που βρέθηκαν στον τόπο της ζημιάς αμέσως μετά την εμφάνισή τους μιλούσαν για ολοκληρωτική καταστροφή. Αυτό, επί της πράξεως, σημαίνει εκμηδενισμό του εισοδήματος των παραγωγών που είχαν προβεί και στις καλλιεργητικές εργασίες αλλά και στην καταβολή των σχετικών εξόδων γιατί το συμβάν αυτό είχε γίνει λίγο πριν την έναρξη της συγκομιδής. 
Βέβαια υπήρξαν και άλλες χαλαζοπτώσεις στις ίδιες και άλλες περιοχές. Υπήρξαν ζημιές από άλλες αιτίες -ήδη αναφέρθηκα- όπως βροχοπτώσεις και παγετοί. Δεν είναι του παρόντος να αναφερθώ για να μην τρώω και το χρόνο μου. Υπήρξαν αναγγελίες, έγιναν δηλώσεις, υπήρξαν εξατομικευμένες εκτιμήσεις. 
Το πρόβλημα, κύριε Υπουργέ, στο Νομό Πέλλας έγκειται στη μεγάλη καθυστέρηση στην αποστολή των πορισμάτων -που έχουν γίνει εξειδικευμένες ρυθμίσεις εδώ και πολύ καιρό- και επομένως στην καταβολή των αποζημιώσεων.
Είπα ήδη ότι το μόνο εισόδημα των παραγωγών είναι αυτό που προέρχεται από την εμπορική αξιοποίηση των καλλιεργειών οι οποίες επλήγησαν. 
Οι ζημιές σε κάποια δημοτικά διαμερίσματα είναι ολοκληρωτικές. Και αυτό σημαίνει ότι η αποζημίωση την οποία προσδοκούν και ελπίζουν να τους καταβληθεί, είναι και το μοναδικό έσοδο το οποίο θα έχουν φέτος. 
Να πω, βεβαίως, ότι η κατάσταση επιδεινώνεται ακόμα περισσότερο, γιατί σε περιόδους οικονομικής κρίσης, όπως είναι τώρα, κι επειδή πηγαίνουμε στην καινούργια καλλιεργητική περίοδο, τα καταστήματα πώλησης αγροεφοδίων και λοιπών φυτοπροστατευτικών προϊόντων, δεν χορηγούν προϊόντα με πίστωση. Και ξέρετε πάρα πολύ καλά ότι η Αγροτική Τράπεζα έχει κλείσει και τη στρόφιγγα των καλλιεργητικών δανείων.
Να πω εδώ ότι ο ίδιος ο Πρόεδρος του ΕΛΓΑ, ο κ. Σαρρής, μου έδινε διαβεβαιώσεις ότι και τα πορίσματα και η καταβολή των αποζημιώσεων θα είχε ολοκληρωθεί μέχρι το Δεκέμβριο του 2011. Σήμερα είναι 1η Μαρτίου. Η συντριπτική πλειοψηφία των δημοτικών διαμερισμάτων, κύριε Υπουργέ, δεν έχει λάβει τα πορίσματα.
Να σας πω εδώ, κύριε Υπουργέ, ότι κατ’ αρχάς το 2012 είναι μία χρονιά ορόσημο για τον ίδιο τον ΕΛΓΑ, γιατί θα κριθεί στην πράξη η αποτελεσματικότητα του ίδιου του συστήματος που εφαρμόζεται τώρα, του νέου συστήματος προκαταβολής των ασφαλιστικών εισφορών από τους ίδιους τους αγρότες, που πρέπει να αποβαίνει, βεβαίως, προς όφελος των ιδίων των αγροτών. Διότι διαφορετικά, αν αυτό δεν καταλήγει προς όφελος των παραγωγών, δεν έχει νόημα να κάνουμε αλλαγές.
Να σας πω, βεβαίως, εδώ ότι προκατέβαλαν φέτος οι αγρότες τις ασφαλιστικές τους εισφορές. Δεν είναι διόλου ευκαταφρόνητες αυτές. Είναι 80, 60 και 40 ευρώ το στρέμμα -για το κεράσι ενδεικτικά σας λέω- συν – πλην 20%, ανάλογα με την κλίμακα που επέλεξε ο καθένας. 
Κύριε Υπουργέ, ο σκοπός μας εδώ είναι να αναδιατάξουμε και να αναμορφώσουμε τον ΕΛΓΑ. Η προσδοκία των αγροτών είναι μεγάλη από το νέο σύστημα, γιατί πραγματικά μέσα από αυτό θέλουμε να πάμε σε αντικειμενικές, δίκαιες και πάνω απ’ όλα έγκαιρες αποζημιώσεις. Πλέον ο προϋπολογισμός του ΕΛΓΑ αποτελείται μόνο από αυτές τις ασφαλιστικές εισφορές. Δεν υπάρχει ανάγκη να καταφεύγει ούτε στο δανεισμό από τις τράπεζες, όπως συνέβαινε στο παρελθόν, ούτε, βεβαίως, και σε επιχορήγηση από τον κρατικό προϋπολογισμό, κάτι που δεν είμαι σίγουρη αν θα μπορούσε να επιτευχθεί στην παρούσα συγκυρία.
Επομένως, εγώ δεν θέλω να τους διαψεύσουμε. Θέλουμε πραγματικά να αποδείξουμε στην πράξη ότι το νέο σύστημα εξυγίανσης του ΕΛΓΑ θα λειτουργήσει προς όφελός τους. 
Να σας πω και κάτι άλλο; Δεν ζητούν και χάρη. Στο κάτω – κάτω έχουν προκαταβάλει τις ασφαλιστικές εισφορές που σας είπα και μάλιστα ανταποδοτικά.
Θέλω, κύριε Υπουργέ, να μας καταθέσετε ένα χρονοδιάγραμμα – δέσμευση τόσο όσον αφορά την αποστολή των πορισμάτων που απομένουν, όσο, βεβαίως, και το χρόνο καταβολής των αποζημιώσεων.
Ευχαριστώ, κύριε Πρόεδρε.";"ΘΕΟΔΩΡΑ ΤΖΑΚΡΗ"
"320";"): Ευχαριστούμε πάρα πολύ την κ. Θεοδώρα Τζάκρη Βουλευτή του ΠΑΣΟΚ, Νομού Πέλλας.
Ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας έχει το λόγο για τρία λεπτά.";"Βαΐτσης Αποστολάτος"
"321";" (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Θέλω να πω στην αγαπητή κυρία συνάδελφο δύο λόγια για τον ΕΛΓΑ. Πιστεύω πως θα συμφωνήσει ότι με τον καινούργιο νόμο η αναδιοργάνωσή του είναι προς όφελος των παραγωγών και γενικά του συνόλου της ελληνικής κοινωνίας. Και το ξέρετε, γιατί εκπροσωπείτε ένα νομό καθαρά παραγωγικό και ξέρετε τι σημαίνει ΕΛΓΑ. 
Πρέπει να εξυγιανθεί -και, απ’ ό,τι δείχνει η μέχρι τώρα πορεία του, εξυγιαίνεται- διότι από 800.000.000 έλλειμμα που είχε το 2004, φτάσαμε στα 4,5 δισεκατομμύρια έλλειμμα. Αυτά πληρώνουμε τώρα, τις κατ’ εξαίρεση αποφάσεις, κάτι που έκανε κακό και στην ελληνική οικονομία, αλλά και στους ίδιους τους αγρότες. Διότι, τι έκαναν οι αγρότες; Δεν περιποιούνταν τα κτήματά τους. Σου λέει, θα πέσει μία βροχή, θα υπάρξει δυνατός αέρας, θα τρέξουμε στους Βουλευτές, θα πάμε για κατ’ εξαίρεση απόφαση και θα αποζημιωθούμε. Με αυτόν τον τρόπο καλλιεργούσαμε τη νοοτροπία της ξάπλας. 
Αυτό κόβεται και είναι καλό και για την ελληνική οικονομία, αλλά και για τους ίδιους τους αγρότες.
Εγώ καταλαβαίνω που είπατε, ότι υπάρχει μεγάλη καθυστέρηση. Το είπατε εν τη ρύμη του λόγου σας, γιατί πραγματικά θέλετε όσο το δυνατόν να πιέσετε να πάρουν πιο γρήγορα τα λεφτά τους οι αγρότες, που πρέπει να τα πάρουν. Γενικά, όμως, δεν υπάρχει καθυστέρηση. Ίσα - ίσα υπάρχει σύντμηση του χρόνου σε σχέση, βεβαίως, με τα προηγούμενα στατιστικά. Παλιά δίνονταν σε ένα έως ενάμιση χρόνο. Τώρα δίνονται πολύ πιο γρήγορα, σε επτά, οκτώ μήνες.
Για το συγκεκριμένο, για το νομό: Ξέρετε ότι οι αποζημιώσεις για τον παγετό έχουν δοθεί στις 22-12-2011. Για τις βροχοπτώσεις δόθηκαν στις 1-2-2012. Επίσης, για τις χαλαζοπτώσεις, απ’ ό,τι μου λέει η υπηρεσία έχει κοινοποιηθεί το 60% των πορισμάτων. Εγώ σέβομαι αυτό που λέτε, ότι πιθανόν να μην είναι έτσι. Δεν το ξέρω. Έχει, όμως, ήδη δοθεί 1.000.000 ευρώ και πλέον στις 24 Φεβρουαρίου.
Σε κάθε περίπτωση, μέχρι τα τέλη Μαρτίου –αυτή είναι η διαβεβαίωση που σας δίνω, για να τη μεταφέρετε και στους παραγωγούς, στους πληγέντες- θα έχουν δοθεί όλα τα χρήματα. Θα πάνε τα πορίσματα και θα πάρουν τα χρήματά τους.
ΠΡΟΕΔΡEΥΩΝ (Βαΐτσης Αποστολάτος): Ευχαριστούμε, κύριε Υπουργέ. 
Η Βουλευτής του ΠΑΣΟΚ από το Νομό Πέλλης κ. Θεοδώρα Τζάκρη έχει το λόγο για τρία λεπτά, προκειμένου να δευτερολογήσει.";"ΙΩΑΝΝΗΣ ΔΡΙΒΕΛΕΓΚΑΣ"
"322";": Ευχαριστώ, κύριε Πρόεδρε.
Κύριε Υπουργέ, σας ευχαριστώ και χαίρομαι ιδιαίτερα για το χρονοδιάγραμμα που παρουσιάσατε, όσον αφορά την αποστολή των πορισμάτων που απομένουν και όσον αφορά βέβαια και την καταβολή των αποζημιώσεων. 
Εάν μου επιτρέπετε, όμως, θέλω να σας πω χωρίς υπερβολή ότι πραγματικά έχουμε αργήσει. Έχουμε αργήσει, γιατί η εξατομίκευση των εκτιμήσεων, που είναι το πιο δύσκολο μέρος της παραγωγής –και αυτό αδικεί και τον ΕΛΓΑ- έχει ολοκληρωθεί για το σύνολο των ζημιών και των καλλιεργειών από τον Οκτώβριο του 2011, δηλαδή τέσσερις μήνες πίσω και βρισκόμαστε ακόμη στα στάδια συγγραφής πορισμάτων και αποστολής αυτών, κάτι που πραγματικά αδικεί τον ίδιο τον οργανισμό. 
Κύριε Υπουργέ, θέλω να σας πω ότι μπορεί να υπήρξαν καθυστερήσεις και στο παρελθόν αντίστοιχες ή ακόμη μεγαλύτερες. Το θέμα, όμως, είναι η κατάσταση να βελτιώνεται. Αυτό πρέπει να δείχνουμε στους πολίτες, πολύ περισσότερο στην παρούσα συγκυρία που ο κόσμος απαιτεί από εμάς να εστιάσουμε την προσοχή μας, ώστε να προχωρήσουμε στις αναγκαίες μεταρρυθμίσεις, προς όφελος πρώτα των παραγωγών, στο δημόσιο τομέα. Θα πρέπει να εγκύψουν και οι υπηρεσίες του ΕΛΓΑ περισσότερο και οι υπηρεσίες του Υπουργείου Αγροτικής Ανάπτυξης που ασκούν την εποπτεία και τον έλεγχο, για να βελτιώνεται αυτή η κατάσταση μέρα με τη μέρα ακόμα περισσότερο. 
Όπως σας είπα, η αναδιάταξη και εξυγίανση του ΕΛΓΑ πρέπει να εκπληρώνει το τρίπτυχο: αντικειμενικές, δίκαιες και πάνω από όλα έγκαιρες αποζημιώσεις. Αυτό πρέπει να εκπληρώνεται. Θα πρέπει, δηλαδή, να δείξουμε ότι υπάρχει αναμόρφωση του ΕΛΓΑ, εξυγίανση και αυτό βρίσκεται προς τη σωστή κατεύθυνση. Θα πρέπει να αποδείξουμε στην πράξη ότι ο ΕΛΓΑ είναι ένας ζωντανός οργανισμός, που λειτουργεί προς όφελος των συμφερόντων των παραγωγών και της ίδιας της αγροτικής οικονομίας, που θα συμφωνήσετε μαζί μου ότι μπορεί να αποτελέσει και το μοχλό για την αναδιάταξη της ίδιας εθνικής οικονομίας. 
Δίκαιες αποζημιώσεις, κατά την άποψή μου, πάνω από όλα αντικειμενικές, σημαίνει ότι οι εκτιμήσεις θα πρέπει να γίνονται στο ενδεικνυόμενο επιστημονικά στάδιο της παραγωγής και όχι αργότερα, γιατί αλλοιώνονται και τα στοιχεία. Δίκαιες αποζημιώσεις σημαίνει ότι θα πρέπει να πάψουν τα φαινόμενα του παρελθόντος, όπως παραγωγοί με όμορα κτήματα, που έχουν ακριβώς τις ίδιες καλλιέργειες, με την ίδια δυναμική, με την ίδια ζημία, με την ίδια φροντίδα, να παίρνουν άλλοι χιλιάδες ευρώ και άλλοι τίποτα. 
Βεβαίως, για τις ταχύτερες και τις πιο έγκαιρες εκτιμήσεις αναφέρθηκα και εξάντλησα το θέμα και στην πρωτολογία μου. Θέλω να σας πω, κατ’ αρχάς, ότι η τεχνολογία και η επιστήμη δίνουν εργαλεία που θα πρέπει κάποια στιγμή να τα αξιοποιήσουμε.
Κύριε Υπουργέ, είπα και στην πρωτολογία μου, το επαναλαμβάνω και τώρα ότι οι αγρότες έχουν προκαταβάλει τις ασφαλιστικές τους εισφορές σε μια περίοδο που δεν τους περισσεύουν αυτά τα χρήματα και νομίζω ότι αυτός ο οργανισμός, που αδικείται γιατί έχει πρώτη φορά τα χρήματα για να τα καταβάλλει, που δεν περιμένει ούτε τη χρηματοδότηση του κρατικού προϋπολογισμού ούτε τον τραπεζικό δανεισμό, θα πρέπει να διαχειριστεί αυτά τα χρήματα με σύνεση και πολύ μεγάλη προσοχή.
Επίσης, επειδή αυτή η χρονιά είναι πιλοτική -για τον ΕΛΓΑ είναι χρονιά-ορόσημο όπως σας είπα- θα πρέπει να διορθώσετε και τις αδυναμίες και τα λάθη που θα παρατηρηθούν, για να μην επαναληφθούν αυτά τα φαινόμενα και την επόμενη χρονιά. 
Ευχαριστώ πολύ, κύριε Πρόεδρε.
ΠΡΟΕΔΡEΥΩΝ (Βαΐτσης Αποστολάτος): Ευχαριστούμε την κ. Τζάκρη.
Το λόγο έχει ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας για τρία λεπτά.";"ΘΕΟΔΩΡΑ ΤΖΑΚΡΗ"
"323";" (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Αγαπητή κυρία συνάδελφε, θα διαφωνήσουμε σε ό,τι έχει σχέση με την καθυστέρηση. Δεν ξέρω εάν υπάρχουν εξειδικευμένες περιπτώσεις, αλλά εγώ θα σας πω τα στοιχεία. Μέχρι το πρώτο τετράμηνο του 2011 και σε πολλές περιπτώσεις μέχρι τον Οκτώβριο του 2011 έχουν ήδη καταβληθεί οι αποζημιώσεις. Επαναλαμβάνω, όλες οι φετινές καταβληθείσες αποζημιώσεις έχουν καταβληθεί σε μικρότερο χρόνο από τις προηγούμενες. Δεν λέω ότι δεν πρέπει να πάμε ακόμα γρηγορότερα, βεβαίως και πρέπει να πάμε. Όμως, μη λέμε ότι υπάρχει καθυστέρηση. 
Επίσης, μέχρι το Μάρτιο του 2012 θα έχουν καταβληθεί όλες οι αποζημιώσεις που αφορούν ζημιές μέχρι το Νοέμβριο του 2011. Δηλαδή, για ζημιές που έγιναν μέχρι το Νοέμβριο του 2011, στο τέλος Μαρτίου του 2012 θα έχουν καταβληθεί οι αποζημιώσεις. Μέχρι τον Ιούνιο θα έχουν καταβληθεί αποζημιώσεις για τις ζημιές του Δεκεμβρίου του 2011. Όλα αυτά βλέπετε ότι είναι μέσα σε ένα εξάμηνο από την καταληκτική ημερομηνία.
Μακάρι –και το κάνουμε- οι υπηρεσίες να τρέξουν πιο γρήγορα, για να πάρουν πιο γρήγορα τα λεφτά τους οι άνθρωποι που έχουν πληγεί. Δεν είναι δουλειά, όμως, του Υπουργού, του Υπουργείου, των Βουλευτών, οι παρεμβάσεις στις υπηρεσίες γιατί δεν θα είναι αντικειμενικές οι εκτιμήσεις. Υπάρχει διαδικασία. Υπάρχει η υπηρεσία του ΕΛΓΑ που κάνει την εκτίμηση κι αν ένας αγρότης θεωρεί ότι έχει αδικηθεί, υπάρχει η διαδικασία και των ενστάσεων αλλά και των συγκριτικών στοιχείων. Υπάρχουν δηλαδή, συγκριτικά στοιχεία από τα τιμολόγια που έχει δώσει, από τις εφορίες, από την επιστροφή του ΦΠΑ. 
Τώρα γενικά και αόριστα να πούμε ότι δεν γίνονται καλές εκτιμήσεις; Όπως γνωρίζετε, και εγώ προέρχομαι από αγροτικό νομό, το Νομό Χαλκιδικής, και ακούω κάθε μέρα ότι ήρθαν οι υπάλληλοι και μου έβαλαν 0% ή ότι ήλθαν οι υπάλληλοι και μου έβαλαν 20%, ενώ στον δίπλα έβαλαν 50%. Υπάρχει, όπως σας είπα, διαδικασία. Δεν είναι θέμα παρεμβάσεων. Αυτό είναι σαφές προς όλους.
Επίσης, ξέρω ότι σας απασχολεί και ένα άλλο θέμα που είναι οι ενισχύσεις μέσω των ΠΣΕΑ. Είμαστε στην ευχάριστη θέση να σας ανακοινώσουμε ότι έχουν σταλεί από την Ευρωπαϊκή Ένωση στις 16 Φεβρουαρίου, κάποιες παρατηρήσεις, οι οποίες είναι τεχνικού χαρακτήρα, θα έλεγα, στατιστικού. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Έχουν διορθωθεί, παίρνουμε την έγκριση και αμέσως προχωράμε στη διαδικασία υποβολής των δικαιολογητικών για να πάρουν τα χρήματά τους.
Ευχαριστώ πολύ.";"ΙΩΑΝΝΗΣ ΔΡΙΒΕΛΕΓΚΑΣ"
"324";"): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.";"Αναστάσιος Κουράκης"
"325";"): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της διεθνούς σύμβασης για την ίδρυση του Κέντρου Επιβολής του Νόμου στην Νοτιοανατολική Ευρώπη - Southeast European Law Enforcement Center (SELEC)».
Το νομοσχέδιο ψηφίστηκε στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής. Μπορούν να πάρουν το λόγο όσοι έχουν αντίρρηση επί της κυρώσεως αυτής της Συμφωνίας.
Κατά τη συζήτηση του σχεδίου νόμου του Υπουργείου Οικονομικών, μας ήλθε κείμενο από την Κοινοβουλευτική Ομάδα του Κομμουνιστικού Κόμματος Ελλάδας που υπογράφεται από τον κ. Σπύρο Χαλβατζή, Κοινοβουλευτικό Εκπρόσωπο, σύμφωνα με το οποίο ορίζεται ως Κοινοβουλευτικός Εκπρόσωπος ο Βουλευτής κ. Αντώνης Σκυλλάκος.
Ομοίως, έχουμε κείμενο από τον κ. Αλέξη Τσίπρα, Πρόεδρο της Κοινοβουλευτικής Ομάδας του Συνασπισμού Ριζοσπαστικής Αριστεράς, που ορίζει ως Κοινοβουλευτικό Εκπρόσωπο τον Βουλευτή κ. Δημήτριο Παπαδημούλη.
Θέλει κάποιος συνάδελφος να λάβει το λόγο;";"Αναστάσιος Κουράκης"
"326";": Κύριε Πρόεδρε, παρακαλώ το λόγο.";"ΑΝΤΩΝΗΣ ΣΚΥΛΛΑΚΟΣ"
"327";"): Το λόγο έχει ο κ. Σκυλλάκος, Βουλευτής του Κομμουνιστικού Κόμματος Ελλάδας για πέντε λεπτά.";"Αναστάσιος Κουράκης"
"328";": Είμαστε αντίθετοι με τη συζητούμενη σύμβαση για το Κέντρο Επιβολής του Νόμου στη Νοτιοανατολική Ευρώπη. Πρόκειται για τη μετεξέλιξη ενός παλιού οργανισμού με στόχο την παραπέρα διεθνοποίηση και επέκταση της αστυνόμευσης κρατών και λαών. Και μόνο ιστορικά αν δούμε πώς εξελίχθηκε αυτός ο θεσμός, θα μπορούσαμε να συμφωνήσουμε με αυτήν την τοποθέτηση. 
Δημιουργήθηκε το 1996 σαν μηχανισμός υλοποίησης της συμφωνίας του Ντέιτον για τη διάλυση της Γιουγκοσλαβίας. Αυτοί που θέλησαν να διαλύσουν τη Γιουγκοσλαβία και να πατήσουν πόδι στα Βαλκάνια και τη γύρω περιοχή, χρησιμοποίησαν, πέραν των άλλων, και αυτόν τον οργανισμό, ο οποίος στην πορεία αξιοποιήθηκε για την υλοποίηση του λεγόμενου Συμφώνου Σταθερότητας στην Ανατολική Μεσόγειο για την ευρύτερη δυνατή διείσδυση αστυνομική, οικονομική δημιουργίας κρατικών δομών των μεγάλων κρατών, που θέλουν να ελέγχουν τα Βαλκάνια και τη γύρω περιοχή.
Εμείς, όσον αφορά αυτόν τον οργανισμό, για τον οποίο θα μιλήσω πιο συγκεκριμένα, θεωρούμε ότι πρόκειται για έναν περιφερειακό μόρφωμα ενίσχυσης της καταστολής όπου συναντώνται τα γεωπολιτικά στρατηγικά συμφέροντα της Ευρωπαϊκής Ένωσης και των Ηνωμένων Πολιτειών.
Θα μας οδηγήσει σε ακόμη μεγαλύτερο φακέλωμα, μεγαλύτερη καταστολή, μεγαλύτερο περιορισμό των ατομικών και πολιτικών δικαιωμάτων. 
Πρόκειται, λοιπόν, για έναν μεγάλο, για έναν επιπλέον Big Brother, διεθνή αυτήν τη φορά, που θα μαζεύει και θα επεξεργάζεται πληροφορίες μεταξύ των μελών που θα υπογράψουν τη σύμβαση και πληροφορίες που αφορούν και προσωπικά δεδομένα. Βεβαίως, θα κρίνει κάθε χώρα τι θα δίνει και δεν θα περιορίζεται μόνο στη συγκέντρωση πληροφοριών, αλλά θα μπορεί να κάνει και κοινές επιχειρήσεις.
Και μόνο από το γεγονός ότι μαζεύει και επεξεργάζεται στοιχεία από άλλα κράτη, από διάφορα κράτη και θα μπορεί να ενεργεί επιχειρήσεις εντός κάποιας χώρας, εντός της Ελλάδας, εντός της Βουλγαρίας κ.λπ., εξ αντικειμένου μπαίνει ζήτημα περιορισμού της εθνικής κυριαρχίας των κρατών που συνυπογράφουν και μπαίνουν στον οργανισμό αυτό.
Στόχος είναι η αντιμετώπιση του διασυνοριακού εγκλήματος. Καλώς ως εδώ, αλλά δεν μπορώ να καταλάβω γιατί χρειάζεται καινούργιος οργανισμός εδώ στα Βαλκάνια και στη γύρω περιοχή. Δεν μας φτάνει η Interpol; Και αν δεν μας καλύπτει για την αντιμετώπιση του εγκλήματος και του διασυνοριακού και του διεθνούς και του τι γίνεται σε κάθε χώρα και η μία χώρα να βοηθάει την άλλη, ας γίνουν παρεμβάσεις και αλλαγές στην ίδια την Interpol, όχι να φτιάχνουμε καινούργιους οργανισμούς τέτοιου είδους.
Το πιο επικίνδυνο που μας ανησυχεί είναι αυτό που γράφετε στην εισηγητική έκθεση και που τονίζετε ότι πέρα από την αντιμετώπιση των εγκλημάτων κοινού ποινικού δικαίου, θα αντιμετωπίζεται και η τρομοκρατία. Όχι ότι υποστηρίζουμε εμείς την τρομοκρατία, αλλά η αντιμετώπιση της τρομοκρατίας χρησιμοποιείται σαν όχημα για περιορισμό δημοκρατικών δικαιωμάτων και ατομικών ελευθεριών και για ένταξη ή στιγματισμό πολιτικών δυνάμεων, οι οποίες βάζουν ζητήματα γενικότερων αλλαγών, ότι έχουν κάποια σχέση ή μπορούν εν δυνάμει να βοηθούν και να προωθούν την τρομοκρατία.
Ξέρετε ότι υπάρχουν λίστες τρομοκρατικών οργανώσεων και από τις Ηνωμένες Πολιτείες και από την Ευρωπαϊκή Ένωση. Τα κριτήρια όχι απλώς είναι υποκειμενικά, αλλά είναι στοχευμένα πολιτικά και στοχεύουν ιδιαίτερα εθνικοαπελευθερωτικά κινήματα και εθνικοαπελευθερωτικές οργανώσεις και οργανώσεις οι οποίες αμφισβητούν το σύστημα και θέλουν γενικότερες αλλαγές. Λοιπόν, είναι γνωστό ότι οι παλαιστινιακές οργανώσεις θεωρούνται τρομοκρατικές ακόμα και ο Οτσαλάν θεωρείται τρομοκράτης και το PKK εκεί, που μετονομάστηκε σήμερα και έχει άλλη ονομασία. Αυτά τα γνωρίζουμε.
Το πιο επικίνδυνο είναι ότι δίνεται προέκταση και από την εθνική νομοθεσία και από τις οδηγίες της Ευρωπαϊκής Ένωσης και το τι γίνεται στις άλλες ευρωπαϊκές χώρες, να μην παρακολουθούνται και μαζεύονται στοιχεία μόνο γι’ αυτές που χαρακτηρίζονται τρομοκρατικές οργανώσεις και γι’ αυτές που είναι εν δυνάμει τρομοκρατικές οργανώσεις, αλλά και γι’ αυτές τις οργανώσεις που προωθούν το ριζοσπαστισμό. Σε πολλά κείμενα της Ευρωπαϊκής Ένωσης συνδέεται ο ριζοσπαστισμός με την τρομοκρατία. Λοιπόν, αν δεν εμπεριέχει ριζοσπαστισμό μια αριστερή οργάνωση, ένα αριστερό κόμμα ποιος εμπεριέχει;
Αυτή όλη η γκάμα της έννοιας τρομοκρατία και των προεκτάσεων δημιουργεί κινδύνους και είναι ένας βασικός λόγος για τον οποίο εμείς δεν συμφωνούμε.
Δεύτερον, εφαρμόζεται στην πράξη και επεκτείνεται και γίνεται διεθνής τώρα μεταχείριση του καθεστώτος του υπόπτου. Όχι γιατί διώκεται κάποιος, αλλά γιατί κάποια αστυνομική αρχή ενός κράτους τον θεωρεί ύποπτο. Τον θεωρεί ύποπτο στη Βουλγαρία, τον θεωρεί ύποπτο στην Αλβανία, τον θεωρεί ύποπτο στην Ελλάδα, έτσι θα μπαίνουν και θα καταγράφονται τα προσωπικά του δεδομένα σε αυτόν τον οργανισμό.
Τώρα, είναι κοροϊδία να μιλάμε για προστασία των προσωπικών δεδομένων. Η πράξη έχει δείξει ότι τέτοια προστασία δεν υπάρχει σε καμμία χώρα, που εφαρμόζονται οι καλύτερες «εγγυήσεις». Όλα παραβιάζονται στην πράξη. Ξέρουμε και πώς παρακολουθούνται και πώς μαζεύονται τα στοιχεία από την Αστυνομία για τις συγκεντρώσεις και τις διαδηλώσεις στη χώρα μας και πώς καταγράφονται. Ποιοι είναι οι εγγυητές της συγκεκριμένης σύμβασης; Όλοι διορισμένοι. Τάχα μιλάει για ανεξαρτησία. Στο συμβούλιο που αποφασίζει τα πάντα γι’ αυτόν τον οργανισμό είναι από κάθε κράτος ένας διορισμένος. Αυτός που θα είναι επικεφαλής της προστασίας, ορίζεται από τους διορισμένους. Αν δε μάθει κάποιος ότι μαζεύτηκαν δικές του πληροφορίες και θέλει να προσφύγει, θα πάει πάλι σε ένα εποπτικό συμβούλιο με μέλη από τα κράτη-μέλη, τα οποία θα είναι επιλεγμένα από ανεξάρτητες προσωπικότητες, πάλι από το κάθε κράτος. Καμμία εγγύηση λοιπόν και πουθενά δεν υπάρχει για το πώς θα μαθαίνει. Όταν συλλέγεται λοιπόν, η πληροφορία, δεν θα ενημερώνεται. Εάν τυχαία το μάθει κάποιος, θα μπορεί να κάνει προσφυγή. 
Τέλος σοβαρά ερωτηματικά δημιουργούν οι πόροι. Πέρα από τη συνεισφορά των κρατών σ' αυτόν τον οργανισμό, θα εισπράττει και χρήματα από ιδιώτες. Τι δουλειά έχει ένας διεθνής big brother, που κάνει και αστυνομικές επιχειρήσεις, με την ιδιωτική χρηματοδότηση; 
Είναι απαράδεκτα όλα αυτά και τα καταψηφίζουμε.";"ΑΝΤΩΝΗΣ ΣΚΥΛΛΑΚΟΣ"
"329";"): Ευχαριστούμε τον κ. Σκυλλάκο από το ΚΚΕ. 
Το λόγο έχει ο κ. Δημήτριος Παπαδημούλης από το Συνασπισμό Ριζοσπαστικής Αριστεράς, για πέντε λεπτά.";"Αναστάσιος Κουράκης"
"330";": Ευχαριστώ, κύριε Πρόεδρε.
Δράττομαι της ευκαιρίας, όπου είναι παρών ο Αναπληρωτής Υπουργός Οικονομικών κ. Οικονόμου και αρμόδιος για έσοδα, για να θέσω ένα θέμα, πέραν της συζητούμενης σύμβασης. 
Κύριε Οικονόμου, διαβάζω σήμερα στις εφημερίδες ότι αποφασίσατε να αναβάλετε την υποβολή φορολογικών δηλώσεων φέτος για τις 15 Ιουνίου και ότι ακόμη τα έντυπα Ε1 και Ε3 δεν έχουν τυπωθεί. Επειδή δεν θυμάμαι όλες τις προηγούμενες δεκαετίες να έχει μετατεθεί για στο καλοκαίρι η υποβολή φορολογικών δηλώσεων να ρωτήσω: δεν σας ενδιαφέρει να μαζέψετε έσοδα; Είναι αληθές ότι δεν έχουν τυπωθεί ακόμη τα σχετικά έντυπα από τις εφορίες; Πού οφείλεται αυτή η μετάθεση; Είναι ανικανότητα και έλλειψη προετοιμασίας ή μικροπολιτική σκοπιμότητα να πάνε στο γκισέ της εφορίας οι φορολογούμενοι μετά τις εκλογές; Σ' αυτό παρακαλώ απαντήστε.
Έρχομαι τώρα στη συζητούμενη σύμβαση. Δεν μπορούμε να την υπερψηφίσουμε, γιατί πιστεύουμε ότι ο σκοπός της δεν είναι η καταπολέμηση τού εγκλήματος. Εάν ήταν αυτό, θα ερχόταν εδώ μία σύμβαση για την αξιοποίηση, την ενίσχυση ή προσαρμογές, αλλαγές στη δουλειά της Ιντερπόλ που είναι ταγμένη να υπηρετεί την καταπολέμηση του εγκλήματος, την οποία θέλουμε. Εδώ, επιχειρούνται άλλα πράγματα, στη Νοτιανατολική Ευρώπη, στην περιοχή των Βαλκανίων, που συνδέονται με παιχνίδια επιρροής, γεωπολιτικών σκοπιμοτήτων. 
Επίσης, μελετώντας την εμπειρία από τον πρόδρομο Οργανισμό της SELEC, διαπιστώνουμε ότι ούτε οι εγγυήσεις ούτε η αποτελεσματικότητα ούτε οι όροι για την προστασία των προσωπικών δεδομένων δεν διασφαλίζονται και γι’ αυτό λείπει και η έκθεση για τα αποτελέσματα του πρόδρομου οργανισμού, λείπει η μελέτη επιπτώσεων, λείπουν οι δικλίδες των εγγυήσεων εφαρμογής. 
Προφανώς, ως ένα κόμμα αριστερό, ως μία δύναμη αριστερή, που αγωνίζεται για τη δημοκρατία και θέλει τη δημοκρατική ομαλότητα, είμαστε εναντίον της τρομοκρατίας. Ας μη γελιόμαστε όμως. Στο θέμα τρομοκρατία παίζονται παιχνίδια με τους ορισμούς, παίζονται παιχνίδια σκοπιμοτήτων. Στη λίστα τού τι είναι τρομοκράτης, γίνεται τεράστια μάχη και μπαίνουν οργανώσεις οι οποίες δεν έχουν καμμία σχέση με την τρομοκρατία. Αναφέρθηκαν οργανώσεις εθνικοαπελευθερωτικές στην Παλαιστίνη, άλλες οργανώσεις που δραστηριοποιούνται για τα δικαιώματα του κουρδικού λαού κ.λπ.. 
Φθάσαμε στο σημείο η γνωστή γερμανική κίτρινη εφημερίδα «BILD» να χαρακτηρίζει τον Πρόεδρο της Κοινοβουλευτικής Ομάδας του ΣΥΡΙΖΑ, τρομοκράτη και να μην υπάρχει καμμία αντίδραση εκ μέρους της ελληνικής πολιτείας και εκ μέρους του ελληνικού Κοινοβουλίου. 
Αντιδράσαμε εμείς. Θα καταθέσουμε αγωγή. Θα ασκήσουμε όλα τα νομικά μέσα που διαθέτουμε. Εγείρεται όμως ένα θέμα. 
Τέλος θα πρέπει να μας πείτε, γιατί αυτή η πληθώρα οργανισμών για την αντιμετώπιση του προβλήματος η οποία μειώνει την αποτελεσματικότητα. 
Δυστυχώς, κύριε Πρόεδρε, ο Κανονισμός της Βουλής δεν επιτρέπει, όταν έρχεται η κύρωση μιας σύμβασης ούτε τον ουσιαστικό διάλογο –ομιλούν μόνο όσοι έχουν αντίρρηση- ούτε τη δυνατότητα αλλαγών και προτάσεων αλλαγών πάνω στην σύμβαση. Έρχεται ένα πακέτο έτοιμο σε μια ελλειμματική συζήτηση για να πει κανείς ναι ή όχι. 
Εμείς για τους λόγους που σας εξηγήσαμε, καταψηφίζουμε αυτή τη σύμβαση.";"ΔΗΜΗΤΡΙΟΣ ΠΑΠΑΔΗΜΟΥΛΗΣ"
"331";"): Ευχαριστούμε τον κ. Παπαδημούλη από τον Συνασπισμό Ριζοσπαστικής Αριστεράς. 
Το λόγο έχει ο Αναπληρωτής Υπουργός Οικονομικών κ. Οικονόμου.";"Αναστάσιος Κουράκης"
"332";" (Αναπληρωτής Υπουργός Οικονομικών): Οι ενστάσεις που άκουσα από τους αγαπητούς συναδέλφους, εντάσσονται στην ίδια λογική, ότι από τη στιγμή που ο πολιτικός συσχετισμός δεν είναι αυτός που θα έπρεπε να είναι κατά την άποψή τους -και σ' αυτό θα έλεγα και κατά τη δική μου άποψη- θα πρέπει να απενεργοποιούνται οι μηχανισμοί καταστολής, δίωξης παρακολούθησης κ.λπ., όπως επίσης, αρχίζουν και ερωτηματικά, το γιατί είναι πολλοί, γιατί είναι λίγοι κ.λπ.. Δεν συμφωνώ με αυτήν τη λογική. Οι πολιτικές απόψεις τις οποίες επιθυμούμε να υπηρετούμε, επιβάλλονται στις δημοκρατίες διά της πειθούς και διά της αύξησης της απηχήσεως, όχι διά της καταργήσεως κρατικών μηχανισμών ή διακρατικών συνεργασιών. Η διακρατική δε, συνεργασία εξελίσσεται όλο και πιο πολύμορφη, διότι παρακολουθεί την όλο και πιο πολύμορφη δράση τής εγκληματικότητας. Είναι τόσο απλό όσο σας το λέω. Οποιαδήποτε άλλη διάσταση νομίζω ότι υπηρετεί μία λογική, που δεν ανταποκρίνεται στη λογική μας. 
Εδώ αυτό το οποίο θα συνέβαινε, εάν υιοθετούσε το Σώμα διαδικασίες οι οποίες ενεργοποιούνται τώρα το Μάρτιο και τον επόμενο μήνα, είναι ότι η Ελλάδα δεν θα είχε δικαίωμα συμμετοχής, λόγου και ψήφου. Αυτή θα ήταν η συνέπεια, εάν το Σώμα υιοθετούσε τη γνώμη σας. 
Επίσης υπάρχει και μια ένσταση δημοκρατικού περιεχομένου, ότι διορισμένοι εκπροσωπούν διορισμένους. Παραγνωρίζετε την πολύ βασική αλήθεια ότι το Σώμα αυτό δεν είναι διορισμένο και αποφαίνεται επ’ αυτού. Η εντολή δίνεται από ένα Σώμα, που είναι το ελληνικό Κοινοβούλιο, που κάθε άλλο παρά διορισμένο είναι. Αυτό για να τελειώνουμε. 
Θα παρακαλούσα κάθε φορά που υιοθετεί κάποιος συνάδελφος είτε ανακοινώσεις κόμματος -και μάλιστα εδώ, κύριε Παπαδημούλη, υιοθετήσατε την ανακοίνωση άλλου κόμματος, δηλαδή της Νέας Δημοκρατίας, και όχι του δικού σας- είτε τοποθετήσεις στα Μέσα Ενημέρωσης, τα οποία μπορεί να έχουν και δημοσκοπήσεις που να μην αρέσουν σε αυτά και γι’ αυτό να μιλάνε έτσι, να αξιοποιείτε το σύνολο της πληροφόρησης διά των Μέσων, άρα και τη δική μου απάντηση σε αυτά που θέσατε, η οποία εδόθη σήμερα το πρωί, πάλι διά των Μέσων Μαζικής Ενημέρωσης διά μακρόν. 
Για να ακούσουν όμως και οι συνάδελφοι, που δεν είναι υποχρεωμένοι να παρακολουθούν όλη αυτήν τη διαδικασία, πολύ σύντομα έχω να σας πω τα εξής: Ουδεμία αναστολή, αναβολή ή οτιδήποτε άλλο υπήρξε. Υπήρξε μία ρύθμιση στα πρότυπα της περσινής χρονιάς. Βλέποντας τι δεν δούλεψε καλά την περσινή χρονιά, το διορθώνουμε φέτος με πρώτο κριτήριο την έγκαιρη εξυπηρέτηση τού πολίτη από τις υπηρεσίες του Υπουργείου Οικονομικών και με δεύτερο κριτήριο τη διευκόλυνση των υπηρεσιών να παράσχουν στον πολίτη αυτές τις καλύτερες υπηρεσίες. Οποιαδήποτε άλλη ερμηνεία πολιτικού περιεχομένου είναι ανεδαφική, δεν ανταποκρίνεται στα πράγματα, δεν έχει καμμία σχέση με την πραγματικότητα και συνεπώς παρέλκει οποιαδήποτε περαιτέρω απάντηση. 
Σας ευχαριστώ πολύ.";"ΠΑΝΤΕΛΗΣ ΟΙΚΟΝΟΜΟΥ"
"333";"): Ευχαριστούμε τον Αναπληρωτή Υπουργό κ. Οικονόμου. 
Κυρίες και κύριοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της διεθνούς σύμβασης για την ίδρυση του Κέντρου Επιβολής του Νόμου στη Νοτιοανατολική Ευρώπη-Southeast European Law Enforcement Center (SELEC)».
Ερωτάται το Σώμα: Γίνεται δεκτό το νομοσχέδιο;";"Αναστάσιος Κουράκης"
"334";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"335";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"336";"): Συνεπώς το νομοσχέδιο του Υπουργείου Οικονομικών: «Κύρωση της διεθνούς σύμβασης για την ίδρυση του Κέντρου Επιβολής του Νόμου στη Νοτιοανατολική Ευρώπη-Southeast European Law Enforcement Center (SELEC)» έγινε δεκτό κατά πλειοψηφία σε μόνη συζήτηση, επί της αρχής, των άρθρων και του συνόλου και έχει ως εξής: 
(Να μπει το νομοσχέδιο της σελίδας 137α)";"Αναστάσιος Κουράκης"
"337";"): Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.";"Αναστάσιος Κουράκης"
"338";": Μάλιστα, μάλιστα.";"ΟΛΟΙ ΟΙ ΒΟΥΛΕΥΤΕΣ"
"339";"): Η εξουσιοδότηση παρεσχέθη.
Κυρίες και κύριοι συνάδελφοι, προχωρούμε στη συζήτηση του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για τη δίκαιη δίκη και την εύλογη διάρκεια αυτής».
Να ενημερώσουμε ότι στη συνεδρίαση της Τετάρτης 22ας Φεβρουαρίου 2012 συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Κύριε Υπουργέ, αν έχετε παρατηρήσεις, σας ακούμε.";"Αναστάσιος Κουράκης"
"340";" (Υπουργός Δικαιοσύνης, Διαφάνειας και Ανθρωπίνων Δικαιμάτων): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, μετά τη δημιουργική συζήτηση που έγινε στην προηγούμενη συνεδρίαση, όσον αφορά το συγκεκριμένο σχέδιο νόμου, έχω υιοθετήσει τόσο τις παρατηρήσεις οι οποίες έχουν γίνει από την Επιστημονική Υπηρεσία της Βουλής, όσο και πολλές από τις τροπολογίες των συναδέλφων.
Θα καταθέσω στο Σώμα όλες αυτές τις νομοτεχνικές βελτιώσεις και τις προσθήκες στο σχέδιο νόμου. Έχω παρακαλέσει τη Γραμματεία να τυπωθούν και να διανεμηθούν, αλλά θέλω να σας δώσω κάποιες διευκρινίσεις. 
Κατ’ αρχάς, αναδιατυπώνω τον τίτλο του σχεδίου νόμου σε «Δίκαιη δίκη και εύλογη διάρκεια αυτής», όπως το έχει οριοθετήσει η Επιστημονική Υπηρεσία της Βουλής. Αλλά να μη μείνω στις απλές νομοτεχνικές παρατηρήσεις-βελτιώσεις, να πάω σε κάποιες ουσιαστικές παρεμβάσεις.
Κατ’ αρχάς και από τον κ. Τσούκαλη και από άλλους -και νομίζω και από την κ. Τσόνογλου- κατατέθηκε μία τροπολογία που έλεγε ότι κατά τη διαδικασία ενώπιον του Αρείου Πάγου, όσον αφορά εργατικές διαφορές, να μην υπάρχει ανάγκη συμβολαιογραφικής πληρεξουσιότητας, αλλά απλής πληρεξουσιότητας που θα επιβεβαιώνεται από τα ΚΕΠ ή από άλλες αρμόδιες αρχές. Κατά συνέπεια αυτή η πρόταση έχει υιοθετηθεί και περιλαμβάνεται στο κείμενο το οποίο αυτήν τη στιγμή σας διανέμεται. 
Το δεύτερο θέμα στο οποίο θέλω να σταθώ είναι το εξής: Υπάρχει ένα ζήτημα σε σχέση με αδικοπραξίες οι οποίες είναι αποτέλεσμα αυτοκινητικών ατυχημάτων και άλλων. Από πολλούς συναδέλφους έχει τεθεί αυτή η πρόταση για βελτίωση, όσον αφορά τον πίνακα κατάταξης για αποζημίωσή τους από ασφαλιστικές εταιρείες. Θεωρώ ότι είναι εύλογο το αίτημα. Είναι άνθρωποι οι οποίοι έχουν καταστεί ανάπηροι και δεν μπορούν να αποζημιωθούν, γιατί είναι χαμηλά στον πίνακα. Άρα εντάσσονται μαζί με τους άλλους εργαζόμενους σε μία προνομιακή, θα έλεγα, μεταχείριση σε σχέση με άλλους.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"341";": Είναι συμπλήρωμα του άρθρου 99;";"ΠΡΟΚΟΠΗΣ ΠΑΥΛΟΠΟΥΛΟΣ"
"342";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, όχι, δεν έχει καμμία σχέση με το άρθρο 99. Είναι το 975 και αφορά απαιτήσεις αποζημίωσης σε περίπτωση βλάβης σώματος και υγείας. 
(Θόρυβος στην Αίθουσα)
Όπως το είπα είναι, απλώς βλέπω ότι ο κ. Παυλόπουλος ζητά διευκρινίσεις.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"343";": Υπό τον όρο ότι έχει καταστεί η απόφαση τελεσίδικη...";"ΚΩΝΣΤΑΝΤΙΝΟΣ ΤΖΑΒΑΡΑΣ"
"344";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): «Υπό τον όρο ότι έχει καταστεί η απόφαση τελεσίδικη πριν από τον πλειστηριασμό». Τα έχω αυτά, θα τα δείτε.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"345";": Και ο αιτών δεν θα είναι άτομο με ειδικές ανάγκες.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"346";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Προφανώς. Δεν κάνω αναλυτική παρουσίαση. 
(Θόρυβος στην Αίθουσα)
Κύριοι συνάδελφοι, να μην κάνουμε αυτήν τη διαλογική συζήτηση.
Κύριε Τζαβάρα, πιστεύω ότι ο πιο ορθός τρόπος είναι να το διαβάσετε. Εγώ δίνω ακριβώς το τι περιέχεται. Και αν υπάρχουν βελτιώσεις ή αν δεν είναι σωστά διατυπωμένες κ.λπ.-που πιστεύω ότι και οι συνεργάτες μου κάνουν πολύ καλή δουλειά- είμαι εδώ για να το διορθώσουμε.
Επειδή σε αυτό το σχέδιο νόμου κάνουμε μεγάλη παρέμβαση στο χώρο της δικαιοσύνης γύρω από τα ζητήματα της ηλεκτρονικής λειτουργίας πλέον της δικαιοσύνης, αυτό που λέμε e-justice ψηφιοποίηση, φέρνουμε μία προσθήκη ότι και η μήνυση θα μπορεί να κατατεθεί μέσω ηλεκτρονικών μέσων, να μη χρειάζεται η αυτοπρόσωπη παρουσία με τις εγγυήσεις που πρέπει να υπάρχουν. Τα άλλα αφορούν τεχνικές αναδιατυπώσεις. 
Έχω ένα ζήτημα, κυρίες και κύριοι συνάδελφοι, σε σχέση με το νόμο τον οποίο ψηφίσαμε το καλοκαίρι, που αφορά τα ζητήματα πράξεων διαφθοράς από πολιτικά πρόσωπα και από αιρετά πρόσωπα της αυτοδιοίκησης, ότι πρέπει να εκδικάζονται κατά προτεραιότητα. Τότε είχε πει ο νόμος με εισήγησή μου, ότι πρέπει να εκδικάζονται ή να ανατίθενται καλύτερα οι ανακριτικές αρμοδιότητες σε προέδρους πρωτοδικών. Επειδή σε πολλά περιφερειακά δικαστήρια, αλλά και στην Αθήνα δεν επαρκούν οι πρόεδροι πρωτοδικών, λέμε ότι σε εξαιρετικές περιπτώσεις αυτά τα καθήκοντα μπορούν να ανατεθούν και σε Πρωτοδίκες. Είναι μία βελτίωση. 
Ταυτόχρονα στο ίδιο άρθρο του σχεδίου νόμου, δηλαδή στο άρθρο 37, προσθέτω αυτά που μου ζητήσατε, κύριοι συνάδελφοι. Κάνουμε δηλαδή τη μετατροπή από πταίσμα σε πλημμέλημα, των διατάξεων που αφορούν τον Κώδικα Οδικής Κυκλοφορίας. Το είπε ο κ. Μουλόπουλος και πολλοί άλλοι συνάδελφοι. Όσον αφορά τις διαφημιστικές πινακίδες…";"ΜΙΛΤΙΑΔΗΣ ΠΑΠΑΪΩΑΝΝΟΥ"
"347";": Το θέλουμε όλοι…";"ΕΥΤΥΧΙΟΣ ΔΑΜΙΑΝΑΚΗΣ"
"348";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όλοι το θέλετε. Αν είναι να προσθέσουμε κάτι, θα είμαι εδώ μέχρι το τέλος, αλλά να μην μπω στις λεπτομέρειες …";"ΜΙΛΤΙΑΔΗΣ ΠΑΠΑΪΩΑΝΝΟΥ"
"349";": Να την κάνετε δεκτή αυτή, κύριε Υπουργέ.";"ΚΩΝΣΤΑΝΤΙΝΟΣ ΓΕΙΤΟΝΑΣ"
"350";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μα το έκανα ήδη!
Επίσης έχουμε το ζήτημα της θυροκόλλησης δικογράφου στις διοικητικές δίκες. Πρέπει να ξέρετε ότι στις διοικητικές δίκες η θυροκόλληση γίνεται με τον κλασικό τρόπο. Στις πολιτικές δίκες υπάρχει δυνατότητα και ηλεκτρονικής κατάθεσης, αλλά και κοινοποίησης, θυροκόλλησης του δικογράφου, ώστε να μην είναι κολλημένο στην πόρτα, αλλά μέσα σε φάκελο. Δεν χρειάζεται δηλαδή κάθε ένοικος να ξέρει τι γίνεται. Αυτό λοιπόν που ισχύει ήδη στην πολιτική δίκη, το καθιερώνουμε και για τη διοικητική δίκη. Γίνεται δηλαδή μία επέκταση σε αυτό και άρα θεωρώ ότι αναφορικά μ’ αυτό το ζήτημα δεν θα έχετε κάποια αντίρρηση.
Έχουμε αναφέρει το ζήτημα για το Μονομελές Διοικητικό Εφετείο. Τώρα θα αναφερθώ στις ανακρίσεις. Έπρεπε κάποιος ανακριτής να έχει για δύο χρόνια ανακριτικά καθήκοντα. Ζήτησαν οι ανακριτικοί υπάλληλοι -και σωστά- αυτό να γίνει για τρία χρόνια, ώστε να υπάρχει η δυνατότητα και η ευχέρεια να μπορεί να παραταθεί μέχρι πέντε χρόνια, για να τελειώνουν κάποιες υποθέσεις, γιατί μέσα σε δύο χρόνια πολλές φορές, δεν μπορούν να τελειώσουν. Άρα παρατείνουμε για ένα χρόνο την υποχρέωση κάποιου ανακριτή να ασκεί τα καθήκοντά του σε υποθέσεις που έχει χρεωθεί. 
Όσον αφορά τα θέματα που είχατε θέσει, αναφορικά με τα ζητήματα της επιμόρφωσης των δικαστών, προσθέτω τη διάταξη ότι μπορούν και για επιμορφωτικούς λόγους να απουσιάζουν για έξι μήνες, σε εξαιρετικές περιπτώσεις και βέβαια με τις εγγυήσεις πάντοτε της δικαστικής αρχής. 
Έρχομαι στο κρίσιμο θέμα που έχει να κάνει με την ανασυγκρότηση των ανεξάρτητων αρχών. Έγινε πολλή συζήτηση γι’ αυτό το θέμα. Τελικά υιοθέτησα την πρόταση του κ. Παυλόπουλου, όπως τη διατύπωσε, με μία μικρή αλλαγή, δηλαδή τα μέλη των ανεξάρτητων αρχών με τη νέα ρύθμιση, μένουν για έξι χρόνια και τελειώσαμε. 
Τι κάνουμε όμως στη μεταβατική περίοδο, που είναι τέσσερα συν τέσσερα χρόνια; Η ρύθμιση λέει ότι όσοι ήδη υπηρετούν, συμπληρώνουν τα οκτώ χρόνια, στα οκτώ χρόνια φεύγουν και πρέπει να αντικατασταθούν μέσα σε έξι μήνες. 
Εδώ λοιπόν αναλαμβάνει περισσότερη δουλειά το Προεδρείο της Βουλής και η Διάσκεψη των Προέδρων, για να μπει μία τάξη σε αυτό το ζήτημα. Γιατί όπως ξέρετε τελευταίως, βγαίνουν πολλές αποφάσεις του Συμβουλίου της Επικρατείας, που λένε ότι, αν η παράταση υπερβαίνει ένα εύλογο χρονικό διάστημα, είναι άκυρες οι αποφάσεις, με συνέπεια να μην μπορούν και αυτοί να κάνουν τη δουλειά τους αλλά και κάποιοι να μένουν ατιμώρητοι. Άρα ρυθμίζουμε και αυτό το θέμα με τον καλύτερο δυνατό τρόπο. 
Όσον αφορά τις εκκρεμείς υποθέσεις στο άρθρο 25 και τη συμπλήρωση του χρόνου παραγραφής, αυτό θα μπορεί να το διαπιστώσει και ο εισαγγελέας εφετών ή πλημμελειοδικών κατά περίπτωση και με πράξη, να θέτει τη δικογραφία στο αρχείο. Δεν χρειάζεται να το κάνει το δικαστήριο. 
Ήθελα να προσθέσω και το εξής: Ετέθη από πολλούς συναδέλφους ένα θέμα, σε σχέση με τους υπαλλήλους των υποθηκοφυλακείων. Αυτό το ρυθμίσαμε, δηλαδή θα βγει κοινή υπουργική απόφαση, για να μην μπορεί ο κάθε υποθηκοφύλακας να απολύει, όπως εκείνος νομίζει.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"351";": Και μέχρι τότε;";"ΚΩΝΣΤΑΝΤΙΝΟΣ ΤΖΑΒΑΡΑΣ"
"352";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μισό λεπτό. Προσθέτω εδώ ότι μέχρι που να βγει η υπουργική απόφαση, δεν μπορεί να γίνει καμμία απόλυση.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"353";": Εντάξει. Ωραία.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"354";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Γιατί μπήκε το θέμα, αλλά υπάρχει ο κίνδυνος να λειτουργήσει αντίστροφα, δηλαδή μέχρι που να μπει σε λειτουργία ο νόμος να τους διώξουν.
 Κατά συνέπεια, τους δεσμεύουμε ότι δεν θα διώξουν κανέναν. Θα βγει και η κοινή υπουργική απόφαση που θα ορίζει τις προϋποθέσεις κ.λπ.. Διότι αυτήν τη στιγμή, όπως ξέρετε, πάρα πολλοί υπάλληλοι είναι κάτω από το φάσμα της απόλυσης.
Υπάρχουν και κάποιες άλλες τροπολογίες. Έχει μία αξιοπρόσεκτη προσέγγιση η κ. Πιπιλή, που αφορά το θέμα που έχει να κάνει με τη διαδικασία έξωσης σε διάφορα διαμερίσματα, τα οποία ουσιαστικά έχουν καταληφθεί -περί αυτού πρόκειται- διότι έχουν λήξει οι μισθώσεις ή υπάρχουν υπομισθώσεις κ.λπ.. Πολλά απ’ αυτά είναι ισχύον δίκαιο. Σε κάθε περίπτωση όμως, επειδή αυτό είναι και συναρμοδιότητα επιπλέον δύο Υπουργείων -διότι αφορά αλλοδαπούς, και είναι θέμα του Υπουργείου Εσωτερικών και του Υπουργείου Ανάπτυξης, που έχει τα θέματα των μισθώσεων- θα την επεξεργαστώ, κυρία Πιπιλή, παραπέρα την πρότασή σας και σ’ ένα άλλο σχέδιο νόμου. Δεν μπορώ να την υιοθετήσω όπως είναι σήμερα, διότι υπάρχει η ανάγκη συνεργασίας. Θέλω να είμαι ξεκάθαρος σε σχέση με αυτό. 
Υπάρχουν και κάποιες άλλες προτάσεις συναδέλφων, οι οποίες είναι εκτός αντικειμένου. Δηλαδή ο κ. Καράογλου έκανε μία πρόταση που αφορούσε το ΥΠΕΧΩΔΕ ή κάποιοι άλλοι συνάδελφοι έβαλαν θέματα δικαστικών υπαλλήλων, που όμως συνδέονται με την εξέλιξή τους και είναι αρμοδιότητας του Υπουργείου Εσωτερικών. Σ’ αυτές τις περιπτώσεις ο Υπουργός δεν μπορεί να υιοθετήσει προτάσεις συναρμοδιοτήτων με άλλα Υπουργεία. Άρα τις κρατώ, καμμία δεν βάζω στην άκρη, για να υπάρξει μία συνεννόηση σε σχέση με αυτά τα ζητήματα. 
Υπάρχουν άλλες δύο προτάσεις συναδέλφων που έχουν να κάνουν και με την επικαιρότητα. Επειδή τώρα τις μελετώ, θα τις αφήσω στο τέλος. Δεν θέλω να αφήσω τίποτα αναπάντητο, αλλά θα παρακαλέσω να τα δούμε στο τέλος, διότι έχουν κατατεθεί σήμερα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"355";": Όσον αφορά το ν. 2472, για την προστασία των προσωπικών δεδομένων...";"ΚΩΝΣΤΑΝΤΙΝΟΣ ΤΖΑΒΑΡΑΣ"
"356";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Επειδή, λοιπόν, έχουν κατατεθεί σήμερα, θέλω να σας ακούσω και νομίζω ότι είναι καλύτερα να απαντήσω στο τέλος και να μην προκαταλάβω μια συζήτηση η οποία πρέπει να γίνει. 
Από την άλλη μεριά θέλω να σας πω, κύριοι συνάδελφοι, -και ζητώ συγγνώμη και ταυτόχρονα την κατανόησή σας- για μία τροπολογία του Υπουργείου που κατετέθη εκπρόθεσμη, διότι ο κ. Βενιζέλος έλειπε στο εξωτερικό και δεν μπόρεσα να την καταθέσω. Έχει όμως κάποια στοιχεία επείγοντος. Κυρίως έχει να κάνει με δαπάνες οι οποίες αφορούν τη Σχολή Δικαστών. Όλες αυτές οι δαπάνες μέχρι σήμερα, καταβάλλονται μέσω του κρατικού προϋπολογισμού. Ξέρετε τις δυσκολίες του κρατικού προϋπολογισμού. Θέλω αυτές τις δαπάνες, επειδή έχει τεράστια προβλήματα η Σχολή Δικαστών, να μπορεί να τις καταβάλλει πλέον, το Υπουργείο μέσα από το ΤΑΧΔΙΚ, το Ταμείο Χρηματοδότησης Δικαστικών Κτηρίων. 
Ταυτόχρονα, με την ίδια τροπολογία λύνουμε και το εξής ζήτημα: Μέχρι σήμερα ο νόμος προβλέπει –τα γράφει και η εισηγητική έκθεση- ότι ένα 60% των πόρων του ΤΑΧΔΙΚ πρέπει να αποδίδεται στο Υπουργείο Δικαιοσύνης. Δεν αποδίδεται, με αποτέλεσμα να έχουμε πάρα πολλά προβλήματα σε πολλά δικαστικά κτήρια, να μην μπορούμε να κάνουμε ούτε επισκευές ούτε να λειτουργούν καλοριφέρ ή αιρκοντίσιον το καλοκαίρι κ.λπ.. 
Τώρα με τη διάταξη αυτή, -και συμφώνησε κι ο κ. Βενιζέλος, παρ’ότι είχα αντίθετες τις υπηρεσίες- θα αποδίδεται απευθείας το 60% στο ΤΑΧΔΙΚ κι όχι μέσα από το Γενικό Λογιστήριο του Κράτους, διότι αυτά τα χρήματα δεν έφθαναν ποτέ στο σχετικό λογαριασμό. 
Το άλλο ζήτημα που ρυθμίζουμε είναι το εξής: Επειδή η «ΘΕΜΙΣ ΚΑΤΑΣΚΕΥΑΣΤΙΚΗ» πλέον συγχωνεύεται, όπως ξέρετε, με τον ΟΣΚ και τη ΔΕΠΑΝΟΜ και υπάρχει ένας εξοπλισμός εκεί, θα υπάρχει μία εξουσιοδότηση, ώστε αυτός ο εξοπλισμός να κατανεμηθεί ανάμεσα στο Υπουργείο Δικαιοσύνης και στο Υπουργείο Υποδομών, που πλέον έχει τη σχετική αρμοδιότητα. 
Και είναι και άλλα δύο ζητήματα, που αφορούν κάποια καθαρά λειτουργικά θέματα του Ελεγκτικού Συνεδρίου, όπως και τη λειτουργία μιας μόνιμης νομοπαρασκευαστικής επιτροπής στο πλαίσιο του Υπουργείου Δικαιοσύνης, διότι το Υπουργείο Δικαιοσύνης τον τελευταίο καιρό, όπως και τα περισσότερα Υπουργεία, έχει αποξηλωθεί από αξιόλογους υπαλλήλους και ζητούμε να έρθουν κάποιοι δικαστές, χωρίς πρόσθετες αμοιβές κ.λπ., για να εργαστούν στην κατάρτιση των νομοσχεδίων.
Αυτά προβλέπει η τροπολογία που κατετέθη εκπροθέσμως και θέλω τη συγκατάθεσή σας. Αν δεν συμφωνήσετε, θα είμαι ο τελευταίος που θα ζητήσω παραβίαση του Κανονισμού της Βουλής. Είναι αυτονόητο. 
Καταθέτω, κύριοι συνάδελφοι, τις νομοτεχνικές βελτιώσεις που προανέφερα. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 151-157)";"ΜΙΛΤΙΑΔΗΣ ΠΑΠΑΪΩΑΝΝΟΥ"
"357";"): Ευχαριστούμε τον κύριο Υπουργό. 
Το λόγο έχει ο εισηγητής του ΠΑΣΟΚ κ. Ευτύχιος Δαμιανάκης.";"Αναστάσιος Κουράκης"
"358";": Σας ευχαριστώ πολύ, κύριε Πρόεδρε.
Κυρίες και κύριοι συνάδελφοι, εισαγωγικά θα ήθελα να πω ότι με βάση τη συζήτηση του συγκεκριμένου νομοσχεδίου στην επιτροπή τόσο επί της αρχής όσο και επί των άρθρων, έγινε μία συνδιαμόρφωση αυτού του νομοσχεδίου. Νομίζω ότι ο κ. Παπαϊωάννου, Υπουργός Δικαιοσύνης, έλαβε υπ’ όψιν του σοβαρά, συζήτησε τις προτάσεις και διαμορφώθηκαν διατάξεις, οι οποίες θεωρώ ότι θα είναι πάρα-πάρα πολύ χρήσιμες. 
Τα άρθρα είναι 22, περιλαμβάνουν ρυθμίσεις που αφορούν την πολιτική δίκη με τροποποίηση διατάξεων τόσο του Αστικού Κώδικα, όσο και του Κώδικα Πολιτικής Δικονομίας, αλλά και του εισαγωγικού του νόμου.
Η αρμοδιότητα του ειρηνοδίκη πλέον, για τον ορισμό προσωρινής διοίκησης ή εκκαθαριστή νομικού προσώπου είναι νομίζω μία σημαντική διάταξη, αφού επιτρέπει τη σύντμηση του χρόνου από δεκαοκτώ μήνες, σε ένα με δύο. 
Διαφοροποιείται προς τα πάνω το επιτόκιο επιδικίας, κατά τροποποίηση του άρθρου 1438 του Αστικού Κώδικα.
Αναγνωρίζεται ως τρόπος επέλευσης του διαζυγίου, εκτός από τη δικαστική απόφαση και η κοινή συμφωνία των συζύγων, πάντα όμως με την προσθήκη, ότι το διαζύγιο απαγγέλλεται με αμετάκλητη δικαστική απόφαση. 
Αντίστοιχες ρυθμίσεις και μεταφορά αρμοδιότητας του ειρηνοδίκη έχουμε και σε ό,τι αφορά τη δημοσίευση διαθηκών, αλλά και την κήρυξή τους ως κύριες και ως αμιγώς υποθέσεις εκουσίας δικαιοδοσίας, θα υπάγονται πλέον στον αρμόδιο ειρηνοδίκη. 
Με το άρθρο 6 η εκδίκαση της αγωγής διαζυγίου θα γίνεται από το Μονομελές Πρωτοδικείο στο οποίο θα υπάγονται και οι λοιπές γαμικές διαφορές, καθώς και εκείνες που αφορούν τις σχέσεις γονέων και τέκνων. 
Επίσης με το άρθρο 6 επανακαθορίζεται αρμοδιότητα των Μονομελών Πρωτοδικείων για τις, σε χρήμα αποτιμώμενες, διαφορές άνω των 20.000 ευρώ και μέχρι του ποσού των 250.000 ευρώ.
Τέλος προβλέπεται ότι η αίτηση εξαίρεσης είναι απαράδεκτη, αν δεν συνοδεύεται από παράβολο 100 ευρώ, αν γίνει αυτή μερικά ή ολικά δεκτή. 
Μία σημαντική ρύθμιση αφορά τη διάταξη που εισάγει το άρθρο 7, σύμφωνα με το οποίο υιοθετείται ένας νέος θεσμός εξώδικης επίλυσης των ιδιωτικών διαφορών, αυτός της δικαστικής μεσολάβησης, που παρέχει τη δυνατότητα στους πολίτες να επιτύχουν αποτελεσματικότερη επίλυση των διαφορών τους, χωρίς προσφυγή στη δικαστηριακή διαδικασία. Η ανάθεση καθηκόντων μεσολαβητή σε δικαστή καλύπτει τις εγγυήσεις αμεροληψίας, ουδετερότητας και ανεξαρτησίας.
Επίσης προβλέπεται εισαγωγή -και αυτό είναι νομίζω μία πάρα πολύ σημαντική διάταξη που διαπνέει όλο το νομοσχέδιο- σε ό,τι αφορά την τήρηση Πρακτικών των συζητήσεων και στα ειρηνοδικεία με το σύστημα της φωνοληψίας. 
Προωθείται η συντόμευση και απλούστευση της διαδικασίας ενώπιον των πολυμελών πρωτοδικείων. Και νομίζω ότι ο πρόεδρος με την εκφώνηση των υποθέσεων κρατάει για συζήτηση μόνο εκείνες, για τις οποίες υπάρχει ανάγκη για μάρτυρες απόδειξης.
Η ηλεκτρονική έκδοση των αποφάσεων είναι επίσης μία σημαντική τομή του παρόντος νομοσχεδίου. Σε ό,τι αφορά τα ειρηνοδικεία, στις μικροδιαφορές και το παράβολο ενδίκων μέσων εισάγονται εξαιρετικά ουσιαστικές ρυθμίσεις. 
Εκείνο στο οποίο πρέπει να σταθώ, αφορά στο ότι ο Άρειος Πάγος σε περίπτωση που αναιρέσει απόφαση για οποιονδήποτε άλλο λόγο εκτός από υπέρβαση δικαιοδοσίας ή για παράβαση των διατάξεων των σχετικών με την αρμοδιότητα, μπορεί να κρατήσει την απόφαση και να ασχοληθεί με την εκδίκαση της και να μην παραπέμψει σε δικαστήριο ισόβαθμο ή ομοειδές προς εκείνο, που εξέδωσε την απόφαση που αναιρέθηκε, όπως ίσχυε μέχρι σήμερα.
Νομίζω, κύριοι συνάδελφοι, ότι με όλες αυτές τις τροποποιήσεις, αλλά και παραπάνω σε ό,τι αφορά ειδικά την ανακοπή κατά της διαταγής πληρωμής και η καθιέρωση συντόμων ημερομηνιών εκδίκασής τους, γενικά στη διαδικασία των πιστωτικών τίτλων, όπου προβλέπονται εξήντα ημέρες, νομίζω ότι θα βοηθήσει πάρα πολύ στην επιτάχυνση των σχετικών δικών. 
Με το άρθρο 16 σκοπείται ο άμεσος προσδιορισμός της δικασίμου της αίτησης ασφαλιστικών μέτρων, σε περίπτωση όμως που η προσωρινή διαταγή γίνει δεκτή, καθώς επίσης προβλέπεται ότι η απόφαση επί της αίτησης των ασφαλιστικών μέτρων θα εκδίδεται το αργότερο μέχρι σαράντα οκτώ ώρες μετά την συζήτηση. Το άρθρο 19 εισάγει τη συντόμευση εκδίκασης της διαδικασίας των ανακοπών κατά την αναγκαστική εκτέλεση των απαιτήσεων του δανειστή και αποσκοπεί στην ταχύτατη εκδίκαση των διαφορών που προκύπτουν από τη διαδικασία της αναγκαστικής εκτέλεσης, αφού διαφορετικά παραβιάζεται σε βάρος του δανειστή η αρχή της ισότητας στη διαδικασία παροχής έννομης προστασίας.
Επίσης με την τροποποίηση της παραγράφου 1 του άρθρου 933 αίρεται πλέον κάθε αμφιβολία ως προς τον προσδιορισμό της υλικής αρμοδιότητας επί ανακοπών μεταξύ ειρηνοδικείων και μονομελών πρωτοδικείων.
Το άρθρο 20 προβλέπει τις περιπτώσεις που ειδικοί νόμοι προσδιορίζουν τις υποθέσεις εκούσιας δικαιοδοσίας αρμοδιότητας πρωτοδικείων. Αυτή μεταφέρεται στα ειρηνοδικεία, εξαιρουμένων των υποθέσεων του πτωχευτικού κώδικα, του κτηματολογίου και τέλος και του άρθρου 2441 του Αστικού Κώδικα και του άρθρου 905 του Κώδικα Πολιτικής Δικονομίας.
Με το άρθρο 21 αντικαθίστανται οι διατάξεις που αφορούν θέματα δικαστικού ενσήμου. Νομίζω ότι μετά από σοβαρή και διαλογική συζήτηση εξαιρέθηκαν οι εργατικές διαφορές, οι διαφορές από αμοιβές για την παροχή εργασίας, διαφορές για ζημίες από αυτοκίνητο, καθώς και από τη σύμβαση της ασφάλισής του και πολλές άλλες περιπτώσεις.
Με το άρθρο 23 γίνεται μία προσπάθεια σε ό,τι αφορά το θέμα της δικαστικής απέλασης. Το ουσιώδες είναι ότι η άδεια επιστροφής στη χώρα δίνεται πλέον κατόπιν αποφάσεως δικαστικού και όχι διοικητικού οργάνου έτσι, ώστε να μην εκφεύγει του δικαστικού ελέγχου η άρση των συνεπειών του μέτρου της απέλασης.
Το άρθρο 25 αναπροσαρμόζει τον προβλεπόμενο κοινοτικό όρο για την αγωγή πλημμεληματικών πράξεων σε κακουργήματα εν όψει της παρόδου μεγάλου χρονικού διαστήματος από τη θέσπισή τους, ώστε να βρίσκονται σε αντιστοιχία με τα σημερινά οικονομικά δεδομένα των συναλλαγών. Η αναπροσαρμογή αυτή, όπως είχε έρθει στο νομοσχέδιο, κύριε Υπουργέ, ανέβαζε τις 15 χιλιάδες σε 30 και τις 73 χιλιάδες σε 120. Κάνω μία πρόταση, η οποία βεβαίως είναι στην κρίση σας, μήπως το 30 το κάνουμε 50 και το ποσό των 120 χιλιάδων το κάνουμε 150 χιλιάδες. Το θέτω υπ’ όψιν σας και στην κρίση σας.
Με το άρθρο 27 τροποποιείται το άρθρο 43 του Κώδικα Ποινικής Δικονομίας και ορίζεται ότι η διενέργεια προκαταρκτικής εξέτασης είναι υποχρεωτική μόνο επί κακουργημάτων, ενώ αντιθέτως επί των πλημμελημάτων εναπόκειται στην κρίση του εισαγγελέα πλημμελειοδικών έως ότου ανατεθεί στον εισαγγελέα ολόκληρη η προδικαστική διερεύνηση όλων των υποθέσεων και ο έλεγχος των πορισμάτων της αρχικής ανάκρισης. Η προκαταρκτική εξέταση, όπως γίνεται σήμερα, επιβράδυνε την διαδικασία.
Σημαντικότατη ρύθμιση είναι η ρύθμιση του άρθρου 28, σύμφωνα με την οποία ο εγκαλών κατά την υποβολή της έγκλησης είναι υποχρεωμένος να καταθέσει παράβολο υπέρ του δημοσίου ποσού 100 ευρώ, απολύτως όμως –και εδώ είναι το ουσιώδες- για τα κατ’ έγκληση διωκόμενα εγκλήματα, ενώ σε περίπτωση μη κατάθεσης γι’ αυτά τα εγκλήματα, η έγκληση δεν εξετάζεται στην ουσία και απορρίπτεται ως απαράδεκτη από τον εισαγγελέα πλημμελειοδικών. Βεβαίως μια σειρά σοβαρών αδικημάτων εξαιρούνται από την κατάθεση παραβόλου, όπως είναι εγκλήματα κατά της γενετήσιας ελευθερίας, εγκλήματα εκμετάλλευσης της γενετήσιας ζωής κ.ο.κ..
Σημαντική είναι η καινοτομία της καθιέρωσης για πρώτη φορά στη χώρα μας μονομελών εφετείων κακουργημάτων που υπηρετούν τον στόχο της ταχύτητας στην εκδίκαση των σχετικών υποθέσεων.
Υπάρχουν σημαντικές ρυθμίσεις στο άρθρο 30 που αφορούν την προανάκριση και την ανάκριση μαζί με την προσθήκη που έκανε σήμερα ο Υπουργός. Τροποποιούνται πολύ σημαντικές διατάξεις περί προσωπικής κρατήσεως και επίσης ρυθμίζονται τα θέματα σε ό,τι αφορά την αυτοπρόσωπη εμφάνιση των διαδίκων ενώπιον των συμβουλίων.
Με το άρθρο 33 εισάγονται τροποποιήσεις του Κώδικα Ποινικής Δικονομίας. Τροποποιείται και η διάταξη του άρθρου 14, σύμφωνα με την οποία, επ’ αυτοφώρου πταίσματος επιτρέπεται η σύλληψη του δράστη, δεδομένου ότι με το σχετικό υποβιβασμό των πλημμελημάτων σε πταίσματα, τα τελευταία προβλέπεται ότι θα είναι πολύ περισσότερα. 
Επίσης, κρίνεται σκόπιμο να καθοριστεί η συνολική ποινή, όταν έχουμε συρροή, λόγω του μεγάλου φόρτου που παρατηρείται στα δικαστήρια. Ο καθορισμός της συνολικής ποινής θα καθορίζεται πλέον από το μονομελές πλημμελειοδικείο για καταδίκες που απαγγέλθηκαν από το τριμελές ή μονομελές πλημμελειοδικείο ή πταισματοδικείο. Σε κάθε άλλη περίπτωση, αρμόδιο θα είναι το μονομελές εφετείο.
Επιχειρείται η μείωση των παραβάσεων των δικαστικών σε ό,τι αφορά την ύλη των πλημμελειοδικείων και η αποσυμφόρησή τους από εκκρεμείς υποθέσεις ήσσονος ή και μηδενικής ποινικής απαξίας. Νομίζω ότι είναι μία διάταξη που δεν είχε κανείς, εκτός κάποιων συναδέλφων, παρατηρήσεις.
Σημαντική είναι η διάταξη του άρθρου 40 σε ό,τι αφορά την πρότυπη δίκη, που καθιερώνεται για πρώτη φορά στη χώρα μας, καθώς επίσης και η συνοπτική έκθεση των δικογράφων μαζί με την ηλεκτρονική διεύθυνση, προκειμένου να διευκολύνεται πάρα πολύ η διαδικασία και η εξέλιξή της.
Σε ό,τι αφορά το άρθρο 43 -που απασχόλησε πάρα πολύ την επιτροπή- σχετικά με την εκδίκαση υποθέσεων που άγονται στο Συμβούλιο της Επικρατείας και τη μη έγκυρη αποστολή του φακέλου από τη διοίκηση, με την προτεινόμενη ρύθμιση -στην οποία, από ό,τι ξέρω ο Υπουργός επιμένει- επιταχύνεται η εκδίκαση περί συναγωγής τεκμηρίου λόγω μη αποστολής του φακέλου. Νομίζω, κύριε Υπουργέ, σε αυτό το θέμα διατηρείτε την άποψή σας, παρά το ότι συζητήθηκε πάρα πολλές φορές αυτό στην επιτροπή. 
Εισάγονται σοβαρές τροποποιήσεις, σε ό,τι αφορά τη διαδικασία σε συμβούλιο για την αποδοχή ενδίκων βοηθημάτων, τα θέματα της δικαστικής δαπάνης. 
Επέρχονται σημαντικές διαφοροποιήσεις στο θεσμό της διαδικασίας σε συμβούλιο που προβλέπονται στον Κώδικα Διοικητικής Δικονομίας για διαφορές ουσίας. 
Με τα άρθρα 53 έως 60 έχουμε και την καθιέρωση πρώτη φορά στην έννομη τάξη της χώρας, την εξέταση και την αντιμετώπιση της υπέρβασης της ένορκης διάρκειας της δίκης από εθνικά όργανα, χωρίς την ανάγκη προσφυγής στο Ευρωπαϊκό Δικαστήριο των Δικαιωμάτων του Ανθρώπου.
Επίσης για πρώτη φορά δύναται πλέον να υπάρξει αίτηση για την επιτάχυνση της διαδικασίας. Νομίζω ότι όσον αφορά αυτό το θέμα, οι διατάξεις είναι πάρα πολύ νέες, καινοτόμες και ουσιαστικές. 
Έχουμε την τροποποίηση και συμπλήρωση της νομοθεσίας των συνταγματικά κατοχυρωμένων ανεξάρτητων αρχών. Νομίζω ότι δεν χρειάζεται να αναφερθώ, αφού έγινε προσθήκη του Υπουργού.
Θα ήθελα με την ευκαιρία και της παρουσίας εδώ του Προέδρου της Ένωσης Δικαστών και Εισαγγελέων, του κ. Αθανασίου, αλλά και του Εισαγγελέα του κ. Κορναράκη, να πω ότι τα θέματα της ενοποίησης του Οργανισμού των Δικαστηρίων και των δικαστικών θα τα συζητήσουμε και μετά -και θα επανέλθω στη δευτερολογία μου- για να μην τα συζητήσουμε τώρα, προκειμένου να έχουμε μία εικόνα. 
Κλείνοντας, κύριε Υπουργέ, θα ήθελα να πω το εξής: Εγώ έχω εισηγηθεί πολλά νομοσχέδια στην προηγούμενη θητεία μου. Θέλω να ξέρετε ότι είναι η πρώτη φορά που έγινε, πραγματικά, ένας ουσιαστικός διάλογος και αυτό οφείλεται και στη συμβολή των συναδέλφων και κυρίως σε εσάς. Στην ουσία συνδιαμορφώσαμε το νομοσχέδιο. Νομίζω ότι αυτό είναι η πεμπτουσία ενός σωστού νομοσχεδίου, η συνδιαμόρφωση με όλους τους εμπλεκόμενους. Είναι μία πολύ καλή νομοθετική εργασία. 
Θέλω να σας ευχαριστήσω για την ευαισθησία σας για το άτομο αυτό που είδαμε έξω, τον κ. Πλαΐτη. Πραγματικά είναι ένα παράδειγμα για τους ανθρώπους που καταδικάζονται για ένα ατυχές περιστατικό. Χαίρομαι πάρα πολύ που δεχθήκατε την τροποποίηση, σε ό,τι αφορά την κατάταξη με τη σχετική τροποποίηση του άρθρου του Κώδικα Πολιτικής Δικονομίας. 
Θέλω μόνο να σας παρακαλέσω –και κλείνω με αυτό- για το θέμα της επαναφοράς της προηγούμενης διάταξης, σύμφωνα με την οποία γίνεται αυτό λόγω πινακίδων. Θα πρέπει να συμπεριλάβετε –έτσι είναι και η τροπολογία- και τη μέθη, γιατί έχω εδώ πέρα ένα γράμμα, κύριε Υπουργέ, από τρεις χιλιάδες πολίτες. Πρέπει να μη δώσουμε το μήνυμα ότι μπορεί καθένας να μεθά και να βγαίνει στο δρόμο να καταστρέφει ανθρώπους και αυτό να είναι πλημμέλημα. Είναι πάρα πολύ σοβαρό. Είμαι βέβαιος ότι θα το κάνετε και αυτό αποδεκτό. 
Σας ευχαριστώ πάρα πολύ. 
(Χειροκροτήματα από την πτέρυγα του ΠΑΣΟΚ)";"ΕΥΤΥΧΙΟΣ ΔΑΜΙΑΝΑΚΗΣ"
"359";"): Ευχαριστούμε τον κ. Ευτύχιο Δαμιανάκη. Ιδιαίτερα αυτό το τελευταίο που είπατε, είναι πάρα πολύ σημαντικό. Φαντάζομαι ότι ο Υπουργός θα ανταποκριθεί θετικά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες, καθώς και τέσσερις εκπαιδευτικοί-συνοδοί από το 1ο Γυμνάσιο Άργους Ορεστικού Καστοριάς.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής της Νέας Δημοκρατίας κ. Κωνσταντίνος Τζαβάρας. 
Ορίστε, κύριε Τζαβάρα, έχετε το λόγο.";"Αναστάσιος Κουράκης"
"360";": Κυρίες και κύριοι συνάδελφοι, θεωρώ –και το έχω πει ακόμα μία φορά από του Βήματος αυτού- ότι το υπό συζήτηση και ψήφιση νομοσχέδιο, που φιλοδοξεί να αποκαταστήσει πολλές διαδικαστικές και ουσιαστικές διατάξεις αρμονικά ισχύουσες προς την έννοια της δίκαιης δίκης, αυτό δηλαδή που υπογράφεται «δίκαια δίκη και τα εύλογα χρονικά της όρια», έτυχε επεξεργασίας, η οποία θα μπορούσε να είναι υποδειγματική για τη συζήτηση όλων των νομοσχεδίων που έρχονται για να ψηφιστούν ενώπιον της Εθνικής Αντιπροσωπείας.
Πράγματι, κύριε Υπουργέ –και θα πρέπει να σας το αναγνωρίσουμε- επιδείξατε διάθεση συζήτησης και ειλικρινούς επικοινωνίας, αλλά και διάθεση να αποδεχθείτε τροπολογίες οι οποίες έγιναν –και μάλιστα την υστάτη στιγμή- και οι οποίες αναφέρονται ακόμα και σε προβλήματα της επικαιρότητας. Εντούτοις, όπως δηλώσατε, έχετε όλη την καλή διάθεση να τα αντιμετωπίσετε και να τα καλύψετε με προσεχείς νομοθετικές πρωτοβουλίες του Υπουργείου σας.
Γι’ αυτό, λοιπόν, μαζί με τον έπαινο που εγώ προσωπικά σας απευθύνω από του Βήματος αυτού, σε κάποια θέματα που ήδη έχουν απομείνει, θα ήθελα να εξακολουθήσουμε έναν πραγματικό και ειλικρινή διάλογο, προκειμένου να διευθετηθούν και κάποια σημεία τριβής που έχουν μείνει για το τέλος.
Είναι βέβαιο ότι οι διατάξεις του πρώτου μέρους που αφορούν τις τροποποιήσεις του Αστικού Κώδικα και του Κώδικα Πολιτικής Δικονομίας και του εισαγωγικού νόμου του Κώδικα Πολιτικής Δικονομίας, τελικώς έχουν βρει την αποδοχή όλων των Βουλευτών της Νέας Δημοκρατίας. Πιστεύω ότι και από τις άλλες πλευρές σ’ αυτά τα θέματα δεν χρειάζεται να υπάρξει αντίρρηση, δεδομένου ότι υπάρχει μέσα από τη μεταρρύθμιση που εισάγει το συγκεκριμένο νομοσχέδιο η αποτελεσματική διευθέτηση όλων των διαδικαστικών θεμάτων που οδηγούν στην αποσυμφόρηση των μεγάλων δικαστηρίων, χωρίς να παραβλάπτεται έστω και κατ’ ακεραία η αξίωση της Πολιτείας για δίκαιη και έντιμη εκδίκαση των υποθέσεων τόσο των ιδιωτικών, όσο και των διοικητικών και των ποινικών που εισάγονται στα δικαστήρια της χώρας, χωρίς μάλιστα επ’ αυτού να μπορεί κάποιος να φέρει, όπως είπα, ουσιαστικές αντιρρήσεις.
Το ίδιο συμβαίνει και με τα ζητήματα του δεύτερου μέρους και του τρίτου μέρους, που έχουν να κάνουν με την Ποινική Δικονομία και το Ποινικό Δίκαιο, όπως είπα, εκτός βέβαια από τις διαφορές που υπήρξαν και είναι θετικό το ότι τις αποδεχθήκατε, αναφορικά με την πταισματοποίηση πλημμελημάτων, τα οποία πρέπει οπωσδήποτε να σηματοδοτούν με τη βαρύτητα της τιμωρίας, της κύρωσης που προβλέπουν, το ενδιαφέρον της κοινωνίας για κάποιες συγκεκριμένες συμπεριφορές, που έχουν πράγματι ηθική και κοινωνική απαξία. 
Όλοι οι συμμετέχοντες σ’ αυτήν τη σημερινή συζήτηση, αλλά ακόμα και από το στάδιο της επεξεργασίας του συγκεκριμένου νομοσχεδίου στη Διαρκή Επιτροπή, έχουμε γίνει δέκτες τέτοιων παραπόνων από γονείς που έχουν χάσει τα παιδιά τους σε περιπτώσεις τροχαίων ατυχημάτων εξαιτίας της ύπαρξης στα πλευρά των μεγάλων δρόμων μεγάλων πινακίδων ή διαφημιστικών πλαισίων, τα οποία πράγματι σε πολλές περιπτώσεις έχουν στερήσει ζωές ή έχουν αφήσει νέα παιδιά ανάπηρα.
Συμφωνούμε, λοιπόν και θεωρούμε ότι είναι πράγματι επιτυχής η σημερινή δήλωσή σας ότι θα παραμείνει στο σημείο αυτό η πλημμεληματική πρόβλεψη και τιμωρία αυτών των παραβατικών συμπεριφορών.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"361";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Την επαναφέρουμε. Είχε γίνει πταίσμα και την επαναφέρουμε.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"362";": Την επαναφέρετε. Ακριβώς.
Όσον αφορά τώρα τα θέματα που έχουν σχέση με τη διοικητική δίκη, ήδη και αυτά τα έχετε αποκαταστήσει στα επίπεδα του διαλόγου που διεξήχθη, καθώς επίσης και τα θέματα με τις ανεξάρτητες διοικητικές αρχές. Πράγματι είναι ευτυχές ότι καταλήξαμε σε αυτήν τη διατύπωση, η οποία έχει την αποδοχή τόσο των εκπροσώπων των ανεξάρτητων διοικητικών αρχών όσο και του ειδικού επιστημονικού προσωπικού. Πράγματι με τον τρόπο που τελικώς στο άρθρο 61 και στις μεταβατικές διατάξεις αυτού του νόμου γίνεται η διαμόρφωση των συγκεκριμένων ρυθμίσεων, είναι από πάσης απόψεως επιτυχής αυτή η νομοθέτηση. 
Θα ήθελα όμως, προχωρώντας στα επόμενα μέρη, να αναφερθώ στο γεγονός ότι η δίκαιη δίκη είναι μεν υπόθεση της γρήγορης, της έντιμης δίκης και τις, με βάση τις αρχές του κράτους δικαίου, αντιλήψεις που πρέπει να επικρατούν στην εκδίκαση των διαφορών ποινικών, ιδιωτικών και διοικητικών, πλην όμως –και το θεωρώ αυτό πολύ σημαντικό, άλλωστε, το είχα τονίσει επανειλημμένως και κατά τη διάρκεια των συζητήσεων στη Mόνιμη Eπιτροπή που επεξεργάστηκε το συγκεκριμένο νομοσχέδιο- θα πρέπει να δώσουμε τη δυνατότητα στην πολιτεία να αναβαθμίσει και ως προς το κύρος, αλλά και ως προς την αποστολή, αυτό το Σώμα των λειτουργών, στο οποίο το Σύνταγμα έχει εναποθέσει ως αποστολή και υπηρεσιακό καθήκον, την εκδίκαση, την απονομή του δικαίου. 
Οι ρυθμίσεις και οι τροποποιήσεις που εισάγονται στον οργανισμό των δικαστηρίων με το συγκεκριμένο νομοσχέδιο πράγματι στο σύνολό τους, διαπνέονται από αυτό το πνεύμα. Όμως κι εσείς κι εμείς είχαμε τη δυνατότητα να βρεθούμε με τις ενώσεις των δικαστών και κατά το στάδιο της ακρόασης των φορέων, αλλά και κατά τις συζητήσεις που είχαμε μαζί τους και θεωρώ ότι και αυτοί κατανοούν τους λόγους για τους οποίους θα πρέπει να χρησιμοποιήσουμε το θεσμό της επιθεώρησης των δικαστηρίων με ένα τέτοιο τρόπο, ώστε να γίνει μοχλός βελτίωσης και του ποιοτικού επιπέδου απονομής του δικαίου, αλλά κυρίως και της εξύψωσης του κύρους του δικαστικού λειτουργού, στα επίπεδα που πρέπει να βρίσκεται σε μία ευνομούμενη πολιτεία.
Είναι δεδομένο –και το έχω πει και πιστεύω ότι και η δική σας αντίληψη προς αυτήν την κατεύθυνση κινείται- ότι μέχρι σήμερα δεν έχει δοθεί η σπουδαιότητα που οφείλουμε όλοι να αποδίδουμε στη λειτουργία του θεσμού της επιθεώρησης των δικαστηρίων.
Όμως αυτό απέχει από το σημείο τού να έχουμε σήμερα υπό νομοθέτηση τις διατάξεις των άρθρων 66, 90 και 95–θα αναφερθώ και στη δευτερολογία μου- όπου εκεί έχουν εμφιλοχωρήσει κάποια ζητήματα τριβής με τις ενώσεις των δικαστών. 
Αναφέρομαι συγκεκριμένα: πρώτον, στην περίπτωση της αόριστης διατύπωσης του ζητήματος όπου μπορεί να απαγγελθεί το διοικητικό ή το πειθαρχικό μέτρο της προσωρινής αργίας για δικαστή, μόνο και μόνο για λόγους που επιβάλλονται από το συμφέρον της υπηρεσίας ή τη διαφύλαξη του δικαστικού κύρους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Επιτρέψετε μου να συνεχίσω για δύο-τρία λεπτά. 
Κύριε Υπουργέ, θέλω να το δούμε αυτό για τον εξής απλό λόγο: γιατί δημιουργούμε την εντύπωση ότι φωτογραφίζουμε περιπτώσεις που μας απασχόλησαν ή που σας απασχόλησαν στο παρελθόν. Δεν θέλω σε καμμία περίπτωση αυτή η πολύ υψηλού επιπέδου επεξεργασία των διατάξεων να φτάσει στο σημείο να δημιουργεί τέτοιου είδους καχυποψίες. Δεν χρειάζεται να επιμείνουμε σ’ αυτήν τη διάταξη.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"363";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, με συγχωρείτε, θα σας διακόψω εδώ.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"364";": Παρακαλώ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"365";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όποιος το ισχυρίζεται αυτό –όχι εσείς- είναι κακοήθης.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"366";": Το ισχυρίζομαι κι εγώ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"367";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι εσείς το ισχυρίζεστε, απ’ ό,τι κατανοώ, με επιχειρήματα αοριστίας. Όμως όσοι νομίζουν ότι ο Υπουργός Δικαιοσύνης νομοθετεί φωτογραφικά κάνουν τεράστιο λάθος.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"368";": Όχι, είπα ότι δημιουργείται η εντύπωση.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"369";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό είπατε εσείς.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"370";": Δεν σας προσάπτω την οποιαδήποτε, την παραμικρή αμφιβολία.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"371";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Η αλήθεια είναι όμως ότι κάποιοι σας το μετέφεραν. Όποιοι σας το μετέφεραν, κακώς σας το μετέφεραν έτσι.
ΠΡΟΕΔΡEΥΩΝ (Αναστάσιος Κουράκης): Καλώς. Να μη διακόπτουμε, αν είναι εύκολο, κύριε Υπουργέ. 
Συνεχίστε, κύριε Τζαβάρα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"372";": Οι διακοπές από τον κύριο Υπουργό είναι από μένα καλοδεχούμενες και θεωρώ ότι είναι προς την κατεύθυνση της καλλιέργειας ενός πνεύματος διαλόγου και καταλλαγής. Εγώ, όμως, θα επιμείνω σε αυτό και θέλω να το δούμε. Και θα σας το εξηγήσω με επιχειρήματα, αφού το θέλετε. 
Τι σημαίνει «συμφέρον υπηρεσίας»; Οι υπηρεσίες δεν έχουν συμφέροντα. Πώς θα πείσουμε τον οποιονδήποτε ότι εδώ, το συμφέρον της υπηρεσίας έχει μια συγκεκριμένη αναφορά στη λειτουργία της υπηρεσίας; Και κυρίως, ποιος είναι αυτός που θα κρίνει και με ποια αντικειμενικά κριτήρια, ότι εδώ, σε κάποια περίπτωση ενός δικαστικού λειτουργού που πράγματι εμπλέκεται σε μια πειθαρχική διαδικασία, το συμφέρον της υπηρεσίας επιβάλλει την προσωρινή αργία; Ποιος το εκφράζει αυθεντικά αυτό το συμφέρον της υπηρεσίας; Προφανώς, το Δικαστικό Συμβούλιο. Αυτό θα πρέπει να δεχθούμε, γιατί αυτό επιβάλλει το Σύνταγμα στο πλαίσιο της αναγνώρισης και του σεβασμού της ανεξαρτησίας της δικαιοσύνης ως αυτοτελούς δικαστικής λειτουργίας, κρατικής λειτουργίας και εξουσίας. Δεύτερον, τι σημαίνει «διαφύλαξη του δικαστικού κύρους», όταν αυτό το δικαστικό κύρος όλοι το χρησιμοποιούμε σε αναφορές, οι οποίες κάθε άλλο παρά έχουν να κάνουν με την παραπομπή σε συγκεκριμένα περιστατικά τού υπηρεσιακού βίου των δικαστών; 
Ένα άλλο θέμα, όπου θα ήθελα να έχω την προσοχή σας: Υπάρχει ένα ζήτημα στις διατάξεις που σας προανέφερα, που έχει να κάνει με την περίπτωση της περικοπής των απολαβών ή άλλων προνομίων στους δικαστές, που κρίνεται ότι δεν έχουν παράγει, δεν έχουν εκδώσει ικανοποιητικό αριθμό αποφάσεων. 
Κατ’ αρχάς, δεν υπάρχει αντίθεση ούτε και αντίρρηση από τις ενώσεις ότι ένα μέτρο σαν την περικοπή των απολαβών ή των αποδοχών, όταν πράγματι διαπιστώνεται κάποια επίψογη υπηρεσιακή δράση ή δραστηριότητα ή παράλειψη άσκησης ή πλημμελούς άσκησης του υπηρεσιακού καθήκοντος, μπορεί να υπάρξει. Πλην, όμως, ποιος θα κρίνει τον ικανοποιητικό αριθμό των υποθέσεων, όταν πολλές φορές συμβαίνει δικαστές να απασχολούνται σε ποινικές συνθέσεις πολύ μεγάλων εφετείων κακουργημάτων, μικτών ορκωτών δικαστηρίων, όπου εκεί μία υπόθεση μπορεί να κρατήσει και έξι μήνες και δέκα μήνες κι ένα χρόνο, όπως έχει συμβεί; Εδώ υπάρχει ένα θέμα. Πράγματι, θα πρέπει να αντιμετωπίσουμε την περίπτωση με κριτήρια τέτοια, ώστε να μην αφήνεται περιθώριο για καταχρήσεις ως προς τη διαπίστωση των προϋποθέσεων, κάτω από τις οποίες θα πρέπει να υπάρξει πραγματικά ένα τέτοιο μέτρο, το οποίο σε κάθε περίπτωση για εκείνον που πραγματικά είναι, όπως είπε ο πρόεδρος των διοικητικών δικαστών, συστηματικά κοπανατζής και θα επιβάλλεται και θα πρέπει τα αρμόδια όργανα να μη διστάζουν να το επιβάλλουν, παρ’ όλο που ξέρω και την άποψή σας, ότι το Ανώτατο Δικαστικό Συμβούλιο σε πολλές περιπτώσεις ή κατά ένα τρόπο που μπορεί να δημιουργεί και κάποιες ενστάσεις, αποφεύγει να είναι όσο πρέπει αυστηρό στην επιβολή των κυρώσεων σε εκείνους που πραγματικά τις αξίζουν. 
Όσον αφορά τις άλλες τροπολογίες θα ήθελα να αναφερθώ κι εγώ στην πολύ ορθή επισήμανση με την τροπολογία της συναδέλφου κ. Πιπιλή. Και χαίρομαι ιδιαιτέρως, γιατί κι εσείς αναγνωρίζετε ότι το φαινόμενο της παράνομης μετανάστευσης είναι ένα ζήτημα πολυπαραγοντικό, το οποίο θα πρέπει να αντιμετωπίσουμε. Και θα πρέπει και εκείνοι που διευκολύνουν τη διαμονή, στο εσωτερικό της χώρας, παρανόμως εισελθόντων, μεταναστών, να έχουν και κυρώσεις, πέραν των ποινικών. Να έχουν, δηλαδή, και κυρώσεις που προσβάλλουν δικά τους περιουσιακά αγαθά. 
Επίσης θα πρέπει κι εγώ να αναφερθώ –και θεωρώ ότι πολύ ορθά δεχθήκατε τις αιτήσεις και των συναδέλφων, αλλά και της Ένωσης των Ελλήνων Εργατολόγων- στο θέμα της πληρεξουσιότητας κατά την, ενώπιον του Αρείου Πάγου, δίκη. 
Επιπλέον θα πρέπει να εξετάσουμε, κύριε Υπουργέ, και το θέμα μετά την καινούργια τροπή που είχαμε, στη νομολογία του Αρείου Πάγου, καθώς και το θέμα του δικαιώματος παραστάσεως πολιτικής αγωγής στις δίκες που ανοίγονται στα ποινικά δικαστήρια από παραβιάσεις και παραβάσεις των διατάξεων της εργατικής νομοθεσίας. Εκεί θα πρέπει πράγματι να έχουν το δικαίωμα αυτοί οι οποίοι αναγνωρίζονται, ως άμεσα παθόντες, να παρίστανται και να δηλώνουν παράσταση πολιτικής αγωγής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)";"ΚΩΝΣΤΑΝΤΙΝΟΣ ΤΖΑΒΑΡΑΣ"
"373";"): Ολοκληρώστε τη σκέψη σας, παρακαλώ.";"Αναστάσιος Κουράκης"
"374";": Τελειώνω, κύριε Πρόεδρε.
Θεωρώ λοιπόν ότι πράγματι ήταν από κάθε άποψη επιτυχής αυτή η προσπάθεια που κράτησε καιρό, αλλά νομίζω ότι τα αποτελέσματά της είναι στον καθένα πλέον ορατά και με συγκεκριμένο τρόπο ωφέλιμα για την κοινωνία. Όπως είπα και πριν, θεωρώ ότι κάποια ζητήματα θα πρέπει να τα δούμε σήμερα και να τα επαναδιατυπώσουμε μέχρι το πέρας της διαδικασίας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)";"ΚΩΝΣΤΑΝΤΙΝΟΣ ΤΖΑΒΑΡΑΣ"
"375";"): Ευχαριστούμε τον κ. Τζαβάρα.
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Σκυλλάκος.";"Αναστάσιος Κουράκης"
"376";": Κύριε Πρόεδρε, το νομοσχέδιο έχει 110 άρθρα. Θα έπρεπε να το συζητήσουμε δύο μέρες και κατά ομάδες άρθρων. Βεβαίως επιλέχθηκε άλλη διαδικασία. Δεν μου φτάνουν με τίποτα τα λεπτά που δικαιούμαι. Πρέπει να υπάρξει μία ανοχή.";"ΑΝΤΩΝΗΣ ΣΚΥΛΛΑΚΟΣ"
"377";"): Θα έχετε ανοχή, κύριε Σκυλλάκο, όπως είχαν και οι προηγούμενοι ομιλητές.";"Αναστάσιος Κουράκης"
"378";": Θέλω για κάθε άρθρο να διατυπωθεί η άποψή μας, να μην ανατρέχει κάποιος στα Πρακτικά της επιτροπής, για να βρει την τοποθέτησή μας.
Κατ’ αρχάς ειπώθηκε ότι υπήρξε ουσιαστικός διάλογος και πρόθεση του Υπουργού να κάνει δεκτές παρατηρήσεις. Ουσιαστικός διάλογος δεν σημαίνει να επικοινωνήσεις με τους αρμόδιους φορείς, με τους ενδιαφερόμενους ή να ακούς μόνο τι λέγεται στη Βουλή. Είναι να αποδέχεσαι και αυτούς που θίγονται. Όταν έχουν ξεσηκωθεί οι δικαστές, γιατί τους βάζετε «μαχαίρι στο λαιμό», ποιος ουσιαστικός διάλογος έγινε με τους δικαστές; Όταν όλοι οι δικηγορικοί σύλλογοι είναι αντίθετοι με το νομοσχέδιο και μιλάνε για άδικη δίκη και όχι για δίκαιη δίκη, για ποιον ουσιαστικό διάλογο μιλάτε; Ευλογάτε τα γένια σας και το ΠΑΣΟΚ και η Νέα Δημοκρατία και ο Υπουργός, γιατί συμφωνεί με το νομοσχέδιο.
Μπαίνω στην ουσία, για να μη χάνω πολύ χρόνο με τις γενικές παρατηρήσεις. Στο άρθρο 1 έχουμε μεταφορά υποθέσεων από τα πρωτοδικεία στα ειρηνοδικεία. Ξεφορτώνουμε τα μεν για να φορτώσουμε τα δε. Είναι λάθος αυτή η πολιτική. Χρειάζονται δικαστές, προσωπικό, υποδομές, όχι αυτά τα παιχνίδια μεταφοράς ύλης από το ένα επίπεδο στο άλλο. Υπάρχει ένας κίνδυνος για τα νομικά πρόσωπα που πάνε από τα πρωτοδικεία στα ειρηνοδικεία διότι υπάρχει ενδιαφέρον των εργοδοτών. Έχει πάρει μαζικό χαρακτήρα η επιτάχυνση διαδικασιών για ίδρυση εργοδοτικών σωματείων και μας ανησυχεί αυτή η κατάσταση.
Στο άρθρο 2 είμαστε αντίθετοι και ζητάμε να αποσυρθεί το επιτόκιο επιδικίας. Αυτό θα ευνοήσει τους ισχυρούς, δηλαδή τις τράπεζες και τους μεγαλοοφειλέτες. Ήδη οι τράπεζες εφαρμόζουν στην πράξη ένα παραπλήσιο χαράτσι με τις δανειακές συμβάσεις που κάνουν με τους πελάτες τους.
Το άρθρο 6 αναφέρεται στην αρμοδιότητα των μονομελών πρωτοδικείων. Εμείς θα θέλαμε να μη μεταφέρονται σε μονομελή όργανα και όπου αλλού υπάρχει τέτοια μετάθεση δικαστικής ύλης, διότι οι συλλογικότερες αποφάσεις είναι και οι καλύτερες. Είμαστε αντίθετοι με το χαράτσι των 100 ευρώ. Ακόμα και αν επιστρέφεται αυτό, εμείς δεν συμφωνούμε.
Άρθρο 7, δικαστική διαμεσολάβηση: Είμαστε αντίθετοι με τη διαμεσολάβηση σ’ όλα τα επίπεδα που έχει γίνει μέχρι σήμερα. Με τη διαμεσολάβηση λειτουργεί από θέση ισχύος ο ισχυρότερος και κερδίζει έδαφος, διότι ο άλλος λέει «να συμβιβαστώ, δεν έχω λεφτά να τρέχω στα δικαστήρια, τι να κάνω, αφού μου λέει και ο δικαστής έτσι, να συμφωνήσω». Υπάρχει και η περίπτωση να φορτωθούν ακόμα περισσότερο βάρος οι δικαστές με την εφαρμογή αυτού του μέτρου, δηλαδή να γίνεται διαμεσολάβηση, να μη συμφωνούν και να έχουμε και στο δικαστήριο τη δίκη για το σχετικό ζήτημα. 
Δεν είναι καθαρό ότι θα εξασφαλίζεται διαφορετικός δικαστής απ’ αυτόν που έκανε τη διαμεσολάβηση και αυτό σας το είπαμε και στην επιτροπή. Πρέπει να μην είναι ο ίδιος που έκανε τη διαμεσολάβηση, να μη δικάζει ο ίδιος την υπόθεση. Αυτό το άρθρο κινείται στη λογική της ειρηνικής επίλυσης διαφορών και καλλιεργείται ένα κλίμα προς αυτήν την κατεύθυνση.
Στο άρθρο 9, το να εξετάζονται οι μάρτυρες ξεχωριστά από τον εισηγητή δικαστή, είναι στη λογική των μονομελών συνθέσεων. Δεν συμφωνούμε. Και ίσως είναι και απραγματοποίητο λόγω της έλλειψης αιθουσών και λόγω έλλειψης προσωπικού. Μας τα είπαν οι ενδιαφερόμενοι κατά την ακρόαση των φορέων. Είμαστε αντίθετοι και με το χαράτσι για έφεση, αναίρεση, αναψηλάφηση, των 200 και 400 ευρώ, ακόμα και όταν αυτό θα επιστρέφεται, διότι αποτρέπει το φτωχό να διεκδικήσει την έννομη προστασία που δικαιούται από το Σύνταγμα. 
Είμαστε αντίθετοι και με τη μεταφορά της εκούσιας δικαιοδοσίας των υποθέσεων του ειρηνοδικείου, με τη λογική της μεταφοράς ύλης από το ένα επίπεδο στο άλλο. 
Με την ευκαιρία θέλω να πω για τα ειρηνοδικεία και το εξής. Γίναμε δέκτες, όπως εσείς και όλα τα κόμματα, του αιτήματος να προσληφθούν αυτοί που πέτυχαν στο διαγωνισμό. Πείτε μας πού βρίσκεται αυτή η υπόθεση. Η Ένωση Δικαστών και Εισαγγελέων έχει μιλήσει για εκατόν ενενήντα εννέα κενές θέσεις.";"ΑΝΤΩΝΗΣ ΣΚΥΛΛΑΚΟΣ"
"379";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μπορώ να σας ανακοινώσω –το είπα και την προηγούμενη φορά-ότι ήδη έχουν εγκριθεί ογδόντα. Όπως συνεννοήθηκα με τον κ. Βενιζέλο και τον κ. Ρέππα, γιατί είναι συναρμόδιοι Υπουργοί, εγκρίνονται αυτές τις μέρες και άλλοι ογδόντα. Άρα, μέσα στο μήνα Μάρτιο, θα έχουν διοριστεί εκατόν εξήντα νέοι…";"ΜΙΛΤΙΑΔΗΣ ΠΑΠΑΪΩΑΝΝΟΥ"
"380";": Από τους εκατόν ενενήντα εννέα.";"ΑΝΤΩΝΗΣ ΣΚΥΛΛΑΚΟΣ"
"381";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σας απαντώ. Εκατόν εξήντα. Για ογόντα υπήρχε έγκριση και ζήτησα άλλους ογδόντα, επειδή ακριβώς μεταφέρεται αυτή η ύλη στα ειρηνοδικεία. Άρα μέσα στο Μάρτιο, θα έχουμε εκατόν εξήντα. Το Υπουργείο είναι έτοιμο να πάει και σε συγχωνεύσεις Ειρηνοδικείων, ώστε να υπάρξουν λειτουργικά δικαστήρια. Άρα και αυτοί θα μπουν αμέσως σε μια διαδικασία επιμορφωτικών σεμιναρίων. Έχουμε συνεννοηθεί και με τον πρόεδρο της Σχολής Δικαστών και Εισαγγελέων και με αξιόλογους δικαστές που μπορούν να βοηθήσουν προς αυτήν την κατεύθυνση. 
Γι’ αυτό και ο νόμος προβλέπει ότι οι διατάξεις μεταφοράς αρμοδιοτήτων στα ειρηνοδικεία θα ισχύσει από 16 Σεπτεμβρίου. Ακριβώς γι’ αυτόν το λόγο. Για να γίνει μια προετοιμασία. Συμμερίζομαι λοιπόν τις αγωνίες και τις εκτιμήσεις σας, αλλά θέλω να σας πω ότι υπάρχει σχέδιο μετάβασης. Δεν είναι μόνο ο νόμος. 
Έχουμε, λοιπόν, εκατόν εξήντα συν συγχωνεύσεις, συν διαδικασία επιμόρφωσης.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"382";"): Ευχαριστούμε τον κύριο Υπουργό. 
Συνεχίστε, κύριε Σκυλλάκο.";"Αναστάσιος Κουράκης"
"383";": Υπάρχει και το εξής αίτημα και θα θέλαμε μια δήλωση για το πώς σκέφτεται το Υπουργείο. Τι θα γίνει για τους υπόλοιπους που έχουν πιάσει τη βάση στο διαγωνισμό; Θα διατηρηθεί –λέει- ο πίνακας μόνο για το 2012, όχι για τα επόμενα χρόνια. Είναι άδικο, γιατί παλιότερα σε άλλους διαγωνισμούς προσλήφθηκαν μέχρι και τον τελευταίο επιλαχόντα που είχε τη βάση. Σκεφτείτε το, όταν έχετε το χρόνο και απαντήστε μας. 
Ανακοπές κατά την αναγκαστική εκτέλεση: Πρόκειται για διατάξεις που επιταχύνουν τις διαδικασίες αναγκαστικής εκτέλεσης με κύρια ωφελημένους τις τράπεζες και τους μεγαλοδανειστές. Δημιουργούνται σοβαροί κίνδυνοι με την κατάργηση της υποχρέωσης επίδοσης της έκθεσης εκτέλεσης στον απόντα οφειλέτη. Σε συνδυασμό με την καθιέρωση εξάμηνης παραγραφής της αξίωσης για απόδοση τυχόν κινητών πραγμάτων, όλα αυτά στρέφονται ενάντια στο φτωχό οφειλέτη σε βάρος του οποίου διενεργείται η αναγκαστική εκτέλεση. 
Στο άρθρο 21 είμαστε κατά του δικαστικού ενσήμου. Δωρεάν η δικαιοσύνη. Μπορεί και να αφαιρέθηκε από συγκεκριμένες υποθέσεις, παραμένει όμως για άλλες. 
Στο άρθρο 24 δεν συμφωνούμε με τη μη αυτοπρόσωπη παρουσία του κρατουμένου καταδίκου στο συμβούλιο, παρ’ όλο που ο εισαγγελέας θα μπορεί να κλητεύεται. Πρόκειται για σοβαρή κατάργηση του δικαιώματος του κατάδικου.
Στο άρθρο 25 μετατρέπονται σε πλημμελήματα μια σειρά σοβαρά οικονομικά κακουργήματα με την προσαρμογή προς τα κάτω των κατώτατων ορίων-ποσών για το χαρακτηρισμό μιας πράξης ως κακουργηματικής. Η πρόκληση σ’ αυτό το άρθρο είναι ότι αφορά και δημόσιους λειτουργούς. Αφορά ίσως και Βουλευτές. Συμπεριλαμβάνει και τη διάταξη για τη δωροδοκία Βουλευτή. Δεν είναι σωστά αυτά που γίνονται γιατί παραγράφονται υποθέσεις. 
Στο άρθρο 27 καταργείται η υποχρεωτικότητα της προκαταρκτικής εξέτασης στα πλημμελήματα. Δεν μας βρίσκει σύμφωνους γιατί όλο το γενικό πνεύμα είναι –και από άλλη διάταξη και από παλαιότερες- η προδικασία να περιορίζεται, οπότε η έρευνα της υπόθεσης να μην είναι ουσιαστική. 
Στο άρθρο 28 προβλέπεται χαράτσι 300 ευρώ για να προχωρήσει η έγκληση. Θα επιστραφεί, αν θυμάμαι καλά, με την τροποποίηση που κάνατε. Αλλά αυτό είναι υπό αίρεση. Επίσης, άλλα 300 ευρώ για την προσφυγή κατά της τοποθέτησης της έγκλησης στο αρχείο.
Στο άρθρο 29 καθιερώνεται μονομελές εφετείο κακουργημάτων. Είπαμε ότι είμαστε αντίθετοι με τις μονομελείς συνθέσεις. Υπό προϋποθέσεις χαμηλώνει η ποιότητα της απονεμόμενης δικαιοσύνης. Δεν εξασφαλίζονται τόσες εγγυήσεις όσο με τις πολυμελείς συνθέσεις.
Και απαντώ και πάλι: Και τι να κάνουμε; Προσωπικό, δικαστές, υποδομές. Αυτή είναι η απάντηση σε όλα τα ερωτήματα, «τι να κάνουμε σήμερα;».
Άρθρο 30: Κατά κανόνα ο ανακριτής δεν θα επαναλαμβάνει τις ανακριτικές πράξεις, οπότε, θα μένουμε σε αυτόν που έκανε τις προανακριτικές πράξεις, στον αστυνόμο και θα μπορεί και ο εισαγγελέας να βάζει βέτο. Δεν συμφωνούμε με αυτήν τη ρύθμιση.
Κατάργηση της κατά κανόνα αυτοπρόσωπης εμφάνισης ενώπιον του συμβουλίου. Και σε αυτό είμαστε αντίθετοι. Είναι επιβεβλημένη η αυτοπρόσωπη παρουσία των διαδίκων.
Άρθρο 33: Χαράτσι 300 ευρώ για προσφυγή κατά της απευθείας κλήσης στο ακροατήριο. Είμαστε αντίθετοι. Η δικαιοσύνη με αυτόν τον τρόπο γίνεται ακριβότερη.
Να φύγει η διάταξη που λέει ότι, εάν αρνηθεί δύο φορές το διορισμένο συνήγορο, μένει χωρίς συνήγορο. Να παραμείνει η διάταξη ως είχε, αλλιώς αφαιρούμε το δικαίωμα κάποιου να έχει δικηγόρο.
Επίσης με το άρθρο αυτό δίνεται το δικαίωμα στον εισαγγελέα να ασκεί έφεση κατά αθωωτικής απόφασης του μονομελούς εφετείου, χωρίς την ύπαρξη μειοψηφίας, απ’ ό,τι καταλαβαίνω μετά την ανάγνωση της διάταξης.
Ακόμη, σοβαρό θέμα είναι η στήριξη του δικαιώματος άσκησης έφεσης με την αύξηση των ελαχίστων ορίων κάθειρξης, φυλάκισης ή χρηματικής ποινής. Έτσι, θα μπορεί να καταδικάζεται κάποιος για κακούργημα από έναν και μόνο δικαστή και δεν θα έχει δικαίωμα να ασκήσει έφεση.
Μειώνεται λοιπόν η δυνατότητα άσκησης ένδικου μέσου.
Δεν συμφωνούμε με τα αυτόφωρα πταίσματα και με τη λειτουργία των πταισματοδικείων εικοσιτετραώρου. Άλλο να τον πάρεις μέσα για εξακρίβωση στοιχείων και να τον παραπέμψεις και να ορισθεί δικάσιμος και άλλο να μιλάμε για συλλήψεις, αυτόφωρα και λειτουργία εικοσιτετράωρη. 
Στο άρθρο 38: Μετατροπή των πλημμελημάτων, που περιέρχονται στους νόμους τους σχετικούς που αναφέρονται, σε πταίσματα. Ιδιαίτερα μας ενδιαφέρει ό,τι έχει σχέση με την εργατική νομοθεσία. Εδώ παραμένει, δυστυχώς, η διάταξη να γίνεται πταίσμα η παραβίαση των κανόνων των διατάξεων περί υγιεινής και ασφάλειας στον τόπο εργασίας. Τόσοι σκοτώνονται. Τουλάχιστον αυτό μπορείτε να το αφαιρέσετε. Αφαιρέσατε κάποια άλλα που αφορούν τους εργάτες, αφαιρέστε το και αυτό. Σκεφτείτε το μέχρι το τέλος της συζήτησης.
Άρθρο 39, για τον όρκο: Εμείς θα ψηφίσουμε παρών στη συγκεκριμένη διάταξη. Διότι, ναι μεν μπορεί να έχει κάποιος το δικαίωμα να κάνει πολιτικό όρκο ο πραγματογνώμονας, όμως οι διατάξεις που καταδίκασαν την Ελλάδα, το Δικαστήριο Ανθρωπίνων Δικαιωμάτων, δεν λέει αυτό το πράγμα. Οι αποφάσεις λένε να είναι καθιερωμένος ο πολιτικός όρκος. Διότι αν ρωτάς τον άλλο ποιον όρκο θέλει να δώσει, είναι υποχρεωμένος να δείξει αν είναι άθεος, σε ποιο θρήσκευμα ανήκει. Και αυτό είναι παραβίαση της ανεξιθρησκίας. Και δεν τα λέω εγώ αυτά. Τα λένε οι αποφάσεις του Ευρωπαϊκού Δικαστηρίου Ανθρωπίνων Δικαιωμάτων.";"ΑΝΤΩΝΗΣ ΣΚΥΛΛΑΚΟΣ"
"384";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν είναι όρκος. Είναι διαβεβαίωση.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"385";": Θα έπρεπε μέχρι και στη Βουλή να είναι πολιτικός ο όρκος. Μην κρατάμε θεοκρατικά στοιχεία του παρελθόντος, που τα χρειαζόταν η Εκκλησία για να στηρίζεται στο κράτος. Γι’ αυτό μιλάμε για διαχωρισμό.
Έρχομαι στο άρθρο 40: Παραπέρα προώθηση της πρότυπης δίκης, η νομολογία να συγκεντρώνεται στο Συμβούλιο της Επικρατείας. Και σε κάποιο άλλο άρθρο που μιλάμε για πρότυπη δίκη, στο Ελεγκτικό Συνέδριο. Δεν συμφωνούμε.
Τη νομολογία για όλα τα σοβαρά ζητήματα δεν μπορεί να τη διαμορφώνουν μόνο τα ανώτατα δικαστήρια, τα οποία εξ αντικειμένου και από την πείρα που έχουμε, είναι συντηρητικότερα, σε σχέση με τα κατώτερα δικαστήρια. Να μπορούν να διαμορφώνουν νομολογία και οι κατώτεροι δικαστικοί σχηματισμοί.
Επίσης, δεν συμφωνούμε με το παράβολο των 300 ευρώ στο σχετικό άρθρο. Δεν συμφωνούμε με τη δυνατότητα τριπλάσιας δικαστικής δαπάνης και την εκδίκαση αριθμού υποθέσεων από τα συμβούλια και όχι στο ακροατήριο με πλήρη σύνθεση.
Το άρθρο 47 είναι και αυτό συνεπές με τη γενικότερη λογική εκδίκασης με τις μονομελείς συνθέσεις, καθώς και της εκδίκασης ακόμη και σοβαρών υποθέσεων σε πρώτο και τελευταίο βαθμό, χωρίς δικαίωμα άσκησης ένδικου μέσου. 
Μέσα από το άρθρο 51 προωθείται με εκβιαστικό τρόπο η λογική της εκδίκασης ενός αριθμού υποθέσεων στα διοικητικά δικαστήρια, όχι στο ακροατήριο, αλλά με συνοπτικό τρόπο σε συμβούλια. Είμαστε αντίθετοι με το να φεύγουμε από τα δικαστήρια ή τις ολομέλειες και να πηγαίνουμε σε μικρότερους δικαστικούς σχηματισμούς.
Στα άρθρα 53 έως και 58 προβλέπεται το δικαίωμα της δίκαιης ικανοποίησης από το δημόσιο σε περίπτωση καθυστέρησης της υπόθεσης. Είναι δώρον άδωρον ότι επιβάλλετε χαράτσι 200 ευρώ. Θα ικανοποιηθεί μόνο για ηθική βλάβη και εάν έχει πάθει μεγάλη ζημιά, δεν ξέρουμε πώς θα βρει το δίκιο του. Ειδικά στο άρθρο 57 γίνεται λόγος για ένα παράβολο, το οποίο μπορεί να φτάσει στο πενταπλάσιο και στο δεκαπλάσιο, εάν είναι απαράδεκτη ή αβάσιμη η προσφυγή.
Κύριε Πρόεδρε, περνώ γρήγορα τα άρθρα και ίσως οι διατυπώσεις μου δεν είναι πλήρεις, αλλά προσπαθώ να προλάβω να τα αναφέρω όλα. 
Όσον αφορά τις ανεξάρτητες αρχές, επιμένετε στη μυστικότητα των συνεδριάσεων. Αυτό δεν μας βρίσκει σύμφωνους. Ό,τι ίσχυε μέχρι τώρα να ισχύει από εδώ και πέρα. Γιατί να είναι μυστικές συνεδριάσεις; 
Στο άρθρο 62 γίνεται αίτηση προτίμησης από τον Υπουργό που εποπτεύει το νομικό πρόσωπο, για να επιταχυνθεί, να προτιμηθεί δηλαδή, η συγκεκριμένη υπόθεση, χάριν δημοσίου συμφέροντος. Για εσάς, κύριε Υπουργέ, και για το ΠΑΣΟΚ και τη Νέα Δημοκρατία δημόσιο συμφέρον είναι ό,τι λέει η τρόικα. Για εμάς, δημόσιο συμφέρον είναι ό,τι δεν λέει η τρόικα. Ποιος θα κρίνει το δημόσιο συμφέρον, λοιπόν; Θα επιλέγετε τις αποφάσεις, τους μεγάλους επενδυτές. Τις υποθέσεις, για τις οποίες υπάρχουν κινήματα που διαμαρτύρονται και θέλετε να τις κλείσετε γρήγορα, για να μην υπάρχει αναβρασμός, αυτές θα επιλέγετε χάριν του δημόσιου συμφέροντος.
Στο άρθρο 64 αφαιρέθηκε ο ειδικός δικαστικός σχηματισμός που εκδικάζει υποθέσεις για μεγάλους επενδυτές. Παρ’ όλα αυτά, υπάρχουν ρυθμίσεις που επιτρέπουν την επιτάχυνση γι’ αυτές τις συγκεκριμένες υποθέσεις. Εμείς δεν συμφωνούμε. 
Με το άρθρο 69 επεκτείνεται και στο Ελεγκτικό Συνέδριο ο θεσμός της πρότυπης δίκης. Εξήγησα τη λογική μας για τη νομολογία και για το πώς πρέπει να προκύπτει αυτή.
Με το άρθρο 71 πάλι οι υποθέσεις πηγαίνουν στο Συμβούλιο και όχι στην ολομέλεια του Ελεγκτικού Συνεδρίου. Προβλέπεται και τριπλάσιο παράβολο σε συγκεκριμένες περιπτώσεις. 
Με το άρθρο 72 έχουμε την επέκταση του θεσμού της πρότυπης δίκης και στην υποβολή ενστάσεων στο Συμβούλιο της Επικρατείας. Δεν μας βρίσκει σύμφωνους η επέκταση της πρότυπης δίκης και σε αυτές τις περιπτώσεις.
Στο άρθρο 79, αντί να συζητούνται οι αρμοδιότητες στα κλιμάκια του Ελεγκτικού Συνεδρίου, πάνε σε διοικητικούς σχηματισμούς. Δηλαδή, δεν θα κρίνονται οι υποθέσεις από δικαστές αλλά από υπαλλήλους. Δεν συμφωνούμε.
Στα άρθρα 80, 81 και 83 παράγραφος 3 προβλέπεται η διενέργεια ετήσιου ελέγχου νομιμότητας και κανονικότητας της χρηστής δημοσιονομικής διαχείρισης. Είναι σωστό, είναι θετικό το να προβλέπεται να επεκτείνεται ο έλεγχος από το Ελεγκτικό Συνέδριο. Μόνο που κρατώ τη δήλωσή σας ότι δεν αφορά τα κόμματα. Το ξέρω ότι δεν αφορά η νομοθεσία τα κόμματα, γιατί, επαναλαμβάνω, στις προθέσεις ομάδας ορισμένων από το ΠΑΣΟΚ και τη Νέα Δημοκρατία ήταν και υπήρχε και στη συνταγματική Αναθεώρηση πρόταση να ελέγχονται τα οικονομικά των κομμάτων και ουσιαστικά η λειτουργία τους από το Ελεγκτικό Συνέδριο. Μην πάμε σε τέτοιες λογικές. Το ξέρω ότι δεν το βάζετε στη διάταξη και χαίρομαι που δηλώσατε ότι δεν υπάρχει καμμία σχέση με αυτό.
Άρθρο 86, για τους κανονισμούς λειτουργίας. Είναι απαράδεκτοι. Γενικά τώρα για τις διατάξεις εγώ επαναλαμβάνω συνοπτικά και θα το αναλύσω ότι χειροτερεύουν οι όροι εργασίας των δικαστών. Επιδιώκεται με μια σειρά διατάξεις που θα αναφέρω η εντατικοποίηση της εργασίας τους και ο παραπέρα έλεγχος και η χειραγώγησή τους από την πολιτική εξουσία με μια σειρά μέτρα. Ένα από τα μέτρα αυτά είναι ο κανονισμός λειτουργίας. Ποιος θα τον αμφισβητήσει, ποιος θα τον ανατρέψει, ποιος θα τον αλλάξει; Όχι ο Υπουργός μόνο για να μην υπάρχει κατακραυγή εναντίον του, αλλά οι διορισμένοι στην ηγεσία της δικαιοσύνης και η ολομέλεια των συντηρητικότερων δικαστηρίων, οι οποίοι…";"ΑΝΤΩΝΗΣ ΣΚΥΛΛΑΚΟΣ"
"386";"): Να συντομεύουμε, όσο γίνεται, κύριε συνάδελφε.";"Αναστάσιος Κουράκης"
"387";": Προσπαθώ, έφτασα στο 86. Είναι κρίσιμο ζήτημα, μας παρακολουθούν και εκπρόσωποι των δικαστών.";"ΑΝΤΩΝΗΣ ΣΚΥΛΛΑΚΟΣ"
"388";"): Όντως είναι έτσι όπως τα λέτε. 
Προχωρήστε.";"Αναστάσιος Κουράκης"
"389";": Δεν συμφωνούμε, λοιπόν, με το να καθορίζεται το περιεχόμενο των οργανισμών, όπως ισχύει σήμερα. Όλα τα υπόλοιπα είναι εκ του πονηρού. 
Δεν συμφωνούμε στο άρθρο 87 ο αντικαταστάτης του αντικαταστάτη να μην κληρώνεται. Τι το θέλετε αυτό; Γιατί να ορίζεται; Να κληρώνεται. Αφού κληρώνονται και ο ένας δικαστής και ο αντικαταστάτης, γιατί ο αντικαταστάτης του αντικαταστάτη να μην κληρώνεται;
Στο άρθρο 90. Το πιο απαράδεκτο από όλα είναι να τιμωρείται κάποιος γιατί δεν έβγαλε τις υποθέσεις που αποφάσισε ο παραπάνω από αυτόν, γιατί έφτιαξε έτσι τον οργανισμό ή γιατί τον τροποποίησε έτσι τον οργανισμό και να τιμωρείται με κόψιμο του μισθού και με κόψιμο της άδειας. Και να καταχωρείται σαν αδίκημα, σαν παράπτωμα και στο φάκελό του για την παραπέρα του εξέλιξη. Είναι απαράδεκτα αυτά τα πράγματα. Σε ποιον δημόσιο υπάλληλο συμβαίνει αυτό; Υπάρχουν διατάξεις σε κάποιον που δεν τηρεί τους κανόνες να του κόβεται το μισθό; Ε, να κόψουν και από τους Βουλευτές τότε, γιατί ψηφίζουμε άσχημα νομοσχέδια. «Να σας κόψουμε, κύριε Υπουργέ, γι’ αυτό το νομοσχέδιο!».";"ΑΝΤΩΝΗΣ ΣΚΥΛΛΑΚΟΣ"
"390";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άμα δεν έρχονται στη Βουλή, να κόβουν, ναι.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"391";": Είναι τρομερό αυτό που συμβαίνει. Σε ποιον κλάδο του δημοσίου εφαρμόζεται; Πείτε μου έναν.";"ΑΝΤΩΝΗΣ ΣΚΥΛΛΑΚΟΣ"
"392";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δυστυχώς δεν εφαρμόζεται. Προβλέπεται, αλλά δεν εφαρμόζεται.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"393";": Ούτε στο Στρατό και την Αστυνομία δεν εφαρμόζονται τέτοιες διατάξεις.
Αναρρωτική άδεια. Αυστηροποιείται.
 Δεν συμφωνούμε με την αυστηροποίηση της άδειας της εκπαιδευτικής στο εξωτερικό. Μειώνεται στο ένα τέταρτο και με τα μισά λεφτά. Δυσκολεύει πολύ. Επίσης, η εκπαιδευτική άδεια στο εσωτερικό γίνεται μόνο για το διδακτορικό και όχι για το μεταπτυχιακό. Χειροτερεύουν, λοιπόν, οι προϋποθέσεις για να πάρει κάποιος εκπαιδευτική άδεια, εντός ή εκτός της χώρας. 
Για τις προαγωγές. Εδώ αυστηροποιούνται τα κριτήρια, πάμε στην κατ’ απόλυτο επιλογή. Αυτό θα οδηγήσει σε ακόμη μεγαλύτερη απομάκρυνση από την επετηρίδα. Πολύ περισσότερο που η επιλογή γίνεται παίρνοντας υπ' όψιν και υποκειμενικά στοιχεία και το λέει η διάταξη για τα υποκειμενικά στοιχεία. Θα παίρνονται υπ' όψιν πέρα από το τι έκανε ως δικαστής και μια σειρά άλλα στοιχεία. Και οποιοδήποτε άλλο στοιχείο. Ποιο είναι το οποιοδήποτε άλλο στοιχείο; Εδώ εγχωρεί υποκειμενισμός μεγάλος. Δεν μπορούμε, λοιπόν, να συμφωνήσουμε. 
Επίσης, μπαίνουν κάποιες προθεσμίες, εξάμηνο. Ας πούμε ένας μήνας για να βγει ασφαλιστικά, ανεξάρτητα πόσο δύσκολη είναι η υπόθεση, το μέγεθος και η σημασία της υπόθεσης. Δεν υπάρχουν λόγια, βάζετε το μαχαίρι στο λαιμό στους ανθρώπους. Να βγάζουν αποφάσεις με το τσουβάλι, για να είναι μέσα στις προθεσμίες. Ανεβάζει αυτό την ποιότητα της δικαιοσύνης, πέραν από το άγχος που δεν προλαβαίνουν να κοιμηθούν οι άνθρωποι. Και δεν μιλώ για όλους, αλλά ο κύριος όγκος δουλεύει σκληρά.
Έρχομαι τώρα στη μετάθεση. Η μείωση του χρόνου δυνατότητας για μετάθεση μπορεί να λύνει κάποια προβλήματα, δημιουργεί όμως και κινδύνους για τις δυσμενείς μεταθέσεις που έχουν σκοπιμότητα. Δημιουργεί τέτοιους κινδύνους πολύ περισσότερο που ο κανόνας των μεταθέσεων ήταν κατόπιν αίτησης των ιδίων των δικαστών. Αυτό ίσχυε μέχρι τώρα. Τώρα καταργείται και γενικεύεται η χρήση της αυτεπάγγελτης μετάθεσης με απόφαση του Ανωτάτου Δικαστικού Συμβουλίου για την αντιμετώπιση υπηρεσιακών αναγκών. Δεν μας βρίσκει σύμφωνους η υποχρεωτική μετάθεση δικαστή, διότι έχει υποπέσει στο «έγκλημα» να καθυστερήσει στην εκτέλεση των καθηκόντων του, γιατί δεν έβγαλε τις αποφάσεις στο εξάμηνο, στο μήνα κ.λπ.
Άρθρο 97, προαγωγή διοικητικών δικαστών στο Συμβούλιο της Επικρατείας. Εμείς έχουμε τη λογική της ενιαίας διοικητικής δικαιοσύνης. Θα έπρεπε να τροποποιηθεί το Σύνταγμα και γι’ αυτό δεν μπαίνω σε αυτό το άρθρο.
Όσον αφορά τη σύνθεση των ανωτάτων δικαστικών συμβουλίων, όταν συζητούν προαγωγές οι εκπρόσωποι των δικαστών, οι δύο δικαστές που πήγαιναν στο ανώτατο δικαστικό συμβούλιο, που κατά κάποιον τρόπο εκπροσωπούσαν τον κρινόμενο δικαστή, έμπαιναν σε κλήρωση. Τώρα στενεύει ο κύκλος αυτών που θα μπαίνουν στην κλήρωση. Πηγαίνει στους δεκαπέντε αρχαιότερους. Δεν συμφωνούμε με αυτήν τη ρύθμιση.
Επίσης, δυσκολεύει η προσφυγή τού μη προαχθέντα δικαστικού στην ολομέλεια. Αυτό το διορθώσατε. Δεν αφορά πλέον την προαγωγή, αφορά την τοποθέτηση και μετάθεση, διότι στην προσφυγή πρέπει να υπάρχει ένα φίλτρο, όπως λένε οι δικαστές, να υπάρχουν τρεις τουλάχιστον μειοψηφίες. Είναι πολύ σοβαρό το ζήτημα, λοιπόν, της τοποθέτησης και της μετάθεσης και πρέπει να παραμείνουν οι διατάξεις ως έχουν.
Επίσης, δεν συμφωνούμε με το άρθρο 103 για την κλίμακα αξιολόγησης και επιθεώρησης στο Ελεγκτικό Συνέδριο, δηλαδή να πάει σε ανώτατους δικαστές και όχι σε αυτούς που γνωρίζουν τους δικαστές, που έκριναν από το κλιμάκιο, που επέβλεπαν στο κλιμάκιο, που προήδρευαν ή που είχαν υφισταμένους στο τμήμα. Αυτοί έκριναν. Τώρα το πηγαίνετε στους παραπάνω να κρίνουν χωρίς να γνωρίζουν οι άνθρωποι πώς αποδίδει ο καθένας.
Άρθρο 107, πειθαρχικά παραπτώματα. Προστίθεται εκτός από πράξη ή ενέργεια και η παράλειψη. Δηλαδή, ενισχύεται η δυνατότητα δίωξης κατά δικαστή. Πετσοκόβετε λίγο τη διάταξη που θεωρούσε πειθαρχικό αδίκημα το να στρέφεσαι κατά της δημοκρατικής νομιμότητας και δεν καταλαβαίνουμε για ποιο λόγο.
Τέλος, ποινικοποιείτε ή μάλλον πειθαρχιοποιείτε τη συνδικαλιστική δραστηριότητα και την έκφραση γνώμης του δικαστή, μόνο στο πλαίσιο της Ένωσης Δικαστικών Λειτουργών, ούτε καν στο πλαίσιο της συνδικαλιστικής δράσης γενικά, ως είχε. Εμείς είμαστε της άποψης, πλήρης ελευθερία της γνώμης, αλλά τουλάχιστον αφήστε το σε αυτό που υπήρχε πριν. Για ποιο λόγο στο πλαίσιο της Ένωσης Δικαστικών Λειτουργών και όχι στο πλαίσιο της συνδικαλιστικής δραστηριότητας, όπως και πριν; 
Έρχομαι στις τροπολογίες, κύριε Υπουργέ. Δεν συμφωνούμε με την παράταση για τους ασκούμενους δικηγόρους, να κάνουν την άσκησή τους με 600 ευρώ και χωρίς ασφάλιση.";"ΑΝΤΩΝΗΣ ΣΚΥΛΛΑΚΟΣ"
"394";" (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Με ασφάλιση είναι.";"ΓΕΩΡΓΙΟΣ ΠΕΤΑΛΩΤΗΣ"
"395";": Μόνοι τους ασφαλίζονται. Εγώ γνωρίζω ότι είναι χωρίς ασφάλιση και μόνοι τους ασφαλίζονται.
Δεν συμφωνούμε με τα ποινικά αδικήματα που αφορούν τη ναυτιλία να πηγαίνουν όλα σε συγκεκριμένα δικαστήρια. Δεν είναι ο φυσικός δικαστής έτσι και να πηγαίνουν στα συγκεκριμένα δικαστήρια του Πειραιά όλες αυτές οι υποθέσεις. Αντιδρούν για άλλους λόγους και οι δικαστές, διότι αυξάνεται ο φόρτος εργασίας τους.
Αλλά εμείς επί της ουσίας δεν θέλουμε κλειστό κύκλο ανθρώπων που θα δικάζουν συνεχώς υποθέσεις για τις οποίες υπάρχει μεγάλο ενδιαφέρον από τους εφοπλιστές.";"ΑΝΤΩΝΗΣ ΣΚΥΛΛΑΚΟΣ"
"396";"): Επισπεύδετε λίγο, κύριε Σκυλλάκο, αν έχετε την καλοσύνη.";"Αναστάσιος Κουράκης"
"397";": Τελειώνω, κύριε Πρόεδρε. 
Για την τροπολογία που φέρατε, παίρνοντας υπ’ όψιν τις παρατηρήσεις για τα ατυχήματα που γίνονται από τις διαφημιστικές πινακίδες, θα πρέπει να κάνετε δεκτή την πρόταση του συναδέλφου για κάθε περίπτωση που αφορά ατύχημα και που έγινε από πλημμέλημα πταίσμα, να επανέρθουμε στην παλιά διάταξη. Δηλαδή, αν κάποιος είχε ένα εμπόδιο στο δρόμο, αν ένας κατασκευαστής είχε αφήσει χώματα, δεν αποτελεί λόγο να είναι σοβαρότερη η ποινή και να πάμε στο πλημμέλημα; Δεν είναι επαρκής η τροποποίηση την οποία κάνετε. Να επανέρθουμε στο παλαιότερο καθεστώς.
Για τον πίνακα κατάταξης, που αφορά τα ΑΜΕΑ καλώς τον κάνετε, αλλά οι εκκαθαριστές σε πολλές περιπτώσεις παίζουν διάφορα παιχνίδια και βγαίνουν να προηγούνται οι τράπεζες και να μην παίρνουν ούτε οι εργαζόμενοι ούτε τα ΑΜΕΑ και δεν έχεις και δικαίωμα αναίρεσης, δεν έχεις δικαίωμα ένδικων μέσων. 
Υπάρχει τροπολογία συναδέλφων που λένε να υπάρχει δικαίωμα αναίρεσης σε περίπτωση αίτησης ανακοπής για πίνακα κατάταξης. Όταν απορρίφθηκε, δηλαδή, η ανακοπή, να μπορεί να πηγαίνει και σε παραπάνω βαθμό, στην αναίρεση. Πρέπει, λοιπόν, να το κάνετε δεκτό και είναι και από Βουλευτές του δικού σας κόμματος και το υιοθετούμε γιατί αδικούνται πάρα πολύ οι εργαζόμενοι να είναι μόνο σε ένα βαθμό.
Τέλος, για να πω την τελευταία φράση για το ΤΑΧΔΙΚ και τα λειτουργικά έξοδα της Σχολής Δικαστών και τις αποζημιώσεις της επιτροπής που κάνει…";"ΑΝΤΩΝΗΣ ΣΚΥΛΛΑΚΟΣ"
"398";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι αποζημιώσεις.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"399";": Αφού το λέτε μέσα. Πληρωμή, λέτε, της επιτροπής.";"ΑΝΤΩΝΗΣ ΣΚΥΛΛΑΚΟΣ"
"400";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τελικώς κανείς δεν είναι αρμόδιος στις επιτροπές. Είναι λειτουργικά έξοδα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"401";": Εν πάση περιπτώσει, ό,τι παίρνετε από το ΤΑΧΔΙΚ και όχι από τον κρατικό προϋπολογισμό. 
Αυξήσατε με άλλη προηγούμενη διάταξη το μεγαρόσημο 600%. Είναι πόροι που πρέπει να πηγαίνουν…";"ΑΝΤΩΝΗΣ ΣΚΥΛΛΑΚΟΣ"
"402";"): Ολοκληρώνετε, όμως, σας παρακαλώ, κύριε Σκυλλάκο.";"Αναστάσιος Κουράκης"
"403";": Δεν μπορείτε να τα φορτώσετε στο ΤΑΧΔΙΚ, αντί να δώσετε στον κρατικό προϋπολογισμό.";"ΑΝΤΩΝΗΣ ΣΚΥΛΛΑΚΟΣ"
"404";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να σας δώσω μια εξήγηση, γιατί ίσως δεν έγινε κατανοητό.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"405";": Είμαστε αντίθετοι.";"ΑΝΤΩΝΗΣ ΣΚΥΛΛΑΚΟΣ"
"406";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Σκυλλάκο, να δώσω μια διευκρίνιση. Οι πόροι εισπράττονται υπέρ του ΤΑΧΔΙΚ και πάνε στον τακτικό προϋπολογισμό. Η πρακτική του Γενικού Λογιστηρίου του Κράτους είναι ότι επειδή δεν μπορούν να τους διαχωρίσουν δεν τα αποδίδουν στο ΤΑΧΔΙΚ.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"407";": Δεν τα αποδίδουν γιατί τα ξοδεύουν.";"ΑΝΤΩΝΗΣ ΣΚΥΛΛΑΚΟΣ"
"408";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να τελειώσω;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"409";": Τα ξοδεύουν, γιατί υπάρχει ανάγκη. Δεν έχουν στις τουαλέτες χαρτί.";"ΑΝΤΩΝΗΣ ΣΚΥΛΛΑΚΟΣ"
"410";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν με ακούτε, όμως.
Η τροπολογία τι λέει; Ότι θα πηγαίνουν απευθείας στο ΤΑΧΔΙΚ. όχι μέσω του κρατικού προϋπολογισμό, για να μπορέσει να λειτουργήσει το ΤΑΧΔΙΚ. Διαδικαστικού χαρακτήρα είναι. 
Έχετε δίκιο σε σχέση με την προηγούμενη τροπολογία που αυξήθηκαν, αλλά αυτή τι λέει; Λέει ότι δεν θα περνάνε μέσω του Γενικού Λογιστηρίου, αλλά την ίδια στιγμή θα πάνε απευθείας στο ΤΑΧΔΙΚ, για να λειτουργήσει το ΤΑΧΔΙΚ. Διότι διαφορετικά μένουν στον κρατικό προϋπολογισμό και η δικαιοσύνη στην Ελλάδα κάποια στιγμή πρέπει να αποκτήσει δικό της προϋπολογισμό. Αυτή είναι η ουσία.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"411";": Κατάλαβα τι λέτε. Θέλω να το ψάξω λίγο περισσότερο, κύριε Υπουργέ. 
Επίσης, στη γενική επιτροπεία που λέτε σε αυτήν τη διάταξη σαν ανεξάρτητη δικαστική αρχή -για το Ελεγκτικό Συνέδριο μιλάω- στους στόχους της βάζετε να υπάρχει δημοσιονομικό αποτέλεσμα. Αυτό είναι πολιτική σκοπιμότητα.";"ΑΝΤΩΝΗΣ ΣΚΥΛΛΑΚΟΣ"
"412";"): Κύριε Σκυλλάκο, ολοκληρώνετε σας παρακαλώ.";"Αναστάσιος Κουράκης"
"413";": Αυτά τα λέει η τρόικα, τα λέτε σαν Κυβέρνηση, για να υπάρχει δημοσιονομικό αποτέλεσμα. Δικαστικό όργανο, η επιτροπεία, θα έχει αυτό το στόχο; Δηλαδή, το Ελεγκτικό Συνέδριο θα έχει στόχο να μαζεύει περισσότερα λεφτά ή να είναι δίκαιο απέναντι στην εξέταση των υποθέσεων; 
Για όλους αυτούς τους λόγους δεν συμφωνούμε με το περιεχόμενο και επειδή θέλουμε να ψάξουμε και για το ΤΑΧΔΙΚ, δεν θα συμφωνήσουμε να περάσει σήμερα. Να το φέρετε σε άλλο νομοσχέδιο, κύριε Υπουργέ.";"ΑΝΤΩΝΗΣ ΣΚΥΛΛΑΚΟΣ"
"414";"): Ευχαριστούμε, κύριε Σκυλλάκο.
Καταλαβαίνετε, κύριοι συνάδελφοι, ότι είναι εκατόν έντεκα άρθρα και υπάρχει ανοχή ως προς το χρόνο.
Κύριε Πλεύρη, έχετε το λόγο με την ανάλογη ανοχή προφανώς.";"Αναστάσιος Κουράκης"
"415";": Θα προσπαθήσω να είμαι σύντομος.
Θα σταθώ κυρίως στα άρθρα που διαφωνούμε, τα οποία καταψηφίζουμε και έχουν να κάνουν και με το κομμάτι της ουσίας και με το κομμάτι του οργανισμού των δικαστηρίων. 
Εδώ θέλω να πω κάτι εξαρχής. Πλέον δεν τεκμαίρεται κάποια δεδηλωμένη, κάποια πλειοψηφία. Και είναι ένα διαδικαστικό θέμα το οποίο θέτω στο Προεδρείο της Βουλής. Άρθρα που θα καταψηφιστούν από τα άλλα κόμματα και θα υπερψηφιστούν μόνο από τον Κοινοβουλευτικό Εκπρόσωπο του ΠΑΣΟΚ, δεν θα έχουν την πλειοψηφία, διότι δεν υπάρχει δύναμη εκατόν πενήντα ενός Βουλευτών. Συνεπώς, κύριε Υπουργέ, θα πρέπει αυτά τα άρθρα, με τα οποία διαφωνεί και η Νέα Δημοκρατία και εμείς και τα κόμματα της Αριστεράς, να τα αποσύρετε, γιατί διαφορετικά θα καταψηφιστούν. 
Ερχόμαστε τώρα στο νομοσχέδιο. Η πρώτη διαφωνία μας είναι στο άρθρο 3 που έχει να κάνει με τα διαζύγια. Αυτό το θεωρούμε λανθασμένη ρύθμιση, γιατί πρέπει να δίνεται η δυνατότητα της δεύτερης συζήτησης. Εμείς θεωρούμε ότι το διαζύγιο δεν είναι μια απλή σύμβαση. Ο γάμος δεν είναι μια απλή σύμβαση για να λύνεται απλώς με μια συζήτηση. Αντιθέτως, θα πρέπει να δίνεται η δυνατότητα να ξαναεκτιμήσει τα γεγονότα το ζευγάρι. 
Και μην ξεχνάμε ότι αυτήν τη στιγμή, κύριε Υφυπουργέ, το 17% των περιπτώσεων δεν πηγαίνει σε δεύτερη συζήτηση. Δηλαδή ένας στους πέντε γάμους τελικά σώζεται με τη δεύτερη σκέψη που υπάρχει σ’ αυτό το εξάμηνο. 
Δεν έχει να εισφέρει τίποτα στην ταχύτητα της δικαιοσύνης. Δεν έχει να απαλλάξει καθόλου τα δικαστήρια. Θεωρούμε ότι είναι ένα ιδεολογικά φορτισμένο θέμα για το πώς αντιλαμβάνεται η κάθε πτέρυγα το γάμο. Γι’ αυτό το καταψηφίζουμε. 
Στο άρθρο 8, το οποίο θα ψηφίσουμε, υπάρχει το εξής πρόβλημα. Λέτε ότι στην πολιτική δίκη όταν έχουμε αποχή δικηγόρων, πηγαίνει η δικάσιμος στις ενενήντα μέρες. Πρακτικό πρόβλημα. Θα πάει σε ένα πινάκιο υπερφορτωμένο. Διότι πρέπει να βλέπουμε πάντα τα πρακτικά ζητήματα. Θα επιβαρύνουμε ακόμα παραπάνω τη διαδικασία.";"ΑΘΑΝΑΣΙΟΣ ΠΛΕΥΡΗΣ"
"416";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα τη βάλει πρώτη…";"ΜΙΛΤΙΑΔΗΣ ΠΑΠΑΪΩΑΝΝΟΥ"
"417";": Μα, δεν θα τη βάλει πρώτη, κύριε Υπουργέ. Να το νομοθετήσουμε ότι θα μπει κατά προτεραιότητα. Διαφορετικά, κοιτάξτε τι θα γίνει. Πάμε να ευνοήσουμε αυτόν που είναι λόγω αποχής δικηγόρων. Θα του μπει τελικά η υπόθεση με αριθμό εξήντα πέντε, εξήντα έξι -με τον χι να έχει και είκοσι υποθέσεις, το λεγόμενο προτεραιότητα- και θα την πάρει τότε την μακρινή αναβολή. Δηλαδή θα τον επιβαρύνουμε με τρεις μήνες παραπάνω αναβολή. Μόνο αν μπαίνει κατά προτεραιότητα, θα είχε κάποιο αποτέλεσμα. Δεν πιστεύουμε όμως ότι αυτές οι ενδεικτικές προθεσμίες τελικά λειτουργούν.";"ΑΘΑΝΑΣΙΟΣ ΠΛΕΥΡΗΣ"
"418";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα τα δούμε αυτά.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"419";": Ώσπου να τα δούμε όμως, αυτά θα δικάζονται και θα είναι προβληματικά.
Στο άρθρο 21 για το δικαστικό ένσημο. Το διορθώνετε στην κουβέντα που έχουμε κάνει. Πρέπει να υπάρξει και ερμηνευτική δήλωση. Αυτήν τη στιγμή βγαίνουν αποφάσεις, βάσει των οποίων εάν η αγωγή είχε κατατεθεί έως καταψηφιστική και τρέπεται αναγνωριστική στο ακροατήριο, δεν δέχονται τα δικαστήρια πάντα ότι μπορεί να γίνει αυτή η μετατροπή χωρίς να πληρωθεί το δικαστικό ένσημο. Να σας θυμίσω ότι όταν τον είχαμε ψηφίσει, είχαμε πει ότι θα αφορά στις αγωγές που κατατίθενται από τούδε και στο εξής. Συνήθως όλες οι αγωγές κατατίθενται ως καταψηφιστικές και τρέπονται αναγνωριστικές την ημέρα της δικασίμου. Συνεπώς στην πραγματικότητα…";"ΑΘΑΝΑΣΙΟΣ ΠΛΕΥΡΗΣ"
"420";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το έχουμε διορθώσει.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"421";": Ήμουν στην Επιτροπή για την ΕΛΣΤΑΤ. Δεν το είδα. 
Στο άρθρο 23 διαφωνούμε με το θέμα της δικαστικής απέλασης που πλέον είναι μόνο για κακουργήματα. Επιθυμούμε την προηγούμενη ρύθμιση η οποία υπήρχε για τους αλλοδαπούς για πλημμελήματα. Τώρα το διορθώνετε. Εμείς δεν συμφωνούμε σε μια κατεύθυνση η οποία ευνοεί την ύπαρξη της αθρόας μετανάστευσης και θεωρούμε ότι υπήρχε η διαδικαστική δικλίδα, ότι αν κάποιος είχε υποπέσει σε ένα αδίκημα, υπήρχε απέλαση. Τώρα το κάνετε μόνο για κακουργήματα. Δεν μπορώ να καταλάβω δηλαδή γιατί μια κλοπή δεν πρέπει να μπαίνει και στη διαδικασία της απέλασης ή μια απάτη.";"ΑΘΑΝΑΣΙΟΣ ΠΛΕΥΡΗΣ"
"422";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι η διοικητική απέλαση που τα προβλέπει αυτά.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"423";": Μα, θέλουμε δικαστική, την απευθείας εδώ πέρα. Να πάμε στη διοικητική; Η διοικητική έχει άλλα θέματα. Θα κάνει εκεί τις αντιρρήσεις και προχωρά. Με τη δικαστική είναι άμεσες οι διαδικασίες.
Διαφωνούμε στο άρθρο 24 που έχει να κάνει με τη μη κλήτευση του κατηγορουμένου στο συμβούλιο. Είναι πραγματικά κάτι πάρα πολύ δύσκολο να υποστηρίξουμε το να μην κλητεύεται ο κατηγορούμενος στο συμβούλιο, είτε αυτό αφορά σε άλλο άρθρο της συνέχισης της προσωρινής κράτησης είτε αφορά την ουσία.
Άρθρο 25, αναπροσαρμογή ποσών. Η βάση είναι στη σωστή κατεύθυνση. Πραγματικά πρέπει να ανέβουν τα ποσά, για να μην έχουμε συνεχή κακουργήματα. Πρόβλημα: Το πρόβλημα είναι ότι, άμα ψηφίσουμε αυτήν τη διάταξη, αποδεχόμαστε ότι θα παραγραφεί σωρεία πλημμελημάτων πια, διότι, επειδή ήταν κακουργήματα, είχαν μπει σε δικασίμους μακρινές, έχει κλείσει συνήθως η οκταετία και θα αφήσουμε να παραγράφονται μια σειρά υποθέσεων. Υπό αυτήν την έννοια, το άρθρο αυτό δεν θα το ψηφίσουμε. Αντιλαμβανόμαστε όμως την αναγκαιότητα, γι’ αυτό δεν θα δώσουμε και αρνητική ψήφο, θα ψηφίσουμε «ΠΑΡΩΝ». Είναι το μοναδικό άρθρο στο οποίο θα ψηφίσουμε «ΠΑΡΩΝ».
Διαφωνούμε στα θέματα εξαίρεσης, διότι δεν μπορεί το ίδιο δικαστήριο να δικάζει, όταν τίθεται θέμα εξαίρεσης. 
Τα μονομελή εφετεία είναι ένα πολύ δύσκολο θέμα. Τελικά εμείς θα το ψηφίσουμε, κύριε Υπουργέ. Ακούμε όλο τον προβληματισμό που υπάρχει με τα μονομελή εφετεία και τον ιδεολογικό και τον πρακτικό, δηλαδή ότι δεν γίνεται μεγάλη εξοικονόμηση. Πιστεύουμε όμως στον Έλληνα δικαστή, έχουμε εμπιστοσύνη στην κρίση του και γι’ αυτόν το λόγο θεωρούμε ότι μπορούν να λειτουργήσουν πιλοτικά σε κάποια κακουργήματα που έρχονται και οι μονομελείς συνθέσεις.
Το άρθρο 32 για την αυτοπρόσωπη εμφάνιση το καταψηφίζουμε με το ίδιο σκεπτικό. Θέλουμε, ζητούμε την αυτοπρόσωπη εμφάνιση.";"ΑΘΑΝΑΣΙΟΣ ΠΛΕΥΡΗΣ"
"424";": Θόρυβος γίνεται πιο πολύ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"425";": Θόρυβος - θόρυβος, έχει σημασία.
Όρκος στην ποινική δίκη. Κατ’ αρχάς συμφωνούμε ότι πρέπει να υπάρχει ο πολιτικός όρκος. Είναι δεδομένο. Υπάρχουν αποφάσεις. Πού διαφωνούμε; Διαφωνούμε σε δύο θέματα. Το ένα θέμα είναι διαδικαστικού χαρακτήρα. Στην παράγραφο 3, στον τύπο του χριστιανικού όρκου, μάλλον θα πρέπει να διορθώσετε και να μπει ακριβώς όπως είναι αυτή τη στιγμή το 218, ότι βάζει το δεξί του χέρι στο Ευαγγέλιο. Όπως το έχετε τώρα, δεν φαίνεται να βάζει το δεξί χέρι στο Ευαγγέλιο.";"ΑΘΑΝΑΣΙΟΣ ΠΛΕΥΡΗΣ"
"426";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ας βάζει και το αριστερό χέρι!";"ΜΙΛΤΙΑΔΗΣ ΠΑΠΑΪΩΑΝΝΟΥ"
"427";": Εκεί όμως που διαφωνούμε, κύριε Υπουργέ, και αυτό δεν έχει σχέση με τη δυνατότητα πολιτικού ή θρησκευτικού όρκου, είναι ότι όταν καλείται ο μάρτυρας, δίνει όνομα, επώνυμο και θρήσκευμα με το ισχύον καθεστώς. Εσείς βγάζετε το θρήσκευμα. Είναι η συνέχεια της πολιτικής που ακολουθείται με τις ταυτότητες. Αυτό δεν μπορούμε να το καταλάβουμε. Ο άλλος να δηλώσει θρήσκευμα ή να πει: «Δεν επιθυμώ να δηλώσω θρήσκευμά μου», αλλά να ερωτηθεί για το θρήσκευμα. Σε αυτό διαφωνούμε. Μπορεί να έχει τη δυνατότητα του πολιτικού όρκου ακόμη και εάν πιστεύει σε ένα δόγμα -δεν λέω μόνο για τον άθεο να έχει τη δυνατότητα του πολιτικού όρκου- αλλά διαφωνούμε πλήρως στο να μη γίνεται ερώτηση αναφορικά με το θρήσκευμα.";"ΑΘΑΝΑΣΙΟΣ ΠΛΕΥΡΗΣ"
"428";": ...(Δεν ακούστηκε)";"ΚΩΝΣΤΑΝΤΙΝΟΣ ΤΖΑΒΑΡΑΣ"
"429";": Είναι η συνέχιση της πολιτικής των ταυτοτήτων, κύριε Τζαβάρα, που εισήγαγε το ΠΑΣΟΚ με τη μη αναγραφή του θρησκεύματος. Αργότερα θα έρθει και μία συζήτηση εδώ πέρα που θα λέει ότι «για να μην προκαλούνται, δεν χρειάζεται να βρίσκεται και ο Χριστός πίσω από τους δικαστές». Έχει ανακύψει και αυτή η συζήτηση. Σεβόμαστε το δικαίωμα του πολιτικού όρκου σε όποιον θέλει, αλλά δεν θα βγάλουμε το θρησκεύεσθαι μέσα από τα δικαστήρια. Συνεπώς το καταψηφίζουμε. 
Όσον αφορά τη διοικητική δίκη, δηλαδή τα άρθρα από το 40 μέχρι το 60, τα ψηφίζουμε όλα. Δεν έχουμε κάποια παρατήρηση. 
Για τις ανεξάρτητες αρχές το ψηφίζουμε με τις διορθώσεις που έγιναν. 
Δεν έχουμε κάποιες παρατηρήσεις ούτε για το Συμβούλιο της Επικρατείας ούτε για τη διαδικασία της αποζημίωσης. Βέβαια, επιμένουμε σε αυτό, κύριε Υπουργέ, για να μην επιβαρύνονται τα δικαστήρια. Δεν το έχω καταλάβει για ποιο λόγο δεν μπορεί απευθείας το δικαστήριο που τελικά θα δικάσει την υπόθεση, άσχετα από το αποτέλεσμα που θα φέρει, να κρίνει και αν υπάρχει υπέρμετρη καθυστέρηση, να υπάρξει αποζημίωση στον πολίτη. Δηλαδή, το διοικητικό δικαστήριο, το Συμβούλιο της Επικρατείας, που μετά από επτά, οκτώ χρόνια θα κρίνει την υπόθεση, ακόμα και εάν απορρίψει, ως παρεμπίπτον ζήτημα να κρίνει και το αν υπήρξε αυτή η υπέρμετρη καθυστέρηση για να μην επιβαρύνουμε με περαιτέρω διαδικασίες.
Ερχόμαστε τώρα στο θέμα του Οργανισμού των Δικαστηρίων. Εδώ επιμένω, κύριε Υπουργέ. Το ΠΑΣΟΚ δεν έχει δεδηλωμένη. Δεν μπορείτε να ψηφίσετε αυτές τις διατάξεις μόνο με τον Κοινοβουλευτικό σας Εκπρόσωπο, όταν διαφωνούν όλα τα άλλα κόμματα. Συνεπώς θα πρέπει να τροποποιηθούν. Άκουσα με μεγάλη προσοχή τις παρατηρήσεις που έγιναν. Εγώ θα σταθώ σε κάποιες που τις θεωρώ ιδιαιτέρως κρίσιμες και κομβικής σημασίας. 
Το πρώτο θέμα έχει να κάνει με το άρθρο 90. Στο άρθρο 90 θεωρώ τελείως λανθασμένο να ερχόμαστε εδώ και να υποδηλώνουμε, σ’ αυτούς που θα κριθούν να ελέγξουν την όλη διαδικασία, τι σημαίνει η μη παροχή υπηρεσίας. Έχουμε εμπιστοσύνη στους δικαστές να κρίνουν σειρά υποθέσεων και αυτοί δεν θα μπορούν να αξιολογήσουν πότε κάποιος δεν παρέχει υπηρεσία, ώστε πρέπει να έχει κάποια πειθαρχική ποινή. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Το περιγράφουμε. Πώς το περιγράφουμε, κύριε Υπουργέ; Το περιγράφουμε αναφορικά με τον ικανό αριθμό υποθέσεων. Τι θα πει αυτό; Πάμε στα ποινικά δικαστήρια. Ποιος είναι ο ικανός αριθμός υποθέσεων; Οι δέκα υποθέσεις είναι ικανός αριθμός που μπορεί να είναι και εφέσεις; Αυτές γίνονται ερήμην, δεν παρίσταται καθόλου και λέει απλώς ότι απορρίπτεται ως ανυποστήρικτη. 
Από την άλλη πλευρά μπορεί να υπάρχει ένα κακούργημα με εκατό μάρτυρες, να είναι θέματα που θα διαρκέσουν για δεκαπέντε με είκοσι συνεδριάσεις ή μπορεί να είναι χαμηλής ποινικής απαξίας υποθέσεις. Η μία να αφορά, λόγου χάριν, ένα ιατρικό λάθος και να πρέπει να εξεταστούν είκοσι μάρτυρες και πραγματογνώμονες και η άλλη να αφορά μια συκοφαντική δυσφήμιση και μπαίνουμε στη διαδικασία ικανού αριθμού υποθέσεων.
Είναι τελείως λάθος. Δεν μπορεί να έχουμε εμπιστοσύνη στους Έλληνες δικαστές να κρίνουν όλες τις υποθέσεις και να τους υποδεικνύει ο νομοθέτης πότε υπάρχει παροχή έργου και πότε δεν υπάρχει. 
Το ίδιο, κατά την άποψή μας, έχει να κάνει –δεν ξέρω αν έχει γίνει κάποια διόρθωση- και με το κομμάτι της θέσης εκτός υπηρεσίας για την αργία. Έρχεστε εδώ και παίρνετε μία μειοψηφία που υπάρχει. Έχουμε υποκειμενικά στοιχεία. Ποια είναι αυτά; Διαφύλαξη του συμφέροντος της υπηρεσίας και διαφύλαξη κύρους του δικαστικού λειτουργήματος. 
Είναι η μειοψηφία στην υπόθεση Ζαγοριανού, κύριε Υπουργέ. Παίρνετε την μειοψηφία και τη νομοθετείτε. Τότε ακολούθησε μία διαδικασία λανθασμένη και το νομοθετικό σώμα, όπου μια εξεταστική επιτροπή έστελνε επιστολές με τις οποίες διαφωνούσε με την ολομέλεια του Αρείου Πάγου και με το Υπουργείο Δικαιοσύνης, κατά την άποψή μου, που παρενέβη ευθέως σε εκείνη την υπόθεση για να επιβάλει μία αντίληψη που είχε. 
Τώρα δεν έρχεται κανείς να πει ότι ο συγκεκριμένος ανακριτής απαλλάχτηκε όχι μόνο στο πειθαρχικό αλλά και στο ποινικό. Δεν έρχονται τα όργανα του Υπουργείου Δικαιοσύνης ή η εξεταστική επιτροπή να πουν ότι έκαναν λάθος. 
Ερχόμαστε τώρα και παίρνουμε μία μειοψηφία και τη νομοθετούμε. Μα, είναι δυνατόν να κριθεί αν πλήττεται το κύρος του δικαστικού λειτουργήματος; Μήπως αύριο μπορεί να έρθει κάποιος και να πει: «Κύριε Υπουργέ, επειδή έκαναν μία δήλωση και οι δύο οικονομικοί εισαγγελείς, πλήττεται το κύρος του δικαστικού λειτουργήματος;». Θα βάλουμε τέτοιες διαδικασίες υποκειμενικής κρίσης; 
Τι θα πει πλήττεται το κύρος του δικαστικού λειτουργήματος; Θα υποκειμενικοποιήσουμε αντικειμενικά κριτήρια που πρέπει να υπάρχουν για να τεθεί κάποιος σε αργία; Εμείς εδώ διαφωνούμε. Καλώ τη Νέα Δημοκρατία ευθαρσώς να πει ότι θα τα καταψηφίσει, γιατί αν καταψηφιστούν και από τη Νέα Δημοκρατία δεν περνάνε. Αυτό είναι ξεκάθαρο. Δεν τεκμαίρεται από πουθενά η δεδηλωμένη της Κυβέρνησης. Αυτά τα δύο κατά την άποψή μας είναι κομβικά σημεία στον Οργανισμό Δικαστηρίων. 
Διαφωνούμε βεβαίως και με την άδεια τοκετού που θέλετε να την κάνετε πέντε μήνες και θα διαφωνήσουμε όταν –κατά πληροφόρηση που μας δώσατε- τα φέρει και ο κ. Ρέππας για το σύνολο των δημοσίων υπαλλήλων. Σε περιόδους κρίσης –όποια κρίση και αν είναι αυτή- ένας βασικός κίνδυνος για την Ελλάδα δεν είναι μια οικονομική καταστροφή αλλά η υπογεννητικότητα. Δεν πρέπει να δίνουμε επ’ ουδενί στοιχεία που θα πλήξουν τη μητρότητα. Αυτό βέβαια ανήκει σε μία γενικότερη πολιτική, που δεν αφορά μόνο το συγκεκριμένο θέμα.
Υπάρχει κι ένα θέμα με το άρθρο 86, το οποίο αναπτύχθηκε επαρκώς, που έχει να κάνει με τον Οργανισμό Δικαστηρίων. Όμως ειδικά αυτά τα δύο θέματα που αφορούν, κύριε Υπουργέ, και το κομμάτι των υποκειμενικών κριτηρίων, όπως τα είπαμε, αλλά και το κομμάτι του να ορίζουμε τι έχει να κάνει με σχέση παροχής υπηρεσίας και να φθάσουμε στο σημείο να κόβουμε ακόμη και τη νόμιμη άδεια του δικαστικού έτους –όχι την άδεια στα λεγόμενα «θερινά τμήματα»-, κάτι που αντίκειται και στον Eυρωπαϊκό Κανονισμό, είναι πράγματα με τα οποία διαφωνούμε. 
Εμείς, κύριε Υπουργέ, ψηφίσαμε επί της αρχής το νομοσχέδιο. Ψηφίσαμε επίσης τα περισσότερα άρθρα που είχαν να κάνουν και με πολύ δύσκολες ρυθμίσεις, όπως τα μονομελή εφετεία. 
Διατηρούμε τις ενστάσεις μας στον Οργανισμό των Δικαστηρίων, όπως σας ανέλυσα. Οι βασικές μας ενστάσεις σε όλες τις άλλες διαδικασίες έχουν να κάνουν με το διαζύγιο, όπου πρέπει να μείνει η δεύτερη συζήτηση, με το γεγονός ότι υπάρχει ο κίνδυνος να παραγραφούν πάρα πολλά πλημμελήματα, που από κακουργήματα γίνονται τώρα πλημμελήματα, αλλά και με τον όρκο στη διάσταση στην οποία σας είπα, καθώς και με το άρθρο 23 που έχει να κάνει με την απέλαση.
Όλες τις άλλες ρυθμίσεις τις ψηφίζουμε. 
Επιγραμματικά θέλω να πω για τις τροπολογίες –θα τοποθετηθούμε στην πορεία- ότι κατ’ αρχήν δεν φαίνεται να έχουμε κάποια διαφωνία. Θα τις ψηφίσουμε. 
Υπάρχει μια σειρά από άλλες τροπολογίες που δεχθήκατε, που ήταν σωστές κι είχαν να κάνουν με το σημείωμα και των εργατολόγων, το οποίο μας δώσατε. Είναι πολύ σημαντική ρύθμιση και ευαίσθητο από την πλευρά σας αυτό που κάνατε λόγω ενός περιστατικού το οποίο γνωστοποιήθηκε σε όλους μας, το ότι δηλαδή έρχεστε να διορθώσετε τον Κώδικα Πολιτικής Δικονομίας στο 975-977. 
Θέλω να δούμε με μεγάλη προσοχή την τροπολογία που έχει καταθέσει η κ. Πιπιλή –έχουμε κι εμείς καταθέσει παρόμοιες τροπολογίες στο παρελθόν- να δούμε δηλαδή με μία προσοχή αυτό που γίνεται ειδικά στην Αθήνα με την υπερσυγκέντρωση παράνομων μεταναστών σε διαμερίσματα και την εκμετάλλευση που γίνεται από μετανάστες αλλά κι από Έλληνες που εκμισθώνουν αυτές τις οικίες. 
Τέλος, υπάρχει και μία τροπολογία που έχει να κάνει με το «πόθεν έσχες» και την οποία έχει καταθέσει ο κ. Γιακουμάτος και υπέγραψαν πολλοί Βουλευτές. Αν δεν κάνω λάθος, κι ο κ. Καστανίδης είχε μία πρωτοβουλία προς αυτήν την κατεύθυνση. Δεν έχω δει το κείμενο ακριβώς. Πρέπει να στηρίξουμε αυτές τις προσπάθειες κι επιτέλους να μη φοβηθούμε να είναι ξεκάθαρη η θέση μας απέναντι στην κοινωνία. Δυστυχώς υποχρεούμαστε να κάνουμε περισσότερες «παραχωρήσεις» στο κομμάτι των προσωπικών δεδομένων, αλλά όταν επιλέγουμε να είμαστε δημόσια πρόσωπα και να απευθυνόμαστε σε πολίτες που μας φέρνουν σ’ αυτήn την Αίθουσα δεν έχουμε δικαίωμα να κρυβόμαστε πίσω από προσωπικά δεδομένα, που αφορούν βέβαια τον απλό πολίτη, αλλά δεν μπορούν να αφορούν τα πολιτικά πρόσωπα.";"ΑΘΑΝΑΣΙΟΣ ΠΛΕΥΡΗΣ"
"430";"): Ευχαριστούμε τον κ. Πλεύρη. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Θεόδωρος Δρίτσας.";"Ροδούλα Ζήση"
"431";": Ευχαριστώ πολύ, κυρία Πρόεδρε. 
Εκ των προτέρων ζητώ κι εγώ την ανοχή σας, γιατί τα άρθρα είναι πολλά και επιπροσθέτως έχουν προκύψει και νέα ζητήματα. Δυστυχώς, λόγω αιφνίδιας ασθενείας του συναδέλφου κ. Μουλόπουλου θα αναλάβω και το ρόλο του ειδικού αγορητή ως Κοινοβουλευτικός Εκπρόσωπος.
Θέλω πριν απ’ όλα, κύριε Υπουργέ, να μεταφέρω τη χαρά μου και τα συγχαρητήριά μου όχι μόνο για την ευαισθησία σας αλλά και για την ευθυκρισία σας και την άμεση ανταπόκριση σ’ ένα θέμα το οποίο προφανώς έπρεπε να επιλυθεί, όσον αφορά την επαναφορά στην κατηγορία των πλημμελημάτων όλων εκείνων των αδικημάτων που αναφέρονται στην οδική ασφάλεια και συνδέονται με τις παράνομες πινακίδες. Όλοι το γνωρίζουμε κι ενημερωθήκαμε ότι συγγενείς θυμάτων τροχαίων ατυχημάτων εξαιτίας αυτών των πινακίδων αλλά και άλλων αιτίων με έκπληξη προσήλθαν στα δικαστήρια πρόσφατα και βρέθηκαν μπροστά στην παραγραφή των υποθέσεων για τις οποίες είχαν προσφύγει ζητώντας δικαίωση και αποκατάσταση, ηθική τουλάχιστον, της μνήμης των αγαπημένων τους ανθρώπων.
Είναι πολύ χαρακτηριστικό, πόσο σπουδαία είναι μια κοινωνική ομάδα με σοβαρότητα, δυστυχώς, ανθρώπων που σηκώνουν ένα βαρύ σταυρό μαρτυρίου, αλλά που ακριβώς αυτό κάνει τη στάση τους ακόμα πιο αξιοπρόσεκτη. Με εξαιρετική σοβαρότητα -η Επιτροπή Οδικής Ασφάλειας το γνωρίζει και το θέμα και τις πρωτοβουλίες αυτών των ανθρώπων- οι συγγενείς των θυμάτων τροχαίων ατυχημάτων, μεθοδικά, συστηματικά, με απόλυτη ψυχραιμία, με ευαισθησία αλλά και με λογική επιμένουν να αναδεικνύουν αυτό το τεράστιο θέμα. Δεν είναι μόνο οι πινακίδες, είναι πάρα πολλά ζητήματα και έχουν αναπτύξει εξαιρετικά σημαντική δράση πολύ δημιουργική δράση σε όλη την Ελλάδα.
Νομίζω ότι είναι γνωστό ότι από τα ανατολικά θεωρεία συγγενείς, γονείς και άμεσοι συγγενείς θυμάτων τροχαίων ατυχημάτων παρακολουθούν αυτήn τη συνεδρίαση, υποδηλώνοντας το τεράστιο ενδιαφέρον τους με όλοn το σεβασμό στη διαδικασία που έχουμε. 
Και τούτο παρά το γεγονός ότι υπήρξε μία ανταπόκριση και εδώ για μία ακόμα φορά σας μεταφέρω -νομίζω εκ μέρους όλων, αλλά τουλάχιστον εκ μέρους μου- τα συγχαρητήρια. Θέλω, όμως, να επισημάνω ότι αυτή η ρύθμιση δεν ολοκληρώθηκε και όσο έχουμε χρόνο λοιπόν, μέχρι να τελειώσει η συνεδρίαση, πρέπει να ολοκληρωθεί. Δηλαδή, ενώ αποκαθίσταται και επαναφέρεται το πλημμέλημα για τα ζητήματα αυτά, δεν συμπεριλαμβάνεται σε αυτήν την κατηγορία και δεν αποκαθίσταται το αδίκημα της οδήγησης υπό καθεστώς μέθης.";"ΘΕΟΔΩΡΟΣ ΔΡΙΤΣΑΣ"
"432";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα το κάνουμε.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"433";": Το απεδέχθη ο κύριος Υπουργός.";"ΕΥΤΥΧΙΟΣ ΔΑΜΙΑΝΑΚΗΣ"
"434";": Θα το κάνετε, το αποδέχεστε. Χαίρομαι διπλά.
Αξίζει, μια και θα περάσει στην ιστορία η στιγμή αυτή, να καταθέσω στα Πρακτικά την έκκληση προς όλα τα μέλη του ελληνικού Κοινοβουλίου εκατόν εξήντα τεσσάρων συγγενών πρώτου βαθμού θυμάτων θανατηφόρων τροχαίων εγκλημάτων, όπως λένε και οι ίδιοι, αναφορικά με τη σημερινή συνεδρίαση, καθώς επίσης, και τρεις χιλιάδες υπογραφές που συνδέονται με τα ίδια θέματα.
Τα καταθέτω στα Πρακτικά, μόνο και μόνο γιατί αξίζει τον κόπο να υπάρχουν στην ιστορία του ελληνικού Κοινοβουλίου αυτές οι δραστηριότητες. 
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Να πω με την ευκαιρία αυτή, κάτι που το είχα πει και στη συζήτηση επί της αρχής, ότι μία πολύ σωστή κίνηση του πρώην Πρωθυπουργού κ. Παπανδρέου ήταν αυτή που είχε συγκροτήσει παρά τω Πρωθυπουργώ ένα ειδικό γραφείο με επικεφαλής -δεν τη γνωρίζω- την κ. Δάλλα, η οποία είχε ειδική αρμοδιότητα την παρακολούθηση του θέματος των πινακίδων, χάρις και στο συντονισμό όλων των συναρμόδιων Υπουργείων, γιατί είναι πολλές οι αρμοδιότητες, αναφορικά με το ζήτημα αυτό. Με την ανάληψη της πρωθυπουργίας από τον κ. Παπαδήμο η κ. Δάλλα δεν είναι πια στη θέση αυτή, το γραφείο αυτό διαλύθηκε και δεν υπάρχει αυτός ο συντονισμός. Δεν είναι, προφανώς, θέμα του Υπουργείου Δικαιοσύνης. 
Όμως, στην Επιτροπή Οδικής Ασφάλειας θα επανέλθουμε. Είναι ένα ζήτημα για το οποίο χάρις σε αυτό το γραφείο, υπήρχε σημαντική πρόοδος στο θέμα αυτό. Τώρα, όμως, δεν υπάρχει αυτό το γραφείο.
Θέλω επίσης, πριν προχωρήσω στα άρθρα να πω τα ίδια λόγια και για την τροπολογία αναφορικά με το ευαίσθητο θέμα: την αποκατάσταση που προβήκατε με το άρθρο 975 του Κώδικα Πολιτικής Δικονομίας. Είναι και αυτή πράγματι μία ευτυχής στιγμή του ελληνικού Κοινοβουλίου, όταν μπορεί να κατανοεί αιτήματα πολιτών, που δεν έχουν την ιδιοτέλεια μίας διεκδίκησης βολέματος, αλλά είναι η αποκατάσταση των αδικιών του νομοθετικού πλαισίου.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Προχωρώ στο ίδιο το νομοσχέδιο, όσο γίνεται πιο γρήγορα και κατ’ επιλογήν αναγκαστικά. 
Στο άρθρο 2 η καθιέρωση τόκου επιδικίας μάλλον ως έμμεσος εκβιασμός με νόμιμα μέσα, θεωρείται ειδικά στην περίπτωση που ο οφειλέτης ασκεί ένδικο μέσο, προκειμένου να βρει το απαιτούμενο ποσό πριν από την έναρξη της αναγκαστικής εκτέλεσης. 
Μία από τις λίγες θετικές ρυθμίσεις του σχεδίου νόμου -γιατί έχουμε ασκήσει τη συνολική μας κριτική σε σχέση με το τι σημαίνει επιτάχυνση υπό τις παρούσες συνθήκες της δίκης- είναι η διαδικασία έκδοσης διαζυγίου που εισάγεται στο άρθρο 3 και προϋποθέτει τη συμφωνία των συζύγων και τη λύση του γάμου σε συντομότερο χρονικό διάστημα. Εφόσον βέβαια εκεί ίσως χρειάζεται να δει κανείς ρυθμίσεις μιας δεύτερης δυνατότητας. Να έχει δηλαδή, την εξωδικαστική διαδικασία όπως καθιερώνεται αλλά με μία δεύτερη δυνατότητα που δεν θα έβλαπτε: Οικογενειακές σχέσεις, προσωπικές σχέσεις είναι αυτές. Το δικαίωμα της επανεξέτασης μίας απόφασης σε προσωπικά ζητήματα δεν βλάπτει κανέναν, αντίθετα ωφελεί.
Στο άρθρο 6, που προεπαναπροσδιορίζεται η αρμοδιότητα των μελών πρωτοδικείων, θεωρούμε ότι γενικότερα η επιβάρυνση των μονομελών συνθέσεων δεν βοηθάει στην ποιότητα των δικαστικών αποφάσεων. Και προστίθενται τα εισπρακτικά μέτρα με το παράβολο των 100 ευρώ για το παραδεκτό της αίτησης εξαίρεσης.
Στο άρθρο 7 εισάγεται δικαστική μεσολάβηση, ενώ μόλις πριν λίγο καιρό είχε καταργηθεί ο εξωδικαστικός συμβιβασμός.";"ΘΕΟΔΩΡΟΣ ΔΡΙΤΣΑΣ"
"435";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι άλλο πράγμα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"436";": Λέτε ότι είναι άλλο πράγμα.
Παρ’ όλα αυτά οι θεσμοί εξωδικαστικής επίλυσης, που πρέπει να υποστηριχτούν και να καθιερωθούν τελματώνουν και δεν έχουν ενισχυθεί και δεν έχουν ενθαρρυνθεί μέχρι στιγμής, παρά το γεγονός ότι θεσμοθετήθηκαν. 
Η ηλεκτρονική κατάθεση, έκδοση αποφάσεων και εγγράφων στα άρθρα 8 ή στο 11 είναι θετική ρύθμιση. Αλλά ξέρουμε ότι η στελέχωση και η υλικοτεχνική υποδομή γραμματειών και δικαστηρίων εκκρεμεί και είναι δώρον άδωρον να υπάρχει θεσμοθετημένη διαδικασία, χωρίς την απαραίτητη δυνατότητα να στηριχθεί και στην πράξη μια τέτοια ρύθμιση.
Στο άρθρο 12 η παράγραφος 4 αναδεικνύει τη λογική των εισπρακτικών μέτρων στην άσκηση των ένδικων μέσων. Είναι μια ρύθμιση αποτροπής προσφυγής στη δικαιοσύνη διά της έμμεσης φορολόγησης. Υπάρχουν σε πολλά σημεία του νομοσχεδίου τέτοιου είδους ρυθμίσεις και εισάγονται κριτήρια εισοδηματικά και ταξικά, θα έλεγα, στην άσκηση δικαιωμάτων και στη δικαστική προστασία με έναν έμμεσο τρόπο.
Στο άρθρο 26, υπάρχει πρόβλημα, κύριε Υπουργέ. Μάλιστα έχω και μια καταγγελία, την οποία γνωρίζετε. Σας έχει αποσταλεί και σχετική επιστολή από έγκριτη δικηγόρο, την κ. Ζωή Κωνσταντοπούλου, αναφορικά με τη φωτογραφική διάσταση ενδεχομένως, που μπορεί να έχει η ρύθμιση του άρθρου 26. Πιστεύω ότι δεν εξαντλείται μόνο στο θέμα, που θίγει η κ. Κωνσταντοπούλου, αλλά είνιαι γενικότερο, επί τη βάσει των γενικών αρχών του Δικαίου. Νομίζω ότι είναι ρύθμιση αντίθετη με τις στοιχειώδεις εγγυήσεις αμεροληψίας της δικαιοσύνης. Το δικαίωμα του κατηγορουμένου καθίσταται γράμμα κενό. 
Οι κρινόμενοι κρίνονται, οι κρινόμενοι κρίνουν τους εαυτούς τους και όλο αυτό δεν εξασφαλίζει καμμία διαφάνεια, καμμία ασφάλεια δικαίου.
Από αυτήν την άποψη πιστεύω ότι η παρέμβαση της κ. Κωνσταντοπούλου –δεν θα επιμείνω στο να αναλύσω όλα όσα περιγράφει στο δεκαεπτασέλιδο κείμενό της- που είναι Πρόεδρος της Διεθνούς Επιτροπής Νέων Ποινικολόγων, είναι και Γενική Γραμματέας του Παρατηρητήριου Διεθνών Οργανισμών και Παγκοσμιοποίησης, είναι μια πολύ έγκυρη κατάθεση, που και αυτή αξίζει να είναι στα Πρακτικά της Βουλής. Την καταθέτω. Θα το βρούμε μπροστά μας αυτό το άρθρο 26, εάν τελικά μείνει ως έχει και ψηφιστεί.
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για τα παράβολα και τις διάφορες επιβολές και μάλιστα το να θεωρούνται και συμβολικά τα παράβολα των 300 ευρώ, 400 ευρώ δημιουργεί συνθήκες κοινωνικού αποκλεισμού, ισοπεδώνει και δεν έχει και κανένα στοιχείο αναλογικότητας, αν και δεν μπορώ να καταλάβω και πώς θα μπορούσε να είχε.
Η καθιέρωση του μονομελούς εφετείου κακουργημάτων μάς βρίσκει αντίθετους, το θεωρούμε επικίνδυνο. Υπάρχει στην ποινική δίκη προτεραιότητα για την απονομή της δικαιοσύνης στα μεικτά ορκωτά δικαστήρια. Έχουν υποβαθμιστεί με διάφορες ακροβασίες του κοινού νομοθέτη κατά καιρούς. Έχουν απογυμνωθεί τα μεικτά ορκωτά δικαστήρια από αρμοδιότητες και υποθέσεις και τώρα προστίθεται ένας νέος θεσμός αμφιβόλου αξίας και με πολλούς κινδύνους να εγκυμονεί. Ένας μόνο δικαστής, ο τελειότερος, ο σοφότερος, ο εμπειρότερος εξ όλων, εάν είναι δυνατόν να επιδικάσει υποθέσεις που επισύρουν πολύ σοβαρές ποινές, που έχουν πολλές παραμέτρους. Ούτως ή άλλως νομίζω ότι και το γεγονός πως στην αιτιολογική έκθεση σημειώνεται ακριβώς με την έκφραση ότι «ούτως ή άλλως» υπάρχει και η τριμελής σύνθεση σε δεύτερο βαθμό, αναγνωρίζει ότι εκεί θα προκύψουν πάρα πολλά ζητήματα χάριν μίας κακώς εννοούμενης επιτάχυνσης της δικαιοσύνης.
Είπα και στην τοποθέτησή μου στην επί της αρχής συζήτηση ότι δεν νοείται χαμένος χρόνος όταν μιλάμε για θέματα ουσίας, ασφάλειας δικαίου, ποιότητας δικαίου και δεν μπορούν αυτά να τίθενται σε αμφισβήτηση. Πιστεύω δε ότι αυτή η διάταξη θα οδηγήσει σε υπερσυσσώρευση υποθέσεων σε δεύτερο βαθμό.
Στο άρθρο 30, σχετικά με τη μη επανάληψη ανακριτικής πράξης χωρίς έγκριση του εισαγγελέα θέτει ένα θέμα παραβίασης της ανάγκης να είναι διαφορετική η εξουσία και ο ρόλος της διωκτικής, εισαγγελικής και δικαστικής αρχής.
Η προσωρινή κράτηση στα πλημμελήματα με κριτήριο η εγκληματική πράξη να έχει απροσδιόριστα πολλούς παθόντες, έρχεται σε αντίθεση με τη διακηρυγμένη πρόθεση του Υπουργείου να αποσυμφορήσει τις φυλακές, όπου ένα μεγάλο μέρος του τεράστιου αριθμού κρατουμένων οφείλεται στις διατάξεις προσωρινής κράτησης.
Για τον πολιτικό όρκο. Νομίζουμε και εμείς ότι πρέπει να ρυθμιστεί υποχρεωτικά ο πολιτικός όρκος. Τα επιχειρήματα που ακούγονται για τη θρησκευτικότητα δεν τα πιστεύουν ούτε οι πιο πιστοί, άδολοι και χωρίς σκοπιμότητες χριστιανοί ή ένθεοι οποιασδήποτε θρησκείας.
 Ο θρησκευτικός όρκος είναι ιερό πράγμα για κάθε έναν πιστό. Δεν είναι κάτι για το οποίο πρέπει να καλείται να δηλώσει την πίστη του. Αυτό αποτελεί και δόγμα πραγματικά των ένθεων που δεν μπαίνουν στις λογικές της σκοπιμότητας της εξουσιαστικής διάστασης της θρησκείας. Από εκεί και πέρα προφανώς είναι και ένα ζήτημα διεύρυνσης της έννοιας των ανθρωπίνων δικαιωμάτων και όχι εξαναγκασμού στη δήλωση της θρησκευτικής πίστης.
Η πρότυπη δίκη έχει και αυτή πολλούς κινδύνους. Στο πλαίσιο της διοικητικής δικαιοσύνης κινείται θετικά στην καθιέρωση της δικαστικής διαμεσολάβησης. Παρ’ όλα αυτά, όμως, μπορεί να δημιουργήσει μία μονοσήμαντη κατεύθυνση, υποχρεωτική για κάθε απόφαση και την περίφημη διάχυση της αρμοδιότητας όλων των δικαστηρίων της χώρας, αναφορικά με συνταγματικότητα, έστω και αν αυτή η αρμοδιότητα δεν χρησιμοποιείται πολύ συχνά. 
Ο πειθαρχικός κολασμός των δικαστικών λειτουργών στο άρθρο 90 και τα επόμενα γεννά εύλογες απορίες. Πρόκειται για αστυνόμευση, ιδιαίτερα η διάταξη για την περικοπή της γονικής άδειας για τους δικαστές, εισάγοντας διάκριση που δεν ισχύει για τις υπόλοιπες κατηγορίες εργαζομένων, η περικοπή μισθών και αδειών με την περιστολή εκπαιδευτικών αδειών και μετεκπαίδευσης. Μάλιστα, για το εξωτερικό γίνεται χωρίς να αναγνωρίζεται μετεκπαίδευση στο εσωτερικό. Έχουν περιοριστικά δικαιώματα, με αποκορύφωμα την παράγραφο 12 στο άρθρο 92.
Δικαστικός λειτουργός μειωμένης μετεκπαιδευτικής επάρκειας και προσπάθειας, υπαμειβόμενος και με ποινές έξω από την τακτική πειθαρχική κρίση και με εντελώς αυθαίρετη ποσοστικοποίηση της απόδοσης, χωρίς αντικειμενικά κριτήρια θα είναι ένας κακός δικαστής, ένας κακός κριτής υποθέσεων.";"ΘΕΟΔΩΡΟΣ ΔΡΙΤΣΑΣ"
"437";"): Ολοκληρώστε, παρακαλώ, κύριε Δρίτσα.";"Ροδούλα Ζήση"
"438";": Ολοκληρώνω, κυρία Πρόεδρε. 
Περισσότερα προβλήματα αναξιοπιστίας και δυσπιστίας απέναντι στη δικαιοσύνη και στους λειτουργούς της θα επισωρεύσετε παρά θα επιλύσετε με αυτήν τη διάταξη. 
Καταψηφίζουμε τα άρθρα του ποινικού μέρους. Όσον αφορά τα υπόλοιπα, υπάρχουν άρθρα τα οποία ψηφίζουμε, άρθρα στα οποία δηλώνουμε «ΠΑΡΩΝ» και άρθρα τα οποία καταψηφίζουμε. Θα αναφερθώ όταν έρθει η στιγμή αναλυτικότερα. Κυρίως καταψηφίζουμε όλα αυτά που αναφέρονται στον πειθαρχικό έλεγχο των δικαστών και στον επαναπροσδιορισμό προς τα επάνω παραβόλων, ενσήμων και τελών. 
Δεν μπορώ να επεκταθώ σε άλλα ζητήματα, αν και υπάρχουν πολλά. Αν μου δοθεί η δυνατότητα σε δευτερολογία μου, θα αναφερθώ σε μερικά ακόμα ζητήματα. 
Ελπίζω, κύριε Υπουργέ, τελειώνοντας, να μην αποδεχθείτε την τροπολογία της αγαπητής συναδέλφου, της κ. Πιπιλή.";"ΘΕΟΔΩΡΟΣ ΔΡΙΤΣΑΣ"
"439";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Απάντησα σε αυτό. Είπα όχι από την αρχή.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"440";": Ωραία. Είναι ένα θέμα το οποίο προφανώς δεν μπορεί να λυθεί με τέτοιους τρόπους. Δεν το σχολιάζω καν. 
Ευχαριστώ.";"ΘΕΟΔΩΡΟΣ ΔΡΙΤΣΑΣ"
"441";"): Ευχαριστούμε τον Κοινοβουλευτικό Εκπρόσωπο του ΣΥΡΙΖΑ κ. Θεόδωρο Δρίτσα. 
Εισερχόμεθα στον κατάλογο των ομιλητών. 
Το λόγο έχει ο Βουλευτής της Νέας Δημοκρατίας κ. Προκόπης Παυλόπουλος.";"Ροδούλα Ζήση"
"442";": Ευχαριστώ πολύ, κυρία Πρόεδρε. 
Πρώτα από όλα, κύριε Υπουργέ, θα ήθελα να ενώσω και εγώ τη φωνή μου ως προς το ότι και εσείς και η Εθνική Αντιπροσωπεία σταθήκατε με ευαισθησία στο ζήτημα των ατόμων που έχουν τραυματισθεί από τροχαία ατυχήματα. 
Εκείνο που θα ήθελα να επισημάνω είναι πως αυτό το τμήμα ρύθμισης οφείλεται στο γεγονός ότι μας ευαισθητοποίησε ένα mail το οποίο ήρθε σε όλα τα γραφεία των Βουλευτών. Και θα ήθελα να πω ότι για τέτοια θέματα οι ίδιοι οι πολίτες καλό θα είναι να χρησιμοποιούν αυτήν την οδό επικοινωνίας. Χωρίς να γίνεται κατάχρηση για ασήμαντα θέματα, είναι καλό να ενημερωνόμαστε γι’ αυτά τα ζητήματα. Γιατί αν δεν υπήρχε αυτή η ειδοποίηση, αμφιβάλλω αν κανείς από μας θα ήξερε μια τέτοια είδηση που είναι τόσο ευαίσθητη, ιδίως στη σημερινή εποχή. Ευχαριστούμε πολύ και αυτούς που είχαν την πρωτοβουλία να μας τη στείλουν.
Το δεύτερο εισαγωγικά που θα ήθελα να πω είναι ότι χθες στο νομοσχέδιο το οποίο ψηφίσθηκε με πρωτοβουλία του Υπουργείου Υγείας και με εισηγητή τον κ. Λοβέρδο υπάρχει μια διάταξη που το Υπουργείο Δικαιοσύνης έπρεπε να την έχει προσέξει. Είναι η τροποποίηση του ν. 3886/2010, του νόμου που είχε φέρει ο προκάτοχός σας, ο κ. Καστανίδης, όπου τροποποιείται όλη η διαδικασία της προδικαστικής προσφυγής, ειδικά για την επιτροπή προμηθειών του Υπουργείου Υγείας. Δηλαδή ουσιαστικά καταργείται η προσωρινή δικαστική προστασία. Το λέει και η έκθεση της Επιστημονικής Υπηρεσίας της Βουλής. Είπαμε να γίνει επιτάχυνση των διαδικασιών, αλλά με τέτοιες θυσίες σε βάρος του δικαιώματος δικαστικής προστασίας πάει πολύ. Είναι κατάφωρα αντισυνταγματική η διάταξη. Το λένε όλοι. Του το είπαμε όλοι. Δεν εννοούσε να καταλάβει.
Μέχρι να λήξει η θητεία αυτής της Βουλής και όσο υπάρχει αυτή η Κυβέρνηση, σας παρακαλώ να το δείτε ξανά, γιατί στο επόμενο νομοσχέδιο αυτό πρέπει να αλλάξει. Είναι το άρθρο 14 του χθεσινού νομοσχεδίου. Είναι απαράδεκτο. Ήδη έχει υποστεί πλήγματα το δικαίωμα δικαστικής προστασίας σε τόσο σημαντικά ζητήματα, όπως είναι τα θέματα διαφάνειας. Δεν είναι δυνατόν μία επιτροπή να αποφασίζει, να συνάπτει σύμβαση και να μην μπορεί να γίνει προσφυγή από τρίτο, γιατί δεν έχουμε εκτελεστή διοικητική πράξη ως αποσπαστή διοικητική πράξη! Τελεία η προσωρινή δικαστική προστασία! Αυτά δεν είναι δυνατόν να γίνουν!
Θα αναφερθώ τώρα στα άρθρα του νομοσχεδίου που είναι και το πιο σημαντικό. Επαναλαμβάνω –ίσως κουραστικά- αυτό που είχα πει και στην επί της αρχής συζήτηση. Όσον αφορά το άρθρο 43, τονίζω πως είναι λάθος το ότι θεσπίζεται αυτό το τεκμήριο ομολογίας, όπως θεσπίζεται, κατά την κρίση του δικαστηρίου, αν έχουμε διαδικασία η οποία εκτυλύσσεται ύστερα από την πρώτη αναβολή. Τόνισα ότι αν υιοθετηθεί πειθαρχικό και ποινικό ιδιώνυμο αδίκημα του υπαλλήλου που δεν στέλνει το φάκελο, θα είμαστε πολύ πιο αποτελεσματικοί και δεν θα παραβιάζεται το Σύνταγμα. Γιατί αυτή η διάταξη παραβιάζει, ιδίως σε ό,τι αφορά τα διοικητικά δικαστήρια στα οποία απευθύνεται, βεβαίως, όλη την αρχή του κράτους δικαίου και την αρχή της νομιμότητας. 
Παραβιάζει, επίσης και όλο το ανακριτικό σύστημα, το οποίο αυτό ακριβώς σημαίνει. Δηλαδή τη δυνατότητα να ερευνάς και όχι να συνάγεις τεκμήρια. Το τεκμήριο στις περισσότερες περιπτώσεις συνάδει προς την πολιτική δίκη και όχι με τη διοικητική δίκη, όπου εκεί ο δικαστής έρχεται και κάνει σε δεύτερο βαθμό το νομικό συλλογισμό που έχει κάνει το διοικητικό όργανο και βεβαίως κρίνει την αρχή της νομιμότητας. Τέτοια τεκμήρια, έστω και αν η νομολογία τα έχει καθιερώσει, ας αφήνονται όπως είναι καθιερωμένα στη νομολογία.
Στο άρθρο 53 και επόμενα: Επαναλαμβάνω –πάλι κουραστικά- ότι η πολυτελής διαδικασία της εφαρμογής της απόφασης Αθανασίου του Ευρωπαϊκού Δικαστηρίου των Δικαιωμάτων του Ανθρώπου που καθιερώνουν τα άρθρα 53 και επόμενα είναι αναποτελεσματική. Πρώτα-πρώτα, όπως σας είπε και η Επιτροπή Δικαιωμάτων του Ανθρώπου δεν καλύπτει όλες τις δίκες, παρά μόνο τις διοικητικές δίκες. Και δεν είναι μόνο η καθυστέρηση στις διοικητικές δίκες, αλλά σε όλες τις δίκες που πρέπει να ρυθμισθεί. 
Όμως, επιπλέον θέλω να σας τονίσω τι είπε το Ευρωπαϊκό Δικαστήριο των Δικαιωμάτων του Ανθρώπου. Είπε ότι στην Ελλάδα δεν υπάρχει ένα ειδικό ένδικο βοήθημα προς αυτήν την κατεύθυνση. Δυστυχώς, η Κυβέρνηση το πήρε αυτό τοις μετρητοίς. Όμως το δικαστήριο είπε ότι δεν υπάρχει ένδικο βοήθημα με την έννοια ότι μέχρι σήμερα δεν είχαμε τρόπο δικαστικής προστασίας. 
Σας λέω ότι αυτό συμβαίνει επειδή μέχρι σήμερα η νομολογία δεν ερμήνευσε –και κακώς- πλήρως το άρθρο 105 του εισαγωγικού νόμου του Αστικού Κώδικα για την αστική ευθύνη του δημοσίου. Δεν περιλαμβάνει –όπως έχει περιλάβει τα διοικητικά όργανα ή τα νομοθετικά όργανα- και τα δικαστικά όργανα. Εκείνο που απομένει, δηλαδή, από τα δικαστικά όργανα, εκτός της εισαγωγής της κακοδικίας. Έτυχε να μην το πουν. 
Όλοι στη θεωρία υποστηρίζουν –και εγώ προσωπικά έχω γράψει- ότι το άρθρο 105 αρκεί. Και σας έκανα την άλλη φορά ολόκληρη αναδιατύπωση ενός και μόνο άρθρου που μπορεί να τα συμπεριλάβει όλα. Μπορούμε να πούμε νομοθετικά –και δεσμεύεται και η δικαστική εξουσία, εκτός αν θεωρήσει ότι υπάρχει θέμα αντισυνταγματικότητας- ότι όταν λέμε «παράνομη πράξη» ή «παράλειψη ή «υλική ενέργεια» του δημοσίου, συμπεριλαμβάνονται σ’ αυτές τις περιπτώσεις και τα όργανα της δικαστικής εξουσίας όταν καθυστερούν, εφόσον, βεβαίως, δεν καλύπτονται από την αγωγή κακοδικίας. Ήταν τόσο απλό να το κάνουμε, αντί να εισάγουμε νέα ένδικα βοηθήματα. Αυτό θα κάλυπτε όλα τα δικαστήρια.
Από εκεί και πέρα, θα αναφερθώ στα δύο άρθρα, τα οποία θεωρώ εξαιρετικά επίμαχα. Μην το πάρετε προσωπικά, επειδή το είπαμε αυτό, σε ό,τι αφορά ιδίως την προσωρινή αργία. Πρώτα-πρώτα, θέλω να σας τονίσω ότι ειδικά στο άρθρο 90, όταν, κύριε Υπουργέ, ερχόμαστε και λέμε ότι ο δικαστής που καθυστερεί τις υποθέσεις του μπορεί να έχει περικοπή του μισθού, συγχωρέστε μου να πω ότι ευτελίζουμε τη δικαιοσύνη. Η ίδια η δικαστική εξουσία μέσα από την επιθεώρηση έχει τόσες άλλες δυνατότητες να το κάνει σε μία τέτοια εποχή όπως αυτή που ζούμε, που το να έρχεσαι να λες ότι δίνεις σε ένα δικαστικό όργανο, προϊστάμενο ενός κατωτέρου, τη δυνατότητα περικοπής μισθού ειδικά για το αν καθυστερεί –είναι και πολύ υποκειμενικό το πόσο καθυστερεί κανείς- εμένα αυτό το πράγμα με βρίσκει αντίθετο.
Θα αναφερθώ τώρα στη σπουδαιότερη παρατήρηση –δεν θα περάσω κατά πολύ το χρόνο, ελπίζω να τον σεβαστώ πλήρως- που αφορά το άρθρο 95.
Κύριε Υπουργέ, σας είπα ότι δεν έχει τίποτα το προσωπικό η παρατήρηση την οποία κάνουμε. Όπως και να γίνει, όμως, αυτός ο θεσμός που εισάγεται στο άρθρο 95 σχετικά με τη δυνατότητα να τεθεί κάποιος σε προσωρινή αργία αν έχει παραπεμφθεί για συγκεκριμένους λόγους είτε για ποινικό είτε για πειθαρχικό αδίκημα, όπως και να το κάνουμε, ξυπνά άλλες μνήμες. Είναι η μειοψηφία της υπόθεσης Ζαγοριανού! Και όταν έχει βγει αθωωτική απόφαση και σε πειθαρχικό και σε δικαστικό επίπεδο, είναι σαν να λέμε «δεν έκανε καλά η δικαιοσύνη τη δουλειά της».";"ΠΡΟΚΟΠΗΣ ΠΑΥΛΟΠΟΥΛΟΣ"
"443";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μου επιτρέπετε μία διακοπή, κύριε Παυλόπουλε;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"444";": Κύριε Υπουργέ, αν δεν με αφήσετε να τελειώσω το συλλογισμό μου, θα αναγκαστώ να επανέλθω.";"ΠΡΟΚΟΠΗΣ ΠΑΥΛΟΠΟΥΛΟΣ"
"445";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μόνο μία παρατήρηση έχω να κάνω. Αυτή η πρόταση, όπως είναι, έχει έρθει από τη νομοπαρασκευαστική επιτροπή που συμμετείχαν ανώτατοι δικαστικοί λειτουργοί.
Δεν ήταν μία πρόταση που έφερα εγώ. Την υιοθέτησα. Αλλά αν έχετε τόσο μεγάλη επιμονή, θα είμαι εκείνος που θα σεβαστώ όλους εσάς. Σε κάθε περίπτωση όμως μη δραματοποιούμε τα γεγονότα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"446";": Για το 96 λέτε τώρα.";"ΝΙΚΟΛΑΟΣ ΔΕΝΔΙΑΣ"
"447";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ναι για το 96. Είπα 95, έκανα λάθος.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"448";": Λάθος δικό μου ως προς την αρίθμηση. Με συγχωρείτε.";"ΠΡΟΚΟΠΗΣ ΠΑΥΛΟΠΟΥΛΟΣ"
"449";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ειλικρινά αδικείτε τον Υπουργό όταν λέτε ότι βρήκα μία υπόθεση Ζαγοριανού και με βάση αυτή νομοθέτησα. Δεν είναι αλήθεια. Το είπα μία, το είπα δύο. Τι άλλο να πω;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"450";": Κύριε Υπουργέ, έσπευσα πριν κάνω την παρατήρησή μου, να πω κάτι το αυτονόητο. Δεν έχει τίποτε το προσωπικό και δεν σας το αποδίδω. Το είπα από την αρχή. Όπως και να γίνει όμως, οι νόμοι λειτουργούν αντικειμενικά. Ιστορικά όταν κάνουμε την ερμηνεία επανερχόμαστε εκεί. 
Όμως εγώ δεν θα σταθώ σ’ αυτό. Θα πω γιατί είναι λάθος, κύριε Υπουργέ. Πέρα από την ιστορική μνήμη, ξέρετε γιατί είναι λάθος; Γιατί και οι δύο προϋποθέσεις που βάζει η νομοπαρασκευαστική επιτροπή, δηλαδή το συμφέρον της υπηρεσίας και το κύρος του δικαστικού λειτουργήματος -για να χρησιμοποιήσουμε τους όρους του Κάρλ Ίνγκλις σε επίπεδο νομικής επιστήμης- δεν είναι καν νομικοί αξιολογικοί όροι. Είναι υποκειμενικοί αξιολογικοί όροι. Δεν επιδέχονται νομικής εκτίμησης. Πάρτε τη νομολογία και δείτε το. Δηλαδή στην ουσία, είναι στη διακριτική ευχέρεια του οποιουδήποτε. Αν είχα μία νομική έννοια, η οποία είναι προδιαγεγραμμένη, άντε να πω ότι γίνεται νομική ερμηνεία η οποία υπόκειται και σε έλεγχο. Όταν όμως έχω μία υποκειμενική κρίση, μία αόριστη αξιολογική -όχι αόριστη νομική, το τονίζω μία αόριστη αξιολογική έννοια-εισάγουμε την αυθαιρεσία σε τόσο λεπτές διαδικασίες, σε μία εποχή που και η δικαιοσύνη βάλλεται. 
Επιτέλους εμείς οι ίδιοι και η ίδια η δικαιοσύνη και η πολιτεία οφείλουμε να σεβαστούμε τους θεσμούς. Εγώ δεν είπα να κάνουμε εξαιρέσεις και να αφήσουμε τους επίορκους στο απυρόβλητο. Αλλά ας μην υιοθετούμε θεσμούς οι οποίοι, το τονίζω, μπορεί να οδηγήσουν σε ακρότητες και αυθαιρεσίες σε ένα τέτοιο κλίμα, μέσα στο οποίο ζούμε σήμερα. Γι’ αυτό σας είπα ότι δεν έχει τίποτα το προσωπικό. Το σπουδαιότερα επιχείρημά μου είναι το καθαρά νομικό επιχείρημα, το οποίο είπα τώρα και το οποίο μου δημιουργεί πολλούς προβληματισμούς, γιατί είναι ανεπίδεκτη δικαστικής εκτίμησης αυτή η αποτίμηση των προϋποθέσεων.
Ευχαριστώ, κυρία Πρόεδρε.";"ΠΡΟΚΟΠΗΣ ΠΑΥΛΟΠΟΥΛΟΣ"
"451";"): Ευχαριστούμε τον κ. Προκόπη Παυλόπουλο, Βουλευτή Α΄ Αθηνών της Νέας Δημοκρατίας.
Κυρίες και κύριοι συνάδελφοι, έχω μία ανακοίνωση προς το Σώμα. Ο Α’ Αντιπρόεδρος της Βουλής κ. Γρηγόριος Νιώτης και εβδομήντα ένας (71) Βουλευτές, κατέθεσαν πρόταση νόμου: «Φορολογικά και λοιπά κίνητρα ενίσχυσης ηλεκτρονικών συναλλαγών, ρυθμίσεις για τη διασφάλιση απόδοσης του ΦΠΑ και άλλες διατάξεις».
Παραπέμπεται στην αρμόδια Διαρκή Επιτροπή.";"Ροδούλα Ζήση"
"452";": Κύρια Πρόεδρε, να προσθέσω κάτι;";"ΠΡΟΚΟΠΗΣ ΠΑΥΛΟΠΟΥΛΟΣ"
"453";"): Παρακαλώ.";"Ροδούλα Ζήση"
"454";": Θέλω να πω ότι φυσικά την τροπολογία την έχω υπογράψει κι εγώ. Υποστηρίζω την τροπολογία την οποία έχουμε υποβάλει σχετικά με το ζήτημα του απορρήτου ή της προστασίας προσωπικών δεδομένων σε υποθέσεις ανεξάρτητων αρχών, διοικητικών αρχών που ερευνούν ζητήματα τα οποία σχετίζονται με την οικονομική δραστηριότητα των πολιτικών. Απλώς και μόνο επειδή την έχω συνυπογράψει, ήθελα να το τονίσω. 
Ευχαριστώ πολύ και με συγχωρείτε, κυρία Πρόεδρε.";"ΠΡΟΚΟΠΗΣ ΠΑΥΛΟΠΟΥΛΟΣ"
"455";"): Ευχαριστούμε, κύριε Παυλόπουλε.
Το λόγο έχει η Βουλευτής Νομού Ηρακλείου του ΠΑΣΟΚ κ. Μαρία Σκραφνάκη.";"Ροδούλα Ζήση"
"456";": Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, σήμερα δυστυχώς είναι γεγονός ότι η απονομή της δικαιοσύνης στη χώρα μας χωλαίνει με βασικό πρόβλημα τον υπερβολικά μεγάλο χρόνο απονομής της δικαιοσύνης από τα ελληνικά δικαστήρια. 
Ενδεικτικό είναι ότι από το 1997 έως σήμερα εκκρεμούν ακόμα τριακόσιες εξήντα υποθέσεις στα δικαστήρια της χώρας μας και ότι είμαστε στις τέσσερις πρώτες χώρες, ανάμεσα στις σαράντα επτά χώρες μέλη του Συμβουλίου της Ευρώπης, που συστηματικά και κατ’ επανάληψη παραβιάζουμε τον εύλογο χρόνο απονομής της δικαιοσύνης. 
Δυστυχώς η σημερινή πραγματικότητα με τις υπερβολικές και απαράδεκτες καθυστερήσεις στα ελληνικά δικαστήρια δεν ανταποκρίνεται στις επιταγές του Συντάγματος, αλλά ούτε και στις προσδοκίες του ευρωπαϊκού νομικού πολιτισμού, αφού ο πολίτης δεν απολαμβάνει το δικαίωμα παροχής έννομης προστασίας από τα δικαστήρια, δεν μπορεί να υπερασπιστεί τα δικαιώματα και τα συμφέροντά του σε μία δίκαιη δίκη που να διεξάγεται σε ένα εύλογο χρονικό διάστημα. 
Η καθυστέρηση στην απονομή της δικαιοσύνης από τα ελληνικά δικαστήρια έχει ως αποτέλεσμα την επικράτηση πολύμορφης ανομίας σε όλους τους χώρους της δημόσιας ζωής και της κοινωνίας, διαβρώνοντας τον κοινωνικό ιστό και υπονομεύοντας τους δημοκρατικούς θεσμούς, ενώ αποτελεί τροχοπέδη στην οικονομική ζωή και την ανάπτυξη του τόπου.
Κυρίες και κύριοι συνάδελφοι, χρέος μας αποτελεί η δραστική επέμβαση στη λειτουργία του ελληνικού δικαστικού συστήματος με τη θέσπιση κανόνων για την ταχύτερη απονομή της δικαιοσύνης. Στο πλαίσιο αυτό ερχόμαστε σήμερα να ψηφίσουμε το υπό συζήτηση νομοσχέδιο που ως στόχο έχει την προώθηση σημαντικών μεταρρυθμίσεων για τον εκσυγχρονισμό του δικαστικού συστήματος και την αποσυμφόρηση των δικαστηρίων, περιφρουρώντας τον κανόνα της δίκαιης, έντιμης και ταχείας δικαστικής κρίσης μέσω στοχευμένων παρεμβάσεων στο ισχύον νομοθετικό πλαίσιο της ελληνικής δικαιοσύνης, όπως προέκυψαν μετά από έναν μακρύ και σε βάθος διάλογο του Υπουργείου Δικαιοσύνης με το δικαστικό κόσμο της χώρας.
Εδώ πρέπει να δώσουμε συγχαρητήρια στον Υπουργό κ. Παπαϊωάννου, στον Υφυπουργό και στο Γενικό Γραμματέα κ. Κανελλόπουλο για την πρωτοβουλία τους να ανοίξουν ένα ουσιαστικό διάλογο με τις δικαστικές αρχές και για την υπομονή και την επιμονή τους να δουν από κοντά όλα τα προβλήματα στην απονομή της δικαιοσύνης και τελικά να φέρουν μία ολοκληρωμένη και καινοτόμα πρόταση για τη βελτίωση των συνθηκών απονομής της δικαιοσύνης.
Συγκεκριμένα, μία από τις καινοτομίες που έχει το νομοσχέδιο είναι ο νέος τρόπος έκδοσης των συναινετικών διαζυγίων, ώστε να αποσυμφορηθούν τα πρωτοδικεία στα οποία εκκρεμούν τέσσερις χιλιάδες αιτήσεις διαζυγίων. Ακόμα θεσπίζεται για πρώτη φορά μονομελές εφετείο κακουργημάτων, όπου θα εκδικάζονται κακουργήματα. Τα ναρκωτικά, οι κλοπές, οι ληστείες, η λαθρεμπορία, η αθλητική βία είναι μερικά μόνο από τα αδικήματα που μεταφέρονται στην αρμοδιότητα του μονομελούς εφετείου κακουργημάτων. 
Προβλέπεται αλλαγή σκηνικού και σε περιπτώσεις που ανακριτής και εισαγγελέας διαφωνούν για την προφυλάκιση του κατηγορουμένου. Με βάση τη νέα ρύθμιση ο κατηγορούμενος μετά τη διαφωνία εισαγγελέα-ανακριτή θα παραμένει κρατούμενος και το δικαστικό συμβούλιο θα συνεδριάζει αυθημερόν αποφασίζοντας για την προφυλάκιση ή όχι του κατηγορουμένου.
Επιπλέον, σημαντικό είναι ότι ένας μεγάλος όγκος υποθέσεων μεταφέρεται στα ειρηνοδικεία, τα οποία βέβαια θα πρέπει να στελεχωθούν για να ανταποκριθούν στη μεταφερόμενη σ’ αυτά ύλη. 
Κύριε Υπουργέ, γνωρίζω τις προσπάθειές σας για τη στελέχωση των ειρηνοδικείων η οποία είναι απαραίτητη προκειμένου να λειτουργήσουν όλες οι προωθούμενες αλλαγές.
Επίσης αξιοποιείται κάθε τεχνολογική καινοτομία για τη δημοσίευση δικαστικών αποφάσεων και απλοποιείται η διαδικασία αναγκαστικής εκτέλεσης. Περιορίζονται σημαντικά οι λόγοι, τα αίτια και οι αφορμές αναβολής σε όλα τα δικαστήρια που είναι η βασικότερη αιτία καθυστερήσεων στην απονομή της δικαιοσύνης.
Σημαντικό είναι επίσης ότι στο παρόν νομοσχέδιο περιλαμβάνεται η άμεση εκκαθάριση των εκκρεμών φορολογικών υποθέσεων με την εκδίκαση εκατόν εξήντα χιλιάδων «παγωμένων» υποθέσεων. Ακόμα θεσπίζεται το δικαίωμα αποζημίωσης των διαδίκων λόγω υπέρβασης της εύλογης διάρκειας της διοικητικής δίκης κατ’ εφαρμογή της σχετικής επιταγής του Ευρωπαϊκού Δικαστηρίου των Ανθρωπίνων Δικαιωμάτων. Επίσης τελειοποιούνται οι σύγχρονοι θεσμοί εξωδικαστικής επίλυσης διαφορών στα πρότυπα ευρωπαϊκών έννομων τάξεων, όπως η δικαστική διαμεσολάβηση.
Πολύ σημαντικό είναι ότι με το παρόν νομοσχέδιο εισάγεται ο θεσμός της ηλεκτρονικής κατάθεσης δικογράφων και μηνύσεων στα οποία βέβαια θα αναγράφονται υποχρεωτικά το ΑΦΜ και το e-mail των διαδίκων, προκειμένου να είναι πιο εύκολος ο εντοπισμός τους.
Κύριε Υπουργέ, εδώ θα ήθελα να καταθέσω και μία άλλη εμπειρία που έχω από την άσκηση της δικηγορίας αλλά και απ’ αυτά που μου μεταφέρουν οι συνάδελφοί μου: Υπάρχει μία καθυστέρηση στην έκδοση των αποφάσεων από τους δικαστές, θέμα το οποίο δεν «πιάνουμε» σήμερα μ’ αυτό το νομοσχέδιο. Γι’ αυτό θα ήθελα να προτείνω να μπει και να τηρείται το χρονικό όριο των τεσσάρων μηνών για την έκδοση των αποφάσεων. Βεβαίως αυτό θα πρέπει να το τηρούν οι δικαστές και σε περίπτωση που έχουμε αδικαιολόγητη καθυστέρηση θα πρέπει να υπάρχουν κυρώσεις και για τους δικαστές, γιατί σήμερα έχουν ένα περιθώριο τεσσάρων μηνών να δώσουν την απόφασή τους, τούς δίδεται άλλο ένα τετράμηνο και στη συνέχεια πολλές φορές δεν έχουν δώσει τις αποφάσεις τους και τους παίρνουν τις υποθέσεις και τις δίνουν σε άλλους δικαστές.
Έχουμε το φαινόμενο υποθέσεις –ειδικά εργατικά- να κάνουν ένα χρόνο, προκειμένου να εκδώσουν απόφαση. Και αυτό δεν νομίζω ότι είναι σωστό, ειδικά τη σημερινή μέρα και την κρίσιμη στιγμή στα εργατικά θέματα, αλλά και σε άλλες όμως υποθέσεις. Γι’ αυτό θέλω να το δείτε το θέμα του πώς και οι δικαστές θα είναι συνεπείς στα καθήκοντά τους. 
Τώρα όσον αφορά στην άδεια ανατροφής τέκνου που από εννέα μήνες γίνεται πέντε, νομίζω ότι είναι σωστό και πρέπει να γίνει παντού στο δημόσιο. Απλώς αυτές οι δικαστές που έχουν λάβει το εννεάμηνο θα πρέπει να διευκρινίσετε ότι δε θα το χάσουν. 
Σχετικά με τις τροπολογίες που έχετε καταθέσει, κύριε Υπουργέ, θέλω να σας ευχαριστήσω και να σας συγχαρώ για την κοινωνική σας ευαισθησία και την ανθρωπιά σας –που τη δείχνετε άλλη μια φορά- γιατί αλλάζετε το άρθρο 975 παράγραφος 3 και δίνετε λύση σε ένα πολύ σοβαρό κοινωνικό πρόβλημα ανθρώπων που έχουν μείνει ανάπηροι από σοβαρά ατυχήματα και δεν έχουν αποζημιωθεί από εταιρείες που τελούν υπό εκκαθάριση ή από πτώχευση. 
Θα ήθελα, επίσης, να ευχαριστήσω και τους Βουλευτές ανεξάρτητα από κόμματα που υποστήριξαν το αίτημα κάποιου συμπατριώτη μας -του κ. Πλαΐτη ο οποίος είναι μάλιστα εδώ- που έχει ταλαιπωρηθεί πάρα πολύ. Σας ευχαριστούμε όλους μέσα από την καρδιά μας, γιατί λύνετε ένα θέμα πάρα πολύ σοβαρό. 
Εδώ όμως, κύριε Υπουργέ, πρέπει να εναρμονιστεί με την ίδια ρύθμιση και η οικεία διάταξη του Πτωχευτικού Κώδικα. Στο άρθρο 154 περίπτωση γ’ του Πτωχευτικού Κώδικα να προστεθεί η ρύθμιση που εισάγεται στο σημερινό νομοσχέδιο και αναφέρεται στην τροποποίηση του άρθρο 975 του Κώδικα Πολιτικής Δικονομίας, περίπτωση 2. θα πρέπει να προστεθεί στο άρθρο 154, περίπτωση γ’, το εξής: «Στην ίδια τάξη υπάγονται οι απαιτήσεις αποζημίωσης σε περίπτωση θανάτου του υποχρέου προς διατροφή, καθώς και οι απαιτήσεις αποζημίωσης λόγω αναπηρίας ποσοστού εξήντα επτά τοις εκατό (67%) και άνω, εφόσον προέκυψαν έως την κήρυξη της πτώχευσης». Για να έχουμε μια πλήρη ρύθμιση. 
Το καταθέτω στα Πρακτικά.
(Στο σημείο αυτό η Βουλευτής κ. Μαρία Σκραφνάκη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, χαίρομαι, κύριε Υπουργέ, που αποδεχθήκατε την πρόταση και την τροπολογία πολλών συναδέλφων, ανάμεσά τους και ο κ. Μουλόπουλος, ώστε να επανέλθει η προηγούμενη διάταξη, όπου τα τροχαία ατυχήματα λόγω των διαφημιστικών πινακίδων γίνονται ξανά πλημμελήματα. Εδώ πρέπει να προστεθεί και η μέθη. Ζήτησε και ο εισηγητής μας και πολλοί άλλοι συνάδελφοι να ξαναγίνουν πάλι πλημμελήματα και να μην είναι πταίσματα. Αυτό το οφείλουμε και στους ανθρώπους που έχουν χαθεί. Είναι δίκαιο. Και είναι μια αλλαγή που είχε γίνει χωρίς καλά- καλά να το πάρουμε χαμπάρι. 
Κυρίες και κύριοι συνάδελφοι, με το παρόν νομοσχέδιο, το οποίο κινείται προς τη σωστή κατεύθυνση, νομίζω ότι θα βελτιώσουμε τις συνθήκες απονομής της δικαιοσύνης και θα αντιμετωπίσουμε αποτελεσματικά τα φαινόμενα των καθυστερήσεων, διασφαλίζοντας και τις συνθήκες εύλογης και έντιμης δίκης. Γι’ αυτό και το υπερψηφίζω και σας καλώ όλους να το υπερψηφίσετε.
Σας ευχαριστώ.";"ΜΑΡΙΑ ΣΚΡΑΦΝΑΚΗ"
"457";"): Ευχαριστούμε την κ. Σκραφνάκη.
Το λόγο έχει ο Ανεξάρτητος Βουλευτής Αχαΐας κ. Νικόλαος Τσούκαλης.";"Ροδούλα Ζήση"
"458";": Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, εισαγωγικά θα ήθελα να κάνω μια δήλωση τόσο δική μου όσο και της Δημοκρατικής Αριστεράς. Θα θέλαμε να δηλώσουμε την απογοήτευσή μας και την απαρέσκειά μας στο γεγονός ότι δυστυχώς ενδοκυβερνητικοί συσχετισμοί και ισορροπίες ουσιαστικά έχουν αποτρέψει το ελληνικό Κοινοβούλιο να τοποθετηθεί στο κρίσιμο για μας θέμα του Κώδικα περί Ναρκωτικών. Θεωρούμε ότι είναι μια δουλειά πλήρης από τη νομοπαρασκευαστική επιτροπή και από τους επιστήμονες και θα διαμόρφωνε ένα νέο πλαίσιο στο κρίσιμο αυτό θέμα για τη χώρα μας. 
Βρισκόμαστε, κυρίες και κύριοι συνάδελφοι, στην τελική φάση διαμόρφωσης ενός κειμένου, το οποίο με τα στάδια επεξεργασίας που έχει ακολουθήσει γίνεται πληρέστερο. 
Γι’ αυτό, βεβαίως, το γεγονός πρέπει να συγχαρούμε τον κύριο Υπουργό, γιατί η διαδικασία ήταν πραγματικά επίπονη. Με καλή θέληση, όμως, εκ μέρους του μπήκαν οι κατάλληλες πινελιές βελτίωσης στο νομοσχέδιο. Απομένουν κάποιες μικρές ακόμη. Και, βεβαίως, μπήκαν και θεμελιώδους σημασίας διατάξεις.
Εγώ δεν μπορώ να μην τοποθετηθώ στην κεφαλαιώδους και βαριάς σημασίας διάταξη που αφορά τα τροχαία ατυχήματα και, βεβαίως, στα θέματα των πινακίδων, που επιτέλους μετά από υποσχέσεις όλων των προηγούμενων κυβερνήσεων, επανειλημμένες ερωτήσεις και τοποθετήσεις που έχουν γίνει σε αυτή εδώ την Αίθουσα, περιέχονται σε ένα νομοσχέδιο.
Ποιες είναι οι πινελιές στις οποίες θέλω να επανέλθω; Υπάρχει ένα σοβαρό, αναπάντητο αίτημα που είχαμε θέσει, κύριε Υπουργέ, μία οξύμωρη ρύθμιση, ένα οξύμωρο σχήμα, για το οποίο, σας παρακαλώ πολύ, θέλω απάντηση: Το θέμα της παράλειψης αναφοράς του δικαιώματος της επανάληψης της διαδικασίας στην πολιτική δίκη σε περίπτωση ανατροπής μιας απόφασης από το Ευρωπαϊκό Δικαστήριο Ανθρωπίνων Δικαιωμάτων. Στο ν. 3900/2010, στο 105Α΄του νόμου, ενσωματώθηκε η συγκεκριμένη διάταξη στον Κώδικα Διοικητικής Δικαιοσύνης. Το 525 του Κώδικα Ποινικής Δικονομίας προβλέπει για την ποινική δίκη. Στο παρόν νομοσχέδιο το άρθρο 76 προβλέπει αυτήν τη διαδικασία επανάληψης της δίκης ενώπιον του Ελεγκτικού Συνεδρίου. Για ποιο λόγο δεν υπάρχει αντίστοιχη ρύθμιση για την Πολιτική Δικονομία; 
Δεν θέλω να πιστέψω αυτό το οποίο φτάνει στα αυτιά μου, ότι εάν το θεσπίσουμε και για την πολιτική δίκη λόγω των αποφάσεων, τότε θα γονατίσει το δημόσιο από τις αγωγές. Ελπίζω να μην ισχύει, γιατί ποιο είναι το οξύμωρο; Ένας δημόσιος υπάλληλος μόνιμος έχει διαφορετική μεταχείριση από έναν ιδιωτικού δικαίου. Διότι ο ιδιωτικού δικαίου δεν έχει δικαίωμα σε επανάληψη διαδικασίας κι ένας μόνιμος υπάλληλος που προσφεύγει στη διοικητική δικαιοσύνη έχει δυνατότητα.
Αυτό δεν είναι οξύμωρο; Σας παρακαλώ πολύ να μου απαντήσετε μέχρι την τελευταία στιγμή κι αν μπορείτε, βελτιώστε το.
Όσον αφορά τον τόκο της επιδικίας, σας ανέφερα και στην προηγούμενη συζήτηση για την πρόβλεψη αντίστοιχης ρύθμισης για το δημόσιο. Επιτέλους, κάποιοι να βάλουν μυαλό στο δημόσιο.
Για τη δικαστική διαμεσολάβηση επανέλαβα και την πρόταση που έχει καταθέσει η Οικονομική και Κοινωνική Επιτροπή, ούτως ώστε να υπάρχει πρόσβαση στη διαδικασία διαμεσολάβησης εάν το επιθυμεί κι ένας διάδικος και μάλιστα με πρόβλεψη κριτηρίων και κινήτρων και αντικινήτρων γι’ αυτόν που δεν την επιθυμεί.
Είμαστε αντίθετοι στο άρθρο 29 και στο θεσμό των μονομελών εφετείων. Το αναφέραμε προηγουμένως.
Αναφέρομαι στο υπόμνημα που έχουν καταθέσει οι άμισθοι υποθηκοφύλακες. Κύριε Υπουργέ, είδα ότι δεν προσθέσατε –εκτός αν έκανα λάθος- το εύλογο αίτημά τους, και οι υποθέσεις του Κτηματολογίου να περιλαμβάνονται στην αρμοδιότητα -τουλάχιστον για την ταυτότητα της διαδικασίας- των ειρηνοδικείων ή στο ίδιο δικαστήριο με τις άλλες εκούσιες.
 Και υπάρχει και το εύλογο αίτημα, το οποίο το βιώνω κι εγώ στην περιφέρειά μου, στο Αίγιο, όπου εδώ και καιρό είναι ακέφαλο το Υποθηκοφυλακείο Αιγίου και καταταλαιπωρείται ο κόσμος προκειμένου να βεβαιωθούν τα πιστοποιητικά, να ορισθεί ο πλησιέστερος υποθηκοφύλακας αναπληρωτής των θέσεων αυτών, που είναι κενές.
Το θέμα των ειρηνοδικείων: Είχα αναφερθεί την προηγούμενη φορά. Υπάρχει ένα αίτημα των ειρηνοδικών που πέτυχαν στο διαγωνισμό του 2011, όπου ζητούν, κύριε Υπουργέ, να επισπευσθεί η διαδικασία διορισμού τους.
Βεβαίως, ζητούν κάτι επίσης εύλογο, να εξαντληθεί ο κατάλογος και λόγω της οικονομικής συγκυρίας, ώστε να μην επαναλαμβάνονται οι διαγωνισμοί. Επειδή έχουμε ανάγκη ειρηνοδικών, ζητούν να εξαντληθεί ο κατάλογος των επιτυχόντων, προκειμένου να ανταπεξέλθουν και τα ειρηνοδικεία στο φόρτο εργασίας. 
Κύριε Υπουργέ, είναι θετικό ότι αποδεχθήκατε τη μία από τις τροπολογίες που είχα καταθέσει σε σχέση με τα αιτήματα της Ένωσης Εργατολόγων. 
Επίσης, θα αναφερθώ και εγώ σε αυτό που είπε ο κ. Τζαβάρας, ότι η πρόβλεψη παράστασης πολιτικής αγωγής στα αδικήματα που αφορούν εργασιακές διαφορές πρέπει να προβλεφθεί.";"ΝΙΚΟΛΑΟΣ ΤΣΟΥΚΑΛΗΣ"
"459";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πρέπει να αλλάξουν κάποια άρθρα του Ποινικού Κώδικα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"460";": Μα, μπορεί να προβλεφθεί για υπεράσπιση της κατηγορίας.";"ΝΙΚΟΛΑΟΣ ΤΣΟΥΚΑΛΗΣ"
"461";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν είναι τόσο απλό. Κατ’ αρχάς, είμαι θετικός, αλλά έχει πολλές δυσκολίες.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"462";": Δείτε το, κύριε Υπουργέ.
Επίσης, ακόμη δεν έχω κατανοήσει για ποιο λόγο δεν υπάρχει πρόβλεψη -κάτι αναφέρατε στην ομιλία σας- για τις ενδικοφανείς προσφυγές, για τη γενίκευση αυτής της διαδικασίας.
Ακόμη, διάβασα την τροπολογία την οποία φέρατε, όσον αφορά τη δημιουργία ειδικής νομοπαρασκευαστικής επιτροπής στο Υπουργείο. Δεν ξέρω εάν είναι συμβατό αυτό με τις διατάξεις του νέου νομοσχεδίου για την ορθή νομοθέτηση.";"ΝΙΚΟΛΑΟΣ ΤΣΟΥΚΑΛΗΣ"
"463";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Γιατί όχι;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"464";": Δεν ξέρω εάν είναι συμβατό. Μήπως χρειαστεί μετά από ένα-δυο μήνες να το αλλάξουμε και να το ξαναδιαμορφώσουμε; 
Θέλω να τελειώσω με κάποια από τα αιτήματα που έχουν επανειλημμένως υποβληθεί –αναφέρθηκαν και προηγούμενοι συνάδελφοι- μέσα από τα υπομνήματα της Ένωσης Δικαστών και Εισαγγελέων.
Κύριε Υπουργέ, έχω την εντύπωση ότι τουλάχιστον σε δύο από τα αιτήματα, όσον αφορά δηλαδή τη διαδικασία αλλαγής των κανονισμών, τη συμπλήρωση των κανονισμών κ.λπ., η διατύπωση την οποία χρησιμοποιούν είναι πληρέστερη απ’ αυτήν που έχετε εσείς στο νομοσχέδιο.
Το δεύτερο θέμα είναι αυτό που ανέφερε και ο κ. Παυλόπουλος προηγουμένως. Θα μου επιτρέψετε να σας πω ότι η διατύπωση του περιεχομένου, ότι ως μη παροχή υπηρεσίας νοείται κατά την κρίση των οργάνων που αναφέρονται στην προηγούμενη παράγραφο συζήτηση μη ικανού αριθμού υποθέσεων –στέκομαι μόνο σε αυτό, δεν στέκομαι στις άλλες αναφορές, οι οποίες μπορεί να προσεγγίζουν στην αντικειμενική αξιολόγηση- δεν συνάδει με το αντικειμενικό σύστημα που πρέπει να επικρατεί σε τέτοια νομοθετήματα. Ξέρουμε πολύ καλά όσοι τουλάχιστον ασχολούμαστε με τη δικηγορία ότι είναι πολύ εύκολο ένας δικαστής με σύντομη ελλιπέστατη δικαιολογία να καταθέσει εν είδει fast track ή δουλειάς με το κομμάτι, για να ανταποκριθεί στη συγκεκριμένη διάταξη. Ξέρουμε πολύ καλά ότι ένας δικαστής, ο οποίος θα αναπτύξει πλήρως τις σκέψεις του και στη μείζονα και στην ελάσσονα πρόταση και στο διατακτικό του, με όλα τα στοιχεία της νομολογίας που χρειάζεται, ίσως να μην μπορεί να ανταποκριθεί στη συγκεκριμένη πρόβλεψη. Τα άλλα μπορείτε να τα διατηρήσετε, εγώ δεν έχω αντίρρηση. Όμως, αυτό θα προκαλέσει τριβές, οι οποίες θα πλήξουν και το κύρος της δικαιοσύνης και την προσωπική και λειτουργική ανεξαρτησία των Ελλήνων δικαστών.
Κύριε Υπουργέ, στα περισσότερα άρθρα είμαστε υπέρ. Ανέφερα λίγο έως πολύ σε ποια άρθρα έχουμε επιφυλάξεις.
Ευχαριστώ.";"ΝΙΚΟΛΑΟΣ ΤΣΟΥΚΑΛΗΣ"
"465";"): Ευχαριστούμε τον κ. Νικόλαο Τσούκαλη.
Κυρίες και κύριοι συνάδελφοι, έχω την τιμή να σας ενημερώσω ότι από τα άνω δυτικά θεωρεία παρακολουθούν την συνεδρίασή μας, αφού πρώτα ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα ένας μαθητές και μαθήτριες και τέσσερις εκπαιδευτικοί από το Γενικό Λύκειο Συκουρίου Λάρισας.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Πρόκειται για μία πολύ ωραία περιοχή, όπου πήγαινα μικρή και παρακολουθούσα εκεί μαθήματα, γιατί ήταν δάσκαλος ο θείος μου, ο Ηλίας Λεπίδας. Σας καλωσορίζουμε και πάλι.
Το λόγο έχει ο Βουλευτής Ηρακλείου του ΠΑΣΟΚ, ο κ. Βασίλειος Κεγκέρογλου.";"Ροδούλα Ζήση"
"466";": Ευχαριστώ, κυρία Πρόεδρε.
Θα ήθελα κατ’ αρχάς να επισημάνω ότι έχουμε σήμερα προς συζήτηση μία πάρα πολύ σημαντική δουλειά που αφορά την απονομή της δικαιοσύνης. Όχι ότι δεν έγιναν και άλλες σημαντικές επεξεργασίες στο παρελθόν, οι οποίες πήραν τη μορφή διατάξεων και νομοθετήθηκαν, αλλά αυτή η συγκεκριμένη δουλειά φαίνεται να είναι καλά επεξεργασμένη, άρα να είναι και αποτελεσματική, γιατί το ζητούμενο είναι το αποτέλεσμα. Και αποτέλεσμα, παρά τις πολλές νομοθετικές παρεμβάσεις που είχαμε μέχρι σήμερα, δεν είχαμε δει, τέτοιο τουλάχιστον που να αλλάζει τα δεδομένα. Και ποια είναι τα δεδομένα; Υπάρχει μεγάλη καθυστέρηση στην απονομή της δικαιοσύνης πέραν των άλλων. Αυτή η μεγάλη καθυστέρηση, βέβαια, δεν οφείλεται σε έναν παράγοντα και γι’ αυτό ακριβώς και η αντιμετώπιση του φαινομένου είναι δύσκολη. Εδώ έχουμε πλέον εκείνο το θεσμικό πλαίσιο που θα επιτρέψει να γίνει αποτελεσματική. Να έχουμε συντόμευση των διαδικασιών, χωρίς να έχουμε υποβάθμιση του έργου των δικαστηρίων. Χρειάζεται, όμως και ανθρώπινο δυναμικό και είναι καλό το γεγονός για τα ειρηνοδικεία που έχουν φορτωθεί με επιπλέον δραστηριότητες το τελευταίο διάστημα και θα φορτωθούν ακόμη περισσότερο. Αναφέρω ως παράδειγμα την εκδίκαση των υποθέσεων που αφορούν τα υπερχρεωμένα νοικοκυριά που είναι μία πάρα πολύ σημαντική δουλειά. Ήδη υπάρχει «παραβίαση» του νόμου που αφορά τον εξάμηνο ορισμό δικασίμου. Αυτό, όμως, εκ των πραγμάτων δεν μπορεί να γίνει. Άρα, ο διορισμός ειρηνοδικών είναι κάτι πάρα πολύ σημαντικό και γενικότερα η στελέχωση που πρέπει να γίνει σε αυτόν τον πρώτο βαθμό που φορτώνεται με επιπλέον αρμοδιότητες. Το ίδιο βέβαια ισχύει και για τα πρωτοδικεία και για όλα τα επίπεδα απονομής της δικαιοσύνης.
Να πω, όμως και μία κουβέντα για τη συζήτηση η οποία γίνεται σε σχέση με το μισθολόγιο. Γίνεται συζήτηση ότι το επόμενο διάστημα θα έρθει μείωση στο ειδικό μισθολόγιο στο οποίο περιλαμβάνονται και οι δικαστικοί. Θα έλεγα ότι το κόστος το δημοσιονομικό και αυτό που είναι για την οικονομία γενικότερα για τους πολίτες από την καθυστέρηση της δικαιοσύνης, είναι πολύ περισσότερο από αυτό που θα εξοικονομήσουμε, εάν δεν το συνδυάσουμε με την εφαρμογή αυτού του νόμου και την επιτάχυνση των διαδικασιών. Θα πρέπει να το δούμε, δηλαδή, διαφορετικά σε σχέση με την απλή παροχή υπηρεσιών, που κάνουν άλλες κατηγορίες δημοσίων λειτουργών ή υπαλλήλων. Έχουμε βέβαια καιρό να το δούμε.
 Πάντως, θα πρέπει άπαξ να λυθεί το θέμα των προθεσμιών με όποιο κόστος, ακόμα και με αύξηση των αμοιβών της υπερωριακής απασχόλησης ή δεν ξέρω τι άλλο. Δεν μπορεί όταν έχουμε διάστημα τεσσάρων μηνών –νομίζω- για να εκδοθεί μία απόφαση, να παίρνουμε παράταση για την έκδοσή της άλλους τέσσερις μήνες και εάν χρεωθεί σε άλλο δικαστή, να γίνει αυτό για άλλους οκτώ. Σύνολο, δηλαδή, δεκαέξι μήνες. Θα πρέπει με όποιο οικονομικό κόστος, αυτό να μείνει στους τέσσερις μήνες. Τι σημαίνει; Όφελος γενικότερα για την οικονομία, αλλά και για το δημόσιο και κυρίως έχουμε αυτό που λέμε «απρόσκοπτη απονομή δικαιοσύνης».
Τελειώνω δίνοντας, αν θέλετε, τα συγχαρητήρια μου και στον Υπουργό, αλλά και σε όλους όσους πρότειναν τις διατάξεις κατά καιρούς που ενσωματώθηκαν. Η μία αφορά την επαναφορά σε πλημμέλημα του αδικήματος που έχει να κάνει με τις διαφημιστικές πινακίδες και το ζήτημα της μέθης, το οποίο έχει βέβαια και άλλες διαστάσεις. Δεν αρκεί μόνο η ποινή. Εκεί πρέπει να τον περνάμε και από σεμινάριο στη συνέχεια, αλλά δεν ξέρω εάν έχουμε τις δομές στη χώρα μας για να το κάνουμε. Υποχρεωτικό σεμινάριο σε αυτόν, ο οποίος θα συλλαμβάνεται να οδηγεί σε κατάσταση μέθης. 
Θέλω να συγχαρώ και για τη δεύτερη πρωτοβουλία που ενσωματώθηκε στην τροπολογία του Υπουργού, όπου στις περιπτώσεις σωματικών βλαβών, ιδιαίτερα όταν προκαλούν αναπηρία 67% και άνω, στις περιπτώσεις εκκαθάρισης των εταιρειών, να έχουν σειρά πριν τις τράπεζες. Και αυτό είναι πραγματικά μία μεγάλη πράξη δικαιοσύνης, παρότι μπορεί να απασχολεί λίγους συμπολίτες. Δεν έχει σημασία. Σημασία έχει αυτό που έπρεπε να γίνει και γίνεται σήμερα.
Σας ευχαριστώ, κυρία Πρόεδρε και εύχομαι πραγματικά αυτό το νομοθέτημα να είναι και αποτελεσματικό.";"ΒΑΣΙΛΕΙΟΣ ΚΕΓΚΕΡΟΓΛΟΥ"
"467";"): Ευχαριστούμε τον κ. Κεγκέρογλου, Βουλευτή ΠΑΣΟΚ Νομού Ηρακλείου.
Η κ. Ευγενία Τσουμάνη – Σπέντζα, Βουλευτής Επικρατείας της Νέας Δημοκρατίας, να λάβει το λόγο. 
ΕΥΓΕΝΙΑ ΤΣΟΥΜΑΝΗ – ΣΠΕΝΤΖΑ: Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, στο υπό συζήτηση σχέδιο νόμου εκτιμούμε ότι εισάγονται θετικές και αρκετά καινοτόμες σε ορισμένα σημεία ρυθμίσεις, προκειμένου να υπηρετείται το συνταγματικά κατοχυρωμένο δικαίωμα για την παροχή αποτελεσματικής δικαστικής προστασίας, αλλά και για την εκδίκαση των υποθέσεων των πολιτών εντός ευλόγου χρονικού διαστήματος. 
Σε αυτό το πλαίσιο περιλαμβάνονται μεταξύ άλλων ρυθμίσεις όπως ο θεσμός της δικαστικής μεσολάβησης για μία αξιόπιστη εξωδικαστική επίλυση των διαφορών, καθώς και ο θεσμός της δίκαιης ικανοποίησης που παρέχει στους διαδίκους τη δυνατότητα αποκατάστασης της ζημιάς λόγω της υπερβολικής καθυστέρησης του δικαστηρίου. 
Ωστόσο, αποτελεί ερώτημα εάν το σύνολο των καινοτόμων παρεμβάσεων εξυπηρετούν την ασφάλεια δικαίου και αν αυτές σχεδιάστηκαν με βάση συγκεκριμένη αξιολόγηση της αποτελεσματικότητας των προηγούμενων νόμων, μιας και μόνο έτσι νομίζω μπορούμε να βαδίζουμε σε αλλαγές. Μόνο έτσι εξασφαλίζεται η σκοπιμότητα μέτρων που λαμβάνονται. 
Είναι δε σαφές ότι καμμία δικονομική μεταρρύθμιση για τη μείωση του φόρτου εργασίας των δικαστηρίων δεν μπορεί να επιτευχθεί αν δεν υπάρξει δραστική μείωση των ενδίκων μέσων που χρησιμοποιούν με τόσο εξαντλητικό τρόπο και πολλές φορές με εμμονή το δημόσιο και τα νομικά πρόσωπα δημοσίου δικαίου που αναπαράγουν, αν θέλετε, μία στεγνή γραφειοκρατία χωρίς να δίδεται βάρος στην ουσία.
Άλλωστε, σύμφωνα και με τη νομολογία του Ευρωπαϊκού Δικαστηρίου τα καλύτερα μέτρα αντιμετώπισης ενός τέτοιου προβλήματος είναι πάντοτε τα προληπτικά. Ωστόσο, θα ήθελα, κύριε Υπουργέ, να αναφερθώ όχι τόσο σε δικονομικά ζητήματα στη συζήτηση επί των άρθρων, όσο σε ορισμένα θέματα που κατά την εκτίμησή μου θίγουν ζητήματα θεμελιωδών δικαιωμάτων του ανθρώπου, έτσι όπως και από την Εθνική Επιτροπή Δικαιωμάτων του Ανθρώπου θίγονται και για την οποία εχθές στην Ειδική Κοινοβουλευτική Επιτροπή Ισότητας Ανθρωπίνων Δικαιωμάτων και Νεολαίας, εθίγησαν. Ήταν και ο Γενικός Γραμματέας παρών. 
Θεωρώ, κύριε Υπουργέ, ότι σε δύσκολες εποχές που βιώνουμε την κατάλυση ή την αμφισβήτηση πολλών απ’ αυτών, είναι σκόπιμο αυτά να μην τα ξεχνάμε γιατί αποτελούν τους πυλώνες του δημοκρατικού και κοινωνικού κράτους. 
Έτσι, λοιπόν, ήθελα να αναφέρω ότι εισάγεται για παράδειγμα, μεταξύ άλλων, ως μέτρο της επίλυσης της υπερβολικής διάρκειας της δίκης, η αύξηση των παραβόλων για την άσκηση ενδίκων βοηθημάτων και μέσων. Αν σημείωσα καλά, κύριε Υπουργέ, ίσως μειώσατε ή προτίθεστε να μειώσετε κάποια από αυτά. Ωστόσο,εκτιμώ ότι ένας μεγάλος αριθμός πολιτών θίγεται από αυτό, ιδίως τα τελευταία χρόνια που υφίσταται ατελείωτες και συνεχείς περικοπές εισοδημάτων και πολλοί από τους συμπολίτες μας αγγίζουν τα όρια της φτώχειας και του κοινωνικού περιθωρίου. 
Όπως επισημαίνει και η ίδια η Εθνική Επιτροπή για τα Δικαιώματα του Ανθρώπου, με αυτή την αύξηση δυσχεραίνεται η πρόσβαση στη δικαιοσύνη για τους πολίτες, καθώς μόνο αυτοί είναι υπόχρεοι στην καταβολή τους. Ως εκ τούτου, εγώ συντάσσομαι με την πρόταση της Εθνικής Επιτροπής Δικαιωμάτων του Ανθρώπου για την κατάργησή τους ή σε κάθε περίπτωση για τη δραστική μείωσή τους. 
Με επιφύλαξη επίσης θα πρέπει να δει κανείς τις προβλέψεις για τη μεταφορά αρμοδιοτήτων σε μονομελή δικαστήρια και ειρηνοδικεία και την ίδρυση μονομελών δικαστηρίων, όπως είναι τα μονομελή εφετεία, διότι ενδέχεται να προκαλέσουν σύγχυση στο δικαιοδοτικό σύστημα και αμφιβολίες ως προς την ποιότητα της δικαιοσύνης.
Επίσης, θέλω να σταθώ και στην ανάγκη να προστατευθεί το δικαίωμα της προσωρινής δικαστικής προστασίας, η δυνατότητα και η ταχύτητα της οποίας έχουν ιδιαίτερη σημασία σε περίπτωση απόλυσης εργαζομένου. Είναι ένα θέμα το οποίο επιτάσσει και ο Χάρτης Θεμελιωδών Δικαιωμάτων του Ανθρώπου και το παράγωγο Κοινοτικό Δίκαιο της Ευρωπαϊκής Ένωσης.
Είναι θέματα τα οποία, κύριε Υπουργέ, έχουν εξαιρετικά κρίσιμη σημασία στην παρούσα συγκυρία. Θα μπορούσε ίσως, για λόγους ασφάλειας δικαίου, να παρέχεται η δυνατότητα διαταγής προσωρινής απασχόλησης του απολυθέντος στις περιπτώσεις που ζητείται η αναγνώριση της ακυρότητας της απόλυσης.
Άλλο ένα θέμα που θα ήταν ίσως η ευκαιρία να επιλυθεί με αυτό το νομοσχέδιο είναι η κατάργηση της προνομιακής διάταξης των φορέων κοινωνικής ασφάλισης σε πλειστηριασμούς στην ίδια τάξη με τις εργατικές απαιτήσεις. Δεν είμαι βέβαιη, κύριε Υπουργέ, αν κάνατε κάποια παρέμβαση σε αυτό. Λυπάμαι που δεν το ξέρω. Θα χαιρόμουν να ακούσω ότι έχει υπάρξει κάτι από την πλευρά σας. Αυτό βέβαια συνδέεται με τη διάταξη του άρθρου 41 του ν.3863/2010 που, κατά την άποψή μας, αντίκειται και σε διεθνείς συμβάσεις εργασίας και αν γνωρίζω καλά, αν έχω σωστή πληροφορία, η ΓΣΕΕ έχει ήδη προσφύγει στα αρμόδια όργανα της Διεθνούς Οργάνωσης Εργασίας γι’ αυτό.
Επίσης, η εισαγωγή περιορισμού ή στέρησης των ετήσιων αδειών ή περιστολής των μισθών των δικαστών θεωρώ ότι είναι αντίθετη στο Κοινοτικό Δίκαιο όσον αφορά το θεμελιώδες δικαίωμα, αν θέλετε, του δικαστή και του κάθε εργαζόμενου, αν το δούμε και έτσι, στην ελάχιστη ετήσια άδεια που αυτό προβλέπει. 
 Το ίδιο ακριβώς ισχύει και για το δικαίωμα στη γονική άδεια. Άρα, η μείωση της γονικής άδειας των δικαστικών λειτουργών προσκρούει, κατά την άποψή μας, στις αρχές του Συντάγματος, αλλά και της κοινοτικής νομοθεσίας περί της προστασίας της οικογένειας και της οικογενειακής ζωής. Ιδιαίτερα δε, προσκρούει στην ανάγκη του συνδυασμού της οικογενειακής και προσωπικής με την επαγγελματική ζωή και σημειώνεται ότι ο θεσμός της γονικής άδειας είναι ένας κρίσιμος θεσμός για την αύξηση και της γυναικείας απασχόλησης που, όπως γνωρίζουμε, αποτελεί έναν βασικό αναπτυξιακό παράγοντα. 
Τέλος, δύο λόγια, κύριε Υπουργέ, όσον αφορά ορισμένα ζητήματα των υποθηκοφυλάκων, όπως από τους ίδιους έχουν τεθεί. Εκτιμώ ότι από την αρμοδιότητα των ειρηνοδικείων της εκούσιας δικαιοδοσίας θα πρέπει να εξαιρεθούν και οι υποθέσεις εκούσιας δικαιοδοσίας που αφορούν τα υποθηκοφυλακεία, καθώς είναι συναφείς και αλληλοεξαρτώμενες με τις αντίστοιχες υποθέσεις που καθιερώνονται με το θεσμό του κτηματολογίου. Επίσης, ίσως θα άξιζε να εξεταστεί και η υπαγωγή των ειδικών, άμισθων υποθηκοφυλάκων στις διατάξεις περί αγωγής κακοδικίας, ώστε να μπορούν να ασκούν απρόσκοπτα τα καθήκοντά τους.
Με την ευκαιρία να θυμίσω, κύριε Υπουργέ, κάτι που και οι ίδιοι έχουν θέσει: την ανάγκη, δηλαδή, να δοθεί μία λύση στο χρονίζον ζήτημα της πλήρωσης κενών θέσεων υποθηκοφύλακα, όπως συμβαίνει αυτή τη στιγμή και σε μεγάλα υποθηκοφυλακεία της χώρας, που παραμένουν χωρίς το φυσικό τους προϊστάμενο και αυτό βεβαίως πάντοτε έχει και επίπτωση στην εξυπηρέτηση των πολιτών.
Κυρίες και κύριοι συνάδελφοι, κλείνοντας θα ήθελα με τη σειρά μου να σημειώσω ότι αναγνωρίζουμε τα θετικά βήματα του νομοσχεδίου αυτού για την επιτάχυνση των διαδικασιών απονομής δικαιοσύνης που γίνονται με το παρόν νομοσχέδιο, γι’ αυτό και το υπερψηφίζουμε επί της αρχής. Ωστόσο θα πρέπει να δούμε και στο εγγύς μέλλον με σοβαρότητα μια συνολική θεσμική και διοικητική αναμόρφωση του συστήματος που θα έρθει να συμπληρώσει και να ενισχύσει τα αποτελέσματα νομοθετικών πρωτοβουλιών και αυτό πιστεύω ότι πρέπει να γίνεται πάντα μέσα από συστηματική και ουσιαστική αξιολόγηση και διάλογο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)";"Ροδούλα Ζήση"
"468";"): Ευχαριστούμε την κ. Ευγενία Τσουμάνη-Σπέντζα, Βουλευτή της Νέας Δημοκρατίας.
Καλείται να λάβει το λόγο η Βουλευτής Α΄ Αθηνών της Νέας Δημοκρατίας, κ. Φωτεινή Πιπιλή.
Παρακαλώ, κυρία Πιπιλή, έχετε το λόγο.";"Ροδούλα Ζήση"
"469";": Ως νέα Βουλευτής δεν κρύβω, κύριε Υπουργέ, κυρίες και κύριοι συνάδελφοι, αγαπητό Προεδρείο, την ικανοποίησή μου που μία εμμονή μου στην επίλυση προβλημάτων της καθημερινότητας, ειδικά της εκλογικής μου περιφέρειας και του χωριού μου, που είναι η Αθήνα, βρήκε ανταπόκριση.
Νομίζω ότι δεν υπάρχει σημαντικότερη χαρά και βήμα επικοινωνίας με τον πολίτη από το να προτείνει ένας απλός Βουλευτής κάτι, μια τροπολογία, μια νομοθετική ρύθμιση και να γίνεται ασμένως αποδεκτή από την πολιτική ηγεσία, από την εκτελεστική εξουσία. Θέλω να ευχαριστήσω τον κ. Παπαϊωάννου που είπε καλά λόγια σημειώνοντας ως αξιοπρόσεκτη τη τροπολογία που κατέθεσα στο υπό συζήτηση νομοσχέδιο και που έχει να κάνει με την αυστηροποίηση, ποινικοποίηση, αλλά και απειλή στους υποτρόπους δήμευσης της περιουσίας τους, σε όλους αυτούς τους Ελληναράδες ή συνεργάτες Ελληναράδων που με την ανεξέλεγκτη μίσθωση ακινήτων σε παράνομους μετανάστες όχι μόνο υποβαθμίζουν τον πολιτισμό της χώρας στοιβάζοντας δυστυχισμένους, εξαθλιωμένους σε ακίνητα, αποθήκες, εγκαταλελειμμένες βιοτεχνίες έναντι κεφαλικής αμοιβής 5 ευρώ αλλά και που με τη συμπεριφορά τους αυτή, του μαύρου χρήματος και της εκμετάλλευσης, συντείνουν όχι μόνο στο φόβο λόγω εγκληματικότητας συγκεκριμένων περιοχών στην Αθήνα, αλλά και στην υποβάθμιση της δημόσιας υγείας και της ποιότητας ζωής όλων των κατοίκων των πληττόμενων περιοχών μεταξύ των οποίων και των νομίμων μεταναστών. Πρέπει κάποτε να καταλάβουμε ότι οι νόμιμοι εργαζόμενοι μετανάστες στην Ελλάδα που διαβιούν στην Κυψέλη, στα Πατήσια, στο κέντρο, στο πρώτο διαμέρισμα έχουν ακριβώς τα ίδια προβλήματα και φόβους με εμάς τους παλιούς Αθηναίους. 
Είπε ο κύριος Υπουργός ότι την είδε αξιοπρόσεχτη την τροπολογία και θα συμφωνήσω ότι εγώ την κατέθεσα για να γίνει ένα πρώτο βήμα επεξεργασίας. Γιατί πολύ σωστά είπε ο κ. Παπαϊωάννου ότι συμπλέκονται και άλλα Υπουργεία. Θα σας πω εν συνεχεία με στοιχεία ότι έχετε απόλυτο δίκιο γιατί υποψιάζομαι ότι εννοείτε πρωτίστως το Υπουργείο Εσωτερικών, πιθανόν και το Υπουργείο Προστασίας του Πολίτη.";"ΦΩΤΕΙΝΗ ΠΙΠΙΛΗ"
"470";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το Υπουργείο Ανάπτυξης που έχει τις μισθώσεις.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"471";": Και Ανάπτυξης. Άρα, είναι τέσσερα Υπουργεία. 
Ευελπιστώ ότι κάποτε θα καταφέρουμε να αλλάξουμε –για να καταλάβει και ο κόσμος που μας παρακολουθεί- το υφιστάμενο νομικό πλαίσιο. Δηλαδή, εγώ τι ζητώ με την τροπολογία; Να αλλάξει το άρθρο 87 παράγραφοι 1 έως 3 του ν. 3386/2005, ο οποίος περιορίζεται απλώς στην επιβολή διοικητικών προστίμων σε βάρος των παραβατών που εν τοις πράγμασι δεν διαλαμβάνει ουσιαστικό αποτρεπτικό χαρακτήρα. 
Με την τροπολογία ζητώ πρώτον, να τροποποιηθεί η κείμενη νομοθεσία προς την κατεύθυνση της καθιέρωσης ποινικών κυρώσεων, ποινής φυλάκισης και σημαντικής χρηματικής ποινής καθώς και αυστηρότερων διοικητικών προστίμων σε όσους εκμισθώνουν, υπεκμισθώνουν, παραχωρούν ακίνητα εν γνώσει τους σε παράνομους μετανάστες ή σε πρόσωπα που διευκολύνουν επί πληρωμή τη διαμονή μέσα στο ακίνητο παράνομων μεταναστών. 
Το προχωράω. Είναι τολμηρό αλλά η Ελλάδα έχει το πρόβλημα, άρα μπορεί να νομοθετήσει σε ευρωπαϊκό επίπεδο. 
Δεύτερον, η επιβολή δήμευσης κάθε περιουσιακού στοιχείου του υπότροπου. Να το ξεχωρίσω: όχι ενός Αθηναίου που νοίκιασε το διαμέρισμά του κάπου και δεν έχει αντιληφθεί τι γίνεται, αυτού που επαγγελματικά εξευτελίζει –επαναλαμβάνω- και το λαθρομετανάστη και υποβαθμίζει το σύνολο του κοινωνικού ιστού σε συγκεκριμένες περιοχές, όπως είναι οι γνωστές.
Τρίτον, να επιβάλλεται ποινή φυλάκισης -ακόμα και σε ασφαλιστικά ταμεία παραδείγματος χάριν, ή διοικητικά συμβούλια ή ιδιοκτήτες- όλων όσοι αμελούν να θέσουν μέτρα ασφάλειας και φύλαξης των κενών ακινήτων τους με αποτέλεσμα να εισέρχονται και να διαμένουν σε αυτά παράνομοι μετανάστες. Θυμίζω, μια και είναι ο κ. Αθανασίου εδώ και άλλοι νομικοί, το αίσχος που παρατηρήθηκε με το πρώην ξενοδοχείο «Ambassadeur» στην οδό Λυκούργου, μετέπειτα εφετείο, που μετά η ιδιοκτησία -η οποία είναι επικουρικό ταμείο ιδιωτικών υπαλλήλων- δεν πήρε κανένα μέτρο και θυμάστε την ευρωπαϊκή διαπόμπευση, όπως μετεξελίχθηκε αυτό το κτήριο.
Επίσης, ζητώ την επιβολή διοικητικών κυρώσεων σε βάρος του διαχειριστή της πολυκατοικίας ή του ακινήτου που, αν και γνωρίζει ότι κάποιοι εκμεταλλεύονται λαθρομετανάστες και φιλοξενούνται έναντι αμοιβής, δεν κάνει το αυτονόητο, να ειδοποιήσει τις αρμόδιες αρχές. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Και καταθέτω, κύριε Παπαϊωάννου, μία επιστολή στα Πρακτικά προς επίρρωσιν των λεγομένων σας ότι εμπλέκονται και άλλα Υπουργεία. Έκανα επιστολή στον Περιφερειάρχη Αττικής, επειδή, όπως ξέρετε, η Περιφέρεια Αττικής διαθέτει την αρμόδια Διεύθυνση Περιβαλλοντικής Υγιεινής και Υγειονομικού Ελέγχου. Τον ρώτησα την εμπειρία του. Μου απάντησε η κ. Παπαδημητρίου-Τσάτσου, Αντιπεριφερειάρχης Αθηνών, με μία λεπτομερή καταγραφή όχι μόνο από την αρχή του 2011 μέχρι τον Σεπτέμβριο 2011 τι έχουν κάνει, αλλά τη μεγάλη αγωνία των περιφερειών που δεν μπορούν λόγω έλλειψης νομοθετικής θωράκισης να παρέμβουν ουσιαστικά. Όλες οι εβδομήντα μία περιπτώσεις προσβολής της δημοσίας υγείας και εκμετάλλευσης λαθρομεταναστών έχουν να κάνουν με την Ομόνοια, την περιοχή του Ψυρρή και την ευρύτερη περιοχή στο 3ο Δημοτικό Διαμέρισμα καθώς και στην περιοχή του Αγίου Παντελεήμονα.
Καταθέτω για τα Πρακτικά την απάντηση της περιφέρειας. 
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ και τον κ. Πλεύρη από το ΛΑΟΣ που στήριξε, όπως και ο Υπουργός, αυτήν την προσπάθεια τροπολογίας και περιμένουμε όλοι οι Αθηναίοι, κύριε Παπαϊωάννου, να γίνει νόμος του κράτους, μπας και τιμωρηθούν και κάποιοι Ελληναράδες και γενικώς αληταράδες.
Ευχαριστώ.";"ΦΩΤΕΙΝΗ ΠΙΠΙΛΗ"
"472";"): Προχωρούμε με τον τελευταίο στον κατάλογο των ομιλητών, Βουλευτή Α’ Θεσσαλονίκης Χάρη Καστανίδη.
Κύριε Καστανίδη, έχετε το λόγο.";"Αναστάσιος Κουράκης"
"473";": Ευχαριστώ πολύ, κύριε Πρόεδρε.
Κύριε Υπουργέ, παρά το γεγονός ότι θα μπορούσε κάποιος να εκφράσει σε επιμέρους νομοθετικές ρυθμίσεις που περιλαμβάνονται στο συζητούμενο νομοσχέδιο διαφορετικές σκέψεις, ωστόσο δεν υπάρχει καμμία αμφιβολία ότι το νομοσχέδιο έχει θετικό προσανατολισμό και σωστά μπορεί να υπηρετήσει τους επιδιωκόμενους στόχους, όπως περιγράφονται στην αιτιολογική του έκθεση. Για το λόγο αυτό, λοιπόν, δεν θα αναλωθώ σε σκέψεις και κρίσεις που σε μεγάλο βαθμό θα ήταν θετικές.
Θα μου επιτρέψετε στο λίγο χρόνο που έχω στη διάθεσή μου να θίξω τρία θέματα -συνήθως αυτά τα θέματα που συζητούνται με τροπολογία αδικούνται- και τα οποία θεωρώ ότι είναι σημαντικά. Είναι, άλλωστε, τρεις συγκεκριμένες τροπολογίες τις οποίες κατέθεσα και θα παρακαλέσω να τις συζητήσουμε.
Η πρώτη, τροπολογία αφορά τη δυνατότητα να ανήκουν στην προνομιούχα εκείνη κατηγορία οι άνθρωποι που υπέστησαν, από αδικοπραξία ή από ατυχήματα όπως είναι τα αυτοκινητιστικά, σοβαρές σωματικές βλάβες και συνεπώς θα πρέπει να προηγούνται την ώρα της διαίρεσης ή της διανομής του πλειστηριάσματος. 
Είναι στοιχειώδης πράξη κοινωνικής δικαιοσύνης. Πρέπει να τροποποιηθεί το σχετικό άρθρο του Κώδικα Πολιτικής Δικονομίας και ήδη –με χαρά- είδα ότι αντιδράσατε με ευαισθησία και στο κείμενο των νομοτεχνικών βελτιώσεων που διανείματε ενσωματώσατε τη ρύθμιση αυτή. 
Υπάρχουν όμως και άλλα δυο θέματα για τα οποία θα ήταν σωστό να αντιδράσετε με θετικό τρόπο. Το ένα αφορά τη λειτουργία των δικαστηρίων. Το άλλο αγγίζει την προστασία της διαφάνειας στη δημόσια ζωή. 
Η δεύτερη τροπολογία που κατέθεσα αφορά την ένταξη των δικαστικών υπαλλήλων στους βαθμούς που σήμερα κατέχουν, προ της εφαρμογής του νέου μισθολογίου και βαθμολογίου για τον εξής πολύ απλό λόγο. Ναι, μεν ο ν. 4024 συνέταξε ένα νέο μισθολόγιο και βαθμολόγιο, αλλά το πρόβλημα με τους υπαλλήλους της γραμματείας των δικαστηρίων, των εισαγγελιών, των υποθηκοφυλακείων και των κτηματολογικών γραφείων είναι ότι οι περισσότεροι από αυτούς δεν έχουν το Β΄ βαθμό, με αποτέλεσμα να μην μπορούν να διεκδικήσουν κενές θέσεις ευθύνης και συνεπώς υπάρχει η ισχυρή πιθανότητα –καθότι απαιτείται διπλάσιος αριθμός υποψηφίων κατά την κρίση- κρίσιμες θέσεις ευθύνης προϊσταμένων να μείνουν κενές, κάτι που δεν βοηθά στη λειτουργία των γραμματειών των δικαστηρίων και των εισαγγελιών. 
Γι’ αυτό ακριβώς θα πρότεινα, κύριε Υπουργέ, ειδικά σε ό,τι αφορά τους δικαστικούς υπαλλήλους, για να καταστεί δυνατό να πληρωθούν οι κενές θέσεις ευθύνης, η βαθμολογική τους ένταξη να γίνεται με βάση τον ισχύοντα νόμο 2812. 
Τέλος, κύριε Πρόεδρε, θέλω να αναφερθώ σε ένα θέμα που απασχόλησε ευρύτατα τα Μέσα Μαζικής Ενημέρωσης και τον ελληνικό λαό, με αφορμή δραστηριότητες και οικονομικές συναλλαγές που ανήκουν στον κύκλο των νομίμων συναλλαγών, δημιούργησαν, όμως, εντυπώσεις και άφησαν για μεγάλο χρονικό διάστημα έκθετο το ελληνικό Κοινοβούλιο και τους δημοκρατικούς θεσμούς.
Υπάρχει πλειάδα ρυθμίσεων. Εγώ είχα την ευκαιρία ως Υπουργός Δικαιοσύνης, με τον ν. 3849, να εισηγηθώ και να ψηφίσουμε στη Βουλή σειρά ρυθμίσεων που θωρακίζουν τη δημόσια ζωή, κυρίως όταν έχουμε συμπεριφορές που εκφεύγουν, του πλαισίου της νομιμότητας.
Είναι διατάξεις που προέβλεψαν αυστηρές ποινικές και πολιτικές κυρώσεις σε περίπτωση ανακριβούς δήλωσης πόθεν έσχες, διατάξεις που αφορούν την πολιτική έκπτωση και τη δήμευση περιουσιακών στοιχείων, αν πολιτικό πρόσωπο ή συγγενικό του πρόσωπο αποδειχθεί ότι εμπλέκονται στη δράση offshore εταιρειών και φυσικά οι διατάξεις που αφορούσαν την ευνοϊκή ποινική μεταχείριση όσων με αποδεικτικά στοιχεία φέρνουν στο εδώλιο του κατηγορουμένου για πράξεις διαφθοράς ανθρώπους που ανήκουν στην ανώτερη κρατική και πολιτική ιεραρχία.
Παρ’ όλα αυτά, υπήρξε και υπάρχει ένα κενό που αφορά τις νόμιμες συναλλαγές πολιτικών προσώπων που, όμως, αν τις δει κανείς υπό το πρίσμα πολλών αμφισβητήσεων που εγείρονται για τη λειτουργία του πολιτικού συστήματος, οδηγούμαστε στο συμπέρασμα ότι θα πρέπει να καταλήξουμε σε πρόσθετες νομοθετικές ρυθμίσεις που θα διασφαλίζουν τους δημοκρατικούς θεσμούς, το κύρος του ελληνικού Κοινοβουλίου και ασφαλώς τη διαφάνεια στη δημόσια ζωή.
Κύριε Πρόεδρε, αυτή είναι η τρίτη τροπολογία, η οποία επιτρέπει στην επιτροπή του ν. 3023, όταν ελέγχει δηλώσεις περιουσιακής κατάστασης πολιτικών προσώπων, να μην δεσμεύεται από τις διατάξεις του ν. 2472 για την προστασία των προσωπικών δεδομένων. 
Ζούμε όλοι σε μία περίοδο εξαιρετικά δύσκολη. Βρισκόμαστε υπό το άγρυπνο βλέμμα των πολιτών που δικαίως απαιτούν μεγαλύτερη διαφάνεια. Συνεπώς, κύριε Υπουργέ, επειδή είναι σωστά νομοτεχνικά επεξεργασμένη η ρύθμιση την οποία προτείνω με την τροπολογία μου, θα έλεγα όλοι μαζί να αποφασίσουμε ότι, όταν ελέγχονται δηλώσεις περιουσιακής κατάστασης πολιτικών προσώπων δεν θα ισχύουν οι διατάξεις περί προστασίας προσωπικών δεδομένων.
Ευχαριστώ πολύ, κύριε Πρόεδρε.";"ΧΑΡΑΛΑΜΠΟΣ ΚΑΣΤΑΝΙΔΗΣ"
"474";"): Ευχαριστούμε τον Βουλευτή Α΄ Θεσσαλονίκης κ. Καστανίδη. 
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων.";"Αναστάσιος Κουράκης"
"475";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε. 
Κύριοι συνάδελφοι, ευχαριστώ για τη συνεργασία, μία συνεργασία που ξεκίνησε πριν από αρκετό καιρό στην αρμόδια Διαρκή Επιτροπή. Έγινε ένας ολοκληρωμένος διάλογος, κύριε Σκυλλάκο, με όλες τις δικαστικές ενώσεις και με τους δικηγορικούς συλλόγους. Δεν συμφωνήσαμε σε όλα. Είναι αυτονόητο. Κι όπως είχα πει από την αρχή, την τελική απόφαση την παίρνετε εσείς, η Βουλή. Αυτή είναι η δημοκρατία. 
Είναι φανερό ότι αυτές οι διατάξεις θίγουν και κεκτημένα –να το πω έτσι- δικαστών και ενδεχομένως κεκτημένα δικηγόρων. Στη σκέψη όμως τη δική μας, όλων πιστεύω στην Εθνική Αντιπροσωπεία, το κέντρο βάρους είναι ο πολίτης και πώς να εξυπηρετηθεί πιο γρήγορα και πιο αποτελεσματικά, με ποιοτική δικαιοσύνη. 
Σήμερα είδα στις εφημερίδες -όση αξία μπορεί να δώσει κανένας στις μετρήσεις και στις εκτιμήσεις του κόσμου, όπως καταγράφονται από τη διεθνή διαφάνεια- ότι ο κόσμος είναι πολύ δυσαρεστημένος και με το θεσμό της ελληνικής δικαιοσύνης κι όχι μόνο με το Κοινοβούλιο και τους άλλους θεσμούς που συγκροτούν την ελληνική πολιτεία. Κι αυτό οφείλεται κυρίως στις καθυστερήσεις κι όχι στην ποιότητα. Αφορά μόνο τους δικαστές; Ασφαλώς όχι. Αφορά όμως και τους δικαστές, όχι όλους αλλά πολλούς. Αυτή είναι η αλήθεια. 
Έγινε μία κριτική όσον αφορά τη μεταφορά αρμοδιοτήτων στα ειρηνοδικεία. Τα ειρηνοδικεία πιστεύω ότι είναι ένας πετυχημένος θεσμός, καταξιωμένος στη συνείδηση των πολιτών, κοντά στους πολίτες. Έχει αναβαθμιστεί ο ρόλος τους σε σχέση με τα παλιά ειρηνοδικεία που ξέραμε. Όμως θέλω να πω το εξής, ότι εξαίρετοι νέοι Έλληνες επιστήμονες έδωσαν εξετάσεις κι εγώ είμαι πολύ ικανοποιημένος από το γεγονός ότι σε μία δύσκολη οικονομική περίοδο η Κυβέρνηση αποφάσισε να προσλάβει όχι ογδόντα αλλά εκατόν εξήντα ειρηνοδίκες μέσα στον χρόνο και συγκεκριμένα τον επόμενο μήνα, από πίνακα επιτυχόντων, οι οποίοι θα στελεχώσουν τα ειρηνοδικεία μετά και από τη συγχώνευσή τους. Γιατί πρέπει να γίνουν συγχωνεύσεις. Θα έπρεπε να είχαν γίνει. Η εργασία έχει πραγματοποιηθεί. Τα συμβούλια εφετών στη χώρα έχουν κάνει τις προτάσεις τους. Δεν απέχουν πολύ από τις δικές μας εκτιμήσεις. Διότι δεν μπορούμε να λέμε σήμερα ότι μπορεί να υπάρχουν ειρηνοδικεία που δικάζουν εννέα ή δέκα υποθέσεις το χρόνο. Δεν γίνεται. Και η νέα Κυβέρνηση πρέπει να πάρει αμέσως μέτρα προς αυτή την κατεύθυνση ή και τώρα ακόμη.
Αυτό συνδέεται και με την ψηφιοποίηση στο χώρο της δικαιοσύνης. Είχε γίνει κι από τους παλιότερους συναδέλφους μου σημαντική δουλειά. Συνεχίστηκε. Κι όπως έχω πει πολλές φορές, είμαστε έτοιμοι αυτή τη στιγμή –και ήδη γίνεται- να πάμε σε βασικές αλλαγές. 
Θα αναφέρω δύο μόνον απ’ αυτές. 
Η μία είναι η ηλεκτρονική κατάθεση δικογράφων. Στην Αθήνα μπορεί ήδη να γίνει, δηλαδή είναι έτοιμο. 
Και βέβαια είναι και το μεγάλο πρόγραμμα, το οποίο έχει να κάνει με τη μαγνητοφώνηση και απομαγνητοφώνηση των Πρακτικών σε όλο το φάσμα της δίκης. Έγινε η σχετική προκήρυξη και είναι στην τελική του φάση. 
Έγινε μία κριτική ακόμη σε σχέση με τις μονομελείς συνθέσεις. Είναι μεγάλη θεωρητική συζήτηση αυτή. Οφείλω να σας πω ότι η επιτροπή υπό τον καθηγητή κ. Μαργαρίτη, που συντάσσει τον νέο Κώδικα Ποινικής Δικονομίας, ομόφωνα προτείνει τις μονομελείς συνθέσεις. 
Γιατί πλέον των άλλων, αυξάνει και το αίσθημα του κάθε δικαστή ξεχωριστά. Όπως είδατε, εμείς κάνουμε προσεκτικά βήματα. Δεν απλώνουμε συνολικά το θεσμό, αλλά μόνο σε ορισμένα κακουργήματα. Υπάρχει και ο δεύτερος βαθμός κρίσης, σας υπενθυμίζω, που είναι πολύ απλές υποθέσεις και είναι πολύ ευανάγνωστες όσον αφορά το τελικό τους αποτέλεσμα.
Οφείλω να πω ότι επισκεπτόμενος την ηγεσία του Αρείου Πάγου, δηλαδή την πρόεδρο, τον εισαγγελέα, τους αντεισαγγελείς και τους αντιπροέδρους, βρήκα και διαφορετικές εκτιμήσεις, όπως διαφορετικές εκτιμήσεις υπήρξαν και στα πλαίσια των δικαστικών ενώσεων. Είναι μία προβληματική. Σε κάθε περίπτωση, όμως, καλούμαστε να απαντήσουμε σε ένα πολύ συγκεκριμένο ζήτημα αυτή τη στιγμή. Εγώ είμαι υπέρ των μονομελών συνθέσεων ως αντίληψη, αλλά υπάρχουν και οι ανάγκες τις οποίες είπα την προηγούμενη φορά και δεν θα τις επαναλάβω. 
Σε κάθε περίπτωση θέλω να σας πω το εξής. Το Συμβούλιο της Επικρατείας της Γαλλίας σε πολυμελείς συνθέσεις, δηλαδή πάνω από τρεις, δικάζει μόνο το 15% των υποθέσεων. Ας μην απορρίπτουμε, λοιπόν, γενικά και αόριστα το θέμα των μονομελών ή πολυμελών συνθέσεων.
Άκουσα μία κριτική σε σχέση με τα ζητήματα των αναβολών. Είναι η μεγάλη πληγή καθυστέρησης απονομής της δικαιοσύνης. Είναι πιστοποιημένο από όλους. Δεν το λέει ο Παπαϊωάννου. Είναι μετρημένο αυτό. Πού οφείλεται; Ο πρώτος λόγος είναι οι πολλές εξαιρέσεις δικαστών. Με το παραμικρό υπάρχουν εξαιρέσεις δικαστών. Κάποιοι συνάδελφοί μου δικηγόροι εργάζονται μόνο με αυτό. Δεν τους άρεσε η σύνθεση, άντε μία εξαίρεση. Ξέρετε πόσο δύσκολο είναι στην επαρχία να αντικατασταθούν με άλλους δικαστές που δεν υπάρχουν και πόσο χρονίζουν οι υποθέσεις; 
Διαλέξαμε, λοιπόν, έναν τρόπο και μία διαδικασία στην οποία έχουν συμφωνήσει και οι δικαστές και η μεγάλη πλειοψηφία των δικηγόρων. Τώρα, κύριε Δρίτσα, εάν μία συνάδελφος έχει μία άποψη ότι νομοθετούμε γι’ αυτή, κάνει λάθος.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"476";": Όχι άποψη..";"ΘΕΟΔΩΡΟΣ ΔΡΙΤΣΑΣ"
"477";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κάνει λάθος! Αναφέρεται στη συγκεκριμένη υπόθεση. Σε κάθε περίπτωση πιστεύω ότι έχουμε βρει τη χρυσή τομή.
Από την άλλη πλευρά υπάρχει μία κριτική την οποία αποδέχομαι σε ένα πολύ μεγάλο βαθμό. Κάποιοι πρόεδροι -δεν είναι όλοι οι πρόεδροι πρωτοδίκες ή εφέτες των δικαστηρίων κακοί, οι περισσότεροι είναι καλοί και κάνουν καλά τη δουλειά τους- πετάνε τις υποθέσεις, δεν θέλουν να τις δικάσουν γιατί μπορεί να είναι δύσκολες. Γι’ αυτό φέραμε τη διάταξη που λέει ότι όταν αναβάλλει, αναβάλλει στον εαυτό του. Δεν είναι λοιπόν κάποιοι άλλοι που πρέπει να εργάζονται σκληρά και κάποιοι άλλοι να φυγοπονούν με αυτόν τον τρόπο. Εγγυήσεις προσπαθούμε να δώσουμε.
Πάω σε μία άλλη ρύθμιση, στα ασφαλιστικά μέτρα και γι’ αυτό συνδέεται με τις προθεσμίες. Ξέρω ότι η ελληνική δικαιοσύνη –εύκολα οφείλω να πω- έχει βρει ότι οι προθεσμίες που μπαίνουν είναι αντισυνταγματικές.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"478";": Ενδεικτικές, κύριε Υπουργέ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"479";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι ενδεικτικές, συγγνώμη. 
Οφείλω να σας πω ότι αυτά τα έψαξα και μέσα από την Παγκόσμια Τράπεζα. Δεν είναι, λοιπόν, έτσι. Κανονικά οι δικαστές θα έπρεπε να σέβονται το νόμο αλλά και η νομοθεσία να έχει το ρεαλισμό μέσα της. Προσπαθήσαμε, λοιπόν, να είναι ρεαλιστικές οι προθεσμίες. Τις συζητήσαμε με τους δικαστές. Ξέρω ότι πάλι θα βγουν κάποιες αποφάσεις έτσι.
Σε κάθε περίπτωση ας σηματοδοτήσουμε ότι επιτέλους τα ασφαλιστικά μέτρα στη χώρα μας πρέπει να γίνουν ασφαλιστικά μέτρα, γιατί δεν είναι. Ας σηματοδοτήσουμε ότι οι εργατικές διαφορές πρέπει να εκδικάζονται πιο πριν γιατί εκεί υπάρχουν άνθρωποι άνεργοι, φτωχοί και πρέπει να τελειώνουν πιο πριν. Αυτές είναι οι προθέσεις μας.
Άκουσα για τα παράβολα. Πρέπει να ξέρετε ότι στην Ελλάδα έχουμε φθηνή δικαιοσύνη, δεν έχουμε ακριβή δικαιοσύνη. Εύκολα ο κάθε πολίτης μπορεί να προσφύγει στη δικαιοσύνη. Τα παράβολα επιστρέφονται εάν κάποιος δικαιωθεί. Τα παράβολα μπαίνουν –γι’ αυτό και επιστρέφονται- για να αποτρέψουν φαινόμενα στρεψοδικίας και δικομανίας. Δεν γίνονται, λοιπόν, για κανέναν άλλο λόγο. Αυτός είναι ο σκοπός και ο στόχος τους.
Σε σχέση με τα διαζύγια, εγώ διόρθωσα τη σχετική πρόταση και είπα «απόφαση, όχι με διάταξη», ακριβώς για να υπάρχουν ένδικα μέσα σε σχέση με την πρώτη απόφαση κ.λπ.. Εάν τέλος πάντων κάποιοι θέλουν να ξαναπαντρευτούν, ας ξαναπαντρευτούν. Δεν χάλασε ο κόσμος.
Σας άκουσα για τις μεγάλες επενδύσεις. Εάν δείτε όλες τις μετρήσεις, θα δείτε ότι στην Ελλάδα δεν γίνονται επενδύσεις –και οι επενδύσεις φέρνουν θέσεις εργασίας, θέλω να είμαι ξεκάθαρος σ’ αυτό, ο τόπος έχει ανάγκη τις επενδύσεις- γιατί έχουμε αντισυνταγματικότητες, έχουμε πολλές κρίσεις. Τις πήγαμε, λοιπόν, στο Συμβούλιο της Επικρατείας σε σχηματισμό τελείως αντικειμενικό για να προστατεύσουμε την ανάπτυξη ή να ενθαρρύνουμε την ανάπτυξη στον τόπο. Περί αυτού πρόκειται. 
Άκουσα πολύ κριτική σε σχέση με την τροποποίηση του Κώδικα Οργανισμού Δικαστηρίων. Κοιτάξτε, κύριοι συνάδελφοι, οι περισσότερες ρυθμίσεις έγιναν από επιτροπή που ήταν από τους ίδιους τους δικαστές και έχουν βρει θετική ανταπόκριση οι περισσότερες. 
Υπάρχουν κάποιες ρυθμίσεις στις οποίες δεν συμφωνούμε ή δεν συμφωνούμε όλοι. Πρέπει να ξέρετε ότι και ανάμεσα στις δικαστικές ενώσεις υπάρχουν και διαφορετικές εκτιμήσεις για κάποιες από αυτές. 
Έγινε μία προσπάθεια τελευταία με τον κ. Αθανασίου και τον κ. Πικραμένο να βρουν μία φόρμουλα κ.λπ.. Οι περισσότερες είχαν απαντηθεί. 
Όμως, επειδή άκουσα πολύ σωστά τον κ. Τζαβάρα να λέει για αναμόρφωση στους θεσμούς της επιθεώρησης -έχει επιχειρηθεί πολλές φορές- εγώ πιστεύω ότι εδώ χρειάζεται ριζική συνταγματική αναθεώρηση του πώς λειτουργεί το Ανώτατο Δικαστικό Συμβούλιο ή το Πειθαρχικό Συμβούλιο στη χώρα μας. Εκεί είναι το θέμα. 
Έχω δει, κύριε Τζαβάρα, καλές εκθέσεις επιθεώρησης.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"480";": Κακές έχετε δει.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"481";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχω δει καλές, έχω δει και κακές. 
Από την άλλη μεριά, πρέπει να ξέρετε, όμως, ότι όταν πηγαίνουν οι κακές εκθέσεις στο Ανώτατο Δικαστικό Συμβούλιο, τους αθωώνει όλους ή έχω δει να βάζει ποινές σε ανθρώπους που έχουν πάει δέκα φορές, έντεκα, δέκα μέρες κράτηση μισθού. Τις επιστρέφω πίσω και δυστυχώς, ξαναγυρίζουν, γιατί θεωρούν το γεγονός ότι ασκεί ο Υπουργός το δικαίωμά του να ξαναστέλνει για να κριθούν ξανά οι υποθέσεις προσβολή στην απόφαση που πήραν και τις ξαναστέλνουν με την ίδια απόφαση. Δεν πιστεύω να συμβαίνει σε καμμία άλλη χώρα του κόσμου αυτό το πράγμα. 
Άρα, κάποια στιγμή ας σκύψουμε με θάρρος και να πούμε ναι, ανεξάρτητη ελληνική δικαιοσύνη, αλλά όχι κράτος δικαστών στην Ελλάδα. Ας τα δούμε κάποια στιγμή με γενναιότητα αυτά τα ζητήματα.
Θέλω να είμαι ξεκάθαρος όσον αφορά το θέμα που μπήκε για το ποιος κανονίζει τα πινάκια και τους κανονισμούς λειτουργίας. Είπα εγώ να τους καθορίζει ο Υπουργός; Είπαμε να είναι η ολομέλεια των ανωτάτων δικαστηρίων, για να ξέρουμε τι μας γίνεται. Εσείς αναφερθήκατε σε παραδείγματα του πώς λειτουργεί το σύστημα, ιδιαίτερα στα διοικητικά δικαστήρια και πόσες υποθέσεις βάζουν.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"482";": Δεν το λύνει το θέμα.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"483";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το λύνει απόλυτα. Θα σας πω πολύ απλά γιατί το λύνει. Διότι αυτήν τη στιγμή έχουμε τετρακόσιες εξήντα χιλιάδες εκκρεμείς υποθέσεις στα διοικητικά δικαστήρια. Επειδή το πινάκιο, δηλαδή τον κανονισμό τον κάνει η κατώτερη ολομέλεια, έρχεται και σου λέει η ολομέλεια του Πύργου ότι βάζει δέκα υποθέσεις. Και τις περισσότερες φορές οι υποθέσεις είναι οι ίδιες. Θα έρθει η ολομέλεια του Συμβουλίου της Επικρατείας και θα πει όχι δέκα, αλλά τριάντα υποθέσεις. Με συγχωρείτε, εγώ θα το πω; Δεν πρέπει, όμως, κάποιο όργανο πιο πάνω, συλλογικό να αποφασίσει για αυτά τα ζητήματα; 
Καταργούμε κανένα αυτοδιοίκητο; Ε, όχι, δεν μπορώ να το δεχθώ. Απαντάμε σε υπαρκτά ζητήματα.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"484";": Η αντίρρησή μας δεν είναι επί της ουσίας της ρυθμίσεως, αλλά σχετικά με το ποιος έχει το δικαίωμα από τους εκτός της ολομέλειας να ζητούν…";"ΚΩΝΣΤΑΝΤΙΝΟΣ ΤΖΑΒΑΡΑΣ"
"485";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Οι προϊστάμενοι. Βέβαια, η Ένωση λέει να το έχει μόνο ο Υπουργός. Ευχαριστώ, αλλά σήμερα είμαι εγώ Υπουργός, αύριο κάποιος άλλος. Εγώ πιστεύω ότι πρέπει να το έχει ο Υπουργός, αλλά ας το έχουν και οι προϊστάμενοι των παραπάνω δικαστηρίων. Τι πειράζει; Αυτό είναι το κρίσιμο ζήτημα;
Σε κάθε περίπτωση, θέλω να πω το εξής. Θα προβώ σε αλλαγές στο άρθρο 96, όχι επειδή πιστεύω ότι δεν είναι σωστό, έτσι όπως είναι διατυπωμένο. Είπα στους συνεργάτες μου ήδη αυτά τα δύο ζητήματα τα οποία θέσατε που έχουν να κάνουν με τα συγκεκριμένα θέματα κ.λπ. να διορθωθούν και να φύγουν από τη μέση και σε σχέση με το κύρος της δικαιοσύνης και με το υπηρεσιακό συμφέρον και όλα τα άλλα. Εδώ, όμως, υπάρχει κάτι πάρα πολύ σημαντικό, ότι για να μπει κάποιος θέλει πλήρως αιτιολογημένη απόφαση. Δηλαδή δεν θα πρέπει να καθίσουν να τα αιτιολογήσουν πλήρως οι ανώτατοι δικαστές;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"486";": Είναι υποχρέωση από το Σύνταγμα.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"487";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρα, λοιπόν, θέλω να πω το εξής. Εγώ θα προβώ σε διόρθωση. Θα το επαναδιατυπώσω τώρα, για να τελειώνει αυτό. Δεν θέλω να έχουμε σε αυτά τα ζητήματα διαφωνίες. 
Ο κ. Τσούκαλης λείπει. Έβαλε ένα θέμα σε σχέση με την αναψηλάφηση, δηλαδή την επανάληψη διαδικασίας, όταν υπάρχουν για την πολιτική δίκη αποφάσεις του Δικαστηρίου του Στρασβούργου. Δεν είναι ακριβώς το ίδιο με τα διοικητικά δικαστήρια και τα ποινικά δικαστήρια, ιδιαίτερα με τα διοικητικά, διότι εδώ έχουμε μία διαδικασία που θα τελειώσει στον Άρειο Πάγο και θα ξεκινήσει πάλι από την αρχή, δηλαδή αντί να πάμε σε επιτάχυνση, θα πάμε σε επιβράδυνση, αν υπάρχει παραβίαση κανόνων ουσιαστικού δικαίου κ.λπ.. 
Μου μίλησε και χθες ο κ. Ρουπακιώτης, μου έκανε κάποιες προτάσεις. Εγώ δεν το απορρίπτω από την αρχή, αλλά είναι ένα θέμα που δεν μπορώ να το αντιμετωπίσω στο λίγο χρόνο που έχουμε σήμερα εδώ. Είναι μία καλή σκέψη. Ας μην οδηγηθούμε, όμως και σε αντίθετα αποτελέσματα. Εκεί που πάμε δηλαδή σε επιτάχυνση να πάμε σε επιβράδυνση. Δεν είναι εύκολο, όπως και η προσέγγιση που έγινε για να υπάρχει πολιτική αγωγή.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"488";": Πάντως, υπάρχει κενό εκεί.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"489";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είπα ότι υπάρχει ζήτημα, αλλά δεν μπορώ να το εντοπίσω αυτή τη στιγμή, διότι όπως ξέρετε για τους κανόνες δικαίου, όσον αφορά το θέμα της πολιτικής αγωγής, στις εργατικές διαφορές, πρέπει να αλλάξουν κάπου πέντε άρθρα του Κώδικα Ποινικής Δικονομίας, κ.λπ.. Δεν είμαι έτοιμος. Εγώ σημείωσα με προσοχή τι παρεμβάσεις πρέπει να γίνουν, αλλά όταν δεν είσαι έτοιμος να ρυθμίσεις κάτι, δεν μπορείς στο πόδι κάποια στιγμή να κάνεις κάποιες διατάξεις. Αυτή είναι η άποψή μου, κύριε Τζαβάρα. Άρα, λοιπόν, έτσι προχωρώ.
Σε σχέση με τα υποθηκοφυλακεία, η συζήτηση είναι μεγάλη και τέθηκε από πολλούς συναδέλφους. Θα πληρωθούν οι θέσεις, αλλά υπάρχει ένα ζήτημα. Να πληρώσω μία θέση ή να εκτελεί κάποιος χρέη, όταν είναι έτοιμο το Κτηματολόγιο; Μετά από έξι μήνες θα έχω Κτηματολόγιο; Διότι αν έχω Κτηματολόγιο, δεν χρειάζεται το Υποθηκοφυλακείο! 
Άρα, λοιπόν, αυτή τη στιγμή έχω βάλει τις υπηρεσίες να κάνουν μία προσέγγιση να δούμε πού μπορούμε να πληρώσουμε άμεσα, διότι το Κτηματολόγιο θα έρθει μετά από δύο ή τρία χρόνια! Όμως, να μην πληρώσουμε και θέσεις εκεί όπου μετά από ένα χρόνο θα έχω Κτηματολόγιο! Με προσοχή αντιμετωπίζω αυτό το θέμα.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"490";": Στην επίλυση των διαφορών όμως;";"ΚΩΝΣΤΑΝΤΙΝΟΣ ΤΖΑΒΑΡΑΣ"
"491";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό το θέμα θα το δούμε.
Σε σχέση με τη γονική άδεια των δικαστικών λειτουργών γυναικών και ανδρών που έθεσε η κ. Σπέντζα –δεν είναι εδώ- κοιτάξτε, έχουμε τη μεγαλύτερη γονική άδεια από κάθε άλλη χώρα της Ευρώπης. Στη δικαιοσύνη υπάρχουν ειδικές συνθήκες εργασίας. Σας υπενθυμίζω ότι οι διακοπές –έτσι λέγονται, οι δικαστές το βάζουν διαφορετικά- αρχίζουν την 1η Ιουλίου για όλους τους δικαστικούς λειτουργούς και τελειώνουν στις 15 Σεπτεμβρίου! Γιατί; Διότι σ’ αυτό το διάστημα οι δικαστές εργάζονται για πολλά ζητήματα στο σπίτι τους. 
Εγώ συμμερίζομαι αυτήν την άποψη, αλλά και οι γυναίκες δικαστίνες εργάζονται στο σπίτι τους, όπως και οι άνδρες. Εάν, λοιπόν, αυτή τη στιγμή αφήσουμε ενάμιση χρόνο γονική στον πατέρα, γονική στη μητέρα, κλπ, τότε δεν υπάρχει αποτέλεσμα. Αυτό δεν το εισηγήθηκα μόνο εγώ. Ήταν η άποψή μου, αλλά βρήκα μεγάλη ανταπόκριση και μέσα στην ομάδα των ίδιων των δικαστών, όχι στα συνδικαλιστικά όργανα των δικαστών. Οφείλω να το πω, για να μην τους αδικώ. Όμως, με όλους τους άλλους που συζήτησα, τον Πρόεδρο, τους Αντιπροέδρους, τους εισαγγελείς, βρήκα άλλο κλίμα. Αυτή είναι η αλήθεια και θέλω να πω ότι είναι αποτέλεσμα συνεργασιών και με τους δικαστικούς λειτουργούς.
Σε σχέση με τον πίνακα και τους πλειστηριασμούς θέλω να πω τα εξής: Είναι δύσκολο. Εγώ είχα στείλει ένα γράμμα στον κ. Βενιζέλο και στον κ. Χρυσοχοΐδη ότι πρέπει να το δούμε αυτό και σε συνδυασμό με τον Πτωχευτικό Κώδικα. Δεν είναι εύκολο να αλλάζεις κάθε φορά τη σειρά του πίνακα πλειστηριασμού. Είδα με μεγάλη ευαισθησία αυτό το θέμα που είχε να κάνει με τις αδικοπραξίες και με το 97% αναπηρίας, κ.λπ., αλλά σε όλα τα άλλα θα συνεργαστώ μαζί τους, διότι υπάρχουν προβλήματα μ’ αυτούς που έχουν πρώτες υποθήκες, δεύτερες υποθήκες, προσημειώσεις, κ.λπ.. Δεν είναι ένα ζήτημα που αντιμετωπίζεται έτσι αλλάζοντας τον πίνακα, κ.λπ.. Δεν είναι εύκολη υπόθεση και θέλω να το καταλάβετε.
Σε σχέση με τις τροπολογίες, έχω ήδη απαντήσει σε όλες και έχω πει ποιες έχω δεχτεί. Και όπως είδατε, δέχθηκα πάρα πολλές.
Σε σχέση μ’ αυτό που είπε ο κ. Καστανίδης για την ένταξη των δικαστικών υπαλλήλων στο βαθμό που κατέχουν, ήθελα να πω ότι είναι πρότασή μου, κύριε Καστανίδη. Όπως ξέρετε, αυτά δεν τα αποφασίζω μόνος μου. Μακάρι να τα αποφάσιζα μόνος μου. 
Όπως και για την εφεδρεία των δικαστικών υπαλλήλων και των σωφρονιστικών υπαλλήλων, κατέβαλα τεράστια προσπάθεια –δεν μου αρέσει να λέω ότι έδωσα μάχη- στα συναρμόδια Υπουργεία. Διαπιστώνω ακόμα το γεγονός ότι έχουμε πάρα πολλές ελλείψεις στο χώρο των γραμματειών και βασικά των υπαλλήλων που πρέπει να στελεχώνουν τα δικαστήρια της χώρας. Ήδη μίλησα χθες και με τον κ. Ρέππα και ζητώ μετατάξεις, κ.λπ., διότι κάνουμε πολλά πράγματα εδώ, αλλά πολλές φορές δεν έχουμε γραμματείς να ανέβουν στις έδρες. Περί αυτού πρόκειται. Είναι ένα τεράστιο ζήτημα. Κατά συνέπεια, την τροπολογία δεν μπορώ να την αποδεχθώ αυτή τη στιγμή μόνος μου, αν δεν έχω συνεργασία με τα αρμόδια Υπουργεία. Όμως, είναι ένα θέμα που πράγματι με απασχολεί.
 Θα αναφερθώ τώρα στο θέμα που έθεσε και ο κ. Καστανίδης και πολλοί άλλοι συνάδελφοι εδώ σε σχέση με τα ζητήματα της τροπολογίας ως προς τη διαφάνεια, το «πόθεν έσχες» και τόσα άλλα ζητήματα. Κοιτάξτε, κυρίες και κύριοι συνάδελφοι, δεν πιστεύω ότι πρέπει να νομοθετούμε εν θερμώ, επειδή υπήρξε ένα γεγονός το οποίο προκάλεσε θλίψη σε όλους μας. Ήταν ένα γεγονός ατυχές πάνω απ’ όλα –δεν μπορώ να πω τίποτα παραπέρα- αλλά δεν μπορώ από την άλλη να δεχθώ με αφορμή αυτό το γεγονός αυτό που γίνεται αυτές τις μέρες στα Μέσα Μαζικής Ενημέρωσης, δηλαδή μία ολομέτωπη επίθεση κατά της πολιτικής και των πολιτικών. Αυτό δεν το δέχομαι.
Όλο αυτό που κάνουν αυτοί οι κύριοι, να μας απαντήσουν, μετά την πολιτική τι; Διότι πιανόμαστε από κάπου και κάνουμε ολομέτωπη επίθεση. Τα ισοπεδώνουμε όλα. 
Οφείλω να πω -διαβάζοντας τα Πρακτικά της Επιτροπής Θεσμών και Διαφάνειας- ότι ο κ. Νικολούδης είπε «Εγώ γνωρίζω, γιατί ελέγχω, ότι αυτό που βγαίνει ως εικόνα για τους πολιτικούς δεν είναι αυτό που είναι η πραγματικότητα, γιατί εγώ εξετάζω την πραγματικότητα. Από εκεί και πέρα είναι όλα τα άλλα». 
Τι θέλω να πω; Θέλω να πω ότι υπάρχει μία ισοπεδωτική, θα έλεγα, πολλές φορές άδικη επίθεση -όχι ότι είναι πάντοτε άδικη- και πρέπει να αντιμετωπίσουμε τα ζητήματα. 
Ο κ. Καστανίδης είχε φέρει ένα νόμο, τον είχαμε συζητήσει και στην Επιτροπή Θεσμών και Διαφάνειας. Χρειάζεται συμπλήρωση ο νόμος. Μάλιστα, χρειάζεται. Και ο κ. Κακλαμάνης έχει καταθέσει μία αξιολογότατη πρόταση. Και σήμερα από άλλη προσέγγιση οι συνάδελφοι Βουλευτές με τον κ. Γιακουμάτο έχουν φέρει τη δική τους πρόταση. Ο κ. Καστανίδης έχει καταθέσει πάλι μία πρόταση. Η Νέα Δημοκρατία πριν λίγο καιρό είχε καταθέσει. 
Εγώ νομίζω, επειδή την αρμοδιότητα τη βασική την έχει το Υπουργείο Εσωτερικών, ότι αυτό πρέπει να αποτελέσει μία δημιουργική συζήτηση στο πλαίσιο της Επιτροπής Θεσμών και Διαφάνειας, να πάμε σε μία σύνθεση και να φέρουμε μία ολοκληρωμένη πρόταση. Δεν μπορώ να δεχθώ ότι πρέπει να πάμε σε αποσπασματικές ρυθμίσεις γιατί αυτήν τη στιγμή υπάρχει μία περιρρέουσα ατμόσφαιρα. Σοβαρά και υπεύθυνα. 
Σε κάθε περίπτωση όμως νομίζω ότι οφείλουμε όλοι να πούμε στον ελληνικό λαό αυτό που δεν λέγεται, ότι αν υπάρχει ο θεσμός του «πόθεν έσχες» με τις όποιες αδυναμίες κι αν εφαρμόζεται, εφαρμόζεται μόνο για το πολιτικό σύστημα και τους Βουλευτές, για κανέναν άλλο. Κι όσοι θέλουν να δουν το «πόθεν έσχες» όλων μας, από την ημέρα που γίναμε Βουλευτές κάθε χρόνο καταθέτουμε τη δήλωση του «πόθεν έσχες» και είναι στα αρχεία όλων των εφημερίδων και είναι και στα αρχεία της Βουλής. Τώρα υπάρχει και η ανάρτηση στο διαδίκτυο. Έχουν γίνει και αναδρομικοί έλεγχοι. 
Ήταν πάντα οι έλεγχοι αποτελεσματικοί; Ασφαλώς και όχι. Κι αυτή είναι η μεγάλη αδυναμία του νόμου. Διότι στην εποχή των offshore εταιρειών, πώς θα γίνουν οι έλεγχοι; Εδώ σας θυμίζω ότι οι δικοί μας έλεγχοι γίνονται από ορκωτούς ελεγκτές. Δεν γίνονται από τους ίδιους που λένε τα μέσα ενημέρωσης. 
Η επιτροπή έχει πλειοψηφία Βουλευτών, πράγματι μαζί με τους άλλους που είναι δικαστές, όμως η βάση είναι ο έλεγχος που κάνουν οι ορκωτοί ελεγκτές. Αυτή είναι η αλήθεια. 
Τώρα αν ο κάθε Παπαϊωάννου –για να μην χρησιμοποιήσω άλλο όνομα- έχει μία offshore εταιρεία ή στα νησιά Κέιμαν ή όπου αλλού, είναι μία δύσκολη υπόθεση. Κι εδώ πρέπει να ασχοληθεί και η Αρχή για το Ξέπλυμα Μαύρου Χρήματος και με συγκεκριμένες καταγγελίες. Αν υπάρχουν όμως άλλοι αποτελεσματικοί τρόποι, εδώ είμαστε. Διότι το σύνολο του πολιτικού κόσμου, το σύνολο των Βουλευτών θέλουν να έχουν ένα διά ταύτα. 
Θέλω άλλωστε να πω εδώ για το συγκεκριμένο ζήτημα, κυρίες και κύριοι συνάδελφοι, ότι εγώ πήρα μία πρωτοβουλία. Δεν ήταν παρέμβαση, πιστεύω, στο έργο της δικαιοσύνης. Πήρα τηλέφωνο τον κ. Νικολούδη και μου είπε «κύριε Υπουργέ, ό,τι και να μου πείτε δεν πρόκειται να πω τίποτα διότι αυτή τη στιγμή δεν είναι τα θέματα του απορρήτου ή τα θέματα των προσωπικών δεδομένων, έχει να κάνει με το καθήκον εχεμύθειας, το οποίο προβλέπεται στο νόμο. Αν θέλετε να κάνετε άρση του καθήκοντος εχεμύθειας, κάντε το νομοθετικά, αλλά εγώ δεν πιστεύω ότι πρέπει για όσους υπηρετούν την Αρχή για το Ξέπλυμα Μαύρου Χρήματος να υπάρξει «καθήκον εχεμύθειας». 
Μιλάμε ότι το καθήκον εχεμύθειας υπάρχει για όσους νόμιμα έχουν ενεργήσει, γιατί το καθήκον εχεμύθειας για όσους έχουν ενεργήσει παράνομα δεν ισχύει. Κατά συνέπεια επειδή είναι ένα λεπτό θέμα, σεβόμενος αυτά, να συνεννοηθώ και με τον κ. Γιαννίτση, αλλά και με τον Πρόεδρο της Επιτροπής Θεσμών και Διαφάνειας, να τα βάλουμε κάτω και να καταλήξουμε σε βελτιώσεις για κάτι αποτελεσματικό -πιστεύω να συμφωνείτε- παρά να δεχθώ σήμερα μία τροπολογία η οποία πολλές φορές μπορεί να έχει να κάνει και μόνο με την εικόνα και όχι με την ουσία. 
Αυτή είναι η θέση μου κι έτσι τοποθετούμαι και στο θέμα των τροπολογιών που έχουν καταθέσει οι κύριοι συνάδελφοι.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"492";"): Θα χρειαστείτε πολύ ακόμα, κύριε Υπουργέ;";"Αναστάσιος Κουράκης"
"493";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τελειώνω με μία δημόσια παράκληση -επειδή μπήκε το θέμα- προς την πλευρά της Νέας Δημοκρατίας. Είναι φανερό αυτό που είπε προηγούμενα, νομίζω και ο κ. Πλεύρης και κάποιοι άλλοι, ότι σήμερα το ΠΑΣΟΚ δεν έχει την πλειοψηφία στη Βουλή και πρέπει να υπάρχει μια συνεννόηση. Έχει γίνει μία πάρα πολύ σημαντική δουλειά και κατέθεσα ένα σχέδιο νόμου, μέσα από την επεξεργασία που έγινε στις διάφορες επιτροπές, που έχει να κάνει με την αντιμετώπιση των ναρκωτικών στη χώρα μας. 
Θέλω να παρακαλέσω τη Νέα Δημοκρατία -και ξέρω ότι είχε μεγάλες εναντιώσεις και ο κ. Καρατζαφέρης- να δει το σχέδιο νόμου κι αν υπάρχουν κάποιες βελτιώσεις που πρέπει να γίνουν, να το φέρουμε στην εθνική αντιπροσωπεία. 
Οφείλω να σας πω ότι δέχομαι καθημερινά οχλήσεις από όλη την Ελλάδα. Είναι μία μάστιγα τα ναρκωτικά. Πρέπει να τα αντιμετωπίσουμε στην πραγματική τους διάσταση. Πρέπει να εξορθολογήσουμε το θέμα των ποινών, πρέπει να δούμε το δικαίωμα στη θεραπεία, που ουσιαστικά βάζει αυτός ο νόμος και σε αυτούς που είναι ακόμα στις φυλακές.
Κύριοι συνάδελφοι, θα σας παρακαλέσω να το δείτε και, αν συμφωνείτε, να κάνουμε τις όποιες βελτιώσεις και να το κάνουμε νόμο του κράτους. Είναι φανερό και αυτονόητο ότι από δω και πέρα και μέχρι να πάμε σε εκλογές –θέλω να πιστεύω σύντομα- θα πρέπει να απαντήσουμε σ’ αυτά τα ζητήματα.
Κλείνω μ’ αυτές τις σκέψεις και μετά τις τοποθετήσεις των συναδέλφων θα προχωρήσω στις συγκεκριμένες αλλαγές στα ζητήματα που ανέφερα προηγουμένως όσον αφορά τα θέματα των παρατηρήσεων που έκανα δεκτές για να πάρουν συγκεκριμένη μορφή στο παρόν νομοσχέδιο.
Σας ευχαριστώ.
(Χειροκροτήματα από την πτέρυγα του ΠΑΣΟΚ)";"ΜΙΛΤΙΑΔΗΣ ΠΑΠΑΪΩΑΝΝΟΥ"
"494";"): Ευχαριστούμε τον Υπουργό Δικαιοσύνης, Διαφάνειας και Ανθρωπίνων Δικαιωμάτων κ. Παπαϊωάννου.
Κύριε Κακλαμάνη, έχει ζητήσει το λόγο ο κ. Δένδιας. Θέλετε να προηγηθείτε;";"Αναστάσιος Κουράκης"
"495";": Κύριοι συνάδελφοι, θέλετε να με ακούσετε, μήπως και συμφωνήσετε σε κάτι;";"ΑΠΟΣΤΟΛΟΣ ΚΑΚΛΑΜΑΝΗΣ"
"496";": Παρακαλώ.";"ΝΙΚΟΛΑΟΣ ΔΕΝΔΙΑΣ"
"497";": Αποκλείεται!";"ΚΩΝΣΤΑΝΤΙΝΟΣ ΤΑΣΟΥΛΑΣ"
"498";"): Ορίστε, κύριε Πρόεδρε, έχετε το λόγο.";"Αναστάσιος Κουράκης"
"499";": Ο κ. Τασούλας είναι Ηπειρώτης, ο κ. Δένδιας Κερκυραίος. Εγώ είμαι στη μέση, από τη Λευκάδα. Είναι δυνατό να μη συμφωνήσετε μαζί μου, κύριε Τασούλα; Εμείς σε σας στηριζόμαστε. Ένα μικρό νησάκι είμαστε με μία γέφυρα που περνάμε απέναντι.
Κύριε Πρόεδρε, δεν θα σας απασχολήσω πολύ. Θα ήθελα να θέσω υπ’ όψιν του Υπουργού την άποψή μου για το νομοσχέδιο και τα αποτελέσματα που θα έχει όταν θα καταστεί δυνατή η εφαρμογή του, διότι πέραν του νομοθετήματος, προφανώς υπάρχει ανάγκη ενίσχυσης υποδομών, υπάρχει ανάγκη ενίσχυσης της γραμματείας των δικαστηρίων. Το νομοσχέδιο μεριμνά για την επίσπευση των δικών, αλλά γνωρίζει ο Υπουργός και γνωρίζουμε όλοι μας ότι σημειώνεται σημαντική καθυστέρηση στην καθαρογραφή και τη δημοσίευση των αποφάσεων. Έχω αναφερθεί σ’ αυτό και είχα ενημερώσει το Υπουργείο Δικαιοσύνης και το Υπουργείο Οικονομικών ότι είναι ένα πρόβλημα που πρέπει να αντιμετωπιστεί διότι αυτές οι πολύ θετικές διατάξεις σ’ ό,τι αφορά τον όγκο των φορολογικών, των διοικητικών δικαστηρίων, ουσιαστικά των φορολογικών υποθέσεων, θα καταστούν γράμμα κενό αποτελέσματος εάν δεν υπάρξει ενίσχυση της γραμματείας, ιδιαίτερα του διοικητικού εφετείου της Αθήνας, ή αν δεν εφαρμοστεί η σκέψη που σας υπέβαλα και την οποία ως Υπουργός Δικαιοσύνης αξιοποιήσατε. Πρέπει να γίνεται η κατάρτιση των Πρακτικών διά φωνοληψίας ή να γίνεται η διατύπωσή τους με ηλεκτρονικά μέσα κ.λπ.. Πιστεύω ότι πρέπει με το Υπουργείο Οικονομικών να δώσετε τη δυνατότητα κάποιου κινήτρου –δεν λέω τη λέξη «υπερωρίες» γιατί είναι απαγορευμένη- ώστε οι αρμόδιοι γραμματείς να επιμελούνται την ταχύτατη έκδοση και δημοσίευση των αποφάσεων. Η Επιτροπή Ανταγωνισμού για σοβαρότατα ποσά πάνω από εκατό εκατομμύρια ευρώ χρειάστηκε έπειτα από δική μου όχληση προς τον κ. Κυριτσάκη να στείλει δύο-τρεις υπαλλήλους στο Εφετείο Αθηνών, το Διοικητικό Εφετείο, για να καθαρογράψουν τις αποφάσεις που τα καρτέλ έχουν τον τρόπο τους. Ξέρουμε οι δικηγόροι και ορισμένοι και από το χώρο της δικηγορίας πώς μπορεί ο δικαστής μεν να βγάλει τάχιστα και να γράψει την απόφαση, αλλά να κοιμάται εκεί περιμένοντας μία σειρά που δεν έρχεται παρά έπειτα από πολύ καιρό.
Το άλλο που θέλω να σας πω, κύριε Υπουργέ, μην το θεωρήσετε ως εκδήλωση υπερβολικά συντηρητικής άποψης, που στο ΠΑΣΟΚ είναι απαγορευμένη. Θέλω να κάνετε μια διάκριση για το ζεύγος που δεν έχει ανήλικα παιδιά. Αυτοί όχι στον ένα χρόνο που βάλατε, αλλά και στους έξι μήνες να χωρίζουν. Αν δεν έχουν κάνει παιδιά στους πρώτους καυγάδες –που αρχίζουν κανά μήνα μετά το γάμο- ας πάρει ο καθένας το δρόμο του. Αλλά αν υπάρχουν ανήλικα παιδιά νομίζω ότι πρέπει να κόψουν το λαιμό τους, να ηρεμήσουν, να περάσουν τον πρώτο χρόνο δοκιμασίας ενός γάμου και μετά να τους δίνουμε τη δυνατότητα με τη διάταξη αυτή στον ένα χρόνο επάνω να χωρίσουν. Μπορεί να είναι με την κοιλιά ήδη η κυρία και με τις παρενέργειες της εγκυμοσύνης. Δεν είναι πάντοτε εύκολος και ο πρώτος και ο δεύτερος χρόνος. Η γκρίνια έρχεται έπειτα από έξι με επτά χρόνια. Αργότερα βέβαια παύει να ασχολείται συνήθως ο ένας με τον άλλον και ζουν ομαλά. Βάλτε, λοιπόν, τη διετία σας παρακαλώ, αν υπάρχουν ανήλικα παιδιά. 
Κάποτε έπρεπε να πάνε στο Μητροπολίτη. Τώρα όλα αυτά τα έχουμε καταργήσει. Ας έχουμε όμως, τη διετία αν έχουν ανήλικα παιδιά.
Σωστά κάνετε αυτή την αναδιάταξη σε ό,τι αφορά στο άρθρο 875 του Κώδικα Πολιτικής Δικονομίας. Υπέρ των θυμάτων βάζετε αναπηρία πάνω από το 67%. Δεν νομίζω στην περίπτωση αποζημιώσεων ή άλλων αξιώσεων, που προκύπτουν από τη διάπραξη αδικήματος, ότι θα πρέπει να βάζουμε όριο αναπηρίας. Σωστά βάζετε τη διάταξη για τη «RICOMEX» γιατί είχαμε τριάντα έναν νεκρούς. Είχαμε και πάρα πολλούς τραυματίες, οι οποίοι σήμερα δεν έχουν κανένα πρόβλημα. Δεν είναι 67% ανάπηροι. Νοσηλεύτηκαν σε νοσοκομεία, έκαναν δαπάνες, πήγαιναν σε φυσικοθεραπευτές, ήρθε επιτέλους, το δικαστήριο και τους επεδίκασε αυτές τις δαπάνες. 
Κατά συνέπεια, εγώ νομίζω ότι πρέπει να βγάλετε το 67%. Πρέπει να καλυφθούν –εφόσον δεν ήταν δυνατόν γιατί δεν είχε εκδοθεί η δικαστική απόφαση μέχρι την πτώχευση ή τον πλειστηριασμό- αν τραυματίστηκαν ή αν είχαν άλλες αξιώσεις. 
Νομίζω ότι επιμένετε σε ό,τι αφορά στη δημοσιότητα των αποφάσεων των ανεξαρτήτων αρχών. Εύχομαι να μην επιστρέψει κάποιος με τη διαφορά μιας ψήφου –όπως συνέβη στην υπόθεση «VODAFONE»- το πρόστιμο που υποθέτω ότι οφείλει να επιβάλει η ΑΔΑΕ στη «VODAFONE». 
Νομίζω ότι σε ό,τι αφορά στην τελευταία διάταξη, η λήξη της θητείας μελών ανεξαρτήτων αρχών, εφόσον έχουν υπερβεί την οκταετία συνολικά, δεν λήγει με τη δημοσίευση του νόμου. Πόσο παρέχεται;";"ΑΠΟΣΤΟΛΟΣ ΚΑΚΛΑΜΑΝΗΣ"
"500";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έξι μήνες.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"501";": Ένα εξάμηνο. Ωραία. Καλύπτεται αυτό. 
Αυτά ήθελα να πω, κύριε Πρόεδρε.
Ευχαριστώ πάρα πολύ.";"ΑΠΟΣΤΟΛΟΣ ΚΑΚΛΑΜΑΝΗΣ"
"502";"): Ευχαριστούμε τον Πρόεδρο της Βουλής κ. Απόστολο Κακλαμάνη. 
Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Νικόλαος Δένδιας.
Ορίστε, κύριε Δένδια, έχετε το λόγο.";"Αναστάσιος Κουράκης"
"503";": Σας ευχαριστώ, κύριε Πρόεδρε. Θα είμαι εξαιρετικά σύντομος.
Όσον αφορά τα περισσότερα για το νομοθέτημα επί των άρθρων -γιατί, όπως θυμόμαστε όλοι, είχε γίνει και συζήτηση επί της αρχής- τέθηκαν και από τον εισηγητή μας και από τους αγορητές τους προερχόμενους από τη Νέα Δημοκρατία, κατά τη διάρκεια της συζήτησης σήμερα.
Θα ήθελα να προσθέσω κι εγώ τη φωνή μου στα θέματα που αφορούν το άρθρο 96, το οποίο νομίζω ότι παρότι δεν είμαι καθόλου έτοιμος να μη δεχθώ ότι δεν κινείται ο Υπουργός από τη συγκεκριμένη περίπτωση του πρώην ανακριτή κ. Ζαγοριανού, την οποία όλοι έχουμε υπ’ όψιν μας, παρά ταύτα θεωρώ πως ελάχιστα προσθέτει. Και θα τον παρακαλέσω κι εγώ με τη σειρά μου να κάνει αυτό που είπε, δηλαδή να το δει με τον τρόπο που πρέπει.";"ΝΙΚΟΛΑΟΣ ΔΕΝΔΙΑΣ"
"504";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα το κάνω.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"505";": Επίσης, θα ήθελα να προσθέσω κι εγώ τη φωνή μου στα θέματα που αφορούν το 975. Λέχθηκε νομίζω και από τον Πρόεδρο, τον κ. Κακλαμάνη, προηγουμένως, αλλά και από άλλους αγορητές. Νομίζω ότι είναι κάτι που επίσης, κύριε Υπουργέ, στο πλαίσιο αυτό μπορούμε να το δούμε.
Θα ήθελα να σας πω ότι τέθηκε θέμα –και θα ήταν καλό να το δείτε κι αυτό- σχετικά με την περικοπή μισθού των δικαστικών λειτουργών. Δημιουργούνται νομικά ζητήματα και νομικά ερωτήματα από τον τρόπο διατύπωσης αυτού. Θεωρώ ότι και αυτό μπορείτε να το δείτε.
Ο κύριος, όμως, λόγος που ζήτησα να μιλήσω, κύριε Πρόεδρε, είναι τα θέματα τα οποία αφορούν αφ’ ενός μεν την τροπολογία την οποία με ευγενέστατα κίνητρα κατέθεσαν πάρα πολλοί συνάδελφοι και επί της οποίας τοποθετήθηκε ο κύριος Υπουργός κι επίσης, για ένα λεπτό, το ευρύτερο θέμα που δημιουργήθηκε τις τελευταίες ημέρες τόσο από την καλών μεν προθέσεων, ατυχή, δε, ως προς τα αποτελέσματα και τη διατύπωση τοποθέτηση του Αντιεισαγγελέα, του κ. Νικολούδη, αλλά και τον τρόπο με τον οποίο προβάλλονται επεισόδια κατά συναδέλφων από τα Μέσα Μαζικής Ενημέρωσης στην πατρίδα μας.
Κύριε Υπουργέ, εμένα η τοποθέτησή σας για τον τρόπο που θέλετε να δείτε αυτή την τροπολογία, με βρίσκει απολύτως σύμφωνο. Έχω επανειλημμένως πει ότι η Εθνική Αντιπροσωπεία δεν πρέπει να νομοθετεί εν θερμώ. Είχα χρησιμοποιήσει, μάλιστα, μία αδόκιμη, αλλά νομίζω περιγραφική, έκφραση «επί του γονάτου της επικαιρότητος». Έχετε δίκιο -και συντάσσομαι μαζί σας- στο ότι θέλετε να το δείτε, να το προσέξετε. Απλώς θα ήθελα με τη σειρά μου να πω ότι παρά ταύτα η προσπάθεια των πολλών συναδέλφων ήταν ευγενής, διότι διακατέχονται όλοι οι Βουλευτές του ελληνικού Κοινοβουλίου, κυρίες και κύριοι συνάδελφοι, από μία βασική ανάγκη: Να αποδείξουν στην ελληνική κοινωνία -αυτό νομίζω η ελληνική κοινωνία για κάποιο λόγο το θέτει πλήρως εν αμφιβόλω- ότι δεν είναι όλοι ίδιοι, δεν είναι όλοι απατεώνες…";"ΝΙΚΟΛΑΟΣ ΔΕΝΔΙΑΣ"
"506";": Ότι δεν είναι ελέφαντες.";"ΑΠΟΣΤΟΛΟΣ ΚΑΚΛΑΜΑΝΗΣ"
"507";": …δεν είναι η πλειοψηφία απατεώνες.
Αυτό, όμως, οδηγεί στην υπερβολή. Κι έχω καταλήξει, δυστυχώς, πως ό,τι και να κάνει η Εθνική Αντιπροσωπεία, ό,τι και να κάνουν οι Βουλευτές του ελληνικού Κοινοβουλίου υπό την παρούσα συγκυρία, είναι εξαιρετικά δύσκολο να πειστεί η ελληνική κοινή γνώμη για οτιδήποτε. 
Και είναι κρίμα, γιατί ζητείται αυτή τη στιγμή που από τους Έλληνες Βουλευτές –είτε αυτούς που βρίσκονται σε αυτή την Αίθουσα σήμερα είτε αυτούς που ελεύθερα η ελληνική κοινωνία θα επιλέξει σε ελάχιστες εβδομάδες- να αναλάβουν στους ώμους τους το βαρύτατο έργο της σωτηρίας της πατρίδας, να καταφέρουν να ενώσουν την ελληνική κοινωνία σε μία προσπάθεια που είναι δυσχερέστατη. 
Αυτό, όμως, δεν είναι δυνατόν να το πετύχει μία πολιτική ηγεσία, εάν και τα κίνητρά της αμφισβητούνται συνεχώς και το ποιόν της αμφισβητείται συνεχώς, χωρίς επ’ αυτού να υπάρχουν ούτε στοιχειώδεις ενδείξεις.
Γιατί το λέω αυτό; Βεβαίως –και ορθότατα τοποθετήθηκε και ο Υπουργός- να γίνει σκληρότατος έλεγχος όλων των «πόθεν έσχες». Δεν υπάρχει καμμία αμφιβολία για την ανάγκη του να γίνει αυτό. Πραγματικά, όμως, υπάρχει λογικός άνθρωπος που να πιστεύει ότι ο σοβαρός απατεών θα έχει τα περιουσιακά του στοιχεία κατά τρόπο τέτοιο τοποθετημένα που θα βρεθούν από την επανεκτίμηση του «πόθεν έσχες» του; Είναι δυνατόν, πραγματικά, να γίνονται πιστευτά αυτά τα πράγματα; Δεν είναι γνωστό, ακόμα και στο μέσο άνθρωπο, ότι υπάρχουν τέτοιοι μηχανισμοί απόκρυψης που η διαδικασία αυτή του «πόθεν έσχες» -η οποία αφορά, βεβαίως ορθά, τον έλεγχο της περιουσιακής κατάστασης των Βουλευτών- δεν είναι η διαδικασία η οποία θα αποδείξει, θα καταδείξει, θα ξεσκεπάσει το μεγάλο απατεώνα;
Μου δημιουργεί, θέλω να πω, τεράστια προσωπική πικρία το εξής: Ο τρόπος με τον οποίο τα Μέσα Μαζικής Ενημέρωσης προβάλουν τα επεισόδια εναντίον εκπροσώπων του ελληνικού λαού. Διότι οι εκπρόσωποι του ελληνικού λαού, οι οποίοι πέφτουν θύματα αυτών των επεισοδίων, δεν κατηγορούνται για κάτι. Δεν έχουν προσβάλει με κάποιο τρόπο το κοινό αίσθημα. Δεν είναι απατεώνες. Δεν έχει κάτι κανείς να τους καταλογίσει, εκτός από τον τρόπο με τον οποίο επέλεξαν να υπηρετήσουν τα συμφέροντα του ελληνικού λαού σε συγκεκριμένες ψηφοφορίες. 
Με λυπεί βαθύτατα, διότι τα Μέσα Μαζικής Ενημέρωσης, αντί να καταδικάζουν αυτή τη βία, στην πραγματικότητα με τον τρόπο που εμφανίζουν και προβάλλουν τα επεισόδια αυτό το οποίο κάνουν είναι να την αιτιολογούν, να τη δικαιολογούν και εμμέσως να προτρέπουν και άλλους να προβούν σε αυτά τα επεισόδια. Ειλικρινά, δεν το κατανοώ, δεν κατανοώ το ρόλο των Μέσων Μαζικής Ενημέρωσης σε αυτή τη φάση. 
Τελειώνοντας, θα ήθελα να πω και κάτι άλλο πάνω στο οποίο τοποθετήθηκε ο αγαπητός σε εμένα συνάδελφος του ΣΥΡΙΖΑ, o κ. Παπαδημούλης. Δεν είναι τώρα στην Αίθουσα, αλλά δεν είναι κάτι κακό αυτό που θα πω. Παραπονέθηκε δικαίως και συντάσσομαι απολύτως μαζί του –δεν γνωρίζω το δημοσίευμα- λέγοντας ότι η γερμανική εφημερίδα «BILD», μια εφημερίδα που ορθά τη χαρακτήρισε ως προς το κοινό στο οποίο απευθύνεται, χαρακτήρισε Αρχηγό ελληνικού κόμματος, συγκεκριμένα τον κ. Τσίπρα, ως τρομοκράτη. Οφείλω να πω ότι αυτό είναι απαράδεκτο και συντασσόμαστε όλοι με την έντονη διαμαρτυρία του. Όμως, δεν είναι απαράδεκτο ο ίδιος Αρχηγός, του ιδίου κόμματος, να αποκαλεί τους Έλληνες Βουλευτές «κουκουλοφόρους με γραβάτες»; Είναι ο ίδιος Αρχηγός του ίδιου κόμματος και παρ’ ό,τι διατυπώθηκε παράπονο σε αυτήν την Αίθουσα, δεν αισθάνθηκε την ανάγκη να κάνει μία διόρθωση. 
Κυρίες και κύριοι συνάδελφοι, νομίζω ότι η χώρα περνά δυσχερέστατες στιγμές.";"ΝΙΚΟΛΑΟΣ ΔΕΝΔΙΑΣ"
"508";": Χρειάζεται μέτρο.";"ΑΠΟΣΤΟΛΟΣ ΚΑΚΛΑΜΑΝΗΣ"
"509";": Χρειάζεται τεράστια προσπάθεια, αλλά χρειάζεται και μέτρο, όπως πολύ καλά λέτε, κύριε Πρόεδρε, στον καθένα από εμάς, στα λεγόμενά μας, στις ενέργειές μας. Μπαίνουμε σε μία προεκλογική περίοδο και η υπερβολή δεν πρόκειται να βοηθήσει κανέναν και κυρίως την πατρίδα και την ελληνική κοινωνία.
Σας ευχαριστώ. 
(Χειροκροτήματα)";"ΝΙΚΟΛΑΟΣ ΔΕΝΔΙΑΣ"
"510";"): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα μαθητές και μαθήτριες και δύο εκπαιδευτικοί από το 1ο Γενικό Λύκειο Καλαμάτας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου.";"Αναστάσιος Κουράκης"
"511";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κατ’ αρχάς, θέλω να πω προς τον Πρόεδρο, τον κ. Κακλαμάνη, ότι με τη νέα ρύθμιση που έχουμε στο άρθρο 11 η καθαρογραφή είναι υποχρέωση του εισηγητή. Πρέπει να ξέρει κομπιούτερ, νέες τεχνολογίες. Καθαρογράφει επιτόπου και θεωρεί. Βάλαμε μία μεταβατική περίοδο για τους εφέτες.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"512";": Ξέρετε ότι γιατροί έλεγαν ότι δεν ξέρουν κομπιούτερ και τους έδωσαν κομπιούτερ...";"ΑΠΟΣΤΟΛΟΣ ΚΑΚΛΑΜΑΝΗΣ"
"513";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τώρα, όμως, περνούν όλοι από τη Σχολή Δικαστών και είναι υποχρεωτικό να γνωρίζουν. Αυτό το έκαναν όλοι ομοφώνως δεκτό. 
Υπάρχει το στοκ, το οποίο είναι μεγάλο. Έχουμε περάσει κάποιες διατάξεις σε σχέση με το ΤΑΧΔΙΚ. Δίνουμε τη δυνατότητα ίσως να κάνουν και συνεργεία μέσα από το ΤΑΧΔΙΚ, για να προχωρήσουμε και να δώσουμε απάντηση σε ένα υπαρκτό πρόβλημα.
Σε σχέση με τα ζητήματα που βάλατε για το 975, όπως σας είπα στην αρχή, εγώ έχω στείλει επιστολή προς τον κ. Βενιζέλο και τον κ. Χρυσοχοΐδη για τα ζητήματα που συνδέονται με την κατάταξη στον Πτωχευτικό Κώδικα και είναι στην αρμοδιότητά τους. Όπως ξέρετε, υπάρχουν και άλλες προτεραιότητες τώρα στην Κυβέρνηση και ιδιαίτερα στον Αντιπρόεδρο. Πήρα σήμερα την πρωτοβουλία να λύσουμε το συγκεκριμένο θέμα, το οποίο έχει να κάνει με το ζήτημα του 67% και τα ζητήματα της αναπηρίας κ.λπ.. Επειδή όμως υπάρχει και ένα μεγάλο ζήτημα, διότι με μία τροπολογία πέρασαν οι αξιώσεις του ΙΚΑ να είναι μαζί με τους εργαζομένους και δημιουργείται τεράστιο πρόβλημα, θα πάμε σε έναν επαναπροσδιορισμό του πίνακα. Κρατώ και τις δικές σας παρατηρήσεις, για να το δω. Ούτως ή άλλως, έχω συγκροτήσει μία επιτροπή για το άρθρο 99 του Πτωχευτικού Κώδικα, που χρειάζονται και εκεί αλλαγές και θέλω να πιστεύω ότι σε πολύ σύντομο χρονικό διάστημα, σε μία εβδομάδα ή δέκα μέρες, θα είμαστε έτοιμοι να το δω συνολικά. Το εννοώ αυτό. Δεν θέλω να το ρίξω στις καλένδες. Συμμερίζομαι απόλυτα τις προτάσεις σας, αλλά δεν μπορώ αυτή τη στιγμή να προβώ σε νομοτεχνικές παρατηρήσεις.
Θα επανέλθω, κύριε Πρόεδρε, σε σχέση με τη «VODAFONE». Όπως ξέρετε, δεν μπορούμε να νομοθετήσουμε ad hoc, διότι υπάρχει ζήτημα ότι αμετάκλητες δικαστικές αποφάσεις δεν μπορούν να τροποποιηθούν με νόμο, είναι παρέμβαση στο έργο της δικαιοσύνης κ.λπ., τα γνωστά ζητήματα της διάκρισης των λειτουργιών. Σε κάθε περίπτωση, πάντως, το έχουμε εξετάσει σε όλες του τις λεπτομέρειες και έχουμε τον ίδιο στόχο σε σχέση μ' αυτό. 
Σε σχέση με τα ζητήματα της τροπολογίας, νομίζω ότι εξαντλήθηκε το θέμα. Συμμεριζόμαστε απόλυτα...";"ΜΙΛΤΙΑΔΗΣ ΠΑΠΑΪΩΑΝΝΟΥ"
"514";": Για τα ανήλικα παιδάκια θέλω να μας πείτε, που μπορεί, από τη μία μεριά, να την αφήσει έγκυο και του χρόνου να πει «γεια σας».";"ΑΠΟΣΤΟΛΟΣ ΚΑΚΛΑΜΑΝΗΣ"
"515";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτά πρέπει να προβλέπονται όλα, εάν πάνε σε ιδιωτικό συμφωνητικό, που δεν επικυρώνεται με πρακτικό αλλά με απόφαση...";"ΜΙΛΤΙΑΔΗΣ ΠΑΠΑΪΩΑΝΝΟΥ"
"516";": Για τα ανήλικα παιδιά τι κάνουν; Να είναι τουλάχιστον μια διετία.";"ΑΠΟΣΤΟΛΟΣ ΚΑΚΛΑΜΑΝΗΣ"
"517";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Με απόφαση, όπως σας είπα, κατά της οποίας επιτρέπονται και ένδικα μέσα. Έχουμε βάλει ασφαλιστικές δικλίδες. Δεν είναι εύκολο αυτή τη στιγμή, πρέπει να αλλάξουμε όλη τη φιλοσοφία και οφείλω να σας πω ότι δεν με βρίσκει σύμφωνο. Μιλάμε για συναινετικό διαζύγιο, δεν μιλάμε για κατ’ αντιδικία. 
Τώρα έρχομαι στις νομοτεχνικές παρατηρήσεις. Θα τις διαβάσω εδώ και θα τις καταθέσω.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"518";": Μην τις διαβάσετε, κύριε Υπουργέ, καταθέστε τις.";"ΑΘΑΝΑΣΙΟΣ ΠΛΕΥΡΗΣ"
"519";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, όχι θέλω να είμαι σαφής. Τις έχω εδώ.
Στο άρθρο 96 για το οποίο έγινε τόση συζήτηση, απαλείφεται η φράση «εφ’ όσον τούτο επιβάλλεται για το συμφέρον της υπηρεσίας ή για τη διαφύλαξη του κύρους του δικαστικού λειτουργήματος». Δηλαδή, αυτό το οποίο είπε και ο κ. Πλεύρης και είναι σωστό. 
Θέλω ακόμη να σας πω το εξής: Τη διάταξη την οποία βάλαμε όσον αφορά τα ζητήματα που έχουν να κάνουν με το θέμα που μιλήσαμε σε σχέση με τον Πτωχευτικό Κώδικα και την κατάταξη, πρέπει να περιληφθούν διατάξεις και στον Πτωχευτικό Κώδικα αυτούσιες, ώστε να μην υπάρχει κενό.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"520";"): Ποιο άρθρο είναι;";"Αναστάσιος Κουράκης"
"521";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Στο άρθρο 22 του σχεδίου νόμου προστίθεται παράγραφος 4, ως εξής: 
«4. Στην περίπτωση γ΄ του άρθρου 154 του Πτωχευτικού Κώδικα προστίθεται τελευταίο εδάφιο, ως εξής: 
«Στην ίδια τάξη υπάγονται οι απαιτήσεις αποζημίωσης σε περίπτωση θανάτου του υπόχρεου προς διατροφή, καθώς και απαιτήσεις αποζημίωσης λόγω αναπηρίας ποσοστού εξήντα επτά τοις εκατό (67%) και άνω, εφόσον προέκυψαν έως την κήρυξη της πτώχευσης». 
Αυτό που βάλαμε δηλαδή, στον Κώδικα Πολιτικής Δικονομίας, το βάζουμε και στον Πτωχευτικό Κώδικα, ώστε να …";"ΜΙΛΤΙΑΔΗΣ ΠΑΠΑΪΩΑΝΝΟΥ"
"522";"): Κύριε Υπουργέ, με συγχωρείτε το προηγούμενο ήταν το άρθρο 96 ή 56;";"Αναστάσιος Κουράκης"
"523";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το προηγούμενο ήταν το άρθρο 96.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"524";"): Ευχαριστώ.";"Αναστάσιος Κουράκης"
"525";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τώρα επειδή μπήκε το θέμα σε σχέση με τη μέθη, να πω ότι σε σχέση με τη μέθη είναι μια σειρά διατάξεων τις οποίες, αν θέλετε, τις διαβάζω, αλλά ουσιαστικά …";"ΜΙΛΤΙΑΔΗΣ ΠΑΠΑΪΩΑΝΝΟΥ"
"526";": Κύριε Υπουργέ, διαβάστε τις.";"ΕΥΤΥΧΙΟΣ ΔΑΜΙΑΝΑΚΗΣ"
"527";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να μετατραπεί σε πλημμέλημα και η μέθη. 
Απλώς και μόνο γράφουμε: «Οι αναφερόμενες στην περίπτωση γ΄ της παραγράφου 7 παραβάσεις, τιμωρούνται με φυλάκιση τουλάχιστον δυο (2) μηνών και χρηματική ποινή χιλίων διακοσίων (1.200) ευρώ, καθώς και με αφαίρεση επιτόπου της άδειας οδήγησης για έξι (6) μήνες». 
«Οι αναφερόμενες στην παράγραφο 8 παραβάσεις τιμωρούνται με φυλάκιση τουλάχιστον έξι (6) μηνών και χρηματική ποινή τουλάχιστον δυο χιλιάδων (2.000) ευρώ, καθώς και με αφαίρεση επιτόπου της άδειας ικανότητας οδήγησης για πέντε (5) χρόνια». 
«Οι αναφερόμενες στην παράγραφο 9 παραβάσεις τιμωρούνται με φυλάκιση τουλάχιστον δυο (2) μηνών και με χρηματική ποινή τουλάχιστον πεντακοσίων (500) ευρώ, καθώς και με αφαίρεση επιτόπου της άδειας ικανότητας οδήγησης για χρονικό διάστημα μέχρι έξι (6) μηνών». 
Όλο αυτό είναι η μετατροπή της μέθης …";"ΜΙΛΤΙΑΔΗΣ ΠΑΠΑΪΩΑΝΝΟΥ"
"528";": Η μετατροπή ως πταίσματος.";"ΕΥΤΥΧΙΟΣ ΔΑΜΙΑΝΑΚΗΣ"
"529";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κοιτάξτε, η μέθη είναι σε τρεις διαβαθμίσεις. Η μικρή διαβάθμιση παραμένει πταίσμα. Η μεγάλη διαβάθμιση μετατίθεται σε πλημμέλημα. Δηλαδή, δεν μπορεί κάποιος που είχε πιει, παραδείγματος χάριν, ένα ουίσκι να πηγαίνει σε μια πλημμεληματική μορφή. Κατά συνέπεια, σήμερα δίδεται η καλύτερη δυνατή απάντηση.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"530";": Και αν έχουν αφαιρεθεί …";"ΑΝΤΩΝΗΣ ΣΚΥΛΛΑΚΟΣ"
"531";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Σκυλλάκο, αντιμετωπίσαμε σε σχέση με τον Κώδικα Οδικής Κυκλοφορίας αυτά τα δυο ζητήματα. Από εκεί και πέρα, αυτά είναι άλλα αδικήματα, που μπορούμε να τα δούμε σε άλλο νομοσχέδιο. Δεν μπορώ αυτή τη στιγμή να ανατρέψω ολόκληρο τον ΚΟΚ μέσα από μία τέτοια διαδικασία. Είναι φανερό ότι αναπτύχθηκε μια προβληματική εδώ. Εγώ όπως ξέρετε, πάντα παίρνω τα Πρακτικά, πάντα αποδελτιώνω αυτά που μπαίνουν από συναδέλφους, αλλά θα τα δω σε μια άλλη περίπτωση, δεν μπορώ να τα δω σήμερα. 
Το μόνο που έχει μείνει σε εκκρεμότητα, κύριε Πρόεδρε και θα ήθελα να παρακαλέσω τον κ. Σκυλλάκο …";"ΜΙΛΤΙΑΔΗΣ ΠΑΠΑΪΩΑΝΝΟΥ"
"532";": Βάζετε καινούργιο άρθρο;";"ΑΝΤΩΝΗΣ ΣΚΥΛΛΑΚΟΣ"
"533";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Στο άρθρο 37 του σχεδίου νόμου προστίθεται αυτή η παράγραφος θα σας το δώσω και γραπτά. Θα καταχωριστεί στα Πρακτικά και θα το δείτε. 
Το μόνο που έχει μείνει είναι μια τροπολογία, που δεν ξέρω, κύριε Σκυλλάκο, είπατε στην αρχή ότι δεν θα συνηγορήσετε να ενταχθεί;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"534";": Δεν θα συμφωνήσουμε.";"ΑΝΤΩΝΗΣ ΣΚΥΛΛΑΚΟΣ"
"535";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μα, είναι τόσο απλό.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"536";": Σε μία περίπτωση είναι διαδικαστικό, τα άλλα είναι ουσιαστικά.";"ΑΝΤΩΝΗΣ ΣΚΥΛΛΑΚΟΣ"
"537";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πού θέλετε; Θέλετε να βγάλω τα τελευταία;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"538";": Δεν συμφωνούμε και με την επιτροπεία, με το στόχο που έχετε στην επιτροπεία.";"ΑΝΤΩΝΗΣ ΣΚΥΛΛΑΚΟΣ"
"539";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Για ποιο θέμα δεν συμφωνείτε;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"540";": Για το στόχο που έχει να πετύχει καλή δημοσιονομική …";"ΑΝΤΩΝΗΣ ΣΚΥΛΛΑΚΟΣ"
"541";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να τη βγάλουμε αυτήν την παράγραφο. 
Θα σας παρακαλέσω, γιατί έχει να κάνει με τη λειτουργία του ΤΑΧΔΙΚ...";"ΜΙΛΤΙΑΔΗΣ ΠΑΠΑΪΩΑΝΝΟΥ"
"542";": Δεν είναι πάντως διαδικαστικά τα ζητήματα. Σε μια περίπτωση είναι διαδικαστικά.";"ΑΝΤΩΝΗΣ ΣΚΥΛΛΑΚΟΣ"
"543";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να παρακαλέσω το εξής: Όλο το κεφάλαιο που αναφέρεται στην παράγραφο 11 που έχει να κάνει με τη γενική διάρθρωση, την Ανεξάρτητη Δικαστική Αρχή και το ελεγκτικό συνέδριο, να βγουν όλες αυτές οι παράγραφοι, αλλά οι πρώτες που αναφέρονται στα ζητήματα της Εθνικής Σχολής Δικαστών, στο ΤΑΧΔΙΚ κ.λπ., θα αφήσω να λειτουργήσουν. 
 (Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελ. 326-334)";"ΜΙΛΤΙΑΔΗΣ ΠΑΠΑΪΩΑΝΝΟΥ"
"544";": Δεν συμφωνούμε.";"ΑΝΤΩΝΗΣ ΣΚΥΛΛΑΚΟΣ"
"545";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αν δεν συμφωνείτε, εντάξει. Άρα, η εκπρόθεσμη τροπολογία δεν ενσωματώνεται, εφόσον ο κ. Σκυλλάκος έχει αντίθετη άποψη. Θα μπορούσα, όμως, να το κάνω και με προσθήκη, κύριε Σκυλλάκο. Αυτό σας λέω, να μη χρησιμοποιήσω τη διαδικασία της προσθήκης.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"546";": Στο παρόν νομοσχέδιο; Πώς θα κάνετε προσθήκη;";"ΑΝΤΩΝΗΣ ΣΚΥΛΛΑΚΟΣ"
"547";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μα, σας απαντώ ότι η έκθεση του Γενικού Λογιστηρίου υπάρχει, τα πάντα αφορούν μία διαδικαστική …";"ΜΙΛΤΙΑΔΗΣ ΠΑΠΑΙΩΑΝΝΟΥ"
"548";": Επί της ουσίας διαφωνούμε. Δεν είναι μόνο διαδικαστική, είναι ουσιαστική.";"ΑΝΤΩΝΗΣ ΣΚΥΛΛΑΚΟΣ"
"549";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Σκυλλάκο, έχετε διαφωνία στην παράγραφο 1;";"ΜΙΛΤΙΑΔΗΣ ΠΑΠΑΙΩΑΝΝΟΥ"
"550";": Έχουμε στην παράγραφο 1 και στην παράγραφο 3.";"ΑΝΤΩΝΗΣ ΣΚΥΛΛΑΚΟΣ"
"551";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρα, αυτήν τη στιγμή λέτε η παράγραφος 3 να μην περάσει.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"552";": Και με την 1 έχουμε διαφωνία.";"ΑΝΤΩΝΗΣ ΣΚΥΛΛΑΚΟΣ"
"553";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εκεί που λέμε για τον εξοπλισμό των γραφείων στη Σχολή Δικαστών;";"ΜΙΛΤΙΑΔΗΣ ΠΑΠΑΙΩΑΝΝΟΥ"
"554";": Ναι, γιατί φεύγουν από τον προϋπολογισμό και πάνε μέσω ΤΑΧΔΙΚ. Και έχουμε το ΤΑΧΔΙΚ σαν χρυσή κότα, που θα πληρώνει και το 600% θα μπορείτε να το αυξάνετε κάθε τόσο.";"ΑΝΤΩΝΗΣ ΣΚΥΛΛΑΚΟΣ"
"555";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μπορείτε να μου πείτε σε ποιες διατάξεις …";"ΜΙΛΤΙΑΔΗΣ ΠΑΠΑΙΩΑΝΝΟΥ"
"556";": Στην παράγραφο 1 και στην παράγραφο 3.";"ΑΝΤΩΝΗΣ ΣΚΥΛΛΑΚΟΣ"
"557";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρα, η παράγραφος 1 και η παράγραφος 3 της τροπολογίας δεν θα περιληφθούν και θα αναριθμηθούν οι υπόλοιποι παράγραφοι.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"558";": Επίσης στο άρθρο 32Α΄ όπου αναφέρεται στην ανεξάρτητη δικαστική αρχή. Θα βγάλετε τη λέξη για να υπάγεται δημοσιονομικό αποτέλεσμα;";"ΑΝΤΩΝΗΣ ΣΚΥΛΛΑΚΟΣ"
"559";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρα, η παράγραφος 11, του άρθρου 32 με τίτλο «ανεξάρτητη δικαστική αρχή», λέει: «Η Γενική Επιτροπεία της Επικρατείας στο Ελεγκτικό Συνέδριο είναι ανεξάρτητη δικαστική αρχή. Δρα ενιαία και έχει ως αποστολή τη διαφύλαξη της σύννομης και χρηστής διοίκησης». Η φράση «που επάγεται δημοσιονομικό αποτέλεσμα για την προστασία του δημοσίου χρήματος» διαγράφεται. 
Κατά συνέπεια βγαίνει η 1 και η 3, αναριθμούνται οι υπόλοιπες και είμαστε εντάξει.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"560";": Και το 95 παράγραφος 2 είναι.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"561";": Αν το 96 διορθώσατε, πρέπει …";"ΑΘΑΝΑΣΙΟΣ ΠΛΕΥΡΗΣ"
"562";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Είναι η ίδια φράση στο 95 παράγραφος 2; Διαγράφεται. Το δήλωσα ήδη. Κάτι άλλο;";"ΜΙΛΤΙΑΔΗΣ ΠΑΠΑΙΩΑΝΝΟΥ"
"563";": Μετά είναι το 86 και το 89 κύριε Υπουργέ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"564";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να σας παρακαλέσω κάτι. Αυτά να τα δούμε στο σύνολο. Να μη σπεύσω τώρα. Τις νομοτεχνικές παρεμβάσεις να τις δούμε στο σύνολο.";"ΜΙΛΤΙΑΔΗΣ ΠΑΠΑΙΩΑΝΝΟΥ"
"565";": Εντάξει, κύριε Υπουργέ.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"566";": Κύριε Υπουργέ, υπάρχουν δύο, τρία ζητήματα που έχουν τη σημασία τους. Τα δύο αφορούν την οδική ασφάλεια. Διορθώσαμε τα προηγούμενα αλλά έχουμε δύο ζητήματα στο άρθρο 24 και στο άρθρο 38.
Στο άρθρο 24, γίνεται πταίσμα από πλημμέλημα η πρόκληση ελαφράς σωματικής βλάβης και πάει παραγραφή δύο χρόνια. Καταλαβαίνω τη λογική, δεν είναι σαν τα άλλα, αλλά σύμφωνα με την εμπειρία των ανθρώπων που έχουν τέτοιες υποθέσεις, σχεδόν στη διετία δεν έχει αρχίσει η ανακριτική διαδικασία. Είναι μόλις στην αρχή. 
Το δεύτερο αφορά το άρθρο 38, όπου καταργείται η προσωρινή ή οριστική αφαίρεση της άδειας κυκλοφορίας και της άδειας οδήγησης, για οδηγούς και υπότροπους σε υπερφορτωμένα φορτηγά ή ΙΧ, που τα χρησιμοποιούν παράνομα σαν δημόσιας χρήσης. Η εναλλακτική ποινή της προσωρινής ή οριστικής αφαίρεσης της άδειας κυκλοφορίας, είναι εκείνη που «πονάει» σε αυτές τις περιπτώσεις. Τέτοιου είδους οχήματα είναι οι καρμανιόλες των εθνικών δρόμων. Στην Ευρώπη τέτοιες εναλλακτικές ποινές κυρίως προκρίνουν, αντί για τα πρόστιμα ή για την κράτηση ή για οτιδήποτε. 
Και τέλος, στο άρθρο 24 πάλι, αυτή η ποινικοποίηση της επαιτείας από φυγοπονία ή φιλοχρηματία ή κατά συνήθεια και μάλιστα με κράτηση έξι μήνες συν 3.000 ευρώ ή και τα δύο μαζί, στις συνθήκες που η επαιτεία πια μαζί με τους άστεγους και όλα αυτά γίνεται καθεστώς στη χώρα μας, σε τι αποσκοπεί; Τι είναι αυτό που πάει να λύσει, δηλαδή, αυτήν τη στιγμή; Να γεμίσουν οι φυλακές επαίτες;";"ΘΕΟΔΩΡΟΣ ΔΡΙΤΣΑΣ"
"567";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Δρίτσα, αυτό από πλημμέλημα το κάναμε πταίσμα. Ήταν πλημμέλημα. 
Και οφείλω να σας πω κάτι. Έχω ασκήσει κριτική δημόσια, χωρίς να τον ξέρω ποιος είναι, σε κάποιον δικαστή που κάποια κυρία που ζητιάνευε, να το πούμε έτσι απλά, της έβαλε τρεις μήνες φυλακή και την έστειλε στον Ελαιώνα. Λοιπόν, έλεος! Εγώ αυτό το πράγμα από πλημμέλημα που ήταν, το κάνω πταίσμα. Τι να πω; Ότι δεν είναι τίποτα;";"ΜΙΛΤΙΑΔΗΣ ΠΑΠΑΪΩΑΝΝΟΥ"
"568";": Η φυγοπονία δεν μπορεί να αξιολογηθεί. Η φιλοχρηματία να το καταλάβω.";"ΘΕΟΔΩΡΟΣ ΔΡΙΤΣΑΣ"
"569";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ θα δω τα Πρακτικά και επιφυλάσσομαι. Δεν μπορώ αυτήν τη στιγμή να κάνω τόσο εύκολα αλλαγές. Αν θέλετε στο σύνολο να δω κάποιες βελτιώσεις. Αυτήν τη στιγμή, δεν μπορώ να δω. Θέλω να είμαι σαφής.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"570";"): Θέλετε να πείτε κάτι ακόμα, κύριε Δρίτσα;";"Αναστάσιος Κουράκης"
"571";": Ναι, κάτι τελευταίο παρακαλώ, κύριε Πρόεδρε. Ούτε μισό λεπτό δεν θα χρειαστώ.
Εκκρεμεί επί πολλά χρόνια, η νομοθετική ρύθμιση μιας υπόθεσης που έχει ταλαιπωρήσει πάρα πολλούς επιχειρηματίες, που επιχείρησαν κάποτε να ανοίξουν καταστήματα με ρούχα κατασκευασμένα από κλωστές ινδικής κάνναβης. 
Όλοι αυτοί σε όλη την Ελλάδα απαλλάχτηκαν από το ποινικά δικαστήρια, δικαιώθηκαν από τα διοικητικά δικαστήρια, εκκρεμούν οι υποθέσεις τους στο Συμβούλιο της Επικρατείας για τις αιτήσεις αποζημίωσης, που αναβάλλονται διαρκώς και στο διηνεκές και μένει ακόμα χωρίς νομοθετική ρύθμιση το θέμα και αφορά όχι ανθρώπους που ασχολούνται με εθιστικές ουσίες αλλά έμπορους, επαγγελματίες, εν πάση περιπτώσει, οι οποίοι έχουν αθωωθεί και έχουν δικαιωθεί από όλα τα πολιτικά και τα ποινικά δικαστήρια. 
Ε, κάποια στιγμή πρέπει να υπάρξει μια αντιμετώπιση και μια ρύθμιση. Το γνωρίζετε το θέμα. Το γνωρίζει το Υπουργείο. Είναι σε εκκρεμότητα μόνιμη.
Ευχαριστώ.";"ΘΕΟΔΩΡΟΣ ΔΡΙΤΣΑΣ"
"572";"): Κύριε Δαμιανάκη, έχετε το λόγο για πολύ λίγο.";"Αναστάσιος Κουράκης"
"573";": Κύριε Πρόεδρε, δεν θα απασχολήσω την Αίθουσα. 
Θέλω, ολοκληρώνοντας αυτήν τη διαδικασία, να πω, κύριε Υπουργέ, ότι πραγματικά προέκυψε κάτι εξαιρετικά καλό. Δεν είναι βέβαια η θέσπιση των νόμων. Το θέμα είναι και η εφαρμογή και αυτό επαφίεται πλέον σε όλους. 
Δύο παρατηρήσεις. Αναφέρατε -και πολύ σωστά- ότι θα προσλάβετε εκατόν εξήντα ειρηνοδίκες από τον πίνακα που υπάρχει. Υπάρχουν και οι επιλαχόντες εκεί. Βέβαια είναι θέμα της δημοσιονομικής κατάστασης της χώρας και το κατανοεί αυτό κανείς. Θέλω μόνο να σας πω κάτι και παρακαλώ να με ακούσετε με προσοχή. Μιλήσατε ότι αυτή η μεταφορά αρμοδιοτήτων με την πρόσληψη των νέων ειρηνοδικών, νομίζω ότι, πραγματικά, θα δώσει μια νέα υπόσταση στο θεσμό των ειρηνοδικείων. Είπατε, όμως, ότι έχετε πάρει ήδη τις γνωμοδοτήσεις των ολομελειών των εφετείων σε σχέση με τα υπάρχοντα σήμερα ειρηνοδικεία.
Ασκώντας τα καθήκοντά μου στο πλαίσιο του κοινοβουλευτικού ελέγχου, είχα κάνει μια ερώτηση για το ειρηνοδικείο του ιδιαίτερου χωριού μου, της Καντάνου. Τι υπάρχει εκεί; Αυτό λειτουργεί σήμερα ως μεταβατική έδρα. Η πρόταση του Συμβουλίου…";"ΕΥΤΥΧΙΟΣ ΔΑΜΙΑΝΑΚΗΣ"
"574";"): Τώρα μπαίνετε πολύ στην ουσία. Είμαστε τελείως στο κλείσιμο τώρα.";"Αναστάσιος Κουράκης"
"575";": Δευτερολογία δικαιούμαι. Δεν θα πάω παρακάτω γιατί έχει σημασία. 
Η πρόταση, η οποία γίνεται, να φεύγουν από την περιοχή αυτή -και δεν λαϊκίζω, κύριε Υπουργέ, σας διαβεβαιώ- και να πηγαίνουν στο Καστέλι και να δικάζονται, δεν υπάρχει συγκοινωνία, άρα είναι θέματα τα οποία πρέπει με κάθε συνάδελφο να τα δούμε προσεκτικά, να μη δημιουργήσουμε στρεβλώσεις, ούτως ώστε, πραγματικά, αυτό το θέμα, ο θεσμός των ειρηνοδικείων να αρχίσει να λειτουργεί.
Αυτό ήθελα μόνο ως παρατήρηση.";"ΕΥΤΥΧΙΟΣ ΔΑΜΙΑΝΑΚΗΣ"
"576";"): Ευχαριστώ, κύριε Δαμιανάκη.
Το λόγο έχει τώρα ο κ. Σκυλλάκος και μετά ο κ. Πλεύρης.";"Αναστάσιος Κουράκης"
"577";": Παρακάλεσα να κοιτάξετε το εξής: Παραμένουν σαν πλημμελήματα, ενώ αρχικά τα είχατε κάνει πταίσματα, ορισμένα ζητήματα που αφορούν παραβάσεις της εργατικής νομοθεσίας, παραμένει η ρύθμιση, από πλημμέλημα να γίνει πταίσμα η παραβίαση των όρων ασφάλειας στις οικοδομές.
Θα έπρεπε να παραμείνει πλημμέλημα όπως κάνατε και σε άλλες εργατικές ρυθμίσεις που το διορθώσατε. Δεν ξέρω γιατί να παραμείνει αυτή η εκκρεμότητα. Σκοτώνεται κόσμος.";"ΑΝΤΩΝΗΣ ΣΚΥΛΛΑΚΟΣ"
"578";"): Το λόγο έχει ο κ. Τζαβάρας.";"Αναστάσιος Κουράκης"
"579";": Νομίζω ότι οδηγούμεθα στο τέλος μιας συζήτησης που ήταν καρποφόρα και εδώ η συμβολή σας, κύριε Υπουργέ, απεδείχθη πολύτιμη. Πράγματι, συμφωνούμε για τις διαρρυθμίσεις που θα γίνουν στις διατάξεις των άρθρων 86, 89, 95 με τη δυνατότητα που μας δώσατε.
Θα ήθελα μόνο να πω δυο κουβέντες, κύριε Πρόεδρε, για το θέμα της τροπολογίας που κατατέθηκε από τους συναδέλφους και αφορά το αν και κατά πόσο σήμερα, σε μια εποχή που η διαφάνεια είναι το μεγάλο ζητούμενο για την περιουσιακή κατάσταση των αιρετών αρχόντων αυτής της πολιτείας, θα πρέπει στο σημείο αυτό να έχουμε ο καθένας τη στάση του, την οποία δι’ ολίγον θα μου επιτρέψετε να αναπτύξω.
Πράγματι, από τη συγκεκριμένη συμπεριφορά του δικαστικού λειτουργού που προΐσταται της αρχής προέκυψε ένα ζήτημα. Μου κάνει εντύπωση που ερωτηθείς από σας είπε ότι «δεν πρόκειται να αποκαλύψω κανένα όνομα, επειδή κήδομαι του καθήκοντος της εχεμυθείας». Αυτό δηλαδή το καθήκον, το οποίο παραβίασε χονδροϊδέστατα στην Επιτροπή Διαφάνειας και Θεσμών. Και το λέω αυτό, γιατί πράγματι έδωσε στοιχεία παραπλανητικά παραβιάζοντας αυτό το καθήκον και αν πράγματι υπήρχε ένα ζήτημα, αυτό θα έπρεπε να έχει λυθεί. 
Όμως, εδώ ως Βουλευτής της περιφέρειας ή όπως λέγαμε με υπερηφάνια κάποτε, της επαρχίας, είμαι υποχρεωμένος να πω ότι αν αφορούσε κάποιον ταπεινό Βουλευτή …";"ΚΩΝΣΤΑΝΤΙΝΟΣ ΤΖΑΒΑΡΑΣ"
"580";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα σας διακόψω. Πάντοτε θα είμαστε περήφανοι που είμαστε επαρχιώτες, όχι κάποτε.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"581";": Εγώ το έχω τιμή μου αυτό και γι αυτό σας λέω ότι δεν νιώθω καμμία πολιτική ορθότητα τουλάχιστον στον προσδιορισμό της καταγωγής μου. Αν, λοιπόν, στη θέση του οποιουδήποτε επώνυμου ήταν σήμερα κάποιος Βουλευτής της περιφέρειας, να είστε σίγουρος ότι αυτός θα είχε «σφαγιαστεί» κατά τον τρόπο που συμβολικά «σφαγιάζουν» τα πρωτοσέλιδα των εφημερίδων. 
Σε κάθε περίπτωση θέλω να πω τούτο. Είναι πολύ απλή η νομοθέτηση και είναι δυνατόν και πρέπει να το κάνουμε, με τροποποίηση της διάταξης του άρθρου 3 του ν. 2472/1997, που προσδιορίζει το πεδίο εφαρμογής των διατάξεων με βάση τις οποίες προστατεύεται ο πολίτης από τις συνέπειες της επεξεργασίας των προσωπικών δεδομένων. Μπορούμε, λοιπόν, να πούμε ότι δεν καλύπτονται από την προστασία του συγκεκριμένου νόμου, οι περιπτώσεις της περιουσιακής κατάστασης των προσώπων που έχουν αιρετά αξιώματα, δημάρχων, περιφερειαρχών, Βουλευτών, μελών της Κυβέρνησης, γιατί αυτονόητα το επιβάλλει η λογική όχι απλώς των πραγμάτων, της επικαιρότητας αλλά και αυτών των θεσμών, όπου ήδη προ πολλού υπάρχει νομοθετημένη η δυνατότητα των πάντων να ελέγχουν και ποια είναι τα περιουσιακά στοιχεία που κατέχουν αυτά τα πρόσωπα και κυρίως ποιος είναι ο τρόπος με τον οποίον τα απέκτησαν. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ ) 
Επομένως, λοιπόν, θα πρέπει να διασφαλιστεί πλήρως απέναντι στο λαό ότι αυτοί που στέλνει στο Κοινοβούλιο ή αυτοί που εκλέγει να είναι δήμαρχοι, άρχοντες της αυτοδιοίκησης, αφού, πράγματι, έχουν την φιλοδοξία να κάνουν ένα βήμα μπροστά και να ζητήσουν να φορτωθούν με αξιώματα, θα πρέπει μέσα τους, να είναι αποφασισμένοι ότι η ζωή τους θα πρέπει να είναι διαφανής. Και εγώ σε αυτό το συγκεκριμένο επιμένω.";"ΚΩΝΣΤΑΝΤΙΝΟΣ ΤΖΑΒΑΡΑΣ"
"582";"): Ευχαριστούμε τον κ. Τζαβάρα.
Το λόγο έχει ο κ. Πλεύρης.";"Ροδούλα Ζήση"
"583";": Πολύ σύντομα, κυρία Πρόεδρε.
Κατ’ αρχάς, να σας ευχαριστήσουμε, κύριε Υπουργέ, γιατί για μια ακόμη φορά σε ένα νομοσχέδιο του Υπουργείου Δικαιοσύνης και στο τέλος της συζήτησης, έχετε δεχθεί πληθώρα παρατηρήσεων που έχουν γίνει και μάλιστα και σε πολλά άρθρα που τα ψηφίζουμε, παρ’ όλες τις διαφωνίες που έχουμε, συνεκτιμούμε το γεγονός ότι, όταν εσείς κάνετε κάποιες παραχωρήσεις στην Αντιπολίτευση, αντίστοιχα και η Αντιπολίτευση θα πρέπει να μην έχει εμμονές σε κάποια ζητήματα.
Δύο θέματα μόνο. Επειδή ειπώθηκε ότι θα το δούμε στο σύνολο το 86 και το 90, κύριε Υπουργέ, υποχρεωτικά τώρα εμείς θα τα καταψηφίσουμε βέβαια, γιατί δεν ξέρουμε ποιες είναι οι παρατηρήσεις σε αυτά τα δύο, αλλά ειδικά για το 90 πρέπει να δείτε αυτό το θέμα. Πιστεύω ότι δεν θα μπούμε στη διαδικασία να περιγράφουμε εμείς ποια είναι η διαδικασία μη παροχής εργασίας. Πιστεύω ότι, εάν λήξει αυτό, λήγει και μία μεγάλη κουβέντα που ανοίξαμε με τη δικαστική εξουσία και δεν αφήνουμε την παραμικρή υπόνοια ότι υπάρχει τάση χειραγώγησης.
Κλείνοντας, απλώς στην ευχή την οποία έκανε ο κύριος Υπουργός για το νομοσχέδιο για τα ναρκωτικά προς τη Νέα Δημοκρατία, ευελπιστώ ότι οι συνάδελφοι της Νέας Δημοκρατίας δεν θα ενδώσουν σε αυτήν την ευχή, γιατί άλλωστε υπάρχουν και Υπουργοί της Κυβερνήσεως αυτής, οι οποίοι έχουν δηλώσει ότι, εάν έρθει το νομοσχέδιο με την αποποινικοποίηση της χρήσης, θα παραιτηθούν.";"ΑΘΑΝΑΣΙΟΣ ΠΛΕΥΡΗΣ"
"584";"): Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Δρίτσας.";"Ροδούλα Ζήση"
"585";": Κυρία Πρόεδρε, μισό λεπτό.
Κύριε Υπουργέ, θα ήθελα να προσθέσω σε όσα είπα πριν αναφορικά με το άρθρο 26, που επιμένετε να το διατηρήσετε, ότι εμείς επιμένουμε ότι φωτογραφίζει υποθέσεις και γενικότερα δεν είναι καθόλου σωστό αλλά εν πάση περιπτώσει η επιστολή την οποία έχετε στα χέρια σας και την οποία κατέθεσα στα Πρακτικά δεν είναι άποψη, είναι καταγγελία και περιγραφή πραγματικών δυσλειτουργιών της δικαιοσύνης. Φαντάζομαι ότι θα δώσετε απαντήσεις στη δικηγόρο που σας απέστειλε την επιστολή. 
Κατά τ’ άλλα, σε σχέση με τα ζητήματα του «πόθεν έσχες», κυρία Πρόεδρε, κανείς δεν έχει εμποδίσει, όχι τώρα, εν θερμώ, αλλά τόσο καιρό τον πολιτικό κόσμο της χώρας, να θεσπίσει ακόμα πιο διαφανείς όρους ελέγχου και της περιουσιακής και της επιχειρηματικής δραστηριότητας των πολιτικών προσώπων και των Βουλευτών. Μόλις πρόσφατα έγινε δεκτό και τροποποιήθηκε ο νόμος και αναρτήθηκε στο διαδίκτυο. Γιατί πρέπει εφάπαξ να δημοσιοποιούνται αυτά τα στοιχεία και όχι μονίμως και στο διηνεκές και να είναι στη δυνατότητα των πολιτών; Είναι ώριμο το θέμα με λίγα λόγια, η πλήρης διαφάνεια της περιουσιακής κατάστασης των πολιτικών προσώπων και της οικονομικής τους, επιχειρηματικής ή οποιασδήποτε άλλης δραστηριότητάς τους. Να δεχθώ τη λογική ότι δεν χρειάζεται να νομοθετήσουμε εν θερμώ σήμερα. Πλην όμως το θέμα είναι απολύτως ώριμο και δεν χρειάζεται να υπάρχουν οι οποιεσδήποτε επικλήσεις της προστασίας των προσωπικών δεδομένων ή των οποιωνδήποτε άλλων τέτοιων επιχειρημάτων. 
Ευχαριστώ.";"ΘΕΟΔΩΡΟΣ ΔΡΙΤΣΑΣ"
"586";"): Ευχαριστούμε τον κ. Δρίτσα και βεβαίως συμφωνούμε με αυτό, ότι είναι ώριμο το αίτημα. Συμφωνεί και το Προεδρείο.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Περιβάλλοντος, Ενέργειας και Κλιματικής Αλλαγής, Επικρατείας, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Εθνικής Άμυνας, Ανάπτυξης, Ανταγωνιστικότητας και Ναυτιλίας, Υποδομών, Μεταφορών και Δικτύων, Αγροτικής Ανάπτυξης και Τροφίμων, Δικαιοσύνης, Διαφάνειας και Ανθρωπίνων Δικαιωμάτων, Πολιτισμού και Τουρισμού και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Αξιοποίηση του πρώην Αεροδρομίου ΕΛΛΗΝΙΚΟ - ΠΡΟΓΡΑΜΜΑ ΗΛΙΟΣ - Προώθηση της χρήσης ενέργειας από ανανεώσιμες πηγές (ενσωμάτωση της Οδηγίας 2009/28/ΕΚ) – Κριτήρια Αειοφορίας Βιοκαυσίμων και Βιορευστών (ενσωμάτωση της Οδηγίας 2009/30/ΕΚ)».
Παραπέμπεται στην αρμόδια Διαρκή Επιτροπή.
Το λόγο έχει ο Υπουργός Δικαιοσύνης κ. Μιλτιάδης Παπαϊωάννου.";"Ροδούλα Ζήση"
"587";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μία προσθήκη μόνο. 
Παρακαλώ να διευκρινιστούν τα εξής για τα Πρακτικά. Στο άρθρο 112 του σχεδίου νόμου, απαλείφεται η λέξη «προηγούμενου» στη φράση «προηγούμενου άρθρου» και μετά τη λέξη «άρθρου» προστίθεται ο αριθμός «110». Είναι νομοτεχνικό καθαρά, για να μην έχουμε ζητήματα. 
Είναι πολύ απλό. Στο άρθρο 112 του σχεδίου νόμου απαλείφεται η λέξη «προηγούμενου» και μπαίνει ο αριθμός 110. Δεν είναι το προηγούμενο, είναι το 110. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου καταθέτει για τα Πρακτικά την προαναφερθείσα νομοτεχνική βελτίωση η οποία έχει ως εξής:
(Να φωτογραφηθεί η σελ. 351)";"ΜΙΛΤΙΑΔΗΣ ΠΑΠΑΪΩΑΝΝΟΥ"
"588";" (Υπουργός Δικαιοσύνης, Διαφάνειας και Ανθρωπίνων Δικαιωμάτων): Επίσης, ήθελα να πω και το εξής για να δώσω μια απάντηση. Έχουμε συμφωνήσει στο θέμα της πολιτικής αντιμετώπισης του θέματος της διαφθοράς των πολιτικών προσώπων κ.λπ.. 
Όταν ήμουν Πρόεδρος της Επιτροπής Θεσμών και Διαφάνειας, είχε φέρει ο κ. Καστανίδης τότε ως Υπουργός Δικαιοσύνης μια εισήγηση και την είχαμε κάνει όλοι ομοφώνως αποδεκτή. Είχαμε την αίσθηση ότι είχαμε δώσει ουσιαστική απάντηση στο πρόβλημα. Προέκυψαν άλλα πράγματα. 
Ο κ. Καστανίδης, ο κ. Τζαβάρας και άλλοι συνάδελφοι, προσέγγισαν το θέμα από διαφορετική σκοπιά ο καθένας. Δεν είπα να πάει στις καλένδες, αλλά να αντιμετωπιστεί τώρα. Να πάει στην Επιτροπή Θεσμών, να δούμε όλες τις προτάσεις και να καταλήξουμε σε συμπληρωματικές προτάσεις. Μπορεί ο καθένας από εμάς να έχει την άποψη ότι η δική του πρόταση είναι καλύτερη. Κανόνες δικαίου κάνουμε, ας μην μπερδευτούμε χειρότερα. 
Δεν υπάρχει καμμία πρόθεση από την Κυβέρνηση να μην αντιμετωπιστεί εδώ και τώρα το θέμα αλλά να αντιμετωπιστεί σωστά και οργανωμένα, να θωρακίσουμε ακόμα παραπέρα το πολιτικό σύστημα.
Θέλω να πω και θα το επαναλάβω για πολλοστή φορά ότι οι μόνοι που ελέγχονται για το «πόθεν έσχες» σ’ αυτό το κράτος, σ’ αυτήν την πολιτεία, είναι μόνο οι Βουλευτές. Περί αυτού πρόκειται. Δεν ελέγχονται ούτε οι δικαστές, παρ’ ότι υποβάλλουν δηλώσεις ούτε οι δημοσιογράφοι και τόσοι άλλοι. Πήγε τώρα στην Αρχή για το ξέπλυμα μαύρου χρήματος. Θέλω να πιστεύω ότι έστω αυτές οι διατάξεις, που λένε να υπάρξει και εκεί έστω δειγματοληπτικός έλεγχος, να μπουν σε εφαρμογή και να βοηθήσουμε όλοι προς αυτήν την κατεύθυνση. Τίποτε άλλο.";"ΜΙΛΤΙΑΔΗΣ ΠΑΠΑΪΩΑΝΝΟΥ"
"589";"): Ευχαριστούμε τον Υπουργό Δικαιοσύνης, Διαφάνειας και Ανθρωπίνων Δικαιωμάτων.";"Ροδούλα Ζήση"
"590";": Θα μας πείτε ποιο είναι το άρθρο 112;";"ΑΝΤΩΝΗΣ ΣΚΥΛΛΑΚΟΣ"
"591";"): Είναι το ακροτελεύτιο άρθρο, κύριε Σκυλλάκο.";"Ροδούλα Ζήση"
"592";": Και οι τροπολογίες;";"ΑΝΤΩΝΗΣ ΣΚΥΛΛΑΚΟΣ"
"593";"): Οι τροπολογίες, η με γενικό αριθμό 764 και ειδικό 73 και η με γενικό αριθμό 791 και ειδικό 86 θα ψηφιστούν στο τέλος.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για τη δίκαιη δίκη και την εύλογη διάρκεια αυτής» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1, όπως τροποποιήθηκε από τον κύριο Υπουργό;";"Ροδούλα Ζήση"
"594";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"595";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"596";": Παρών.";"ΘΕΟΔΩΡΟΣ ΔΡΙΤΣΑΣ"
"597";"): Συνεπώς το άρθρο 1 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;";"Ροδούλα Ζήση"
"598";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"599";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"600";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"601";"): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;";"Ροδούλα Ζήση"
"602";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"603";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"604";"): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;";"Ροδούλα Ζήση"
"605";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"606";": Παρών.";"ΑΝΤΩΝΗΣ ΣΚΥΛΛΑΚΟΣ"
"607";": Παρών.";"ΘΕΟΔΩΡΟΣ ΔΡΙΤΣΑΣ"
"608";"): Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;";"Ροδούλα Ζήση"
"609";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"610";": Παρών.";"ΑΝΤΩΝΗΣ ΣΚΥΛΛΑΚΟΣ"
"611";": Παρών.";"ΘΕΟΔΩΡΟΣ ΔΡΙΤΣΑΣ"
"612";"): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;";"Ροδούλα Ζήση"
"613";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"614";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"615";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"616";"): Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;";"Ροδούλα Ζήση"
"617";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"618";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"619";"): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;";"Ροδούλα Ζήση"
"620";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"621";": Παρών.";"ΑΝΤΩΝΗΣ ΣΚΥΛΛΑΚΟΣ"
"622";": Παρών.";"ΘΕΟΔΩΡΟΣ ΔΡΙΤΣΑΣ"
"623";"): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;";"Ροδούλα Ζήση"
"624";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"625";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"626";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"627";"): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;";"Ροδούλα Ζήση"
"628";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"629";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"630";"): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;";"Ροδούλα Ζήση"
"631";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"632";": Παρών.";"ΑΝΤΩΝΗΣ ΣΚΥΛΛΑΚΟΣ"
"633";"): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12, όπως τροποποιήθηκε από τον κύριο Υπουργό;";"Ροδούλα Ζήση"
"634";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"635";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"636";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"637";"): Συνεπώς το άρθρο 12 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;";"Ροδούλα Ζήση"
"638";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"639";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"640";": Παρών.";"ΘΕΟΔΩΡΟΣ ΔΡΙΤΣΑΣ"
"641";"): Συνεπώς το άρθρο 13 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;";"Ροδούλα Ζήση"
"642";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"643";": Παρών.";"ΑΝΤΩΝΗΣ ΣΚΥΛΛΑΚΟΣ"
"644";": Παρών.";"ΘΕΟΔΩΡΟΣ ΔΡΙΤΣΑΣ"
"645";"): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15, όπως τροποποιήθηκε από τον κύριο Υπουργό;";"Ροδούλα Ζήση"
"646";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"647";": Παρών.";"ΑΝΤΩΝΗΣ ΣΚΥΛΛΑΚΟΣ"
"648";": Παρών.";"ΘΕΟΔΩΡΟΣ ΔΡΙΤΣΑΣ"
"649";"): Συνεπώς το άρθρο 15 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;";"Ροδούλα Ζήση"
"650";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"651";": Παρών.";"ΑΝΤΩΝΗΣ ΣΚΥΛΛΑΚΟΣ"
"652";": Παρών.";"ΘΕΟΔΩΡΟΣ ΔΡΙΤΣΑΣ"
"653";"): Συνεπώς το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;";"Ροδούλα Ζήση"
"654";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"655";": Παρών.";"ΑΝΤΩΝΗΣ ΣΚΥΛΛΑΚΟΣ"
"656";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"657";"): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18, όπως τροποποιήθηκε από τον κύριο Υπουργό;";"Ροδούλα Ζήση"
"658";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"659";": Παρών.";"ΑΝΤΩΝΗΣ ΣΚΥΛΛΑΚΟΣ"
"660";"): Συνεπώς το άρθρο 18 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 19, όπως τροποποιήθηκε από τον κύριο Υπουργό;";"Ροδούλα Ζήση"
"661";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"662";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"663";"): Συνεπώς το άρθρο 19, έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 20 ως έχει;";"Ροδούλα Ζήση"
"664";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"665";": Παρών.";"ΑΝΤΩΝΗΣ ΣΚΥΛΛΑΚΟΣ"
"666";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"667";"): Συνεπώς το άρθρο 20 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 21, όπως τροποποιήθηκε από τον κύριο Υπουργό;";"Ροδούλα Ζήση"
"668";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"669";": Παρών.";"ΑΝΤΩΝΗΣ ΣΚΥΛΛΑΚΟΣ"
"670";"): Συνεπώς το άρθρο 21 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 22, όπως τροποποιήθηκε από τον κύριο Υπουργό;";"Ροδούλα Ζήση"
"671";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"672";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"673";": Παρών.";"ΘΕΟΔΩΡΟΣ ΔΡΙΤΣΑΣ"
"674";"): Συνεπώς το άρθρο 22 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 23 ως έχει;";"Ροδούλα Ζήση"
"675";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"676";": Παρών.";"ΑΝΤΩΝΗΣ ΣΚΥΛΛΑΚΟΣ"
"677";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"678";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"679";"): Συνεπώς το άρθρο 23 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 24 ως έχει;";"Ροδούλα Ζήση"
"680";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"681";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"682";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"683";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"684";"): Συνεπώς το άρθρο 24 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 25 ως έχει;";"Ροδούλα Ζήση"
"685";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"686";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"687";": Παρών.";"ΑΘΑΝΑΣΙΟΣ ΠΛΕΥΡΗΣ"
"688";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"689";"): Συνεπώς το άρθρο 25 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 26 ως έχει;";"Ροδούλα Ζήση"
"690";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"691";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"692";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"693";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"694";"): Συνεπώς το άρθρο 26 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 27 ως έχει;";"Ροδούλα Ζήση"
"695";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"696";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"697";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"698";"): Συνεπώς το άρθρο 27 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 28 ως έχει;";"Ροδούλα Ζήση"
"699";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"700";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"701";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"702";"): Συνεπώς το άρθρο 28 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 29 ως έχει;";"Ροδούλα Ζήση"
"703";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"704";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"705";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"706";"): Συνεπώς το άρθρο 29 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 30 ως έχει;";"Ροδούλα Ζήση"
"707";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"708";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"709";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"710";"): Συνεπώς το άρθρο 30 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 31 ως έχει;";"Ροδούλα Ζήση"
"711";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"712";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"713";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"714";"): Συνεπώς το άρθρο 31 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 32 ως έχει;";"Ροδούλα Ζήση"
"715";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"716";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"717";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"718";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"719";"): Συνεπώς το άρθρο 32 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 33 ως έχει;";"Ροδούλα Ζήση"
"720";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"721";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"722";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"723";"): Συνεπώς το άρθρο 33 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 34 ως έχει;";"Ροδούλα Ζήση"
"724";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"725";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"726";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"727";"): Συνεπώς το άρθρο 34 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 35, όπως τροποποιήθηκε από τον κύριο Υπουργό;";"Ροδούλα Ζήση"
"728";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"729";": Παρών.";"ΑΝΤΩΝΗΣ ΣΚΥΛΛΑΚΟΣ"
"730";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"731";"): Συνεπώς το άρθρο 35 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 36, όπως τροποποιήθηκε από τον κύριο Υπουργό;";"Ροδούλα Ζήση"
"732";": Δεκτό, δεκτό.";"ΟΛΟΙ ΟΙ ΒΟΥΛΕΥΤΕΣ"
"733";"): Συνεπώς το άρθρο 36 έγινε δεκτό, όπως τροποποιήθηκε από τον κύριο Υπουργό, ομοφώνως. 
Ερωτάται το Σώμα: Γίνεται δεκτό το άρθρο 37, όπως τροποποιήθηκε από τον κύριο Υπουργό;";"Ροδούλα Ζήση"
"734";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"735";": Παρών.";"ΑΝΤΩΝΗΣ ΣΚΥΛΛΑΚΟΣ"
"736";"): Συνεπώς το άρθρο 37 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 38 ως έχει;";"Ροδούλα Ζήση"
"737";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"738";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"739";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"740";"): Συνεπώς το άρθρο 38 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 39 ως έχει;";"Ροδούλα Ζήση"
"741";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"742";": Παρών.";"ΑΝΤΩΝΗΣ ΣΚΥΛΛΑΚΟΣ"
"743";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"744";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"745";"): Συνεπώς το άρθρο 39 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 40 ως έχει;";"Ροδούλα Ζήση"
"746";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"747";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"748";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"749";"): Συνεπώς το άρθρο 40 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 41, όπως τροποποιήθηκε από τον κύριο Υπουργό;";"Ροδούλα Ζήση"
"750";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"751";": Παρών.";"ΑΝΤΩΝΗΣ ΣΚΥΛΛΑΚΟΣ"
"752";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"753";"): Συνεπώς το άρθρο 41 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 42 ως έχει;";"Ροδούλα Ζήση"
"754";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"755";": Παρών.";"ΑΝΤΩΝΗΣ ΣΚΥΛΛΑΚΟΣ"
"756";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"757";"): Συνεπώς το άρθρο 42 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 43 ως έχει;";"Ροδούλα Ζήση"
"758";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"759";": Παρών.";"ΑΝΤΩΝΗΣ ΣΚΥΛΛΑΚΟΣ"
"760";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"761";"): Συνεπώς το άρθρο 43 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 44 ως έχει;";"Ροδούλα Ζήση"
"762";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"763";": Παρών.";"ΑΝΤΩΝΗΣ ΣΚΥΛΛΑΚΟΣ"
"764";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"765";"): Συνεπώς το άρθρο 44 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 45, όπως τροποποιήθηκε από τον κύριο Υπουργό;";"Ροδούλα Ζήση"
"766";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"767";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"768";": Παρών.";"ΘΕΟΔΩΡΟΣ ΔΡΙΤΣΑΣ"
"769";"): Συνεπώς το άρθρο 45 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 46 ως έχει;";"Ροδούλα Ζήση"
"770";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"771";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"772";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"773";"): Συνεπώς το άρθρο 46 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 47 ως έχει;";"Ροδούλα Ζήση"
"774";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"775";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"776";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"777";"): Συνεπώς το άρθρο 47 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 48 ως έχει;";"Ροδούλα Ζήση"
"778";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"779";": Παρών.";"ΑΝΤΩΝΗΣ ΣΚΥΛΛΑΚΟΣ"
"780";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"781";"): Συνεπώς το άρθρο 48 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 49, όπως τροποποιήθηκε από τον κύριο Υπουργό;";"Ροδούλα Ζήση"
"782";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"783";": Παρών.";"ΑΝΤΩΝΗΣ ΣΚΥΛΛΑΚΟΣ"
"784";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"785";"): Συνεπώς το άρθρο 49 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 50 ως έχει;";"Ροδούλα Ζήση"
"786";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"787";": Παρών.";"ΑΝΤΩΝΗΣ ΣΚΥΛΛΑΚΟΣ"
"788";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"789";"): Συνεπώς το άρθρο 50 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 51, όπως τροποποιήθηκε από τον κύριο Υπουργό;";"Ροδούλα Ζήση"
"790";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"791";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"792";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"793";"): Συνεπώς το άρθρο 51 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 52, όπως τροποποιήθηκε από τον κύριο Υπουργό;";"Ροδούλα Ζήση"
"794";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"795";": Παρών.";"ΑΝΤΩΝΗΣ ΣΚΥΛΛΑΚΟΣ"
"796";"): Συνεπώς το άρθρο 52 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 53 ως έχει;";"Ροδούλα Ζήση"
"797";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"798";": Παρών.";"ΑΝΤΩΝΗΣ ΣΚΥΛΛΑΚΟΣ"
"799";"): Συνεπώς το άρθρο 53 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 54 ως έχει;";"Ροδούλα Ζήση"
"800";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"801";": Παρών.";"ΑΝΤΩΝΗΣ ΣΚΥΛΛΑΚΟΣ"
"802";"): Συνεπώς το άρθρο 54 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 55 ως έχει;";"Ροδούλα Ζήση"
"803";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"804";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"805";": Παρών.";"ΘΕΟΔΩΡΟΣ ΔΡΙΤΣΑΣ"
"806";"): Συνεπώς το άρθρο 55 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 56 ως έχει;";"Ροδούλα Ζήση"
"807";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"808";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"809";"): Συνεπώς το άρθρο 56 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 57 ως έχει;";"Ροδούλα Ζήση"
"810";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"811";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"812";"): Συνεπώς το άρθρο 57 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 58 ως έχει;";"Ροδούλα Ζήση"
"813";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"814";": Παρών.";"ΑΝΤΩΝΗΣ ΣΚΥΛΛΑΚΟΣ"
"815";": Παρών.";"ΘΕΟΔΩΡΟΣ ΔΡΙΤΣΑΣ"
"816";"): Συνεπώς το άρθρο 58 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 59 ως έχει;";"Ροδούλα Ζήση"
"817";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"818";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"819";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"820";"): Συνεπώς το άρθρο 59 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 60 ως έχει;";"Ροδούλα Ζήση"
"821";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"822";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"823";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"824";"): Συνεπώς το άρθρο 60 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 61, όπως τροποποιήθηκε από τον κύριο Υπουργό;";"Ροδούλα Ζήση"
"825";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"826";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"827";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"828";"): Συνεπώς το άρθρο 61 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 62 ως έχει;";"Ροδούλα Ζήση"
"829";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"830";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"831";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"832";"): Συνεπώς το άρθρο 62 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 63 ως έχει;";"Ροδούλα Ζήση"
"833";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"834";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"835";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"836";"): Συνεπώς το άρθρο 63 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 64 ως έχει;";"Ροδούλα Ζήση"
"837";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"838";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"839";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"840";"): Συνεπώς το άρθρο 64 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 65 ως έχει;";"Ροδούλα Ζήση"
"841";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"842";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"843";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"844";"): Συνεπώς το άρθρο 65 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 66 ως έχει;";"Ροδούλα Ζήση"
"845";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"846";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"847";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"848";"): Συνεπώς το άρθρο 66 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 67 ως έχει;";"Ροδούλα Ζήση"
"849";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"850";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"851";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"852";"): Συνεπώς το άρθρο 67 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 68, όπως τροποποιήθηκε από τον κύριο Υπουργό;";"Ροδούλα Ζήση"
"853";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"854";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"855";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"856";"): Συνεπώς το άρθρο 68 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 69 ως έχει;";"Ροδούλα Ζήση"
"857";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"858";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"859";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"860";"): Συνεπώς το άρθρο 69 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 70 ως έχει;";"Ροδούλα Ζήση"
"861";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"862";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"863";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"864";"): Συνεπώς το άρθρο 70 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 71 ως έχει;";"Ροδούλα Ζήση"
"865";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"866";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"867";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"868";"): Συνεπώς το άρθρο 71 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 72 ως έχει;";"Ροδούλα Ζήση"
"869";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"870";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"871";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"872";"): Συνεπώς το άρθρο 72 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 73 ως έχει;";"Ροδούλα Ζήση"
"873";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"874";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"875";"): Συνεπώς το άρθρο 73 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 74 ως έχει;";"Ροδούλα Ζήση"
"876";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"877";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"878";"): Συνεπώς το άρθρο 74 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 75 ως έχει;";"Ροδούλα Ζήση"
"879";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"880";": Παρών.";"ΑΝΤΩΝΗΣ ΣΚΥΛΛΑΚΟΣ"
"881";"): Συνεπώς το άρθρο 75 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 76 ως έχει;";"Ροδούλα Ζήση"
"882";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"883";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"884";": Παρών.";"ΘΕΟΔΩΡΟΣ ΔΡΙΤΣΑΣ"
"885";"): Συνεπώς το άρθρο 76 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 77 ως έχει;";"Ροδούλα Ζήση"
"886";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"887";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"888";": Παρών.";"ΘΕΟΔΩΡΟΣ ΔΡΙΤΣΑΣ"
"889";"): Συνεπώς το άρθρο 77 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 78 ως έχει;";"Ροδούλα Ζήση"
"890";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"891";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"892";": Παρών.";"ΘΕΟΔΩΡΟΣ ΔΡΙΤΣΑΣ"
"893";"): Συνεπώς το άρθρο 78 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 79 ως έχει;";"Ροδούλα Ζήση"
"894";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"895";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"896";": Παρών.";"ΘΕΟΔΩΡΟΣ ΔΡΙΤΣΑΣ"
"897";"): Συνεπώς το άρθρο 79 έγινε δεκτό, ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 80 ως έχει;";"Ροδούλα Ζήση"
"898";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"899";": Παρών.";"ΑΝΤΩΝΗΣ ΣΚΥΛΛΑΚΟΣ"
"900";": Παρών.";"ΘΕΟΔΩΡΟΣ ΔΡΙΤΣΑΣ"
"901";"): Συνεπώς το άρθρο 80 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 81 ως έχει;";"Ροδούλα Ζήση"
"902";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"903";": Παρών.";"ΑΝΤΩΝΗΣ ΣΚΥΛΛΑΚΟΣ"
"904";"): Συνεπώς το άρθρο 81 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 82 ως έχει;";"Ροδούλα Ζήση"
"905";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"906";": Παρών.";"ΑΝΤΩΝΗΣ ΣΚΥΛΛΑΚΟΣ"
"907";"): Συνεπώς το άρθρο 82 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 83 ως έχει;";"Ροδούλα Ζήση"
"908";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"909";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"910";"): Συνεπώς το άρθρο 83 έγινε δεκτό, ως έχει, κατά πλειοψηφία.
Ερωτάται το Σώμα: Γίνεται δεκτό το άρθρο 84 ως έχει;";"Ροδούλα Ζήση"
"911";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"912";": Παρών.";"ΑΝΤΩΝΗΣ ΣΚΥΛΛΑΚΟΣ"
"913";"): Συνεπώς το άρθρο 84 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 85, όπως τροποποιήθηκε από τον κύριο Υπουργό;";"Ροδούλα Ζήση"
"914";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"915";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"916";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"917";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"918";"): Συνεπώς το άρθρο 85 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 86 ως έχει;";"Ροδούλα Ζήση"
"919";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"920";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"921";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"922";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"923";"): Συνεπώς το άρθρο 86 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 87, όπως τροποποιήθηκε από τον κύριο Υπουργό;";"Ροδούλα Ζήση"
"924";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"925";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"926";": Παρών.";"ΘΕΟΔΩΡΟΣ ΔΡΙΤΣΑΣ"
"927";"): Συνεπώς το άρθρο 87 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 88, όπως τροποποιήθηκε από τον κύριο Υπουργό;";"Ροδούλα Ζήση"
"928";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"929";": Παρών.";"ΑΝΤΩΝΗΣ ΣΚΥΛΛΑΚΟΣ"
"930";"): Συνεπώς το άρθρο 88 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 89 ως έχει;";"Ροδούλα Ζήση"
"931";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"932";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"933";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"934";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"935";"): Συνεπώς το άρθρο 89 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 90 ως έχει;";"Ροδούλα Ζήση"
"936";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"937";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"938";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"939";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"940";"): Συνεπώς το άρθρο 90 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 91 ως έχει;";"Ροδούλα Ζήση"
"941";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"942";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"943";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"944";"): Συνεπώς το άρθρο 91 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 92, όπως τροποποιήθηκε από τον κύριο Υπουργό;";"Ροδούλα Ζήση"
"945";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"946";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"947";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"948";"): Συνεπώς το άρθρο 92 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 93 ως έχει;";"Ροδούλα Ζήση"
"949";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"950";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"951";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"952";"): Συνεπώς το άρθρο 93 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 94 ως έχει;";"Ροδούλα Ζήση"
"953";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"954";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"955";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"956";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"957";"): Συνεπώς το άρθρο 94 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 95 ως έχει;";"Ροδούλα Ζήση"
"958";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"959";": Παρών.";"ΑΝΤΩΝΗΣ ΣΚΥΛΛΑΚΟΣ"
"960";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"961";"): Συνεπώς το άρθρο 95 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 96, όπως τροποποιήθηκε από τον κύριο Υπουργό;";"Ροδούλα Ζήση"
"962";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"963";": Παρών.";"ΑΝΤΩΝΗΣ ΣΚΥΛΛΑΚΟΣ"
"964";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"965";"): Συνεπώς το άρθρο 96 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 97 ως έχει;";"Ροδούλα Ζήση"
"966";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"967";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"968";": Παρών.";"ΘΕΟΔΩΡΟΣ ΔΡΙΤΣΑΣ"
"969";"): Συνεπώς το άρθρο 97 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 98 ως έχει;";"Ροδούλα Ζήση"
"970";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"971";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"972";": Κατά πλειοψηφία.";"ΑΘΑΝΑΣΙΟΣ ΠΛΕΥΡΗΣ"
"973";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"974";"): Συνεπώς το άρθρο 98 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 99 ως έχει;";"Ροδούλα Ζήση"
"975";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"976";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"977";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"978";"): Συνεπώς το άρθρο 99 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 100 ως έχει;";"Ροδούλα Ζήση"
"979";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"980";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"981";": Παρών.";"ΘΕΟΔΩΡΟΣ ΔΡΙΤΣΑΣ"
"982";"): Συνεπώς το άρθρο 100 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 101 ως έχει;";"Ροδούλα Ζήση"
"983";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"984";": Παρών.";"ΑΝΤΩΝΗΣ ΣΚΥΛΛΑΚΟΣ"
"985";"): Συνεπώς το άρθρο 101 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 102 ως έχει;";"Ροδούλα Ζήση"
"986";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"987";": Παρών.";"ΑΝΤΩΝΗΣ ΣΚΥΛΛΑΚΟΣ"
"988";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"989";"): Συνεπώς το άρθρο 102 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 103 ως έχει;";"Ροδούλα Ζήση"
"990";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"991";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"992";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"993";"): Συνεπώς το άρθρο 103 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 104 ως έχει;";"Ροδούλα Ζήση"
"994";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"995";": Παρών.";"ΑΝΤΩΝΗΣ ΣΚΥΛΛΑΚΟΣ"
"996";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"997";"): Συνεπώς το άρθρο 104 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 105 ως έχει;";"Ροδούλα Ζήση"
"998";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"999";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1000";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"1001";"): Συνεπώς το άρθρο 105 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 106, όπως τροποποιήθηκε από τον κύριο Υπουργό;";"Ροδούλα Ζήση"
"1002";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1003";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1004";": Παρών.";"ΘΕΟΔΩΡΟΣ ΔΡΙΤΣΑΣ"
"1005";"): Συνεπώς το άρθρο 106 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 107 ως έχει;";"Ροδούλα Ζήση"
"1006";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1007";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1008";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"1009";"): Συνεπώς το άρθρο 107 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 108, όπως τροποποιήθηκε από τον κύριο Υπουργό;";"Ροδούλα Ζήση"
"1010";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1011";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1012";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"1013";"): Συνεπώς το άρθρο 108 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 109, όπως τροποποιήθηκε από τον κύριο Υπουργό;";"Ροδούλα Ζήση"
"1014";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1015";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1016";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"1017";"): Συνεπώς το άρθρο 109 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 110, όπως τροποποιήθηκε από τον κύριο Υπουργό;";"Ροδούλα Ζήση"
"1018";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1019";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1020";": Κατά πλειοψηφία.";"ΘΕΟΔΩΡΟΣ ΔΡΙΤΣΑΣ"
"1021";"): Συνεπώς το άρθρο 110 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 764 και ειδικό 73;";"Ροδούλα Ζήση"
"1022";": Δεκτή, δεκτή.";"ΠΟΛΛΟΙ ΒΟΥΛΕΥΤΕΣ"
"1023";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1024";"): Συνεπώς η τροπολογία με γενικό αριθμό 764 και ειδικό 73 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Γίνεται δεκτή η τροπολογία με γενικό αριθμό 791 και ειδικό 86, όπως τροποποιήθηκε από τον κύριο Υπουργό;";"Ροδούλα Ζήση"
"1025";": Δεκτή, δεκτή.";"ΠΟΛΛΟΙ ΒΟΥΛΕΥΤΕΣ"
"1026";": Παρών.";"ΑΝΤΩΝΗΣ ΣΚΥΛΛΑΚΟΣ"
"1027";": Παρών.";"ΘΕΟΔΩΡΟΣ ΔΡΙΤΣΑΣ"
"1028";"): Συνεπώς η τροπολογία με γενικό αριθμό 791 και ειδικό 86 έγινε δεκτή, όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο, όπως τροποποιήθηκε από τον κύριο Υπουργό;";"Ροδούλα Ζήση"
"1029";": Δεκτό, δεκτό.";"ΠΟΛΛΟΙ ΒΟΥΛΕΥΤΕΣ"
"1030";": Κατά πλειοψηφία.";"ΑΝΤΩΝΗΣ ΣΚΥΛΛΑΚΟΣ"
"1031";": Παρών.";"ΘΕΟΔΩΡΟΣ ΔΡΙΤΣΑΣ"
"1032";"): Το ακροτελεύτιο άρθρο έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων έγινε δεκτό κατά πλειοψηφία επί της αρχής και επί των άρθρων. 
Η ψήφισή του στο σύνολο αναβάλλεται για άλλη συνεδρίαση. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί-συνοδοί από το 1ο Γυμνάσιο Καλαμάτας, το Β΄ Τμήμα. 
Η Βουλή σάς καλωσορίζει. 
Είναι το τέλος της νομοθετικής εργασίας του νομοσχεδίου του Υπουργείου Δικαιοσύνης, Διαφάνειας και Ανθρωπίνων Δικαιωμάτων σχετικά με τη δίκαιη δίκη. Δεν υπάρχουν αυτήν τη στιγμή πολλοί Βουλευτές, γιατί ολοκληρώθηκε η συνεδρίαση της νομοθετικής εργασίας. 
Και πάλι σας καλωσορίζω. 
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, έχουν διανεμηθεί τα Πρακτικά της Δευτέρας 30 Ιανουαρίου 2012, της Τετάρτης 1 Φεβρουαρίου 2012, της Παρασκευής 3 Φεβρουαρίου 2012 και της Δευτέρας 6 Φεβρουαρίου 2012 και ερωτάται το Σώμα αν τα επικυρώνει.";"Ροδούλα Ζήση"
"1033";": Μάλιστα, μάλιστα.";"ΟΛΟΙ ΟΙ ΒΟΥΛΕΥΤΕΣ"
"1034";"): Συνεπώς τα Πρακτικά της Δευτέρας 30 Ιανουαρίου 2012, της Τετάρτης 1 Φεβρουαρίου 2012, της Παρασκευής 3 Φεβρουαρίου 2012 και της Δευτέρας 6 Φεβρουαρίου 2012 επικυρώθηκαν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;";"Ροδούλα Ζήση"
"1035";": Μάλιστα, μάλιστα.
Με τη συναίνεση του Σώματος και ώρα 17.17΄ λύεται η συνεδρίαση για αύριο ημέρα Παρασκευή 2 Μαρτίου 2012 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων.
Ο";"ΟΛΟΙ ΟΙ ΒΟΥΛΕΥΤΕΣ"
"1036";"Date";"gateFiles/1-3-2013"
"1037";": Σύμφωνα με την από 28-2-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΛΕ΄ συνεδριάσεώς του, της Πέμπτης 28 Φεβρουαρίου 2013, σε ό,τι αφορά την ψήφιση στο σύνολο των σχεδίων νόμων: 
1. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και του Κράτους του Κουβέιτ Οικονομικής και Τεχνικής συνεργασίας»
2. «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ομοσπονδιακής Δημοκρατίας της Νιγηρίας για οικονομική, επιστημονική και τεχνολογική συνεργασία»
3. «Κατεπείγουσες ρυθμίσεις του Υπουργείου Υγείας και άλλες διατάξεις»)
Παρακαλείται η κυρία Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Φεβρωνία Πατριανάκου, Βουλευτή Λακωνίας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ευβοίας κ. ΣΥΜΕΩΝ ΚΕΔΙΚΟΓΛΟΥ κατέθεσε αναφορά με την οποία  οι Σύλλογοι Γονέων και Κηδεμόνων των Γυμνασίων Μακρυκάπας και Στενής και το Δημοτικό Συμβούλιο Διρφύων -Μεσσαπίων Νομού Εύβοιας εκφράζουν την αντίθεσή τους σε οποιαδήποτε μεταβολή της λειτουργίας των σχολικών μονάδων Μακρυκάπας και Στενής.
2) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Πανελλήνια Ένωση Εθελοντών Πυροσβεστικού Σώματος αιτείται την αφαίρεση  δύο διατάξεων που αφορούν το θέμα του εθελοντισμού στην Πολιτική  Προστασία, από το υπό διαβούλευση σχέδιο νόμου του Υπουργείου Δημόσιας Τάξης και Προστασίας του Πολίτη  «Αναδιοργάνωση Υπηρεσιών του Υπουργείου Δημόσιας Τάξης και Προστασίας του Πολίτη και την αναβάθμιση του Πυροσβεστικού Σώματος και της Πολιτικής Προστασίας».
3) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  το Διοικητικό Συμβούλιο της ΕΝΑΠ αιτείται την εξαίρεση από το μέτρο της διαθεσιμότητας των αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης.
4) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  η Λαϊκή Επιτροπή Κηρίνθου Ευβοίας αιτείται την κάλυψη των ελλείψεων στο Κέντρο Υγείας Μαντουδίου, ώστε να αποκατασταθεί η εύρυθμη λειτουργία του.
5) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  το Τμήμα Οδοντικής Τεχνολογίας της Σχολής Επαγγελμάτων Υγείας και  Πρόνοιας αιτείται την επίλυση θέματος που αφορά τον ορισμό επιστημονικά υπεύθυνου για τη λειτουργία οδοντοτεχνικού εργαστηρίου.
6) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  το Κέντρο Αποθεραπείας και Αποκατάστασης Παιδιών με Αναπηρία Αττικής  αιτείται την άμεση τακτοποίηση οικονομικών εκκρεμοτήτων για την αποφυγή της αναγκαστικής αναστολής λειτουργίας της μονάδας.  
7) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Δήμαρχος Βόλου Νομού Μαγνησίας αιτείται να διασφαλιστεί άμεσα η απρόσκοπτη ολοκλήρωση του έργου που αφορά την αποχέτευση ακαθάρτων του παραλιακού μετώπου Βόλου.
8) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε δημοσίευμα εφημερίδας το οποίο αφορά το προσωπικό στη μεταλλουργία «SOVEL»  το οποίο πρόκειται να τεθεί σε διαθεσιμότητα.
9) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Πανελλήνιος Σύλλογος Πασχόντων από Μεσογειακή Αναιμία αιτείται την επίσπευση καταβολής  του εφάπαξ στους μεταμοσχευμένους συμπαγών οργάνων και στους πάσχοντες από μεσογειακή αναιμία.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ. 7017/4/15818/6.2.2013 εγγράφου, αρμοδιότητας του Υπουργείου Δημόσιας Τάξης και Προστασίας του Πολίτη.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄  αριθμ. 7017/4/15917/12.2.2013 εγγράφου, αρμοδιότητας του Υπουργείου Δημόσιας Τάξης και Προστασίας του Πολίτη.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ.72/5.2.2013 εγγράφου, αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων. 
13) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων Νομού Ιωαννίνων αιτείται την επίλυση του θέματος έκδοσης  βιβλιαρίων για τους ανασφάλιστους, λόγω οφειλών, επαγγελματίες βιοτέχνες και εμπόρους εν ενεργεία.
14) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων Νομού Ιωαννίνων αιτείται την έκδοση βιβλιαρίων για τους ανασφάλιστους, λόγω οφειλών, επαγγελματίες βιοτέχνες εμπόρους εν ενεργεία.
15) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται την επίλυση προβλημάτων έγκρισης οξυγονοθεραπείας των ασθενών με χρόνια αναπνευστικά προβλήματα.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ. ΓΚΕ 1020837 ΕΞ 2013/2114, 2115, 2120, 2123, 2126 εγγράφου, αρμοδιότητας του Υπουργείου Οικονομικών.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄ αριθμ. ΓΚΕ 1022050 ΕΞ 2013/8.2.2013 εγγράφου, αρμοδιότητος του Υπουργείου Οικονομικών.
18) Οι Βουλευτές Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  η Διοίκηση του Συνδικάτου Οικοδόμων και Συναφών Επαγγελμάτων Νομού Λάρισας αιτείται τη λήψη μέτρων ουσιαστικής προστασίας των ανέργων και των οικογενειών τους, καθώς και  μέτρων αντιμετώπισης της ανεργίας στον συγκεκριμένο κλάδο.
19) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  το Επιμελητήριο Σερρών αιτείται την εξασφάλιση πόρων από το ΕΣΠΑ για την άμεση προκήρυξη προγράμματος, με στόχο τη στήριξη της γυναικείας απασχόλησης.
20) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία   αιτείται την επίλυση θέματος που αφορά τη λειτουργία του Κέντρου Υγείας Αστικού Τύπου Σερρών.
21) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  ο Ιατρικός Σύλλογος Σάμου επισημαίνει τους κινδύνους που ελλοχεύουν για τη δημόσια υγεία εξαιτίας του πλημμυρικού φαινομένου που παρατηρείται στον παραλιακό δρόμο της πόλης της Σάμου.
22) Η Βουλευτής Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσε αναφορά με την οποία  το Διοικητικό Συμβούλιο της Πανελλήνιας Ομοσπονδίας Σωματείων των Ελληνοπόντιων Παλλινοστούντων από την πρώην ΕΣΣΔ αιτείται τη χορήγηση συντάξεως σε ανασφάλιστους υπερήλικες παλλινοστούντες από την  πρώην ΕΣΣΔ.
23) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  ο κ.Λεωνίδας Αναγνώστου καταγγέλλει τη στάση της Τράπεζας Πειραιώς απέναντι στη ρύθμιση ενός αλληλόχρεου δανείου της εταιρείας του σε τοκοχρεολυτικό.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πατρών αιτείται την επίλυση σειράς αιτημάτων, μεταξύ των οποίων και  την εκκαθάριση των ληξιπρόθεσμων οφειλών του πρώην ταμείων (ΟΠΑΔ, Οίκου Ναύτου, ΕΤΑΑ).
25) Ο Βουλευτής Επικρατείας κ. ΠΥΡΡΟΣ ΔΗΜΑΣ κατέθεσε αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων, Αξιωματικών της Ελληνικής Αστυνομίας  και Αξιωματικών Πυροσβεστικού και Λιμενικού Σώματος διαμαρτύρονται για τη θεσμοθέτηση  νέων περικοπών που προωθεί η Κυβέρνηση για τους ένστολους το έτος 2014.
26) Οι Βουλευτές Β΄ Αθηνών κ. ΣΠΥΡΙΔΩΝ ΧΑΛΒΑΤΖΗΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  το Διοικητικό Συμβούλιο  της Ομοσπονδίας Συλλόγων Μικρών Κυκλαδονήσων αιτούνται την επίλυση θεμάτων που αφορούν στην ακτοπλοΐα, στον τουρισμό, στην υγεία, στην παιδεία, στην τοπική διοίκηση και στη φορολογία των εν λόγω νησιών.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο  κ. Γ. Αντωνιάδης, Πρόεδρος Συνδέσμου Αποφοίτων ΣΣΑΣ αιτείται την επίλυση θέματος που αφορά την απαλλαγή των κρατήσεων και τη φορολόγηση των συντάξιμων αποδοχών του μηνός Φεβρουαρίου 2013.
28) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ, Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  ο Σύνδεσμος Υποστήριξης και Συνεργασίας Μελών Ενόπλων Δυνάμεων  εκφράζει τη διαμαρτυρία του για την απόφαση χρήσης του πρώην στρατοπέδου του 296Μ/Κ ΤΕ για χώρο συγκέντρωσης παράνομων μεταναστών.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Σύλλογοι Γονέων και Κηδεμόνων Πρότυπων- Πειραματικών Σχολείων αιτούνται την αποσαφήνιση του νομοθετικού πλαισίου για την εισαγωγή των μαθητών στα εν λόγω Σχολεία.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Πανελλήνιες Ομοσπονδίες και Ενώσεις Αστυνομικών Υπαλλήλων, Αξιωματικών Ελληνικής Αστυνομίας και  Αξιωματικών Πυροσβεστικού και Λιμενικού Σώματος  διαμαρτύρονται για τις νέες περικοπές των μισθών τους.
31) Ο Βουλευτής Έβρου κ. ΜΑΡΙΝΟΣ ΟΥΖΟΥΝΙΔΗΣ κατέθεσε αναφορά με την οποία  το Σωματείο Εργαζομένων του Νοσοκομείου Διδυμοτείχου Νομού Έβρου εκφράζει τη διαμαρτυρία του για την επικείμενη συγχώνευση του Νοσοκομείου Διδυμοτείχου με το Νοσοκομείο Αλεξανδρούπολης.
32) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο Πανελλήνιες Ομοσπονδίες και Ενώσεις Αστυνομικών Υπαλλήλων, Αξιωματικών  Ελληνικής Αστυνομίας και Αξιωματικών Πυροσβεστικού και Λιμενικού Σώματος διαμαρτύρονται για τη θεσμοθέτηση των νέων περικοπών που προωθεί η Κυβέρνηση για τους ένστολους το έτος 2014.
33) Ο Βουλευτής Ευρυτανίας κ. ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ κατέθεσε αναφορά με την οποία  ο Δήμος Αγράφων Νομού Ευρυτανίας αιτείται τη χορήγηση έκτακτης οικονομικής ενίσχυσης για την αποκατάσταση των ζημιών από τα πρόσφατα καιρικά φαινόμενα που έπληξαν την περιοχή.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ειρήνη-Ελένη Μάτζιαρη  παραθέτει τις θέσεις της σχετικά με τη σύσταση  Συλλόγου Τριτέκνων στις Σέρρες.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ευάγγελος Σαραντίδης αιτείται την επίλυση προβλημάτων μεταφορών των παιδιών με ειδικές ανάγκες στα Ειδικά Σχολεία του Πειραιά.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ένωση Ταξί και Αγοραίων αιτείται την επίλυση του θέματος σχετικά με τη χορήγηση αποδείξεων στον καταναλωτή.
36) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  η Περιφερειακή Ενότητα Λήμνου αιτείται την κατοχύρωση, με νομοθετική ρύθμιση, της δυνατότητας μεταφοράς ζώντων ζώων εκτός της Νήσου Λήμνου.
37) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  το Πανελλήνιο Συνδικάτο Χερσαίων Εμπορευματικών Μεταφορών αιτείται τη λήψη μέτρων στήριξης του κλάδου των  εργαζομένων στα ανατρεπόμενα φορτηγά Δ.Χ..
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Σμυρνιός  καταγγέλλει το γεγονός «μαύρης»  εργασίας στο Νοσοκομείο  Σπάρτης.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ιωάννης Νανάκης παραθέτει τις απόψεις του για τις δωρεάν παροχές στους φοιτητές και αιτείται οι τελευταίοι να πληρώνουν, τόσο τα συγγράμματά τους, όσο και το παράβολο για τις εξετάσεις τους. 
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Λεωνίδας Μαργαρίτης καταγγέλλει το φαινόμενο της παράνομης κοπής δένδρων, λόγω αύξησης της τιμής του πετρελαίου, και παραθέτει την κατάθεση μηνυτήριας αναφοράς του για περιστατικό στο Κοιμητήριο Ιερού Ναού Αγίας Παρασκευής Κοροίβου του Δήμου Πηνειού.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Νικόλαος Μπότσαρης  παραθέτει τις προτάσεις του σχετικά με το θέμα των οργανισμών των αποκεντρωμένων διοικήσεων.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι «Πολίτες  Πάτρας Εν Δράσει»  αιτούνται την προστασία των κατοίκων του κέντρου από την ηχορρύπανση κατά την καρναβαλική περίοδο.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Βορειοηπειρωτικός Πολιτιστικός Σύλλογος Δερβιτσιωτών Ιωαννίνων εκφράζει τη διαμαρτυρία του για τις παράνομες πρακτικές του ΟΓΑ που αφορούν στη διακοπή συνταξιοδότησης υπερήλικων βορειοηπειρωτών.
44) Η Βουλευτής Β΄ Αθηνών κ. ΕΛΕΝΗ ΖΑΡΟΥΛΙΑ κατέθεσε αναφορά με την οποία  η Τοπική Επιτροπή Κεντρικής και Δυτικής Μακεδονίας του Συλλόγου Ελλήνων Αρχαιολόγων παραθέτει τις απόψεις της σχετικά με τα αρχαιολογικά ευρήματα που αποκαλύφθηκαν με την ανασκαφή στο σταθμό του Μετρό Εγνατίας και Βενιζέλου στη Θεσσαλονίκη.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Μαρία Φωτιά εκφράζει τη διαμαρτυρία της για την αδιαφορία της Κυβέρνησης σχετικά με το θέμα αντιμετώπισης της ασθένειας του τέκνου της.
46) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία  ο Σύλλογος Διοικητικών Υπαλλήλων της Ανώτατης Σχολής Παιδαγωγικής και Τεχνολογικής Εκπαίδευσης αιτείται την επίλυση θεμάτων που αφορούν τη μεταφορά δραστηριοτήτων της Σχολής και τη χρήση του χώρου για άλλο σκοπό, καθώς  και  την ένταξή της στον πανεπιστημιακό τομέα.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι επιτυχόντες της προκήρυξης 9κ του ΑΣΕΠ  εκφράζουν τη διαμαρτυρία τους για την απόφαση του Διοικητικού Εφετείου Αθηνών, σύμφωνα με την οποία πρόκειται να απολυθούν οι εργαζόμενοι της προκήρυξης  9κ του ΑΣΕΠ  και να αντικατασταθούν από αυτούς της 8κ.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ελληνική Ομοσπονδία Φιλάθλων Πάλης εκφράζει την αντίθεσή της στην πρόταση της Εκτελεστικής Επιτροπής της ΔΟΕ για την κατάργηση του αθλήματος της πάλης στους Ολυμπιακούς Αγώνες του 2020.
49) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  ο κ. Δημήτριος Ανδριανάκος  επισημαίνει  την ανάγκη επίσκεψης της επιτροπής του Κέντρου  Πιστοποίησης Αναπηρίας στην οικία του, καθώς η ασθενής σύζυγός του αδυνατεί να μετακινηθεί.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι συνεργάτες της ασφαλιστικής εταιρείας EVIMA εκφράζουν τη διαμαρτυρία τους για τον τερματισμό λειτουργίας της εταιρείας.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Επιμελητήριο Αχαΐας αιτείται την ανάκληση των διατάξεων του σχεδίου «Αθηνά», που αφορούν τα ΤΕΙ  Αιγαίου και Πατρών, καθώς  και την ανάδειξη της Αχαΐας, ως Εκπαιδευτικό Κέντρο της Περιφέρειας Δυτικής Ελλάδος.
52) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  κάτοικοι της Ύδρας αιτούνται την παροχή κινήτρων από την πολιτεία  στους ιδιοκτήτες ιστορικών διατηρητέων μνημείων.
53) Ο Βουλευτής Ιωαννίνων κ. ΧΡΗΣΤΟΣ ΜΑΝΤΑΣ κατέθεσε αναφορά με την οποία  η Τοπική Κοινότητα Μηλέας του Δήμου Μετσόβου αιτείται τη  μείωση του συντελεστή ΦΠΑ, από το 23% στο 7%,  αποκλειστικά για τη συγκεκριμένη περιοχή και για τον κλάδο παραγωγής ειδών λαϊκής τέχνης.
54) Ο Βουλευτής Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσε αναφορά με την οποία  το Εφορευτικό Συμβούλιο της Δημόσιας Βιβλιοθήκης Ναυπλίου «Ο Παλαμήδης» εκφράζει την αντίθεσή του σε οποιαδήποτε απόπειρα  συγχώνευσης της τοπικής βιβλιοθήκης με άλλο δημόσιο φορέα.
55) Ο Βουλευτής Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσε αναφορά με την οποία  το Διοικητικό Συμβούλιο του Συλλόγου «Πύλη Πολιτισμού Ναυπλίου» παραθέτει το γεγονός της επιχείρησης παρεμπόδισης της δραστηριότητας του Συλλόγου από την παρέμβαση μελών της Χρυσής Αυγής.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του  υπ΄αριθ. 126-5.2.2013 εγγράφου, αρμοδιότητας του Υπουργείου Εσωτερικών.
57) Ο Βουλευτής Β΄ Αθηνών κ. ΓΕΩΡΓΙΟΣ ΓΕΡΜΕΝΗΣ κατέθεσε αναφορά με την οποία  οι κάτοικοι της περιοχής Λίμνης στα Άνω Λιόσια Αττικής εκφράζουν τη διαμαρτυρία τους για την έκρυθμη κατάσταση  που επικρατεί στη περιοχή, λόγω φαινομένων παραβατικότητας των Ρομά.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεώργιος Χατζηγεωργίου καταγγέλλει παράνομες εργασίες της Εταιρίας «Χρυσωρυχεία Θράκης Α.Ε» στο λόφο του Περάματος Έβρου.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Φίλων Ταχυδρομικού Ταμιευτηρίου  παραθέτει τις προτάσεις της και αιτείται να ενημερωθεί για την επενδυτική πορεία του Ταχυδρομικού Ταμιευτηρίου.
60) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Γενική Πανελλαδική Ομοσπονδία Επιχειρήσεων Τουρισμού αιτείται τη ρύθμιση των υποχρεώσεων των τουριστικών επιχειρήσεων και γραφείων στα ασφαλιστικά ταμεία με χαμηλότερη, αναλογικά,  δόση κατά τους χειμερινούς μήνες.
61) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  η κ. Ευδοξία Δημάρχου διαμαρτύρεται για την πρόσφατη απόλυσή της, παρ’ότι επιτυχούσα της προκήρυξης 9Κ/2008 του ΑΣΕΠ.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύλλογος Χημικών Βιομηχανίας και Επιχειρήσεων  παραθέτουν τις θέσεις τους στο σχέδιο  νόμου του Υπουργείου Αγροτικής Ανάπτυξης και Τροφίμων «Διοικητικά μέτρα, διαδικασίες και κυρώσεις στους τομείς της υγιεινής και ασφάλειας των τροφίμων και των ζωοτροφών, της υγείας και προστασίας των ζώων, ως και  της διαχείρισης των ζωικών υποπροϊόντων και λοιπές διατάξεις».
63) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ενωτική Κίνηση Εκπαιδευτικών Π.Ε.  εκφράζει τη δυσαρέσκειά της για την υποβάθμιση της δημόσιας εκπαίδευσης.
64) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Σύλλογος Αμβυκούχων-Αμπελουργών Νομού Σερρών αιτείται την επίλυση θέματος που αφορά τη διάθεση του τσίπουρου και της τσικουδιάς στην αγορά.
65) Ο Βουλευτής Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσε αναφορά με την οποία  καθηγητές των Τμημάτων Εμπορίας και Διαφήμισης (Μάρκετινγκ) των ΑΤΕΙ διαμαρτύρονται για την επιχειρούμενη, με το σχέδιο «Αθηνά», απαξίωση της ειδικότητας μάρκετινγκ των ΑΤΕΙ Εμπορίας και Διαφήμισης.
66) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Περιφερειάρχης Κεντρικής Μακεδονίας αιτείται  ενημέρωσης για το στάδιο μελέτης  του έργου «Κατασκευή Κέντρου Υγείας Αστικού Τύπου Σερρών». 
67) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  ο κ.Αναστάσιος Μιχαλάρος εκφράζει τη διαμαρτυρία του για την απόπειρα δημιουργίας  μονοπωλιακού καθεστώτος στις υπηρεσίες ρυμούλκησης στο λιμάνι της Θεσσαλονίκης.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 3931/13-11-2012 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. ΤΚΕ/Φ.2/2693/22-01-2013 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
2. Στην με αριθμό 5637/09-01-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 18/24-02-2013 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:
�";"ΕΠΙΚΥΡΩΣΗ ΠΡΑΚΤΙΚΩΝ"
"1038";"): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 4 Μαρτίου 2013. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής) 
1. Η με αριθμό 1082/26-2-2013 επίκαιρη ερώτηση της Βουλευτού Β΄ Αθήνας της Νέας Δημοκρατίας κ. Άννας Καραμανλή προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αντιμετώπιση της ενδοσχολικής βίας και του εκφοβισμού μαθητών. 
2. Η με αριθμό 1089/26-2-2013 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ.  Δημήτριου Στρατούλη προς τους Υπουργούς Οικονομικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με τις απολύσεις των καθαριστριών από τις εφορίες της χώρας. 
3. Η με αριθμό 1068/25-2-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Εσωτερικών, σχετικά με το εργασιακό μέλλον των εργαζομένων στο «Βοήθεια στο Σπίτι».
4. Η με αριθμό 1098/26-2-2013 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα (Νότη) Μαριά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με δημοσιεύματα περί παραβάσεων των διεθνών υποχρεώσεων της Ελλάδας σε σχέση με τα εργασιακά. 
5. Η με αριθμό 1104/26-2-2013 επίκαιρη ερώτηση του Βουλευτή Β΄ Πειραιά του Λαϊκού Συνδέσμου-Χρυσή Αυγή κ. Ιωάννη Λαγού προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τη διάθεση των χρημάτων του φόρου αλληλεγγύης στον ΟΑΕΔ. 
6. Η με αριθμό 1092/26-2-2013 επίκαιρη ερώτηση του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Οικονομικών, σχετικά με τη μεταφορά δημοσίων υπηρεσιών από μισθωμένα κτήρια σε κτήρια που ανήκουν στο δημόσιο ή σε δημόσιους οργανισμούς. 
7. Η με αριθμό 1102/26-2-2013 επίκαιρη ερώτηση της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με την καταβολή των δεδουλευμένων στους εργαζόμενους της Δημοτικής Κοινωφελούς Επιχείρησης Πολιτισμού Κερατσινίου. 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 1083/26-2-2013 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Οικονομικών, σχετικά με την επαναφορά των Τμημάτων Δικαστικού και Ελέγχου στη ΔΟΥ Αμαλιάδας. 
2. Η με αριθμό 1094/26-2-2013 επίκαιρη ερώτηση του Βουλευτή Αττικής του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλεξίου Μητρόπουλου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Εργασίας, Κοινωνικής Ασφάλισης και Πρόνοιας, σχετικά με τη δημιουργία των Ειδικών Οικονομικών Ζωνών (ΕΟΖ).
3. Η με αριθμό 1073/25-2-2013 επίκαιρη ερώτηση του Βουλευτή Εύβοιας του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, σχετικά με τα προβλήματα των πασχόντων από κυστική ίνωση. 
4. Η με αριθμό 1097/26-2-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Δημόσιας Τάξης και Προστασίας του Πολίτη, σχετικά με το ενδεχόμενο δημιουργίας Κέντρου Υποδοχής Λαθρομεταναστών στο 523 Κέντρο Νεοσυλλέκτων Τ.Π. Στρατόπεδο Μαυροδεντρίου Κοζάνης. 
5. Η με αριθμό 1093/26-2-2013 επίκαιρη ερώτηση της Βουλευτού  Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις ευθύνες για τη ρύπανση του Θερμαϊκού κόλπου από τη Μονάδα Καθαρισμού Αποβλήτων (ΜΚΑ) της Βιομηχανικής Περιοχής Θεσσαλονίκης.
6. Η με αριθμό 1103/26-2-2013 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την καταβολή των δεδουλευμένων των έκτακτων εκπαιδευτικών του ΤΕΙ Θεσσαλονίκης και του ΤΕΙ Λάρισας.";"Μαρία Κόλλια-Τσαρουχά"
"1039";"): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη θα συζητηθεί η πρώτη με αριθμό 1084/26-2-2013 επίκαιρη ερώτηση πρώτου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αλόγιστη χρήση των Ανανεώσιμων Πηγών Ενέργειας στο Νομό Λακωνίας. 
Ορίστε, κυρία Πατριανάκου, έχετε το λόγο.";"Μαρία Κόλλια-Τσαρουχά"
"1040";": Ευχαριστώ, κυρία Πρόεδρε. 
Αισθάνομαι την ανάγκη να ξεκινήσω με μία αυτονόητη δήλωση, ότι η βιώσιμη ανάπτυξη είναι αναγκαία επιλογή και προϋπόθεση, ώστε κάθε γενιά να παραλαμβάνει από την προηγούμενη το ίδιο κεφάλαιο φυσικών πόρων. Όμως, η λογική χρήση των ΑΠΕ είναι εφικτή και επιβεβλημένη με βάση και τις διεθνείς δεσμεύσεις της χώρας. 
Σύμφωνα και με απαντητικό έγγραφο, το οποίο εσείς, κύριε Υπουργέ, μου έχετε χορηγήσει –και ήταν εξαιρετικά αναλυτικό- έχουμε, ως χώρα, αναλάβει τη δέσμευση μέχρι το 2020 στην ακαθάριστη τελική κατανάλωση ενέργειας το 20% να παράγεται από ΑΠΕ και ειδικά στην ηλεκτρική ενέργεια η παραγωγή να ανέρχεται στο 40% από ΑΠΕ. Αυτό γίνεται ακόμα πιο επιτακτικό, αν λάβουμε υπ’ όψιν το πινακάκι το οποίο επίσης μου καταθέσατε, όπου φαίνεται ότι η εξάρτηση της χώρας από το πετρέλαιο είναι εξαιρετικά μεγάλη. 
Αντιπαρέρχομαι τα ζητήματα του υψηλού κόστους όσον αφορά ειδικά τα αιολικά πάρκα και τι αυτό σημαίνει για τον καταναλωτή και την εθνική οικονομία, δηλώνω, όμως, ότι ως νομός είμαστε έτοιμοι να αναλάβουμε το μερίδιο ευθύνης που μας αναλογεί. 
Δεν κατανοώ τον προγραμματισμό, όπως αυτός φαίνεται από το στρατηγικό σχεδιασμό της Περιφέρειας Πελοποννήσου, η Λακωνία να σηκώσει όλο το βάρος της παραγωγής ηλεκτρικής ενέργειας ειδικά από ανανεώσιμες πηγές ενέργειας και ειδικότερα από τα αιολικά πάρκα. 
Αιτία της σημερινής συζήτησης είναι ότι η αλόγιστη χρήση των ΑΠΕ χωρίς ολοκληρωμένο σχέδιο, χωρίς ενημέρωση και γνώση της τοπικής κοινωνίας, χωρίς δασικούς χάρτες, χωρίς ένα σύγχρονο και απολύτως ορισμένο ειδικό χωροταξικό για την εγκατάσταση ΑΠΕ, χωρίς ένα στοιχειώδη προγραμματισμό, χωρίς καθορισμένες γαίες υψηλής παραγωγικότητας, όχι μόνο δεν συμβάλει στη βιώσιμη ανάπτυξη του νομού, αλλά μεταλλάσσει και τη φυσιογνωμία του. 
Από μία περιοχή αγροτικής και τουριστικής ανάπτυξης μετατρέπεται σε βιομηχανική περιοχή παραγωγής ενέργειας. Μάλιστα, είναι μία περιοχή που έχει ιδιαίτερο φυσικό κάλλος, ένα σπάνιο οικοσύστημα, εφτά περιοχές «Natura», ασύγκριτης αξίας μνημεία και σπήλαια, σπάνια πανίδα και χλωρίδα. Έχουμε τον Πάρνωνα, έχουμε τον Ταΰγετο, έχουμε μοναδικούς προστατευμένους οικισμούς και όλα αυτά διακινδυνεύονται ερήμην των πολιτών, αλλά και χωρίς επίγνωση κινδύνου της ίδιας της πολιτείας.
Με βάση τις εγκρίσεις που δόθηκαν στις τρεις περιοχές, τα τρία πρόσφατα αιολικά πάρκα στις θέσεις Κοντορράχη, Γαϊδουροβούνι και Χιονοβούνι, είναι αφορμή η συγκεκριμένη ερώτηση για να μας πείτε αν είναι όντως εγκεκριμένα, όπως προβλέπει το ειδικό χωροταξικό, αν έχει παραβιαστεί η νομοθεσία και ποιες είναι οι συνολικές επιπτώσεις στο νομό, ποιος είναι ο συνολικότερος προγραμματισμός και εάν υπάρχει ένα σχέδιο το οποίο να μας πείσει ότι είναι επ’ ωφελεία του νομού.";"ΦΕΒΡΩΝΙΑ ΠΑΤΡΙΑΝΑΚΟΥ"
"1041";"): Στην επίκαιρη ερώτηση θα απαντήσει ο Αναπληρωτής Υπουργός κ. Σταύρος Καλαφάτης.
Ορίστε, κύριε Υπουργέ, έχετε το λόγο.";"Μαρία Κόλλια-Τσαρουχά"
"1042";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κυρία Πρόεδρε.
Κυρία συνάδελφε, άκουσα προσεκτικά την προφορική τοποθέτησή σας. Έχω και τη γραπτή σας. Εγώ είμαι έτοιμος εδώ να σας καταθέσω -και είμαι αναγκασμένος να το κάνω αυτό, γιατί έτσι ήταν η διατύπωση και η φύση της ερώτησής σας- μια σειρά έργων που έγιναν στην περιοχή και με ποιες διαδικασίες. Θα κάνω και μία λεπτομερή αναφορά παρακάτω. Δεν ξέρω αν θέλετε να τα καταθέσω στα Πρακτικά ή να κάνω μία ρητή αναφορά. Είναι μία σειρά συγκεκριμένων έργων -αυτή ήταν και η ερώτησή σας- και νομίζω ότι αυτό είναι το πνεύμα. Βεβαίως, θα σας πω και με ποιες διαδικασίες έγιναν.
Ξεκινώντας, από τα αιολικά πάρκα, δηλαδή, ποια πάρκα και ποιες διαδικασίες έχουν εγκριθεί, ποια είναι τα φωτοβολταϊκά πάρκα και τι επιπτώσεις έχουν στην περιοχή, εγώ θα ήθελα να κάνω μία αναφορά κάποιων συγκεκριμένων έργων, για να είμαι τυπικά σωστός απέναντι στην ερώτησή σας και να έχετε και εσείς μία πληροφόρηση, αφού, νομίζω, αυτό είναι και το πνεύμα της συγκεκριμένης συζήτησης.
Από την αρμόδια Ειδική Υπηρεσία Περιβάλλοντος του Υπουργείου μας, λοιπόν, εκδόθηκαν αποφάσεις έγκρισης περιβαλλοντικών όρων για τα παρακάτω έργα ανανεώσιμων πηγών ενέργειας στο Νομό Λακωνίας.
Ο Αιολικός Σταθμός Παραγωγής Ηλεκτρικής Ενέργειας στη θέση Κατάντια-Τούρλες, πρώην Δήμος Νιάτων -θα αναφέρω μονάχα κάποια στοιχεία για να μη δαπανήσω το χρόνο- Αιολικός Σταθμός Παραγωγής Ηλεκτρικής Ενέργειας στη θέση Μπελεχέρι, Αιολικός Σταθμός Παραγωγής Ηλεκτρικής Ενέργειας στη θέση Μακρυλάκκωμα και Προφήτης Ηλίας, Αιολικός Σταθμός Παραγωγής Ηλεκτρικής Ενέργειας στις θέσεις Προφήτης Ηλίας, Μακρυλάκκωμα, Τρυπητή και Σαγιάς, Αιολικός Σταθμός Παραγωγής Ηλεκτρικής Ενέργειας στη θέση Χιονοβούνι στον Ευρώτα και στη Μονεμβασιά, Αιολικός Σταθμός Παραγωγής Ηλεκτρικής Ενέργειας στο Γαϊδουροβούνι, Αιολικός Σταθμός Παραγωγής Ηλεκτρικής Ενέργειας συνολικής ισχύος 18,9 MW στις θέσεις Κοντορράχη και Σπαρτίλα-Κάρκανο στο Δήμο Μονεμβασιάς και βεβαίως αυτές είναι επτά περιπτώσεις.
Για όλα τα παραπάνω έργα τηρήθηκε η προβλεπόμενη από τη νομοθεσία διαδικασία δημοσιοποίησης και ενημέρωσης του κοινού των μελετών περιβαλλοντικών επιπτώσεων, καθώς υπήρξε και η διαβούλευση με τις αρμόδιες υπηρεσίες. Επίσης, όπως ενημερωθήκαμε -γιατί αναφερθήκατε και εσείς σωστά- από την Αποκεντρωμένη Διοίκηση Πελοποννήσου Δυτικής Ελλάδος και Ιονίου έχουν εκδοθεί αποφάσεις έγκρισης περιβαλλοντικών όρων για μία σειρά έργων παραγωγής ηλεκτρικής ενέργειας από ΑΠΕ.
Ειδικότερα σας αναφέρω τα εξής. Αιολικά πάρκα: WEHELLAS AE, Αιολική Ζάρακα-Κουπιά, Αιολική Ζάρακα-Τούρλα, Αιολική Ζάρακα-Γκιώνη, CNA Ενεργειακοί Σύμβουλοι Επιχειρήσεων-Ανεμόμετρα, Αιολική Ζάρακα-Μεταμόρφωση. Φωτοβολταϊκά Πάρκα: Λάκων ΑΤΕ, Φωτοβολταϊκά Λακωνίας, Αιολικό Ρουμάνι, Ακτίνα Αιγαίου, Ακτίνα Ενέργειας, Ακτίνα Ηλίου, Ακτίνα Λακωνίας, Ακτίνα Πελοποννήσου, Ακτίνα Φωτός, Ακτίνα Χανίων. Πρόκειται για διαφορετικά έργα, διαφορετικής ισχύος και ανανεώσιμες πηγές ενέργειας.
Ειδικότερα τώρα, όσον αφορά στα αναφερόμενα έργα ΑΠΕ στην περιοχή Ζάρακα και ειδικότερα, στο έργο του Αιολικού Σταθμού Παραγωγής Ηλεκτρικής Ενέργειας ισχύος 24 MW στη θέση Χιονοβούνι, διαπιστώθηκε από τις Υπηρεσίες μας πρόσφατα, με το από 28-2-2012 προεδρικό διάταγμα, ότι χαρακτηρίστηκαν ως παραδοσιακοί έντεκα οικισμοί, μεταξύ των οποίων και ο οικισμός Χάρακας, που βρίσκεται σε απόσταση μικρότερη των χιλίων πεντακοσίων μέτρων από τμήμα του έργου.
Κατόπιν, λοιπόν, αυτού, εξετάζεται η τροποποίηση ή ακόμα και η ανάκληση, αν αυτό κριθεί αναγκαίο, της σχετικής απόφασης ΕΠΟ ως προς το τμήμα του έργου που επηρεάζεται από τη γειτνίαση του παραδοσιακού οικισμού Χάρακα.
Σε κάθε περίπτωση, πάντως, σας διαβεβαιώ ότι θα πράξουμε οτιδήποτε είναι αναγκαίο για την προστασία της φυσιογνωμίας της περιοχής. Στόχος των έργων ΑΠΕ στην περιοχή της Λακωνίας είναι η ενεργειακή αναβάθμιση της Πελοποννήσου στο πλαίσιο της εκπλήρωσης του εθνικού στόχου του 2020, η οποία θα προσδώσει, κατά την άποψή μου, νέες δυνατότητες σε πολλά πεδία δραστηριότητας, παράλληλα βεβαίως –όπως κι εσείς επισημάνατε στην προφορική διατύπωση της ερώτησής σας- με τη διατήρηση της φυσιογνωμίας και την προστασία του φυσικού και ανθρωπογενούς περιβάλλοντός της.";"ΣΤΑΥΡΟΣ ΚΑΛΑΦΑΤΗΣ"
"1043";"): Ευχαριστούμε, κύριε Υπουργέ.
Κυρία Πατριανάκου, έχετε το λόγο, για να δευτερολογήσετε.";"Μαρία Κόλλια-Τσαρουχά"
"1044";": Ευχαριστώ, κυρία Πρόεδρε.
Κύριε Υπουργέ, πάντα στις απαντήσεις σας είστε εξαιρετικά λεπτομερής, εξαιρετικά ευκρινής και δεν κρύβεστε. Θα ήθελα να πω, για να κατανοήσουμε το μέγεθος, ότι με βάση τον περιφερειακό σχεδιασμό της Πελοποννήσου, η παραγωγή ηλεκτρικής ενέργειας στο Νομό Λακωνίας από ΑΠΕ είναι περίπου μιάμιση με δύο φορές μεγαλύτερη από την ηλεκτρική ενέργεια που παράγει σήμερα ο σταθμός της Μεγαλόπολης. Προβλέπεται ότι θα πρέπει να παράγονται γύρω στα 870-880 MW. Προβλέπονται ανεμογεννήτριες και αν τυχόν πάρουμε τη βάση του περιφερειακού σχεδιασμού και τις εγκρίσεις του ειδικού χωροταξικού πλαισίου, μπορεί να μιλάμε και για εννιακόσιες ανεμογεννήτριες μαζεμένες σε συγκεκριμένες περιοχές.
Το Δίκτυο Περιβαλλοντικής Προστασίας, που αποτελείται από πάρα πολλούς φορείς και συλλόγους οι οποίοι έχουν ιδιαίτερη ευαισθησία σ’ αυτά τα θέματα, προσέφυγε εναντίον των δύο αιολικών πάρκων που έχουν εγκριθεί στις περιοχές της Κοντορράχης και στο Γαϊδουροβούνι για παράβαση της ευρωπαϊκής νομοθεσίας, σε σχέση με το ότι δεν πρέπει να κατατίθεται περιβαλλοντική μελέτη μόνο όσον αφορά αυτό το συγκεκριμένο σχέδιο, αλλά το ευρύτερο σχέδιο το οποίο υπηρετούν και τις επιπτώσεις που έχει στο σύνολο της περιοχής.
Επιπλέον δε, είναι προς τιμή σας και προς τιμή των υπηρεσιών σας το γεγονός ότι στη θέση Χιονοβούνι αποδέχεστε ότι πράγματι οι αποστάσεις είναι μικρότερες από τον οικισμό Χάρακα και, ταυτόχρονα, ο οικισμός Χάρακας περιβάλλεται από χαρακτηρισμένη περιοχή «Natura».
Άρα, λοιπόν, θα έπρεπε να επανεξετάσουμε το ζήτημα συνολικά, διότι οι επιπτώσεις στην περιοχή είναι πολλές, αν λάβετε υπ' όψιν σας ότι αυτό είναι ένα σπάνιο οικοσύστημα. Πιθανά έχει χαρακτηριστεί ως ένα από τα είκοσι πιο σημαντικά δάση στο σύνολο της επικράτειας και ειδικά με το μαύρο έλατο που έχει, το οποίο δεν υπάρχει σχεδόν σε καμμία άλλη περιοχή. Αυτά έχουν εξαφανιστεί, ειδικά και μετά τις τελευταίες καταστροφές.
Τίποτα από όλα αυτά, όμως, δεν θα συνέβαινε, αν με το ν. 3851/2010 δεν είχε γίνει μία παρέμβαση που θα καταργούσε την εκτίμηση περιβαλλοντικών επιπτώσεων στα κριτήρια αξιολόγησης των αιτήσεων για χορήγηση άδειας παραγωγής ηλεκτρικής ενέργειας από τη ΡΑΕ. Μία σειρά από σημαντικά ερωτήματα προκύπτουν για το σύνολο, δηλαδή για το συνολικό ενεργειακό σχέδιο παραγωγής και μεταφοράς ηλεκτρικής ενέργειας στην Πελοπόννησο και, ειδικότερα, στη Λακωνία, τη στιγμή που σύμφωνα με την ΑΔΜΗΕ, τα ήδη υπάρχοντα φορτία δεν μπορούν να είναι επαρκώς διαχειρίσιμα ως το 2025. Μάλιστα, η με αριθμό 823/10-10-2012 απόφαση της ΡΑΕ που εσείς μου καταθέσατε, χαρακτηρίζει την Πελοπόννησο ως περιοχή με κορεσμένο δίκτυο. Μελέτη του ΕΜΠ χρηματοδοτημένη από τη ΡΑΕ, προτείνει να δίνονται νέες άδειες με το ρυθμό που εγκαθίστανται νέοι σταθμοί, γιατί υπάρχουν πολλές αβεβαιότητες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Η «Μελέτη Ανάπτυξης Συστήματος Μεταφοράς 2010-2014» διαπιστώνει για τη διασπορά μικρότερου μεγέθους αιολικών πάρκων ότι θα ήταν δυνατόν να ενσωματωθούν στα υφιστάμενα δίκτυα, αλλά όχι αυτοί οι γιγάντιοι σχεδιασμοί που προγραμματίζονται. 
Θα ήθελα να ρωτήσω αν υπάρχει μελέτη κόστους-οφέλους των ΑΠΕ στην τοπική οικονομία, σε σχέση με τις άλλες μορφές ανάπτυξης –αγροτική και τουριστική- ποια είναι τα άμεσα ανταποδοτικά οφέλη στις τοπικές κοινωνίες, αν έχει συνεκτιμηθεί το περιβαλλοντικό κόστος για την εκτεταμένη χρήση των ΒΑΠΕ στη Μάνη, στον Πάρνωνα, στον Ταΰγετο, στον Καβο-Μαλιά, στον Ζάρακα, στην Κρεμαστή, στο Παυλοπέτρι, στην Ελαφόνησο, στη Μονεμβάσια. Θέλουμε να δούμε αν έχει εκτιμηθεί η απώλεια της τουριστικής και πολιτισμικής τους επιρροής, γιατί όλα αυτά τα μέρη είναι περιοχές που είναι χαρακτηρισμένες για εγκατάσταση αιολικών πάρκων. 
Είναι εφικτό η Πελοπόννησος να λειτουργήσει ως εξαγωγέας ρεύματος. Όμως, βάσει ποιας μελέτης γίνεται αυτό; Τα ερωτήματα είναι πάρα πολλά και είναι αναπάντητα.
Και εσείς πολύ σωστά είπατε ότι θέλετε να μετρηθούν οι επιπτώσεις της εγκατάστασης των ΑΠΕ έξω από εδώ, πάνω στους ανθρώπους, στα τοπία, στον τουρισμό, στις αξίες των ακινήτων, στη φύση, στο νομαρχιακό και εθνικό προϋπολογισμό, στην τοπική ανταγωνιστικότητα. 
Κύριε Υπουργέ, δεν θέλουμε να γίνουμε η αιολική μπαταρία της Πελοποννήσου. Διεκδικούμε μία ταχεία ανάπτυξη, αγροτική και τουριστική. Επιδιώκουμε να επενδύσουμε στην ιστορία και στον πολιτισμό, στα φυσικά πλεονεκτήματά μας, στα υψηλής διατροφικής αξίας αγροτικά προϊόντα, στις ήπιες μορφές παραγωγής ενέργειας, οι οποίες θα είναι ενταγμένες αδιατάρακτα στο οικοσύστημα. Αυτή είναι και η αιτία της σημερινής συζήτησης. Θα παρακαλούσα, λοιπόν, την ιδιαίτερη ευαισθησία σας, διότι η Λακωνία πάει μονόπλευρα να σηκώσει ένα βάρος που δεν της αναλογεί και απειλεί να την καταστρέψει.
Ευχαριστώ πολύ.";"ΦΕΒΡΩΝΙΑ ΠΑΤΡΙΑΝΑΚΟΥ"
"1045";"): Ευχαριστούμε, κυρία συνάδελφε.
Κύριε Υπουργέ, έχετε το λόγο.";"Μαρία Kόλλια-Τσαρουχά"
"1046";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κυρία Πρόεδρε.
Κυρία συνάδελφε, πράγματι ένα κρίσιμο ζήτημα αναδεικνύεται ίσως με ακόμα πιο έντονο τρόπο σε αυτήν την κρίσιμη συγκυρία που περνάει η χώρα μας, πώς δηλαδή, θα μπορέσουμε να παντρέψουμε με τον πιο ιδεώδη τρόπο πολλούς σκοπούς και να επιτύχουμε πολλούς στόχους, ιδιαίτερα σημαντικούς, την ίδια στιγμή, πώς δηλαδή στη χώρα μας θα προσπαθήσουμε και θα επιτύχουμε την απόλυτη προστασία του περιβάλλοντος, πώς την ίδια στιγμή θα μπορέσουμε να αναπτύξουμε τουριστική δραστηριότητα στις περιοχές που υπάρχει αυτή η δυνατότητα, για να δώσουμε με αυτό τον τρόπο μία νέα διάσταση στην αναπτυξιακή πορεία της χώρας, πώς ταυτόχρονα θα μπορέσουμε να αξιοποιήσουμε όλα εκείνα τα μέσα που έχουμε και που οφείλουμε να δραστηριοποιήσουμε, για να μπορέσουμε να εξοικονομήσουμε ενέργεια και να αποφύγουμε το μεγάλο πρόβλημα, το οποίο έχει να κάνει με το ζήτημα της ενέργειας γενικότερα στη χώρα μας.
 Στο πλαίσιο αυτό θέσατε πάρα πολλά ερωτήματα, προς προβληματισμό προφανώς. Εγώ θα σας αναφέρω το πλαίσιο και τη λογική, μέσα στα οποία κινούμαστε, σε σχέση βεβαίως με τα δεδομένα που υπάρχουν αυτήν τη στιγμή.
Η προώθηση των ΑΠΕ στη χώρα αποτελεί περιβαλλοντική και ενεργειακή προτεραιότητα ύψιστης σημασίας για την προστασία του κλίματος και αυτό είναι σύμφωνα με την παράγραφο 2 του άρθρου 1 του ν. 3468/2006. Με βάση το ίδιο άρθρο, προβλέπεται η συμμετοχή της ενέργειας, που παράγεται από ΑΠΕ, στην ακαθάριστη τελική κατανάλωση ενέργειας σε ποσοστό 20% μέχρι το 2020 και καθορίζεται επιμέρους στόχος συμμετοχής ηλεκτρικής ενέργειας, που παράγεται από ΑΠΕ, στην ακαθάριστη κατανάλωση ηλεκτρικής ενέργειας σε ποσοστό τουλάχιστον 40%. Για την αξιολόγηση και επιτάχυνση των επενδύσεων έχει θεσπιστεί πλαίσιο αδειοδότησης σταθμών ΑΠΕ, που λαμβάνει υπ’ όψιν όλες τις σχετικές παραμέτρους, μεταξύ των οποίων περιβαλλοντικές και χωροταξικές, λαμβάνοντας υπ’ όψιν τις πιθανές επιπτώσεις τους στο φυσικό και ανθρωπογενές περιβάλλον. 
Ειδικότερα δε, σύμφωνα με το ειδικό πλαίσιο χωροταξικού σχεδιασμού και αειφόρου ανάπτυξης για τις ΑΠΕ, προσδιορίζονται οι διαδικασίες χωροθέτησης έργων ΑΠΕ ανά κατηγορία, δραστηριότητες και κατηγορία χώρου, περιλαμβάνοντας εξαιρέσεις περιοχών από τη χωροθέτηση αιολικών μονάδων, ελάχιστες αποστάσεις από συγκεκριμένες δραστηριότητες και περιοχές, καθορισμό μεγίστων επιτρεπομένων πυκνοτήτων αιολικών εγκαταστάσεων, έλεγχο ένταξης των αιολικών εγκαταστάσεων στο τοπίο και ελάχιστες αποστάσεις μεταξύ ανεμογεννητριών για τη διασφάλιση της λειτουργικότητας.
Το Υπουργείο και οι υπηρεσίες μας εξετάζουν πάντα τα στοιχεία των υποβληθεισών μελετών περιβαλλοντικών επιπτώσεων και αφού διαπιστωθεί η συμβατότητα των αιτούμενων έργων σε σχέση με τις κατευθύνσεις του περιφερειακού πλαισίου χωροταξικού σχεδιασμού και αειφόρου ανάπτυξης της Περιφέρειας Πελοποννήσου, αλλά και με τις κατευθύνσεις του ειδικού πλαισίου χωροταξικού σχεδιασμού και αειφόρου ανάπτυξης για τις ΑΠΕ, τότε και μόνο προχωράει η διαδικασία έκδοσης της έγκρισης περιβαλλοντικών όρων, αφού τηρηθεί η διαδικασία δημοσιοποίησης και ενημέρωσης του κοινού των μελετών περιβαλλοντικών επιπτώσεων, όπως ορίζει ο νόμος. 
Όμως, σε κάθε περίπτωση –και επανέρχομαι στο αρχικό μου σχόλιο- είναι πολύ σημαντικό πώς θα μπορέσουμε όλοι μαζί, με τα συγκεκριμένα θεσμικά εργαλεία που διαθέτουμε, συνυπολογιζομένων των συγκεκριμένων παραγόντων που επιδρούν στην καθημερινότητα μας και στην αναπτυξιακή μας περιοχή, συμπεριλαμβανομένων των παραγόντων της περιβαλλοντικής θωράκισης και προστασίας, που για το Υπουργείο μας, για τη χώρα και για την Κυβέρνηση είναι πρώτιστος στόχος, σε συνδυασμό βεβαίως με την αναπτυξιακή δραστηριότητα της χώρας μας και την κοινωνική συνοχή –τρία στοιχεία άλλωστε, που συνιστούν την αειφόρο ανάπτυξη, κυρίαρχο στοιχείο στην αναπτυξιακή προοπτική της χώρας- να κινηθούμε μέσα σε αυτό το πλαίσιο. Και θα ακούσουμε με προβληματισμό και με τη δέουσα προσοχή τις παρατηρήσεις που καταθέσατε στη σημερινή συζήτηση.
Ευχαριστώ.";"ΣΤΑΥΡΟΣ ΚΑΛΑΦΑΤΗΣ"
"1047";"): Ευχαριστούμε, κύριε Υπουργέ.
Επόμενη είναι η πέμπτη με αριθμό 1101/26-2-2013 επίκαιρη ερώτηση δευτέρου κύκλου του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Περιβάλλοντος, Ενέργειας και Κλιματικής Αλλαγής και Εσωτερικών, σχετικά με το Πάρκο Περιβαλλοντικής Ευαισθητοποίησης «Αντώνης Τρίτσης». 
Ορίστε, κύριε Χαλβατζή, έχετε το λόγο.";"Μαρία Kόλλια-Τσαρουχά"
"1048";": Ευχαριστώ, κυρία Πρόεδρε.
Κύριε Υπουργέ, υπάρχουν σοβαρά προβλήματα στο Πάρκο Περιβαλλοντικής Ευαισθητοποίησης «Αντώνης Τρίτσης». Τις τελευταίες ημέρες έχει διακοπεί η ηλεκτροδότηση στο πάρκο από τη ΔΕΗ λόγω ληξιπρόθεσμων απαιτήσεών της από τον φορέα διαχείρισης του πάρκου. Δεν είναι η πρώτη φορά που συμβαίνει κάτι τέτοιο. Και στο παρελθόν έχει διακοπεί και η ηλεκτροδότηση και η υδροδότηση, γιατί δεν χρηματοδοτείται αυτή η δραστηριότητα. Με αυτόν τον τρόπο μπαίνει σε κίνδυνο τόσο η βιοποικιλότητα του πάρκου όσο και η ασφάλεια των επισκεπτών.
Η διακοπή της ηλεκτροδότησης του πάρκου έρχεται να προστεθεί στην εικόνα εγκατάλειψης που πολύ συχνά αντιμετωπίζουν οι επισκέπτες του. 
Βέβαια, η σημερινή κατάσταση, κατά την άποψή μας δεν είναι τυχαία. Είναι αποτέλεσμα της συστηματικής υποβάθμισής του –και το λέμε καθαρά- για να εξυπηρετηθεί ακόμη παραπέρα η εμπορευματοποίησή του και η λειτουργία του με τη λογική της ανταποδοτικότητας. Είναι αποτέλεσμα μιας πολιτικής που αντιμετωπίζει το περιβάλλον ως πηγή κερδοφορίας για το μεγάλο κεφάλαιο. 
Το Πάρκο Περιβαλλοντικής Ευαισθητοποίησης «Αντώνης Τρίτσης» είναι δημόσια περιουσία και αποτελεί ανάσα για τη δυτική Αθήνα και το Λεκανοπέδιο συνολικά. 
Το Κομμουνιστικό Κόμμα Ελλάδας κατ’ επανάληψη και με ποικίλους τρόπους έχει αναδείξει μέσα και έξω από τη Βουλή, τα προβλήματα που υπάρχουν. Έχουμε ζητήσει πολλές φορές να σταματήσει η υποβάθμιση και η απαξίωση του πάρκου και να παρθούν όλα τα αναγκαία μέτρα για τη συντήρηση, φύλαξη και αξιοποίησή του σαν ένας χώρος πρασίνου και αναψυχής για τους κατοίκους της περιοχής, χωρίς βεβαίως τη συμμετοχή ιδιωτών, αλλά με επαρκή χρηματοδότηση από τον κρατικό προϋπολογισμό. 
Και σήμερα, κύριε Υπουργέ, σας ρωτάμε τι μέτρα θα πάρετε:
Για την άμεση επανασύνδεση της ηλεκτροδότησης;
Για την έκτακτη χρηματοδότηση για την κάλυψη επειγουσών αναγκών;
Για μία επαρκή, σταθερή και αποκλειστική χρηματοδότηση από τον κρατικό προϋπολογισμό;
Τέλος, τι θα γίνει με την πρόσληψη μόνιμου προσωπικού με πλήρη εργασιακά δικαιώματα, για την κάλυψη των αναγκών λειτουργίας, συντήρησης, φύλαξης και ανάδειξης του πάρκου; 
Ευχαριστώ.";"ΣΠΥΡΙΔΩΝ ΧΑΛΒΑΤΖΗΣ"
"1049";"): Ευχαριστούμε.
Το λόγο έχει ο Αναπληρωτής Υπουργός κ. Σταύρος Καλαφάτης.";"Μαρία Κόλλια-Τσαρουχά"
"1050";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε συνάδελφε, βασική προτεραιότητα και μέριμνα του ΥΠΕΚΑ συνιστά η θεσμική θωράκιση,  η προστασία, η ανάδειξη και η διατήρηση της βιοποικιλότητας. 
Το Πάρκο Περιβαλλοντικής Ευαισθητοποίησης «Αντώνης Τρίτσης» με το φυσικό οικοσύστημά του αποτελεί πραγματικά ένα ανεκτίμητο δώρο της φύσης και παράλληλα πνεύμονα-άξονα εντός του ανθρωπογενούς περιβάλλοντος του Λεκανοπεδίου. Σήμερα περισσότερο από ποτέ, λόγω συσσωρευμένων προβλημάτων προηγούμενων ετών, καθίσταται επιτακτική η ανάγκη  για εξορθολογισμό και δρομολόγηση πολιτικών εξυγίανσης από το ΥΠΕΚΑ. 
Με το π.δ. 184/2002 συνεστήθη αρχικά το νομικό πρόσωπο ιδιωτικού δικαίου με την επωνυμία: Οργανισμός Διοίκησης και Διαχείρισης Πάρκου Περιβαλλοντικής Ευαισθητοποίησης «Αντώνη Τρίτση». 
Στη συνέχεια, με το ν. 4002/2011 ο Οργανισμός Διοίκησης και Διαχείρισης του Πάρκου, ο Οργανισμός Ανάπτυξης και Διαχείρισης του Ελαιώνα και ο Φορέας Διαχείρισης και Ανάπλασης του ποταμού Κηφισού και των παραχειμάρρων του καταργήθηκαν ως αυτοτελή νομικά πρόσωπα και συγχωνεύθηκαν σε ένα νέο νομικό πρόσωπο ιδιωτικού δικαίου, με την ονομασία: Μητροπολιτικός Φορέας Ανάπλασης και Διαχείρισης Προστατευόμενων Περιοχών Αττικής.
 Κύρια αρμοδιότητα και κατ’ επέκταση στοχοθεσία του φορέα, αποτελεί η βέλτιστη διοικητική διαχείριση, η αειφορική προστασία του φυσικού οικοσυστήματος, η βελτίωση και ανάδειξη των εκτάσεων αστικού πρασίνου πάρκων, πρασίνου αναψυχής, πολιτισμού και αλσών, υπερτοπικής σημασίας  ιδιαίτερα της Μητροπολιτικής Περιφέρειας της Αττικής. 
Αυτή, λοιπόν, είναι η ευκαιρία για ένα νέο ξεκίνημα, με νέους ανθρώπους, όχι απαραίτητα στην ηλικία, αλλά με φρέσκιες ιδέες και όρεξη για δουλειά. Το προσωρινό διοικητικό συμβούλιο του μητροπολιτικού φορέα διορίστηκε στις 19 Φεβρουαρίου του 2013. 
Η πρώτη συνεδρίαση του διοικητικού συμβουλίου έχει προγραμματιστεί για τη Δευτέρα 4 Μαρτίου του 2013 με θέματα τη συγκρότησή του σε σώμα και την παροχή εξουσιοδοτήσεων και νομιμοποιήσεων στον Πρόεδρο για την αντιμετώπιση των άμεσων ζητημάτων που έχουν προκύψει αναφορικά με τη λειτουργία του πάρκου, όπως είναι η διακοπή της ηλεκτροδότησής του, που αναφέρατε και εσείς στην ερώτησή σας. 
Είναι γεγονός ότι η διαχείριση του μητροπολιτικού φορέα έχει να αντιμετωπίσει πολλές δυσκολίες λόγω των περιορισμένων εσόδων και της έλλειψης προσωπικού. Αυτό, όμως, κύριοι συνάδελφοι, δεν σημαίνει ότι δεν υπάρχουν δυνατότητες να ξεπεραστούν τα προβλήματα. 
Η αξιοποίηση των υφιστάμενων υποδομών, η βέλτιστη οικονομική διαχείριση των δημόσιων εκτάσεων που έχουν παραχωρηθεί στο φορέα, η είσπραξη εσόδων από συμβάσεις που έχουν υπογραφεί τα προηγούμενα χρόνια, η συμμετοχή σε εθνικά και ευρωπαϊκά προγράμματα, αποτελούν κάποιες από τις δυνατότητες που ανοίγονται και οι οποίες με τη βοήθεια, φυσικά, του Υπουργείου, μπορούν να οδηγήσουν σε ένα μοντέλο αποτελεσματικής οικονομικής διαχείρισης, αν όχι οικονομικής αυτοτέλειας.
Το πάρκο διαθέτει έσοδα από την εκμίσθωση των υφιστάμενων υποδομών, τα οποία κατά γενική διαπίστωση έχουν δυσκολία στην είσπραξή τους. Αυτό είναι ένα ζητούμενο και πρέπει να το αναδείξουμε. Το προσωπικό του αποτελείται από τέσσερις εργαζομένους, κατηγορίας ΔΕ, με σύμβαση αορίστου χρόνου, έναν εργαζόμενο με σύμβαση έργου και μικρό αριθμό ατόμων που έχουν προσληφθεί για έξι μήνες από πρόγραμμα κοινωφελούς εργασίας, σε συνεργασία με μη κυβερνητική οργάνωση. 
Είναι σαφές ότι υπάρχει ανάγκη εξειδικευμένου προσωπικού, όπως μηχανικών ή γεωπόνων. Από πλευράς του Υπουργείου μας γίνεται προσπάθεια, οφείλω να σας ομολογήσω, για να εξασφαλισθεί η αναγκαία χρηματοδότηση, λαμβάνοντας όμως υπ’όψιν -και θα πρέπει να μιλάμε στη βάση του ρεαλισμού- τον περιορισμό που θέτει η παρούσα δυσμενής οικονομική συγκυρία.
Από την άλλη πλευρά, το νέο διοικητικό συμβούλιο του μητροπολιτικού φορέα θα εργαστεί για την επίτευξη των στόχων τόσο βραχυπρόθεσμα όσο και μακροπρόθεσμα. 
Πρώτος στόχος αμέσως από τον επόμενο μήνα θα είναι, να πληρωθούν οι άμεσες ληξιπρόθεσμες οφειλές του πάρκου προς τη ΔΕΗ, την ΕΥΔΑΠ, το προσωπικό, τις εργοδοτικές εισφορές και τη ΔΟΥ με τη συνδρομή και του δικού μας Υπουργείου, όσο γίνεται. 
Θα συνεχίσω στη δευτερολογία μου, για να σας αναφέρω μια σειρά από σκέψεις και ενέργειες του Υπουργείου.";"ΣΤΑΥΡΟΣ ΚΑΛΑΦΑΤΗΣ"
"1051";"): Ευχαριστούμε, κύριε Υπουργέ. 
Έχετε το λόγο, κύριε συνάδελφε, για να δευτερολογήσετε και εσείς.";"Μαρία Κόλλια-Τσαρουχά"
"1052";": Κύριε Υπουργέ, μιλήσατε για τη βιοποικιλότητα. Πράγματι είναι το πρώτο ζήτημα. Καταστράφηκε το Δέλτα Φαλήρου και υπήρξαν και εκεί συνέπειες σοβαρές στη βιοποικιλότητα που  υπήρχε. Και εδώ υπάρχουν κίνδυνοι. 
Μιλήσατε για όρεξη για δουλειά. Υπάρχει όρεξη για δουλειά. Υπάρχουν πολλοί άνθρωποι που έχουν μια ιδιαίτερη ευαισθησία. Το ζήτημα είναι να υπάρχουν κονδύλια. Είναι μια απέραντη έκταση. Μιλήσατε για τρεις – τέσσερις εργαζομένους που  υπάρχουν εκεί και κάποιους συμβασιούχους. Υπάρχει ο ρεαλισμός και η δύσκολη οικονομική συγκυρία, λέτε. 
Μπορεί και πρέπει να αναβαθμιστεί το πάρκο για να καταστεί πραγματικά μια όαση. Τι προβλήματα έχουμε σήμερα; Υποβαθμίζεται συνεχώς η ποιότητα ζωής των εργαζομένων. Μειώσεις μισθών, μειώσεις συντάξεων, απολύσεις, ανεργία. Μη δυσκολεύουμε και άλλο τη ζωή με την επιβάρυνση του περιβάλλοντος. Μη χειροτερεύουμε, δηλαδή παραπέρα τις συνθήκες ζωής των εργαζομένων. 
Υπήρξαν δημοσιεύματα, που εμείς έχουμε καταγγείλει, ότι η υποβάθμιση και η απαξίωση αυτού του χώρου γίνεται συνειδητά, ώστε να φτάσει κάποια στιγμή ως ώριμος καρπός, να παραδοθεί προς εκμετάλλευση στο μεγάλο κεφάλαιο. Μια μορφή ιδιωτικοποίησης. Μπορεί να την πείτε αξιοποίηση. Ουσιαστικά κινείτε μια λογική για τη λειτουργία του πάρκου με εισιτήριο, με ανταποδοτικότητα. Πολύ φοβούμαστε ότι τέτοιες σκέψεις δεν βρίσκονται στο πίσω μέρος του μυαλού κάποιων, αλλά μεθοδεύονται συστηματικά για να προωθηθούν. 
Οι εργατογειτονιές της Δυτικής Αθήνας, η εργατική λαϊκή οικογένεια στην ευρύτερη περιοχή έχουν ανάγκη απ’ αυτό το πάρκο. Και εμείς είμαστε σίγουροι ότι όπως και σήμερα, έτσι θα συνεχίσουν με τον αγώνα, με την πάλη τους, μέσα από τους μαζικούς φορείς στις γύρω περιοχές. Δεν θα επιτρέψουν μια τέτοια λογική να προχωρήσει από τη μια μεριά, μια λογική της υποβάθμισης και από την άλλη, την ιδιωτικοποίηση του πάρκου. 
Το Πάρκο Περιβαλλοντικής Ευαισθητοποίησης «Αντώνης Τρίτσης» πρέπει να παραμείνει ελεύθερο για τους κατοίκους της περιοχής, να είναι δημόσια περιουσία και να μην είναι ένα ακόμα φιλέτο στο κεφάλαιο. Πρέπει να αναβαθμιστεί, να έχει σταθερή και επαρκή χρηματοδότηση από τον κρατικό προϋπολογισμό. Και βεβαίως πρέπει να παρθούν μέτρα, για να γίνουν οι απαραίτητες προσλήψεις μόνιμου προσωπικού με πλήρη εργασιακά δικαιώματα. Είναι απαραίτητη η συντήρηση, η λειτουργία και όχι μόνο η φύλαξη, αλλά η παραπέρα ανάδειξη του πάρκου και η πλήρης αξιοποίησή του από τους εργαζομένους, από το λαό της περιοχής.
Σας ευχαριστώ.
ΠΡΟΕΔΡΕΥΣΟΥΣΑ (Μαρία Κόλλια-Τσαρουχά): Ευχαριστούμε, κύριε Χαλβατζή.
Ο κύριος Υπουργός έχει το λόγο.";"ΣΠΥΡΙΔΩΝ ΧΑΛΒΑΤΖΗΣ"
"1053";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κυρία Πρόεδρε.
Κύριε συνάδελφε, συμφωνούμε πραγματικά στο ότι η ανταπόδοση από ένα θησαυρό βιοποικιλότητας, όπως είναι το πάρκο «Αντώνης Τρίτσης», δεν προέρχεται από τα έσοδα που μπορεί να δημιουργήσει, αλλά από την αναβάθμιση του φυσικού περιβάλλοντος. Ωστόσο παραμένει μία αναγκαιότητα, αν θέλουμε να δούμε την πραγματικότητα κατάματα, για την ύπαρξη ενός συγκεκριμένου, αποτελεσματικού, σύγχρονου μοντέλου διαχείρισης του πάρκου «Αντώνης Τρίτσης». 
Αναφερθήκατε έντονα και ορθώς, κατά την άποψή μου -αλλά δεν φτάνει αυτό- στο ζήτημα των εργαζομένων. Για να μπορέσουμε να πετύχουμε ένα αποτελεσματικό μοντέλο διαχείρισης, χρειάζεται κάτι πολύ περισσότερο από το να φωτίσουμε το ζήτημα του έμψυχου δυναμικού, το ποσοτικό και το ποιοτικό φυσικά. Νομίζω ότι θα πρέπει να δούμε και μία σειρά άλλων παραμέτρων, που συναποτελούν ένα ολοκληρωμένο και αποτελεσματικό σύστημα διαχείρισης.
Έτσι αυτά που εμείς θα ενθαρρύνουμε για τους επόμενους μήνες, είναι τα εξής: 
Πρώτον, να υπάρξει καταγραφή και εκκαθάριση των υποχρεώσεων των τριών φορέων, ώστε να είναι εφικτή η κατάργηση των παλιών ΑΦΜ και η έναρξη του νέου φορέα, σύμφωνα με τα όσα ορίζει η φορολογική νομοθεσία για τα νομικά πρόσωπα ιδιωτικού δικαίου, λειτουργώντας παράλληλα με την όσο γίνεται μεγαλύτερη διαφάνεια.
Δεύτερον, τη δημιουργία σχεδίου κοινής υπουργικής απόφασης για τον κανονισμό λειτουργίας, με τον οποίο θα καθορίζονται οι σκοποί του οργανισμού, η έδρα του, η σύνθεση και ο τρόπος συγκρότησης του Δ.Σ., η διάρκεια της θητείας των μελών του, ο τρόπος λειτουργίας του, οι αρμοδιότητες του Δ.Σ. και των λοιπών οργάνων διοίκησης.
Τρίτον, θα προχωρήσουμε στην οργάνωση και αναδιάρθρωση των υπηρεσιών.
Τέταρτον, στη σύνταξη προϋπολογισμού και προγραμματισμού δράσης.
Πέμπτον, στην προσπάθεια επίλυσης οικονομικών υποχρεώσεων των καταργηθέντων και συγχωνευθέντων φορέων.
Έκτον, στη βελτίστη οικονομική διαχείριση των δημόσιων εκτάσεων που έχουν περιέλθει στη διαχείρισή του.
Επίσης στην ολοκλήρωση του έργου της ανακύκλωσης των νερών των λιμνών, της πυρόσβεσης και της άρδευσης του πάρκου. Στην κατάρτιση τεχνικών δελτίων για συμμετοχή του πάρκου σε εθνικά και ευρωπαϊκά προγράμματα, που είναι ένας άλλος αποτελεσματικός τρόπος χρηματοδότησης της λειτουργίας του συγκεκριμένου πάρκου.
Ακόμη στην αξιοποίηση του έργου τέχνης «Κιβωτός», το οποίο αποτέλεσε την επίσημη συμμετοχή της Ελλάδας στη Μπιενάλε αρχιτεκτονικής το 2010, σε κάθε ενέργεια για την είσπραξη οφειλόμενων ενοικίων και άλλων εσόδων από συμβάσεις, που έχουν υπογραφεί τα προηγούμενα χρόνια, ενώ θα καταρτιστεί κι ένα σχέδιο αξιοποίησης υφιστάμενων υποδομών, που σήμερα δεν χρησιμοποιούνται για την περαιτέρω αύξηση των εσόδων του φορέα.
Βεβαίως θα αναζητηθούν κι άλλες πηγές εσόδων, όπως είναι, παραδείγματος χάριν, οι χορηγίες.
Έτσι λοιπόν εμείς πιστεύουμε ότι εκτός από το σημαντικό ζήτημα –επαναλαμβάνω- των εργαζομένων το οποίο θέσατε, υπάρχει μία ανάγκη για μία ολοκληρωμένη διαχείριση, για ένα σύγχρονο προγραμματισμό, μία σύγχρονη εκτέλεση ενός οργανογράμματος τέτοιου, που θα μπορέσει να διατηρήσει τη λειτουργία του πάρκου σε ένα τέτοιο επίπεδο, που θα ανταποκρίνεται πραγματικά στην κατ’ αρχήν αποστολή του, που όλοι –και οι πολίτες, αλλά κυρίως η πολιτεία- οφείλουμε να διασφαλίσουμε.
Ευχαριστώ πάρα πολύ.";"ΣΤΑΥΡΟΣ ΚΑΛΑΦΑΤΗΣ"
"1054";"): Ευχαριστούμε κι εμείς, κύριε Υπουργέ.
Εισερχόμαστε στη συζήτηση της δεύτερης με αριθμό 1087/26-2-2013 επίκαιρης ερώτησης πρώτου κύκλου του Βουλευτή Β΄ Πειραιά του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Παναγιώτη Λαφαζάνη προς τον Υπουργό Οικονομικών, σχετικά με τον έλεγχο των προσώπων και των λογαριασμών της λίστας Λαγκάρντ.
Κύριε Λαφαζάνη, έχετε το λόγο.";"Μαρία Κόλλια – Τσαρουχά"
"1055";": Ευχαριστώ, κυρία Πρόεδρε. 
Θα ήθελα να πω στον παριστάμενο Υφυπουργό ότι μένουμε εμβρόντητοι και έκπληκτοι από το γεγονός ότι ο έλεγχος της λίστας Λαγκάρντ -ένα σκάνδαλο που συγκλονίζει επί τόσον καιρό τη χώρα και την κοινή γνώμη και έχει συσταθεί προκαταρκτική επιτροπή, προκειμένου να διερευνήσει ευθύνες πολιτικών προσώπων γι’ αυτήν τη λίστα και την απόκρυψή της-προκειμένου το δημόσιο να αποκομίσει έσοδα, ενδεχομένως και μεγάλα έσοδα, από αυτήν τη λίστα,  δεν έχει προχωρήσει καθόλου. Μετά λύπης μας λοιπόν διαπιστώνουμε ότι επικρατεί απόλυτη αφασία, απόλυτη απραξία.
Μιλάμε για μία λίστα, η οποία έχει παραδοθεί εδώ και τρία χρόνια και το τελευταίο διάστημα -εδώ και πέντε μήνες- έχει σχεδόν, με τη νέα της μορφή, παραδοθεί στις αρμόδιες αρχές από τον Πρωθυπουργό της χώρας, όπως παραδόθηκε κ.λπ. -δεν μπαίνω σ’ αυτήν τη συζήτηση- και όμως δεν έχει γίνει απολύτως τίποτα. 
Ξέρετε πολύ καλά ότι τα έσοδα καταρρέουν. Το γνωρίζετε αυτό. Για άλλη μία φορά, λόγω των εσόδων, αποτυγχάνει το τρίτο μνημονιακό πρόγραμμα. Και γιατί αποτυγχάνουν τα έσοδα; Η κύρια αιτία είναι η εκτεταμένη φοροδιαφυγή, η οποία δεν μπορεί να συλληφθεί. Ακόμα και το Διεθνές Νομισματικό Ταμείο σας καταγγέλλει για απόλυτη απραξία στο θέμα της πάταξης της φοροδιαφυγής. 
Και βλέπουμε ότι ενώ έχετε μπροστά σας μία χρυσοφόρο πηγή, τη λίστα Λαγκάρντ, για την αποκόμιση εσόδων -και όχι μόνο τη λίστα Λαγκάρντ, αυτή η λίστα σας ανοίγει όμως ένα δρόμο πλανητικό για την αναζήτηση εσόδων τέτοιου τύπου- δεν αξιοποιείτε τη δυνατότητα που σας δίνει. Τι θέλετε να κάνετε; Θέλετε να ρίξετε στα μαλακά όσους τυχόν έχουν ευθύνες για το σκάνδαλο της απόκρυψης της λίστας Λαγκάρντ, λέγοντας ότι δεν υπάρχουν έσοδα από αυτήν τη λίστα, άρα και να απεκρύβη τόσον καιρό, δεν έχει καμμιά σημασία; Μήπως αυτό είναι τελικά το γεγονός που σας κάνει να έχετε αυτήν την απραξία, αυτήν την πλήρη αδιαφορία; 
Αναμένω λοιπόν την απάντησή σας και αναμένω κυρίως να μου πείτε πέραν του τι έχει γίνει, τι πρόκειται να κάνετε και να μας βάλετε και ένα χρονοδιάγραμμα, για να έχουμε συγκεκριμένα αποτελέσματα.";"ΠΑΝΑΓΙΩΤΗΣ ΛΑΦΑΖΑΝΗΣ"
"1056";"): Ευχαριστούμε, κύριε συνάδελφε.
Στην επίκαιρη ερώτηση θα απαντήσει ο Υφυπουργός Οικονομικών κ. Γεώργιος Μαυραγάνης.
Κύριε Μαυραγάνη, έχετε το λόγο.";"Μαρία Κόλλια-Τσαρουχά"
"1057";" (Υφυπουργός Οικονομικών): Κυρία Πρόεδρε, κύριε Βουλευτά, φυσικά και δεν θα συμφωνήσω μαζί σας, διότι δεν πρόκειται περί απραξίας, όσον αφορά τις ενέργειες των ελεγκτικών αρχών σε σχέση με τη λίστα. Ο έλεγχος της λίστας αυτής, η οποία περιλαμβάνει δύο χιλιάδες εξήντα δύο  περιπτώσεις, έχει ξεκινήσει από το ΣΔΟΕ, κατόπιν εισαγγελικής παραγγελίας και έχει ήδη ξεκινήσει η φορολογική ταυτοποίηση χιλίων εξακοσίων ογδόντα ενός φυσικών προσώπων και σαράντα νομικών προσώπων όπου και έχει ολοκληρωθεί αυτή η φορολογική ταυτοποίηση.
Το δεύτερο στάδιο είναι το στάδιο του ανοίγματος λογαριασμών και της σύγκρισης δηλωθέντων εισοδημάτων κατά τα τελευταία έτη και είναι ήδη σε εξέλιξη. Έχουν ζητηθεί πληροφορίες και αναμένεται να ολοκληρωθεί το επόμενο χρονικό διάστημα.
Παράλληλα έχει ξεκινήσει η διαδικασία ελέγχου με ειδοποιήσεις προς φορολογουμένους, οι οποίοι καλούνται για διευκρινίσεις, προκειμένου να παράσχουν τα αναγκαία δικαιολογητικά και τις πληροφορίες που αφορούν την περίπτωσή τους.
Ευχαριστώ.";"ΓΕΩΡΓΙΟΣ ΜΑΥΡΑΓΑΝΗΣ"
"1058";"): Ευχαριστούμε, κύριε Υπουργέ.
Κύριε Λαφαζάνη, έχετε το λόγο για τη δευτερολογία σας.";"Μαρία Κόλλια-Τσαρουχά"
"1059";": Πολύ σύντομη ήταν η απάντησή σας. Θα την προετοιμάζατε πάρα πολύ καιρό φαίνεται, για να είναι τόσο σύντομη και να μην απαντά στην ουσία του ερωτήματος, το οποίο, ξέρετε, είναι μέγα θέμα.
Δεν σας ερωτούμε αυτήν τη στιγμή για κάτι δευτερεύον, μιλάμε για την ουσία της υπόθεσης της λίστας Λαγκάρντ. Η ουσία της υπόθεσης της λίστας Λαγκάρντ, πέραν των ενδεχόμενων ευθυνών, είναι να αποκομίσει έσοδα το δημόσιο και εσείς μου λέτε ότι προχωρήσατε στη φορολογική ταυτοποίηση. Έλεος! Η φορολογική ταυτοποίηση θέλει να είναι τρία χρόνια καταχωνιασμένη η λίστα Λαγκάρντ, να την έχει πέντε μήνες το ΣΔΟΕ, για να κάνει φορολογική ταυτοποίηση μόλις χθες, όπως μας είπε ο κ. Παναγιωτόπουλος ή ο κ. Μαντούβαλος, αν δεν κάνω λάθος, σε σαράντα τρία ονόματα, τους μεγαλύτερους καταθέτες, στους οποίους έχει σταλεί επιστολή, προκειμένου να ενημερώσουν την Αρχή για τις καταθέσεις και τυχόν προβλήματα που υπάρχουν ή αν είναι φορολογικά εντάξει; 
Πέραν των νομικών προβλημάτων που έχει αυτή η επιστολή, δεν ξέρω αν τα έχετε εξετάσει ή αν το κάνετε και αυτό -επιτρέψτε μου να πω- επίτηδες. Δηλαδή, στέλνουμε την επιστολή, για να μας πουν «με ποιο δικαίωμα στέλνετε την επιστολή, γιατί εμείς να απαντήσουμε, από πού έχετε τα στοιχεία;». Υπάρχουν νομικά προβλήματα. Τα έχετε εξετάσει, ώστε να μη βρεθείτε στο κενό; 
Πέραν αυτού, φθάσαμε λοιπόν στα τρία χρόνια και στους πέντε μήνες από την τελευταία φορά που έφτασε η λίστα στο ΣΔΟΕ, η τελευταία λίστα, η ολοκληρωμένη, υποτίθεται, και δεν έχετε κάνει απολύτως τίποτα. Μου λέτε για φορολογική ταυτοποίηση, το πιο απλό πράγμα που μπορεί να γίνει, αλλά κανένας απολύτως έλεγχος, καμμιά διασταύρωση, καμμιά διενέργεια κινήσεων, κανένας συντονισμός υπηρεσιών δεν έχει γίνει, ώστε να υπάρχει η ανάδειξη του προβλήματος. 
Έχουμε βεβαίως και τον κ. Παναγιωτόπουλο, ανώτατο στέλεχος του ΣΔΟΕ να λέει: «Δεν μπορούμε να κάνουμε τίποτα, διότι δεν έχουμε προσωπικό. Ζητήσαμε εκατό άτομα να συνεισφέρουν σε αυτήν την υπόθεση και μας εδόθησαν μόνο δύο. Είναι αδύνατο να αντεπεξέλθουμε στην προσπάθεια». Τι κάνετε λοιπόν; Μια τρύπα στο νερό! Και αυτό τι δείχνει; Δείχνει το πρόβλημα που υπάρχει πλέον στην Κυβέρνησή σας, το πρόβλημα για την πάταξη της φοροδιαφυγής, το πρόβλημα για τη συλλογή εσόδων. Μιλάμε για κατάρρευση ενός μηχανισμού, μιλάμε για κατάρρευση μιας πολιτικής, μιλάμε για κατάρρευση της πορείας της χώρας με αυτόν τον τρόπο, πολύ περισσότερο βεβαίως, όταν στην προκειμένη περίπτωση έχουμε να κάνουμε με μεγαλοσχήμονες, έχουμε να κάνουμε με πολιτικές ευθύνες -και ίσως όχι μόνο πολιτικές- όσον αφορά το σκάνδαλο της λίστας Λαγκάρντ, οι οποίες βεβαίως, κατ’ αυτόν τον τρόπο της παγερής αδιαφορίας και απραξίας, συγκαλύπτονται.
Θέλω μία συγκεκριμένη απάντηση. Σας είπα: Πείτε μου πού έχει φτάσει ο έλεγχος, σε πόσα πρόσωπα. Πού έχουν διαπιστωθεί προβλήματα και τι ενέργειες έχουν γίνει; Εν πάση περιπτώσει, ποιο είναι το χρονοδιάγραμμα για να τελειώσουμε; Δηλαδή, έχετε βάλει την προκαταρκτική επιτροπή να κάνει όλον αυτόν το θόρυβο, όταν δεν υπάρχει δυνατότητα συλλογής εσόδων; Γιατί αυτό είναι το πρόβλημα.";"ΠΑΝΑΓΙΩΤΗΣ ΛΑΦΑΖΑΝΗΣ"
"1060";"): Ευχαριστούμε, κύριε  Λαφαζάνη.
Το λόγο έχει ο Υφυπουργός κ. Μαυραγάνης.";"Μαρία Κόλλια-Τσαρουχά"
"1061";" (Υφυπουργός Οικονομικών): Κατ’ αρχάς, όσον αφορά τα όσα αναφέρθηκαν περί θέματος συγκαλύψεως, αυτά δεν αφορούν την παρούσα Κυβέρνηση, η οποία έχει αποδείξει ότι από τη στιγμή που προκύπτει ένα πρόβλημα, το αντιμετωπίζει με τρόπο δραστικό. 
Η συγκεκριμένη λίστα από τη στιγμή που έχει ξεκινήσει η έρευνα γι’ αυτά τα πρόσωπα, τα οποία αναφέρονται –επαναλαμβάνω ότι είναι και κάτω από εισαγγελική παραγγελία αυτή η έρευνα - όχι μόνο, όπως σας είπα, δεν έχει αφεθεί, αλλά έχουν γίνει συγκεκριμένες ενέργειες και οι ενέργειες αυτές προχωρούν πολύ γρήγορα. 
Βεβαίως υπάρχουν ελλείψεις στον φοροελεγκτικό μηχανισμό και έχουμε πει με συγκεκριμένες ενέργειες πώς θα μπορέσουμε να τον ενισχύσουμε, με πρόσληψη νέων ελεγκτών με εσωτερική διαδικασία για ενίσχυση των ελεγκτικών μηχανισμών, από υπαλλήλους μέσα στο Υπουργείο Οικονομικών και όλα αυτά έχουν μπει σε μία φάση εκτέλεσης. 
Όμως αυτά τα οποία αναφέρατε, ότι είναι πάρα πολύ εύκολες εργασίες, δεν είναι τόσο εύκολο, πιστέψτε το, διότι από τη στιγμή που βλέπεις ένα όνομα, μέχρι να φτάσεις στη φορολογική του ταυτοποίηση, δεν είναι καθόλου απλή διαδικασία. Το γεγονός ότι μέσα σε αυτό το χρονικό διάστημα στο 83% περίπου των ατόμων ή νομικών προσώπων που περιλαμβάνονται, έχει επιτευχθεί αυτή η ταυτοποίηση και πλέον προχωρούν οι ελεγκτικές αρχές σε ελεγκτικές ενέργειες, με αυτά τα οποία σας ανέφερα, αποδεικνύει έμπρακτα ότι προχωράει το ελεγκτικό έργο και στο επόμενο χρονικό διάστημα θα έχουμε αποτελέσματα.
Όσον αφορά αυτά τα οποία είπατε, ότι δεν έχουμε κάποιο πρόγραμμα για να μπορέσουμε να ελέγξουμε αυτούς που βρίσκονται στη λίστα, νομίζω ότι η αναφορά σας δεν είναι σωστή, γιατί σας είπα ότι με συγκεκριμένες ενέργειες μέσα σε ένα σύντομο χρονικό διάστημα έχουμε κατορθώσει να έχουμε πλέον την εικόνα και να έχουμε προχωρήσει σε ελεγκτικές ενέργειες συγκεκριμένες. Άρα λοιπόν τα περί απραξίας ή τεχνητής καθυστέρησης δεν αφορούν εμάς. Η Κυβέρνηση προχωράει και στην ουσία του θέματος και θα έχουμε, πιστεύω, αποτελέσματα. Μόλις έχουμε αποτελέσματα, φυσικά η Βουλή ενημερώνεται αμέσως.
Ευχαριστώ πολύ.";"ΓΕΩΡΓΙΟΣ ΜΑΥΡΑΓΑΝΗΣ"
"1062";": Πρέπει να συγκροτηθεί ειδική ομάδα, κύριε Υπουργέ. Ούτε ομάδα ειδική δεν έχετε.";"ΘΕΟΔΩΡΟΣ ΔΡΙΤΣΑΣ"
"1063";"): Ευχαριστούμε, κύριε Υπουργέ.
Η τρίτη με αριθμό 1099/26-2-2013 επίκαιρη ερώτηση πρώτου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Εσωτερικών, σχετικά με την αύξηση του ωραρίου των βρεφονηπιαγωγών δεν συζητείται λόγω αναρμοδιότητας και διαγράφεται.
Εισερχόμαστε στην έκτη με αριθμό 1100/26-2-2013 επίκαιρη ερώτηση πρώτου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Παιδείας και Θρησκευμάτων, Πολιτισμού και Αθλητισμού, σχετικά με την ένταξη του Ταμείου Διοίκησης και Διαχείρισης Πανεπιστημιακών Δασών (ΤΔΔΠ) στην εταιρεία διαχείρισης Οικονομικών του Αριστοτελείου Πανεπιστημίου Θεσσαλονίκης.
Έχετε το λόγο, κυρία συνάδελφε.";"Μαρία Κόλλια-Τσαρουχά"
"1064";": Κύριε Υπουργέ, είναι γεγονός ότι στο πλαίσιο κατάργησης και συγχώνευσης φορέων του δημοσίου προωθείται και μια άδικη κατά τη γνώμη μας και προβληματική ένταξη του Ταμείου Διοίκησης και Διαχείρισης Πανεπιστημιακών Δασών σε μια εταιρεία διαχείρισης Οικονομικών του Αριστοτελείου Πανεπιστημίου Θεσσαλονίκης. Και, όμως, είναι γνωστό ότι ο σκοπός δημιουργίας του Ταμείου Διοίκησης και Διαχείρισης Πανεπιστημιακών Δασών ήταν ερευνητικός και εκπαιδευτικός. Μάλιστα, αυτό έχει κατοχυρωθεί και με το νόμο.  Δηλαδή, η αποστολή αυτού του ταμείου είναι η δημιουργία πρότυπης και υποδειγματικής διαχείρισης των δημόσιων δασών του Περτουλίου Τρικάλων και του Ταξιάρχη-Βραστών Χαλκιδικής και έχουν παραχωρηθεί για νομή στο Πανεπιστήμιο Θεσσαλονίκης για να κάνουν την πρακτική τους εκπαίδευση οι φοιτητές της Δασολογικής Σχολής. Μάλιστα, διεξάγονται και δασικές μελέτες και έρευνες για τη δημιουργία πρότυπων δασοκτημάτων και υποδειγματικής δασικής διοίκησης. 
Το πανεπιστημιακό δάσος του Περτουλίου έχει μια έκταση τριάντα τριών χιλιάδων στρεμμάτων. Το δάσος του Ταξιάρχη της Χαλκιδικής είναι πενήντα οκτώ χιλιάδες στρέμματα. Είναι μοναδικής φυσικής ομορφιάς, πρότυπα επιστημονικής προστασίας και διαχείρισης. Αυτά, βεβαίως, έχουν μπει στο στόχαστρο επιχειρηματικών ομίλων ως «φιλέτα». Ναι, τα ορέγονται για κέρδη.
Είναι, λοιπόν, φανερό ότι η ένταξη του Ταμείου Διοίκησης και Διαχείρισης Πανεπιστημιακών Δασών σε εταιρεία διαχείρισης οικονομικών του πανεπιστημίου -ουσιαστικά σε ένταξη ενός νομικού προσώπου ιδιωτικού δικαίου- δεν επιτρέπει την άσκηση των αρμοδιοτήτων που έχουν οι δασικές υπηρεσίες στη διοίκηση και διαχείριση. Επίσης, τίθενται σε αμφισβήτηση και τα δικαιώματα των εργαζομένων δασεργατών. Αυτή η εξέλιξη διευκολύνει τις ορέξεις των επιχειρηματικών ομίλων. 
Εμείς τι ζητάμε; Να επανεξετάσετε το σχεδιασμό τους για την ένταξη του Ταμείου Διοίκησης και Διαχείρισης Πανεπιστημιακών Δασών στην εταιρεία διαχείρισης οικονομικών του πανεπιστημίου. Διότι μια τέτοια εξέλιξη θα είναι σε βάρος της εκπαίδευσης των φοιτητών των δασικών σχολών, σε βάρος της δασικής έρευνας αλλά και της προστασίας των δασικών οικοσυστημάτων, που τα έχουμε ανάγκη.";"ΔΙΑΜΑΝΤΩ ΜΑΝΩΛΑΚΟΥ"
"1065";"): Ευχαριστούμε, κυρία συνάδελφε.
Στην επίκαιρη ερώτηση θα απαντήσει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου.";"Μαρία Κόλλια-Τσαρουχά"
"1066";" (Υφυπουργός Παιδείας και Θρησκευμάτων, Πολιτισμού και Αθλητισμού): Κυρία Πρόεδρε, θα ήθελα να ξεκινήσω με μια παρατήρηση της κ. Μανωλάκου σχετικά με την ένταξη του ταμείου των δύο δασών του Αριστοτελείου Πανεπιστημίου Θεσσαλονίκης στην εταιρεία διαχείρισης και αξιοποίησης του πανεπιστημίου. 
Θα ήθελα, κατ’ αρχάς, να καταστεί σαφές ότι το πανεπιστήμιο διαθέτει κατανομή, δηλαδή έχει τη νομή των δύο αυτών δασών. Επομένως το επιστημονικό και ερευνητικό έργο του πανεπιστημίου εξελίσσεται ομαλά. Τα συγκεκριμένα δύο δάση εκπληρώνουν τον ίδιο σκοπό που είχαν και προηγουμένως. Αυτά αφορούν το μέρος που η απάντηση μπορεί να αφορά στο Υπουργείο Παιδείας. Διότι το Υπουργείο Διοικητικής Μεταρρύθμισης ήταν αυτό το οποίο αποφάσισε τη συνένωση. 
Θα ήθελα σε αυτό το σημείο απλώς να πω ότι σύμφωνα με τα έγγραφα του Υπουργείου Διοικητικής Μεταρρύθμισης, η κατάργηση ή η συγχώνευση που συνοδεύει αυτούς τους δύο φορείς -επομένως η ένταξη του Ταμείου Διοίκησης και Διαχείρισης Πανεπιστημιακών Δασών στην εταιρεία διαχείρισης οικονομικών του Αριστοτελείου Πανεπιστημίου- αποτελούν, κατά την έκφραση της διοικητικής μεταρρύθμισης, μία βάση για περαιτέρω ανάλυση και επεξεργασία. 
Τι θέλω να πω με αυτό; Θέλω να πω ότι μέχρι τώρα που συζητούμε δεν έχει ολοκληρωθεί αυτή η διαδικασία. Κατά το Αριστοτέλειο Πανεπιστήμιο Θεσσαλονίκης, πράγματι η διαδικασία αυτή κινείται με πρωτοβουλία του Υπουργείου Διοικητικής Μεταρρύθμισης και όχι με πρωτοβουλία είτε του Αριστοτελείου Πανεπιστημίου Θεσσαλονίκης είτε του Υπουργείου Παιδείας. 
Θα ήθελα, όμως, να πω για να απαντήσω στην ουσία της ερώτησής σας, ποιος επωφελείται και πώς επωφελείται από όλη αυτήν τη διαχείριση. Κατ’ αρχάς, το Αριστοτέλειο Πανεπιστήμιο Θεσσαλονίκης, όπως όλα τα πανεπιστήμια στη χώρα μας, είναι νομικό πρόσωπο δημοσίου δικαίου, κατοχυρωμένο από το Σύνταγμα ως προς το αυτοδιοίκητό του. 
Επομένως, αυτό το οποίο γίνεται είναι ένα ταμείο, το οποίο ήταν συνδεδεμένο μέχρι σήμερα με το πανεπιστήμιο -κατά παραχώρηση το δάσος, το επαναλαμβάνω- και συνεχίζει να είναι συνδεδεμένο με ένα νομικό πρόσωπο δημοσίου δικαίου. Διότι η εταιρεία αξιοποίησης και διαχείρισης του πανεπιστημίου ανήκει στο νομικό πρόσωπο δημοσίου δικαίου, που είναι το Αριστοτέλειο Πανεπιστήμιο Θεσσαλονίκης. Επομένως αυτό το οποίο συμβαίνει είναι ότι από τη μία πλευρά το ταμείο ως νομικό πρόσωπο δημοσίου δικαίου εντάσσεται σε ένα άλλο νομικό πρόσωπο δημοσίου δικαίου. 
Συνεπώς καταλαβαίνετε ότι εδώ δεν υπάρχουν ούτε ορέξεις, οι οποίες να ανοίγουν για εκμετάλλευση, αλλά ούτε μπορεί να αποκλίνει το συγκεκριμένο ταμείο δασών από το βασικό σκοπό του. Πού είναι ποιος; Ερευνητικός και ακαδημαϊκός, διότι εκεί γίνεται η πρακτική άσκηση των φοιτητών του Αριστοτελείου Πανεπιστημίου Θεσσαλονίκης. 
Άρα, πέρα από τις διαδικασίες του Υπουργείου Διοικητικής Μεταρρύθμισης, ως προς τη νομική του μορφή δεν υπάρχει κάτι το οποίο να αλλάζει αυτήν τη στιγμή ή να υπάρχει καμμία πρόθεση από το Αριστοτέλειο Πανεπιστήμιο Θεσσαλονίκης για οποιαδήποτε άλλου τύπου εκμετάλλευση. 
Και αν υπήρχε, κάτι το οποίο δεν μπορεί να αποκλειστεί στο μέλλον, δεν μπορεί παρά να είναι στο πλαίσιο λειτουργίας ενός νομικού προσώπου δημοσίου δικαίου, όπως είναι το πανεπιστήμιο, δηλαδή που υπηρετεί τη δημόσια και δωρεάν παιδεία στην ανώτατη εκπαίδευση.
Σας ευχαριστώ πολύ.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"1067";"): Ευχαριστούμε, κύριε Παπαθεοδώρου.
Το λόγο έχει η κ. Μανωλάκου για τη δευτερολογία της.";"Μαρία Κόλλια-Τσαρουχά"
"1068";": Κρατάω, κύριε Υπουργέ, ότι θα υπάρξει περαιτέρω ανάλυση και επεξεργασία, ότι δεν θεωρείται τετελεσμένο γεγονός. Έτσι το εισπράττω. Με την έννοια ότι υπάρχουν οι τοποθετήσεις και οι αναφορές -και έχουν έρθει και στα δικά σας χέρια- από το Ταμείο Διοίκησης και Διαχείρισης Πανεπιστημιακών Δασών, που αναλύουν με πολύ καθαρό τρόπο- και θα έλεγα πολύ πειστικό- ότι μία τέτοια συγχώνευση ή διάλυση θα δημιουργήσει περισσότερα προβλήματα παρά θα λύσει. 
Διότι, αυτά τα δάση αποτελούν τις αντίστοιχες κλινικές πρακτικής εξάσκησης των φοιτητών της Σχολής Δασολογίας. Επίσης, η μέχρι σήμερα διαχείρισή του έχει επιβραβευθεί και με χρηματικό έπαθλο, έχει πρότυπα που ανταγωνίζονται πανεπιστημιακά δάση και σε μία τέτοια αλλαγή δεν πρόκειται να σημειωθεί κανένα θετικό αποτέλεσμα σε ερευνητικό και εκπαιδευτικό σκοπό, διότι το νέο ταμείο θα έχει κύρια οικονομικό προσανατολισμό και όχι εκπαιδευτικό και ερευνητικό.
Εξάλλου, είναι γνωστό ότι αυτήν τη στιγμή το Ταμείο Διαχείρισης Δασών αντιμετωπίζει σοβαρές ελλείψεις σε προσωπικό. Είναι είκοσι πέντε οι θέσεις εργασίας και απασχολούνται μόνο δεκατέσσερις, ενώ τα αντικείμενα απασχόλησης απαιτούν διαφορετική επιστημονική κατάρτιση και εξειδίκευση. Και οι χώροι εργασίας των περισσοτέρων υπαλλήλων βρίσκονται σε μεγάλη γεωγραφική απόσταση  από τη Θεσσαλονίκη με αποτέλεσμα να μην είναι δυνατή η παράλληλη προσφορά των υπηρεσιών τους στον ενιαίο φορέα που σκοπεύετε να δημιουργήσετε.
Αντίθετα, ο νέος φορέας θα συνεπαγόταν ακόμα περισσότερα οδοιπορικά έξοδα και ημερήσιες αποζημιώσεις για μετακινήσεις. Συνεπώς είναι και αντιοικονομικό. Με αυτήν την έννοια μια κοινή διοίκηση δεν θα συνδράμει σε καμμία εξοικονόμηση πόρων.
Επιπλέον, εγώ θέλω να τονίσω ότι το διοικητικό του συμβούλιο, το εννιαμελές, είναι άμισθο. Συνεπώς το νέο όργανο που θα φτιαχτεί έχει περισσότερα αρνητικά παρά θετικά. 
Τέλος, δεν μπορώ να μην αναφερθώ στο ότι με τις μειώσεις των πόρων προς τα πανεπιστήμια αναγκάζονται να αυξάνουν παροχές προς τους κατοίκους αυτών των περιοχών στο Περτούλι και στον Ταξιάρχη, που για τη δική τους χρήση οι κάτοικοι αγοράζουν πια πολύ, πολύ ακριβότερα ξυλεία -μιλάω για αυτοκατανάλωση- απ’ ότι προηγούμενα, πράγμα που δείχνει ότι αν κυριαρχήσει το νέο Ταμείο Οικονομικών τα αποτελέσματα της εμπορευματοποίησης όχι μόνο της εκπαίδευσης αλλά και της διαχείρισης αυτών των δασών θα είναι πολύ πιο επικίνδυνα.
Από εσάς, λοιπόν, απαιτούμε και ζητάμε μία οριστική διαγραφή στην κατάργηση των προθέσεων του Ταμείου Διοίκησης, Διαχείρισης Πανεπιστημιακών Δασών.";"ΔΙΑΜΑΝΤΩ ΜΑΝΩΛΑΚΟΥ"
"1069";"): Ευχαριστούμε, κυρία Μανωλάκου.
Το λόγο έχει ο Υφυπουργός κ. Παπαθεοδώρου για τη δευτερολογία του.";"Μαρία Κόλλια-Τσαρουχά"
"1070";" (Υφυπουργός Παιδείας και Θρησκευμάτων, Πολιτισμού και Αθλητισμού): Κυρία Μανωλάκου, θα μου επιτρέψετε να διαφωτίσω λίγο ακόμη την κατάσταση, γιατί πραγματικά πιστεύω ότι θα συμφωνήσουμε. Θα συμφωνήσουμε επειδή πρόκειται για ένα πανεπιστήμιο, το οποίο έχει καθαρά ερευνητικούς και ακαδημαϊκούς σκοπούς.
Το Ταμείο Διοίκησης και Διαχείρισης, λοιπόν, διοικείται από άμισθο συμβούλιο και ο πρόεδρός του είναι καθηγητής του Αριστοτελείου Πανεπιστημίου Θεσσαλονίκης, σήμερα που μιλάμε. Το έχετε το έγγραφο.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"1071";": Άλλο να είναι δασικό αντικείμενο και άλλο να είναι…";"ΔΙΑΜΑΝΤΩ ΜΑΝΩΛΑΚΟΥ"
"1072";" (Υφυπουργός Παιδείας και Θρησκευμάτων, Πολιτισμού και Αθλητισμού): Αμέσως, θα σας απαντήσω. 
Ο σκοπός δεν αλλάζει. Ο σκοπός του ταμείου αυτού δεν πρόκειται να αλλάξει, διότι -επαναλαμβάνω- έχει παραχωρηθεί η κατανομή στο Πανεπιστήμιο Θεσσαλονίκης για την πρακτική άσκηση των φοιτητών. 
Μέχρι σήμερα, η βασική συνεργασία και εποπτεία του ταμείου αυτού, γίνεται από το Τμήμα Δασολογίας, όπου εκεί οι φοιτητές κάνουν την πρακτική τους άσκηση. Σε όλα αυτά, δεν πρόκειται να αλλάξει τίποτα. 
Λέω επίσης, το εξής. Διάβασα με πολλή προσοχή αυτό το έγγραφο, στο οποίο αναφέρονται οι ενστάσεις, τόσο του διοικητή όσο και των εργαζομένων. Να ξεκαθαρίσουμε απλώς ότι σε αυτές τις υπηρεσίες προβλέπονται εικοσιπέντε οργανικές θέσεις και υπηρετούν δεκατέσσερα άτομα, των οποίων η εργασία και τα εργασιακά δικαιώματα δεν κινδυνεύουν αυτήν τη στιγμή, διότι δεν εντάσσονται σε έναν ιδιωτικό φορέα που αύριο θα τους απολύσει. Σε ένα νομικό πρόσωπο δημοσίου δικαίου εντάσσονται.
Ποια είναι η αλλαγή, η οποία επιχειρείται; Και επαναλαμβάνω την επιφύλαξη της αρμοδιότητας επ’ αυτού. Η αλλαγή είναι ότι εκεί που το ταμείο ήταν απλώς εποπτευόμενο από το νομικό πρόσωπο δημοσίου δικαίου, που λέγεται Αριστοτέλειο Πανεπιστήμιο Θεσσαλονίκης, αυτήν τη στιγμή εντάσσεται και δεν είναι απλά εποπτευόμενο. Αυτή είναι η αλλαγή.
Από την άλλη πλευρά, θεωρώ ότι ως προς τις ακαδημαϊκές, ερευνητικές και παιδαγωγικές λειτουργίες, ο σκοπός παραμένει ο ίδιος. Γνωρίζετε ότι σε οποιαδήποτε περίπτωση έχουμε αλλαγή των όρων και των σκοπών της παραχώρησης, καταργείται η νομή. Αυτές οι εκτάσεις έχουν περιέλθει στο Αριστοτέλειο Πανεπιστήμιο Θεσσαλονίκης τα τελευταία -νομίζω- τριάντα χρόνια, για να εκπληρώσουν συγκεκριμένο σκοπό. Απ’ ό,τι μας έχει κάνει γνωστό το Αριστοτέλειο Πανεπιστήμιο Θεσσαλονίκης, αυτός ο σκοπός θα συνεχίσει να είναι ισχυρός, διότι δεν υπάρχει κάποιου άλλου τύπου εκμετάλλευση των συγκεκριμένων στρεμμάτων, των συγκεκριμένων δασών, διότι έχουν χαρακτηριστεί «δάση». 
Από εκεί και πέρα, προσωπικά θα ευχόμουν το Αριστοτέλειο Πανεπιστήμιο Θεσσαλονίκης, πέραν της πρακτικής άσκησης που έχει προβλέψει σήμερα, να προβλέψει και άλλες δράσεις, διότι μέσα από την αξιοποίηση -αυτό λέγαμε πάντα- της περιουσίας των πανεπιστημίων, με ευθύνη του ίδιου του φορέα, τα πανεπιστήμια θα έχουν περισσότερα έσοδα. 
Υπενθυμίζω ότι ένα νομικό πρόσωπο δημοσίου δικαίου δεν εμπορευματοποιεί, δεν κάνει εμπόριο, κάνει αξιοποίηση της δικής του περιουσίας, για να έχει μεγαλύτερα έσοδα προς όφελος των φοιτητών και των καθηγητών του. 
Σας ευχαριστώ. 
ΠΡΟΕΔΡΕΟΥΣΑ (Μαρία Κόλλια-Τσαρουχά): Κύριε Υπουργέ, σας ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης, Ανταγωνιστικότητας, Υποδομών, Μεταφορών και Δικτύων, Παιδείας και Θρησκευμάτων, Πολιτισμού και Αθλητισμού, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, κατέθεσαν σχέδιο νόμου: «Επενδυτικά Εργαλεία Ανάπτυξης, Παροχή Πιστώσεων και άλλες διατάξεις». 
Παραπέμπεται στην αρμόδια Διαρκή Επιτροπή. 
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθητές και μαθήτριες και δύο εκπαιδευτικοί από το 41ο Δημοτικό Σχολείο Περιστερίου. 
Επίσης, τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και τρεις εκπαιδευτικοί, από το Γυμνάσιο Βεργίνας «Μανώλης Ανδρόνικος» Ημαθίας. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Η πέμπτη με αριθμό 1090/ 26-2-2013 επίκαιρη ερώτηση πρώτου κύκλου του Βουλευτή Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Υγείας, σχετικά με την εξόφληση των πάσης φύσεως οφειλών του Εθνικού Συστήματος Υγείας, δεν συζητείται λόγω κωλύματος του κυρίου Υπουργού και διαγράφεται. 
Η τέταρτη με αριθμό 1091/26-2-2013 επίκαιρη ερώτηση δευτέρου κύκλου του Βουλευτή Τρικάλων της Δημοκρατικής  Αριστεράς κ. Γεωργίου Κυρίτση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη διοίκηση και τον καλλιτεχνικό προγραμματισμό του Φεστιβάλ Αθηνών, δεν συζητείται λόγω κωλύματος του κυρίου Υπουργού και διαγράφεται. 
Η έκτη με αριθμό 1086/26-2-2013 επίκαιρη ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Υγείας, σχετικά με τη διάθεση των απαιτούμενων οικονομικών πόρων για την κατασκευή του νέου νοσοκομείου Χαλκίδας, δεν συζητείται λόγω κωλύματος του κυρίου Υπουργού και διαγράφεται. 
Εισερχόμαστε στη δεύτερη με αριθμό 1088/26-2-2013 επίκαιρη ερώτηση δεύτερου κύκλου του Βουλευτή Μαγνησίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξανδρου Μεϊκόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις υποχρεωτικές αναθέσεις υπερωριών σε εκπαιδευτικούς. 
Κύριε συνάδελφε, έχετε το λόγο.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"1073";": Ευχαριστώ, κυρία Πρόεδρε. 
Κύριε Υφυπουργέ, είναι προφανές για εμάς ότι το το βάθεμα των μνημονιακών επιλογών της συγκυβέρνησης απαξιώνει όλο και περισσότερο τη δημόσια εκπαίδευση και σε όλες τις βαθμίδες. 
Στα μισά του σχολικού έτους τα προβλήματα, κυρίως σε σχέση με τα κενά των εκπαιδευτικών, αυξάνονται μετά τις αποσπάσεις που ανακοινώθηκαν στα τέλη Νοεμβρίου του 2012. Αυτήν τη στιγμή υπάρχουν πανελλαδικά χίλια εξακόσια λειτουργικά κενά, σύμφωνα με την ΕΛΜΕ Μαγνησίας, τα οποία το Υπουργείο αποφάσισε να τα καλύψει με την ανάθεση υπερωριών στο μόνιμο προσωπικό.
Η ανάθεση υπερωριών στο μόνιμο προσωπικό προβλέπεται για να αντιμετωπίσει έκτακτες και προσωρινές ελλείψεις σε διδακτικό προσωπικό. Οι νόμοι 1566/85, 3848/10 και 4024/11 προβλέπουν ότι, σε περίπτωση που υπάρχει λειτουργικό κενό, αυτό καλύπτεται με την πρόσληψη αναπληρωτή ή αναπληρωτή μειωμένου ωραρίου. 
Το Υπουργείο, εκμεταλλευόμενο τη διάταξη για τις υποχρεωτικές υπερωρίες του ν.1566/1985 καθώς και την τροποποίηση που προβλέπεται από την παράγραφο 17 του άρθρου 6 του ν. 3027/2002, προχωρά μέσω των διευθύνσεων δευτεροβάθμιας εκπαίδευσης και των ΠΥΣΔΕ στον καθορισμό υποχρεωτικών υπερωριών, ώστε να καλυφθούν κενά, τα οποία στην πραγματικότητα είναι λειτουργικά και όχι έκτακτα.
Επειδή, λοιπόν, η υποχρεωτική ανάθεση υπερωριών γενικεύει το καθεστώς της ωρομισθίας, προωθεί τη μείωση των οργανικών θέσεων και ενός ευέλικτου μοντέλου εργασίας σε βάρος της δημόσιας εκπαίδευσης, επειδή, κύριε Υφυπουργέ, το μέτρο αυτό καταστρατηγεί τους νόμους που προβλέπουν τις προσλήψεις αναπληρωτών, ενώ υπάρχουν χιλιάδες αδιόριστοι και ωρομίσθιοι εκπαιδευτικοί, επειδή η επιβάρυνση του ωραρίου έχει σαν τελικό αποτέλεσμα να επηρεάζεται η εκπαιδευτική λειτουργία, σας ρωτάμε: Με ποιο νόμο προβλέπεται να καλύπτονται λειτουργικά κενά με υπερωρίες του διδακτικού προσωπικού και, σε περίπτωση που προωθηθεί το μέτρο της ανάθεσης υπερωριών, υπάρχει κωδικός για την πληρωμή τους με χρήματα σε αυτόν;
Επίσης, σας ρωτάμε: Προτίθεστε να καλύψετε τα χίλια εξακόσια λειτουργικά κενά καλώντας αδιόριστους ή και ωρομίσθιους εκπαιδευτικούς;
Ευχαριστώ πολύ.";"ΑΛΕΞΑΝΔΡΟΣ ΜΕΪΚΟΠΟΥΛΟΣ"
"1074";"): Ευχαριστώ κι εγώ, κύριε συνάδελφε.
Το λόγο έχει για να απαντήσει ο Υφυπουργός κ. Θεόδωρος Παπαθεοδώρου.";"Μαρία Κόλλια- Τσαρουχά"
"1075";" (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κυρία Πρόεδρε.
Κύριε Βουλευτά, ξεκινώντας από την κατάληξη της ερώτησής σας θα σας έλεγα ότι βεβαίως υπάρχει πρόθεση, όταν υπάρχουν τα μέσα. 
Αυτό το οποίο θα πρέπει να πούμε σήμερα είναι το κατά πόσον τα μέσα είναι ανεξάντλητα για να καλύψουν συγκεκριμένες ανάγκες. Αυτό δεν έχει να κάνει σε τίποτα με το μνημόνιο ή με άλλου τύπου υποχρεώσεις της χώρας.
Να ξεκινήσω από κάτι, το οποίο πιστεύω ότι είναι κοινός τόπος: και βαθιά αναγνώριση για το έργο του εκπαιδευτικού υπάρχει από πλευράς Υπουργείου και ο μεγαλύτερος δυνατός σεβασμός για τις προσπάθειες που καταβάλλει ο εκπαιδευτικός παντού στην Ελλάδα, έτσι ώστε το έργο του, το έργο που προσφέρει, να είναι αντάξιο των αναγκών της δημόσιας παιδείας. 
Τι έχει γίνει φέτος; Στη νέα σχολική χρονιά 2012-2013 γίνεται μια συντονισμένη προσπάθεια, έτσι ώστε να αντιμετωπιστούν τα προβλήματα, τα οποία προέκυψαν από κενά, τόσο στα σχολεία της γενικής εκπαίδευσης όσο και σε αυτά της ειδικής αγωγής. 
Είχαμε, όπως ξέρετε, διακόσιους είκοσι πέντε διορισμούς, εκ των οποίων οι εκατόν ογδόντα πέντε κάλυψαν ανάγκες της δευτεροβάθμιας εκπαίδευσης σε διάφορες ειδικότητες. 
Εξαντλήσαμε τις δωδεκάμισι χιλιάδες πιστώσεις, οι οποίες είχαν προβλεφθεί από τον κρατικό προϋπολογισμό για τους αναπληρωτές καθηγητές και κατόπιν για τους ωρομίσθιους καθηγητές. 
Μετά την ολοκλήρωση των διορισμών, μετά την εξάντληση των πιστώσεων που ήταν διαθέσιμες και μετά την ολοκλήρωση των αποσπάσεων, χρησιμοποιήθηκε η κείμενη νομοθεσία, η οποία προβλέπει ότι, σε περίπτωση έκτακτων αναγκών, μπορεί να υπάρξει αυτό που ονομάσατε «υποχρεωτική υπερωρία».
Θα σας έλεγα και το εξής, ότι κατά τη διάρκεια της σχολικής χρονιάς -και αυτό το γνωρίζουν όλοι- μπορεί να προκύψουν λειτουργικά κενά λόγω εκπαιδευτικών αδειών, αναρρωτικών αδειών, αδειών κύησης. Μπορεί να προκύψουν κενά επίσης, όπως προέκυψαν και το τελευταίο διάστημα, λόγω πρόωρης συνταξιοδότησης. Αυτά είναι έκτακτες ανάγκες. Δεν σας λέω ότι το σύνολο των κενών που αναφέρατε ανταποκρίνονται σε έκτακτες ανάγκες, αλλά -κατά την άποψή μας- έκτακτη ανάγκη δεν είναι απλά η συμπλήρωση του ωραρίου. Έκτακτη ανάγκη είναι η παροχή της εκπαιδευτικής υπηρεσίας στους μαθητές εκεί που με άλλο τρόπο δεν μπορεί να αναπληρωθεί αυτή η ανάγκη. 
Υπ’ αυτήν την έννοια και ο νόμος του 1985 και του 1997 και του 2002…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κυρία Πρόεδρε, παρακαλώ την ανοχή σας για ένα λεπτό.
Η υπερωριακή διδασκαλία από το 1985 είναι, όπως είπατε κι εσείς, θεσπισμένη. Στους συγκεκριμένους νόμους προβλέπονται και ορίζονται τα όργανα και οι διαδικασίες αλλά και οι προϋποθέσεις χορήγησης υπερωριακής διδασκαλίας. Για ποια υπερωριακή διδασκαλία μιλάμε σήμερα σ’ αυτές τις περιπτώσεις; Όχι παραπάνω από είκοσι ώρες το μήνα, δηλαδή πέντε ώρες την εβδομάδα. 
Πιστεύω ότι αυτό κρίνεται αναγκαίο μόνο όταν δεν υπάρχει εθελοντική προσφορά, που στις περισσότερες των περιπτώσεων -και το έχουμε δει κι εγώ το αναγνωρίζω βαθιά- υπάρχει εθελοντική προσφορά από τους εκπαιδευτικούς και αυτό το γνωρίζουν όλοι.
Επομένως δεν είναι νέα πρωτοβουλία του Υπουργείου Παιδείας. Αυτό συνέβαινε πάντα. Προσπαθούμε να το περιορίσουμε μόνο στις απολύτως αναγκαίες καταστάσεις. Και, βεβαίως, επαναλαμβάνω ότι στις περισσότερες των περιπτώσεων υπάρχει προαιρετική υπερωριακή διδασκαλία και -για να απαντήσω στο ερώτημά σας- ναι, υπάρχουν τα αντίστοιχα κονδύλια για την πληρωμή τους.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"1076";"): Ευχαριστούμε, κύριε Υπουργέ.
Κύριε Μεϊκόπουλε, έχετε το λόγο.";"Μαρία Κόλλια-Τσαρουχά"
"1077";": Κύριε Υφυπουργέ, άκουσα τι είπατε, αλλά εξακολουθώ να έχω την εντύπωση ότι αυτές οι επιλογές, που δημιουργούν τεράστια προβλήματα σε όλες τις βαθμίδες της εκπαίδευσης, δεν είναι άσχετες από το μνημόνιο ούτε θεωρώ ότι αυτήν τη στιγμή έχει γίνει πλήρης εκμετάλλευση όλου του επιστημονικού διδακτικού προσωπικού που υπάρχει και είναι αδιόριστο.
Θα σας πω το εξής: Στις 19 Νοεμβρίου του 2007 εστάλη σε όλες τις πρωτοβάθμιες και δευτεροβάθμιες διευθύνσεις έγγραφο με αριθμό πρωτοκόλλου Φ 3611/857/131179/Δ1 και μάλιστα χαρακτηρισμένο ως «εξαιρετικά επείγον». Το συγκεκριμένο έγγραφο διευκρίνιζε το καθεστώς που προβλέπεται για τις υποχρεωτικές και προαιρετικές υπερωρίες των εκπαιδευτικών. Πράγματι, αναφέρεται στη συγκεκριμένη εγκύκλιο ότι, ακόμη και σε περίπτωση που το κενό δικαιολογεί θέση, μπορεί προσωρινά το κενό αυτό να καλυφθεί από τους υπάρχοντες καθηγητές του ίδιου σχολείου, πράγμα το οποίο προβλέπεται από το ν.1566/1985 και συγκεκριμένα από το άρθρο 14 παράγραφος 16.
Στη συγκεκριμένη εγκύκλιο αναφέρεται πως σκοπός των διατάξεων που διέπουν το καθεστώς της ανάθεσης υπερωριών είναι η διαρκής παρουσία των εκπαιδευτικών στα σχολεία για την εξασφάλιση της ομαλής λειτουργίας αυτών. Επίσης, όμως, αναφέρεται στη συγκεκριμένη εγκύκλιο ότι κάτι τέτοιο θα ισχύει και για τα λειτουργικά κενά, σε περιπτώσεις κατά τις οποίες έχει εξαντληθεί ο πίνακας των αναπληρωτών ή δεν υπάρχουν υποψήφιοι προς πρόσληψη στην εκάστοτε περιοχή. 
Κύριε Υφυπουργέ, σίγουρα ως χώρα, ως σύστημα εκπαίδευσης, δεν νομίζω ότι βρισκόμαστε σε μια κατάσταση όπου μας λείπουν καθηγητές ή δάσκαλοι για να διδάξουν. Αντιθέτως, όλοι οι νόμοι του μνημονίου αναφορικά με την εκπαίδευση μιλούν για λιγότερη παιδεία, για συγχωνεύσεις και καταργήσεις σχολείων με τμήματα τριάντα μαθητών, με χίλια εξακόσια λειτουργικά κενά και χιλιάδες αδιόριστους εκπαιδευτικούς, οι οποίοι, κύριε Υφυπουργέ, είτε αλλάζουν επάγγελμα είτε μεταναστεύουν και κυρίως οι νέοι εκπαιδευτικοί.
Αντί να καμαρώνουμε, κύριε Υφυπουργέ, για τους νέους εκπαιδευτικούς, γι' αυτό το άρτια καταρτισμένο επιστημονικό δυναμικό, που έχει αποφοιτήσει από πολύ αξιόλογες πανεπιστημιακές σχολές και έχει μεράκι να διδάξει τις νεότερες γενιές, η πολιτική που ακολουθείτε και εσείς και οι προκάτοχοί σας τους στέλνει ουσιαστικά μετανάστες. Άρα οι επιλογές που κάνετε στο θέμα της εκπαίδευσης δεν είναι άσχετες από το μνημόνιο, όπως προαναφέρατε.
Θα σας αναφέρω ένα χαρακτηριστικό παράδειγμα από την ιδιαίτερη πατρίδα μου, τη Μαγνησία. Ένας μαθηματικός στο 2ο ΕΠΑΛ της Νέας Ιωνίας με δεκαεπτάωρο ωράριο παίρνει απόσπαση για το εξωτερικό. Ένα λειτουργικό κενό των δεκαεπτά ωρών καλύτερα να καλυφθεί αυτήν τη στιγμή από τους υπάρχοντες μαθηματικούς του συγκεκριμένου ΕΠΑΛ. Παρ’ όλα αυτά, με βάση το ν. 3848/2010 και το άρθρο 5 παράγραφος 1, προβλέπεται ότι, αν το κενό είναι λιγότερο από δεκαέξι ώρες, δεν θεωρείται λειτουργικό. 
Για να μη θεωρηθεί ότι δεν υπάρχουν αδιόριστοι μαθηματικοί, δείτε μόνο ένα στοιχείο. Το 2010 παραιτήθηκαν χίλιοι εξήντα ένας μαθηματικοί και προσλήφθηκαν μόλις τριακόσιοι είκοσι επτά. Τέτοια παραδείγματα, κύριε Υφυπουργέ, υπάρχουν πολλά και το λιγότερο που θα μπορούσατε να κάνετε είναι να καλύψετε αυτά τα κενά με κάποιους από τους χιλιάδες αδιόριστους εκπαιδευτικούς. Αλλά, ακόμη δεν έχετε προσλάβει τους επτακόσιους εξήντα τέσσερις από τους επιτυχόντες του διαγωνισμού του ΑΣΕΠ του 2008. 
Φέτος μειώσατε τις θέσεις των αναπληρωτών κατά 60%, αλλά αυξήσατε το ωράριο των εκπαιδευτικών. Η λογική των υποχρεωτικών υπερωριών το μόνο που μπορεί να κάνει αυτήν τη στιγμή δεν είναι να καλύψει τα κενά των σχολειών μας, αλλά να τα υποβαθμίσει ακόμη περισσότερο, εισάγοντας ακόμη περισσότερες ελαστικές μορφές εργασίας. 
Σας ευχαριστώ πολύ.";"ΑΛΕΞΑΝΔΡΟΣ ΜΕΪΚΟΠΟΥΛΟΣ"
"1078";"): Ευχαριστούμε και εμείς, κύριε συνάδελφε. 
Ο κ. Παπαθεοδώρου έχει το λόγο.";"Μαρία Κόλλια-Τσαρουχά"
"1079";" (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κυρία Πρόεδρε. 
Κύριε Βουλευτά, πραγματικά είμαι ιδιαίτερα ικανοποιημένος, γιατί μιλήσατε για την αξιοποίηση του προσωπικού της εκπαίδευσης. Νομίζω ότι δεν υπάρχει κανείς σε αυτήν την Αίθουσα που να μη θεωρεί ότι κάποια πράγματα θα πρέπει να τα ξαναδούμε όχι απλά στο πλαίσιο ενός εξορθολογισμού του εκπαιδευτικού προσωπικού και των αναγκών, αλλά θα πρέπει να τα δούμε, διότι παραβιάζουν την λογική. 
Τα προηγούμενα χρόνια είχαμε πολύ περισσότερους διορισμούς                   -συμφωνείτε σε αυτό- είχαμε πολύ περισσότερες πιστώσεις, δηλαδή τετραπλάσιες ή πενταπλάσιες πιστώσεις αναπληρωτών από αυτές που έχουμε φέτος ή ενδεχομένως θα έχουμε του χρόνου και παράλληλα είχαμε κενά. Φέτος έχουμε διακόσιους είκοσι πέντε διορισμούς, δωδεκάμισι χιλιάδες αναπληρωτές και πάλι έχουμε κενά. Κάτι δεν έχουμε μετρήσει καλά τα τελευταία χρόνια. Δηλαδή, κάτι δεν έχουμε μετρήσει, όταν λέμε ότι μπορούμε να έχουμε πλεονασματικές περιοχές από τη μία πλευρά, ελλειμματικές από την άλλη και απλώς να διαπιστώνουμε το φαινόμενο. 
Σε αυτό που είπατε, ναι, έχετε δίκιο. Για ποιο λόγο; Όταν έχουμε ένα μαθηματικό ο οποίος παίρνει απόσπαση για το εξωτερικό το Μάρτιο, το κενό το οποίο αφήνει θα πρέπει να αναπληρωθεί. Τι θα μπορούσε να γίνει; Τρία πράγματα. Ένα θα ήταν να πάρουμε αναπληρωτή, αλλά δεν υπάρχουν πιστώσεις. Το δεύτερο θα ήταν να μην πάρει απόσπαση ο εκπαιδευτικός για το εξωτερικό και το τρίτο θα ήταν να καλυφθεί το κενό από τους υπόλοιπους εκπαιδευτικούς της ίδιας ειδικότητας του σχολείου του. Αυτό που επιλέγεται είναι το τρίτο. 
Θα σας έλεγα ότι υπάρχει και κάτι άλλο. Να ξαναδούμε όλες τις ειδικότητες, όλα τα κενά, όλες τις θέσεις που υπάρχουν στα σχολεία ανάλογα με το διαθέσιμο προσωπικό σήμερα. Διότι το πώς μπορούμε να αναπληρώσουμε τα κενά έχει να κάνει με το πώς κατανέμουμε το προσωπικό σε σχέση με τις ανάγκες. Και η ανάγκη δεν είναι απλά το λειτουργικό κενό. Η ανάγκη είναι –και πραγματικά πιστεύω ότι εδώ θα συμφωνήσουμε- η παροχή παιδείας και εκπαίδευσης στην πρωτοβάθμια και δευτεροβάθμια εκπαίδευση στα παιδιά τα οποία το έχουν ανάγκη. 
Άρα πιστεύω ότι θα πρέπει να ξαναδούμε το σύστημα. Δεν είναι οι δυνατότητες κάθε φορά που συρρικνώνονται, που είναι το συγκεκριμένο πρόβλημα, εκτός και αν κάποιος βρεθεί στην Ελλάδα και κόβει λεφτά από εδώ και πέρα, έτσι ώστε να παίρνουμε συνεχώς αναπληρωτές. Θα πρέπει να ξαναδούμε το σύστημα από την αρχή και πιστεύω ότι σε αυτήν την κατεύθυνση θα συμφωνήσουμε όλοι πως ανάγκες και προσωπικό θα πρέπει να είναι σε μια προοπτική συστοίχισης αυτών των δύο μεγεθών. 
Ευχαριστώ πολύ.";"ΘΕΟΔΩΡΟΣ ΠΑΠΑΘΕΟΔΩΡΟΥ"
"1080";"): Πάντως, αν μου επιτρέπετε, κύριε Υπουργέ, οι χαμένες διδακτικές ώρες δυστυχώς μέχρι σήμερα δεν αναπληρώνονται. Θα έλεγα ότι οι καλές προθέσεις είναι δεκτές, όμως δυστυχώς οι χαμένες ώρες των παιδιών μας δεν έχουν αναπληρωθεί. 
Σας ευχαριστώ, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι  η Ειδική Μόνιμη Επιτροπή Κοινοβουλευτικής Δεοντολογίας καταθέτει τις Εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Επόμενη είναι η τέταρτη με αριθμό 1095/26-2-2013 επίκαιρη ερώτηση πρώτου κύκλου του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τον Υπουργό Εσωτερικών, σχετικά με τη μετάθεση ημερομηνίας διεξαγωγής των δημοτικών και περιφερειακών εκλογών. 
Ο κ. Παππάς έχει το λόγο.";"Μαρία Κόλλια-Τσαρουχά"
"1081";": Ευχαριστώ, κυρία Πρόεδρε. Εύχομαι καλό μήνα!
Κύριε Υπουργέ, με το νόμο «Καλλικράτης» σχετικά με τις τροποποιήσεις στη νομοθεσία της τοπικής αυτοδιοίκησης ορίστηκε ότι οι εκλογές για την ανάδειξη αιρετών οργάνων των ΟΤΑ, δηλαδή των δήμων, περιφερειών και κοινοτήτων –όσων έχουν απομείνει- θα γίνονται κάθε πέντε χρόνια και η ημερομηνία διεξαγωγής τους θα συμπίπτει με την ημερομηνία διεξαγωγής των Ευρωεκλογών. Έτσι, οι επόμενες προγραμματισμένες εκλογές για την ανάδειξη των δημάρχων και των περιφερειαρχών πρόκειται να γίνουν το μεθεπόμενο Ιούνιο, δηλαδή τον Ιούνιο του 2014. 
Ωστόσο, τον τελευταίο καιρό διαβάζουμε -και διαμηνύεται από δημοσιεύματα και του φιλοκυβερνητικού Τύπου- γράφονται κάποια σενάρια ότι διά νόμου σκέφτεστε να μετατοπίσετε τις δημοτικές και νομαρχιακές εκλογές ένα χρόνο μετά, δηλαδή τον Ιούνιο του 2015. 
Ενδεχόμενη μετατόπιση της ημερομηνίας αυτής κατά τη Χρυσή Αυγή αποτελεί βαρύτατη αντιδημοκρατική εκτροπή, γιατί αλλοιώνει τη βούληση των πολιτών, που ψήφισαν τοπικούς άρχοντες αυστηρά για μία θητεία. Πιστεύουμε ότι τυχόν παράταση αυτής της θητείας γίνεται ουσιαστικά για μικροκομματικά οφέλη του ΠΑΣΟΚ, κατά πρώτο λόγο, και της Νέας Δημοκρατίας, χωρίς ουσιαστικά να εξυπηρετείται καμμία αυτοδιοικητική σκοπιμότητα. 
Αυτήν τη στιγμή το ΠΑΣΟΚ ελέγχει οκτώ περιφέρειες, έχει οκτώ περιφερειάρχες, διακόσιους είκοσι δημάρχους. 
Εσείς της Νέας Δημοκρατίας ελέγχετε περίπου ογδόντα δημάρχους. 
Όλα δείχνουν και δημοσκοπικά και από τον ίδιο το λαό –που εμείς τουλάχιστον που κυκλοφορούμε έξω τον ακούμε- έχει γίνει σαφές ότι, αν γίνουν εκλογές τον Ιούνιο του 2014, όπως είναι το σωστό και το προγραμματισμένο, το ΠΑΣΟΚ θα είναι πλέον κατακαημένο και καταϊδρωμένο. Δεν πρόκειται να εκλεγεί από το ΠΑΣΟΚ όχι δήμαρχος ή περιφερειάρχης αλλά ούτε ένας κοινοτάρχης.
Ίδια πανωλεθρία πρόκειται να πάθει και η Νέα Δημοκρατία. 
Αρνηθήκατε δύο φορές να μας απαντήσετε. Μάλλον δεν μπορέσατε. Την περασμένη Δευτέρα στερηθήκαμε εμείς την παρουσία σας για να απαντήσετε στην ερώτησή μας, διότι βρισκόσασταν στην παρουσίαση των σκέψεων -εν πάση περιπτώσει- του αειθαλούς πολιτικού. Ξέρετε, είναι ο πολιτικός που ενώνει όλες τις πολιτικές παρατάξεις στην Ελλάδα και όλα τα οικονομικά συμφέροντα. 
Είναι προς τιμήν σας που ήρθατε να μιλήσετε, γιατί κυκλοφορεί και το ότι είπατε «εμείς σε τέτοιου είδους ερώτηση της Χρυσής Αυγής και του ΣΥΡΙΖΑ» –γιατί συμπτωματικά την ίδια μέρα που κάναμε την ερώτηση εμείς για τρίτη φορά την έκανε και ο κ. Βούτσης του ΣΥΡΙΖΑ, αμέσως μετά από εμάς- «δεν πρόκειται να απαντήσουμε». 
Τους διαψεύδετε, βέβαια, με την παρουσία σας εδώ και με πολύ ενδιαφέρον θα ακούσω την απάντησή σας.";"ΧΡΗΣΤΟΣ ΠΑΠΠΑΣ"
"1082";"): Ευχαριστώ, κύριε συνάδελφε. 
Στην επίκαιρη ερώτηση θα απαντήσει ο Υπουργός κ. Ευριπίδης Στυλιανίδης. 
Ορίστε, κύριε Υπουργέ, έχετε το λόγο.";"Μαρία Κόλλια-Τσαρουχά"
"1083";" (Υπουργός Εσωτερικών): Ευχαριστώ πολύ, κυρία Πρόεδρε. 
Κύριε συνάδελφε, κατ’ αρχάς, την υφιστάμενη κατάσταση λίγο-πολύ την περιγράψατε. Με το νόμο «Καλλικράτης», το ν. 3852/2010, προσδιορίστηκε ουσιαστικά η θητεία ως πενταετής και ταυτίστηκε η ημερομηνία των αυτοδιοικητικών εκλογών με την ημερομηνία των Ευρωεκλογών. Στη μετάβαση προς το νέο σύστημα στο άρθρο 9 ο ίδιος νόμος προβλέπει σαφώς και ρητώς ότι θα επαναλαμβάνονται οι εκλογές κάθε πέντε χρόνια μαζί με τις Ευρωεκλογές. Αυτή είναι η υφιστάμενη κατάσταση. 
Η ηγεσία του Υπουργείου Εσωτερικών ουδέποτε από μόνη της άνοιξε συζήτηση επί του συγκεκριμένου ζητήματος. 
Παρά ταύτα, η συζήτηση άνοιξε και άνοιξε, διότι η θέση που περιγράψατε προηγουμένως είναι μία θέση που συμπεριλαμβάνεται στις αποφάσεις του συνεδρίου της ΚΕΔΕ και έχει τεθεί και προς εμάς το αντίστοιχο αίτημα και από τους αιρετούς περιφερειάρχες, οι οποίοι μίλησαν για πέντε χρόνια θητεία από τώρα, όχι δηλαδή από τις επόμενες εκλογές και μετά.
Τα επιχειρήματα με τα οποία αυτή η πλευρά στήριξε τον ισχυρισμό της είναι τρία. 
Πρώτον, είναι εύλογο κατά τη μεταβατική περίοδο προσαρμογής στο σύστημα «Καλλικράτης» να χρειάζεται περισσότερος χρόνος απ’ ότι σε μία φυσιολογική περίοδο. Άρα, δεν είναι λογικό -κατ’ αυτούς- η θητεία να είναι τώρα τέσσερις μήνες μικρότερη από την παλιά τετραετή θητεία. 
Το δεύτερο επιχείρημα που παρουσίασε η ΚΕΔΕ, αλλά και οι περιφερειάρχες είναι ότι η προγραμματισμένη ημερομηνία εκλογών συμπίπτει με την κρίσιμη περίοδο που θα πρέπει να ολοκληρώνεται η διαδικασία απορρόφησης του ΕΣΠΑ και μπορεί μια εκλογική αναταραχή να έχει επιπτώσεις στα ποσοστά απορροφητικότητας.
Το τρίτο επιχείρημά τους είναι ότι υποβαθμίζεται ο χαρακτήρας των ανεξάρτητων αυτοδιοικητικών εκλογών, όταν συμπίπτει με μια αμιγώς πολιτική διαδικασία, όπως είναι οι ευρωεκλογές.
Εμείς δεν έχουμε τοποθετηθεί επί του θέματος και ούτε είμαστε έτοιμοι αυτή τη στιγμή να τοποθετηθούμε. Είμαστε υποχρεωμένοι να ακούσουμε όλα τα επιχειρήματα από όλες τις πλευρές. Είμαστε υποχρεωμένοι να μελετήσουμε και τη νομική, αλλά και την πολιτική διάσταση του ζητήματος και να είστε βέβαιοι και εσείς και όλη η Εθνική Αντιπροσωπεία ότι, εφόσον έχουμε τη συνολική αξιολόγηση μπροστά μας, θα σας ενημερώσουμε, για να αποφασίσει η Βουλή για το τι μέλλει γενέσθαι.
Ευχαριστώ.";"ΕΥΡΙΠΙΔΗΣ ΣΤΥΛΙΑΝΙΔΗΣ"
"1084";"): Σας ευχαριστούμε, κύριε Υπουργέ.
Κύριε Παππά, έχετε το λόγο για δευτερολογία.";"Μαρία Κόλλια-Τσαρουχά"
"1085";": Ομολογία, λοιπόν, κύριε Υπουργέ, ότι δεν ανοίξατε εσείς τη συζήτηση. Κάποιοι άλλοι την άνοιξαν. Δηλαδή, την άνοιξε ο κ. Βενιζέλος, ο οποίος δεν θέλει τις δημοτικές εκλογές.
Μιλήσατε, λοιπόν -και τα ρίχνετε εμμέσως πλην σαφώς στους περιφερειάρχες και στην ΚΕΔΕ- περί των απόψεων. Εγώ δεν ζήτησα να μου εκθέσετε τις απόψεις των περιφερειαρχών. Ζήτησα να μου εκθέσετε τις δικές σας απόψεις και εσείς δεν τις εκθέσατε. Είπατε ότι επιφυλάσσεστε, ότι δεν είστε ακόμα έτοιμοι.
Δηλαδή, αν αλλάξετε την ορολογία από «δημοτικές εκλογές» και βάλετε τον όρο «κοινοβουλευτικές, βουλευτικές εκλογές», μπορείτε και είναι πιθανό στο μέλλον να μας φέρνετε τα ίδια επιχειρήματα του τύπου «επειδή το τάδε φόρουμ είπε αυτό το πράγμα, εξετάζουμε να μην γίνουν εκλογές».
Τι πράγματα είναι αυτά που ακούμε στην Αίθουσα αυτή; Ως πότε θα παρανομείτε; Αυτό είναι μια παρανομία. Η δική σας εξουσία, η εκτελεστική, γράφει στα παλαιότερα των υποδημάτων της την εξουσία όχι μόνο τη νομοθετική εδώ μέσα, αλλά και τη δικαστική, τους λειτουργούς, το Συμβούλιο της Επικρατείας. Έχουμε μια απόφαση του Συμβουλίου της Επικρατείας που κατ’ ουσίαν κηρύσσει παράνομες τις προηγούμενες δημοτικές εκλογές, κηρύσσει παράνομο -για να πούμε τα πράγματα με το όνομά τους- το Δήμαρχο Αθηναίων κ. Καμίνη, ο οποίος εκλέχθηκε με πάρα πολλές ψήφους λαθρομεταναστών και δεν κάνετε τίποτα. Αντί να συζητάτε εσείς εδώ μέσα ότι πρέπει άμεσα να γίνουν και πάλι εκλογές για το Δήμο Αθηναίων, συζητάτε και λέτε ότι θα δούμε αν θα γίνουν εκλογές ή δεν θα γίνουν, λέτε για το ΕΣΠΑ και διάφορα τέτοια.
Η ουσία είναι μία, ότι φοβάστε την άνοδο της Χρυσής Αυγής. Όλα δείχνουν ότι η Χρυσή Αυγή στους μεγάλους δήμους και δη, στο Δήμο Αθηναίων -που έχουμε και στοιχεία και το γνωρίζουμε, έχουν γίνει και δημοσκοπήσεις και κρυφές μάλιστα- εκλέγει δήμαρχο από την πρώτη Κυριακή. Αυτό φοβάστε.
Κάνετε τα χατίρια στον κ. Βενιζέλο, στον ανύπαρκτο πλέον πολιτικά κ. Βενιζέλο, όπως το κάνατε και χθες που αποσύρατε την τροπολογία για το γένος. Παίρνει τηλέφωνο ο Βενιζέλος το Σαμαρά και του λέει «δεν μπορώ, έχω συνέδριο». «Εντάξει, Μπένι», του λέει ο Αντώνης, «άστο, θα το αποσύρω». Έτσι πολιτεύεστε, δυστυχώς.
Να δούμε τι θα μας απαντήσετε.";"ΧΡΗΣΤΟΣ ΠΑΠΠΑΣ"
"1086";"): Ευχαριστούμε, κύριε Παππά.
Κύριε Υπουργέ, έχετε το λόγο.";"Μαρία Κόλλια-Τσαρουχά"
"1087";" (Υπουργός Εσωτερικών): Πρώτα απ’ όλα, για να είμαστε ειλικρινείς και ευθείς σε αυτήν την Αίθουσα, θέλω να σας διαβεβαιώσω με κάθε ειλικρίνεια ότι το θέμα της ενδεχόμενης ή μη μετατόπισης των εκλογών δεν ετέθη από κανένα κόμμα της συγκυβέρνησης. Ετέθη και από το πρακτικό των πορισμάτων του Συνεδρίου της ΚΕΔΕ, με την επιχειρηματολογία που προηγουμένως σας παρουσίασα. Και βεβαίως…";"ΕΥΡΙΠΙΔΗΣ ΣΤΥΛΙΑΝΙΔΗΣ"
"1088";": Είναι απρεπές αυτό που κάνω, αλλά δεν καθορίζει η ΚΕΔΕ την πολιτική ζωή της χώρας.";"ΧΡΗΣΤΟΣ ΠΑΠΠΑΣ"
"1089";"): Σας παρακαλώ, μην διακόπτετε. Αφήστε να απαντήσει ο κύριος Υπουργός. Το αυτονόητο λέτε, νομίζω.";"Μαρία Κόλλια-Τσαρουχά"
"1090";" (Υπουργός Εσωτερικών): Αναμφισβήτητα, η οποιαδήποτε απόφαση, αν χρειαστεί να παρθεί -που και αυτό δεν είναι βέβαιο- θα πρέπει να έχει τη συμβολή και της εκτελεστικής εξουσίας και της νομοθετικής εξουσίας. Δεν μπορεί κανείς αυθαίρετα να αποφασίσει οτιδήποτε.
Εγώ σας είπα, για να είμαι και υπεύθυνος απέναντί σας, ότι αυτή τη στιγμή το θέμα δεν μας έχει απασχολήσει, διότι το προηγούμενο διάστημα απασχολούμασταν πραγματικά με την οικονομική διάσωση των ΟΤΑ και με τον αγώνα να κρατήσουμε όρθια τα κοινωνικά δίκτυα των δήμων, στα οποία ακουμπά ένα μεγάλο κομμάτι της κοινωνίας που σήμερα δοκιμάζεται λόγω της οικονομικής κρίσης.
Αναφερθήκατε και στο θέμα των αλλοδαπών που ψήφισαν στις αυτοδιοικητικές εκλογές. Εδώ έχω να πω ότι, απ’ όσο γνωρίζω τουλάχιστον, δεν ήταν ο αριθμός τέτοιου μεγέθους, που να εξαρτηθεί απ’ αυτόν το τελικό αποτέλεσμα. Εμείς ως Κυβέρνηση έχουμε δηλώσει και ευθέως ότι είμαστε υποχρεωμένοι να σεβαστούμε την απόφαση του Συμβουλίου της Επικρατείας και να εναρμονίσουμε την κείμενη νομοθεσία σ’ αυτήν την ετυμηγορία του Ανωτάτου Δικαστηρίου.
Σε κάθε περίπτωση, επιφυλασσόμαστε για το θέμα. Όπως είπα αρχικά, θα μελετήσουμε την επιχειρηματολογία από όλες τις πλευρές. Θα μελετήσουμε τη νομική, αλλά και την πολιτική διάσταση του θέματος, και να είστε βέβαιοι ότι θα σας ενημερώσουμε, γιατί αυτό το Κοινοβούλιο θα αποφασίσει. Δεν μπορεί να αποφασίσει η Κυβέρνηση μόνη της για οτιδήποτε.
Ευχαριστώ πολύ.";"ΕΥΡΙΠΙΔΗΣ ΣΤΥΛΙΑΝΙΔΗΣ"
"1091";"): Ευχαριστούμε κι εμείς, κύριε Υπουργέ.
Εισερχόμαστε τώρα στη συζήτηση της δεύτερης με αριθμό 1085/26.2.2013 επίκαιρης ερώτησης δευτέρου κύκλου της Βουλευτού Α΄ Αθήνας της Νέας Δημοκρατίας κ. Φωτεινής Πιπιλή προς τον Υπουργό Οικονομικών, σχετικά με το κόστος λειτουργίας των ανεξάρτητων αρχών.
Ορίστε, κυρία συνάδελφε, έχετε το λόγο.";"Μαρία Κόλλια-Τσαρουχά"
"1092";": Κυρία Πρόεδρε, κύριε Υπουργέ, ασχολούμαι με το ίδιο θέμα από τα μέσα του 2011. Ήταν ακριβώς η περίοδος που άρχισαν τα δραστικά μέτρα, όχι μόνο της περικοπής μισθών και συντάξεων, αλλά γενικότερα της επιβεβλημένης περικοπής κρατικών δαπανών σε οποιονδήποτε τομέα, συμπεριλαμβανομένου του ελληνικού Κοινοβουλίου. Όποιες περικοπές έχουν γίνει, για παράδειγμα, στο ελληνικό Κοινοβούλιο, οποιοσδήποτε μπαίνει στο διαδίκτυο και τις γνωρίζει επακριβώς και μπορεί να τις σχολιάσει ή να ασκήσει κριτική.
Όμως, υπάρχει ένα τεράστιο κενό αναφορικά με το κόστος των ανεξάρτητων αρχών σήμερα που είναι 2013, διότι σύμφωνα με τα στοιχεία που δόθηκαν σε μία από τις έντεκα επίκαιρες και απλές ερωτήσεις μου το 2011, ο τότε Αναπληρωτής Υπουργός κ. Σαχινίδης είχε μόνο δεδομένα στοιχεία απολογισμού του προϋπολογισμού του 2009, του προϋπολογισμού του 2010 και του προϋπολογισμού του  2011, όπου προέκυπτε τότε ότι οι ανεξάρτητες αρχές στοίχιζαν συνολικά με τους προϋπολογισμούς 136.239.800 ευρώ, ενώ υπήρχε και το σκανδαλώδες ποσό ενοικίων το μήνα μόνο για εννέα ανεξάρτητες αρχές των 415.000 ευρώ περίπου. Μόνο για μία Αρχή, αυτή του Συνηγόρου του Πολίτη, το μηνιαίο μίσθωμα πολυτελέστατου κτηρίου στις καλές εποχές του 2002 ήταν 110.000 ευρώ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Είναι, λοιπόν, η ενδέκατη επίκαιρη ερώτηση για το ίδιο θέμα. Τι περικοπές έχουν γίνει στο συνολικό κόστος του προϋπολογισμού του συνόλου των ανεξάρτητων αρχών και ποιες είναι οι δραστικές περικοπές ενοικίων στις εννέα –και όχι μόνο- ανεξάρτητες αρχές που προανέφερα;
Ευχαριστώ.";"ΦΩΤΕΙΝΗ ΠΙΠΙΛΗ"
"1093";"): Ευχαριστούμε, κυρία Πιπιλή.
Στην ερώτηση της κ. Πιπιλή θα απαντήσει ο Αναπληρωτής Υπουργός Οικονομικών κ. Σταϊκούρας.
Ορίστε, κύριε Υπουργέ, έχετε το λόγο.";"Μαρία Κόλλια-Τσαρουχά"
"1094";" (Αναπληρωτής Υπουργός Οικονομικών): Κυρία συνάδελφε, με την επίκαιρη ερώτησή σας όντως επανέρχεστε σε ένα θέμα που έχετε αναδείξει πολλές φορές στο παρελθόν και ήμασταν μαζί σ’ αυτά τα έδρανα από τα μέσα του 2011. Και σωστά πράξατε. Ορθώς, μάλιστα, επανέρχεστε, διότι πρόκειται για ένα ζήτημα για το οποίο δεν πρέπει να υπάρχουν σκιές, αλλά πλήρης αποτύπωση των πραγματικών δεδομένων και διαφάνεια.
Πρόκειται για ένα σημαντικό ζήτημα στο πλαίσιο της ευρύτερης προσπάθειας που καταβάλλει η Κυβέρνηση για δημοσιονομική εξυγίανση, προσαρμογή και πειθαρχία. Άλλωστε, η μείωση των απολαβών των αξιωματούχων του δημοσίου, αλλά και των ενοικίων των κτηρίων στα οποία στεγάζονται υπηρεσίες του δημοσίου, αποτέλεσε την πρώτη νομοθετική πρωτοβουλία του Υπουργείου Οικονομικών από τον Αύγουστο του 2012.
Ήταν η πρώτη νομοθετική πρωτοβουλία της Κυβέρνησης εθνικής ευθύνης, με στόχο τη μείωση της δημόσιας δαπάνης για τη λειτουργία του πολιτικού συστήματος. Μία πρωτοβουλία που δεν είχε μόνο σημαντική συμβολική σημασία, αλλά και ουσιαστική, αν κρίνουμε από τα αποτελέσματα, τα οποία προκύπτουν και στην περίπτωση –να ξεκινήσω από το πρώτο ερώτημά σας- των ενοικίων των κτηρίων, όπου στεγάζονται οι ανεξάρτητες διοικητικές αρχές.
Συγκεκριμένα, όπως γνωρίζετε και αναδείξατε από το 2011, με το ν. 4002/2011 τα μισθώματα του δημοσίου μειώθηκαν συναινετικά ή υποχρεωτικά κατά ποσοστό τουλάχιστον 20%. Επιπλέον, κάποιες ανεξάρτητες αρχές προχώρησαν εκ των υστέρων σε μια νέα συναινετική μείωση των μισθωμάτων. Και με το νόμο αυτής της Κυβέρνησης, το ν. 4081/2012, επήλθε νέα μείωση -κλιμακωτή αυτή τη φορά- με βάση το ύψος του μηνιαίου μισθώματος, που έφτανε στο 25%.
Κυρία συνάδελφε, ο έλεγχος για την εφαρμογή των διατάξεων των νόμων, που προανέφερα σ’ αυτό το σκέλος του ερωτήματός σας, γίνεται από τις αρμόδιες κτηματικές υπηρεσίες, που είναι αποκεντρωμένες υπηρεσίες του Υπουργείου Οικονομικών. 
Συνεπώς, σύμφωνα με τα στοιχεία του ελέγχου αυτού, τα μισθώματα που καταβάλλονται σήμερα για τη στέγαση των ανεξάρτητων αρχών ανέρχονται σε μηνιαία βάση στις 297.000 ευρώ. Για την ακρίβεια, στις 296.733 ευρώ. Σε σύγκριση με το ύψος των μισθωμάτων που καταβάλλονταν το 2010, δηλαδή πριν από την υλοποίηση των μειώσεων, προκύπτει μηνιαία μείωση 189.000 ευρώ. Για την ακρίβεια, 188.609 ευρώ. Προκύπτει, δηλαδή, μια μείωση περίπου 40%. Παράλληλα, στο πλαίσιο του εφικτού, εξετάζονται όλες οι περιπτώσεις περαιτέρω εξοικονόμησης των δημόσιων πόρων που διατίθενται για τα εν λόγω μισθώματα και όχι μόνο, στα πλαίσια της αναδιάρθρωσης των Υπουργείων της χώρας. Πρόκειται για περιπτώσεις και κινήσεις, οι οποίες θα επιτρέψουν τη δημιουργία καθαρού δημοσιονομικού οφέλους, συμβάλλοντας στον εθνικό στόχο της επίτευξης πρωτογενών πλεονασμάτων από φέτος. Σ’ αυτό το πλαίσιο έχουμε προχωρήσει και σε αντίστοιχες παρεμβάσεις στο πεδίο του εξορθολογισμού των απολαβών, τις οποίες και θα σας αναπτύξω στη δευτερολογία μου.
Ευχαριστώ πολύ.";"ΧΡΗΣΤΟΣ ΣΤΑΪΚΟΥΡΑΣ"
"1095";"): Σας ευχαριστούμε πολύ, κύριε Υπουργέ.
Κυρία Πιπιλή, έχετε το λόγο.";"Μαρία Κόλλια-Τσαρουχά"
"1096";": Κύριε Υπουργέ, χαίρομαι γιατί τουλάχιστον πήρα μία επίσημη απάντηση –ακριβώς για να μην υπάρχουν φήμες- ότι δίνουμε περίπου 300.000 ευρώ για τα ενοίκια των ανεξάρτητων αρχών, μια μείωση σε σχέση με το παρελθόν, όπως μου είπατε, της τάξεως του 40%. 
Κύριε Σταϊκούρα, το Υπουργείο σας συνένωσε εφορίες. Γνωρίζω πολύ καλά τη μεγάλη επιτυχία και προσπάθεια του Υπουργείου Οικονομικών αναφορικά με τα κόστη ενοικίων στις συγχωνευμένες εφορίες. Κάνατε ειδική επιτροπή με αρχιτέκτονες, με οικονομολόγους, με ανθρώπους που κοστολόγησαν τι σημαίνει η μεταφορά μιας εφορίας σε ένα άλλο κτήριο, τι παρεμβάσεις πρέπει να γίνουν, με πρώτιστο καθήκον σας να βρείτε ιδιόκτητα κτήρια για τις εφορίες. Και πετύχατε, κύριε Σταϊκούρα –και μπράβο στο Υπουργείο Οικονομικών- τη μείωση ετησίως κατά 20 εκατομμύρια ευρώ μόνο από τα ενοίκια που έδινε παλιά το κράτος για τη στέγαση εφοριών.
Ακούστε, κύριε Σταϊκούρα, το έχω πει πάρα πολλές φορές: Για εμένα πρώτιστο καθήκον είναι, μαζί με την Κτηματική Υπηρεσία του Δημοσίου, αμέσως να γίνει μεταφορά όλων των ανεξάρτητων αρχών της χώρας στα εγκαταλελειμμένα και ρημαγμένα δημόσια κτήρια, ειδικά στο κέντρο της Αθήνας, το οποίο έχει αποψιλωθεί από ζωή. Το «La Mirage» στην Ομόνοια ξέρετε πολύ καλά ότι πέτυχε να διασωθεί, όπως και το «Esperia» του Ταμείου Νομικών, που είναι δέκα χιλιάδες τετραγωνικά. Το παλιό ξενοδοχείο, το «Ambassadeur», στην Ομόνοια –εννέα χιλιάδες ογδόντα επτά τετραγωνικά- του Ταμείου Επικουρικής Ασφάλισης Ιδιωτικού Τομέα καταρρέει. Το κτήριο του ΙΚΑ Πειραιώς ρημάζει από το 1999. Και το ΙΚΑ, κυρία Πρόεδρε, αναγκάζεται σήμερα να πληρώνει 600.000 ευρώ ετησίως για νοίκι. 
Εδώ και τώρα, λοιπόν, κύριε Σταϊκούρα, όλες οι ανεξάρτητες αρχές με εντολή της Κυβέρνησης και σε συνεργασία με το Υπουργείο Οικονομικών, το ΤΕΕ και δεν ξέρω με ποιο άλλο τεχνικό όργανο του κράτους, θα πρέπει σταδιακά σε ένα χρόνο να μεταφερθούν σε «ρημάδια» περιουσιακά στοιχεία του κράτους ή των ασφαλιστικών ταμείων στο κέντρο της Αθήνα, δίπλα στο μετρό, ώστε ο πολίτης να έχει εύκολη πρόσβαση. Έγινε ολόκληρη συζήτηση για τις περικοπές των συντάξεων και για τα περίφημα 300 εκατομμύρια ευρώ που έλειπαν. Νομίζω ότι πρέπει να δώσουμε πίσω σε αυτούς τους συνταξιούχους έστω τα μισά από τα νοίκια ή τις αμοιβές των ανεξάρτητων αρχών.
Ευχαριστώ.";"ΦΩΤΕΙΝΗ ΠΙΠΙΛΗ"
"1097";"): Σας ευχαριστώ κι εγώ, κυρία Πιπιλή. 
Θα πρέπει βέβαια να δούμε και ποιοι είναι οι ιδιοκτήτες των ακινήτων αυτών. Γιατί κι αυτό είναι ένα μεγάλο θέμα.";"Μαρία Κόλλια-Τσαρουχά"
"1098";": Κυρία Πρόεδρε, εσείς μπορείτε να διατάξετε έλεγχο, όχι εγώ.";"ΦΩΤΕΙΝΗ ΠΙΠΙΛΗ"
"1099";"): Το λόγο έχει ο Αναπληρωτής  Υπουργός Οικονομικών κ. Σταϊκούρας.";"Μαρία Κόλλια-Τσαρουχά"
"1100";" (Αναπληρωτής Υπουργός Οικονομικών): Κυρία συνάδελφε, οι προβληματισμοί σας είναι εύλογοι και οι απόψεις σας μας βρίσκουν απολύτως σύμφωνους. Άλλωστε, είσαστε από τα πρόσωπα του ελληνικού Κοινοβουλίου, τα οποία συνέβαλαν στην προσπάθεια εξορθολογισμού και περιορισμού των δαπανών και μέσα από την κοινοβουλευτική διαδικασία για τις ανεξάρτητες αρχές. 
Θεωρώ ότι υπάρχει μια ευρύτερη σύγκλιση απόψεων και θέσεων για την ανάγκη περαιτέρω εξορθολογισμού της δημόσια δαπάνης. Θα καταθέσω την πρότασή σας στα πλαίσια της αναδιάρθρωσης του Υπουργείου Οικονομικών, που συζητάμε αυτή την περίοδο, όπως γίνεται και σε άλλα Υπουργεία, για τον περαιτέρω εξορθολογισμό της δαπάνης σε ό,τι αφορά τα ενοίκια. 
Υπάρχει όμως και ένα άλλο ερώτημα που θέτετε στην ερώτησή σας, το οποίο δεν θέλω να αφήσω αναπάντητο και αφορά το κομμάτι του εξορθολογισμού της μισθολογικής δαπάνης των ανεξάρτητων αρχών. Αναφέρομαι στον εξορθολογισμό των πόρων σε ό,τι αφορά τη μισθολογική δαπάνη των μελών των ανεξάρτητων αρχών χωρίς να αποδυναμώνεται φυσικά ο θεσμικός τους ρόλος αλλά και το σημαντικό έργο που έχουν να επιτελέσουν. 
Με το ν. 3833/2010 μειώθηκαν οι αποδοχές των προέδρων, των αντιπροέδρων και των μελών των ανεξάρτητων αρχών κατά 7%, ενώ οι αποζημιώσεις των συνεδριάσεων μειώθηκαν κατά 50%. 
Με το ν. 3845/2010 αυτές οι αποδοχές μειώθηκαν επιπλέον κατά 3%. Οι σημαντικές παρεμβάσεις όμως –και το έχουμε συζητήσει αυτό πάρα πολλές φορές- έγιναν το δεύτερο μισό του 2012. 
Τι κάναμε εμείς; Από 1-9-2012 τέθηκε σε εφαρμογή το νέο ανώτατο όριο αποδοχών με βάση το ν. 3833/2012, το οποίο με απόφαση του ομιλούντος ως Αναπληρωτή Υπουργού Οικονομικών, στις 27-7-2012 διαμορφώθηκε στο ποσό των 5.000 ευρώ μηνιαίως. 
Στη συνέχεια, από 1-1-2013 σύμφωνα με τις διατάξεις του ν. 4093/2012 το ανώτατο όριο των αποδοχών του γενικού γραμματέα των Υπουργείων διαμορφώθηκε λίγο χαμηλότερα, στα 4.750 ευρώ μηνιαίως έχοντας εφαρμογή μεταξύ άλλων και στους προέδρους, στους αντιπροέδρους και στα μέλη των ανεξάρτητων αρχών. 
Επίσης, με διατάξεις του ίδιου νόμου ορίστηκε ότι από 1-1-2013 οι αποδοχές, οι αποζημιώσεις, τα έξοδα παράστασης και οι αμοιβές εν γένει που καταβάλλονταν μέχρι το τέλος του 2012 στους προέδρους, στους αντιπροέδρους και στα μέλη των ανεξάρτητων αρχών, μειώνονται κατά ποσοστό 20%. 
Πρόκειται για μία σειρά από παρεμβάσεις που συμβάλλουν καθοριστικά στον εξορθολογισμό της μισθολογικής δαπάνης των ανεξάρτητων αρχών. Για παράδειγμα, υπάρχουν περιπτώσεις όπου οι αποδοχές του προέδρου ανεξάρτητης αρχής μειώθηκαν από το τέλος του 2009 περίπου κατά 50%. Στις 31-12-2009 υπήρχε πρόεδρος που έπαιρνε 9.039 ευρώ και τώρα παίρνει 4.750 ευρώ. Ενδεικτικά να αναφέρω ότι αυτό συμβαίνει στην Εθνική Επιτροπή Τηλεπικοινωνιών και Ταχυδρομείων ή στην Επιτροπή Ανταγωνισμού. 
Βέβαια –και έχετε δίκιο εδώ- η αποτελεσματικότητα ενός πολιτικού μέτρου δεν εξαντλείται μόνο στη νομοθετική θέσπιση αλλά όπως υπαινίσσεστε και στο ερώτημά σας, συναρτάται με την πιστή και πλήρη υλοποίησή του. Γι’ αυτόν το λόγο, από την πρώτη στιγμή παρακολουθούμε την εφαρμογή του, όπως συμβαίνει σε κάθε πεδίο της ασκούμενης πολιτικής και παρεμβαίνουμε όπου χρειάζεται. 
Παράλληλα, λοιπόν, με την μισθολογική εγκύκλιο που εστάλη, μεταξύ άλλων, προς όλες τις ανεξάρτητες αρχές στις 22 Νοεμβρίου του 2012, παρακολουθούμε την υλοποίηση της εν λόγω μισθολογικής προσαρμογής. Έχει σταλεί έγγραφο από το Γενικό Λογιστήριο του Κράτους με το οποίο όλες οι ανεξάρτητες αρχές –και τα στοιχεία θα είναι στη διάθεσή σας- καλούνται να μας ενημερώσουν άμεσα για τις πρωτοβουλίες που έχουν αναλάβει αναφορικά με την εφαρμογή αυτών των διατάξεων. Την παρακολούθηση, φυσικά, ακολουθεί ο δημοσιονομικός έλεγχος, όταν διαπιστωθεί η μη εφαρμογή των κείμενων διατάξεων της υφιστάμενης νομοθεσίας. Έτσι έγινε άλλωστε πριν ορισμένους μήνες, στην περίπτωση μιας ανεξάρτητης αρχής, που μετά από δημοσιονομικό έλεγχο των υπηρεσιών του Γενικού Λογιστηρίου του  Κράτους, διαπιστώθηκαν παρατυπίες.";"ΧΡΗΣΤΟΣ ΣΤΑΪΚΟΥΡΑΣ"
"1101";": Από τον πρόεδρο και τα μέλη.";"ΦΩΤΕΙΝΗ ΠΙΠΙΛΗ"
"1102";" (Αναπληρωτής Υπουργός Οικονομικών): Οι αρμόδιες υπηρεσίες, πλέον, έχουν επιληφθεί της υπόθεσης. Έχουν γίνει οι απαιτούμενες προσαρμογές και δρομολογούνται οι διαδικασίες για την επιστροφή των αχρεωστήτως ληφθέντων ποσών.
Κυρία συνάδελφε, κυρία Πιπιλή, η χρηστή δημοσιονομική διαχείριση, σε κάθε επίπεδο και διάσταση του δημόσιου τομέα, είναι βασική προϋπόθεση για να πιάσουν τόπο οι θυσίες των πολιτών και να επιστρέψουμε κομμάτι αυτών, ως μέρισμα, όπως είπατε, στις ομάδες που έχουν την μεγαλύτερη ανάγκη. Προς την κατεύθυνση αυτή συνεχίζουμε την προσπάθεια προσηλωμένοι στους στόχους μας και με υπευθυνότητα απέναντι στους Έλληνες πολίτες. 
Σας ευχαριστούμε πολύ, για τη συμβολή σας σε αυτό.";"ΧΡΗΣΤΟΣ ΣΤΑΪΚΟΥΡΑΣ"
"1103";"): Κύριε Υπουργέ, και εμείς ευχαριστούμε. Αν μου επιτρέπετε, θέλω να ρωτήσω, γιατί μου διαφεύγει, αν τα μέλη των ανεξαρτήτων μελών έχουν μισθούς και συντάξεις ή παίρνουν ένα μισθό ή την σύνταξη; Είναι, βέβαια, εκτός διαδικασίας αυτό που σας ρωτάω.";"Μαρία Κόλλια-Τσαρουχά"
"1104";": Αν μου επιτρέπετε, κυρία Πρόεδρε, να απαντήσω γιατί γνωρίζω πολύ καλά το θέμα.";"ΦΩΤΕΙΝΗ ΠΙΠΙΛΗ"
"1105";" (Αναπληρωτής Υπουργός Οικονομικών): Θα σας απαντήσω εγγράφως.";"ΧΡΗΣΤΟΣ ΣΤΑΪΚΟΥΡΑΣ"
"1106";"): Ωραία, θα κάνω ερώτηση τότε, κύριε Υπουργέ, ευχαριστώ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί συνοδοί τους από το Γυμνάσιο και Λυκειακές Τάξεις Σύμης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Εισερχόμαστε, κυρίες και κύριοι συνάδελφοι, στην τρίτη με αριθμό 1096/26-2-2013 επίκαιρη ερώτηση δευτέρου κύκλου της Βουλευτού Β΄ Αθηνών του Λαϊκού Συνδέσμου-Χρυσή Αυγή, κ. Ελένης Ζαρούλια, προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την πώληση του αεροδρομίου του Ελληνικού παρά την ύπαρξη αντίθετης απόφασης του Συμβουλίου της Επικρατείας. 
Έχετε το λόγο, κυρία συνάδελφε.";"Μαρία Κόλλια-Τσαρουχά"
"1107";": Ευχαριστώ, κυρία Πρόεδρε.
Το 2008 ο τότε Υπουργός Μεταφορών και Επικοινωνιών, κ. Χατζηδάκης, εξέδωσε απόφαση με την οποία καταργούσε το αεροδρόμιο Ελληνικού.  Με την υπ’ αριθμόν 1938/2010 απόφαση του Συμβουλίου της Επικρατείας, η οποία εκδόθηκε έπειτα από προσφυγή του Πέτρου Σακελαρίου και του Κωνσταντίνου Καβαθά, η υπουργική αυτή απόφαση κρίθηκε παράνομη και άκυρη. 
Αυτό σημαίνει δυο πράγματα.
Πρώτον. Το Ελληνικό εξακολουθεί νομικά και ουσιαστικά να υφίσταται ως αεροπορική εγκατάσταση και επιβάλλεται να χρησιμοποιείται ως τέτοια. 
Δεύτερον. Πρέπει να ζητείται η γνωμοδότηση της Υπηρεσίας Πολιτικής Αεροπορίας για την έκδοση οικοδομικών αδειών σε ακίνητα πλησίον του αεροδρομίου, γεγονός που δεν συμβαίνει από το 2008, με αποτέλεσμα να έχουν οικοδομηθεί σε μεγάλο ύψος κτίσματα, κυρίως στον Άλιμο, που θα παρεμποδίζουν τη λειτουργία του αεροδρομίου. 
Το ελληνικό δημόσιο, δεν έχει συμμορφωθεί μέχρι σήμερα με την απόφαση του Συμβουλίου της Επικρατείας. Αντιθέτως μεθοδεύει την ιδιωτικοποίηση ξεπούλημα του Ελληνικού σε εργολάβους και ξένες πολυεθνικές, προκειμένου να οικοδομηθεί εντατικά και να τσιμεντοποιηθεί μια έκταση ιδιαιτέρου φυσικού κάλλους η οποία επιπλέον έχει στρατηγικό χαρακτήρα για την εθνική μας ασφάλεια. 
Επισημαίνεται ότι το 1996 προβλεπόταν η μετατροπή του Ελληνικού και σε μητροπολιτικό πάρκο. Τώρα όμως οι μνημονιακές δεσμεύσεις οδηγούν στην εκχώρηση της έκτασης σε ξένους και μάλιστα με ευτελές αντίτιμο. 
Βεβαίως είναι γνωστό ότι η Κυβέρνηση έχει το δικαίωμα να παρακάμψει τη δικαστική απόφαση με τη θέσπιση νέου νόμου, ο οποίος θα καταργεί ξανά το Ελληνικό ως αεροπορική εγκατάσταση. Η Χρυσή Αυγή όμως θα κάνει ό,τι χρειαστεί μέσα στα κοινοβουλευτικά πλαίσια, για να μην περάσει ένας τέτοιος νόμος και σε κάθε περίπτωση για να ενημερωθεί ο ελληνικός λαός και να αντιδράσει στο ξεπούλημα της Ελλάδας στους ξένους και στο ξεπούλημα του φιλέτου που λέγεται Ελληνικό. 
ΠΡΟΕΔΡΕΥΟΥΣΣΑ (Μαρία Κόλλια-Τσαρουχά): Στην επίκαιρη ερώτησή σας θα απαντήσει ο Αναπληρωτής Υπουργός, κ. Σταύρος Καλογιάννης.
Κύριε Υπουργέ, έχετε το λόγο.
";"ΕΛΕΝΗ ΖΑΡΟΥΛΙΑ"
"1108";"): Εμείς ευχαριστούμε, κύριε Υπουργέ.
Κυρία Ζαρούλια, έχετε το λόγο για να δευτερολογήσετε.";"Μαρία Κόλλια – Τσαρουχά"
"1109";": Ο συναγωνιστής Χρήστος Παππάς είχε υποβάλει γραπτή ερώτηση στις 28 Αυγούστου 2012 για το Ελληνικό. Διαβάζω, λοιπόν, από την απάντηση που έδωσε το Υπουργείο Οικονομικών. «Στη σύμβαση παραχώρησης του διεθνούς αερολιμένα «Ελευθέριος Βενιζέλος», άρθρο 3, ν.2338/1995, προβλέπεται ότι ουδέν νέο αεροδρόμιο θα αναπτυχθεί με τη συνδρομή του ελληνικού δημοσίου ως διεθνές αεροδρόμιο εντός ακτίνας πενήντα χιλιομέτρων από την πλατεία Συντάγματος Αθήνας, μέχρις ότου και εφόσον χρησιμοποιήσουν το αεροδρόμιο, σε οποιαδήποτε χρονική περίοδο δώδεκα συνεχών μηνών, περισσότεροι από πενήντα εκατομμύρια επιβάτες αεροσκαφών.» 
Ωστόσο ως σήμερα ο μέγιστος αριθμός επιβατών του διεθνούς αερολιμένα, δεν έχει ξεπεράσει τα δεκαεπτά εκατομμύρια επιβάτες από την ημερομηνία έναρξης λειτουργίας του.
Αυτές τις αποικιοκρατικές συμβάσεις υπέγραφαν και υπογράφουν με τους ξένους οι κυβερνήσεις της Μεταπολίτευσης. Βέβαια, θα πείτε ότι όταν υπογράφηκε η σύμβαση του 1995 κυβερνούσε το ΠΑΣΟΚ. Το ΠΑΣΟΚ δεν τόλμησε, όμως, να το καταργήσει και το κάνετε εσείς σήμερα. Με αυτούς, όμως, συγκυβερνάτε. 
Μία πραγματικά εθνική κυβέρνηση, μία ελληνική κυβέρνηση, με στοιχειώδη αξιοπρέπεια, θα είχε καταγγείλει από την πρώτη ημέρα τέτοιους κατάπτυστους όρους.
Η έκταση του Ελληνικού, θα μπορούσε να αξιοποιηθεί για το καλό του ελληνικού λαού με τρόπο στρατηγικό και ταυτόχρονα θετικό για το φυσικό περιβάλλον. Εσείς, όμως, ετοιμάζεστε να ξεπουλήσετε την περιοχή με ελάχιστα χρήματα, να τη μετατρέψετε σε μία πυκνοδομημένη έκταση, σε ένα τσιμεντοποιημένο έκτρωμα, σε μία νέα Κυψέλη και Παγκράτι.
Όλα αυτά γίνονται, για να ικανοποιηθούν οι μνημονιακοί δήμοι της πατρίδας μας.
Τον γνωρίζουμε αυτόν τον όρο που είπατε, όταν υπογράψατε για το «Ελευθέριος Βενιζέλος», ότι απαγορεύεται να υπάρχει άλλο αεροδρόμιο αλλά αυτό φαντάζομαι ότι θα αφορούσε μόνο την εμπορική του χρήση, δηλαδή τουρίστες κ.λπ.. Είναι απαράδεκτο να μην υπάρχει ένα δεύτερο αεροδρόμιο για χρήση στρατιωτική ή αερολεσχών ή ακόμη και εκτάκτου ανάγκης.
Να μας απαντήσετε στα εξής. Για ποιο λόγο δεν συμμορφώνεστε με την απόφαση του Συμβουλίου της Επικρατείας από το 2010; Επικαλείστε τη νομιμότητα μόνο όταν είναι να κατηγορήσετε τη Χρυσή Αυγή. Το ίδιο το κράτος. αρνείται να εφαρμόσει δικαστικές αποφάσεις. Και το λέω αυτό, διότι, όπως είπατε και εσείς, το Συμβούλιο της Επικρατείας, σας καταδίκασε και δεύτερη φορά. Με την υπ’ αριθμόν 15/2013 απόφαση διαπιστώνει ότι η Υπηρεσία Πολιτικής Αεροπορίας έχει καθυστερήσει αδικαιολόγητα να συμμορφωθεί με την απόφαση του 2010. Στην πρωτολογία σας παραδεχτήκατε ότι παρανομείτε και ότι θα φτιάξετε καινούργιους νόμους, για να πάει «πιο πίσω».
Κύριε Υπουργέ, πρέπει να σώσετε την αεροπορική υποδομή του Ελληνικού. Είναι ανεκτίμητη η περιουσία του ελληνικού λαού και δεν έχει κανείς δικαίωμα να την ξεπουλάει σε ξένους.
Υπάρχει, επίσης, μια πληροφορία –δεν ξέρω αν ισχύει, εσείς θα μου την επιβεβαιώσετε- ότι έχει υπάρξει ενδιαφέρον από το Κατάρ, που θα κρατήσει ένα διάδρομο για τα learjet του και θα φτιάξει εκεί καζίνο. Αν είναι δυνατόν!
Ευχαριστώ.";"ΕΛΕΝΗ ΖΑΡΟΥΛΙΑ"
"1110";"): Το λόγο έχει ο Υπουργός κ. Καλογιάννης. 
";"Μαρία Κόλλια-Τσαρουχά"
"1111";": Δηλαδή, νοοτροπία οικολόγου μεσίτη. Το ξεπούλημα, αν είναι με μεγάλη τιμή, είναι καλό. 
";"ΧΡΗΣΤΟΣ ΠΑΠΠΑΣ"
"1112";"): Ευχαριστούμε, κύριε Υπουργέ. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;";"Μαρία Κόλλια-Τσαρουχά"
"1113";": Μάλιστα, μάλιστα.
Με τη συναίνεση του Σώματος και ώρα 12.04΄ λύεται η συνεδρίαση για τη Δευτέρα 4 Μαρτίου 2013 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, «Για την τροποποίηση διατάξεων του Κανονισμού της Βουλής (Μέρος Β΄).
Ο";"ΟΛΟΙ ΟΙ ΒΟΥΛΕΥΤΕΣ"
"1114";"Date";"gateFiles/1-4-2013"
"1115";"): Άξια, άξια!";"Ιωάννης Δραγασάκης"
"1116";": Άξια, άξια!";"ΟΛΟΙ ΟΙ ΒΟΥΛΕΥΤΕΣ"
"1117";"): Σας εύχομαι «καλή θητεία»! 
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Κορινθίας κ. ΚΩΝΣΤΑΝΤΙΝΟΣ ΚΟΛΛΙΑΣ κατέθεσε αναφορά με την οποία η Ελληνική Λέσχη Αυτοκινήτου και Περιηγήσεων (ΕΛΠΑ) αιτείται την υιοθέτηση προτάσεών της για τη συνέχιση της εύρυθμης λειτουργίας της.
2) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Περιφερειακή Ένωση Δήμων Νοτίου Αιγαίου-Τοπικό Παράρτημα Κυκλάδων αιτείται τη μη κατάργηση μιας οργανικής θέσης στην Εισαγγελία Εφετών Νοτίου Αιγαίου.
3) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία το Σωματείο Γεωπόνων Ιδιωτικών Υπαλλήλων Κρήτης εκφράζει την αντίθεσή του στην κατάργηση του Περιφερειακού Κέντρου Προστασίας Φυτών και Ποιοτικού Ελέγχου Ηρακλείου και αιτείται την ενίσχυσή του με επιστημονικό προσωπικό και υλικοτεχνικές υποδομές.
4) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτείται την άμεση αλλαγή του προγράμματος των πανελλαδικών εξετάσεων 2013 για λόγους ίσης μεταχείρισης των υποψηφίων των ΕΠΑΛ.
5) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  αιτείται την επίλυση του ζητήματος σίτισης των κρατουμένων στις φυλακές Νέας Αλικαρνασσού.
6) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία τα διοικητικά συμβούλια του Ιδρύματος Τεχνολογίας και Έρευνας και του Εθνικού Κέντρου Έρευνας και Τεχνολογικής Ανάπτυξης διαμαρτύρονται για την απαξίωση του ερευνητικού δυναμικού της χώρας.
7) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  αιτείται την ολοκλήρωση της μεταφοράς πίστωσης για τη μισθοδοσία των υπό μετάταξη υπαλλήλων. 
8) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο πρύτανης του Πανεπιστημίου Κρήτης αιτείται την υιοθέτηση της πρότασης της συγκλήτου, σχετικά με τον αριθμό των εισακτέων για το έτος 2013.
9) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά με την οποία ο κ. Κωνσταντίνος Αράπης διαμαρτύρεται για την προτεινόμενη συγχώνευση του Τμήματος Τεχνολογίας Γραφικών Τεχνών με το Τμήμα Γραφιστικής του ΤΕΙ Αθηνών.
10) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Εμπορικός Σύλλογος Ηρακλείου Κρήτης παραθέτει τις προτάσεις και τις θέσεις του σχετικά με τα ασφαλιστικά δικαιώματα των εμπόρων του νομού.
11) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία οι εργαζόμενοι της ΚΓ΄ Εφορείας Προϊστορικών και Κλασικών Αρχαιοτήτων εκφράζουν την αντίθεσή τους στη συνένωση των Εφορειών Αρχαιοτήτων, που έχει ως αποτέλεσμα την υποβάθμιση του αρχαιολογικού έργου.
12) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτείται την επίλυση θέματος που αφορά τους διαδραστικούς πίνακες και τα κινητά εργαστήρια τόσο σε σχολεία της ΤΕΕ όσο και σχολεία ειδικής αγωγής.
13) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο διοικητής της 7ης Υγειονομικής Περιφέρειας Κρήτης αιτείται την παραχώρηση του κτίσματος ΑΒΚ9 στη συγκεκριμένη υγειονομική περιφέρεια.
14) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η ΔΑΠ-ΝΔΦΚ ΤΕΙ Ηρακλείου Κρήτης εκφράζει την αντίθεσή της στη διάταξη του σχεδίου «Αθηνά» για την κατάργηση του Τμήματος Πολιτικών Δομικών Έργων του ΤΕΙ Ηρακλείου.
15) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία τοπικοί φορείς και κάτοικοι της τοπικής Κοινότητας Άριος Νομού Μεσσηνίας αιτούνται τη λήψη μέτρων για την προστασία της περιοχής από την κατακόρυφη αύξηση της παραβατικότητας.
16) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Επαγγελματική- Επιστημονική Ένωση Τεχνολογικής Εκπαίδευσης Μηχανικών αιτείται την τροποποίηση του τελικού σχεδίου «Αθηνά» και παραθέτει τις παρατηρήσεις της με βάση το μηχανογραφικό δελτίο 2013.
17) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία τοπικοί φορείς και κάτοικοι της τοπικής Κοινότητας Άριος Νομού Μεσσηνίας αιτούνται τη λήψη όλων των απαραίτητων μέτρων και τη δημιουργία αστυνομικού τμήματος, ώστε να αντιμετωπιστεί η αυξημένη παραβατικότητα στην περιοχή.
18) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο πρόεδρος του συμβουλίου του ΤΕΙ Καλαμάτας αιτείται την υιοθέτηση προτάσεών του σχετικά με τη μετονομασία και τη μεταφορά τμημάτων του ΤΕΙ Καλαμάτας, όπως προβλέπεται στο σχέδιο «Αθηνά».
19) Η Βουλευτής Ηρακλείου κ. ΜΑΡΙΑ ΔΙΑΚΑΚΗ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων παραθέτει τις προτάσεις της για τη διασφάλιση των εργαζομένων και των οικογενειών τους, που μετακινήθηκαν στον Έβρο σε κέντρα κράτησης λαθρομεταναστών.
20) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία οι εργαζόμενοι της Γενικής Γραμματείας Ισότητας των Φύλων εκφράζουν την αντίθεσή τους στην επικείμενη περικοπή των οργανικών μονάδων της γραμματείας.
21) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία παραθέτει τις προτάσεις της για την προστασία των δικαιωμάτων των ατόμων με αναπηρία και για την αποφυγή νέων προβλημάτων λειτουργίας των ΚΕΠΑ.
22) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Πανελλήνια Ομοσπονδία Ενώσεων Υπαλλήλων Πυροσβεστικού Σώματος αιτείται την άμεση επίλυση του ζητήματος πρόσληψης των επτακοσίων είκοσι πέντε επιτυχόντων του διαγωνισμού πυροσβεστών.
23) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία ο κ. Χρήστος Ψώρρας επισημαίνει την ανάγκη, οι απόφοιτοι του ναυτικού ΤΕΕ-Τομέα Πλοιάρχων να έχουν τη δυνατότητα να λάβουν δίπλωμα πλοιάρχου α΄ τάξεως.
24) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο κ. Νικόλαος Αρνάνης εκφράζει τη διαμαρτυρία του για την πολύωρη αναμονή που υφίστανται οι πολίτες, στα γραφεία του ΟΠΑΔ και του ΤΥΔΚΥ, για τη θεώρηση βιβλιαρίων υγείας και την απογραφή προστατευόμενων μελών.
25) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο κ. Θεόδωρος Κατσανέβας, πρώην βουλευτής, επισημαίνει το γεγονός της υποβάθμισης των πανεπιστημιακών ιδρυμάτων της χώρας λόγω του σχεδίου «Αθηνά».
26) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Ιατρικός Σύλλογος Αθηνών αιτείται να συμπεριληφθούν άμεσα στο πρόγραμμα της νέας δράσης ενίσχυσης ΕΣΠΑ 2013 οι ιατρικές υπηρεσίες και οι ιατρικές ειδικότητες οι οποίες χρήζουν εξοπλισμού.
27) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία η κ. Γλυκερία Βαδραχάνη αιτείται την άμεση καταβολή επιδόματος, μέσω ΕΣΠΑ, σε μακροχρόνια ανέργους για την απόκτηση πτυχίου ECDL.
28) Η Βουλευτής Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ κατέθεσε αναφορά με την οποία ο σύλλογος φυσικών προσώπων ΟΕΔ αιτείται την επίλυση θέματος που αφορά την αίτηση ακύρωσης που κατέθεσαν περισσότερα από έξι χιλιάδες φυσικά πρόσωπα, σχετικά με το PSI και την προσφυγή τους στο Σ.τ.Ε..
29) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία η Ομοσπονδία Επαγγελματιών Βιοτεχνών Επαρχίας Θηβών Νομού Βοιωτίας αιτείται την προώθηση ρύθμισης που θα τονώσει τις επενδύσεις των επιχειρήσεων, μέσω προγραμμάτων ΕΣΠΑ.
30) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε αναφορά με την οποία ο διευθυντής του 6ου Δημοτικού Σχολείου Σκούρτων αιτείται την ανάγκη προμήθειας αίθουσας ελαφριάς προκατασκευής και προσθήκης για το εξαθέσιο Δημοτικό Σχολείο Σκούρτων Δερβενοχωρίων.
31) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  αιτείται την καταβολή των οδοιπορικών των νεφροπαθών που μετακινήθηκαν με ιδιωτικό όχημα από το Μάιο έως το Νοέμβριο του 2012.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ευγενία Μπιτσάνη αιτείται την επανεξέταση του θέματος της κατάργησης του Τμήματος Διοίκησης Μονάδων Υγείας και Πρόνοιας του ΑΤΕΙ Καλαμάτας και την ένταξή του στη ΣΕΥΠ.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η πανελλήνια ΔΑΚΕ- ΙΚΑ ΕΤΑΜ εκφράζει την αντίθεσή της σε διατάξεις του σχεδίου νόμου: «Αυστηροποίηση της Πειθαρχικής Αντιμετώπισης Παραβατικών Συμπεριφορών κατά των Ασφαλιστικών Οργανισμών, του ΕΟΠΥΥ και των νομικών προσώπων του Υπουργείου Εργασίας».
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Περιφερειακό Κέντρο Προστασίας Φυτών και Ποιοτικού Ελέγχου Αχαΐας εκφράζει την αντίθεσή του για την επικείμενη κατάργησή του.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρήστος Αλεξόπουλος εκφράζει την αντίθεσή του στην κατάργηση του προγράμματος «Βοήθεια Στο Σπίτι» και την αντικατάστασή του από το πρόγραμμα «Κατ’ Οίκον Φροντίδα Συνταξιούχων».
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου εκφράζει την αντίθεσή της στις νέες νομοθετικές ρυθμίσεις που αφορούν την υποχρέωση υποβολής περιοδικών δηλώσεων ΦΠΑ.
37) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύλλογος Πολυτέκνων Γονέων Νομού Ηρακλείου διαμαρτύρεται για τη μείωση των ορίων εισοδήματος που προωθείται με κοινή υπουργική απόφαση, με την οποία καθορίζονται τα νέα κριτήρια επιλεξιμότητας, προκειμένου μια πολύτεκνη οικογένεια να ενταχθεί στο νέο πρόγραμμα.
38) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο κ. Παναγιώτης Μπάος, εκδότης της εφημερίδας «ΑΓΡΟΤΙΚΗ» αιτείται την επίλυση θέματος, που αφορά παρτίδες ακατάλληλων φρούτων που εντοπίστηκαν και προορίζονταν να διανεμηθούν σε δημοτικά σχολεία μέσω κοινοτικού προγράμματος.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμος Αιγιαλείας Νομού Αχαΐας διαμαρτύρεται για την κατάργηση των ΤΕΙ στην πόλη του Αιγίου.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο σύλλογος εργαζομένων του Νοσοκομείου «Παπαγεωργίου» αιτείται την επίλυση του ζητήματος καταβολής της μισθοδοσίας στους εργαζομένους του νοσοκομείου.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το σωματείο εργαζομένων του Νοσοκομείου «Παπαγεωργίου» εκφράζει τη διαμαρτυρία του για τη μη εμπρόθεσμη καταβολή των αποδοχών των εργαζομένων του νοσοκομείου.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εμπορικός και Εισαγωγικός Σύλλογος Αιγιαλείας Νομού Αχαΐας εκφράζει την αντίθεσή του στις διατάξεις του σχεδίου «Αθηνά» και επισημαίνει τις επιπτώσεις που θα έχει η εφαρμογή του στην περιοχή.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Κωνσταντίνος Αράπης αιτείται την ενσωμάτωση του Τμήματος Τεχνολογίας Γραφικών Τεχνών στη Σχολή Τεχνολογικών Εφαρμογών του ΤΕΙ Αθήνας για την εξασφάλιση της αυτονομίας του.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κεντρική Ένωση Επιμελητηρίων Ελλάδος επισημαίνει την ανάγκη ενίσχυσης της παραμεθόριας επιχειρηματικότητας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Φλάμπουρας αιτείται την επίλυση θέματος που αφορά το λαθρεμπόριο πετρελαίου.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Εργατοϋπαλληλικό Κέντρο Αιγίου εκφράζει την αντίθεσή του στη μνημονιακή πολιτική που ασκείται στη χώρα.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ιλιάννα Δελιανίδου εκφράζει τη διαμαρτυρία της για την απόφαση κατάργησης του Τμήματος Προστασίας και Συντήρησης Πολιτιστικής Κληρονομιάς του ΤΕΙ Ιονίων Νήσων.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Επιτροπή Ελλήνων Συνταξιούχων Εκπαιδευτικών Αγίων Σαράντα και Δελβίνου Αλβανίας αιτούνται την επίλυση του προβλήματος διακοπής της σύνταξης των ομογενών Βορειοηπειρωτών.
49) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο κ.΄Αγγελος Αγγελόπουλος, μέλος του Δ.Σ. του Επιμελητηρίου Ηλείας αιτείται την αποζημίωση των πληγέντων επιχειρήσεων από τις πλημμύρες στην περιοχή του Πύργου τον Φεβρουάριο 2012.
50) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία ο Δήμος Θηβαίων Νομού Βοιωτίας αιτείται την ενίσχυση της Αστυνομικής Διεύθυνσης Θήβας με επιπλέον προσωπικό.
51) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Σύλλογος Πολυτέκνων Γονέων Νομού Ηρακλείου διαμαρτύρεται για τη μείωση του εισοδηματικού ορίου του νέου προγράμματος για τα προϊόντα παρεμβάσεως της Ευρωπαϊκής Ένωσης που αφορά τις πολύτεκνες οικογένειες
52) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία το Εργατικό Κέντρο Νομού Σάμου αιτείται την καταβολή των δεδουλευμένων στους εργαζομένους που συμμετείχαν στο πρόγραμμα κοινωφελούς εργασίας στους Δήμους Σάμου, Ικαρίας και Φούρνων, καθώς και στην Περιφερειακή Ενότητα Σάμου, μέσω της ΜΚΟ «Αρχιπέλαγος».
53) Η Βουλευτής Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσε αναφορά με την οποία δημοτικοί, τοπικοί σύμβουλοι και κάτοικοι του Δήμου Πεντέλης Αττικής αιτούνται τη λήψη μέτρων για τη διασφάλιση και την προστασία της δημόσιας δασικής έκτασης του Πεντελικού Όρους.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γιάννης Καναβός διαμαρτύρεται για την καθυστέρηση πρόσληψης των επιτυχόντων στο διαγωνισμό νοσηλευτών 7Κ/2009 του ΑΣΕΠ.
55) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία ο Σύλλογος Γεωπόνων Νομού Ηρακλείου αιτείται τη διατήρηση της λειτουργίας του Περιφερειακού Κέντρου Προστασίας Φυτών και Ποιοτικού Ελέγχου Ηρακλείου.
56) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία εργαζόμενοι της ΚΓ ΕΠΚΑ εκφράζουν την αντίθεσή τους στη συνένωση των Εφορειών Αρχαιοτήτων.
57) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία ο Σύνδεσμος Συνταξιούχων ΙΚΑ Μείζονος Θεσσαλονίκης «Η Ενότητα» διαμαρτύρεται για την ταλαιπωρία που υφίστανται οι ασθενείς, λόγω της μη λειτουργίας του μοναδικού στη Βόρεια Ελλάδα μηχανήματος λιθοτριψίας και της έλλειψης φαρμάκων για τους καρκινοπαθείς στο φαρμακείο του Νοσοκομείου «Παναγία».
58) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Αμβυκούχων-Αμπελοκαλλιεργητών Νομού Μαγνησίας αιτείται την επίλυση θέματος που αφορά τη νόμιμη πώληση των προϊόντων παραγωγής των αμβυκούχων-αμπελουργών.
59) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά με την οποία η Ένωση Γονέων Μαθητών Δήμου Ιωαννιτών εκφράζει τη διαμαρτυρία της για την ελλιπή κάλυψη των κτηριακών και λειτουργικών εξόδων των σχολείων του δήμου.
60) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία ο κ. Λάμπρος Καραγεώργος εκφράζει τη δυσαρέσκειά του για τον αποκλεισμό των Ελλήνων φοιτητών στα πανεπιστήμια της Κύπρου από το στεγαστικό επίδομα των 1.000 ευρώ.
61) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία το Συνδικάτο Εργατοϋπαλλήλων Μετάλλου Νομών Πειραιά-Αττικής και Νήσων αιτείται την επίλυση θέματος που αφορά τη λειτουργία των μεικτών επιτροπών ελέγχου υγιεινής και ασφάλειας στη ναυπηγοεπισκευαστική ζώνη.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε οφειλές της Γενικής Γραμματείας Αθλητισμού προς την ΔΕΥΑΠ Πάτρας.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά το θέμα της μεταφοράς αρχαιοτήτων στο μετρό Θεσσαλονίκης.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά στην μετατροπή και αναβάθμιση του παλαιού λιμένα της Πάτρας σε μαρίνα σκαφών αναψυχής.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά στις οφειλές του Νομού Αχαΐας προς το ΙΚΑ.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Επιστημονικός και Επαγγελματικός Σύλλογος Μηχανικών Ανακαίνισης και Αποκατάστασης Κτηρίων εκφράζει τη δυσαρέσκειά του για τις διατάξεις του σχεδίου «Αθηνά», καθώς αγνοήθηκαν οι παρατηρήσεις της γενικής συνέλευσης του Τμήματος ΤΕΙ Πάτρας και του Συλλόγου Πτυχιούχων Μηχανικών.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι Σύλλογοι Φοιτητών Τεχνολογιών Αντιρρύπανσης και Αποφοίτων Μηχανικών Τεχνολογιών Αντιρρύπανσης εκφράζουν την αντίθεσή τους στην απόφαση μεταφοράς της φυσικής έδρας του Ιδρύματος Διοίκησης και Οικονομίας Κοζάνης στην πόλη των Γρεβενών.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4880/07-12-2012 ερώτηση των Βουλευτών κυρίων Λαμπρούλη Γεωργίου, Γερασιμίδου Ελένης, Κατσώτη Χρήστου και Κωνσταντινίδη Θεοδοσίου δόθηκε με το υπ’ αριθμ. 794/22-02-2013 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:
�
2. Στην με αριθμό 6268/24-01-2013 ερώτηση του Βουλευτή κ. Κοντού Αλέξανδρου δόθηκε με το υπ’ αριθμ. 2/8821/0023Α/22-02-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
�
3. Στην με αριθμό 6304/25-01-2013 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Φ90022/3787/137/22-02-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
4. Στην με αριθμό 6530/30-01-2013 ερώτηση του Βουλευτή κ. Κεγκέρογλου Βασιλείου δόθηκε με το υπ’ αριθμ. Φ90022/3281/212/22-02-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
5. Στην με αριθμό 6542/30-01-2013 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 3230/630/ΟΙΚ.Φ.ΒΟΥΛΗ/22-02-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
6. Στην με αριθμό 6579/31-01-2013 ερώτηση των Βουλευτών κυρίων Μπούκουρα Ευστάθιου και Αρβανίτη - Αβράμη Μιχαήλ δόθηκε με το υπ’ αριθμ. 380/22-02-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και  Δικτύων η ακόλουθη απάντηση:
�
7. Στην με αριθμό 6791/06-02-2013 ερώτηση των Βουλευτών κυρίων Αθανασίου Αθανάσιου (Νάσου), Κουράκη Αναστάσιου (Τάσου) και Παναγούλη Ευστάθιου (Στάθη) δόθηκε με το υπ’ αριθμ. Β/7/3949/759/22-02-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
8. Στην με αριθμό 6822/07-02-2013 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. ΔΠΕΙΣΑ 1033483 ΕΞ 2013/22-02-2013 έγγραφο από τον Υφυπουργό Οικονομικών η ακόλουθη απάντηση:
�
9. Στην με αριθμό 7099/12-02-2013 ερώτηση του Βουλευτή κ. Λαγού Ιωάννη δόθηκε με το υπ’ αριθμ. Δ12Α 1035604 ΕΞ 2013/22-02-2013 έγγραφο από τον Υφυπουργό Οικονομικών η ακόλουθη απάντηση:";"Ιωάννης Δραγασάκης"
"1118";"): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 2 Απριλίου 2013.
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 7310/18-2-2013 ερώτηση του Βουλευτή Α´ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Οικονομικών, σχετικά με τη διάσπαση του Ταχυδρομικού Ταμιευτηρίου σε «καλή» και «κακή» τράπεζα.
2. Η με αριθμό 7327/18-2-2013 ερώτηση του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με το καθεστώς λειτουργίας των «αγορών αγροτών».
3. Η με αριθμό 7210/14-2-2013 ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ληξιπρόθεσμες εισφορές επαγγελματιών σε ΟΑΕΕ και ΙΚΑ.
4. Η με αριθμό 5291/19-12-2012 ερώτηση της Βουλευτού Α´ Θεσσαλονίκης των Ανεξάρτητων Ελλήνων κ. Χρυσούλας–Μαρίας Γιαταγάνα προς τον Υπουργό Υγείας, σχετικά με την οικονομική επιβάρυνση της ελληνικής φαρμακοβιομηχανίας από την ακολουθούμενη πολιτική στη συνταγογράφηση και κοστολόγηση των φαρμάκων. 
5. Η με αριθμό 6093/21-1-2013 ερώτηση του Βουλευτή Β´ Αθήνας του Λαϊκού Συνδέσμου – Χρυσή Αυγή κ. Γεωργίου Γερμενή προς τον Υπουργό Υγείας, σχετικά με τις μεταμοσχεύσεις οργάνων από θανόντα δότη και την υποχρεωτική αφαίρεσή τους από το 2013 με βάση το ν. 3984/2011.
6. Η με αριθμό 7383/19-2-2013 ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Υγείας, σχετικά με την καταβολή των οδοιπορικών στους νεφροπαθείς του δημοσίου.
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 6703/4-2-2013 ερώτηση του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Εργασίας, Κοινωνικής Ασφάλισης και Πρόνοιας , σχετικά με την τροποποίηση του νόμου για την αύξηση του ορίου ηλικίας συνταξιοδότησης από τον ΟΓΑ.
2. Η με αριθμό 3672/1-11-2012 ερώτηση του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Οικονομικών, σχετικά με την ιδιωτικοποίηση της εταιρείας «ΛΑΡΚΟ».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί συνοδοί τους από το Γυμνάσιο Νιγρίτας Σερρών. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)";"Ιωάννης Δραγασάκης"
"1119";"): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πέμπτη με αριθμό 1228/26-3-2013 επίκαιρη ερώτηση δεύτερου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη – Αικατερινάρη προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την εγκατάσταση συστήματος εισροών και εκροών στα πρατήρια υγρών καυσίμων για την καταπολέμηση του λαθρεμπορίου και της φοροδιαφυγής. 
Στην επίκαιρη ερώτηση της κυρίας συναδέλφου θα απαντήσει ο Υφυπουργός κ. Αθανάσιος Σκορδάς.
Το λόγο έχει η κ. Ξηροτύρη για να αναπτύξει την επίκαιρη ερώτησή της για δύο λεπτά.";"Ιωάννης Δραγασάκης"
"1120";": Ευχαριστώ πολύ, κύριε Πρόεδρε.
Κύριε Πρόεδρε, κύριοι Υπουργοί, κυρίες και κύριοι συνάδελφοι, όπως γνωρίζετε, το χρόνιο πρόβλημα καταπολέμησης του λαθρεμπορίου καυσίμων συνεχίζει να έχει εκρηκτικές διαστάσεις, παρ’ όλο που τα τελευταία χρόνια υπήρξαν δεσμεύσεις από τις εκάστοτε κυβερνήσεις.
Αποτέλεσμα της λαθρεμπορίας είναι να χάνονται δισεκατομμύρια ευρώ από φόρους –ΦΠΑ, φόρους επί των πετρελαιοειδών και φόρους εισοδήματος. Σύμφωνα με εκτιμήσεις, οι ετήσιες απώλειες εσόδων για το κράτος ξεπερνούν το ένα δισεκατομμύριο ευρώ, χωρίς να λαμβάνονται υπ’ όψιν και οι έμμεσες απώλειες.
Η ανεξέλεγκτη δράση των λαθρεμπόρων είναι αποτέλεσμα τόσο της μη ύπαρξης συγκεκριμένης υποδομής, αλλά και της ισχυρής βούλησης μέχρι σήμερα να υλοποιηθούν και να εφαρμοστούν διαδικασίες για τον έλεγχο της διακίνησης των καυσίμων με ηλεκτρονικό τρόπο, έναν έλεγχο που θα διασφαλίζει τόσο των όγκο της διακίνησης όσο και την ποιότητά του.
Έχω κάνει επανειλημμένα ερωτήσεις για το θέμα της καθυστέρησης στην εφαρμογή των μέτρων για την αντιμετώπιση του λαθρεμπορίου των καυσίμων. Σήμερα λοιπόν το πρώτο μέτρο τίθεται σε εφαρμογή, μετά βέβαια τη σχετική αποτυχία της εξίσωσης του ειδικού φόρου κατανάλωσης και είναι υποχρεωτική σήμερα η τοποθέτηση του συστήματος εισροών-εκροών. 
Με βάση όμως την υπουργική απόφαση, αυτά θα πρέπει να τοποθετηθούν στο μεν λεκανοπέδιο της Αττικής και στη Θεσσαλονίκη μέχρι τις 27 Μαρτίου -δηλαδή χθες, προχθές έπρεπε να είχε γίνει- μέχρι το Σεπτέμβριο στην Αχαΐα και στην υπόλοιπη Ελλάδα μέχρι το Μάρτιο του 2014.
Παράλληλα αποφασίστηκε και η επιδότηση 50% του κόστους εγκατάστασης. Οι αιτήσεις επιδότησης θα αρχίσουν από σήμερα.
Γι’ αυτό το μέτρο, κύριε Υπουργέ, το οποίο πραγματικά ήταν απαραίτητο και καθυστέρησε να ληφθεί, υπάρχει μια τεράστια αταξία. Θα δώσετε τώρα μικρή παράταση και θα δούμε πώς θα πάει αυτή η διαδικασία και να πάρουν αυτήν την επιδότηση και σταδιακά να υλοποιήσουν τις υπουργικές αποφάσεις.
Είναι ένα θετικό βήμα, όπως σας είπα. Ξεκινά όμως με αυτήν τη μεγάλη απαξία. Από την άλλη πλευρά, η δήλωση για τις δεξαμενές, η επωνυμία του εγκαταστάτη, η τελική ημερομηνία εγκατάστασης κ.λπ. και αυτά παίρνουν μία παράταση.
Άρα υπάρχουν κίνδυνοι και αυτό το πρώτο μέτρο να μην εφαρμοστεί. Στην ερώτησή μου δε, σας λέω και πώς θα βάλετε σε τάξη αυτήν εδώ τη διαδικασία ούτως, ώστε πλέον να έχουμε μια οριστική εφαρμογή αυτού του ηλεκτρονικού συστήματος στις εισροές-εκροές και πώς θα επεκτείνετε αυτό το μέτρο και θα λάβετε και τα άλλα μέτρα, τα οποία προβλέπονται από το 2007 με το νομοθετικό πλαίσιο, ιδιαίτερα για τη ναυτιλία και το εμπόριο.";"ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ"
"1121";"): Παρακαλώ, να ακούσουμε τον κύριο Υπουργό και θα επανέλθετε.
Ορίστε, κύριε Υπουργέ, έχετε το λόγο.";"Ιωάννης Δραγασάκης"
"1122";" (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Στο ερώτημα αν θα δοθεί επαρκής χρόνος για την εγκατάσταση του συστήματος εισροών, αρχής γενομένης από το χρονικό πλαίσιο υποβολής των αιτήσεων, θα ήθελα να ενημερώσω το Σώμα για το εξής:
Πράγματι, η προθεσμία ήταν μικρή, αλλά επειδή ήδη ολοκληρώθηκε, μπορώ να σας ενημερώσω ότι συμμετείχε το σύνολο των πρατηρίων της Αττικής και της Θεσσαλονίκης. Ήταν περίπου χίλια εξακόσια. Για την ακρίβεια, έχουν υποβάλει αίτημα χίλια εξακόσια σαράντα επτά πρατήρια, πλην ελαχίστων ίσως πρατηρίων, που δεν είχαν τις προδιαγραφές υπαγωγής στο σύστημα και μπορεί να είναι πραγματικά πάρα πολύ λίγα. Έχουμε καλύψει το σύνολο των αναγκών και συνεπώς, όπως αντιλαμβάνεστε, δεν υπάρχει πρόβλημα σε ό,τι αφορά τις προθεσμίες για την υποβολή των αιτημάτων.
Ήδη μπορώ να σας πω επίσης ότι τα πρατήρια που έχουν ιδιοκτησιακό χαρακτήρα εταιρειών, ανήκουν δηλαδή σε εταιρείες εμπορίας πετρελαιοειδών, έχουν ήδη εγκαταστήσει συστήματα εισροών-εκροών και αυτά, από τα διαθέσιμα στοιχεία που έχουμε, υπολογίζουμε ότι είναι περίπου εξακόσια. Αυτό σημαίνει ότι ήδη το 40% των υπόχρεων, για να συμμορφωθούν με την εγκατάσταση του συστήματος εισροών-εκροών, το έχουν ήδη κάνει. Απλά, επειδή δεν υπάρχουν, αν θέλετε, όλες οι τεχνικές προδιαγραφές που έπρεπε να τεθούν, για να είναι πραγματικά αξιόπιστα τα συστήματα εισροών-εκροών, καθυστερήσαμε στη διαμόρφωση των τεχνικών προδιαγραφών κατά τέτοιο τρόπο, ώστε να είναι απόλυτα αποδεκτές οι προδιαγραφές που βάλαμε και από τους εγκαταστάτες και από τους πρατηριούχους.
Σε απόλυτη επομένως συνεννόηση μαζί τους, με όλους τους εμπλεκομένους στο θέμα, καθορίστηκαν οι τεχνικές προδιαγραφές και αυτό το οποίο οφείλουμε να κάνουμε τώρα, για να είμαστε συνεπείς και με την υποχρέωση της 27ης Μαρτίου, αλλά και για να μπορεί πραγματικά και η αγορά να ανταποκριθεί με τις εγκαταστάσεις, είναι, ότι ζητάμε από εδώ και πέρα με το σύστημα κυρώσεων που θα θεσπιστεί από το νομοσχέδιο, που εισάγεται αυτές τις μέρες στη Βουλή για τις δημόσιες συμβάσεις –εκεί περιλαμβάνονται οι διατάξεις για τις κυρώσεις μη εγκατάστασης συστήματος εισροών-εκροών- σύμβαση με εγκαταστάτη και δέσμια ημερομηνία σε έναν εύλογο χρόνο.
Από εκεί και μετά, νομίζω ότι όποιος δεν έχει τη σύμβαση με τη δέσμια ημερομηνία εγκατάστασης, τότε σ’ αυτήν την περίπτωση θα επιβάλλονται οι κυρώσεις της μη ύπαρξης του συστήματος.
Όσον αφορά την επιδότηση, αυτή δεν είναι ακριβώς 50%. Μπορώ να καταθέσω έναν πίνακα για τα Πρακτικά που λέει ακριβώς τι χρηματική ενίσχυση δίνεται για κάθε μέρος του συστήματος, την κεντρική υπολογιστική μονάδα, το υποσύστημα αντλιών, το υποσύστημα δεξαμενών και το μηχάνημα έκδοσης φορολογικών αποδείξεων. Αυτό το οποίο λέμε είναι τάξεως μεγέθους 50%, γιατί όλα τα συστήματα δεν έχουν την ίδια αξία. Μπορεί, δηλαδή, κατά περίπτωση η επιδότηση να είναι στο 45%, αλλά μπορεί να πάει και στο 55%, ανάλογα με την αξία του συστήματος που επιλέγει ο πρατηριούχος.
Σας το καταθέτω για τα Πρακτικά.
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Τέλος, σε ό,τι αφορά το δεύτερο ερώτημά σας, θέλω να σας πω ότι είναι αρμοδιότητας του Υπουργείου Οικονομικών, αλλά μπορώ από την ενημέρωση που είχα, να ενημερώσω το Σώμα ότι υπάρχει σε εξέλιξη η έκδοση σχετικών υπουργικών αποφάσεων –είναι στο τελικό τους στάδιο- έτσι ώστε να επεκταθεί το σύστημα εισροών-εκροών και σε εκείνα τα κομμάτια της αλυσίδας, όπως αυτό της εμπορίας καυσίμων που μέχρι τώρα δεν έχει προβλεφθεί.
Ευχαριστώ.";"ΑΘΑΝΑΣΙΟΣ ΣΚΟΡΔΑΣ"
"1123";"): Ευχαριστούμε κι εμείς.
Η κ. Ξηροτύρη έχει το λόγο για τρία λεπτά.";"Ιωάννης Δραγασάκης"
"1124";": Κύριε Υπουργέ, στο πρώτο σκέλος της ερώτησής μου μου απαντήσατε. Όμως, παραμένει –και είναι μεγάλη ευθύνη του Υπουργείου- αυτό το πρώτο μέτρο να εφαρμοστεί στο σύνολό του και, μάλιστα, μέσα στις προθεσμίες. Μπορεί να υπάρχει μία παρέκκλιση στην προθεσμία που δίδεται για τα πρατήρια της Αττικής και της Θεσσαλονίκης, αλλά μέχρι το 2014 που λέτε, πρέπει όλο το σύστημα να τακτοποιηθεί. Πρέπει να γίνουν οι δηλώσεις και η εγκατάσταση των συστημάτων. Πρέπει να έχουν δηλώσει και τις δεξαμενές, γιατί οι μέχρι τώρα δηλωμένες δεξαμενές είναι πολύ λιγότερες απ’ αυτές οι οποίες υπάρχουν. Έχετε πρόβλημα με τις δηλωμένες δεξαμενές. Υπάρχουν χιλιάδες αδήλωτες δεξαμενές σ’ όλη τη χώρα. 
Η ερώτησή μου είχε σαν στόχο και το δεύτερο μέτρο, γιατί πραγματικά η λαθρεμπορία των καυσίμων δεν πατάσσεται μόνο μ’ αυτό το πρώτο μέτρο, το οποίο έχει αυτά τα προβλήματα που έχει. Ελπίζω ότι τελικά με την επιμονή όλων μας θα ολοκληρωθεί και θα δουλέψει συστηματικά αυτό το μέσο. Είναι μεγάλο θέμα, όμως, τα μέτρα ελέγχου που αφορούν όλη την αλυσίδα διακίνησης, ξεκινώντας από τα διυλιστήρια, τα μεγάλα ποσοστά λαθραίας διακίνησης που αφορούν και τις μεταγγίσεις των ναυτιλιακών καυσίμων και τις εικονικές εισαγωγές, όπως και άλλα θέματα. 
Από την πληροφόρησή σας και από το Υπουργείο Οικονομικών περίμενα να έχετε σαφή στοιχεία, διότι εγώ την ερώτηση την έχω κάνει και στα δύο Υπουργεία. Όσον αφορά τις υπουργικές αποφάσεις, κύριε Υπουργέ, ξέρετε από πότε συζητάμε για τις υπουργικές αποφάσεις; Το Σεπτέμβριο μήνα, οι Βουλευτές της Δημοκρατικής Αριστεράς είχαμε κάνει μία γενικευμένη επερώτηση για την πάταξη και της φοροδιαφυγής και του λαθρεμπορίου. Τότε πάλι λέγαμε γιατί δεν εκδόθηκαν οι υπουργικές αποφάσεις. Τώρα πάλι συζητάμε για τις υπουργικές αποφάσεις; 
Αυτό είναι ένα πρόβλημα. Πρέπει να οπωσδήποτε να επιταχύνετε ιδιαίτερα για το ναυτιλιακό καύσιμο και τα συστήματα GPS, προκειμένου να εκδοθούν, διότι μετά υπάρχουν οι εγκαταστάσεις και οι υποδομές που πρέπει να δημιουργηθούν, οι οποίες και στοιχίζουν και χρονοβόρο είναι να εγκατασταθούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνοντας, κύριε Πρόεδρε, θέλω να πω και πάλι ότι το θέμα του λαθρεμπορίου είναι μία μάστιγα. Η οριστική του ρύθμιση συζητείται σχεδόν μία δεκαετία. Γι’ αυτό απαιτείται συντονισμός και εγρήγορση των Υπουργείων, ώστε να εφαρμοστεί επιτέλους το υπάρχον θεσμικό πλαίσιο, για να προκύψουν σημαντικά έσοδα στο κράτος, τα οποία μπορούν στη συνέχεια να διοχετευτούν στην ενίσχυση αρχικά των ευπαθών ομάδων του πληθυσμού, κ.ο.κ.. 
Φθάσαμε να πάρουμε το μέτρο για το πετρέλαιο θέρμανσης τον περασμένο χειμώνα και, τελικά, επιβαρύναμε περισσότερο τους πολίτες και τούτα τα συστήματα αργούν πάρα πολύ. 
Κύριε Υπουργέ, κύριοι συνάδελφοι, να μη μας βρει ο επόμενος χειμώνας, χωρίς να έχουμε κάνει βήματα πράγματι για την πάταξη του λαθρεμπορίου.";"ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ"
"1125";"): Κύριε Υπουργέ, έχετε το λόγο για τρία λεπτά.";"Ιωάννης Δραγασάκης"
"1126";" (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κατ’ αρχάς, νομίζω ότι περιττεύει να επαναλάβω ότι η αποτελεσματική αντιμετώπιση του λαθρεμπορίου και στα καύσιμα βρίσκεται στην κορυφή των προτεραιοτήτων της Κυβέρνησης, όπως έχουμε αποδείξει με πράξεις. Πράγματι, το αίτημα των πρατηριούχων για να εγκατασταθούν αυτά τα συστήματα εισροών-εκροών στα πρατήρια είναι πολύ παλιό, από το 2000 –έχετε δίκιο σε αυτό- αλλά είναι αυτή η σημερινή Κυβέρνηση, η οποία επιτέλους το κάνει πράξη. 
Από εκεί και μετά, θα μου επιτρέψετε να πω δύο, τρία στοιχεία για να δείτε ότι πραγματικά, παρά τα όσα έχουν ειπωθεί, είναι εξαιρετικά αποτελεσματικό και το σύστημα των εισροών-εκροών, άλλα και το σύστημα της εξομοίωσης του φόρου. 
Πέρυσι, το πρώτο δίμηνο του έτους, πωλήθηκαν στους καταναλωτές 1,1 εκατομμύρια τόνοι πετρέλαιο θέρμανσης. Φέτος στο αντίστοιχο δίμηνο οι πωλήσεις πετρελαίου θέρμανσης ήταν μόλις 374.000 τόνοι. Είχαμε, δηλαδή, μία μείωση της κατανάλωσης περίπου κατά 68%. 
Παρά ταύτα, τα έσοδα από το πετρέλαιο κίνησης από 68,5 εκατομμύρια πέρυσι, πήγαν φέτος στο αντίστοιχο δίμηνο από τον ειδικό φόρο στα 123,6 εκατομμύρια ευρώ. Είχαμε, δηλαδή, μία αύξηση των εσόδων κατά 80%, με μείωση της κατανάλωσης κατά 70% και σε αυτό βοήθησε αφ’ ενός το ότι ήταν πιο ήπιος ο χειμώνας, αλλά πραγματικά αποδεικνύεται ότι η καταπολέμηση του βασικού αιτίου που οδηγούσε στο λαθρεμπόριο των καυσίμων έχει δημιουργήσει θετικό δημοσιονομικό αποτέλεσμα. 
Από εκεί και μετά, νομίζω ότι δείτε στην πράξη, μόλις εγκατασταθούν στο σύνολο των πρατηρίων τα συστήματα εισροών-εκροών, σημαντική βελτίωση στο πρόβλημα.
Ευχαριστώ.";"ΑΘΑΝΑΣΙΟΣ ΣΚΟΡΔΑΣ"
"1127";"): Ευχαριστούμε και εμείς. 
Προχωρούμε στην τέταρτη με αριθμό 1231/26-3-2013 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου-Χρυσή Αυγή κ. Μιχαήλ Αρβανίτη-Αβράμη προς τον Υπουργό Εθνικής Άμυνας, σχετικά με την πιθανή μετεγκατάσταση του Κέντρου Εκπαιδεύσεως Τεχνικού (ΚΕΤΧ) στην Πάτρα. 
Στην επίκαιρη ερώτηση θα απαντήσει ο Υφυπουργός κ. Καράμπελας. 
Ο κύριος συνάδελφος έχει το λόγο για να αναπτύξει την ερώτησή του για δύο λεπτά.";"Ιωάννης Δραγασάκης"
"1128";": Ευχαριστώ, κύριε Πρόεδρε.
Ήδη την ίδια ερώτηση με το ίδιο αντικείμενο είχα υποβάλει προ πενταμήνου. Συγκεκριμένα ήταν η από 26-10-2012 επίκαιρη ερώτησή μου. Τότε εκράτουν φήμες ότι είναι δυνατό να μεταφερθεί το Στρατόπεδο Τεχνικής Εκπαιδεύσεως –ΚΕΤΧ- της Πάτρας ή και να υποβαθμιστεί και είχα αναλύσει διεξοδικώς τις συνέπειες και για την πόλη των Πατρών αλλά και για τους διοικητικούς υπαλλήλους, των οποίων οι οικογένειες θα διελύοντο με τον τρόπο αυτόν. 
Ο κύριος Υπουργός μού είχε απαντήσει ότι το Υπουργείο με προσοχή και υπευθυνότητα θα εξετάσει το ζήτημα αυτό και εγώ βεβαίως δεν είχα λόγους να πιστεύω το αντίθετο. Εν τούτοις, το γεγονός ότι διέρρευσαν αυτό το πεντάμηνο διάφορες φήμες, καθώς επίσης και κάποιες αποχρώσες ενδείξεις συντρέχουσες με τα γεγονότα με ηνάγκασαν να επαναφέρω την ερώτησή μου με το ίδιο αντικείμενο εν όψει του γεγονότος ότι την εκπαιδευτική αυτή περίοδο ήρθαν προς εκπαίδευση είκοσι επτά οπλίται εις το Κέντρο Εκπαιδεύσεως Τεχνικού της Πάτρας αντί χιλίων πεντακοσίων που ήρχοντο την άλλη περίοδο. 
Επίσης, φημολογείτο ότι ο ταξίαρχος διοικητής θα αντικατασταθεί με αντισυνταγματάρχη διοικητή, πράγμα το οποίο βεβαίως θα σήμαινε την υποβάθμιση του στρατοπέδου, της Μονάδος αυτής του ΚΕΤΧ. Όμως, ειδικά σε αυτό το δεύτερο απεδείχθη η φήμη ήτο ανακριβής και θέλω να το τονίσω αυτήν τη στιγμή. Την Παρασκευή εγένετο παράδοση και παραλαβή της διοικήσεως από ταξίαρχον εις ταξίαρχον. Κατά ταύτα, η φήμη αυτή ήτο ανακριβής.
Όμως, όσον αφορά το ότι παρουσιάστηκαν αντί χιλίων πεντακοσίων οπλιτών μόνο είκοσι επτά οπλίται, αυτό μας εμβάλλει σε ανησυχία και πιστεύω ότι κατατείνει εις την υποβάθμιση και ενδεχομένως εις την κατάργηση του στρατοπέδου, προκειμένου να φιλοξενήσει λαθρομετανάστες ή άλλα στοιχεία. 
Θα ήθελα μία σαφή απάντηση από τον αξιότιμο κύριο Υπουργό όσον αφορά το τι προτίθεται να κάνει εν όψει του γεγονότος ότι οι πολίτες των Πατρών είναι εξαιρετικά θορυβημένοι. Η Πάτρα θα υποστεί εξαιρετική ζημία. Μάλιστα, εάν δεν έτυχε να την επισκεφθείτε εσχάτως, κύριε Υπουργέ, θα ήθελα να σας πω ότι η Πάτρα είναι γεμάτη από πανό που λένε «Κάτω τα χέρια από το ΚΕΤΧ της, με το οποίο ζούμε από μικρά παιδάκια». 
Θα ήθελα, λοιπόν, μία σαφή απάντηση από τον κύριο Υπουργό. 
Στη δευτερολογία μου, αξιότιμε κύριε Πρόεδρε, θα ήθελα να μιλήσω γενικότερα με αφορμή αυτό το ζήτημα για την κατάσταση του στρατεύματός μας. 
Σας ευχαριστώ πολύ.";"ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ"
"1129";"): Ευχαριστούμε πολύ. 
Το λόγο έχει για τρία λεπτά ο Υφυπουργός Εθνικής Άμυνας κ. Παναγιώτης Καράμπελας.";"Ιωάννης Δραγασάκης"
"1130";" (Υφυπουργός Εθνικής Άμυνας): Κύριε Πρόεδρε, κυρίες και κύριοι Βουλευτές, όπως ανέφερε και ο κύριος Βουλευτής, αυτό το θέμα έχει συζητηθεί ξανά σ’ αυτήν την Αίθουσα την 1η Νοεμβρίου 2012. Η σημερινή συγκυρία, τόσο από δημοσιονομικής όσο και από επιχειρησιακής πλευράς, επιβάλλει στο Υπουργείο Άμυνας να αναθεωρήσει το ίχνος της διάταξης όλων των μονάδων του. Αυτό επιβάλλεται και από τον εξαιρετικά περιορισμένο λειτουργικό προϋπολογισμό του Υπουργείου Εθνικής Άμυνας, το οποίο συμμετέχει στην προσπάθεια αυτού του τόπου προκειμένου να ανακάμψει. 
Σε ό,τι αφορά τώρα το συγκεκριμένο Κέντρο Εκπαιδεύσεως Τεχνικού, όπως και τότε είχα αναφέρει, έχει πάψει να λειτουργεί από τα μέσα του 2011ως Κέντρο Εκπαιδεύσεως Νεοσυλλέκτων. 
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κύριε Υπουργέ, δεν μίλησα για νεοσύλλεκτους.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1131";" (Υφυπουργός Εθνικής Άμυνας): Οι χίλιοι πεντακόσιοι ήταν νεοσύλλεκτοι. 
Συνεπώς τέτοιο Κέντρο Εκπαιδεύσεως Νεοσυλλέκτων δεν θα λειτουργήσει ξανά ως Τεχνικό. Όμως, το Κέντρο Εκπαιδεύσεως, εκ των όσων στοιχείων έχω, διατηρείται και θα διατηρηθεί ως Ειδικό Κέντρο Εκπαιδεύσεως. 
Το Ειδικό Κέντρο Εκπαιδεύσεως έχει σαν αποστολή την τεχνική εκπαίδευση και παιδεία του προσωπικού του Ελληνικού Στρατού, τόσο των μονίμων αξιωματικών όσο και των υπαξιωματικών και των οπλιτών. Τα Γενικά Επιτελεία κάνουν προτάσεις γενικά για τη διάταξη, λαμβάνοντας υπ’ όψιν τα συμπεράσματα τεχνικοοικονομικών μελετών. Το Υπουργείο τα εξετάζει όλα αυτά και λαμβάνει υπ’ όψιν του πολύ σοβαρά τις συνέπειες τόσο στο στρατιωτικό όσο και στο πολιτικό προσωπικό. 
Επίσης, θα ήθελα να σας γνωρίσω ότι κάποιες προτάσεις συγκεκριμένων φορέων, όπως και του εκπαιδευτικού προσωπικού του Κέντρου Εκπαιδεύσεως Τεχνικού, προκειμένου αυτό να μετεξελιχθεί σε διακλαδικό Ειδικό Κέντρο Εκπαιδεύσεως -δηλαδή οι τεχνίτες και των τριών Όπλων και ίσως και της Αστυνομίας και της Πυροσβεστικής να εκπαιδεύονται στην Πάτρα- είναι σε εξέλιξη και θα αξιολογηθούν. Εκτιμώ ότι μέχρι τις 10 Απριλίου θα έχουμε τις προτάσεις των Επιτελείων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Επίσης, ήθελα να σας γνωρίσω ότι στο Κέντρο Εκπαιδεύσεως Τεχνικού μετεστεγάσθη η Στρατολογική Υπηρεσία της Δυτικής Ελλάδας, σε διώροφο κτήριο, εγκαταλείψασα το ενοικιαζόμενο ιδιόκτητο κτήριο μέσα στο πλαίσιο πραγματοποιήσεως οικονομίας. Δεν έχω κάτι περισσότερο να αναφέρω επ’ αυτού. 
Στο πλαίσιο της νέας δομής δυνάμεων δεν υπάρχει πρόταση μετεγκατάστασης του Ειδικού Κέντρου Εκπαιδεύσεως.
Σας ευχαριστώ.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1132";"): Σας ευχαριστούμε και εμείς, κύριε Υφυπουργέ. 
Το λόγο έχει για να δευτερολογήσει ο κ. Μιχαήλ Αβράμης. 
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κύριε Πρόεδρε, αν έχετε την καλοσύνη, να με αποκαλείτε με το πρώτο επώνυμό μου, διότι έτσι είμαι γνωστός επί σειρά ετών.";"Ιωάννης Δραγασάκης"
"1133";"): Με συγχωρείτε, κύριε συνάδελφε. 
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Βλέπετε, υιοθετήθηκα σε ηλικία τριάντα ετών, τότε που επετρέπετο η υιοθεσία ενηλίκων. Έτσι, με έχουν συνηθίσει μ’ αυτό το όνομα. 
Κύριε Πρόεδρε, είναι όντως ικανοποιητική η απάντηση του κυρίου Υπουργού, όσον αφορά τη λειτουργία. Και είναι βέβαιο πλέον ότι με όσα εξέθεσε ενώπιον υμών και εμού, δεν πρόκειται να μετεγκατασταθεί ούτε να αλλάξει τρόπο λειτουργίας το Κέντρο Εκπαιδεύσεως Τεχνικού στην Πάτρα. 
Μάλιστα, έταξε και μια συγκεκριμένη ημερομηνία, την 10η Απριλίου, προκειμένου να έχουμε βεβαιότητα περί αυτού, αν και εγώ πιστεύω ότι αυτά τα οποία ανέφερε ο κύριος Υπουργός, είναι απολύτως ειλικρινή. 
Η οικονομία, όμως –απ’ ό,τι κατάλαβα από την πρωτολογία του κυρίου Υπουργού- καθορίζει τα πάντα. Τα πάντα! Ακόμη και την κορυφαία παρακαταθήκη του έθνους. Αυτήν τη στιγμή ο στρατός είναι η κορυφαία παρακαταθήκη του έθνους. Γιατί; Διότι ευρισκόμεθα μέσα στο μάτι του κυκλώνος, ευρισκόμεθα εις μίαν δίνην αυτή τη στιγμή, με τις ταχύτατες μεταβολές που γίνονται στην Ανατολική Μεσόγειο. 
Βλέπουμε τι συμβαίνει: Γύρω μας, απ’ όλα τα σημεία του ορίζοντος, καραδοκούν άρπαγες. Επαναλαμβάνω: από όλα τα σημεία του ορίζοντος!
Αυτή τη στιγμή επαναλειτουργεί, πλέον, το στρατηγικό σύμφωνο μεταξύ Τουρκίας και Ισραήλ, με τις γνωστές συνέπειες και αλλάζει και ο γεωπολιτικός χάρτης. Διότι όπως είναι γνωστό εις το Σώμα, το Ισραήλ προτίθεται και σκοπεύει να περάσει τον αγωγό από το κοίτασμα «Λεβιάθαν» στην Τουρκία και από εκεί στην Ευρώπη.
Επίσης, ακόμη επικρέμαται η δαμόκλεια σπάθη του casus belli, των απειλών και των αξιώσεων των Τούρκων. Ακόμη ο Ερντογάν έχει το θράσος να λέει πώς να νομοθετούμε, προκειμένου να επαναλειτουργήσει η Θεολογική Σχολή της Χάλκης. 
Όλα αυτά δημιουργούν έναν ζοφερό ορίζοντα για την πατρίδα μας, που βρίσκεται σε δεινή θέση. 
Πρέπει, λοιπόν, ο στρατός μας να είναι έτοιμος, πανέτοιμος, να αντιδράσει αποτελεσματικά για την άμυνα της πατρίδος. 
Όμως, γεγονότα και αποχρώσες ενδείξεις συνηγορούν περί του αντιθέτου. Γιατί: Το οικονομικό. Το ανέφερε ο κύριος Υπουργός. Τι δηλαδή; Οι εξοπλιστικές δαπάνες μειώνονται. Στρατόπεδα καταργούνται. Μονάδες συμπτύσσονται. Επίσης, σε πολλές μονάδες αντιμετωπίζουμε λειψανδρία, όπως είναι η Μονάδα Υποβρυχίων Καταστροφών. 
Ακόμη, οι μισθοί των Ελλήνων στρατιωτικών είναι εξευτελιστικοί, με αποτέλεσμα το ηθικό τους να πλήττεται βαναύσως. Και γνωρίζουμε πάρα πολύ καλά τι σημαίνει αυτό και εις την ετοιμότητά τους και εις τις δυνατότητες να αποδώσουν αυτά που μπορούν και θέλει η ελληνική τους ψυχή να αποδώσουν, ως επίσης και στην επιχειρησιακή τους ικανότητα. 
Πώς είναι δυνατόν να προτάσσουμε το οικονομικό, να καθορίζει τα πάντα στη ζωή μας, ακόμη και την εθνική μας άμυνα; Υπάρχει έλλειψη καυσίμων, υπάρχει έλλειψη ανταλλακτικών, υπάρχουν τόσες και τόσες ελλείψεις!
Αυτό που ευθέως θα ήθελα να μου πει ο αξιότιμος κύριος Υπουργός είναι το εξής: Είναι έτοιμος ο στρατός μας; Οι ημέρες πλησιάζουν. Φαίνεται καθαρά ότι είναι έτοιμοι. Και όχι απλώς φημολογείται αλλά είναι σχεδιασμένο και προπαρασκευασμένο να διαμελίσουν την πατρίδα μας. Θα ήθελα να μας πει ο κύριος Υπουργός -αν και δεν είναι το αντικείμενο της ειδικής ερωτήσεώς μου- εάν ο στρατός μας είναι έτοιμος, ταχυκίνητος, πάνοπλος να αντιμετωπίσει τον εξ Ανατολών, κυρίως, κίνδυνο που τώρα έρχεται και από νοτιοανατολικά και τον έχουμε και από βορειοδυτικά.
Σας ευχαριστώ πολύ.";"Ιωάννης Δραγασάκης"
"1134";"): Το είπατε και μόνος σας. Είναι εκτός της ύλης της ερωτήσεως. Εάν ο Υπουργός θέλει να απαντήσει, να σχολιάσει, μπορεί να το κάνει.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Κύριε Πρόεδρε, με συγχωρείτε. Είναι επί του ιδίου θέματος. Απλώς εκ του ελάσσονος εις το μείζον.";"Ιωάννης Δραγασάκης"
"1135";"): Εάν ο Υπουργός θέλει, ευχαρίστως. Δεν έχω κανένα πρόβλημα.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Εσείς νομικός είστε. Εκ του ελάσσονος δυνάμεθα να αγόμεθα εις το μείζον.";"Ιωάννης Δραγασάκης"
"1136";"): Ορίστε, κύριε Υπουργέ, έχετε το λόγο.";"Ιωάννης Δραγασάκης"
"1137";" (Υφυπουργός Εθνικής Άμυνας): Ευχαριστώ πολύ, κύριε Πρόεδρε.
Θα απαντήσω πολύ σύντομα στα λεχθέντα από εσάς, κύριε Βουλευτά.
Ξέρετε, υπάρχει κίνδυνος ο αντίπαλος να πιστέψει αυτά που λέτε…
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Ερωτώ!";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1138";" (Υφυπουργός Εθνικής Άμυνας): Περιμένετε. 
…δηλαδή ότι το ηθικό είναι πεσμένο βάναυσα, ότι είναι άοπλος ο Ελληνικός Στρατός και ότι δεν έχει τη δυνατότητα να το αντιμετωπίσει.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1139";": Μη λέτε τέτοια πράγματα, κύριε Υπουργέ.";"ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ"
"1140";" (Υφυπουργός Εθνικής Άμυνας): Συγγνώμη.
Εάν το πιστέψει, κακό του κεφαλιού του! Θα το μετανιώσει πάραυτα ο οιοσδήποτε αντίπαλος! Επαναλαμβάνω: κακό του κεφαλιού του!
Πιστεύω, όμως, ότι δεν έχει την αφέλεια να πιστέψει τα διάφορα λεγόμενα. 
Σε ό,τι αφορά το ηθικό των αξιωματικών, σας διαβεβαιώ –διότι επισκέπτομαι μονάδες στους τόπους που πρέπει- ότι δεν είναι πεσμένο σε αυτήν την κατάσταση που λέτε. Το ηθικό των αξιωματικών, των υπαξιωματικών και των οπλιτών μας είναι σε άριστο επίπεδο. Επηρεάζεται μόνον από την ικανότητα εκτελέσεως της αποστολής τους και όχι από οικονομικούς παράγοντες. Πάντοτε το ηθικό των στελεχών μας και των τριών κλάδων δεν «ερυμουλκείτο» από οικονομικούς παράγοντες. Αυτό πρέπει κάποια στιγμή να σταματήσει! Όχι μόνο στην Αίθουσα αυτή αλλά και ανάμεσα στον Τύπο, σε διάφορα δημοσιεύματα, που για διάφορους λόγους ενασχολούνται με το θέμα. 
Επανέρχομαι στο ζήτημα της ερώτησής σας και σας διαβεβαιώ ότι η πολιτική ηγεσία του Υπουργείου, για τους λόγους που είπατε και όχι για οικονομικούς λόγους, αναθεωρεί το ίχνος της διατάξεως των επιχειρησιακών μονάδων, με σκοπό την επαύξηση της επιχειρησιακής ετοιμότητάς τους. Διαθέτει τους οικονομικούς πόρους, παρά την κρίση, για τη διαθεσιμότητα των μέσων. Δεν σημαίνει ότι εγκαταλείπει τον εξοπλισμό της. Τον εξοπλισμό των Ενόπλων Δυνάμεων η Κυβέρνηση αυτή έχει και άλλους τρόπους να τον επιτύχει. Και θα τον επιτύχει σε κάθε περίπτωση που χρειάζεται. 
Η διαθεσιμότητα των μέσων μας, λοιπόν, είναι σε τέτοιο επίπεδο –το είχα πει και με συγκεκριμένα νούμερα με την ευκαιρία άλλης επίκαιρης ερώτησης- που δρα αποτρεπτικά και εγγυάται την ασφάλεια αυτού του τόπου. 
Η συρρίκνωση μονάδων ή η αναδιάταξή τους επιβάλλεται κατ’ αρχάς από επιχειρησιακούς λόγους, όπως είπα. Είναι βέβαιο, όμως, ότι η δύναμη του στρατού μας, αυτή που είναι σήμερα, και οι επιχειρησιακές τους απαιτήσεις δεν μπορούν να ικανοποιήσουν όλους τους φορείς της ελληνικής κοινωνίας, δεν μπορούν να ικανοποιήσουν όλους τους νομούς αυτού του τόπου. Θα έπρεπε να έχουμε τετραπλάσιο στρατό! Δεν τον έχουμε. Δεν το επιτρέπει η πατρίδα μας.
 Συνεπώς τις δυνάμεις που έχουμε πρέπει να τις διατάξουμε κατά τέτοιον τρόπο, που να επιφέρουν το μέγιστο επιχειρησιακό αποτέλεσμα και –γιατί όχι;- με το λιγότερο λειτουργικό κόστος. Δεν έχουμε την πολυτέλεια ευρύτατης διασποράς μονάδων και κέντρων στη σημερινή συγκυρία. Προσπαθούμε να ικανοποιήσουμε στο μέγιστο τις απαιτήσεις, λαμβάνοντας υπ’ όψιν και τις τοπικές κοινωνίες και κυρίως τις απαιτήσεις στρατιωτικού και πολιτικού προσωπικού. Όμως, δεν είναι ο ρυμουλκός παράγων αυτός. Ο ρυμουλκός παράγων είναι η επιχειρησιακότητα των Ενόπλων μας Δυνάμεων. 
Ευχαριστώ πάρα πολύ που με ακούσατε. Δεν έχω κάτι περισσότερο να αναφέρω.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1141";"): Ευχαριστούμε και εμείς. 
Προχωρούμε στην τέταρτη με αριθμό 1232/26-3-2013 επίκαιρη ερώτηση δεύτερου κύκλου του Βουλευτή Β΄ Πειραιά του Λαϊκού Συνδέσμου – Χρυσή Αυγή κ. Ιωάννη Λαγού προς τον Υπουργό Εθνικής Άμυνας, σχετικά με τη χορήγηση αδειών σε στελέχη των Ενόπλων Δυνάμεων, προκειμένου να συμμετέχουν σε προγράμματα μη κυβερνητικών οργανώσεων. 
Θα απαντήσει ο Υφυπουργός Εθνικής Άμυνας κ. Παναγιώτης Καράμπελας. 
Το λόγο έχει ο κ. Ιωάννης Λαγός, για να αναπτύξει την επίκαιρη ερώτησή του.";"Ιωάννης Δραγασάκης"
"1142";": Κύριε Πρόεδρε, κυρίες και κύριοι συνάδελφοι, κατ’ αρχάς, μια και το δικό μου θέμα είναι σε άμεση συνάρτηση με το προηγούμενο που ανέφερε ο κ. Αρβανίτης, θα ήθελα να σας πω, κύριε Υφυπουργέ, ότι θα ήταν ευχής έργον να ήταν τα πράγματα έτσι όπως τα λέτε, αλλά δυστυχώς δεν είναι. 
Όταν έχουμε δει να υπάρχει η εθνική καταστροφή της Κύπρου το 1974, όταν οι συνθήκες ήταν πολύ ευνοϊκές υπέρ της Ελλάδος και απέναντι στην Τουρκία –από το 1974 μέχρι τώρα τα πράγματα, όπως τα έχετε δει και τα ξέρετε πολύ καλύτερα από μένα, έχουν αλλάξει συντριπτικά εις βάρος μας- όταν έχουμε το πρόσφατο σχετικά παράδειγμα του 1996, όπου Τούρκοι μπήκαν σε ελληνικό έδαφος, ύψωσαν ελληνική σημαία, σκότωσαν τρεις αξιωματικούς μας και από ελληνικής πλευράς, δυστυχώς, δεν έπεσε ούτε ένας πυροβολισμός ούτε μία σφαίρα και όταν αυτό το έδαφος αυτήν τη στιγμή, από ελληνικό που ήταν, έχει γίνει, δυστυχώς, αμφισβητήσιμο, δεν μπορούμε να πιστέψουμε σε αυτά που λέτε, χωρίς να έχετε εσείς προσωπικά ευθύνη. Όμως, αυτή είναι η αλήθεια και δεν μπορούμε να τα ακούμε αυτά εδώ μέσα!
Nα συνεχίσω τώρα με το θέμα της δικής μου ερώτησης. Πριν από λίγες ημέρες, πριν από λίγο χρονικό διάστημα, είδαμε ότι έχει βγει μια διαταγή του ΓΕΕΘΑ σχετικά με τις άδειες απουσίας στελεχών για εθελοντική συμμετοχή σε προγράμματα μη κυβερνητικών οργανώσεων. Συγκεκριμένα, σημειώνει ότι τα μόνιμα στελέχη των Ενόπλων Δυνάμεων, που μετέχουν εθελοντικά για την παροχή βοήθεια -δεν το διαβάζω όλο- επιτρέπεται να λάβουν άδεια μετ’ αποδοχών διάρκειας μέχρι δυο ετών, που μπορεί να ανανεωθεί. Η άδεια αυτή χορηγείται ύστερα από εισήγηση της οικείας μη κυβερνητικής οργάνωσης και σύμφωνη γνώμη της Υπηρεσίας Διεθνούς Αναπτυξιακής Συνεργασίας. Η συμμετοχή στα ανωτέρω προγράμματα λαμβάνεται υπ’ όψιν και θεωρείται πρόσθετο προσόν για την προαγωγή και βεβαιούται με έγγραφο της μη κυβερνητικής οργάνωσης προς την ΥΔΑΣ. 
Αυτό για εμάς είναι σκάνδαλο! Δεν το ξέραμε! Εγώ, να σας πω την αλήθεια, μόλις το διάβασα πρώτη φορά, νόμιζα ότι δεν είναι έτσι και ότι υπάρχει κάτι άλλο -κάποια παράγραφος κ.λπ.- το οποίο να λέει κάτι άλλο εκεί μέσα. Το διαβάσαμε και είδαμε ότι είναι έτσι. Φανταστείτε πόσα πράγματα μαθαίνουμε σιγά-σιγά, τα οποία για εμάς, προσωπικά, είναι εξωφρενικά, όπως –το πιθανότερο- και για μεγάλο κομμάτι του ελληνικού λαού. 
Πώς περνάνε αυτά τα πράγματα; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θέλω να «φάω» το χρόνο. Θα έρθω στις ερωτήσεις που έχουμε να κάνουμε.
Με ποιο σκεπτικό δίνεται τέτοιας διάρκειας άδεια, μετ’ αποδοχών, για συμμετοχή σε προγράμματα μη κυβερνητικών οργανώσεων; Πώς επακριβώς εννοείται η « παροχή βοήθειας», με δεδομένο το ότι οι Ένοπλες Δυνάμεις, στο πλαίσιο του κοινωνικού τους έργου, συμβάλλουν αποτελεσματικά στην αντιμετώπιση έκτακτων καταστάσεων και φυσικών καταστροφών; Με ποιο σκεπτικό -εδώ είναι το σημαντικότερο- οι μη κυβερνητικές οργανώσεις και η ΥΔΑΣ εισηγούνται για ζητήματα των Ενόπλων Δυνάμεων;";"ΙΩΑΝΝΗΣ ΛΑΓΟΣ"
"1143";"): Κύριε Υπουργέ, έχετε το λόγο για τρία λεπτά.";"Ιωάννης Δραγασάκης"
"1144";" (Υφυπουργός Εθνικής Άμυνας): Σας ευχαριστώ, κύριε Πρόεδρε. 
Κυρίες και κύριοι Βουλευτές, η παγία διαταγή του ΓΕΕΘΑ, η 4-33, που αναφέρθηκε, κωδικοποιεί όλα τα νομοθετήματα βάσει των οποίων αξιωματικοί των Ενόπλων Δυνάμεων δύνανται να λαμβάνουν άδειες για το εξωτερικό μετ’ αποδοχών. 
Το συγκεκριμένο νομοθετικό πλαίσιο της επίκαιρης ερώτησής σας καθορίζεται στο ν.2731/1999 «Ρύθμιση θεμάτων Διμερούς Κρατικής Αναπτυξιακής Συνεργασίας και Βοήθειας, ρύθμιση θεμάτων Μη Κυβερνητικών Οργανώσεων και άλλες διατάξεις». Συγκεκριμένα καθορίζεται τι είναι οι ΜΚΟ. Είναι μη κερδοσκοπικά νομικά πρόσωπα ιδιωτικού δικαίου, τα οποία έχουν ως αποστολή και αντικείμενο την παροχή επείγουσας ανθρωπιστικής, επισιτιστικής και αναπτυξιακής βοήθειας σε χειμαζόμενους πληθυσμούς στο εξωτερικό. Εγγράφονται στο μητρώο με μέριμνα της ΥΔΑΣ, της Υπηρεσίας Διεθνούς Αναπτυξιακής Συνεργασίας. 
Αυτή η υπηρεσία αποτελεί χωριστή διεύθυνση του Υπουργείου Εξωτερικών και υπάγεται απευθείας στον Υπουργό Εξωτερικών. Ευθύνεται για την εποπτεία, το συντονισμό και την προώθηση των δράσεων των ΜΚΟ στο εξωτερικό, που στοχεύουν σε επείγουσα παροχή βοήθειας σε χειμαζόμενους πληθυσμούς. 
Στον ίδιο νόμο προβλέπεται και η χορήγηση άδειας μέχρι δύο ετών σε όλους τους δημόσιους υπαλλήλους και υπαλλήλους του δημοσίου -νομικών προσώπων δημοσίου δικαίου και ιδιωτικού δικαίου του δημοσίου- καθώς και στα στελέχη των Ενόπλων Δυνάμεων και των Σωμάτων Ασφαλείας. Το κρίσιμο σημείο είναι: για αποστολές στο εξωτερικό και κατόπιν εγκρίσεως της στρατιωτικής υπηρεσίας. 
Οι ΜΚΟ και η ΥΔΑΣ δεν εισηγούνται για τη λειτουργία των Ενόπλων Δυνάμεων, αλλά για τα συγκεκριμένα πρόσωπα, που εθελοντικά δηλώνουν συμμετοχή σε τέτοιου είδους επιχειρήσεις. 
Το προσόν της υπηρεσίας τους, που λαμβάνεται υπ’ όψιν ως πρόσθετο προσόν προαγωγής, εντάσσεται στο πλαίσιο της γενικής πρόνοιας που ισχύει για όλους τους δημόσιους υπαλλήλους. Οι προαγωγές των αξιωματικών καθορίζονται από το εξειδικευμένο νομοθετικό πλαίσιο περί ιεραρχίας και προαγωγών και το οποίο, βέβαια, επικρατεί πάσης άλλης διατάξεως. 
Για να σας καθησυχάσω όμως, κύριε Βουλευτά, θα ήθελα να σας πω ότι η στρατιωτική υπηρεσία έχει στείλει από εφαρμογής του νόμου, σύμφωνα με τα στοιχεία τα οποία έχω, έναν αξιωματικό. Το 2011 έστειλε ένα γιατρό στο Μαυρίκιο, στο πλαίσιο της ΜΚΟ «Καρδιά για όλους», για είκοσι ημέρες. Η αποστολή, λοιπόν, ενός γιατρού για είκοσι μέρες δεν νομίζω ότι σημαίνει υποστελέχωση των Ενόπλων Δυνάμεων ή απειλή υποστελέχωσής τους. 
Τονίζω ότι η χορήγηση αυτής της άδειας δεν είναι υποχρεωτική για το Υπουργείο Άμυνας. Είναι δυνητική και συνυπογράφεται τόσο από τον κύριο Υπουργό των Εξωτερικών όσο και τον κύριο Υπουργό Εθνικής Άμυνας. 
Σας ευχαριστώ.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1145";"): Ευχαριστούμε και εμείς. 
Ο κ. Λαγός έχει το λόγο για να δευτερολογήσει.";"Ιωάννης Δραγασάκης"
"1146";": Ακριβώς αυτά που είπατε, κύριε Υφυπουργέ, λέμε και εμείς. Δεν είπαμε κάτι άλλο. 
Εδώ πάντως, όσον αφορά αυτό που είπατε, ότι είναι μόνο για αποστολή στο εξωτερικό για ανθρωπιστική βοήθεια, δεν περιορίζεται μόνο εκεί. Δεν λέει ότι δεν μπορεί να συμμετάσχει σε κάποιες άλλες μη κυβερνητικές οργανώσεις ο στρατιωτικός. 
Εγώ θέλω να σας ρωτήσω το εξής: Εδώ στην Ελλάδα ως επί το πλείστον, για να μην πω για όλες, αλλά η συντριπτική πλειοψηφία των μη κυβερνητικών οργανώσεων αποτελούν γάγγραινα για το ελληνικό κράτος. Παίρνουν εκατομμύρια ευρώ κάθε χρόνο και κάνουν ένα έργο αμφίβολο κάποιες από αυτές. Κάποιες άλλες δεν κάνουν καθόλου αμφίβολο έργο, όπως το Ελληνικό Παρατηρητήριο Συμφωνιών του Ελσίνκι, το οποίο μιλά για καταπιεζόμενη μακεδονική μειονότητα και το οποίο έχει αντεθνικές θέσεις στα πάντα. Δηλαδή, εκεί θα μπορούσε να πάει ένας στρατιωτικός μας, να λάβει μέρος, να συμμετάσχει δύο χρόνια, να πληρώνεται και μάλιστα, όταν θα του έρθει η διαδικασία για την προαγωγή, αυτό να θεωρείται και υπέρ του; Αυτό είναι εξωφρενικό!
Εμείς θα θέλαμε να πούμε ότι αυτό πρέπει να καταργηθεί. Ως Χρυσή Αυγή δεν το δεχόμαστε. Όταν μας δοθεί εμάς η δυνατότητα, θα κοιτάξουμε αυτά τα πράγματα να τα κόψουμε. Ο Έλληνας αξιωματικός και ειδικά εσείς έπρεπε να το ξέρετε και να το γνωρίζετε καλύτερα -πιστεύω ότι το γνωρίζετε καλύτερα, απλά είναι τέτοια η θέση σας που προσπαθείτε να υπερασπίσετε μια κατάσταση- δεν θα έπρεπε να κρίνεται βάσει αυτών των συνθηκών. Θα έπρεπε να κρίνεται βάσει αυτού που επιτελεί, σε αυτό που είναι επιφορτισμένος. Σιγά μη στέλνουμε Έλληνες αξιωματικούς και νυν στρατιωτικούς να βοηθούν στο εξωτερικό ή δεν ξέρω πού με μη κυβερνητικές οργανώσεις που έχουν ανθελληνικές στάσεις! 
Επίσης, πώς οι μη κυβερνητικές οργανώσεις εισηγούνται για θέματα αξιολόγησης προσωπικού; Είπατε προηγουμένως ότι δεν παρεμβαίνουν. Μα, πώς δεν παρεμβαίνουν; Όταν κάνουν εισήγηση για κάποιους αξιωματικούς, για κάποιους στρατιωτικούς που είναι εκεί, δεν είναι ένα είδος παρέμβασης αυτή; Εντάξει, σιγά μην πάρουν και τα ηνία, την αρχή και κάνουν ό,τι θέλουν και αυτοί εκεί μέσα. Αυτό είναι έμμεση παρέμβαση. Αυτό πρέπει να σταματήσει. Δεν έχουν καμμία δικαιοδοσία αυτοί οι άνθρωποι να κρίνουν Έλληνες στρατιωτικούς. Δεν υπάρχει κανένας τέτοιος λόγος, καμμία δικαιοδοσία και είναι ανεπίτρεπτο. 
Θα θέλαμε, λοιπόν, ως Κυβέρνηση να κοιτάξετε αυτό το πράγμα να το βγάλετε έξω. Είναι απαράδεκτο, σας το λέω και πάλι. Εμείς δεν πιστεύαμε στα μάτια μας, όταν ήρθε στα χέρια μας και το διαβάσαμε.";"ΙΩΑΝΝΗΣ ΛΑΓΟΣ"
"1147";"): Ο κύριος Υπουργός έχει το λόγο.";"Ιωάννης Δραγασάκης"
"1148";" (Υφυπουργός Εθνικής Άμυνας): Δεν θα απαντήσω γενικώς επί των ΜΚΟ, κύριε Πρόεδρε, αλλά επί της ερωτήσεως συγκεκριμένα. 
Επαναλαμβάνω, κύριε Βουλευτά, ότι οι άδειες μετ’ αποδοχών προβλέπονται από το ν. 2731/1999 και δεν είναι υποχρεωτικές για τη στρατιωτική υπηρεσία, είναι δυνητικές. Παρέχονται μόνο για την παροχή ανθρωπιστικής ή επισιτιστικής βοήθειας σε περίπτωση φυσικών καταστροφών ή άλλων εκτάκτων καταστάσεων αποκλειστικά και μόνο για το εξωτερικό. 
Η εισήγηση της ΜΚΟ και της Υπηρεσίας Διεθνούς Αναπτυξιακής Συνεργασίας περιορίζεται αποκλειστικά στα ίδια αυτά στελέχη που εθελοντικά ζήτησαν να συμμετάσχουν. Το πρόσθετο προσόν προαγωγής, όπως σας ανέφερα και στην πρωτολογία μου, δεν είναι τίποτα άλλο παρά γενική πρόνοια για όλους τους συμμετέχοντες στις οικείες αποστολές, τόσο για τους υπαλλήλους του δημοσίου, ή των νομικών προσώπων δημοσίου δικαίου αλλά και των νομικών προσώπων ιδιωτικού δικαίου όσο και για τα μόνιμα στελέχη των Ενόπλων Δυνάμεων και των Σωμάτων Ασφαλείας. 
Ειδικά όμως για τα μόνιμα στελέχη τα προσόντα για την προαγωγή τους, όπως προείπα, προβλέπονται στους οικείους νόμους περί ιεραρχίας και προαγωγών, δηλαδή στους νόμους 2439/1996, 3883/2010 και στο νομοθετικό διάταγμα 445/1974, οι οποίοι ως ειδικοί υπερισχύουν κάθε άλλης γενικής διάταξης. Συνεπώς το ότι εισηγούνται γενικώς επί προσωπικού των Ενόπλων Δυνάμεων, των αξιωματικών δεν εκφράζει -αν μου επιτρέπετε- την πλήρη αλήθεια. Εισηγούνται για το συγκεκριμένο ζήτημα των συγκεκριμένων εθελοντών. Εμείς μέχρι τώρα έχουμε στείλει έναν καρδιολόγο Αντισυνταγματάρχη για είκοσι μέρες, τον Μαυρίκη. Δεν έχω να πω τίποτε άλλο. 
Σας ευχαριστώ.";"ΠΑΝΑΓΙΩΤΗΣ ΚΑΡΑΜΠΕΛΑΣ"
"1149";"): Ευχαριστούμε κι εμείς. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, τριάντα δύο μαθητές και μαθήτριες και δύο εκπαιδευτικοί συνοδοί τους από το Γυμνάσιο Νιγρίτας Σερρών, το δεύτερο τμήμα.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στη δεύτερη με αριθμό 1223/26-3-2013 επίκαιρη ερώτηση πρώτου κύκλου της Βουλευτού Α΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Μαρίας Μπόλαρη προς τον Υπουργό Υγείας, σχετικά με την υποβάθμιση του Γενικού Νοσοκομείου Πατησίων.
Στην ερώτηση θα απαντήσει ο Υπουργός Υγείας, κ. Λυκουρέντζος.
Ορίστε, κυρία Μπόλαρη, έχετε το λόγο για δύο λεπτά.";"Ιωάννης Δραγασάκης"
"1150";": Ευχαριστώ, κύριε Πρόεδρε. 
Καλησπέρα σας, κύριε Υπουργέ. Κατ’ αρχάς θα ήθελα να σας μεταφέρω κάποιες ερωτήσεις, μία απόφαση μάλλον, που προέρχεται από μία μεγάλη κινητοποίηση η οποία συνέβη πριν από μία εβδομάδα στην περιοχή των Πατησίων με αφορμή το κάλεσμα του Σωματείου των Εργαζομένων στο Γενικό Νοσοκομείο Πατησίων. Κύριε Υπουργέ, τα ερωτήματα είναι: Θα κλείσει το Γενικό Νοσοκομείο Πατησίων; Θα συνεχίσει η υποβάθμισή του; Θα έχει την τύχη του 7ου Θεραπευτηρίου του ΙΚΑ; Θα μείνει η μεγάλη περιοχή την οποία καλύπτει χωρίς ένα τοπικό δημόσιο νοσοκομείο; Και η απόφαση των κατοίκων και των εργαζόμενων της περιοχής είναι ότι δεν θα επιτρέψουν κάτι τέτοιο. 
Φαντάζομαι ότι ξέρετε, κύριε Υπουργέ, ότι από τις 15 Μαρτίου η καρδιολογική κλινική του Γενικού Νοσοκομείου Πατησίων δεν λειτουργεί. Επίσης, από τις 19 Μαρτίου δεν λειτουργεί και η παθολογική κλινική. Και όλα αυτά συμβαίνουν για τον απλό λόγο ότι μία γιατρός πήρε εκπαιδευτική άδεια για να μετεκπαιδευτεί στο Λαϊκό Νοσοκομείο, ένας άλλος επέστρεψε από το νοσοκομείο από το οποίο είχε μεταταχθεί στο Γενικό Νοσοκομείο των Θηβών κι ένας τρίτος, επικουρικός, με σύμβαση ορισμένου χρόνου κάνει επίσχεση εργασίας γιατί δεν πληρώνεται. 
Η μη λειτουργία αυτών των δύο κλινικών σημαίνει στην ουσία ότι το Γενικό Νοσοκομείο Πατησίων δεν κάνει ούτε την πρωινή εφημερία που του έχουν επιτρέψει οι αποφάσεις όχι μόνο της δικής σας υπουργίας αλλά και άλλων Υπουργών πριν από εσάς, που το έβγαλαν από τη γενική εφημερία. Και το έβγαλαν από τη γενική εφημερία, διότι τα κονδύλια για τις εφημερίες και η έλλειψη προσωπικού υποχρέωναν στην υποβάθμισή του. 
Είναι απαραίτητη, λοιπόν, εδώ και τώρα, η μεταφορά γιατρών. Επειδή μέχρι τη στιγμή που μιλάμε, σύμφωνα με ενημέρωση που έχει το σωματείο από την Αναπληρώτρια Διευθύντρια, κ. Μαΐσογλου, στην πραγματικότητα δεν έχει γίνει κανένα βήμα, σας ρωτάμε ποιο θα είναι αυτό το βήμα που θα επιτρέψει τουλάχιστον τις πρωινές εφημερίες.
Σας ρωτάμε συνολικότερα ποια είναι εκείνα τα μέτρα που θα επιτρέψουν στο Γενικό Νοσοκομείο Πατησίων να λειτουργήσει κανονικά, μια που οι διακόσιοι εξήντα τέσσερις εργαζόμενοι σε αυτό, οριακά αυτήν τη στιγμή, καλύπτουν τους ασθενείς που προστρέχουν στις εφημερίες και στα εξωτερικά του ιατρεία. 
Κύριε Υπουργέ, με 3,5% του ΑΕΠ που αυτήν τη στιγμή δίνετε στις δαπάνες υγείας, είναι σίγουρο ότι δεν θα μπορέσετε να αντεπεξέλθετε. Γι’ αυτόν το λόγο ακριβώς, το αίτημα είναι για συνολικότερη χρηματοδότηση του ΕΣΥ, για συνολικότερη χρηματοδότηση των δημόσιων νοσοκομείων και όλων των κέντρων υγείας. 
Αναφερόμενη στο Γενικό Νοσοκομείο Πατησίων, σας λέω ότι επείγει η επαναλειτουργία του. Αυτό, αυτήν τη στιγμή, σημαίνει άμεση πρόσληψη παθολόγων, καρδιολόγων και άλλου προσωπικού. 
Ευχαριστώ πολύ.";"ΜΑΡΙΑ ΜΠΟΛΑΡΗ"
"1151";"): Ευχαριστούμε κι εμείς. 
Το λόγο έχει ο κύριος Υπουργός.";"Ιωάννης Δραγασάκης"
"1152";" (Υπουργός Υγείας): Ευχαριστώ, κύριε Πρόεδρε.
 Το Νοσοκομείο Πατησίων παραμένει σε λειτουργία και θα παραμείνει. Υπάρχουν σοβαρά θέματα στο σύνολο του Εθνικού Συστήματος Υγείας και ως Υπουργός έχω το θάρρος και τη δύναμη να τα αναγνωρίζω. Δεν ωραιοποιώ καταστάσεις. Κυρίως, όμως, έχω τη δύναμη να αναγνωρίζω το που βρίσκεται η πατρίδα μου, η Ελλάδα, κάτω από ποιες συνθήκες λειτουργεί, τι πραγματικά συμβαίνει στην οικονομία μας και ποιοι λόγοι μας έφεραν μέχρι εδώ. Και έχω το θάρρος να υπερασπίζομαι τις επιλογές εκείνες που δεν θα οδηγήσουν την πατρίδα σε χειρότερες καταστάσεις. 
Τα προβλήματα δεν είναι των πολιτικών, δεν είναι των κομμάτων, δεν είναι των Υπουργών. Τα προβλήματα είναι προβλήματα του ελληνικού λαού, είναι προβλήματα της πατρίδας μας. Αν υποθέσουμε ότι στη θέση τη δική μου, κυρία συνάδελφε, ήσασταν εσείς, θα είχατε να διαχειριστείτε ακριβώς το ίδιο πρόβλημα. 
Και ποιο είναι το πρόβλημα; Το πρόβλημα είναι η αδυναμία εξεύρεσης πόρων. Διότι, οι υποσχέσεις είναι εύκολες. Η δημαγωγία, επίσης, είναι εύκολη. Ο λαϊκισμός είναι αφόρητος. Οι απαντήσεις απουσιάζουν στα αμείλικτα ερωτήματα: Με ποιους πόρους θα κατασκευάσουμε αυτό το μαγικό κόσμο που μπορεί ο καθένας να υπόσχεται ακόπως και ανεξόδως στον ελληνικό λαό; Απορία ψάλτου, βηξ; 
Μια Βουλευτής, η οποία κάνει αυτήν την ερώτηση στον Υπουργό, καλό θα ήταν να συνοδεύει τις προτάσεις της και με το κόστος και να μας πει όχι μόνο το κόστος των απαιτούμενων δαπανών, αλλά και από πού θα εξευρεθούν οι πόροι. 
Δυστυχώς, όμως, αυτό για πολλά χρόνια στην Ελλάδα –και όχι, εν προκειμένω, μόνο από εσάς- απουσιάζει. Σε αυτήν την πρακτική διολισθήσαμε όλες οι πολιτικές δυνάμεις της χώρας και φτάσαμε εδώ: αχαλίνωτη αντιπολίτευση, υποσχέσεις, εύκολος λαϊκισμός, χειροκροτήματα από εκείνους, οι οποίοι θέτουν αυτά τα αιτήματα το ένα μετά το άλλο. Η πραγματικότητα, όμως, απαιτεί απ’ όλους μας να αλλάξουμε συμπεριφορά και να είμαστε συγκεκριμένοι. 
Πρώτον, το Νοσοκομείο των Πατησίων, λοιπόν, δεν κλείνει. Δεύτερον, το Θεραπευτήριο του ΙΚΑ που έκλεισε, έπρεπε να κλείσει, όπως όλα αυτά τα θεραπευτήρια, διότι οι εργαζόμενοι δεν μπορεί να εργάζονται κάτω από άθλιες συνθήκες ούτε να προσφέρονται άθλιες υπηρεσίες σε χώρους που δεν τολμώ να χαρακτηρίσω ποιας μορφής. 
Τι έπαθαν οι εργαζόμενοι; Πήγαν σε καλύτερα νοσοκομεία και εργάζονται σε καλύτερο περιβάλλον. Οι ασθενείς που επισκέπτονται αυτά τα νοσοκομεία φιλοξενούνται σε καλύτερους χώρους. Αυτή είναι η αλήθεια. Απολύθηκε κανένας εργαζόμενος; Όχι. Υπάρχει ένας ασθενείς που δεν εξυπηρετείται; Όχι. «Έκλεισε, όμως, το 7ο Θεραπευτήριο». «Έκλεισε το 3ο Θεραπευτήριο». Εκεί έχετε μείνει ακόμα; Κοιτάξτε μπροστά. κοιτάξτε το μέλλον και τις ευθύνες που έχουμε όλοι. 
Εγώ απέναντι σε αυτές τις ευθύνες σας λέγω, λοιπόν, ότι για το ιατρικό και νοσηλευτικό προσωπικό υπάρχει μέριμνα. Θα προσληφθούν και επικουρικοί ιατροί και τακτικό προσωπικό, μόλις πάρουμε τις εγκρίσεις από τα συναρμόδια Υπουργεία. 
Θα ήθελα να πω και κάτι ακόμα. Εάν δεν είχαμε εγκρίνει την εκπαιδευτική άδεια, θα μου κάνατε ερώτηση «γιατί δεν εγκρίνουμε την εκπαιδευτική άδεια της ιατρού» ή όπως προ ημερών κάνατε ερώτηση -το κόμμα σας πάλι- «γιατί ο ιατρός από τη Θήβα βρίσκεται εδώ». 
Αυτά είναι αλήθειες. Όμως, καλό είναι –επειδή εγώ δεν έχω λόγους να αντιδικώ μαζί σας στο ότι δεν νοιάζεστε πραγματικά, το δέχομαι ότι και εσείς και άλλοι συνάδελφοί σας νοιάζεστε για το καλό του Εθνικού Συστήματος Υγείας- να υπάρχει και ένα μέτρο απέναντι στην κριτική που ασκείται στην Κυβέρνηση και στο συγκεκριμένο Υπουργείο.
Σας ευχαριστώ.";"ΑΝΔΡΕΑΣ ΛΥΚΟΥΡΕΝΤΖΟΣ"
"1153";"): Ευχαριστούμε και εμείς. 
Το λόγο έχει η κ. Μπόλαρη για τη δευτερολογία της για δύο λεπτά.";"Ιωάννης Δραγασάκης"
"1154";": Κύριε Υπουργέ, να σας ευχαριστήσω για την οξύτητά σας και τα ερωτήματά σας, κατ’ αρχάς. «Εκεί μείνατε;» με ρωτήσατε. 
Θα σας πω πού έχω μείνει πραγματικά. Το 1975 η υποφαίνουσα έτυχε να κάνει μια εγχείρηση στο τότε Νοσοκομείο Πατησίων, που ήταν Ίδρυμα της Εκκλησίας. Μετά από χρόνια και κάτω από τους αγώνες, νομίζω, της Μεταπολίτευσης που τόσο λοιδορείτε αυτό το νοσοκομείο πέρασε στο ΕΣΥ. Αυτό το νοσοκομείο παρήγαγε τεράστιο ιατρικό έργο και έχει ειδικές ειδικεύσεις και όχι μόνο ειδικές ειδικεύσεις, αλλά και μεγάλη προσφορά στην περιοχή. 
Αντίστοιχα ήταν το 7ο Θεραπευτήριο, κύριε Υπουργέ. Το 7ο Θεραπευτήριο κάποτε ήταν πρότυπο αγγειολογικό, πρότυπο καρδιολογικό, πρότυπο νευρολογικό, πρότυπο σε διάφορα, με αξονικούς τομογράφους και τελικά κάτω από αυτό το φοβερό –ας πούμε- λαϊκισμό για τον οποίο μας κατηγορείτε, από τις επανειλημμένες περικοπές προηγούμενων κυβερνήσεων και τις δικές σας, το 7ο Θεραπευτήριο κλείνει και το προσωπικό του είναι στο Νοσοκομείο «Αγία Όλγα», στο «Κωνσταντοπούλειο». 
Πείτε μου σας παρακαλώ, κύριε Υπουργέ, αν θεωρείτε ότι αξιοποιείται αυτό το προσωπικό εκεί που είναι ή ότι θα αξιοποιηθεί εκεί που είναι το 7ο Θεραπευτήριο. 
Με ρωτήσατε για το Γενικό Νοσοκομείο Θηβών. Θα σας απαντήσω ότι προφανώς δεν λύνεται με μετατάξεις το μεγάλο πρόβλημα της λειτουργίας των νοσοκομείων. Αν είναι για τρεις ή έξι μήνες να μεταφέρουμε ένα διευθυντή παθολογικής κλινικής να κλείσει την τρύπα στο Γενικό Πατησίων και μετά να τον ξαναγυρίσουμε πίσω, μάλλον έρχεστε στα λόγια μου, κύριε Υπουργέ. 
Επειδή ξέρω ότι στις 6 Φεβρουαρίου απευθύνατε ερώτημα για προσλήψεις, σας ερωτώ: Οι εξακόσιοι μόνιμοι και οι οκτακόσιοι επίκουροι που αιτείστε αντίστοιχα από το Υπουργείο Οικονομικών και το Υπουργείο Διοικητικής Μεταρρύθμισης είναι αρκετοί για να καλύψουν το κενό των έξι χιλιάδων οργανικών θέσεων ιατρικού προσωπικού και των είκοσι δύο χιλιάδων οργανικών θέσεων νοσηλευτικού προσωπικού;
Τέλος, για το κόστος και την κοστολόγηση, κοιτάξτε, έχουμε συζητήσει αρκετές φορές σε αυτή την Αίθουσα μία δέσμη προτάσεων του ΣΥΡΙΖΑ-ΕΚΜ για την εξεύρεση πόρων ξεκινώντας από το ζήτημα του κατώτατου μισθού, που σήμερα επισήμως καταργείται και φτάνοντας στα ζητήματα της υγείας και έχουμε προτείνει λύσεις για το ζήτημα του πού θα εξευρεθούν οι πόροι από την ανακεφαλαιοποίηση των τραπεζών μέχρι τη φορολόγηση της μεγάλης περιουσίας. 
Δεν είναι λαϊκισμός αυτές οι προτάσεις. Λαϊκισμός –και επιτρέψτε μου και δεν θα ήθελα να χρησιμοποιήσω αυτήν την έκφραση απέναντι σας, αλλά με έναν τρόπο η οξύτητά σας με προκάλεσε- είναι το να λέτε ότι κάποιοι πονάνε για την πατρίδα και για το δημοσιονομικό χρέος και κάποιοι κάνουν λαϊκισμό υποσχέσεων. 
Όχι! Όταν το ζήτημα της υγείας φτάνει σε τέτοια επίπεδα και όταν –η μητέρα μου νοσηλεύτηκε πριν μία εβδομάδα στο «Ελπίς»- και για το holter ζητάτε μπαταρίες, δεν είναι δικός μου ο λαϊκισμός, κύριε Υπουργέ. Είναι δικός σας, όταν έχετε εγκαταλείψει τα έσοδα των νοσοκομείων στη μοίρα των ιδιωτών προμηθευτών. Μπαταρίες για το holter! Υπάρχουν δεδουλευμένα απλήρωτα, εξωτερικά συνεργεία που τα εκμεταλλεύονται εργολάβοι και εξαιρετικά νοσηλευτικά ιδρύματα που είναι μέσα στη βρώμα.
Ευχαριστώ πολύ.";"ΜΑΡΙΑ ΜΠΟΛΑΡΗ"
"1155";"): Ευχαριστούμε κι εμείς.
Ο κύριος Υπουργός έχει το λόγο για τη δευτερολογία του.";"Ιωάννης Δραγασάκης"
"1156";" (Υπουργός Υγείας): Επανέρχομαι στο θέμα της λειτουργίας του Νοσοκομείου Πατησίων. Δεν υπάρχει απόφαση της Κυβέρνησης να κλείσει το νοσοκομείο. Τελεία!
Για το 7ο Θεραπευτήριο…";"ΑΝΔΡΕΑΣ ΛΥΚΟΥΡΕΝΤΖΟΣ"
"1157";": Παθολόγοι θα έρθουν γρήγορα; Δεν μου απαντάτε;";"ΜΑΡΙΑ ΜΠΟΛΑΡΗ"
"1158";" (Υπουργός Υγείας): Συμπλήρωσα τις σκέψεις μου; Τελείωσε ο χρόνος;";"ΑΝΔΡΕΑΣ ΛΥΚΟΥΡΕΝΤΖΟΣ"
"1159";": Συγγνώμη.";"ΜΑΡΙΑ ΜΠΟΛΑΡΗ"
"1160";" (Υπουργός Υγείας): Όσον αφορά το 7ο Θεραπευτήριο, ήταν κάποτε, όπως είπατε, στις δόξες του. Το νέο ογκολογικό Νοσοκομείο «Άγιοι Ανάργυροι» δεν είναι ένα εξαιρετικό νοσοκομείο; Είναι. Οι εργαζόμενοι, οι επιστήμονες και το διοικητικό προσωπικό πήγαν σε καλύτερο περιβάλλον. 
Δεν αξιοποιείται, είπατε, το προσωπικό στο «Κωνσταντοπούλειο». Εδώ είμαστε. Θα έλθω, λοιπόν, με πρόταση αξιοποίησης του προσωπικού. Μην ακούσω από οποιαδήποτε πτέρυγα της Βουλής ότι μετακινούμε τους εργαζόμενους, διότι αντιπαραθέτω ότι ο κάθε κρατικός λειτουργός καλείται να προσφέρει τις υπηρεσίες του εκεί που η πολιτεία τον ορίζει. Δεν είναι φέουδο του καθενός το κάθε νοσοκομείο και ο κάθε χώρος της δημόσιας υπηρεσίας.
Οι ληξιπρόθεσμες οφειλές του νοσοκομείου είναι 710.000 ευρώ. Ήδη έλαβαν 380.000 με απόφαση του Γενικού Διευθυντή Οικονομικών του Υπουργείου Υγείας. 
Όσον αφορά την ανακεφαλαίωση των τραπεζών, ξέρετε τι μου θυμίσατε; Μου θυμίσατε πρωθυπουργό του παρελθόντος, ο οποίος όταν εδόθησαν τα 28 δισεκατομμύρια στις τράπεζες με εγγύηση των 100.000 ευρώ επί Κυβερνήσεως Νέας Δημοκρατίας για κάθε καταθέτη, για κάθε λογαριασμό, μας έλεγε τότε: «Δεν δίνετε ένα δισεκατομμύριο στους αγρότες;». Με τέτοια επιχειρήματα είδαμε που φτάσαμε. 
Σήμερα, λοιπόν, αυτό το οποίο κάνει η Κυβέρνηση με την ανακεφαλαιοποίηση των τραπεζών είναι να μην υπάρχουν ουρές στις ταμειακές μηχανές, να μην υπάρχουν όρια στις αναλήψεις των Ελλήνων πολιτών και να μπορεί να λειτουργήσει η οικονομία. Και δεν θέλω ειλικρινά να κατηγορώ καμμία συνάδελφο και κανέναν για λαϊκισμό. Όμως, πώς αλλιώς μπορώ να εξηγήσω τα εύκολα λόγια, τα μεγάλα; 
Στις δύσκολες καταστάσεις όχι μόνο στην Ελλάδα, σε όλο τον κόσμο, οι ηγεσίες καταξιώνονται όταν είναι σε θέση να πουν στο λαό την αλήθεια και να πάρουν σκληρές αποφάσεις. Οι ηγεσίες δεν υπηρετούν το μέλλον του τόπου όταν συμπορεύονται με τις φωνές εκείνες, που λένε ότι τα πάντα είναι εύκολα και υπάρχουν μαγικές λύσεις ευτυχίας παντού. Και αυτός είναι ο δύσκολος ρόλος, τον οποίο καλείται να διαδραματίσει η κάθε Ελληνίδα, ο κάθε Έλληνας σήμερα, πολύ δε περισσότερο όσοι έχουμε την τιμή να εκπροσωπούμε στη Βουλή τον ελληνικό λαό. Τέλος! Για να μη λέτε ότι αποφεύγω να απαντήσω.
Εάν έχει κριθεί ιατρός παθολόγος ως τακτικό προσωπικό, θα είναι από τις πρώτες προσλήψεις, οι οποίες θα γίνουν και σε συνέχεια κάλυψης αυτών των αναγκών θα προσλάβουμε και επικουρικούς. Σας βεβαιώνω και δεσμεύομαι γι’ αυτό το οποίο σας λέγω. Και όπως έχετε δει, οι δεσμεύσεις που αναλαμβάνω στο Κοινοβούλιο, στο μέτρο του δυνατού, ιδιαίτερα για επικουρικούς γιατρούς που βρίσκονται κατά κάποιο τρόπο στην ευχέρεια του Υπουργού Υγείας, όλες υλοποιούνται με πρόσφατα παραδείγματα και της Πάρου και της Πάτμου και ό,τι άλλο με καλέσατε να αντιμετωπίσω και σας ευχαριστώ.";"ΑΝΔΡΕΑΣ ΛΥΚΟΥΡΕΝΤΖΟΣ"
"1161";"): Ευχαριστούμε κι εμείς.
Η πρώτη με αριθμό 1219/26-3-2013 επίκαιρη ερώτηση πρώτου κύκλου του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις επιτροπές του κέντρου πιστοποίησης αναπηρίας (ΚΕΠΑ) δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 1215/26-3-2013 επίκαιρη ερώτηση πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αυστηρή τήρηση των μέτρων ασφαλείας στα ορυχεία και τους ατμοηλεκτρικούς σταθμούς της «Δ.Ε.Η. Α.Ε» δεν συζητείται λόγω κωλύματος του κυρίου Υπουργού και διαγράφεται.
Ακολουθεί η δεύτερη με αριθμό 1224/26-3-2013 επίκαιρη ερώτηση δευτέρου κύκλου του Βουλευτή Φθιώτιδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Βασιλείου Κυριακάκη προς τους Υπουργούς Υγείας και Οικονομικών, σχετικά με την καταβολή των δεδουλευμένων εφημεριών στους ιατρούς του ΕΣΥ.
Στην επίκαιρη ερώτηση θα απαντήσει ο Υπουργός Υγείας κ. Λυκουρέντζος.
Ο κ. Κυριακάκης έχει το λόγο για δύο λεπτά.";"Ιωάννης Δραγασάκης"
"1162";": Ευχαριστώ, κύριε Πρόεδρε.
Κύριε Υπουργέ, καλησπέρα. Γνωρίζετε πάρα πολύ καλά ότι υπάρχει ένα οξύτατο πρόβλημα απλήρωτων δεδουλευμένων εφημεριών των ιατρών του ΕΣΥ, καθώς, επίσης και του λοιπού, πλην του ιατρικού, προσωπικού, που αφορά τα εξαιρέσιμα και τις υπερωρίες, για τα οποία πιθανά θα χρειαστεί να επανέλθουμε με ιδιαίτερη ερώτηση, γιατί τώρα θα εστιάσουμε στο πρόβλημα των εφημεριών.
Είναι ένα πρόβλημα το οποίο έχει οδηγήσει σχεδόν σε όλα τα νοσοκομεία σε πολύμορφες κινητοποιήσεις του ιατρικού προσωπικού, σε επισχέσεις εργασίας και τελευταία ανάγκασε και την Ομοσπονδία Νοσοκομειακών Γιατρών Ελλάδας να προβεί σε εξώδικο εναντίον σας. 
Κατ’ αρχάς, ποιες δεδουλευμένες εφημερίες παραμένουν απλήρωτες; Θα αναφερθείτε σίγουρα στην τροπολογία που δημοσιεύτηκε ήδη και θα κατατεθεί, η οποία, ρυθμίζει, όμως, μέρος, όπως θα αντιληφθούμε, των δεδουλευμένων εφημεριών. 
Πρώτον, είναι εφημερίες για όλους τους νοσοκομειακούς σε όλα τα νοσοκομεία από το Δεκέμβρη του 2012, το Γενάρη, το Φλεβάρη και το Μάρτη του 2013. 
Δεύτερον, για τα περισσότερα νοσοκομεία είναι εφημερίες και του Νοεμβρίου του 2012. 
Τρίτον, οι ειδικευόμενοι του πρώην νοσοκομείου ΙΚΑ, του 1ου Νοσοκομείου του ΙΚΑ και νυν παραρτήματος «Σισμανογλείου» και «Αγ. Αναργύρων» είναι απλήρωτοι από το Γενάρη του 2012 και για εννιά μήνες μέσα στο 2012, καθώς και για τους μήνες του 2013, παρότι εγκρίθηκε για τους συγκεκριμένους ειδικευόμενους για τις συγκεκριμένες εφημερίες ένα κονδύλι 1.750.000 ευρώ από το Γενικό Λογιστήριο του Κράτους στις 19 Δεκεμβρίου, το οποίο ποτέ δεν πήγε σε αυτόν το σκοπό. 
Τέταρτον, είναι δεδουλευμένες εφημερίες των νοσοκομειακών γιατρών του Νοσοκομείου Σερρών που είναι απλήρωτοι από τον Αύγουστο του 2012 έως σήμερα.
Πέμπτον, είναι, επίσης, τα οφειλόμενα υπόλοιπα από τις τακτικές εφημερίες όλων των γιατρών σε όλα τα νοσοκομεία για τους πέντε από τους επτά μήνες του 2012.
Έκτον –και τελευταίον- για τα περισσότερα νοσοκομεία είναι και οι πρόσθετες εφημερίες από τον Αύγουστο του 2012 έως σήμερα και για μερικά οι πρόσθετες εφημερίες όλου του 2012. 
Κύριε Υπουργέ, σαφώς το πρόβλημα των δεδουλευμένων απλήρωτων εφημεριών είναι χρόνιο. Πολλές κυβερνήσεις και πολλοί Υπουργοί κλήθηκαν να το αντιμετωπίσουν. Υπάρχουν οικονομικά και θεσμικά αίτια, τα οποία θα αναλύσω και στη δευτερολογία μου. 
Πείτε μας τι μέτρα προτίθεστε να πάρετε για την άμεση αποπληρωμή όλων των δεδουλευμένων εφημεριών, τι νομοθετική ρύθμιση προτίθεστε να κάνετε για να καλυφθούν και οι έξι κατηγορίες απλήρωτων δεδουλευμένων που προανέφερα. 
Επίσης, πείτε μας αν προτίθεστε να πάρετε νομοθετικά μέτρα για την αλλαγή αυτού του προβληματικού –θα συμφωνήσετε- πλαισίου αποζημίωσης των εφημεριών που υπάρχει ως σήμερα. 
Σας ευχαριστώ.";"ΒΑΣΙΛΕΙΟΣ ΚΥΡΙΑΚΑΚΗΣ"
"1163";"): Ευχαριστούμε και εμείς. 
Ορίστε, κύριε Υπουργέ, έχετε το λόγο.";"Ιωάννης Δραγασάκης"
"1164";" (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, περιγράψατε το πρόβλημα στις πραγματικές του διαστάσεις. Είναι ένα πρόβλημα το οποίο, δυστυχώς, είναι διαχρονικό αλλά δεν αφορά μόνο τα διαθέσιμα κονδύλια, τους διαθέσιμους πόρους. Κάθε χρόνο με τον περιορισμό των διαθέσιμων πόρων, όπως συνέβη πέρυσι και συμβαίνει και στον προϋπολογισμό του 2013, οι πόροι είναι συγκεκριμένοι και διατίθενται όταν ζητηθούν από τις διοικήσεις των νοσοκομείων. 
Αναφερθήκατε σε μία σειρά προβλημάτων, που προφανώς δεν είναι προβλήματα της εκάστοτε πολιτικής ηγεσίας του Υπουργείου Υγείας. 
Όταν ανέλαβα τα καθήκοντά μου τον Ιούνιο, βρήκα δεδουλευμένες εφημερίες, οι οποίες ήταν πάνω από τις οικονομικές δεσμεύσεις οι οποίες είχαν γνωστοποιηθεί εγκαίρως στους διοικητές των νοσοκομείων. Παρ’ όλα ταύτα, σε συνεργασία με τον Αναπληρωτή Υπουργό κ. Σταϊκούρα, επιτύχαμε την εξόφληση όλων των δεδουλευμένων, δεσμευόμενοι ότι θα τηρήσουμε τα όρια στο δεύτερο εξάμηνο, πράγμα το οποίο επιτύχαμε. 
Για το πρόβλημα αυτό, για το οποίο δεν αδιαφορούμε, η διάταξη την οποία καταθέσαμε, η διάταξη νόμου, η τροπολογία καλύπτει τα προβλήματα που έχουν αναδειχθεί από τον Οκτώβριο του 2012 και εντεύθεν και τα καλύπτει πλήρως. 
Υπάρχουν με τις αναφορές που κάνετε –και δεν θα διαφωνήσω μαζί σας- και άλλες εκκρεμότητες και για αυτές τις εκκρεμότητες μεριμνούμε. Και μόνος σας αναφερθήκατε στο ότι επιχειρήσαμε να αντιμετωπίσουμε το πρόβλημα του «Σισμανογλείου» στο τέλος του έτους, αλλά δυστυχώς, με όλες τις διαδικασίες του Γενικού Λογιστηρίου, τον προϋπολογισμό που ολοκληρώνεται στις 30/11 -και έτσι μένουν σε εκκρεμότητα οι υποχρεώσεις του τελευταίου μήνα του έτους- βρεθήκαμε στο σημείο να συνεχίζεται το πρόβλημα αυτό. 
Επίσης, θέλω να σας πω ότι δεν μείναμε σε αυτό. Εμείς καταθέσαμε τη διάταξη στις 27 Μαρτίου και αμέσως μετά, στις 29 Μαρτίου κυκλοφόρησε εξαιρετικά επείγον έγγραφο –και το καταθέτω στα Πρακτικά- του κ. Βεκρή, του Προϊσταμένου της αρμοδίας διεύθυνσης του Γενικού Λογιστηρίου, με το οποίο φαίνεται ότι ήδη ξεκίνησαν οι διαδικασίες για την καταβολή των δεδουλευμένων εκεί όπου έχουν υποβληθεί τα απαιτούμενα δικαιολογητικά.
(Στο σημείο αυτό ο Υπουργός Υγείας κ. Ανδρέας Λυκουρέντζος            καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Κανείς δεν αισθάνεται άνετα, κανείς δεν μπορεί να εφησυχάζει, όταν γνωρίζει ότι ιατροί, οι οποίοι αμείβονται με τις συγκεκριμένες αμοιβές –εγώ θα πω ότι αυτές μπορεί σήμερα η πατρίδα να πληρώνει, εσείς θα πείτε τους δικούς σας χαρακτηρισμούς αλλά δεν θα μείνουμε σε αυτό- κα κανείς δεν μπορεί να δεχτεί ότι θα μείνουν απλήρωτες οι εφημερίες των γιατρών. 
Για το λόγο αυτό και σε τελευταία δήλωσή μου σημείωσα ότι οι δεδουλευμένες εφημερίες θα εξοφληθούν και δεν θα χάσουν ούτε 1 ευρώ οι εργαζόμενοι.
Σας ευχαριστώ.";"ΑΝΔΡΕΑΣ ΛΥΚΟΥΡΕΝΤΖΟΣ"
"1165";"): Ευχαριστούμε και εμείς.
Ο κ. Κυριακάκης έχει το λόγο για τη δευτερολογία του.";"Ιωάννης Δραγασάκης"
"1166";": Ευχαριστώ, κύριε Πρόεδρε.
Κύριε Υπουργέ, το ότι το πρόβλημα είναι χρόνιο και διαχρονικό, όπως και εγώ προείπα, δεν σας απαλλάσσει προφανώς από τις δικές σας συγκεκριμένες ευθύνες και τις δεσμεύσεις, οι οποίες δεν πρέπει να είναι απλώς προφορικές δηλώσεις αλλά να υποστηρίζονται με πράξεις. Αυτές τις πράξεις αναμένει ο ιατρικός και ο υγειονομικός κόσμος στο Εθνικό Σύστημα Υγείας. 
Πρώτον, σαφώς υπάρχει η οικονομική ρίζα του προβλήματος, η οποία ανάγεται στις άγριες περικοπές, που έχουν γίνει ιδιαίτερα τα τελευταία χρόνια στο βωμό του μνημονίου και της τρόικας. Τα νούμερα είναι καταπέλτης. Να σας αναφέρω μόνο τη διαφορά των κονδυλίων για τις εφημερίες για το 2013, που προβλέπεται να είναι 240 εκατομμύρια, ενώ το 2012 ήταν 370 εκατομμύρια, δηλαδή έχουμε μία μείωση κατά 35%. Σημειωτέον τα 370 εκατομμύρια του 2012 είναι μειωμένα αρκετά, περίπου κατά 30% σε σχέση με αυτά των προηγούμενων ετών προ του μνημονίου.
Όλα τα παραπάνω δείχνουν το μέγεθος του προβλήματος και ότι τελικά τα προγράμματα εφημέρευσης δεν μπορεί να είναι ασφαλή για τη δημόσια υγεία. Αυτό θα πρέπει να γίνει κατανοητό και να προταχθεί η δημόσια υγεία πάνω απ’ όλα, όσον αφορά και τα άλλα μέτρα για την υγεία. 
Οι εφημερίες εκ του νόμου είναι υποχρεωτικές για το ιατρικό προσωπικό. Έχουν σκοπό τη διασφάλιση της δημόσιας υγείας. Είναι μεν υπερωριακή εργασία αλλά τακτική ανά μήνα. Σε καμμία περίπτωση δεν είναι επίδομα ούτε απλό συμπλήρωμα του μισθού των ιατρών. Επειδή ακριβώς έχει και τον προσανατολισμό στη διασφάλιση της δημόσιας υγείας, θα πρέπει κατά προτεραιότητα να καλύπτονται από τον κρατικό προϋπολογισμό. 
Δεύτερον, υπάρχει το θεσμικό πρόβλημα, που, πραγματικά, εδώ δεν θα πω ότι είναι μόνο δική σας ευθύνη αλλά είστε σε θέση –πιστεύω- να δώσετε λύσεις συγκεκριμένες. Ο σταθμός στην ιστορία –θα λέγαμε- του συστήματος εφημεριών ήταν η επικύρωση της κλαδικής συλλογικής σύμβασης εργασίας της Ομοσπονδίας Νοσοκομειακών Γιατρών Ελλάδας με τον Υπουργό Υγείας κ. Αβραμόπουλο το 2009 που επικυρώθηκε με το ν. 3754/2009, ο οποίος ρύθμιζε συνολικά το ζήτημα των εφημεριών και της αποζημίωσης. Ακυρώθηκε, όμως, από τις μετέπειτα μνημονιακές κυβερνήσεις και ηγεσίες των Υπουργείων, που υπέταξαν το πλαίσιο των εφημεριών και την αποζημίωσή τους καθαρά στα όρια των πιστώσεων που επέβαλε το μνημόνιο, για να ικανοποιηθεί η τρόικα. 
Καταργήθηκαν ρυθμίσεις του ν. 3868/2010 που αποζημίωναν όλες τις εφημερίες από τον κρατικό προϋπολογισμό και θέσπισαν τις πρόσθετες εφημερίες που θα πληρώνονταν από έσοδα των νοσοκομείων, τα οποία δεν είναι στην καλύτερη κατάσταση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Καταργήθηκαν οι ρυθμίσεις για αποζημίωση μέσω μισθοδοτικών καταστάσεων, που εξοφλούνταν από τον επόμενο μήνα από τον κρατικό προϋπολογισμό και επαναφέρθηκε το παλαιότερο σύστημα, αυτό που ισχύει και σήμερα, δηλαδή το απαράδεκτο, γραφειοκρατικό, αναποτελεσματικό, χρονοβόρο σύστημα αποζημίωσης μέσω ενταλμάτων μετά από έγκριση των επιτρόπων του Ελεγκτικού Συνεδρίου. 
Ιδιαίτερα τελευταία –και ολοκληρώνω, κύριε Πρόεδρε- οξύνθηκε το πρόβλημα με αβάσιμες, κατά τη γνώμη μας, ερμηνείες εγκυκλίων του Γενικού Λογιστηρίου του Κράτους από τη Γενική Διεύθυνση Δημοσιονομικού Ελέγχου του Οκτώβρη του 2012. Ουσιαστικά, η παρερμηνεία βρίσκεται στο ότι, ενώ θα πρέπει για να είναι νόμιμες οι δαπάνες να εκδοθεί πριν από την πραγματοποίησή τους απόφαση δέσμευσης της πίστωσης, σε αυτήν τη συγκεκριμένη απόφαση του Γενικού Λογιστηρίου του Κράτους αναφέρεται ότι η απόφαση ανάληψης υποχρέωσης πρέπει να είναι πριν από την πραγματοποίηση εφημεριών.  
Αυτό είναι αδύνατο, διότι οι εφημερίες ναι μεν είναι υποχρεωτικές και τακτικές αλλά είναι ευμετάβλητες. 
Δεν μπορεί, λοιπόν, να γίνεται μια παρερμηνεία εδώ και να λέμε ότι θα πρέπει να εγκριθούν πριν από τη δαπάνη αλλά όχι πριν από την πραγματοποίηση των εφημεριών. Αυτό νομίζω ότι θα πρέπει να διευθετηθεί νομοθετικά. 
Στην πρώτη ευκαιρία που θα δοθεί, εμείς έχουμε μία έτοιμη τροπολογία που θα αφορά όχι μόνο την αποζημίωση αλλά και συνολικά το σύστημα εφημέρευσης, το οποίο θεωρούμε ότι είναι απαραίτητο σήμερα να αλλάξει προς την κατεύθυνση του να δημιουργούνται ασφαλή προγράμματα εφημέρευσης.
Σας ευχαριστώ.";"ΒΑΣΙΛΕΙΟΣ ΚΥΡΙΑΚΑΚΗΣ"
"1167";"): Ο κύριος Υπουργός έχει το λόγο.";"Ιωάννης Δραγασάκης"
"1168";" (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, αποδέχομαι την πρότασή σας να συζητήσουμε για το θεσμό των εφημεριών και να τον δούμε από όλες τις πλευρές και τις προβληματικές του διαστάσεις. Ευχαρίστως να το κάνουμε, διότι, όπως σας είπα και στην πρωτομιλία μου, αυτό που ενδιαφέρει την εκάστοτε πολιτική ηγεσία, είναι να εξοφλούνται οι δεδουλευμένες εφημερίες. Αφ’ ης στιγμής είναι δεδομένα και τα διαθέσιμα ποσά, δεν έχει κανένα λόγο το Υπουργείο Υγείας να μην καταφθάνουν τα χρήματα εγκαίρως στους δικαιούχους. Απολύτως κανένα! 
Συνεπώς, κάθε πρόταση και κάθε συμφωνία της Βουλής προς αυτήν την κατεύθυνση, από μένα είναι καλοδεχούμενη ενθουσιωδώς. Και, μάλιστα, θα αναλάβω και πρωτοβουλία για να το συζητήσουμε. 
Τώρα, όμως, οφείλω να σας δώσω ορισμένα στοιχεία. Δεν ήταν εγγεγραμμένη πίστωση 370.000.000 ευρώ για το 2012. Η πίστωση ήταν 320.000.000. Αν δείτε, όμως, την ειδική έκθεση της διάταξης που καταθέσαμε –ο κ. Στουρνάρας και εγώ- προβλέπουμε 109.000.000 για την κάλυψη των μηνών αυτών. 
Άρα, μη βλέπουμε ένα στοιχείο που δεν είναι και ακριβές, όπως το αναφέρατε στην ερώτησή σας. Και είμαι σίγουρος ότι αυτό έγινε εκ παραδρομής, όχι ότι είχατε κάποιο σκοπό.
Πρέπει να δούμε αν, πράγματι, οι δεδουλευμένες εφημερίες θα εξοφληθούν. Σε αυτό συμφωνούμε και θα κάνουμε ό,τι μπορούμε για να μην υπάρξει ούτε ένας γιατρός παραπονούμενος. Σας είπα ότι και για τα εξαιρέσιμα και νυχτερινά των υπαλλήλων, υπάρχει πρόνοια με αυτήν τη διάταξη. Και για εκείνα, όμως, που μένουν εκτός αυτής της ρυθμίσεως, θα μεριμνήσουμε από κοινού και θα δούμε πώς μπορούμε να το αντιμετωπίσουμε.
Μία τελευταία φράση. Μου απευθύνουν εξώδικα. Πολύ ωραία! Θα είχα ενοχληθεί εάν ήμουν εμπλεκόμενος σε οποιαδήποτε υπόθεση διαφθοράς, αν είχα οποιαδήποτε προσωπική ενοχή για κάτι, εξαιτίας του οποίου θα ντρεπόμουν να συμμετάσχω στον δημόσιο βίο της χώρας. Μου απευθύνουν, όμως, εξώδικες επιστολές, εκείνοι που δεν είναι σε θέση να πραγματοποιήσουν διάλογο αλλά ξέρουν μόνο να υβρίζουν. Καθένας από μας έχει τη δυνατότητα…";"ΑΝΔΡΕΑΣ ΛΥΚΟΥΡΕΝΤΖΟΣ"
"1169";": Μην το λέτε τώρα αυτό. Δεν είναι έτσι.";"ΒΑΣΙΛΕΙΟΣ ΚΥΡΙΑΚΑΚΗΣ"
"1170";" (Υπουργός Υγείας): …-δεν θα πω τη λέξη «να περιφρονεί»- να προσπερνά τέτοιου είδους πράξεις. Γιατί από την ώρα που γνωρίζουν ότι ο συγκεκριμένος Υπουργός και η πολιτική ηγεσία του Υπουργείου κάνουν ό,τι είναι δυνατόν να εξευρεθεί λύση, το να καταφεύγει κανείς στις μηνυτήριες επιστολές, αγωγές και εξώδικα, αυτό δεν προσθέτει απολύτως τίποτα παρά τη δημιουργία εντυπώσεων. 
Σας ευχαριστώ.";"ΑΝΔΡΕΑΣ ΛΥΚΟΥΡΕΝΤΖΟΣ"
"1171";": Αλλάξτε την τροπολογία για να περιλάβετε όλες τις εφημερίες.";"ΒΑΣΙΛΕΙΟΣ ΚΥΡΙΑΚΑΚΗΣ"
"1172";"): Κύριε συνάδελφε, απ’ ό,τι κατάλαβα ο Υπουργός αποδέχεται και περιμένει προτάσεις. Μπορείτε να το συζητήσετε.
Η τρίτη με αριθμό 1216/26-3-2013 επίκαιρη ερώτηση δεύτερου κύκλου του Βουλευτή Β’ Αθήνας των Ανεξάρτητων Ελλήνων κ. Βασιλείου Καπερνάρου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την εφαρμογή των διατάξεων του ν. 3861/2010 από όλους τους φορείς του δημοσίου, δεν συζητείται λόγω κωλύματος του κυρίου Υπουργού και διαγράφεται. 
Επόμενη είναι η πέμπτη με αριθμό 1227/26-3-2013 επίκαιρη ερώτηση πρώτου κύκλου του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την υπερφόρτωση του ΧΥΤΑ Φυλής.
Στην ερώτηση θα απαντήσει ο Υπουργός κ. Καλαφάτης.
Κύριε Λυκούδη, έχετε το λόγο για δύο λεπτά.";"Ιωάννης Δραγασάκης"
"1173";": Κύριε Υπουργέ, όπως όλος ο αναπτυγμένος κόσμος, παράγουμε απορρίμματα και αντί, όπως σε πολλές ευρωπαϊκές χώρες να τα διαχειριζόμαστε, με το συμφερότερο για την κοινωνία και το δημόσιο συμφέρον, τρόπο, είκοσι πέντε χρόνια τώρα προσθέτουμε στο υπαρκτό περιβαλλοντικό πρόβλημα και οικονομικές και διοικητικές και κοινωνικές, αλλά και πολιτικές πλευρές, συχνά με ακραίες διαστάσεις, όπως στην Κερατέα.
Είναι απογοητευτικό το ότι οι Έλληνες πολίτες πληρώνουν υψηλά δημοτικά τέλη για τη διαχείριση των απορριμμάτων -και από πάνω και κοινοτικά πρόστιμα- και παρ’ όλα αυτά αντιπαρατιθέμεθα διαρκώς για τα σκουπίδια, ενώ σε άλλες κοινωνίες κερδίζουν από τη διαχείριση των απορριμμάτων, δημιουργώντας και θέσεις εργασίας, περιφρουρώντας τη δημόσια υγεία και χωρίς κοινωνικές εντάσεις.
Η παραπομπή της χώρας μας στο Ευρωπαϊκό Δικαστήριο για τη συνέχιση λειτουργίας των παράνομων χωματερών, εξαιτίας της ολιγωρίας στην υλοποίηση της απόφασης του 2005, έχει γίνει υπόθεση, πια, ρουτίνας. Μόνο τα πρόστιμα που πρέπει να πληρώσει η χώρα είναι δυσβάστακτα: Είκοσι ένα εκατομμύρια ευρώ εφάπαξ πρόστιμο και 71.000 ευρώ για κάθε μέρα λειτουργίας των παράνομων χωματερών.
Η παύση λειτουργίας των παράνομων χωματερών καθυστερεί λόγω της έλλειψης εναλλακτικών εγκαταστάσεων επεξεργασίας αποβλήτων. 
Η κατάσταση μπορεί να επιδεινωθεί ακόμη περισσότερο λόγω του επικείμενου κορεσμού –και το ξέρετε- του ΧΥΤΑ της Φυλής, στον οποίο καταλήγει το 90% των αποβλήτων της Αθήνας και του οποίου -επίσης το γνωρίζετε- η χωρητικότητα θα έχει εξαντληθεί στο τέλος του 2014.
Με την πρόσφατη παύση λειτουργίας της ανεξέλεγκτης χωματερής στη θέση Πλάτωμα στην Τρίπολη και στην υπόθεση της κομποστοποίησης στην Ερμιονίδα, τα γύρω χωριά, οι περιοχές και οι δύο πόλεις γέμισαν σκουπίδια.
Προκειμένου να διασφαλιστεί η δημόσια υγεία, αποφασίστηκε με κοινή υπουργική απόφαση των Υπουργών Εσωτερικών και Περιβάλλοντος η συνήθης λύση: Μεταφορά απορριμμάτων στο ΧΥΤΑ Φυλής, που θα δέχεται έτσι για έξι μήνες ενενήντα τόνους επιπλέον απορρίμματα. 
Κύριε Υπουργέ, γι’ αυτό το λόγο, ρωτάμε:
Πρώτον, πόσα επιπλέον απορρίμματα άλλων περιφερειών μπορεί τελικά να αντέξει ο ΧΥΤΑ Φυλής και για πόσο χρόνο;
Δεύτερον, οι περιφερειακοί σχεδιασμοί για τη διαχείριση των απορριμμάτων στην Αττική, την Κρήτη, την Πελοπόννησο και τη Δυτική Στερεά Ελλάδα, οι οποίοι αποτελούν ουσιαστική και ίσως και μόνιμη λύση στο πρόβλημα, σε ποιο στάδιο βρίσκονται;
Ευχαριστώ, κύριε Πρόεδρε.";"ΣΠΥΡΙΔΩΝ ΛΥΚΟΥΔΗΣ"
"1174";"): Ευχαριστούμε κι εμείς. 
Το λόγο έχει ο κύριος Υπουργός.";"Ιωάννης Δραγασάκης"
"1175";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κύριε συνάδελφε, πραγματικά αγγίζετε ένα πάρα πολύ σημαντικό και κρίσιμο θέμα, εθνικής σημασία θα έλεγα.
Πράγματι, η πρόσφατη απόφαση της Ευρωπαϊκής Επιτροπής να παραπέμψει εκ νέου την Ελλάδα στο Ευρωπαϊκό Δικαστήριο προς επιβολή χρηματικής ποινής και ημερησίου προστίμου για τη συνέχιση διάθεσης των απορριμμάτων σε ΧΑΔΑ θέτει ένα ασφυκτικό χρονικό πλαίσιο, μέσα στο οποίο πρέπει να γίνουν όλα αυτά που καθυστερούσαν επί δεκαετίες.
Είναι γεγονός ότι το συγκεκριμένο ζήτημα αποτελεί πραγματικά μία διαχρονική παθογένεια όσον αφορά την αντιμετώπιση της διαχείρισης των απορριμμάτων από την πλευρά της χώρας μας.
Η εφαρμογή της νομοθετικής εξουσιοδότησης του ν. 4042/2012 με την έκδοση κοινών υπουργικών αποφάσεων που επιτρέπουν την προσωρινή εξυπηρέτηση δήμων από νόμιμες εγκαταστάσεις κατά παρέκκλιση των οικείων περιφερειακών σχεδιασμών από νόμιμες εγκαταστάσεις για τη διαχείριση στερεών αποβλήτων, είναι ένα από τα εργαλεία που μπορούν να επισπεύσουν την ολοκλήρωση του προγράμματος αποκατάστασης των ΧΑΔΑ.
Πρόκειται για λύσεις βραχυπρόθεσμες -αυτό είναι γεγονός- με στοχευμένη εφαρμογή στις περιπτώσεις όπου πράγματι απαιτείται η παρέμβαση της πολιτείας. Και μία τέτοια είναι αυτή που αναφέρατε σε σχέση με την Τρίπολη.
Παράλληλα, όμως, οι δρομολογημένες λύσεις για τη μεταβατική και τελική εξυπηρέτηση των δήμων, που σήμερα χρησιμοποιούν ενεργούς ΧΑΔΑ, δεν σταματούν. Αντίθετα, οι ενέργειες εντατικοποιούνται.
Δεν πρέπει να αποτελεί έκπληξη το γεγονός ότι οι περισσότεροι και μεγαλύτεροι εναπομείναντες ενεργοί ΧΑΔΑ εντοπίζονται στις περιοχές της χώρας -όπως η Πελοπόννησος- όπου διαχρονικές παρελκυστικές τακτικές συντηρούσαν τη διαχείριση της ήσσονος προσπάθειας και του ελάχιστου κόστους που αποτελούν οι ΧΑΔΑ. 
Η Περιφέρεια Πελοποννήσου έχει πλέον αναλάβει τις διαγωνιστικές διαδικασίες για την ανάθεση της υλοποίησης των έργων ολοκληρωμένης διαχείρισης απορριμμάτων του περιφερειακού σχεδιασμού. Σήμερα προχωράει η δεύτερη φάση διαγωνισμού με εκτίμηση ανάδειξης προσωρινού αναδόχου μέσα στο 2013.
Παράλληλα, σε συνεννόηση με τους δήμους, μέσω του περιφερειακού ΦΟΔΣΑ, προχωρά σταδιακά η αδειοδότηση και δημιουργία των σταθμών μεταβατικής διαχείρισης με διαλογή στην πηγή και κομποστοποίηση των απορριμμάτων, μέχρι την έναρξη λειτουργίας των εγκαταστάσεων του περιφερειακού σχεδιασμού.  
Οι δυνατότητες του ΧΥΤΑ Φυλής να εξυπηρετήσει δήμους άλλων περιφερειών είναι, πράγματι, περιορισμένες, παρ’ ότι είναι ο μεγαλύτερος σε χωρητικότητα ΧΥΤΑ της χώρας. Οι γνωστές σε όλους και χρόνιες αντιπαραθέσεις του ως προς τη χωροθέτηση εγκαταστάσεων και τη σκοπιμότητα των επιλογών του ΠΕΣΔΑ, είχαν ως συνέπεια η Φυλή να υποδέχεται σήμερα τα απόβλητα όλης της Περιφέρειας Αττικής, δεδομένου ότι έχει καθυστερήσει σημαντικά η υλοποίηση του ΠΕΣΔΑ Αττικής, που προβλέπει τρεις εγκαταστάσεις ολοκληρωμένης διαχείρισης, δύο στην Ανατολική και μία στη Δυτική Αττική, με ΚΔΑΥ, Μονάδες Επεξεργασίας Οργανικών Αποβλήτων, Μονάδες Επεξεργασίας Σύμμεικτων και Χώρους Ταφής.
Η ετήσια ποσότητα των αστικών αποβλήτων που παράγονται στην Αττική εκτιμάται στα δύο εκατομμύρια εκατό χιλιάδες τόνους. Απ’ αυτούς, περί τους διακόσιες χιλιάδες τόνους υφίστανται επεξεργασία μέσω των Κέντρων Διαλογής Ανακυκλώσιμων Υλικών (ΚΔΑΥ) και διακόσιες εξήντα χιλιάδες τόνοι μέσω του εργοστασίου μηχανικής ανακύκλωσης-κομποστοποίησης στα Άνω Λιόσια. Δηλαδή, η ποσότητα των αποβλήτων που διατίθενται στο ΧΥΤΑ Φυλής εκτιμάται σε ένα εκατομμύριο οκτακόσιες χιλιάδες τόνους ετησίως.
Η ποσότητα των αστικών αποβλήτων των Δήμων Τρίπολης και Ερμιονίδας, που εγκρίθηκε να διατεθεί στο ΧΥΤΑ Φυλής με την πρόσφατη ΚΥΑ, ανέρχεται συνολικά σε περίπου δεκαέξι χιλιάδες τόνους. Όπως αναφέρατε και εσείς πολύ σωστά, είναι ενενήντα τόνοι την ημέρα για έξι μήνες, δηλαδή κάτω από το 1% της ετήσιας ποσότητας των αποβλήτων που δέχεται ο ΧΥΤΑ Φυλής.
Με δεδομένη την ύπαρξη της σχετικής νομοθετικής εξουσιοδότησης, δεν θα ήταν αποδεκτό η πολιτεία να μην ανταποκριθεί στις εκκλήσεις των δήμων. Πρέπει να σημειώσουμε ότι ήταν ιδιαίτερα θετική η στάση του ΕΔΣΝΑ στο θέμα αυτό. 
Συνεπώς, ο ΧΥΤΑ Φυλής δεν προγραμματίζεται να αναλάβει το κύριο βάρος των αποβλήτων από όλους τους ενεργούς ΧΑΔΑ γειτονικών περιοχών, παρά μονάχα υπό εξαιρετικές, συγκεκριμένες συνθήκες και προϋποθέσεις.
Ευχαριστώ πολύ.";"ΣΤΑΥΡΟΣ ΚΑΛΑΦΑΤΗΣ"
"1176";"): Ευχαριστούμε και εμείς.
Το λόγο έχει ο κ. Λυκούδης.";"Ιωάννης Δραγασάκης"
"1177";": Κύριε Υπουργέ, επειδή το θέμα είναι σοβαρό, επιτρέψτε μου από την αρχή να σας πω ότι και ο ερωτών και ο πολιτικός του χώρος ούτε σοφοί είμαστε ούτε καινούργια πράγματα έχουμε να πούμε ούτε τους συμβουλάτορες παριστάνουμε, ούτε πρόκειται να ανακαλύψουμε ξανά τον τροχό.
Στην Κεντρική και Βόρεια Ευρώπη, όμως, σαράντα χρόνια τώρα δοκιμάστηκαν πολλές τεχνολογίες και πολλοί τρόποι διαχείρισης απορριμμάτων. Η πολύχρονη εμπειρία και ο επιστημονικός διάλογος που αναπτύχθηκαν και αποτυπώθηκαν στην οδηγία 2008/98 αποκρυσταλλώνουν τις προτεραιότητες των πολιτικών κοινωφελούς διαχείρισης απορριμμάτων σε όλα αυτά τα κράτη.
Θεωρούμε ότι η νέα παραπομπή στο Ευρωπαϊκό Δικαστήριο για τους ΧΥΤΑ της πατρίδας μας πρέπει να αποτελέσει -αν είναι δυνατόν να καθυστερούμε!- αφορμή για την άμεση ολοκλήρωση των περιφερειακών σχεδιασμών διαχείρισης των απορριμμάτων, που θα βασίζονται σε σύγχρονα και αειφορικά συστήματα, όπως τα άλλα στην Ευρώπη. Επίσης, όπου χρειάζεται, να υπάρξει αναθεώρηση των σχεδίων, για να ληφθεί υπ’ όψιν η μείωση των απορριμμάτων που σημειώνεται λόγω της κρίσης, αλλά και για να αυξηθεί η ανακύκλωση και η επαναχρησιμοποίησή τους.
Δεν είναι καινούργια πράγματα αυτά. Τα ξέρετε και εσείς πάρα πολύ καλά. Τι εμποδίζει και δεν ξεκινάει αυτό το μεγάλο ουσιαστικό εθνικό σχέδιο; Οι ευθύνες της κεντρικής εξουσίας και της τοπικής αυτοδιοίκησης για το οικονομικό και περιβαλλοντικό κόστος που επιφέρει η συνέχιση της ανεξέλεγκτης διάθεσης απορριμμάτων -των χωματερών, δηλαδή- είναι αυτές που πρέπει να τις οδηγήσει να συνεργαστούν και να κινηθούν γρήγορα.
Οι πολιτικές διαχείρισης απορριμμάτων είτε πρόκειται για την Αττική είτε και για άλλες περιοχές της χώρας -άκουσα αυτά που είπατε- θα πρέπει να αναζητηθούν και σε αειφορικές και σε οικονομικές τεχνολογίες, όπως είναι η διαλογή στην πηγή, η αποκεντρωμένη διαχείριση, η ανακύκλωση, η εναλλακτική διαχείριση, η κομποστοποίηση προδιαλεγμένων οργανικών, η εφαρμογή συστημάτων «πληρώνω όσο πετάω» -την ξέρετε και αυτή την προσέγγιση- και η συστηματική ενημέρωση των πολιτών.
Κύριε Υπουργέ, το πρόβλημα δεν υφίσταται μόνο στις ανεξέλεγκτες χωματερές που έκλεισαν, δηλαδή, στην Τρίπολη ή στην Ερμιονίδα. Υπάρχουν καταγγελίες για παράνομες χωματερές, που, αν και έχουν κλείσει με αποφάσεις δημοτικών συμβουλίων, εξακολουθούν και μεταφέρονται σε αυτές σκουπίδια.
Τι μπορούμε να κάνουμε ή τι πρέπει να κάνουμε, όχι για να μην έχουμε άλλα πρόστιμα, αλλά για να μην υπάρξει, όπου να ’ναι, αυτό που λέμε «η έκρηξη της βόμβας των σκουπιδιών»;
Επιτρέψτε μου να τελειώσω, λέγοντας ότι στην Αττική και στην υπόλοιπη χώρα η ολοκληρωμένη διαχείριση των απορριμμάτων πρέπει να υλοποιηθεί με κάποιους άξονες. 
Θα πω τρεις-τέσσερις επιγραμματικά και με τίτλους: Επίτευξη πολύ υψηλών περιβαλλοντικών στόχων και περιφρούρηση αυτών των στόχων. Απορρόφηση όλων των σχετικών ευρωπαϊκών πόρων. Μείωση του κόστους επένδυσης για νέα έργα και του κόστους διαχείρισης των δήμων. Δημιουργία περισσότερων θέσεων εργασίας μέσα σε αυτή τη γενική προσπάθεια. Και, τέλος, επίτευξη τελικά των ευρωπαϊκών υποχρεώσεων της χώρας.
Ευχαριστώ, κύριε Πρόεδρε και κύριε Υπουργέ.";"ΣΠΥΡΙΔΩΝ ΛΥΚΟΥΔΗΣ"
"1178";"): Κι εμείς ευχαριστούμε.
Ο κύριος Υπουργός έχει το λόγο.";"Ιωάννης Δραγασάκης"
"1179";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κύριε συνάδελφε, η Κυβέρνηση σε αυτό το καυτό και μείζον ζήτημα έχει επιλέξει να κινηθεί σε δύο άξονες: Ο πρώτος αφορά την καταστολή του φαινομένου -την όσο γίνεται πιο άμεση και αποτελεσματική αντιμετώπιση του θλιβερού φαινομένου- των ενεργών χωματερών. Διότι αφ’ ενός δεν συνάδει αισθητικά με μία σύγχρονη περιβαλλοντική αντίληψη που πρέπει να έχει ένα κράτος, όπως είναι η Ελλάδα και, αφ’ ετέρου, γιατί υπάρχει πλέον η δαμόκλειος σπάθη του βαρέως χρηματικού προστίμου πάνω στις πλάτες μας και στις πλάτες του κάθε Έλληνα πολίτη.
Άρα, η μία κατεύθυνση είναι αυτή. Και προσπαθούμε αυτό να το καταφέρουμε με κάθε μέσο. Ένα μέσο, ένα εργαλείο, λοιπόν, είναι αυτό που σας περιέγραψα σε σχέση με τη χρήση των κοινών υπουργικών αποφάσεων.
 Δεύτερο εργαλείο –κι εδώ, επίσης, νομίζω ότι βρισκόμαστε στο ίδιο μήκος κύματος- είναι η κατεύθυνση των νέων σχεδιασμών που πρέπει να συζητήσουμε, να εκπονήσουμε και να εφαρμόσουμε, καθώς βεβαίως και η επικαιροποίηση των ήδη υφιστάμενων σχεδιασμών, όπου αυτό κρίνεται απαραίτητο, σύμφωνα με την οδηγία-πλαίσιο.
Στο πνεύμα αυτό, λοιπόν, η εκπόνηση του νέου εθνικού σχεδίου αποβλήτων, που θα πραγματεύεται το σύνολο των ρευμάτων αποβλήτων, βρίσκεται σε εξέλιξη και θα ολοκληρωθεί μέσα στο 2013. Για το σύνολο των αποβλήτων θα ισχύσει κατά προτεραιότητα η ιεράρχηση, πρόληψη και προετοιμασία για επαναχρησιμοποίηση-ανακύκλωση άλλου είδους ανάκτησης, όπως η ανάκτηση ενέργειας και η διάθεση. 
Θα πρέπει, επίσης, να καταρτίσουμε και να εφαρμόσουμε πρόγραμμα πρόληψης παραγωγής αποβλήτων. Η σύνταξη του εθνικού προγράμματος πρόληψης έχει δρομολογηθεί και θα ολοκληρωθεί εντός του 2013. 
Παράλληλα, θα προχωρήσει η αξιολόγηση των περιφερειακών σχεδίων διαχείρισης στερεών αποβλήτων, προκειμένου να προωθηθεί η επικαιροποίησή τους, σύμφωνα με την οδηγία-πλαίσιο, τη γνωστή οδηγία 2008/1998.
Τα αναθεωρημένα σχέδια θα περιλαμβάνουν μεταξύ άλλων την εκτίμηση των αναγκών για νέα προγράμματα συλλογής, την ολοκληρωμένη κοστολόγηση των υπηρεσιών διαχείρισης απορριμμάτων –ενδεχομένως, το κλείσιμο υφιστάμενων εγκαταστάσεων διαχείρισης αποβλήτων- το σχεδιασμό πρόσθετων υποδομών διαχείρισης αποβλήτων, καθώς και τις σχετικώς απαιτούμενες επενδύσεις.
Η οδηγία απαιτεί να επιτυγχάνεται χωριστή συλλογή των βιολογικών αποβλήτων, για να επιτευχθεί υψηλής ποιότητας κομποστοποίηση και να εξασφαλιστεί και να αυξηθεί η προετοιμασία για την επαναχρησιμοποίηση και ανακύκλωση υλικών, όπως το χαρτί, το μέταλλο, το πλαστικό και το γυαλί και η ανάκτηση και χρήση μη επικίνδυνων αποβλήτων για την υποκατάσταση άλλων υλικών.
Η έναρξη ισχύος –και αυτό πρέπει να είναι καθαρό- της οδηγίας 2008 δεν σημαίνει ότι αναιρούνται ή ακυρώνονται υποχρεώσεις που ίσχυαν μέχρι σήμερα, όπως για παράδειγμα το θέμα της επεξεργασίας και εκτροπής από την ταφή των βιοαποδομήσιμων αποβλήτων, οι στόχοι της οδηγίας για τις συσκευασίες, κ.λπ.. 
Η αξιολόγηση, κύριε συνάδελφε και η επικαιροποίηση των σχεδιασμών αποτελεί, κατά την άποψή μας, μία πρώτης τάξης ευκαιρία, για να επανεξεταστούν θέματα, όπως για παράδειγμα το συνολικό κόστος διαχείρισης των απορριμμάτων.
Μετά την πρόσφατη εξέλιξη της παραπομπής της χώρας στο ΔΕΚ –που πιθανώς να ήταν και μία αφορμή ή μία από τις αφορμές για την κατάθεση αυτής της ερώτησης εκ μέρους σας- για τους ΧΑΔΑ, με εισήγηση για σημαντικές χρηματικές κυρώσεις, αλλά και τους κινδύνους νέων παραπομπών, η ανάγκη ολοκλήρωσης της προσαρμογής της διαχείρισης των αστικών στερεών αποβλήτων στην κοινοτική και εθνική νομοθεσία καθίσταται επείγουσα και κρίσιμη. Δεν αφήνει πλέον άλλα περιθώρια δυσλειτουργίας στους αρμόδιους φορείς της τοπικής αυτοδιοίκησης. Και αναφέρομαι στους δήμους, στους ΕΣΔΑ, στις περιφέρειες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Η κρίσιμη τρέχουσα περίοδος απαιτεί εντατικοποίηση των προσπαθειών υλοποίησης σχεδιασμών και έργων και προϋποθέτει, κατά την άποψή μας –και ολοκληρώνω- απόλυτη συναίσθηση ευθύνης, με πληρότητα και ανάληψη πρωτοβουλιών σε κάθε επίπεδο.
Είναι εκπεφρασμένη με πολλούς και ποικίλους τρόπους η βούληση του Υπουργείου μας –κι εμού προσωπικά, θα έλεγα- να προχωρήσουμε στην επίλυση των προβλημάτων αιχμής και στην προώθηση των αναγκαίων παρεμβάσεων. Παρεμβάσεις οι οποίες θα κινητοποιήσουν δημόσιους και ιδιωτικούς πόρους, παρέχοντας νέες εξειδικευμένες θέσεις εργασίας, αναπτύσσοντας ταυτόχρονα κι ένα περιβάλλον βιώσιμης οικονομίας, διασφαλίζοντας παράλληλα την τήρηση της κοινοτικής και εθνικής νομοθεσίας, την προστασία του περιβάλλοντος και βεβαίως, την υγεία των πολιτών.
Ευχαριστώ πολύ.";"ΣΤΑΥΡΟΣ ΚΑΛΑΦΑΤΗΣ"
"1180";"): Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα έξι μαθητές και μαθήτριες και τρεις εκπαιδευτικοί συνοδοί τους από το 2ο Γυμνάσιο Άνω Τούμπας Θεσσαλονίκης – Α΄ τμήμα.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Κύριοι συνάδελφοι, έχουν διανεμηθεί τα Πρακτικά της Παρασκευής 1ης Μαρτίου 2013 και της Δευτέρας 4 Μαρτίου 2013 και ερωτάται το Σώμα αν τα επικυρώνει.";"Ιωάννης Δραγασάκης"
"1181";": Μάλιστα, μάλιστα.";"ΟΛΟΙ ΟΙ ΒΟΥΛΕΥΤΕΣ"
"1182";"): Συνεπώς τα Πρακτικά της Παρασκευής 1ης Μαρτίου 2013 και της Δευτέρας 4 Μαρτίου 2013 επικυρώθηκαν.
Προχωρούμε στην πρώτη επίκαιρη ερώτηση με αριθμό 1220/26-3-2013 δευτέρου κύκλου του Βουλευτή Τρικάλων της Νέας Δημοκρατίας κ. Ηλία Βλαχογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ένταξη μεγάλης έκτασης του Νομού Τρικάλων σε καθεστώς υψηλής προστασίας με το δίκτυο NATURA 2000. 
Θα απαντήσει ο Υπουργός κ. Καλαφάτης.
Ο κ. Βλαχογιάννης έχει το λόγο για δύο λεπτά, για να αναπτύξει την επίκαιρη ερώτησή του.";"Ιωάννης Δραγασάκης"
"1183";": Ευχαριστώ πολύ, κύριε Πρόεδρε.
Ευχαριστώ και τον κύριο Υπουργό που μετά από δύο απρόσφορες απόπειρες καταφέραμε να συζητήσουμε επιτέλους αυτήν την επίκαιρη ερώτηση, που αφορά το καθεστώς του δικτύου «Νatura 2000», το οποίο εφαρμόζεται για το Νομό Τρικάλων ήδη από τις αρχές της προηγούμενης δεκαετίας.
Κύριε Υπουργέ, όλοι κατανοούμε την ανάγκη προστασίας του περιβάλλοντος, της πανίδας και της χλωρίδας. Αυτό, όμως, το οποίο διερωτάται κάθε Τρικαλινός πολίτης είναι το εξής: Πώς είναι δυνατόν στο Νομό Τρικάλων να έχει ενταχθεί μία έκταση περίπου 55% σε καθεστώς προστασίας, όταν σε άλλους γειτονικούς νομούς, με τα ίδια μορφολογικά χαρακτηριστικά, είναι το 15%, το17%, το πολύ 20%; 
Δεν νομίζω να πιστεύει κανείς ότι όλη η σπάνια πανίδα και όλη η σπάνια χλωρίδα είναι στα Τρίκαλα. Αμφιβάλλουμε αν τα κριτήρια, τα οποία κάποιοι έλαβαν υπ’ όψιν τους, ήταν αντικειμενικά. 
Αυτό έχει σαν συνέπεια οι κτηνοτρόφοι του Νομού Τρικάλων -που ο νομός είναι κυρίως κτηνοτροφικός-να υποστούν τεράστιες ζημιές. 
Θα σας πω ένα παράδειγμα: Όταν ήμουν Νομάρχης εντάξαμε τις ορεινές περιοχές του Νομού Τρικάλων στο Πρόγραμμα Εκτατικοποίηση της Κτηνοτροφίας. Αυτό ήταν ένα πιλοτικό πρωτοποριακό πρόγραμμα για τα ελληνικά δεδομένα. Κι ενώ όλοι έτρεξαν με μεγάλη ευχαρίστηση να ενταχθούν σε αυτό, τελικά διαπίστωσαν ότι το δασαρχείο δεν τους έδινε άδεια για την νομιμοποίηση των σταβλικών εγκαταστάσεων, με αποτέλεσμα να χάσουνε πάρα πολλές επιδοτήσεις πάρα πολλοί κτηνοτρόφοι. 
Αρχίσαμε έναν τεράστιο, έναν τιτάνιο αγώνα, ώστε να έρθει η πολιτεία το 2012 -μετά από μία δεκαετία περίπου- και να δώσει μία λύση, νομιμοποιώντας τις προϋφιστάμενες της ρύθμισης σταβλικές εγκαταστάσεις και επιτρέποντας παραχωρήσεις πλέον άλλων εκτάσεων -κυρίως δημοσίων και κοινοτικών- στους κτηνοτρόφους για τις σταβλικές τους εγκαταστάσεις. 
Τα ερωτήματά μου προς εσάς είναι τα εξής:
Γνωρίζετε να μας πείτε με ποια κριτήρια έγινε η ένταξη τόσο μεγάλης έκτασης του Νομού Τρικάλων στο καθεστώς του δικτύου «Νatura 2000»; 
Τι προτίθεται να κάνει το Υπουργείο για να άρει τις δυσμενείς συνέπειες για τους κτηνοτρόφους;
Προτίθεται να δώσει κάποια αντισταθμιστικά οφέλη για αυτά τα οποία χάνουν οι Τρικαλινοί από την ένταξη τόσο μεγάλων περιοχών στο δίκτυο «Νatura»;
Ευχαριστώ.";"ΗΛΙΑΣ ΒΛΑΧΟΓΙΑΝΝΗΣ"
"1184";"): Ευχαριστούμε και εμείς.
Το λόγο έχει ο κύριος Υπουργός.";"Ιωάννης Δραγασάκης"
"1185";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρίες και κύριοι συνάδελφοι, το δίκτυο «Νatura 2000» αποτελείται από δύο διακριτές κατηγορίες περιοχών τους «Τόπους Κοινοτικής Σημασίας» που ήδη έχουν μετονομαστεί σε «Ειδικές Ζώνες Διατήρησης» και στις «Ζώνες Ειδικής Προστασίας», τις γνωστές «ΖΕΠ», για την Ορνιθοπανίδα.
Τα κριτήρια επιλογής των, αναφέρονται στο παράρτημα Γ΄ της οδηγίας 92/43, για τη διατήρηση των φυσικών οικοτόπων, καθώς και της άγριας πανίδας και χλωρίδας.
Όσον αφορά το ποια ήταν η ανάγκη που οδήγησε στην έκδοση της παραπάνω oδηγίας, αυτή φυσικά ήταν ο κίνδυνος εξαφάνισης πολλών ειδών, αλλοίωσης της σύνθεσης, αλλά και υποβάθμισης πολλών οικοσυστημάτων. 
Ας αναφερθούμε τώρα στα κριτήρια επιλογής, στα οποία αναφερθήκατε και εσείς, κύριε συνάδελφε. 
Τα κριτήρια επιλογής αφορούν στην επιστημονική αξιολόγηση της ύπαρξης στις περιοχές αυτές συγκεκριμένων τύπων οικοτόπων και ειδών κοινοτικού ενδιαφέροντος που αναγράφονται στα παραρτήματα Ι και ΙΙ της οδηγίας 92/43 και στη συνέχεια στην αξιολόγηση διαφόρων παραμέτρων που χαρακτηρίζουν τους συγκεκριμένους τύπους οικοτόπων και ειδών. 
Αυτές οι παράμετροι αφορούν σε γενικές γραμμές το βαθμό αντιπροσωπευτικότητας, την έκταση που καλύπτουν και το βαθμό διατήρησης της δομής και των λειτουργιών των τύπων οικοτόπων, το μέγεθος και την πυκνότητα του πληθυσμού των ειδών, το βαθμό διατήρησης των στοιχείων του οικοτόπου τους και το βαθμό απομόνωσης των πληθυσμών των ειδών που είναι παρόντα στην περιοχή. 
Αυτά για την πρώτη κατηγορία, τις «Ειδικές Ζώνες Διατήρησης». 
Όσον αφορά τώρα τη δεύτερη κατηγορία, τα κριτήρια επιλογής των Ζωνών Ειδικής Προστασίας για την ορνιθοπανίδα, αυτά αναφέρονται στην οδηγία 2009/147 -γνωστή παλαιότερα ως οδηγία 79/409- για τη διατήρηση της άγριας πτηνοπανίδας και εξειδικεύονται σε συγκεκριμένο παράρτημα, στο παράρτημα Α΄ της ΚΥΑ 37338/1807/Ε.103/2010, με την οποία συμπληρώθηκε η εναρμόνιση της προαναφερόμενης οδηγίας στο Εθνικό Δίκαιο. 
Τα κριτήρια αφορούν την επιστημονική αξιολόγηση της ύπαρξης συγκεκριμένων ειδών ορνιθοπανίδας και την αξιολόγηση παραμέτρων που τα χαρακτηρίζουν με βάση και τα προαναφερόμενα κριτήρια της οδηγίας 92/43.
Τονίζω, κύριε συνάδελφε, ότι η εφαρμογή των κριτηρίων είναι υποχρεωτική για κάθε κράτος μέλος της Ευρωπαϊκής Ένωσης. 
Στη χώρα μας έχει επιτευχθεί σημαντική πρόοδος. Έτσι, οι περιοχές του δικτύου «Νatura» 2000 που έχουν δηλωθεί στην Ευρωπαϊκή Επιτροπή σταδιακά από το ’87 μέχρι σήμερα είναι διακόσιες δύο Ζώνες Ειδικής Προστασίας και διακόσιες σαράντα μία Ειδικές Ζώνες Διατήρησης, αφού έχουμε την τύχη η βιοποικιλότητα της Ελλάδας να είναι από τις πιο πλούσιες στην Ευρώπη. Αναλογικά, μάλιστα, με την έκτασή της, η Ελλάδα εμφανίζει τη μεγαλύτερη βιοποικιλότητα από όλες τις χώρες της Ευρωπαϊκής Ένωσης. 
Είναι χαρακτηριστικό ότι σε μια σχετικά σύντομη διαδρομή από την Αμφίπολη μέχρι την κεντρική Ροδόπη, μπορούμε να συναντήσουμε όλους τους τύπους τοπίων, από το μεσογειακό με την ελιά, την κουμαριά κ.λπ., μέχρι τα βόρεια τοπία των κωνοφόρων δασών, της δασικής πεύκης και της σημύδας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Υπογραμμίζω εδώ, κύριοι συνάδελφοι, ότι η αναγνώριση αυτών των περιοχών βασίστηκε στην ύπαρξη, ήδη, θεσμοθετημένων χαρακτηρισμών, όπως «εθνικοί δρυμοί», «Υγρότοποι Ραμσάρ» κ.λπ., σε ερευνητικά προγράμματα και σχετικές μελέτες αξιολόγησης της χώρας και συστάσεις από την Ευρωπαϊκή Επιτροπή, αλλά και σε καταδίκη της χώρας από το Δικαστήριο των Ευρωπαϊκών Κοινοτήτων. 
Στις οδηγίες που προανέφερα για τους οικότοπους και τα πτηνά και στα νομικά κείμενα εναρμόνισής τους στο Εθνικό Δίκαιο, δεν προβλέπεται διαδικασία διαβούλευσης με το κοινό πριν από την υποβολή των περιοχών στην Ευρωπαϊκή Επιτροπή. 
Ωστόσο, σημειώνω ότι σε κάθε περίπτωση πραγματοποιείται από το ΥΠΕΚΑ διαβούλευση με τις αρμόδιες υπηρεσίες εντός του Υπουργείου, αλλά και με τα λοιπά Υπουργεία. 
Ο Νομός Τρικάλων –και κλείνω, κύριε Πρόεδρε- είναι προικισμένος με τρεις βασικές γεωγραφικές περιοχές που έχουν ενταχθεί στο δίκτυο «Νatura 2000». Και είναι οι περιοχές του Ασπροποτάμου -η κοιλάδα του οποίου είναι μια από τις πιο όμορφες ορεινές κοιλάδες της νότιας Πίνδου- του Όρους Κόζιακα, το οποίο βρίσκεται στο ανατολικότερο άκρο της κεντρικής Πίνδου και των ωραίων Αντιχασίων - Μετεώρων, περιοχή η οποία θεωρείται από τους σημαντικότερους βιοτόπους για τα αρπακτικά πουλιά στην Ελλάδα. 
Στο δίκτυο εντάσσονται και κάποιες άλλες μικρότερες περιοχές. Η προστασία και διατήρηση των τοπίων αυτών, κύριε συνάδελφε, εξαρτάται άμεσα από την προστασία και διατήρηση της βιοποικιλότητας των οικοσυστημάτων που τα συνθέτουν, δηλαδή την προστασία και την επιβίωση των ειδών. 
Πιστεύω ότι ο στόχος αυτός επιτυγχάνεται μέσω της διατήρησης και ανάδειξης των περιοχών του δικτύου «Νatura 2000».
Σας ευχαριστώ πολύ.";"ΣΤΑΥΡΟΣ ΚΑΛΑΦΑΤΗΣ"
"1186";"): Και εμείς ευχαριστούμε, κύριε Υπουργέ.
Το λόγο έχει ο κ. Βλαχογιάννης για να δευτερολογήσει.";"Ιωάννης Δραγασάκης"
"1187";": Κύριε Υπουργέ, πιστεύω ότι θα συμφωνήσετε και εσείς ότι η ανάγκη προστασίας όλου του ορεινού όγκου του Νομού Τρικάλων είναι δεδομένη, κάτι στο οποίο συμφωνούμε και όλοι εμείς οι Τρικαλινοί. Εδώ, όμως, στο δίκτυο «Νatura» έχουν ενταχθεί περιοχές στον Κάμπο που είναι νταμάρια. 
Ξέρετε, κάναμε τον ΧΥΤΑ με τον κύριο δήμαρχο και είχαμε τεράστια προβλήματα, γιατί ο ΧΥΤΑ είναι σε μία έκταση που έχει ποώδη βλάστηση, απλώς για βοσκότοπο και την ενέταξαν και αυτή στο δίκτυο «Νatura», με αποτέλεσμα να πάνε δύο χρόνια πίσω τα έργα και να είναι σχεδόν απαγορευτικές οι δραστηριότητες γενικότερα -όχι μόνο των κτηνοτρόφων- σε ένα μεγάλο μέρος του νομού. 
Ζητήσαμε από το Υπουργείο να επανεξετάσει με πραγματικά αντικειμενικά κριτήρια ποια έκταση θα προστατευθεί και ποια είδη πρέπει να προστατευθούν, ώστε να τα προστατέψουμε όλοι μαζί. 
Όταν, όμως, υπάρχει μια τέτοια διάθεση της προστασίας του 55% του νομού, όταν στη γειτονική Καρδίτσα έχουμε μόνο το 17%, ένας καλοπροαίρετος θα πει «τι γίνεται εδώ πέρα;». Με την ίδια ορεινότητα οι δύο νομοί και είναι δυνατόν ο ένας να έχει το 55% στο καθεστώς «Νatura» και ο άλλος το 17%; Ευλόγως διερωτόμαστε αν τα κριτήρια ήταν αντικειμενικά. 
Κατά την προσωπική μου άποψη, δεν ήταν αντικειμενικά. Οι μελετητές έκαναν προσωπικές εκτιμήσεις, χωρίς να στηρίζονται σε αντικειμενικά δεδομένα και πολλάκις το νομαρχιακό συμβούλιο με περιβαλλοντολόγους δικούς μας αντίστρεψαν την όλη πραγματικότητα που μας παρουσίαζαν. Παρ’ όλα αυτά φωνή βοώντος εν τη ερήμω. Όμως, τουλάχιστον στις περιοχές αυτές δώστε κάποια αντισταθμιστικά οφέλη και δώστε κάποια αρμοδιότητα στην περιφέρεια, στις περιφερειακές αποκεντρωμένες υπηρεσίες, για να μη κάνει μία περιβαλλοντική αδειοδότηση δύο χρόνια! 
Έλεος, κύριε Υπουργέ! Έχουμε ένα νομό όμηρο στην ουσία, γιατί έτυχε να έχουμε σπάνια είδη πουλιών, ζώων και χλωρίδα γενικότερα. Είκοσι πέντε αρκούδες μόνο από την Εγνατία έπεσαν θύματα. Η ανάγκη προστασίας είναι δεδομένη και πρέπει όλοι να τη στηρίξουμε. Τουλάχιστον, απελευθερώστε, αποδεσμεύστε την περιοχή που δεν χρειάζεται προστασία! Τα νταμάρια στο Πετρωτό, που είναι μέσα στον κάμπο, δεν χρειάζονται προστασία. 
Δείτε το, κύριε Υπουργέ. Είναι σοβαρό το πρόβλημα. Ο νομός είναι καταδικασμένος σε υπανάπτυξη. Ήρθε και το Υπουργείο Αγροτικής Ανάπτυξης, που δεν είναι θέμα δικό σας, και απαγορεύει την επέκταση των επιχειρήσεων εντεύθεν και εκείθεν των εθνικών οδών, γιατί λέει ότι είναι γη υψηλής παραγωγικότητας. Βιομηχανική περιοχή δεν έχουμε. Βιοτεχνικό πάρκο δεν έχουμε. Πώς θα αναπτυχθεί αυτός ο νομός; 
Δείτε το, σας παρακαλώ. Θέλω οι υπηρεσίες του Υπουργείου σας καλοπροαίρετα να συνεργαστούν μαζί μας και με τους θεσμικούς φορείς στο Νομό Τρικάλων, έτσι ώστε να περιοριστεί η έκταση που πρέπει να προστατευθεί και πραγματικά να προστατέψουμε αυτήν την έκταση και να αποδώσουμε την υπόλοιπη έκταση, έτσι ώστε να γίνουν και οι εμπορικές δραστηριότητες που σήμερα δεν μπορούν να γίνουν.";"ΗΛΙΑΣ ΒΛΑΧΟΓΙΑΝΝΗΣ"
"1188";"): Κύριε Υπουργέ, παρακαλώ να κλείσετε τη συζήτηση. Έχετε το λόγο για τρία λεπτά.";"Ιωάννης Δραγασάκης"
"1189";" (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ακούω με πολλή προσοχή τις τοποθετήσεις σας, κύριε συνάδελφε. Απλώς να σημειώσω ότι οι περιοχές «Νatura 2000» δεν αποκλείουν εν τοις πράγμασι οποιαδήποτε αναπτυξιακή δραστηριότητα. Δεν είναι περιοχές στις οποίες απαγορεύονται οι ανθρωπογενείς δραστηριότητες. Δραστηριότητες που αφορούν παραδείγματος χάριν τη διαχείριση των δασών, τη γεωργία, την κτηνοτροφία, τον τουρισμό, την αλιεία, την ιχθυοκαλλιέργεια, τη μεταποίηση είναι συμβατές με τον χαρακτηρισμό των περιοχών αυτών, εφόσον φυσικά τηρούνται οι διατάξεις του ν. 3937/2011 για τη διατήρηση της βιοποικιλότητας και τον τρόπο άσκησης των δραστηριοτήτων αυτών. 
Σύμφωνα με το Κοινοτικό και το Εθνικό Δίκαιο, στις περιοχές του δικτύου «Νatura 2000» πρέπει να εφαρμόζονται τα αναγκαία μέτρα διατήρησης –κανονιστικά, διοικητικά, συμβατικά- να αποφεύγεται η υποβάθμιση και η όχληση, όταν αυτή έχει σημαντικές επιπτώσεις στους τύπους οικοτόπων και στα είδη και να εφαρμόζεται η δέουσα εκτίμηση των επιπτώσεων σχεδίων, έργων και δραστηριοτήτων. Είναι στόχος, βεβαίως, να διασφαλίζεται εντός των περιοχών η διατήρηση ή η αποκατάσταση σε ικανοποιητική κατάσταση διατήρησης των τύπων οικοτόπων και ειδών για τα οποία αυτές έχουν οριστεί. 
Έτσι για το 25% περίπου της έκτασης του δικτύου «Νatura 2000» στην Ελλάδα έχουν εκδοθεί νομοθετήματα που ορίζουν ζώνες προστασίας με συγκεκριμένους όρους και περιορισμούς για έργα και δραστηριότητες. Στην υπόλοιπη έκταση του δικτύου «Νatura 2000» εφαρμόζονται μέτρα οριζόντιου τύπου, που προσδιορίζονται κατά κύριο λόγο από τα ειδικά πλαίσια χωροταξικού σχεδιασμού και αειφόρου ανάπτυξης και από τη διαδικασία περιβαλλοντικής αδειοδότησης έργων και δραστηριοτήτων. 
Σημειώνω δε ότι για τη διαχείριση τμήματος των περιοχών «Νatura 2000» έχουν συγκροτηθεί και λειτουργούν φορείς διαχείρισης, στα διοικητικά συμβούλια των οποίων συμμετέχουν και εκπρόσωποι της τοπικής κοινωνίας. Καίριος, βεβαίως, είναι ο ρόλος των δασικών υπηρεσιών για τη διαχείριση των περιοχών. 
Με τα παραπάνω νομοθετήματα είναι ιδιαίτερα σημαντικό να τονιστεί ότι προωθείται η αειφόρος ανάπτυξη μέσα στις περιοχές του δικτύου «Νatura», ώστε να μπορέσουν να αξιοποιηθούν τα αγαθά και οι υπηρεσίες που παρέχουν τα προστατευόμενα οικοσυστήματα με άμεσο και έμμεσο οικονομικό και κοινωνικό όφελος. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Ακόμα περαιτέρω μέσα στις περιοχές αυτές χρηματοδοτείται η υλοποίηση ενός μεγάλου αριθμού προγραμμάτων από κοινοτικούς πόρους, όπως είναι το Ταμείο Περιφερειακής Ανάπτυξης, το Γεωργικό Ταμείο για την Αγροτική Ανάπτυξη, το χρηματοδοτικό μέσο για το περιβάλλον «Life Plus», το πρόγραμμα «Ιnterreg» κ.λπ.. Τους πόρους αυτούς, τους έχει ήδη αξιοποιήσει σημαντικός αριθμός κατοίκων των περιοχών «Natura 2000». 
Με όλα αυτά θέλω να σας πω ότι μέσα στο συγκεκριμένο θεσμικό πλαίσιο στο οποίο κινούμαστε, μέσα από τις επιταγές τις κοινοτικές, αλλά και της εθνικής μας νομοθεσίας, υπάρχουν δυνατότητες αναπτυξιακής αξιοποίησης με ήπιες μορφές, με τέτοιο τρόπο ώστε να ωφεληθεί από τη μία πλευρά η κοινωνία, αλλά και να συνεισφέρει στο γενικότερο οικονομικό, εθνικό όφελος. 
Σε κάθε περίπτωση, πάντως, τις τοποθετήσεις σας και τη γραπτή σας ερώτηση αλλά και την προφορική σας τοποθέτηση την κρατάω και θα τη λάβω σοβαρά υπ’ όψιν. 
Ευχαριστώ πολύ.";"ΣΤΑΥΡΟΣ ΚΑΛΑΦΑΤΗΣ"
"1190";"): Ευχαριστούμε κι εμείς.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Δέχεστε στο σημείο αυτό να λύσουμε τη συνεδρίαση;";"Ιωάννης Δραγασάκης"
"1191";": Μάλιστα, μάλιστα.
Με τη συναίνεση του Σώματος και ώρα 19.58΄ λύεται η συνεδρίαση για αύριο ημέρα Τρίτη 2 Απριλίου 2013 και ώρα 18.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο";"ΟΛΟΙ ΟΙ ΒΟΥΛΕΥΤΕΣ"
