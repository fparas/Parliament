"","Misc","SpeechBody","SpeechID","ParliamentaryRole","Speaker","SpeakerID","Date","id"
"19030","326
ΣΥΝΕΔΡΙΑΣΗ "," Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Άμυνας: «Φάροι, Στρατολογία και άλλες διατάξεις».
Η Διάσκεψη των Προέδρων αποφάσισε στη συνεδρίασή της, της 10-7-2014, τη συζήτηση του νομοσχεδίου σε μία έως δύο συνεδριάσεις.
Προτείνω η συζήτηση του νομοσχεδίου να είναι συνεχής και ενιαία επί της αρχής και επί των άρθρων, με άνεση χρόνου προφανώς, και ανάλογα με το πώς θα εξελιχθεί η συζήτηση και αν πρέπει να συνεχίσουμε το απόγευμα θα δούμε στην πορεία αν θα υπάρξει κάποια διακοπή. Είναι γνωστό πως είμαστε μόνο δύο σε υπηρεσία Προεδρεύοντες. 
Συμφωνεί το Τμήμα;",137371,"Chairman","ΠΡΟΕΔΡΕΥΟΥΣΑ",125,"24-7-2014",125
"19031","
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΣ 2014
ΣΥΝΕΔΡΙΑΣΗ Κ΄
Πέμπτη  24 Ιουλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επί διαδικαστικού θέματος, σελ. 
2. Αναφορά στην επέτειο για τα σαράντα χρόνια από την αποκατάσταση της Δημοκρατίας, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής, των άρθρων και των τροπολογιών του σχεδίου νόμου του Υπουργείου Εθνικής  Άμυνας: ""Φάροι, Στρατολογία και άλλες διατάξεις"", σελ. 
ΠΡΟΕΔΡΕΥΟΝΤΕΣ
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.



ΟΜΙΛΗΤΕΣ

Α. Επί διαδικαστικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΑΥΛΩΝΙΤΟΥ Ε. , σελ.
ΚΑΤΣΩΤΗΣ Χ. , σελ.
ΚΙΚΙΛΙΑΣ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΑΒΡΗΣ Γ. , σελ.
ΣΥΡΜΑΛΕΝΙΟΣ Ν. , σελ.
ΤΣΟΥΚΑΛΗΣ Ν. , σελ.
ΧΑΪΚΑΛΗΣ Π. , σελ.
ΧΑΤΖΗΛΑΜΠΡΟΥ Β. , σελ.
ΧΡΥΣΟΧΟΪΔΗΣ Μ. , σελ.

Β. Επί της αναφοράς στην επέτειο για τα σαράντα χρόνια από την αποκατάσταση της Δημοκρατίας:
ΒΑΡΕΜΕΝΟΣ Γ. , σελ.
ΓΕΝΝΗΜΑΤΑ Φ. , σελ.
ΓΙΑΝΝΑΚΑΚΗ Μ. , σελ.
ΚΑΤΣΩΤΗΣ Χ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΟΥΡΟΥΜΠΛΗΣ Π. , σελ.
ΝΤΑΒΡΗΣ Γ. , σελ.
ΠΑΦΙΛΗΣ Α. , σελ.
ΡΗΓΑΣ Π. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΧΑΪΚΑΛΗΣ Π. , σελ.
ΧΑΤΖΗΛΑΜΠΡΟΥ Β. , σελ.

Γ. Επί του σχεδίου νόμου του Υπουργείου Εθνικής  Άμυνας:
ΑΝΑΓΝΩΣΤΑΚΗΣ Δ. , σελ.
ΑΝΑΓΝΩΣΤΟΠΟΥΛΟΣ Γ. , σελ.
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΑΥΛΩΝΙΤΟΥ Ε. , σελ.
ΒΑΜΒΑΚΑ Ε. , σελ.
ΒΑΡΕΜΕΝΟΣ Γ. , σελ.
ΓΕΝΝΗΜΑΤΑ Φ. , σελ.
ΓΙΑΝΝΑΚΑΚΗ Μ. , σελ.
ΖΗΣΙΜΟΠΟΥΛΟΣ Π. , σελ.
ΚΑΝΕΛΛΟΠΟΥΛΟΥ Μ. , σελ.
ΚΑΡΑΓΚΟΥΝΗΣ Κ. , σελ.
ΚΑΡΑΜΠΕΛΑΣ Ι. , σελ.
ΚΑΡΜΑΝΤΖΗΣ Σ. , σελ.
ΚΑΤΡΙΒΑΝΟΥ Β. , σελ.
ΚΑΤΣΩΤΗΣ Χ. , σελ.
ΚΙΚΙΛΙΑΣ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΟΥΡΚΟΥΛΑΣ Δ. , σελ.
ΚΟΥΡΟΥΜΠΛΗΣ Π. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΑΒΡΗΣ Γ. , σελ.
ΟΙΚΟΝΟΜΟΥ Β. , σελ.
ΠΑΣΧΑΛΙΔΗΣ Ι. , σελ.
ΠΑΦΙΛΗΣ Α. , σελ.
ΡΗΓΑΣ Π. , σελ.
ΣΤΑΪΚΟΥΡΑΣ Χ. , σελ.
ΣΥΡΜΑΛΕΝΙΟΣ Ν. , σελ.
ΤΑΣΟΥΛΑΣ Κ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΧΑΪΚΑΛΗΣ Π. , σελ.
ΧΑΤΖΗΛΑΜΠΡΟΥ Β. , σελ.
ΧΡΥΣΟΧΟΪΔΗΣ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ  ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ  Κ΄
Πέμπτη 24 Ιουλίου 2014
Αθήνα, σήμερα στις 24 Ιουλίου 2014, ημέρα Πέμπτη και ώρα 9.55΄ συνήλθε στην Αίθουσα συνεδριάσεων του Βουλευτηρίου το Τμήμα Διακοπής Εργασιών της Βουλής (Β΄ σύνθεση), για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ .
"," Μάλιστα, μάλιστα.",137372,"","ΠΟΛΛΟΙ ΒΟΥΛΕΥΤΕΣ",NA,"",NA
"19032","
"," Το Τμήμα συνεφώνησε.
Κυρίες και κύριοι συνάδελφοι, θα ήθελα να ανακοινώσω στο Τμήμα τα εξής:
Από την Κοινοβουλευτική Ομάδα του ΠΑΣΟΚ ορίζεται ως Κοινοβουλευτικός Εκπρόσωπος ο κ. Παναγιώτης Ρήγας και ως ειδικός αγορητής ο κ. Κωνσταντίνος Τριαντάφυλλος. 
Από τους Ανεξάρτητους Έλληνες ορίζεται ως ειδική αγορήτρια η ομιλούσα, Μαρία Κόλλια και ως Κοινοβουλευτικός Εκπρόσωπος ο Βουλευτής κ. Παύλος Χαϊκάλης. 
Από τη Χρυσή Αυγή ορίζεται ως ειδικός αγορητής ο κ. Πολύβιος Ζησιμόπουλος και ως Κοινοβουλευτικός Εκπρόσωπος ο Βουλευτής Αχαΐας κ. Μιχαήλ Αρβανίτης.
Από τη Δημοκρατική Αριστερά ορίζεται ως ειδική αγορήτρια η Βουλευτής Πειραιώς κ. Μαρία Γιαννακάκη.
Τέλος, από την Κοινοβουλευτική Ομάδα των Ανεξάρτητων Δημοκρατικών Βουλευτών ως ειδικός αγορητής ορίζεται ο Βουλευτής κ. Γεώργιος Νταβρής.
Τον λόγο έχει ο εισηγητής της Νέας Δημοκρατίας κ. Ιωάννης Καράμπελας.",137373,"Chairman","ΠΡΟΕΔΡΕΥΟΥΣΑ",125,"",125
"19033","
"," Ευχαριστώ πολύ, κυρία Πρόεδρε.
Με έκπληξη μόλις μπήκα στην Αίθουσα είδα έναν πάκο από τροπολογίες, οι οποίες είναι περισσότερες από το σώμα του νομοσχεδίου που θα συζητήσουμε. Σε δέκα λεπτά προσπάθησα να καταλάβω το νόημα αυτών των τροπολογιών. Άλλες είναι σχετικές, άλλες είναι παρόμοιες. Πολλές από αυτές θα μπορούσαν να συζητηθούν στις τέσσερις συνεδριάσεις της επιτροπής. Ελπίζω ότι δεν θα γίνουν όλες δεκτές.
Κυρία Υπουργέ, φαντάζομαι ότι τις βουλευτικές τροπολογίες που αφορούν το παρόν νομοσχέδιο, θα τις συζητήσουμε σήμερα στην Ολομέλεια για να λάβει γνώση το Τμήμα και ότι για τις υπουργικές θα έρθουν οι Υπουργοί, οι οποίοι τις καταθέτουν, να τις υπερασπιστούν, για να δούμε τι θα κάνουμε. Δεν μπορούμε να βγαίνουμε στην κοινωνία να απολογούμαστε γιατί ψηφίσαμε κάτι και να μην το έχουμε καν διαβάσει. Απολογούμαστε για τα λάθη που κάνουμε και τις παραλείψεις, αλλά όχι και για θέματα που δεν μας αφορούν.
Κυρίες και κύριοι συνάδελφοι, καλούμαστε σήμερα να εξετάσουμε το σχέδιο νόμου του Υπουργείου Εθνικής Άμυνας με τίτλο: «Φάροι, Στρατολογία και άλλες διατάξεις». Το νομοσχέδιο που έχουμε στα χέρια μας αποτελεί τη συνέχιση του ευρύτερου μεταρρυθμιστικού έργου της Κυβέρνησης, στόχος της οποίας είναι η πάταξη κακών κειμένων και αναχρονιστικών πρακτικών αλλά και θεσμικών αδικιών, ο εξορθολογισμός και ο εκμοντερνισμός του κρατικού μηχανισμού, αλλά και η ευαισθητοποίησή του σε ειδικότερες ανάγκες των Ελλήνων πολιτών.
Οι υπό συζήτηση διατάξεις στοχεύουν, όμως, και στην επίλυση διαφόρων εκκρεμοτήτων, οι οποίες στην πλειοψηφία τους άπτονται υπηρεσιακών θεμάτων και μέριμνας προσωπικού των Ενόπλων Δυνάμεων. Οι ακόλουθες ρυθμίσεις κρίθηκαν απολύτως αναγκαίες στο πλαίσιο μέριμνας του Υπουργείου Εθνικής Άμυνας και της ελληνικής πολιτείας για την προστασία της οικογένειας, της υγείας και της εργασίας του ανθρώπινου δυναμικού τους.
Επιπλέον, το παρόν νομοσχέδιο προωθεί διατάξεις και ρυθμίσεις οι οποίες είναι απαραίτητες για την ασφαλή ναυσιπλοΐα και την απρόσκοπτη σύνδεση της ηπειρωτικής Ελλάδας με το νησιωτικό κομμάτι της χώρας, το οποίο αποτελείται και από εκατοντάδες νησιά των ελληνικών θαλασσών.
Για μια χώρα, όπως η Ελλάδα, η ασφαλής ναυσιπλοΐα δεν είναι θέμα επιλογής, αλλά καθημερινή ανάγκη για χιλιάδες επιβάτες, Έλληνες και επισκέπτες, για χιλιάδες επιχειρήσεις και για εκατοντάδες πλοία.
Κυρίες και κύριοι συνάδελφοι, το νομοσχέδιο αποτελείται από πέντε επιμέρους κεφάλαια, καθένα από το οποία προτείνει συγκεκριμένες αλλαγές και μεταρρυθμίσεις, απαραίτητες για την εύρυθμη λειτουργία των φορέων του Υπουργείου Εθνικής Άμυνας και του γενικού κρατικού μηχανισμού. Βέβαια, η απουσία των Βουλευτών που αποτελούν την Κυβέρνηση δεν δείχνει τη σημασία του νομοσχεδίου, το οποίο σήμερα υπερασπίζομαι, αλλά προχωρώ. 
Κυρίες και κύριοι συνάδελφοι, στο πρώτο κεφάλαιο ρυθμίζονται θέματα που αφορούν τη λειτουργία της Υπηρεσίας Φάρων και του Πολεμικού Ναυτικού και γενικά του φαρικού δικτύου της χώρας. Σκοπός του είναι ο εκσυγχρονισμός των διατάξεων του εφαρμοστέου νομικού πλαισίου. Η τελευταία ουσιαστική διαμόρφωσή του έγινε το 1951. Αυτό το αναχρονιστικό κανονιστικό πλαίσιο για τη λειτουργία του φαρικού συστήματος υπονόμευε εν τέλει την εύρυθμη λειτουργία της Υπηρεσίας Φάρων του Πολεμικού Ναυτικού, αλλά και τη γενικότερη ασφάλεια της ναυσιπλοΐας εντός των ελληνικών θαλασσών. Σε μια χώρα ωστόσο, που η ναυσιπλοΐα αποτελεί τον βασικό συνδετικό κρίκο ανάμεσα στα δεκάδες ελληνικά νησιά με την ηπειρωτική Ελλάδα, η ασφαλής ναυσιπλοΐα δεν είναι θέμα επιλογής, αλλά καθημερινή ανάγκη χιλιάδων συμπολιτών μας και επισκεπτών.
Στο άρθρο 1 περιγράφονται οι ορισμοί βασικών εννοιών που χρησιμοποιούνται στον νόμο και είναι απαραίτητοι για την ερμηνεία των διατάξεων των κεφαλαίων Α΄ και Δ΄, χωρίς να αποκλείεται η διαφοροποίηση ούτε η περαιτέρω διάκριση ορισμένων εννοιών, ειδικά όταν αυτές αναφέρονται σε άλλα νομοθετήματα. 
Οι προβλέψεις των άρθρων 8, 9 και 10 στοχεύουν στη λεπτομερή περιγραφή των διαδικασιών εποπτείας, επιθεώρησης, εγκατάστασης, συντήρησης και επισκευής πυρσών του δικτύου, προκειμένου να διασφαλιστεί η διαφάνεια των θεσμών και να περιοριστεί η κατασπατάληση του δημοσίου χρήματος. Υπάρχουν όμως και προβλέψεις, βάσει του άρθρου 16, για την εκμίσθωση φανών και φωτοσημαντήρων στους φορείς που εκτελούν λιμενικά έργα ή είναι υπεύθυνοι για τη φωτοσήμανση ναυαγίων και άλλα, για χρονικό διάστημα που δεν θα υπερβαίνει τους δύο μήνες. Με τον τρόπο αυτό το μεν δημόσιο αποκτά επιπλέον έσοδα, οι δε φορείς διευκολύνονται στην εφαρμογή του νόμου ως προς τη φωτοσήμανση των έργων. 
Επιπλέον, οι διατάξεις του άρθρου 20 προβλέπουν τη δυνατότητα ανάληψης εργασιών συντήρησης φάρων ή κάλυψη των σχετικών δαπανών από ιδιωτικούς φορείς. Οι φορείς ανακηρύσσονται ανάδοχοι του φάρου και αποκτούν δικαιώματα σχετικά με τη χρήση του ή την επικοινωνιακή τους προβολή. Με τον τρόπο αυτό αναδεικνύεται η ναυτική ιστορία της πατρίδας μας και παρέχεται η δυνατότητα πολιτιστικής αξιοποίησης των φάρων της χώρας μας.
Στο σημείο αυτό θα ήθελα να τονίσω το γεγονός ότι το παρόν σχέδιο νόμου τέθηκε σε δημόσιο διάλογο προκειμένου να συνυπολογιστεί το μεγαλύτερο δυνατό εύρος απόψεων, παρατηρήσεων και προτάσεων πριν την εισαγωγή του νομοσχεδίου για συζήτηση στη Βουλή. Ένα από τα βασικότερα θέματα που ανέδειξε η διαδικασία, ήταν ακριβώς η πολιτιστική ανάδειξη και αξιοποίηση του φαρικού συστήματος της χώρας. Παράλληλα, όμως, με την πολιτική αξιοποίηση των ελληνικών φάρων ενισχύονται οι δεσμοί Ενόπλων Δυνάμεων και κοινωνίας και εξοικονομούνται σημαντικοί πόροι από τον προϋπολογισμό του Πολεμικού Ναυτικού. 
Κυρίες και κύριοι Βουλευτές, στο δεύτερο κεφάλαιο περιλαμβάνονται διατάξεις προσαρμογής της στρατολογικής νομοθεσίας στις σημερινές απαιτήσεις και δυνατότητες των Ενόπλων Δυνάμεων, προκειμένου να διορθωθούν ορισμένες αδικίες εις βάρος μιας σημαντικής μερίδας Ελλήνων πολιτών στο θέμα της χορήγησης αναβολών κατάταξης. Σε διάφορες κατηγορίες στρατευσίμων προβλέπονται νέες ρυθμίσεις. Ανάμεσα σε αυτές υπάρχει και η πρόβλεψη για δυνατότητα χορήγησης αναβολής κατάταξης για λόγους σπουδών σε σπουδαστές κολεγίων –τα Κέντρα Μεταλυκειακής Εκπαίδευσης, τα ΚΕΜΕ, όπως συνηθίζουμε να τα λέμε- του 2008, τα οποία συνεργάζονται με ανώτερα ή ανώτατα ιδρύματα του εξωτερικού και όχι μόνο των κρατών-μελών της Ευρωπαϊκής Ένωσης, σύμφωνα με το άρθρο 22. 
Οι ρυθμίσεις του άρθρου 24 αποσκοπούν στη δημιουργία ενός δικαιότερου και διαφανέστερου πλαισίου αναβολής κατάταξης για κοινωνικούς λόγους, ώστε να ελέγχεται το σύννομο των σχετικών αποφάσεων κατά τη διενέργεια των διοικητικών επιθεωρήσεων από τη Διεύθυνση Στρατολογικού και Στρατιωτικών Νομικών Συμβούλων του ΓΕΕΘΑ. 
Επιπλέον, οι προτεινόμενες ρυθμίσεις προβλέπουν ότι η σχετική αλληλογραφία, που αφορά τα αιτήματα αναβολής κατάταξης για κοινωνικούς λόγους, θα τηρείται στο αρχείο διοίκησης στρατολογικών υπηρεσιών περιορίζοντας σημαντικά τις δαπάνες που συνεπάγεται η διακίνηση αυτών των εγγράφων.
Προβλέπονται, όμως και ευνοϊκές ρυθμίσεις βάσει του άρθρου 28 και διευκολύνσεις για όσους έχουν χαρακτηριστεί ανυπότακτοι, ώστε οι τελευταίοι να μπορούν να διακόπτουν την ανυποταξία τους σε οποιαδήποτε στρατιωτική αρχή και όχι μόνο στις στρατολογικές υπηρεσίες και στις στρατιωτικές δικαστικές αρχές, όπως ισχύει μέχρι σήμερα.
Επίσης, η τροποποίηση της διάταξης κρίθηκε απαραίτητη μετά τη συγχώνευση των στρατολογικών υπηρεσιών και την ύπαρξη στρατιωτικών δικαστηρίων σε ελάχιστες πόλεις. Επιπλέον, εναρμονίζεται η στρατολογική νομοθεσία με την νομολογιακή πρακτική που ακολουθείται από τα στρατιωτικά δικαστήρια να θεωρούν την επίδοση του κλητηρίου θεσπίσματος ως διακοπή της ανυποταξίας.
Στο σημείο αυτό θα ήθελα, κυρίες και κύριοι Βουλευτές, να σταθώ λίγο στις προβλέψεις του άρθρου 33 βάσει του οποίου παρέχεται η δυνατότητα αναβολής κατάταξης στους Έλληνες ερευνητές του Ευρωπαϊκού Οργανισμού Πυρηνικών Ερευνών. Η συμμετοχή της Ελλάδας στον εν λόγω οργανισμό, ως ιδρυτικού μέλους άλλωστε, που καταβάλλει τακτικές χρηματικές εισφορές και συμμετέχει στις καταστατικές διαδικασίες του οργανισμού, συνεπάγεται κάποιων προνομίων πρόσβασης στις εργασίες του μεγαλύτερου πειραματικού κέντρου ερευνών σωματιδιακής φυσικής στον κόσμο από την πλευρά της χώρας μας. Το ελληνικό κράτος επενδύει στους νέους μας επιστήμονες, παρέχοντας κάθε δυνατή διευκόλυνση σε όσους συμμετέχουν και εκπροσωπούν τη χώρα μας στην παραγωγή υψηλού και διεθνώς αναγνωρισμένου επιπέδου επιστημονικής έρευνας.
Κυρίες και κύριοι Βουλευτές, στο τρίτο κεφάλαιο έχουν συγκεντρωθεί διατάξεις που συνιστούν ρύθμιση διαφόρων εκκρεμοτήτων, οι οποίες στην πλειοψηφία άπτονται υπηρεσιακών θεμάτων και μέριμνας προσωπικού των Ενόπλων Δυνάμεων. Οι προβλέψεις κρίθηκαν αναγκαίες και βάσει του πλαισίου μέριμνας του Υπουργείου Εθνικής Άμυνας για το προσωπικό του.
Ιδιαίτερη μνεία οφείλεται να γίνει στις προβλέψεις των άρθρων και χορήγησης ειδικής άδειας μετά αποδοχών σε στρατιωτικό προσωπικό με τέκνο που πάσχει από βαριά νοητική υστέρηση ή σύνδρομο Down -αναφέρομαι στο άρθρο 36 ή με σύζυγο ή γονέα ή άγαμο τέκνο που πάσχει από νόσο που απαιτεί τακτικές μεταγγίσεις αίματος ή χρήση περιοδικής νοσηλείας.
Αντιστοίχως, το άρθρο 39 προβλέπει μειωμένο ωράριο εργασίας στρατιωτικού προσωπικού με τέκνα με ειδικές ανάγκες.
Το τέταρτο κεφάλαιο προβλέπει ρυθμίσεις και διατάξεις πάνω σε ειδικότερα θέματα λειτουργίας των Ενόπλων Δυνάμεων της χώρας μας. Αναφέρεται και ρυθμίζει με το άρθρο 41 τα περί τιμητικής απονομής βαθμού αξιωματικού στους Ολυμπιονίκες. Ανάμεσα στις διάφορες διατάξεις παρέχεται η δυνατότητα σε αθλητές με τίτλους σπουδών άλλων επιστημών, παραδείγματος χάριν ιατρικής, να μετατάσσονται σε όπλο, σώμα ή ειδικότητα του κλάδου στον οποίο υπηρετούν, ώστε να προσφέρουν διαφορετικού τύπου χρήσιμες υπηρεσίες σύμφωνα με την επιστήμη τους.
Στο πλαίσιο μέριμνας του Υπουργείου Εθνικής Άμυνας για την προστασία της οικογένειας, της υγείας και της εργασίας του προσωπικού το άρθρο 45 ορίζει τα περί καταβολής νοσηλίων στα στρατιωτικά νοσοκομεία, αναγνωρίζοντας τη συμβολή και την προσφορά στη δημόσια υγεία και την κάλυψη της ιατροφαρμακευτικής περίθαλψης του προσωπικού του ΥΠΕΘΑ, των συνταξιούχων, των αποστράτων, των Σωμάτων Ασφαλείας αλλά και των κατοίκων ακριτικών νησιών. Στόχος της εν λόγω ρύθμισης είναι η διαφύλαξη της ομαλής και απρόσκοπτης λειτουργίας των στρατιωτικών μας νοσοκομείων.
Το άρθρο 46 εντάσσεται στο πλαίσιο της αναδιάρθρωσης της εταιρείας «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ Α.Β.Ε.Ε.» που παρουσιάστηκε και αποτέλεσε τη βάση των διαπραγματεύσεων με τους εκπροσώπους της Ευρωπαϊκής Επιτροπής, της Ευρωπαϊκής Κεντρικής Τράπεζας και του Διεθνούς Νομισματικού Ταμείου.
Το ανωτέρω σχέδιο οριστικοποιήθηκε και διαμορφώθηκε τη 16η Δεκεμβρίου του 2013 και επικυρώθηκε στη συνεδρίαση του Eurogroup της 17ης Δεκεμβρίου του 2013 ως προαπαιτούμενο για την εκταμίευση δόσης για την οικονομική υποστήριξη προς την Ελλάδα. Αποτελεί απτή απόδειξη, αν θέλετε, διάψευσης των κασσάνδρων που μιλούσαν για κλείσιμο των ΕΑΣ. 
Το πρόγραμμα εθελουσίας εξόδου αποσκοπεί στη μείωση του αριθμού του απασχολουμένου προσωπικού, προκειμένου να επιτευχθεί η οργανωτική αναδιάρθρωση και ο εκσυγχρονισμός της εταιρείας στο ευρύτερο πλαίσιο του κρατικού ανασχηματισμού. 
Περαιτέρω, το εν λόγω πρόγραμμα λαμβάνει υπ’ όψιν του την ανάγκη να μη διαταραχθεί η λειτουργία της εταιρείας, καθώς και την εξασφάλιση του αποχωρούντος προσωπικού μέσω της παροχής αυξημένης αποζημίωσης με τρόπο που δεν θα επιβαρύνει τα ασφαλιστικά ταμεία. 
Πιστεύω ότι αναφορά πρέπει να γίνει και στο γεγονός ότι το πρόγραμμα εθελουσίας εξόδου των εργαζομένων είναι αποτέλεσμα συνεργασίας και συμφωνίας της διοίκησης των εργαζομένων, όπως επισημαίνεται και στην έκθεση αξιολόγησης συνεπειών ρυθμίσεων του Υπουργείου. 
Το πέμπτο κεφάλαιο περιλαμβάνει τις εξουσιοδοτικές διατάξεις του νόμου για την έκδοση κανονιστικών πράξεων που είναι αναγκαίες για την εφαρμογή του, τις καταργούμενες διατάξεις και την έναρξη του ισχύοντος νόμου.
Κυρίες και κύριοι Βουλευτές, το παρόν νομοσχέδιο αποτελεί τη συνέχιση του μεταρρυθμιστικού έργου της Κυβέρνησης. Στόχοι της προσπάθειάς μας αυτής ήταν και είναι η πάταξη των κακώς κειμένων και πρακτικών αλλά και των θεσμικών αδικιών. 
Πιστεύουμε στα οφέλη του εξορθολογισμού και του εκμοντερνισμού του κρατικού μηχανισμού για κάθε Έλληνα πολίτη. Αυτήν ακριβώς την ανάγκη αντικατοπτρίζει το παρόν νομοσχέδιο του Υπουργείου Εθνικής Άμυνας, το οποίο αναθεωρεί και εκσυγχρονίζει το γενικό κανονιστικό πλαίσιο λειτουργίας του ευρύτερου φαρικού δικτύου της χώρας μας, προκειμένου να εναρμονιστούν οι διατάξεις του με τις σημερινές συνθήκες και τις ανάγκες Υπηρεσίας Φάρων του Πολεμικού Ναυτικού μας.
Επιπλέον, πιστεύουμε ότι δεν χρειάζεται ένα γιγαντιαίο και νωθρό κράτος, αλλά ένα ευέλικτο και συγκροτημένο κράτος, ικανό να ανταποκριθεί σε ειδικότερες ανάγκες των Ελλήνων πολιτών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ήθελα ένα λεπτό, κυρία Πρόεδρε.",137374,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19034","
"," Συνεχίστε, κύριε συνάδελφε.",137375,"Chairman","ΠΡΟΕΔΡΕΥΟΥΣΑ",125,"",125
"19035","
"," Ευχαριστώ. 
Η ρύθμιση επιμέρους θεμάτων της στρατολογικής νομοθεσίας αποσκοπεί στον εκσυγχρονισμό του νομικού πλαισίου, ενώ ο επαναπροσδιορισμός του άρθρου 43 των παραμεθόριων περιοχών για τις οποίες ισχύουν απαγορεύσεις δικαιοπραξιών αντανακλά τις σημερινές ανάγκες του ελληνικού κράτους και της κοινωνίας. 
Οι προβλέψεις του τρίτου και του τέταρτου κεφαλαίου παρέχουν ρυθμίσεις σε σοβαρά θέματα μέριμνας και άλλων υπηρεσιακών εκκρεμοτήτων του προσωπικού των Ενόπλων Δυνάμεων, ώστε να αποδίδουν καλύτερα στα καθήκοντά τους. Οι παρούσες προβλέψεις κρίθηκαν απολύτως αναγκαίες και στο πλαίσιο μέριμνας του Υπουργείου Εθνικής Άμυνας και της ελληνικής πολιτείας. 
Όμως, παρά τους όποιους δικονομικούς προσδιορισμούς πιστεύουμε στην ανάγκη να συμπαρίσταται το κράτος σε όλους όσους θέτουν τον εαυτό τους στην υπηρεσία των άλλων, πόσω μάλλον για την υπεράσπιση των εθνικών μας συνόρων. 
Παράλληλα, το παρόν νομοσχέδιο προωθεί διατάξεις και ρυθμίσεις με στόχο την ασφαλέστερη δυνατή ναυσιπλοΐα εντός των ελληνικών θαλασσών. Η εύρυθμη λειτουργία της Υπηρεσίας Φάρων του Πολεμικού Ναυτικού συμβάλλει τα μέγιστα στην επίτευξη αυτού του στόχου. Επιπλέον, τα οφέλη που προκύπτουν από τον εμπλουτισμό και εκσυγχρονισμό των διατάξεων για την τυποποίηση των αδικημάτων που αφορούν την πρόκληση βλάβης στη λειτουργία των πυρσών, επηρεάζουν την καθημερινή ζωή χιλιάδων Ελλήνων του νησιωτικού πληθυσμού της χώρας μας αλλά και όλους όσοι επισκέπτονται τη χώρα μας και τα νησιά μας. 
Για όλα τα παραπάνω καλώ τους συναδέλφους μου να υπερψηφίσουν επί της αρχής και επί των άρθρων -στη σημερινή συζήτηση- το νομοσχέδιο που συζητούμε, γιατί είδα ότι σχεδόν όλες οι παρατάξεις στις επιτροπές δεν ήταν αντίθετες στο νομοσχέδιο. Υπήρχαν θετικές πλευρές, τις οποίες όλοι αναδείξαμε, και νομίζω ότι αυτό το νομοσχέδιο θα συμβάλλει στην περαιτέρω εξέλιξη των νόμων της χώρας μας. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)",137376,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19036","
"," Ευχαριστούμε, κύριε συνάδελφε.
Από την Κοινοβουλευτική Ομάδα του Κομμουνιστικού Κόμματος Ελλάδας λάβαμε την ενημέρωση ότι ορίζεται ως ειδικός αγορητής στο συζητούμενο νομοσχέδιο ο κ. Χρήστος Κατσώτης.
Τον λόγο έχει ο κ. Βασίλης Χατζηλάμπρου, εισηγητής του ΣΥΡΙΖΑ.",137377,"Chairman","ΠΡΟΕΔΡΕΥΟΥΣΑ",125,"",125
"19037","
"," Κύριοι συνάδελφοι, σε μια συγκυρία πολύ δύσκολη για την περιοχή μας οι βομβαρδισμοί στην Γάζα δεν αφήνουν ήσυχο το μυαλό κανενός να συγκεντρωθεί σ’ αυτά που έχουμε μπροστά μας να συζητήσουμε, συγχρόνως με μια μεγάλη εκδήλωση στη Βουλή για τα σαράντα χρόνια της Μεταπολίτευσης. Όμως, κάποιοι δείχνουν να μην συνειδητοποιούν ούτε το ένα ούτε το άλλο και συνεχίζουν το βιολί τους. 
Με το νομοσχέδιο θα χαθούν και οι φάροι και τα άλλα θέματα που έχουμε. Οι εφημερίδες σήμερα έχουν πρωτοσέλιδα που λένε «Οι φάροι της διαπλοκής», όχι γι’ αυτό καθαυτό το νομοσχέδιο, αλλά για τις τροπολογίες που σκέπτονται να περάσουν ή που έφεραν ως εκπρόθεσμες. Καλώ από τώρα την κυρία Υπουργό να κάνει δήλωση ότι δεν θα τις δεχθεί, ότι δεν θα δεχθεί να αλλάξουν τα εργοληπτικά πτυχία χωρίς συζήτηση, χωρίς οτιδήποτε, δεν θα δεχθεί ένα πινάκιο κατηγοριών και υποθέσεων που τελεσιδίκησαν ή τελεσιδικούν σε δικαστήρια, να μην κηρυχθούν έκπτωτοι όσοι πρέπει να κηρυχθούν και με φωτογραφικό τρόπο να τους απαλλάσσει. Την Ημέρα της Δημοκρατίας, την ημέρα που γίνεται εδώ η εκδήλωση, την ημέρα που έχουμε άλλα θέματα στο μυαλό μας, κάποιοι συνεχίζουν το ίδιο βιολί!
Μου άρεσε που έκανε και ο εισηγητής της Νέας Δημοκρατίας το σχόλιο «πολλές οι τροπολογίες. Δεν γίνεται έτσι.». Το έχουμε πει πάρα πολλές φορές, αλλά εδώ είναι και το επίπεδο και το είδος των τροπολογιών.
Να κλείνουν το καλοκαίρι τη Βουλή, για να είμαστε εδώ να παίρνουμε θέσεις σε σημαντικά ζητήματα και όχι για να βολεύουμε καταστάσεις υπό τη μικρή προσοχή της κοινωνίας και υπό ένα ειδικό καθεστώς κάθε φορά επιλεγμένων Βουλευτών, για να ψηφίσει το ξεπούλημα του ορυκτού πλούτου, τους αιγιαλούς, τα δάση. Και φτάνουμε σήμερα εδώ με ένα μπαράζ τροπολογιών. Όποιος έχει προλάβει, έχει κάνει μια τροπολογία προκειμένου να γλιτώσει κάποιους. Τι είναι; Είμαστε σε προεκλογικό χρόνο και πάμε πάλι να βολέψουμε καταστάσεις, ανθρώπους  και πράγματα; 
Θέλω με μία δήλωση η κυρία Υπουργός να πει ότι δεν θα δεχθεί αυτές τις τροπολογίες, που είναι χωρίς καμμία επεξεργασία και έχουν την αντίθετη γνώμη βασικών φορέων. Είδα ότι το ΤΕΕ είναι ενάντια. Πρέπει σε αυτά να είναι πολύ καθαρή η διαδικασία μας. 
Έρχομαι στο νομοσχέδιο και τα ζητήματά του. 
Ακόμα και σε αυτό το νομοσχέδιο των τεσσάρων-πέντε κεφαλαίων, παρ’ ότι όλα εντάσσονται στο Υπουργείο Άμυνας, θα πρέπει στο μέλλον να αποφύγουμε νομοσχέδια που να είναι με τίτλο «και άλλες διατάξεις». Πρέπει να το αποφύγουμε, κυρία Υπουργέ, αυτό. Πρέπει να είναι ένα νομοσχέδιο που να τιτλοφορείται «Φάροι», να είναι ολοκληρωμένο, να είναι «Στρατολογία» και όχι ένα νομοσχέδιο με θέμα φάρους, στρατολογία, μέριμνα και μια ρύθμιση για τα ΕΑΣ. 
Βαραίνουν τα ΕΑΣ σε αυτό το νομοσχέδιο πάρα πολύ. Και να θέλαμε να δούμε κάπως διαφορετικά ορισμένες πλευρές και ορισμένα κεφάλαια και να πούμε ότι είμαστε θετικοί, στο σύνολο του νομοσχεδίου, έτσι όπως εμφανίζεται, βαραίνει πάρα πολύ το θέμα των ΕΑΣ σε μας. 
Αναφέρομαι στους φάρους και όσο μπορώ πιο σύντομα. Προσπαθείτε να εκσυγχρονιστεί το νομικό πλαίσιο. Θα περιμέναμε ότι θα ήταν ευρύς ο εκσυγχρονισμός μετά από αρκετή σκέψη για το τι διαφορετικό αποτελεί ο φάρος σε καιρό ειρήνης από ό,τι έλεγε το 1951 η νομοθεσία. Παρ’ όλα αυτά, η κατάσταση είναι τέτοια. Μένει στο Πολεμικό Ναυτικό, μένει στην Υπηρεσία Φάρων. 
Ωστόσο, υπάρχουν δυο καινούρια στοιχεία που φέρνει η ρύθμιση.
Το πρώτο καινούργιο στοιχείο είναι το ιδιοκτησιακό καθεστώς των παραχωρήσεων που γίνονται στους λιμένες, πράγμα στο οποίο έχουμε διαφωνήσει, αλλά εναρμονίζεται ως προς αυτό, ποιος θα ανάβει τους πυρσούς, ποιος θα έχει τους φάρους, ποιος θα έχει τη δουλειά εκεί που είναι ιδιωτικό πια ή υπό ιδιωτικό φορέα ή υπό μεικτό φορέα ο έλεγχος του λιμανιού. Ένα κομμάτι, λοιπόν, ρυθμίζει τέτοιες διαδικασίες.
Το δεύτερο καινούργιο στοιχείο και μπροστά στα προβλήματα που έχουν οι φάροι για τη συντήρησή τους, ας το πούμε αυτό, κυρία Υπουργέ, είναι ότι ενώ υπάρχουν τα φαρικά τέλη -και η λέξη τέλος σημαίνει μία ανταποδοτικότητα και μία ανταπόδοση- αυτά δεν δίδονται για τη συντήρηση των φάρων, που κάποιος θα σκεφτόταν ότι είναι λογικό τα τέλη ή και τα πρόστιμα για τις ζημιές που έχουν γίνει στους φάρους να αφορούσαν τη συντήρηση των φάρων. 
Παρ’ όλα αυτά, σήμερα πολλοί φάροι και μάλιστα μνημεία της αρχαίας και της νεότερης ιστορίας με ιδιαίτερη πολιτιστική αξία, κινδυνεύουν από κατάρρευση. Και εκεί εισάγετε το θεσμό του αναδόχου. Στη διαδικασία συζήτησης που έγινε στις επιτροπές, ο ανάδοχος εμφανίστηκε σαν μόνη λύση. 
Ψάχνοντας άλλες λύσεις, είδαμε ότι υπάρχουν πολλές διαδικασίες και προσπάθειες διαφόρων φορέων του δημοσίου και της τοπικής αυτοδιοίκησης σε ορισμένες περιπτώσεις, προκειμένου να εξευρεθούν πόροι, είτε ευρωπαϊκοί, δηλαδή από το ΕΣΠΑ, είτε άλλοι, προκειμένου να καταφέρουν να συντηρηθούν αυτοί οι φάροι-μνημεία. 
Και νομίζω ότι εκεί θα πρέπει να προστρέξετε να βοηθήσετε αυτή τη διαδικασία, είτε στο επίπεδο της ωρίμανσης των μελετών είτε στην προσπάθεια να εξευρεθούν τα χρήματα για κάτι τέτοιο. 
Να μην είναι το βασικό ο ανάδοχος, αλλά και στις περιπτώσεις που το θέτετε, εμείς ζητάμε εγγυήσεις πολύ περισσότερες. Τον ανάδοχο τον προικίζετε με τη δυνατότητα να πάρει ανταποδοτικά, επικοινωνιακά οφέλη. 
Και στις τρεις συνεδριάσεις της επιτροπής προσπαθήσαμε να εκμαιεύσουμε τι σημαίνει το «επικοινωνιακά οφέλη» σε μία εποχή, κατά την οποία αυτό πολύ εύκολα μπορεί να βγει προς τα έξω, το οποίο, με μία λέξη ορίσαμε «να συνάδει» με το καθεστώς του φάρου όλο αυτό. Δηλαδή, να μη δούμε μια οποιαδήποτε εταιρεία –δεν θέλω να ονοματίσω- να διαφημίζεται σε έναν φάρο. Να μη δούμε ο φάρος να γίνεται σύμβολο κάποιας εταιρείας επειδή η εταιρεία έδωσε κάποια λεφτά και τον έφτιαξε. Χρειάζεται να το ορίσετε αυτό. Και ζητήσαμε εγγυήσεις γι’ αυτό το πράγμα και μας τις δώσατε. Πιστεύετε ότι το νομοσχέδιο δίνει επαρκείς εγγυήσεις. Συνεχίζουμε να πιστεύουμε ότι θέλει κι άλλες εγγυήσεις ως προς αυτό. 
Τελειώνω με τους φάρους λέγοντας ότι στο εξωτερικό και στη χώρα μας έχει ανέβει πολύ η προσπάθεια να διατηρηθούν αυτά τα μνημεία. Πρέπει κι εμείς να κάνουμε κάτι, αλλά όχι με πρόχειρο τρόπο, έτσι που αντί για ένα μνημείο σηματοδότησης της ευαισθησίας μιας κοινωνίας απέναντι στον πολιτισμό της και στις παραδόσεις της και στις δουλειές της, που στο παρελθόν, π.χ. το 1830, έχτισε με κόπο ένα φάρο ή δημιούργησε σηματοδοτήσεις σε έναν ναυτικό λαό, να δούμε αυτούς τους σπόνσορες, οι οποίοι μονίμως μπαίνουν -δεν το λέω τυχαία- ακόμα και στην παρέλαση τελευταία, σε ένα φάρο του Πολεμικού Ναυτικού.",137378,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19038","
"," Στην παρέλαση δεν υπήρχε σπόνσορας.",137379,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19039","
"," Με σπόνσορα έγινε η μία παρέλαση. Το ξεχνάτε.",137380,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19040"," 
"," Με καταβολή.",137381,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19041"," 
"," Με καταβολή. Αλλάζει κάτι; 
Με αναδόχους οι φάροι, χωρίς ένα ιδιαίτερα εγγυημένο πλαίσιο, είναι θέμα. 
Τελειώνω με τους φάρους. 
Επί τροχάδην, υπάρχει το δεύτερο κεφάλαιο που ασχολείται με τα ζητήματα της στρατολογίας. Υπάρχουν διάφορες ρυθμίσεις και θετικές και αρνητικές. Υπάρχουν και κάποιες τροπολογίες που είπαμε ότι τις στηρίζουμε. 
Το γενικό πλαίσιο, όμως, της στρατολογίας –μιλάω για τα άρθρα τα οποία έχουμε μπροστά- καθορίζεται από αυτό το φοβερό πρόστιμο των 6.000 ευρώ προς τους ανυπότακτους, το οποίο δεν έχει αναλογικότητα. Όταν είχε τεθεί το θέμα, είχαμε μιλήσει και για αντισυνταγματικότητα από την έλλειψη αναλογικότητας. Δηλαδή για μία μέρα ανυπότακτος 6.000 ευρώ, για ένα χρόνο ανυπότακτος 6.000 ευρώ. 
Την ίδια στιγμή, με το καθεστώς που υπάρχει στις εφορίες, υπάρχουν παιδιά που βρίσκονται στο εξωτερικό και αρπάζεται από το λογαριασμό τους ένα τέτοιο χρέος. Υπάρχει, δηλαδή, η δυνατότητα να πάρουν από το λογαριασμό τους ένα τέτοιο χρέος, που σημαίνει ότι οι διατάξεις οι οποίες δεν ρυθμίζουν κάτι τέτοιο δεν πιάνουν τον πυρήνα των προβλημάτων της ανυποταξίας.     
Και προσέξτε κάτι, κυρία Υπουργέ, έχει σημασία. Σε μια περίοδο που η Ελλάδα δεν μπορεί να προσφέρει δουλειά στα παιδιά της, που για πολλούς είναι μια λύση να βγουν στο εξωτερικό, η ανυποταξία αρχίζει να γίνεται δομικό στοιχείο, αρχίζει να αφορά μεγάλες κατηγορίες του πληθυσμού και όχι με υπαιτιότητα σώνει και καλά των ανθρώπων οι οποίοι πήγαν να σπουδάσουν και έμειναν για μεγαλύτερη περίοδο απ’ ό,τι η αναβολή τους. Δεν μπορείς να τους ξεκόβεις από την Ελλάδα και να τους λες ότι χρωστούν και 6.000 ευρώ. 
Λέω σε κάθε περίπτωση ότι αυτά τα ζητήματα θα πρέπει να ρυθμιστούν πιο συνολικά. Είπατε ότι μπορείτε και να δείτε το ζήτημα των 6.000 ευρώ και της αναλογικότητας όσον αφορά το πρόστιμο αυτό.
Λέμε ότι οι ρυθμίσεις αυτές είναι αποσπασματικές. Ορισμένες τις ψηφίζουμε, ορισμένες όχι. Στο σύνολό του, όμως, το θέμα της στρατολογίας και τα θέματα της ανυποταξίας και τα άλλα ζητήματα που θέτει θα πρέπει να ξαναϊδωθούν.
Πάω γρήγορα στο κεφάλαιο της μέριμνας. Τα θέματα του τρίτου κεφαλαίου του νομοσχεδίου αυτού αφορούν τη μέριμνα των στρατιωτικών. Ξέρουμε όλοι ότι το εισόδημά τους δέχτηκε ένα πολύ μεγάλο, μα πάρα πολύ μεγάλο χτύπημα του 45%, του 50%. Μεγάλη μείωση. Η μέριμνα προσωπικού είχε ένα άρθρο, το οποίο σβήστηκε, που αφορούσε τις κάρτες επιβίβασης, που είχε μια σημασία. Αυτά που μένουν, όπως η δυνατότητά τους να βάζουν από την τσέπη τους και να πληρώνουν μια αποκλειστική στο νοσοκομείο, δεν έχουν καμμιά μέριμνα. Πάλι από την τσέπη τους θα το πληρώνουν αυτό.
Έφερε το ΚΚΕ με τροπολογία -νομίζω ότι έχει έρθει για επεξεργασία στις επιτροπές- πολύ καλές προτάσεις της Πανελλήνιας Οργάνωσης των Στρατιωτικών, του ΣΥΣΜΕΔ και των άλλων ενώσεων και δεν υπάρχει καινούργια δαπάνη. Και αυτό πρέπει να εκτιμηθεί. Αλλά έχει προσφορά σε είδος. Και φέραμε ορισμένα παραδείγματα.
Εμείς την υποστηρίζουμε και θεωρούμε ότι μέριμνα είναι πραγματικά αυτό. Μέριμνα είναι η συνυπηρέτηση. Μέριμνα είναι η μητέρα μικρών τέκνων να μην πάει στη νυχτερινή βάρδια, για να γλιτώσει το να βάλει έναν άνθρωπο στο σπίτι να φυλάει τα παιδιά. Και αυτά είναι οφέλη σε είδος ενός κλάδου ο οποίος χτυπήθηκε. Και συγχρόνως η δυνατότητά τους να βρεθούν σε ένα σπίτι για τους θερινούς μήνες κ.λπ., να λαμβάνεται με βάση εισοδηματικά κριτήρια. Έχει στοιχεία μέριμνας αυτό. Είπατε ότι αυτά ρυθμίζονται σε συνεννοήσεις κ.λπ.
Το γεγονός ότι επιθυμούν οι στρατιωτικοί να έρθει αυτό και να γίνει νόμος, σημαίνει ότι δεν πάνε καλά οι συνεννοήσεις στο επίπεδο κατευθείαν με την ηγεσία των ομοσπονδιών και σου λέει «το Κοινοβούλιο να πάρει θέση σε αυτό». Κάνατε έναν τέτοιο υπαινιγμό. Γιατί να πάρει την ισχύ νόμου κάτι τέτοιο, όταν θα μπορούσαμε να το ρυθμίσουμε αλλιώς; Δείχνει ότι δεν ρυθμίζεται αλλιώς και θέλουν να έχει την ισχύ νόμου στο Κοινοβούλιο.
Φτάνω στο τελευταίο θέμα- που νομίζω ότι είναι και από τα βαρύνοντα στο νομοσχέδιο αυτό- που αφορά το πρόγραμμα εθελουσίας εξόδου στην περίπτωση των ΕΑΣ. Ζητήσαμε από την αρχή να έχει έρθει εδώ, να συναρτάται δηλαδή το πρόγραμμα της εθελουσία εξόδου με την παρουσίαση στη Βουλή –ξεκινώντας από τις επιτροπές, αλλά και την ίδια τη Βουλή, την Ολομέλειά της- το πρόγραμμα ανασυγκρότησης και στήριξης της αμυντικής βιομηχανίας.
Δεν μπορούμε να φανταστούμε ότι μπορεί να υπάρξει μόνο ένα πρόγραμμα με αριθμητικά δεδομένα το οποίο να λέει «διακόσιοι εξήντα λιγότεροι εργαζόμενοι και αντί για απόλυσή τους δίνω μια δυνατότητα πιθανά να μπουν σε ένα πρόγραμμα εθελουσίας εξόδου». Αλλά το συναρτάμε με τη δυνατότητα που έχουμε να φτιάξουμε μία αμυντική βιομηχανία που να παράγει θέσεις εργασίας. Μία αμυντική βιομηχανία που την έχουμε ανάγκη. Μία αμυντική βιομηχανία η οποία θα ήταν κορμός ενός ολόκληρου κλάδου. Μία αμυντική βιομηχανία συνδεδεμένη με την έρευνα και την τεχνολογία, συνδεδεμένη με τις ανάγκες της άμυνας. 
Γιατί -το έχουμε πει πολλές φορές- κάποιοι ήθελαν να μετατρέψουν τα εξοπλιστικά μας προγράμματα σε μία δαπάνη από την οποία να μπορούν να παίρνουν ποσοστό.
Για εμάς τα εξοπλιστικά προγράμματα, τα οποία βγαίνουν από την πέτσα και από το αίμα του ελληνικού λαού, θα έπρεπε να είναι αιτία επένδυσης, δηλαδή να δουλευτούν εδώ μέσα όσο μπορούν, σε όποιο βαθμό και έτσι να παράγουν προστιθέμενη αξία, να παράγουν ανάπτυξη. Αυτό είναι κάτι πολύ διαφορετικό απ’ αυτό που παραγγέλνει η επιτροπή απέναντι στην Ελλάδα. Φτάσατε να λέτε ότι η συμφωνία της 17ης Δεκεμβρίου δίνει αυτά τα στοιχεία –δηλαδή ένα πρόγραμμα διακόσιες εξήντα εθελούσιες- και αυτό το πρόγραμμα δεν ήρθε εδώ. 
(Στο σημείο αυτό κτυπάει του κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, ζητώ την ανοχή σας.",137382,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19042"," 
"," Συνεχίστε, παρακαλώ.",137383,"Chairman","ΠΡΟΕΔΡΕΥΟΥΣΑ",125,"",125
"19043","
"," Και δεν ήρθε κρυπτόμενο πίσω από το απόρρητο. Όταν το σκέφτεται ένας οποιοσδήποτε, θα πει, δηλαδή το γνωρίζουν αυτό το πρόγραμμα οι υπάλληλοι με τους οποίους συνεννοηθήκαμε και δεν το γνωρίζει η Βουλή; Και θέλετε να υποστηρίξουμε ότι μπορούμε να κάνουμε αυτήν τη στιγμή εθελούσιες με αυτόν τον τρόπο και συγχρόνως αυτές να είναι όρος για να στηριχτεί το υπόλοιπο κομμάτι που μένει την ίδια στιγμή που θα έχουμε μείον δύο, μείον τρία εργοστάσια; 
Σε κάθε περίπτωση θα μπορούσαμε να δούμε το πρόγραμμα της εθελουσίας εξόδου εναλλακτικά, προκειμένου να μην υπάρχουν απολύσεις. Αυτήν τη διαβεβαίωση σάς τη ζητάνε και τα σωματεία. Τη θέτουν με συγκεκριμένο τρόπο, ότι δηλαδή το πρόγραμμα αυτό θα πρέπει να εγγυηθείτε εδώ ότι δεν θα έχει απολύσεις. Δηλαδή, εάν δεν καταφέρει να φτάσει τους διακόσιους εξήντα, δεν θα έχει απολύσεις. Το λένε συγκεκριμένα.
Σε κάθε περίπτωση, εμείς λέμε ότι δεν μπορείτε να το απαντήσετε ούτε αυτό. Γιατί; Το σχέδιο που έχετε δεν μιλάει για ειδικότητες. Ξέρετε, έχουν γίνει παρεμβάσεις σε άλλους κλάδους της αμυντικής βιομηχανίας για να κρατηθούν συγκεκριμένες ειδικότητες. Προσπαθείς να κρατήσεις στην εταιρεία σου συγκεκριμένες ειδικότητες που συνάδουν όχι με πτυχία της αγοράς, αλλά με εμπειρία μέσα στη γραμμή παραγωγής, με ISO, δηλαδή με δυνατότητα που έχει να σου πιστοποιεί κάποιος, αν έχεις τέτοιους ανθρώπους, τη δυνατότητα ότι μπορείς να παράγεις το τάδε πυρομαχικό ή το τάδε όπλο. 
Αντί να πούμε ότι αυτός είναι ο πλούτος μας και να βάλουμε μπροστά την παραγωγική ανασυγκρότηση και εναλλακτικά σε κάποιους κλάδους εργαζομένων, σε κάποιες ειδικότητες, επί παραδείγματι διοικητικούς, που πιθανόν περίσσευαν, να δούμε ένα τέτοιο πρόγραμμα, ερχόμαστε να βάλουμε μπροστά το πρόγραμμα εθελουσίας και σε αυτό που θα μείνει να ψάξουμε τότε με ποιες ειδικότητες μπορούμε να κάνουμε παραγωγή.
Όμως, αυτό που βλέπω είναι ότι και τα σωματεία ζητάνε συγκεκριμένες διαβεβαιώσεις που αφορούν το αν θα επιδοθούν αμέσως χρήματα αυτού του προγράμματος, αν αυτό το πρόγραμμα θα γίνει με όρους που να μην διαλύσει όλη την υπόλοιπη κατάσταση που υπάρχει πίσω, αν θα υπάρχουν τα ασφαλιστικά επίπεδα –και αυτό που ο κ. Τριαντάφυλλος έχει φέρει σαν τροπολογία, αλλά το βάζουν και τα σωματεία- δηλαδή το τετράχρονο της περιόδου 1991-1994 να μην προσμετράται στη δυνατότητά του να αναγνωρίσει και άλλα έτη, να μην του κόβει αυτό το δικαίωμα. 
Όμως, τα σωματεία βάζουν και άλλα θέματα. Βάζουν θέματα που σχετίζονται με το ασφαλιστήριο της «ΕΘΝΙΚΗΣ Α.Ε.Ε.Γ.Α.» και βάζουν και ζητήματα όπως να έχουν αναδρομική ισχύ πιθανά αυτά και να μπορούν να πάνε στο ταμείο ανεργίας αυτοί που δεν επιθυμούν να συνεχίσουν με αυτασφάλιση κ.λπ., κάποια θέματα δηλαδή που θα βελτίωναν και αυτό το ίδιο το πρόγραμμα. 
Σε κάθε περίπτωση, όμως, το πρόγραμμα αυτό θα μπορούσε να είναι εναλλακτικό και συμπληρωματικό μιας προσπάθειας ανασυγκρότησης που τα μέχρι τώρα γνωστά προγράμματα από τους διοικούντες την ΕΑΣ – αυτά που είχαν βγει στο φως της δημοσιότητας κατά τις συζητήσεις που γίνονταν- μάλλον μίλαγαν για προσλήψεις. Και όλοι όσοι ξέρουν την ΕΑΣ λένε ότι για να μπορέσει να παράγει, για παράδειγμα, το πυρομαχικό μιας παραγγελίας που έχει δει το φως της δημοσιότητας θέλει τουλάχιστον  εβδομήντα προσλήψεις. Το συζητήσαμε και στην επιτροπή. Άρα γιατί ξεκινάμε ανάποδα; 
Φοβάμαι μήπως είναι το σχέδιο που λέει ότι μόνο αριθμητικά μπορώ να βγάλω αυτό, να κρατήσω ένα μικρό, μίζερο, το οποίο στο δεύτερο επίπεδό του, μη έχοντας εξασφαλίσει τη δυνατότητα να παράγει, να βρεθεί στον αυτόματο θάνατο ή να μείνει σαν ένα μαγαζί μικρό, μίζερο, φασονάδικο, να κάνει κάποια δουλειά και να το λέμε αμυντική βιομηχανία.
Σε κάθε περίπτωση λέω ότι και περιθώρια βελτίωσης έχει αυτό το πρόγραμμα, αλλά αυτό το πρόγραμμα θα μπορούσε να είναι σαν εναλλακτικό σχέδιο μιας προσπάθειας ανασυγκρότησης της επιχείρησης και αν περίσσευαν, σε κάποιες ειδικότητες να μπορούσαν να βγουν, όπως και κάποιο προσωπικό της τελευταίας στιγμής πριν από τη σύνταξη.
Αυτό το νομοσχέδιο στο σύνολό του νομίζω ότι, εάν κατέβαινε με τα κεφάλαια που σας λέω και τις επεξεργασίες, θα μπορούσε να πάρει θετική ψήφο από εμάς σε διάφορα επίπεδα. Συνολικά, έτσι όπως είναι, βαραίνοντας κυρίως τα της ΕΑΣ, αλλά και ορισμένα πράγματα που σχετίζονται με τους φάρους, τη μέριμνα και τη Στρατολογία στεκόμαστε αρνητικά απέναντι σε αυτό το νομοσχέδιο. Υπάρχουν άρθρα τα οποία θα υποστηρίξουμε, άρθρα στα οποία θα ψηφίσουμε «παρών» και άρθρα στα οποία είμαστε κάθετα αντίθετοι και θα ψηφίσουμε «όχι». Αυτά θα αναλυθούν στην επόμενη φάση, στην κατ’ άρθρον συζήτηση.",137384,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19044","
"," Ευχαριστούμε πολύ. Θα τα αναλύσετε στη δευτερολογία σας. 
Τον λόγο έχει ο κ. Κωνσταντίνος Τριαντάφυλλος, ειδικός αγορητής του ΠΑΣΟΚ.",137385,"Chairman","ΠΡΟΕΔΡΕΥΟΥΣΑ",125,"",125
"19045"," 
"," Ευχαριστώ πολύ, κυρία Πρόεδρε.
Κυρία Υπουργέ, κυρίες και κύριοι Βουλευτές, σήμερα ερχόμαστε στην Βουλή των Ελλήνων σαράντα χρόνια μετά την αποκατάσταση της δημοκρατίας στη χώρα, σαράντα χρόνια μετά τα τραγικά γεγονότα της Κύπρου που οδήγησαν στην εισβολή και στην κατοχή ενός μεγάλου μέρους του νησιού που εξακολουθεί να είναι υπό κατοχή, σαράντα χρόνια μετά την αποκατάσταση της δημοκρατίας, για την οποία οι μεγαλύτερες γενιές, πολλοί από εσάς, είδαν αφανείς ήρωες, αγωνιστές οι οποίοι κράτησαν την ανωνυμία τους, να κατοχυρώνουν στην πράξη τη δημοκρατία σε αυτή τη χώρα, στην ελληνική κοινωνία. Είδαν αγωνιστές οι οποίοι στερήθηκαν την ελευθερία τους για τα πιστεύω τους, για τους αγώνες τους, για την ανάκτηση της δημοκρατίας στην Ελλάδα, για να μπορέσει ξανά αυτή η χώρα να βρει την ευρωπαϊκή της προοπτική. Είδαν οι μεγαλύτερες γενιές αυτούς τους κόπους και τις θυσίες να επιβεβαιώνονται και αν θέλετε, να δικαιώνονται μέσα από μία μακρά περίοδο δημοκρατικής ομαλότητας για τη χώρα. 
Σήμερα, όμως, από εδώ, από το Βήμα της Βουλής των Ελλήνων, θα ήθελα να απευθυνθώ στους συνομήλικούς μου, τους πιο μικρούς ή τους λίγο πιο μεγάλους από εμένα, που δεν έζησαν δικτατορία, πόλεμο ή εμφύλιο πόλεμο, που δεν έζησαν τις φρικτές εικόνες των βασανιστηρίων, που δεν έζησαν αυτές τις δύσκολες στιγμές των βασανιστηρίων, που θεώρησαν δεδομένα τη δημοκρατία στη χώρα, το δικαίωμα στην ελευθερία της άποψης, που θεώρησαν δεδομένη την κοινωνική ανοδικότητα. Θα ήθελα, λοιπόν, να απευθυνθώ σε αυτόν το νέο άνθρωπο σήμερα των είκοσι ή είκοσι πέντε ή των τριάντα ή των τριάντα πέντε ή ακόμα και των σαράντα ετών που έζησε από την αρχή αυτό το οποίο κατέκτησαν οι προηγούμενες γενιές για εμάς και για τους επόμενους. 
Θα ήθελα να απευθυνθώ σε αυτόν τον νέο άνθρωπο, ο οποίος σήμερα βιώνει ο ίδιος και άλλα μέλη της οικογένειάς του το δύσκολο, το μαύρο φάσμα της ανεργίας, βιώνει ο ίδιος την κρίση και να του πω εδώ ότι ναι, αυτή η γενιά που μεγάλωσε με τη δημοκρατία ως δεδομένο, δεν θεώρησε ως λαϊκισμό τη θεσμική κατοχύρωση της ισότητας των φύλων με το νέο Οικογενειακό Δίκαιο. Το θεώρησε δεδομένο ότι η μητέρα και ο πατέρας του είναι ίσοι, θεώρησε δεδομένο ότι ο ίδιος, η συμμαθήτριά του, ο φίλος ή η φίλη του είναι ίσοι ενώπιον του νόμου με το νέο Οικογενειακό Δίκαιο που πέρασε τη δεκαετία του ’80.
Ναι, ο ίδιος δεν θεώρησε λαϊκισμό την κατοχύρωση των κοινωνικών δικαιωμάτων σε αυτή τη χώρα, δεν θεώρησε λαϊκισμό τη σύνταξη του γέροντα αγρότη παππού του ή της γερόντισσας γιαγιάς του που ήταν ανασφάλιστοι και δεν είχαν κανένα δικαίωμα στα γηρατειά. 
Ναι, αυτός αυτά δεν τα θεώρησε λαϊκισμό. Ένας νέος άνθρωπος σήμερα δεν θεωρεί κρατισμό το να έχει το δικαίωμα να πάει στα κέντρα υγείας ή στα γενικά νοσοκομεία της χώρας, γιατί το ΕΣΥ δεν το θεώρησε κρατισμό. Δεν θεώρησε κρατισμό την ασφάλιση των εργαζομένων, τη δημόσια και δωρεάν παιδεία σε αυτήν τη χώρα, από το νηπιαγωγείο έως το πανεπιστήμιο.   
Δεν θεώρησε κρατισμό την ισχυρή τοπική αυτοδιοίκηση του πρώτου και του δευτέρου βαθμού. Δεν θεώρησε κρατισμό την αξιοκρατία σε αυτή τη χώρα, το ΑΣΕΠ και τις ανεξάρτητες αρχές, που εκσυγχρόνισαν το δίκαιό μας και μας ενέταξαν στον ευρωπαϊκό νομικό πολιτισμό.
Ναι, όπως είπε και ο Πρόεδρος της Δημοκρατίας, αυτή η δημοκρατία πέρασε από σαράντα κύματα. Όλα αυτά τα σαράντα χρόνια, όμως, έκαναν πιο ισχυρούς τους θεσμούς, έκαναν πιο ισχυρή τη δημοκρατική συνείδηση του Έλληνα πολίτη. Στο τέλος αυτής της μεγάλης πορείας είμαστε εμείς οι ίδιοι, οι Έλληνες πολίτες, που διαφυλάττουμε τη δημοκρατία σε αυτήν τη χώρα. 
Έγιναν όμως όλα σωστά σε αυτόν τον κύκλο της μεταπολίτευσης; Προφανώς όχι. Δεν έγιναν όμως και όλα λάθος και αυτό πρέπει να είναι σαφές μήνυμα σε αυτόν τον νέο άνθρωπο στον οποίο απευθύνομαι, γιατί πραγματικά βιώνει ο ίδιος το φάσμα, το αδιέξοδο της ανεργίας. 
Λύση είναι ο φασισμός, οι σειρήνες του μίσους και του νεοναζισμού; Όχι. Λύση είναι η περισσότερη δημοκρατία, η Ελλάδα πιο ισχυρή στην Ευρώπη, η Ευρώπη με διαφορετικές προτεραιότητες, με διαφορετική προοπτική για την ευρωπαϊκή κοινωνία. Και ναι, από εδώ, σήμερα, ο πολιτικός κόσμος της χώρας, το δημοκρατικό τόξο της χώρας πρέπει να πει «όχι στον διχασμό, ναι στην ενότητα, όχι στον λαϊκισμό των εύκολων λύσεων και των εύκολων δρόμων για να βγούμε από την κρίση, ναι στην ορθή λογική». 
Η κρίση δεν ήταν συνέπεια της δημοκρατίας, δεν ήταν συνέπεια της κοινωνικής ανοδικότητας, όπως κάποιοι θέλουν να περιγράψουν, δεν ήταν συνέπεια του ότι ο γιος του αγρότη μπορεί να γίνει δικηγόρος ή γιατρός. Ήταν συνέπεια λαθεμένων επιλογών, τις οποίες έχουμε υποχρέωση εμείς να τις διορθώσουμε, έχουμε υποχρέωση να θωρακίσουμε θεσμικά τη χώρα, όχι μόνο για να βγούμε από την κρίση, αλλά κυρίως για να μην ξαναμπεί αυτή η χώρα, οι επόμενες γενιές να μην ξαναζήσουν την ίδια κρίση. 
Κυρία Πρόεδρε, επί του νομοσχεδίου, νομίζω ότι από όλες τις πτέρυγες ακούστηκαν, περισσότερο ή λιγότερο, θετικά επιχειρήματα. Νομίζω ότι τα τέσσερα κομμάτια του συγκεκριμένου νομοσχεδίου είναι σε σωστή κατεύθυνση. Ξεκινώντας από το κομμάτι που αφορά το φαρικό δίκτυο, είναι ένα θεσμικό πλαίσιο που εκσυγχρονίζεται μετά από πολλές δεκαετίες και νομίζω ότι αυτό καθιστά από μόνο του αναγκαιότητα το να μπορέσει να περάσει με πλατιά πλειοψηφία το συγκεκριμένο, αυτονόητο κατά την άποψή μου, νομικό πλαίσιο το οποίο περνάει για τους φάρους. Είναι ένα εκσυγχρονιστικό, με την έννοια του αυτονοήτου βεβαίως, νομικό πλαίσιο, το οποίο ουσιαστικά διευκολύνει τη διαχείριση, τη συντήρηση και -αν θέλετε- το να μπορέσουμε να έχουμε το πολύ χρήσιμο για τη χώρα με τα πολλά νησιά και τη μεγάλη ακτογραμμή φαρικό δίκτυο. 
Ταυτόχρονα δε, συνδέει τους φάρους ως μνημεία πολιτισμού, ως σημεία αναφοράς της τοπικής ιστορίας, με τις τοπικές κοινωνίες, τους φορείς, τους οργανισμούς τοπικής αυτοδιοίκησης, κάτι που μέχρι τώρα, λόγω του αναχρονιστικού πλαισίου, δεν ήταν εφικτό. Με αυτήν την έννοια, νομίζω ότι είναι σημαντικό αυτό το οποίο γίνεται σε σχέση με τη δυνατότητα να εμπλέκονται φορείς στην επισκευή και στη συντήρηση του φαρικού δικτύου. 
Το δεύτερο κομμάτι του συγκεκριμένου νομοσχεδίου -κι είναι πολύ σημαντικό- έχει να κάνει με τη στρατολογία, τις αναβολές αυτών που βρίσκονται στη μεταλυκειακή εκπαίδευση και βεβαίως τα ζητήματα των ανυποτάκτων. Νομίζω ότι και τα τρία αυτά ζητήματα, τα οποία ουσιαστικά ρυθμίζει το συγκεκριμένο νομοσχέδιο, είναι σε θετική κατεύθυνση. 
Κυρία Υπουργέ, έχω μόνο μία παρατήρηση, η οποία υπέπεσε στην αντίληψή μου μετά από συζητήσεις εκτός Κοινοβουλίου. Υπάρχει ένα ζήτημα σε σχέση με την επίδοση του κλητηρίου θεσπίσματος για τους ανυποτάκτους και το πρόστιμο που επιβάλλεται. Αυτό δημιουργεί ίσως μία ασάφεια, σύμφωνα με κάποιους νομικούς κύκλους, σχετικά με το πόσες φορές μπορεί να επιβληθεί ένα πρόστιμο για ανυποταξία, δηλαδή αν το να λάβει κάποιος ένα κλητήριο θέσπισμα σήμερα και αν μετά από έναν χρόνο ξαναέρθει το κλητήριο θέσπισμα δημιουργεί πολλαπλές κυρώσεις για το ίδιο ουσιαστικά αδίκημα της ανυποταξίας, και με αυτήν την έννοια καθίσταται υπέρμετρη η τιμωρία για τη συγκεκριμένη πράξη. 
Νομίζω ότι πρέπει να είναι σαφές, ίσως και να υπάρξει και μία πρόταση στη συγκεκριμένη διάταξη. Θα το πούμε και στη συζήτηση επί των άρθρων, προκειμένου να μπορέσει να είναι σαφές αυτό, ότι δηλαδή επιβάλλεται άπαξ, μία φορά επιδίδεται το κλητήριο θέσπισμα και ουσιαστικά δεν θα έχουμε συνεχείς επιδόσεις των κλητηρίων θεσπισμάτων και συνεπώς της επιβολής σχετικών προστίμων.",137386,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19046","
"," Κύριε συνάδελφε, μία παρένθεση, η συζήτηση είναι ενιαία επί της αρχής και επί των άρθρων, οπότε θα τοποθετηθείτε τώρα και επί των άρθρων και στη δευτερολογία σας θα συμπληρώσετε. Υπάρχει μια ανοχή.",137387,"Chairman","ΠΡΟΕΔΡΕΥΟΥΣΑ",125,"",125
"19047"," 
"," Ευχαριστώ.
Επομένως, κυρία Υπουργέ, επειδή δεν θα έχουμε τη δυνατότητα να τα πούμε και επί των άρθρων, να πούμε ότι στη συγκεκριμένη διάταξη που το πνεύμα του νομοθέτη και η δική σας εισήγηση έχει να κάνει με το να εκσυγχρονιστεί το πλαίσιο σχετικά με τους ανυπότακτους, πρέπει να είναι σαφές ότι δεν θα παραβιάζεται η βασική αρχή του δικαίου, ότι δεν μπορεί κανείς να τιμωρείται δύο φορές για το ίδιο αδίκημα. Επομένως να είναι σαφές ότι μία φορά επιδίδεται το πρόστιμο και κατά συνέπεια μία φορά υπάρχει και το σχετικό πρόστιμο, το οποίο εισάγεται.
Κατά την άποψή μας, λογική είναι η παρατήρηση που έχει ακουστεί από πολλές πτέρυγες σχετικά με την αναλογικότητα, δηλαδή να υπάρχει μία ουσιαστικά αναλογική αύξηση του προστίμου σε σχέση με τα χρόνια λιποταξίας και της σχετικής ρύθμισης. 
Τώρα το ζήτημα το οποίο ρυθμίζεται σε σχέση με τη μέριμνα του στρατιωτικού προσωπικού είναι, επίσης, πάρα πολύ σημαντικό και πιστεύω ότι θα τύχει και της ανάλογης υποστήριξης απ’ όλες τις πτέρυγες. Η συνηγορία, δηλαδή η κάλυψη των δικαστικών εξόδων για υποθέσεις που βρίσκονται εν ώρα υπηρεσίας και δεν αποτελούν παράβαση καθήκοντος ή πειθαρχικά παραπτώματα του προσωπικού, είναι κάτι πολύ σημαντικό και το οποίο έχουμε ήδη εισάγει σε προηγούμενα νομοθετήματα και με δική μας πρωτοβουλία της Κοινοβουλευτικής Ομάδας του ΠΑΣΟΚ στην Αστυνομία, στο Πυροσβεστικό Σώμα και στο Λιμενικό Σώμα Ελληνική Ακτοφυλακή. Είναι κάτι το οποίο ουσιαστικά θωρακίζει τους στρατιωτικούς, το στρατιωτικό προσωπικό, το πολιτικό προσωπικό, ούτως ώστε να μην επιβαρύνονται με περαιτέρω έξοδα για υποθέσεις που ουσιαστικά άπτονται των υπηρεσιακών τους καθηκόντων, ιδιαιτέρως σήμερα που όλο το προσωπικό όχι μόνο στις Ένοπλες Δυνάμεις, αλλά και στη δημόσια διοίκηση, έχει υποστεί και την περικοπή, προκειμένου και να επιτευχθεί η δημοσιονομική προσαρμογή της χώρας.
Δεύτερο ζήτημα, πολύ σημαντικό, είναι οι άδειες του στρατιωτικού νοσηλευτικού προσωπικού. Αυτό, δηλαδή, το οποίο ισχύει για τα υπόλοιπα νοσοκομεία της χώρας που έχουν να κάνουν με πολίτες, να ισχύσει για το νοσηλευτικό προσωπικό που εργάζεται στα στρατιωτικά νοσοκομεία. Είναι πολύ σωστή η ρύθμιση αυτή. Ουσιαστικά επιτυγχάνουμε την ισότητα μεταξύ των νοσηλευτών είτε είναι σε στρατιωτικά νοσοκομεία είτε σε γενικά νοσοκομεία της χώρας και με αυτόν τον τρόπο, ουσιαστικά, κατοχυρώνουμε ότι δεν θα έχουν λιγότερα δικαιώματα σε σχέση με τις ειδικές άδειες που απορρέουν από τη φύση του επαγγέλματός τους. Σε σχέση, λοιπόν, με αυτό εξασφαλίζουμε ότι δεν θα υπάρχει καμμία διάκριση εις βάρος του στρατιωτικού νοσηλευτικού προσωπικού. 
Το τρίτο σημείο, το οποίο είναι πολύ σημαντικό και εισάγεται με το συγκεκριμένο νομοσχέδιο, είναι ουσιαστικά οι ειδικές άδειες που λαμβάνει ένας στρατιωτικός, ένα μέλος του στρατιωτικού προσωπικού, όταν έχει στην επιμέλειά του, κατόπιν δικαστικής απόφασης, ένα άτομο με αναπηρία. Πρόκειται για ζητήματα που έχουν ανθρώπινο πρόσωπο, έχουν θετικό πρόσημο, κατά τη δική μας άποψη, και που ουσιαστικά δίνουμε τη δυνατότητα και εμείς ως νομοθέτες αλλά και η ελληνική πολιτεία, να καταλάβει το στρατιωτικό προσωπικό ότι αντιλαμβανόμαστε τη δυσκολία και μεριμνούμε γι’ αυτό.
Κυρίες και κύριοι Βουλευτές, το τρίτο κομμάτι το οποίο αφορά το συγκεκριμένο νομοσχέδιο έχει να κάνει με μία πολύ μεγάλη μεταρρύθμιση. Έχει να κάνει με τη μεταρρύθμιση στην αμυντική βιομηχανία της χώρας. Έχει γίνει μεγάλη συζήτηση στην αρμόδια επιτροπή, κατά τη συζήτηση του συγκεκριμένου νομοσχεδίου. Προσήλθαν και εκπρόσωποι εργαζομένων, έγινε ανταλλαγή απόψεων και νομίζω ότι όλες οι πτέρυγες έχουμε καταλήξει στο εξής.
Πρώτον, οι εκπρόσωποι των εργαζομένων, όπως έχω πει δύο φορές στη σχετική συζήτηση της επιτροπής, επέδειξαν υψηλότατο ήθος, πρώτον, ήθος εκπροσώπησης των συναδέλφων τους και δεύτερον, ήθος ορθολογισμού και ρεαλισμού στην αντιμετώπιση του προβλήματος που αντιμετωπίζει η αμυντική βιομηχανία της χώρας. 
Ήταν πολύ σημαντικό το γεγονός ότι ήταν μία από τις λίγες φορές που, συζητώντας την αναδιάρθρωση ενός τόσο ευαίσθητου τομέα, μίας τόσο πολύ σημαντικής πτέρυγας της εθνικής άμυνας της χώρας, είδαμε εργαζομένους με υψηλότατο ήθος, οι οποίοι είπαν, ναι, πρέπει να προχωρήσουμε μπροστά, ναι, ήταν πολύ σημαντική η συμφωνία κατόπιν σκληρής διαπραγμάτευσης. Όλοι θυμόμαστε τι είχε γίνει πριν από λίγους μήνες, όταν στις διαπραγματεύσεις της Κυβέρνησης υπήρχε η άποψη των δανειστών ότι πρέπει να κλείσει η συγκεκριμένη βιομηχανία. 
Επετεύχθη μία πολύ σημαντική νίκη για τη χώρα, δηλαδή το γεγονός ότι πάμε σε αναδιάρθρωση και εκσυγχρονισμό και ουσιαστικά καθίσταται αυτή η βιομηχανία μας ανταγωνιστική στο διεθνές περιβάλλον.
Επίσης, είδαμε τους εργαζόμενους να αναγνωρίζουν αυτήν την πολύ μεγάλη προσπάθεια και να θέλουν οι ίδιοι να συμβάλλουν σε αυτήν την μεγάλη προσπάθεια. Επομένως, ήταν από τις λίγες φορές που είδαμε εκπροσώπους εργαζομένων με τόσο υψηλό ήθος.
Και γι’ αυτό τον λόγο από εδώ, από την Αίθουσα και δημοσίως και προς τα έξω, προς την ελληνική κοινωνία, θέλω να τους συγχαρώ για αυτή τους τη στάση, γιατί πραγματικά δείχνουν ότι μπορούν και οι ίδιοι να συμμετέχουν σε μια προσπάθεια μεγάλη, που άπτεται όχι μόνο της δουλειάς των ιδίων, όχι μόνο της θέσης εργασίας τους, αλλά κυρίως άπτεται ενός σχεδιασμού για την εθνική άμυνα της χώρας.
Με αυτή την έννοια σήμερα περνάμε νομοθετικά μία εθελούσια έξοδο των εργαζομένων οι οποίοι μπορούν να υπαχθούν στη συγκεκριμένη ρύθμιση. Τι σημαίνει αυτό πρακτικά; Σημαίνει ότι η μεταρρύθμιση της αναδιάρθρωσης, του ανασχεδιασμού, δηλαδή η μεταρρύθμιση του εκσυγχρονισμού της αμυντικής βιομηχανίας της χώρας δεν γίνεται εις βάρος των εργαζομένων, αλλά γίνεται με συμμάχους τους εργαζομένους. Αυτό είναι το πρώτο σημαντικό στοιχείο της συγκεκριμένης νομοθετικής εργασίας που σήμερα έχουμε μπροστά μας, πρώτο και πολύ μεγάλο κεκτημένο από αυτήν όλη τη μεγάλη προσπάθεια.
Δεύτερο στοιχείο είναι ότι ουσιαστικά δεν μιλάμε μόνο για μια εθελούσια έξοδο –και θα ήθελα εδώ να απευθυνθώ στον εισηγητή του ΣΥΡΙΖΑ– δεν είναι μόνο το κομμάτι της εθελουσίας εξόδου το οποίο σήμερα έχουμε μπροστά μας, αλλά ουσιαστικά αυτό το οποίο τέθηκε και από τους εργαζόμενους και από την κυρία Υπουργό κατά τη συζήτηση της αρμόδιας επιτροπής, στην οποία είχαμε τη δυνατότητα να ανταλλάξουμε με άνεση χρόνου τις απόψεις μας. Είναι και ότι ουσιαστικά με αυτήν την εθελούσια έξοδο επιτυγχάνουμε την ορθολογικοποίηση του προσωπικού.
Όπως διαπιστώσαμε και από τις τοποθετήσεις των εκπροσώπων των εργαζομένων, υπάρχει μια ανισοκατανομή του προσωπικού. Το πώς και το γιατί ειπώθηκε, μπορούμε να το συζητήσουμε. Όμως σήμερα είμαστε εδώ και μπορούμε να πούμε ότι πρέπει η συγκεκριμένη βιομηχανία να έχει το προσωπικό σωστά κατανεμημένο.
Δηλαδή, όπως πολύ σωστά αναφέρθηκε προηγουμένως όταν χρειάζεσαι για μία γραμμή παραγωγής εβδομήντα τεχνίτες και σήμερα έχεις αντί για εβδομήντα τεχνίτες εκατόν σαράντα διοικητικό προσωπικό, πρέπει αυτό να το λύσεις. Πώς μπορείς να το λύσεις; Μπορείς να το λύσεις μαζί με τους εργαζόμενους ή απέναντι στους εργαζόμενους.
Η επιλογή της Κυβέρνησης, η επιλογή όλων ημών –και πιστεύω σε αυτό είμαστε μαζί- είναι να μην το λύσουμε απέναντι στους εργαζομένους με μειώσεις προσωπικού ή απολύσεις, αλλά να το λύσουμε με εθελούσια έξοδο, επιτυγχάνοντας με αυτόν τον τρόπο την ανακατανομή του προσωπικού, την αναδιάρθρωση της επιχείρησης, ώστε και να παράγει αυτά τα οποία έχει αναλάβει η επιχείρηση αλλά ταυτόχρονα να έχει και προοπτική.
Γιατί σήμερα, όπως ακούσαμε όλοι μέσα στην επιτροπή, χρειάζεται τεχνικό προσωπικό, χρειάζεται προσωπικό εξειδικευμένο, το οποίο πρέπει να το προσλάβουμε, γιατί δεν το έχει η εταιρεία. Αλλά ταυτόχρονα χρειάζεται και μείωση του διοικητικού προσωπικού, το οποίο ουσιαστικά σήμερα είναι υπερβολικά υψηλό στην αναλογία του σε σχέση με το τεχνικό προσωπικό.
Επομένως εθελούσια έξοδος για όσους μπορούν να υπαχθούν με την κατοχύρωση όμως –και εδώ έρχεται η δική μου η τροπολογία- των συνταξιοδοτικών τους δικαιωμάτων. Διότι ακούσαμε ότι, ναι, να υπαχθεί ο υπάλληλος ο οποίος μπαίνει στη συγκεκριμένη ρύθμιση και θέλει να υπαχθεί, αλλά να μην τον αιφνιδιάσει μετά η ελληνική πολιτεία και του αλλάξει τα ζητήματα σε σχέση με τα συνταξιοδοτικά του δικαιώματα.
Επομένως να κατοχυρωθεί –και ζητάω, κυρία Υπουργέ, να την κάνετε δεκτή τη συγκεκριμένη τροπολογία- ουσιαστικά το κομμάτι το οποίο έχει να κάνει με τα συνταξιοδοτικά δικαιώματα όσων υπαχθούν στο πρόγραμμα της εθελούσιας εξόδου. Με αυτόν τον τρόπο σεβόμαστε τον εργαζόμενο, τον καθιστούμε ουσιαστικά ως ένα συνομιλητή, ο οποίος αντιλαμβάνεται ότι δεν θα δεχθεί αιφνιδιασμούς και δεν θα θιγεί στο τέλος η δική μας αξιοπιστία ως εκφραστών της ελληνικής πολιτείας.
Κλείνω λέγοντας ότι εμείς θεωρούμε το συγκεκριμένο πρόγραμμα ως ένα μέρος του συνολικού σχεδίου της αναδιάρθρωσης της αμυντικής βιομηχανίας της χώρας και είναι πάρα πολύ σημαντικό. Και ο στόχος δεν είναι άλλος από αυτόν που έχει τεθεί δηλαδή, να εκσυγχρονιστεί η συγκεκριμένη βιομηχανία, τα Ελληνικά Αμυντικά Συστήματα να έχουν προοπτική, να είναι ανταγωνιστικά στο διεθνές περιβάλλον και να επιτελούν τον κρίσιμο ρόλο τους στην εθνική άμυνα, στην εθνική ασφάλεια της χώρας.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)",137388,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19048"," 
"," Ευχαριστούμε, κύριε Τριαντάφυλλε.
Τον λόγο έχει ο κ. Πολύβιος Ζησιμόπουλος.",137389,"Chairman","ΠΡΟΕΔΡΕΥΟΥΣΑ",125,"",125
"19049","
"," Ευχαριστώ, κυρία Πρόεδρε.
Η πάγια συνήθεια της Κυβέρνησης να φέρνει σοβαρά νομοσχέδια στα Θερινά Τμήματα δείχνει τον τρόπο με τον οποίον αντιλαμβάνεται το κοινοβουλευτικό έργο, δείχνει το πώς βλέπει το Κοινοβούλιο και το έργο του. Είναι μία πρακτική, την οποία θα επισημαίνουμε κάθε φορά, δηλώνοντας πως με αυτό τον τρόπο το κοινοβουλευτικό έργο υποβαθμίζεται.
Στο μέσο, λοιπόν, της καλοκαιρινής περιόδου η Κυβέρνηση φέρνει νομοσχέδιο για στρατολογικά και άλλα θέματα του Υπουργείου Άμυνας. Βέβαια, είχα πει παλιότερα ότι έρχεται τέλος πάντων ένα νομοσχέδιο που αφορά σε μεγάλο μέρος την εθνική άμυνα, γιατί παλιότερα τροπολογίες για την ελληνική αμυντική βιομηχανία είχαν περάσει σε κάτι νομοσχέδια προστασίας της μεσογειακής φώκιας, πολικής άρκτου κ.λπ..
Σαφέστατα δεν υπάρχει κανείς που να μην θέλει αποτελεσματικές και αξιόμαχες Ένοπλες Δυνάμεις. Η χώρα βρίσκεται σε μια οξύτατη κοινωνικοοικονομική και εθνική κρίση και οι Ένοπλες Δυνάμεις είναι βασικός παράγοντας διατήρησης της εθνικής ασφάλειας και ανεξαρτησίας.
Ένοπλες Δυνάμεις δεν είναι μόνο τα εξοπλιστικά προγράμματα, δεν είναι μόνο τα οπλικά συστήματα και οι προμήθειες. Ένοπλες Δυνάμεις είναι το έμψυχο δυναμικό, άνδρες και γυναίκες των Ενόπλων Δυνάμεων, αξιωματικοί, υπαξιωματικοί και οπλίτες. Είναι τα στελέχη που αγωνίζονται καθημερινά με αυταπάρνηση κάτω από τεράστιες δυσκολίες και δεν ζητούν το παραμικρό για να κάνουν αυτό που πρέπει να κάνουν, αυτό που έχουν ορκιστεί να κάνουν απέναντι στα θρησκευτικά και στα εθνικά σύμβολα.
Δεν θα αμφισβητήσουμε, βεβαίως, σε κάποια ζητήματα, κυρία Υπουργέ, ότι μπορεί το νομοσχέδιο να δίνει λύσεις, ειδικά σε θέματα προσωπικού. Όμως, τα ζητήματα των στρατιωτικών είναι τέτοια που δεν μπορούν να επιλυθούν μέσα από μόνο ένα νομοσχέδιο.
Και αναρωτιέται κανείς τι γίνεται με τα αναδρομικά. Ασχολείστε –και καλά κάνετε- με θέματα προσωπικού, με τα νοσοκομεία, κ.λπ.. Τι γίνεται, όμως, με ένα βασικό ζήτημα; Τι γίνεται με το χρονοδιάγραμμα υλοποίησης των αποφάσεων του Συμβουλίου της Επικρατείας για την αποκατάσταση των μισθολογικών αδικιών; Δεν το λέμε εμείς. Το λέει το ίδιο το Συμβούλιο της Επικρατείας στην πρόσφατη απόφασή του ότι οι στρατιωτικοί έχουν υποστεί τέτοιες μειώσεις, οι οποίες είναι απίστευτες και απαράδεκτες.
Η απόφαση, λοιπόν, αυτή αφορά συνολικά διακόσιους εξήντα οκτώ χιλιάδες πεντακόσιους αξιωματικούς, υπαξιωματικούς, οπλίτες άνδρες και γυναίκες ομάδων ασφαλείας και Ενόπλων Δυνάμεων. Είναι ογδόντα χιλιάδες εν ενεργεία στελέχη στις Ένοπλες Δυνάμεις, πενήντα τρεις χιλιάδες στην Ελληνική Αστυνομία, οκτώ χιλιάδες πυροσβέστες, επτάμισι χιλιάδες λιμενικοί, και περίπου εκατόν είκοσι χιλιάδες απόστρατοι όλων των Σωμάτων Ασφαλείας και των Ενόπλων Δυνάμεων.
Και εδώ θα κάνω μια παρένθεση και θα ρωτήσω: Δέχεται τις αποφάσεις του Συμβουλίου της Επικρατείας η Κυβέρνηση; Το αναγνωρίζει; Εάν ναι, γιατί δεν συμμορφώνεται με την απόφαση; Γιατί από τις πρόσφατες δηλώσεις του Υπουργού Οικονομικών μάθαμε ότι η Κυβέρνηση είναι για να καθορίζει την οικονομική πολιτική της χώρας και η δικαιοσύνη απλώς για να αποφασίζει για θέματα δικαιοσύνης. Ναι, είναι κι αυτό μια άποψη. Δεν μπορούμε να πούμε. Έτσι κι αλλιώς δημοκρατία έχουμε.
Και αναρωτιόμαστε, θα δώσει μια απάντηση η Κυβέρνηση στους στρατιωτικούς; Θα ξεκαθαρίσει, επιτέλους, τι θα γίνει;
Ερχόμαστε τώρα και σε κάποια πιο ειδικά σημεία, στο άρθρο 43 για τις παραμεθόριες περιοχές και τα ακίνητα. Σε αυτές θεωρούμε εμείς ότι δεν πρέπει να υπάρχουν περιορισμοί, όπως θεωρούμε ότι δεν θα πρέπει να μπορούν όσοι δεν περιλαμβάνονταν στην αρχική ρύθμιση του ν.1892/1990, να ζητήσουν την άρση απαγόρευσης για τις παραμεθόριες περιοχές.
Και αυτό, γιατί η ιδιαιτερότητα των περιοχών αυτών είναι τέτοια που θα πρέπει να τηρούνται συγκεκριμένες προϋποθέσεις αρκετά αυστηρές. Οι συνθήκες είναι τέτοιες που θα πρέπει σε κάποιες περιοχές, όπως για παράδειγμα στην ευαίσθητη περιοχή της Θράκης, να επιδεικνύεται πολύ μεγάλη προσοχή, μια συγκεκριμένη τακτική αντιμετώπισης με γνώμονα την εθνική σημασία που έχουν οι περιοχές αυτές.
Ο κίνδυνος δημιουργίας έντασης και «κοσοβοποίησης» είναι υπαρκτός και μπορεί να υπάρξει πρόβλημα ακόμα κι από μια φαινομενικά αθώα χρήση ακινήτου από μια τυπική κατά τα άλλα δικαιοπραξία. Γνωρίζουμε πολύ καλά –κι εκτιμώ ότι το γνωρίζετε κι εσείς, κυρία Υπουργέ- τι έλαβε χώρα το 1963 με την τουρκική ανταρσία και πώς ξεκίνησε το όλο θέμα. Θέλω να πιστεύω ότι κάτι τέτοιο δεν θα λάβει χώρα στη Θράκη μας και θα παραμείνει ελεύθερη κι ελληνική.
Στο θέμα τώρα των Ελληνικών Αμυντικών Συστημάτων, από αυτό εδώ το Βήμα έχουμε τονίσει κατ’ επανάληψη και στο παρελθόν πόσο πρωτοπόρα ήταν η Ελληνική Αμυντική Βιομηχανία τις περασμένες δεκαετίες, πώς είχε πρωτοπορήσει η Ελληνική Αμυντική Βιομηχανία πριν το Β΄ Παγκόσμιο Πόλεμο στην Ευρώπη του μεσοπολέμου.
Το 1936 είχε ιδρυθεί το Κρατικό Εργοστάσιο Αεροσκαφών, το οποίο ήταν εξ ολοκλήρου κρατικό. Είχε ιδρυθεί το Κρατικό Εργοστάσιο Πυρομαχικών και Εκρηκτικών, στο οποίο το 51% των μετοχών ήταν κρατικές και το 49% ανήκε στο ιδιωτικό κεφάλαιο, στον Μποδοσάκη. Αυτό, γιατί πολλοί μας έχουν κατηγορήσει ότι πιστεύουμε στον κρατισμό, στο υδροκέφαλο κράτος και ούτω καθεξής.
Εμείς δεν πιστεύουμε κάτι τέτοιο. Εμείς πιστεύουμε σε μια υγιή Ελληνική Αμυντική Βιομηχανία, η οποία θα είναι πρωτοπόρα στο σχεδιασμό και στην παραγωγή, θα δίνει θέσεις εργασίας, θα κάνει εξαγωγές, θα φέρνει συνάλλαγμα και θα προάγει την τεχνογνωσία.
Μιας και ξεκινήσαμε τις ιστορικές αναφορές, να αναφερθούμε ότι όταν το 1936 ιδρύθηκε το Κρατικό Εργοστάσιο Πυρομαχικών και Εκρηκτικών, με τον τότε Πρωθυπουργό της χώρας Στρατηγό Ιωάννη Μεταξά και σε συνεργασία με την ανώτατη στρατιωτική ηγεσία, μέσα σε ένα χρόνο είχε φτάσει να εξάγει όλων των ειδών τα πυρομαχικά –τα διαμετρήματα εννοώ- σε Γαλλία, Ισπανία, Πορτογαλία και Μεγάλη Βρετανία. Όλα αυτά τα κατάφερε μέσα σε ενάμιση χρόνο, κυρία Υπουργέ.
Για το Κρατικό Εργοστάσιο Αεροσκαφών θα μπορούσα να αναφέρω ενδεικτικά τις μετατροπές που τότε είχαν γίνει στα ελικοφόρα Mirage ΙΙΙ που είχαμε παραλάβει, την αντικατάσταση του πολυβόλου Saint Etienne που διέθετε τα",137390,""," ΠΟΛΥΒΙΟΣ ΖΗΣΙΜΟΠΟΥΛΟΣ",82,"",82
"19050","
"," Ευχαριστούμε κι εμείς.
Τον λόγο έχει η κ. Μαρία Γιαννακάκη, ειδική αγορήτρια της Δημοκρατικής Αριστεράς. Εγώ θα είμαι τελευταία, γιατί, όπως καταλαβαίνετε, δεν μπορώ να κατέβω από την Έδρα.
Ορίστε, κυρία Γιαννακάκη, έχετε τον λόγο.",137391,"Chairman","ΠΡΟΕΔΡΕΥΟΥΣΑ",125,"",125
"19051","
	"," Ευχαριστώ πολύ, κυρία Πρόεδρε.
Κυρία Υπουργέ, κύριες και κύριοι Βουλευτές, η Τρίτη Ελληνική Δημοκρατία, η οποία συμπληρώνει σήμερα σαράντα χρόνια ζωής, είναι η μακροβιότερη κοινοβουλευτική περίοδος στην ελληνική ιστορία. Σήμερα, όταν η ακραία φτώχεια, που αντιμετωπίζουν μεγάλα στρώματα των Ελλήνων πολιτών, χτυπά στον σκληρό πυρήνα των ανθρωπίνων δικαιωμάτων, το δικαίωμα στην αξιοπρεπή ζωή και όταν ο νεοναζισμός σηκώνει κεφάλι, είναι καθήκον όλων μας να τονίζουμε με κάθε ευκαιρία ότι η δημοκρατία θα πολεμήσει τον νεοναζισμό και τον φασισμό ακριβώς με τα όπλα που αυτός προσπαθεί να καταστρέψει.
Αυτά είναι το κράτος δικαίου, τα ανθρώπινα δικαιώματα και ο κοινοβουλευτισμός.
Όσον αφορά τώρα στο υπό συζήτηση νομοσχέδιο θα παραλείψω τα τεχνικά σημεία που έχουν σημειωθεί και αναλυθεί από όλους σχεδόν τους εισηγητές και τους ειδικούς αγορητές και θα περάσω απευθείας στο πρώτο μέρος που αφορά το ελληνικό φαρικό δίκτυο. 
Εδώ, λοιπόν, έχουμε ένα νομοθέτημα που έρχεται να αντικαταστήσει τον ισχύοντα ν. 1629/1951 και ορίζει την Ανεξάρτητη Υπηρεσία Φάρων, η οποία υπάγεται διοικητικά απευθείας στο Γενικό Επιτελείο Ναυτικού ως τον αρμόδιο κρατικό φορέα που έχει την πλήρη δικαιοδοσία πάνω στο φαρικό σύστημα της χώρας. 
Το ελληνικό φαρικό δίκτυο είναι πολύ πλούσιο και λόγω, βέβαια, γεωγραφικής διάρθρωσης και αποτελείται από εκατόν είκοσι παραδοσιακούς φάρους, οι περισσότεροι εκ των οποίων έχουν μια ιστορία δύο αιώνων. Έχουν γίνει πάρα πολλές προσπάθειες προκειμένου να συντηρηθούν, καθώς οι περισσότεροι από αυτούς είναι σε πολύ κακή κατάσταση, μια κατάσταση η οποία παρατηρείται από τον Β΄ Παγκόσμιο Πόλεμο και μετά. 
Ήδη από το 1998 η Υπηρεσία Φάρων υπέβαλε στο Γενικό Επιτελείο Ναυτικού μία μελέτη και τότε από το Β΄ Κοινοτικό Πλαίσιο στήριξης βρέθηκε ένα αρκετά μεγάλο ποσό, προκειμένου να γίνει η συντήρηση και αποκατάσταση σε ένα μέρος από αυτούς. 
Δυστυχώς για λόγους τους οποίους όλοι καταλαβαίνουμε και οι οποίοι οδήγησαν και τα Ελληνικά Αμυντικά Συστήματα στην κατάσταση που είναι σήμερα και στα προβλήματα με την Επιτροπή Ανταγωνισμού –αυτά, όμως, θα τα συζητήσουμε στο τελευταίο σκέλος του νομοσχεδίου- και παρ’ όλο που υπήρξε μία πάρα πολύ αξιόλογη μελέτη και από το Υπουργείο Πολιτισμού και από τις Εφορείες Νεοτέρων Μνημείων, δυστυχώς τίποτα δεν προχώρησε. 
Αυτές οι μελέτες, επικαιροποιημένες, κατατέθηκαν και στο Γ’ Κοινοτικό Πλαίσιο Στήριξης, αλλά χωρίς πολύ μεγάλα αποτελέσματα. Ένα πολύ μικρό μέρος των φάρων συντηρήθηκε και αποκαταστάθηκε. 
Βέβαια, εδώ για να είμαστε και πραγματιστές, οι φάροι έπεσαν σε μια κατάσταση αχρηστίας και από την εξέλιξη της τεχνολογίας, όχι μόνο με τους φωτοσημαντήρες, οι οποίοι ήταν και πολύ φθηνότεροι στη λειτουργία τους και στη συντήρησή τους και ευκολότεροι στην τοποθέτησή τους, αλλά κυρίως από τις δορυφορικές επικοινωνίες οι οποίες ήλεγχαν πλέον, με πολύ μεγαλύτερη επιτυχία, τους θαλάσσιους διαύλους.
Επίσης, σε ένα επίπεδο ευρωπαϊκών συνεργασιών, πρέπει να αναφέρουμε ότι το πρόγραμμα «EC-PHAROS», το οποίο αυτήν τη στιγμή βρίσκεται σε εξέλιξη με συνέργεια του Υπουργείου Πολιτισμού και του Εργαστηρίου Δομικών Υλικών του Αριστοτελείου Πανεπιστημίου Θεσσαλονίκης, έχει αποκαταστήσει μία σειρά από φάρους, καθώς βέβαια και με την εμπλοκή του ιδιωτικού τομέα. 
	Περνώντας πολύ γρήγορα στα άρθρα, γιατί θα κάνω ιδιαίτερη μνεία στην κατ’ άρθρον συζήτηση…",137392,""," ΜΑΡΙΑ ΓΙΑΝΝΑΚΑΚΗ",54,"",54
"19052","
	"," Σας θυμίζω ότι η συζήτηση είναι ενιαία, οπότε μπορείτε να τοποθετηθείτε και επί των άρθρων, κυρία Γιαννακάκη.",137393,"Chairman","ΠΡΟΕΔΡΕΥΟΥΣΑ",125,"",125
"19053","
"," Σας ευχαριστώ πάρα πολύ.
	Ξεκινώ λοιπόν με το άρθρο 1, στο οποίο υπάρχει μια σειρά από αποσαφηνίσεις των ορισμών. Εδώ πρέπει να σημειώσουμε ότι λειτουργούν ερμηνευτικά και για τη συστηματική υποβοήθηση της λειτουργίας του νόμου, αφού το Υπουργείο Εθνικής Άμυνας δεν είναι αρμόδιο για τη ρύθμιση αυτών και γιατί περιλαμβάνονται σε άλλο νομοθέτημα και πρέπει να αποφεύγονται τυχόν αλληλοκαλύψεις αρμοδίων φορέων. 
	Διατηρούμε - όπως έχουμε εκφράσει και στις τρεις συζητήσεις στην αρμόδια επιτροπή- επιφυλάξεις σχετικά με το άρθρο 20, που έχουν να κάνουν με δύο βασικά σημεία και που ακόμα δεν έχουμε πάρει απαντήσεις. Το ένα θέμα είναι η σαφής αναφορά βασικών προϋποθέσεων σε περίπτωση εκμετάλλευσης του φάρου από ανάδοχο, που δεν υπάρχει μια ρητή και εμπεριστατωμένη οροθέτηση τεχνικών προϋποθέσεων για την εύρυθμη λειτουργία του παραχωρούμενου φάρου. Εδώ βέβαια ας θεωρήσουμε –και θέλουμε να είμαστε καλόπιστοι- ότι υπάρχει ασφαλιστική δικλίδα από τα τρία επίπεδα που υπάρχουν από την εισήγηση του Ανώτατου Ναυτικού Συμβουλίου μέχρι την έκδοση της κοινής υπουργικής απόφασης με το Υπουργείο Πολιτισμού.
Επίσης, δεν πήραμε απάντηση όσον αφορά τα επικοινωνιακά ανταποδοτικά δικαιώματα για τον ανάδοχο, μέχρι πού μπορούν να φτάσουν και ποια ακριβώς θα είναι ή ποιες εταιρείες θα αποκλείονται. Διότι η Δημοκρατική Αριστερά είναι υπέρ των χορηγιών -είναι ένα ζήτημα που έχουμε συζητήσει και σε άλλα νομοθετήματα- αλλά σε όλα πρέπει να υπάρχει ένα όριο το οποίο πρέπει να είναι σαφώς καθορισμένο και όχι ad hoc να το συζητάμε κάθε φορά και να δημιουργούνται προβλήματα. Γιατί ακόμη και οι φάροι οι οποίοι είναι σε αχρηστία, ουσιαστικά αποτελούν μέρος ενός δικτύου που είναι κοινής ωφελείας και δεν μπορεί, βεβαίως, να θυσιάζεται στο βωμό της οικονομικής ανάγκης.
Επίσης, κυρία Υπουργέ, νομίζω ότι πρέπει να ξανασκεφτείτε το ζήτημα των συνεργιών με το Υπουργείο Πολιτισμού και Τουρισμού για την ανάδειξη του φαρικού δικτύου της χώρας. Σαφώς και πρέπει να μείνει η Ανεξάρτητη Υπηρεσία Φάρων στην απόλυτη αρμοδιότητα του Γενικού Επιτελείου Ναυτικού όπως γίνεται στις άλλες χώρες. Εδώ, όμως, θα έρθω να σας ξαναθυμίσω το παράδειγμα της Γαλλίας, της Ιταλίας ακόμη και της Νορβηγίας, που ενώ διοικητικά ανήκει στο αντίστοιχο Γενικό Επιτελείο Ναυτικού υπάρχουν πολύ αξιόλογες συνέργειες με τα Υπουργεία Πολιτισμού και Τουρισμού προκειμένου να υπάρχει ένα συνολικότερο σχέδιο ανάδειξης του φαρικού δικτύου.
Περνώντας στην επόμενη ενότητα που είναι τα στρατολογικά θέματα, όπως έχουμε αναδείξει και στην αρμόδια επιτροπή υπάρχει μία σειρά θετικών ρυθμίσεων. Όμως, θα μου επιτρέψετε να επανέλθω στα άρθρα 30 και 32 και στην τροπολογία που έχουμε καταθέσει ως Δημοκρατική Αριστερά και αφορά το δικαίωμα στην αντίρρηση συνείδησης και την ανυποταξία και στην κοινή υπουργική απόφαση του 2011, όπου προβλέπεται πρόστιμο ύψους 6.000 ευρώ. Πέρα από το ζήτημα της αναλογικότητας που έχει αναδειχθεί και από τους προλαλήσαντες και ότι είναι ένα τεράστιο ποσό για την εποχή –κρατώ, βεβαίως,  αυτό που είπατε ότι με το επιτελείο σας και τους αρμόδιους φορείς σκέφτεστε τη μείωση και ότι σύντομα θα έχουμε μία σχετική ενημέρωση- θα ήθελα να σταθώ στο ότι η πρακτική η οποία ακολουθείται από την Ελληνική Δημοκρατία έρχεται σε πλήρη αντίθεση με τη νομολογία του Ευρωπαϊκού Δικαστηρίου Ανθρωπίνων Δικαιωμάτων, που έχει αναγνωρίσει ρητά ότι το δικαίωμα στην αντίρρηση συνείδησης προστατεύεται από το άρθρο 9 της Ευρωπαϊκής Σύμβασης των Δικαιωμάτων του Ανθρώπου αναφορικά με την ελευθερία σκέψης, συνείδησης και θρησκείας. 
Επίσης, θα ήθελα να σας θυμίσω για μία ακόμη φορά την τεκμηρίωση από το Συμβούλιο της Ευρώπης σχετικά με την παραβίαση του Ευρωπαϊκού Κοινωνικού Χάρτη από τη χώρα μας για τη διακριτή μεταχείριση των αντιρρησιών συνείδησης. Αυτό ακριβώς –και το γνωρίζετε πάρα πολύ καλά- μας έχει βάλει στο στόχαστρο της Επιτροπής Ανθρωπίνων Δικαιωμάτων των Ηνωμένων Εθνών.
 Επειδή στην τελευταία συζήτηση που είχαμε στην επιτροπή ούτε λίγο ούτε πολύ με κατηγορήσατε ότι επιθυμώ την κατάλυση του Συντάγματος, θέλω να σας πω ότι μία από τις βασικότερες αρχές του συνταγματικού πολιτισμού μας είναι η αρχή «ne bis in idem», κανείς δηλαδή δεν τιμωρείται ποινικά δύο φορές για την ίδια αξιόποινη πράξη. Αυτό αναδείχτηκε και από κυβερνητικό εισηγητή. 
Κατά την αρχή αυτή, λοιπόν, όταν το πρόστιμο είναι τιμωρητικό, όπως στην περίπτωση της ανυποταξίας, δεν μπορεί να συνοδεύεται και με ποινικές κυρώσεις γιατί επί της ουσίας το κράτος τιμωρεί δύο φορές για την ίδια πράξη. Αυτό έχει κριθεί νομολογικά με μία πρόσφατη απόφαση του  τότε Δικαστηρίου των Ευρωπαϊκών Κοινοτήτων -και τώρα Δικαστήριο της Ευρωπαϊκής Ένωσης- που όρισε ότι η επιβολή προστίμου σε συνδυασμό με ποινική καταδίκη παραβιάζει την αρχή αυτή. Είναι η γνωστή υπόθεση Akerberg Fransson.",137394,""," ΜΑΡΙΑ ΓΙΑΝΝΑΚΑΚΗ",54,"",54
"19054","
"," Αφορά τους ανυπότακτους και όχι τους αντιρρησίες συνειδήσεως και το γνωρίζετε πολύ καλά αυτό.",137395,"","ΦΩΤΕΙΝΗ ΓΕΝΝΗΜΑΤΑ",312,"",312
"19055"," 
"," Κυρία Υπουργέ, εννοείται.
Αν η δική σας βασική επιδίωξη -όπως πιστεύω- αλλά και του νομοθετήματος που μας έχετε φέρει προς ψήφιση, εισάγοντας αυτήν την τροποποίηση, ήταν όντως η παροχή κινήτρων προς τους ανυπότακτους, ώστε αυτοί να συνδεθούν με τις Ένοπλες Δυνάμεις, όπως αναφέρεται στο σχέδιο νόμου, και να μην αποκοπούν από τον ελληνικό κορμό, τότε η τροποποίηση θα έπρεπε να προσανατολιστεί σε μία διεύρυνση του ευνοϊκού πλαισίου στους ανυπότακτους ανεξαρτήτως ηλικίας. 
Επιπροσθέτως, από νομικής άποψης θεωρούμε ότι είναι αμφίβολο το κατά πόσο η διάταξη αυτή μπορεί να έχει εφαρμογή για τους ήδη ανυπότακτους, που δεν έχουν συμπληρώσει το τριακοστό πέμπτο έτος της ηλικίας τους, καθώς οι γενικές διατάξεις του Ποινικού Κώδικα -άρθρο 2, παράγραφος 1- προβλέπουν την αναδρομική ισχύ του ηπιότερου νόμου και όχι του δυσμενέστερου.
Επίσης, αναφορικά με το άρθρο 22 του νομοσχεδίου περί αναβολής κατάταξης σπουδαστών δευτεροβάθμιας και τριτοβάθμιας εκπαίδευσης, όπου τροποποιείται η παράγραφος 2 του άρθρου 18 του ν.3421/2005, κάναμε μία τροπολογία την οποία και κάνατε δεκτή. 
Αναφορικά με το τέταρτο κεφάλαιο των λοιπών διατάξεων και συγκεκριμένα πάνω στο άρθρο 41 περί τιμητικής απονομής βαθμού αξιωματικού σε Ολυμπιονίκες, θεωρούμε ότι αυτό έρχεται να επιλύσει, έστω και καθυστερημένα, ένα πρόβλημα σχετικά με τις πρακτικές υπηρεσιακές υποχρεώσεις των κατ’ απονομή αξιωματικών Ολυμπιονικών. Το άρθρο αυτό εισάγει διατάξεις που αντιμετωπίζουν τα ζητήματα των ενδιαφερομένων συνολικά, τις παθογένειες και τις ανισότητες που προέκυπταν από τη διαφορετική πολιτική του κάθε κλάδου των Ενόπλων Δυνάμεων για τα συγκεκριμένα στελέχη, αναφορικά με την υπηρεσιακή τους εξέλιξη.
Επίσης, θεωρούμε ορθή την τροποποίηση που προβλέπει πως οι μεταλλιούχοι Ολυμπιονίκες ατομικού αθλήματος θα μπορούν να εισέλθουν ως αξιωματικοί στο στράτευμα μόνο μετά το πέρας της αθλητικής τους δραστηριότητας, ώστε να μην δικαιολογούνται συνεχόμενες και επαναλαμβανόμενες απουσίες από την υπηρεσία λόγω αθλητικών υποχρεώσεων, που ήταν μία πρακτική που γεννούσε και πάρα πολλές δυσαρέσκειες μεταξύ τους και ειδικά στις δύσκολες εποχές που διανύουμε.
Τέλος, ας περάσουμε στο θέμα του προγράμματος εθελουσίας εξόδου των εργαζομένων στα ΕΑΣ, αφού βέβαια μείνουμε στη δέσμευσή σας, που την είχαμε από τον προηγούμενο Νοέμβριο όταν πάλι εδώ συζητούσαμε το θέμα της κύρωσης της πράξης νομοθετικού περιεχομένου, ότι στην Ολομέλεια και στην επιτροπή θα έχουμε μία συγκροτημένη και δομημένη συζήτηση γενικά για την Ελληνική Αμυντική Βιομηχανία, γι’ αυτό το τόσο σημαντικό θέμα και ότι θα μας ενημερώσετε για την εξέλιξη των πολύ δύσκολων συζητήσεων που έχετε με την Επιτροπή Ανταγωνισμού μετά από το θέμα που θα δημιουργηθεί.
Είχαμε κάποιες επιφυλάξεις, το μεγαλύτερο μέρος των οποίων έχουν αρθεί μετά την ακρόαση των φορέων. Εδώ, βέβαια, θα πρέπει να σημειώσω και το υψηλό ήθος των ανθρώπων που ήρθαν, στους οποίους είδαμε, πέρα από την προσωπική αγωνία που κατέθεταν για το ζήτημα της δουλειάς τους και το μέλλον του προσωπικού, το πόσο στέκονταν στο ζήτημα του μέλλοντος της Ελληνικής Αμυντικής Βιομηχανίας.
Σύμφωνα, λοιπόν, με την έκθεση του Γενικού Λογιστηρίου του Κράτους, σε περίπτωση εφαρμογής του άρθρου 46 που αφορά την εθελούσια έξοδο, θα προκύψει δαπάνη του κρατικού προϋπολογισμού που θα ανέρχεται περίπου στα 6,5 εκατομμύρια ευρώ. Και το «περίπου» εξηγείται διότι η ακριβής δαπάνη θα εξαρτηθεί και από την έκδοση της κοινής υπουργικής απόφασης. 
Εδώ θα θέλαμε περισσότερες λεπτομέρειες που δεν τις πήραμε στην επιτροπή, γιατί όταν υπάρχει «περίπου» δυστυχώς η εμπειρία μας μάς έχει δείξει ότι είναι αύξηση προς τα επάνω και ποτέ μείωση. 
Επίσης όσον αφορά τα ερωτήματα των εργαζομένων, ενώ το Σωματείο Εργαζομένων του Υμηττού ήταν θετικό κατά τη διάρκεια της ακρόασης, έφερε μία σειρά από ερωτήματα στην τελευταία επιτροπή προχθές, τα οποία έμειναν αναπάντητα από εσάς. Οπότε σήμερα περιμένουμε κάποιες περαιτέρω εξηγήσεις.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κι εγώ θα επωφεληθώ της ανοχής σας, κυρία Πρόεδρε. 
Και πρέπει να σημειώσω επίσης ότι περιμένουμε σύντομα ενημέρωση για το εργοστάσιο της Κύμης, γιατί μας είπατε ότι είστε σε μία προσπάθεια να λύσετε αυτό το πρόβλημα που χρονίζει γι’ αυτούς τους ανθρώπους και είναι θέμα επιβίωσης πλέον. 
Όσον αφορά τα Ελληνικά Αμυντικά Συστήματα, πρέπει επίσης να πούμε ότι πέρα από το στόχο τού να περιοριστούν οι δαπάνες –κάτι που είναι εύλογο στην κατάσταση στην οποία έχουν περιέλθει και για την οποία δεν φταίνε οι εργαζόμενοι- υπάρχει και ένα θέμα που έχει να κάνει με το πώς θα συνεχίσει να λειτουργεί η ΕΑΣ, γιατί ενώ έχουν μειωθεί κατά 40% οι μισθολογικές δαπάνες –και σ’ αυτό νομίζω ότι έχουμε συμφωνήσει- μία εθελούσια έξοδος, η οποία δεν θα έχει ένα ποσοτικό όριο, κινδυνεύει να χτυπήσει το σκληρό πυρήνα, πραγματικά την αιχμή του δόρατος της εταιρείας, που είναι η εμπειρία του προσωπικού και η τεχνολογική υπεροχή της. Αυτό θα οδηγήσει στη μείωση της παραγωγικότητας και της ικανότητας εκτέλεσης των παραγγελιών και ειδικά μιας εταιρείας η οποία θα έπρεπε –και αυτό νομίζω ότι θα έπρεπε να έχετε και εσείς στο μυαλό σας- να αποτελέσει την αιχμή του δόρατος εξόδου της χώρας από την κρίση. 
Όσον αφορά τη διάταξη για την ευνοϊκή ρύθμιση για την ειδική κατηγορία υπαλλήλων διοικητικών καθηκόντων, αίρουμε την επιφύλαξή μας μετά την ακρόαση των φορέων, όταν έγινε σαφές ότι και οι εργαζόμενοι από τις άλλες ειδικότητες επιθυμούν να εφαρμοστεί. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Όμως, σε κάθε περίπτωση, κυρία Υπουργέ, για να γίνει σωστή αξιολόγηση του συγκεκριμένου άρθρου, θα πρέπει να συνοδευτεί με περισσότερες λεπτομέρειες τις οποίες περιμένουμε να μας δώσετε στην τοποθέτησή σας, αναφορικά με την ακριβή κοστολόγηση και τους πάσης φύσεως προσδιορισμούς, καθώς επίσης και με ζητήματα εφαρμογής, βάσει των όσων έχουμε αναφέρει και διαβάσει μέχρι τώρα. Διότι η εφαρμογή πάρα πολλών πραγμάτων άπτεται σε κοινές υπουργικές αποφάσεις, όπως και στην κρίση του διοικητικού συμβουλίου της εταιρείας, ενώ αυτά έρχονται να επιβαρύνουν κατά πολλά εκατομμύρια τον κρατικό προϋπολογισμό. 
Ευχαριστώ πολύ.",137396,""," ΜΑΡΙΑ ΓΙΑΝΝΑΚΑΚΗ",54,"",54
"19056"," 
"," Τον λόγο έχει τώρα η κ. Μαρία Κόλλια-Τσαρουχά, ειδική αγορήτρια των Ανεξάρτητων Ελλήνων.",137397,"Chairman","ΠΡΟΕΔΡΕΥΩΝ",175,"",175
"19057","
"," Σας ευχαριστώ, κύριε Πρόεδρε. 
Κυρία Υπουργέ, κυρίες και κύριοι συνάδελφοι, θα μου επιτρέψετε να αναφερθώ δι’ ολίγον στην Ημέρα της Δημοκρατίας. Η 24η Ιουλίου αποτελεί για όλους μας ημέρα μνήμης απόδοσης της οφειλόμενης τιμής, αλλά και προβληματισμού και για το δικό μας αντίστοιχο χρέος. 
Τιμώντας, λοιπόν, την Ημέρα της Δημοκρατίας, ανανεώνουμε την αυτονόητη κοινή υποχρέωσή μας για διαρκή προστασία και ουσιαστική αναβάθμιση της ουσίας και της ποιότητας της Δημοκρατίας, των δικαιωμάτων του ανθρώπου, αλλά  και της εθνικής μας αξιοπρέπειας. 
Οι πρωταγωνιστές της εποχής εκείνης, λαός και ηγεσία, υπερέβησαν τους εαυτούς τους, απάντησαν με σύνεση και τόλμη στην πρόκληση των καιρών και την πρόσκληση των Ελλήνων. Πρώτος μεταξύ ίσων ο Κωνσταντίνος Καραμανλής που με την αταλάντευτη εμμονή του πήρε το δύσκολο δρόμο της θεμελίωσης μιας στέρεης δημοκρατίας, ενός υγιούς πολιτικού βίου, μιας πορείας που θα κατοχύρωνε την ασφάλεια της χώρας, θα διασφάλιζε την ευημερία ολόκληρου του λαού και θα προήγαγε την εθνική ομοψυχία. 
Συμφωνούμε όλοι ότι η πατρίδα μας εισήλθε οριστικά και αμετάκλητα στην περίοδο της δημοκρατίας και αδιατάρακτης πολιτικής σταθερότητας που όμοιά της δεν γνώρισε ποτέ άλλοτε. 
Πίσω από τη δήλωση του Κωνσταντίνου Καραμανλή ότι ο όγκος του πλήθους προσδιορίζει και το μέγεθος των ευθυνών μας, κρύβεται και το νόημα της σημερινής πρότασης, το μέγεθος των ευθυνών μας απέναντι σε όλους τους πρωταγωνιστές της Μεταπολίτευσης, στους αφανείς αγωνιστές, στους νεκρούς και τα θύματα της εισβολής στην Κύπρο, το μέγεθος των ευθυνών μας στο να αναγνωρίσουμε το μεγαλείο της προσφοράς τους που διακινδύνεψαν για να υπηρετήσουν αυτά που πιστεύουν και να τους αποδώσουμε τις τιμές που τους πρέπουν. 
Η επέτειος της δημοκρατίας πρέπει να επιβάλλει την αυτοκριτική για τον καθένα μας, γι’ αυτά που έδωσε και γι’ αυτά που πήρε ή γι’ αυτά που πρόσθεσε και γι’ αυτά που αφαίρεσε. 
Είναι διαφορετικής υφής οι σημερινοί κίνδυνοι που απειλούν τη δημοκρατία. Έννοιες όπως είναι η «στρέβλωση των αξιών», η «απαξίωση των ιδεών», η «ισοπέδωση της πολιτικής» είναι κυρίαρχες, γιατί εμείς το επιτρέψαμε, γιατί εμείς επιτρέψαμε πράξεις και μεθοδεύσεις που πλήττουν την ουσία και την ποιότητα της δημοκρατίας μας. Η αναβάθμιση της δημοκρατίας δεν συμβαδίζει με διακρίσεις, διαχωρισμούς, κατεστημένες συμπεριφορές, υπεροψία των εκλεκτών του λαού, όταν οι πολίτες συνθλίβονται στη φτώχεια και οδηγούνται στην απόγνωση από την πρωτόγνωρη έκρηξη της ανεργίας. 
Μπορεί να διαφωνούμε στο μέγεθος, αλλά η δημοκρατία μας σήμερα ασφυκτιά στο τρίγωνο των διαπλεκόμενων σχέσεων που δημιουργούνται από την άρχουσα ομάδα, ορισμένα μέσα μαζικής ενημέρωσης και ελάχιστα οικονομικά συμφέροντα. 
Σήμερα η ποιότητα της δημοκρατίας μας πρέπει να κατακτηθεί από την αρχή, πιστεύω, και αυτό προϋποθέτει επίπονη δοκιμασία στο επίπεδο της καθημερινής πράξης. 
Το ζητούμενο είναι να δώσουμε νέο νόημα και ουσία στην ίδια τη δημοκρατία του σήμερα. Θα παρομοιάσω τη δημοκρατία με τη σημαία μας. Εάν δεν φυσήξει ο αέρας, δεν φαίνονται τα χρώματά της. Έτσι είναι και στη δημοκρατία. Εάν εμείς και πολύ περισσότερο οι νέοι και οι αυριανοί πολίτες, που είναι η ελπίδα μας, δεν αποφασίσουν να τη στηρίξουν, να την ενισχύσουν και να την κάνουν να λάμψει, δεν υπάρχει ελπίδα. 
Η δημοκρατία δεν επιβάλλεται. Βιώνεται. Είναι πράξη στην καθημερινή ζωή του καθενός μας. Είναι το πολίτευμα του μέτρου και δεν αντέχει ακρότητες. Κατ’ επέκταση, η δημοκρατία είναι οι δημοκρατικοί θεσμοί και οι δημοκρατικοί θεσμοί κινδυνεύουν από δύο πράγματα: την κατάχρηση της ελευθερίας και την κατάχρηση της εξουσίας. Εδώ είναι η δική μας ευθύνη και αυτό που κληρονομήσαμε έχουμε χρέος να το προστατέψουμε και να μη μας διαφεύγει ότι η δημοκρατία δεν είναι απόρθητη. 
Επί του νομοσχεδίου τώρα, κυρίες και κύριοι συνάδελφοι. Το νομοσχέδιο που συζητούμε σήμερα αποτελείται, όπως ήδη έχει ειπωθεί από συναδέλφους,  από πέντε επιμέρους κεφάλαια και έχει να κάνει, πιστεύουμε, με την προσπάθεια της Κυβέρνησης να αντιμετωπίσει τις αναγκαίες αλλαγές που η ίδια η διαδρομή επιβάλλει και εν προκειμένω αφορούν την εύρυθμη λειτουργία των φορέων του Υπουργείου Εθνικής Άμυνας, αλλά σαφέστατα και του γενικότερου κρατικού μηχανισμού. 
Η επικαιροποίηση των αναχρονιστικών νομοθετημάτων, αλλά και ο εξορθολογισμός θεσμικών ανισορροπιών αποτελεί πάντα το μεγάλο ζητούμενο. Το να αναπροσαρμόσεις διατάξεις ή να εκσυγχρονίσεις το υφιστάμενο νομικό πλαίσιο, που αφορά γενικά το φαρικό δίκτυο της χώρας στο πρώτο κεφάλαιο, όταν η τελευταία ουσιαστική διαμόρφωση πραγματοποιήθηκε το 1951, σαφέστατα είναι απαραίτητο, ειδικά με το νέο οικονομικό και δημοσιονομικό περιβάλλον που επιβλήθηκε στη χώρα τα τελευταία χρόνια. 
Η εξοικονόμηση των πόρων και κύρια η καλύτερη αξιοποίησή τους από το Πολεμικό Ναυτικό για το καλό της ασφαλούς ναυσιπλοΐας και όχι μόνο, αλλά ακόμη και η πολιτιστική αξιοποίησή τους είναι, πιστεύουμε, στη σωστή κατεύθυνση. Το να δίνεται η δυνατότητα σε ιδιωτικούς φορείς να καλύπτουν ως ανάδοχοι τις εργασίες των φάρων, αποκτώντας παράλληλα, όμως, δικαίωμα ως προς τη χρήση και την επικοινωνιακή προβολή, είναι μια επιλογή η οποία ελέγχεται και μας προβληματίζει σοβαρά. Αλλά ας μην μας διαφεύγει ότι οι φάροι της πατρίδας μας είναι στρατιωτικές μονάδες, διοικητικά υπαγόμενες στον Αρχηγό του Γενικού Επιτελείου Ναυτικού και όλοι αντιλαμβανόμαστε τους λόγους για τους οποίους, προφανώς, συμφωνούμε. 
Τα κεφάλαια που ακολουθούν περιλαμβάνουν διατάξεις που άπτονται της στρατολογικής νομοθεσίας, διατάξεις πάνω σε υπηρεσιακά θέματα των Ενόπλων Δυνάμεων, αλλά και ρυθμίσεις σε ειδικότερα θέματα λειτουργίας των Ενόπλων Δυνάμεων, διατάξεις που εντάσσονται στο πλαίσιο αναδιάρθρωσης, επίσης, της εταιρείας «Ελληνικά Αμυντικά Συστήματα», ενώ περιλαμβάνει και τις αναγκαίες εξουσιοδοτικές διατάξεις του νόμου για την έκδοση των κανονιστικών πράξεων. 
Εμείς θεωρούμε ότι τα βασικά σημεία αυτών των ρυθμίσεων είναι προς τη σωστή κατεύθυνση. Βέβαια, έχουμε τον βασικό προβληματισμό για τον αριθμό των τροπολογιών με ό,τι αυτό σημαίνει. Πρόλαβα να δω κάποιες, κύριε Υπουργέ, απ’ αυτές που εισάγετε εσείς ως Υφυπουργός, αλλά ό,τι υπογράφετε νομίζω ότι θα πρέπει με πάρα πολλή προσοχή να το δούμε. Θεωρώ, λοιπόν, ότι κάποιες τροπολογίες στην πορεία θα τις ψηφίσουμε, αλλά αυτό θα γίνει αργότερα. 
Επειδή δεν συμμετείχα στο Α΄ Θερινό Τμήμα –άλλος συνάδελφος, ο κ. Αβραμίδης, χειρίστηκε το θέμα στην επιτροπή- μελετώντας τα πρακτικά των συνεδριάσεων της επιτροπής σε όλα τα στάδιά της και βλέποντας τις τοποθετήσεις των φορέων που είχαν κληθεί, τις επισημάνσεις συναδέλφων Βουλευτών, τις παρατηρήσεις, τις προτάσεις, τις παραδοχές, τις βελτιώσεις, αλλά και τις δεσμεύσεις, καταλήγω αβασάνιστα στο συμπέρασμα γιατί η Κυβέρνηση δεν ακολουθεί την ίδια πρακτική, την οποία θεωρώ σωστή, έγινε μια εμπεριστατωμένη συζήτηση, απ’ ό,τι είδα, και προφανώς αυτό το επικροτώ. 
Τι έχει να φοβηθεί, λοιπόν και βλέπουμε άλλες πρακτικές; Και γιατί επιλέγει διαδικασίες που προφανώς προσβάλλουν το Κοινοβούλιο και καταστρατηγούν τον Κανονισμό;  Και ερχόμαστε σε πολύ δύσκολη θέση οι Προεδρεύοντες να εφαρμόσουμε τον Κανονισμό, όταν η Κυβέρνηση και η Γραμματεία της Κυβέρνησης ακολουθεί διάφορες πρακτικές που προσβάλλουν ειδικά τους κυβερνητικούς Βουλευτές. Τους καλούν να ψηφίσουν και να επικυρώσουν ειλημμένες αποφάσεις, χωρίς καν καλά-καλά να γνωρίζουν. Ελπίζω σ’ αυτό το Θερινό Τμήμα που συμμετέχω τα προαπαιτούμενα και τα καθυστερούμενα νομοθετήματα να μην υπάρξουν και όλοι να σταθούν στο ύψος των περιστάσεων.
Θα ήθελα να σταθώ δι’ ολίγον στις παρατηρήσεις του κ. Παναγιωτόπουλου, πρώην Υπουργού Εθνικής Άμυνας, ο οποίος αναφέρει ότι σε καμμία περίπτωση δεν πρέπει να αποδυναμωθεί στην πορεία του χρόνου ο ρόλος του Υπουργείου Εθνικής Άμυνας, σε οποιαδήποτε διαδικασία έγκρισης από το κράτος, όπως αδειοδότησης επενδύσεων. Όλοι αντιλαμβανόμαστε –και αυτό το επικροτούμε και συμφωνούμε- το γιατί και την παραδοχή σε ό, τι αφορά την αμυντική βιομηχανία της χώρας και την υπόθεση αντίστασης σε συνταγές κλεισίματος της εθνικής αμυντικής βιομηχανίας από το παρελθόν και τις ιδιαιτερότητες της πατρίδας μας που απειλείται σε μόνιμη βάση από τη γείτονα Τουρκία, η οποία δεν τηρεί το ευρωπαϊκό κεκτημένο, παράγει επιθετικότητα και καταρτίζει ιμπεριαλιστικά σχέδια σε βάρος γειτόνων και βέβαια, της Ελλάδος και της Κύπρου.
Χρειαζόμαστε, λοιπόν, κυρία Υπουργέ, την αμυντική βιομηχανία ως προϋπόθεση να προστατευθεί η εθνική μας κυριαρχία, αλλά και παραδεχόμαστε ότι η ιστορία της πολεμικής βιομηχανίας είναι μια παλιά αμαρτία του πολιτικού συστήματος συγκεκριμένων κυβερνήσεων του παρελθόντος, που έκαναν τις αμυντικές βιομηχανίες δεξαμενή τακτοποίησης ημετέρων και ταυτόχρονα δεξαμενή χαμένων ονείρων και σχεδιασμών, αλλά και κέρδους παράνομου και αθέμιτου. 
Για τις σημερινές επιλογές που θα καθορίσουν την πορεία της αμυντικής βιομηχανίας της χώρας όλοι προσδοκούμε και ευχόμαστε το καλύτερο. Από το  γεγονός ότι δεν απαντήθηκε ότι στην Κυβέρνηση ασκούνται πιέσεις από τους εποπτεύοντες το πρόγραμμα δημοσιονομικής προσαρμογής και το ότι οι όποιες πιέσεις δεν εκπορεύονται μόνο από τις ανάγκες όντως του προγράμματος, αντιλαμβανόμαστε τις προθέσεις τους: Η χώρα μας από παραγωγός να γίνει εισαγωγέας. Αυτό δεν πρέπει να το επιτρέψουμε επ’ ουδενί.
Κυρία Υπουργέ, κυρίες και κύριοι συνάδελφοι, κάτι παρόμοιο ζήσαμε πρόσφατα στις Σέρρες με την Ελληνική Βιομηχανία Ζάχαρης και το κλείσιμο δύο εργοστασίων παραγωγής. Αυτό σημαίνει ότι η παραγωγή ζαχαρότευτλων, καθώς και μία μεγάλη ομάδα παραγωγών και στο Νομό Σερρών και στην Ορεστιάδα, στον ακριτικό Έβρο, θα τεθούν εκτός αυτής της παραγωγής. Έτσι, σε λίγο δεν θα υπάρχει τέτοιο προϊόν στη χώρα μας, όταν έχει μειωθεί και το πλαφόν που προβλέπεται από την Ευρωπαϊκή Ένωση.
Το βιώσαμε για δεκαετίες. Και αναφέρομαι στις προσπάθειες εκείνων που είχαν την ευθύνη να τα υπάγουν όλα στη δημόσια σφαίρα ελέγχου. Να δημιουργήσουν μία αυτοτροφοδοτούμενη νομενκλατούρα, που διοικεί και διαχειρίζεται όλους και όλα εξ ονόματος τάχα των πολιτών. Και τελικά αποδείχθηκε ότι όλα όσα έγιναν αφορούν τη διατήρησή τους στην εξουσία και τη νομή της, χρησιμοποιώντας ακόμα και τους εργαζόμενους σε αυτό.
Κυρία Υπουργέ, στην επιτροπή κάναμε επισημάνσεις πάνω στα άρθρα. Αν χρειαστεί, σε μια δευτερολογία θα αναφερθώ για να μην παίρνω χρόνο και να μπορέσουν να τοποθετηθούν και οι άλλοι συνάδελφοί μου. Θα ήθελα να αναφερθώ σε μία υπόθεση, την οποία δεν έφερα ως τροπολογία, αφού δεν μπόρεσα να συνεννοηθώ μαζί σας από δική μου ευθύνη και όχι δική σας. Την αναφέρω για να καταγραφεί στα Πρακτικά και θέλω να πιστεύω ότι σε μία επόμενη συζήτηση σχετικού νομοσχεδίου του Υπουργείου σας θα μπορέσουμε να το ρυθμίσουμε.
Αναφέρομαι σε περίπου χίλιους με χίλιους διακόσιους αξιωματικούς των τριών κλάδων, που προέρχονται από τις ανώτερες στρατιωτικές σχολές υπαξιωματικών, προερχόμενες δηλαδή από ανθυπασπιστές. Ενώ είναι παλαιοί ασφαλισμένοι της περιόδου 1988-1989, με τις νεότερες ρυθμίσεις τούς ορίζουν να ακολουθούν προαγωγές νεότερων ασφαλισμένων. Αυτό έχει σαν αποτέλεσμα να μην μπορούν να φθάσουν στον καταληκτικό τους βαθμό, αυτόν που ορίζει ο ν. 3883, που σήμερα με διάφορες ρυθμίσεις τον αναμορφώνουμε, δηλαδή τον βαθμό του αντισυνταγματάρχη.
Με έχουν ενημερώσει ότι δεν επιβαρύνεται ο κρατικός προϋπολογισμός. Αυτό βέβαια θα το δούμε. Θα επιχειρήσω μία τροπολογία κατόπιν συνεννοήσεως μαζί σας. 
Κυρία Υπουργέ, κυρίες και κύριοι συνάδελφοι, με αυτά τα γενικά και κάποια ουσιαστικά, για τα οποία ίσως χρειαστεί να τοποθετηθώ στη δευτερολογία μου ως ειδική αγορήτρια, εμείς οι Ανεξάρτητοι Έλληνες δηλώνουμε «παρών» κατά την ψήφιση αυτού του νομοσχεδίου. Βέβαια, θα δώσουμε θετική ψήφο σε πάρα πολλές από τις ρυθμίσεις που, όπως είπα, είναι προς τη σωστή κατεύθυνση.
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)",137398,""," ΜΑΡΙΑ ΚΟΛΛΙΑ-ΤΣΑΡΟΥΧΑ",125,"",125
"19058","
"," Κι εμείς ευχαριστούμε, κυρία συνάδελφε.
Τον λόγο έχει ο κ. Χρήστος Κατσώτης, ειδικός αγορητής του Κομμουνιστικού Κόμματος Ελλάδας.",137399,"Chairman","ΠΡΟΕΔΡΕΥΩΝ",175,"",175
"19059"," 
"," Ευχαριστώ, κύριε Πρόεδρε.
Το ΚΚΕ τιμά όσους βασανίστηκαν, εξορίστηκαν, φυλακίστηκαν, διώχθηκαν, όλους όσους συνέβαλαν στον αντιδικτατορικό αγώνα. Η αλλαγή του Ιουλίου του 1974 ήταν αποτέλεσμα του συμβιβασμού ανάμεσα στη χούντα και τις αστικές πολιτικές δυνάμεις, με άμεση ανάμειξη των ΗΠΑ και του ΝΑΤΟ. 
Η εμπειρία των δεκαετιών δείχνει ότι η δημοκρατία που εγκαθιδρύθηκε είναι ταξική, άλλη μορφή της εξουσίας των μονοπωλίων και του κεφαλαίου. Η δραματική κατάσταση που βιώνει η εργατική τάξη και τα λαϊκά στρώματα δεν είναι αποτέλεσμα κακής διαχείρισης ή κάποιων αρνητικών πλευρών του πολιτικού συστήματος. Η μεταχείριση που έχουν οι εργαζόμενοι και τα λαϊκά στρώματα, με την ανεργία, το κόψιμο των μισθών, των συντάξεων, η κατάσταση με την υγεία, την παιδεία, τα ωράρια, δείχνει για ποιους λειτουργεί η υπάρχουσα δημοκρατία. Ο καπιταλισμός έχει σαπίσει. Δεν γιατρεύεται, δεν εξανθρωπίζεται.
Το ΚΚΕ θεωρεί ότι ο δρόμος της καπιταλιστικής ανάπτυξης φέρνει νέα αδιέξοδα στην εργατική τάξη και τα λαϊκά στρώματα. Φιλολαϊκή διέξοδος υπάρχει μόνο με τη συμμαχία τους, την πάλη για την απόκρουση της αντιλαϊκής πολιτικής, με στόχο την κατάκτηση της εργατικής εξουσίας που θα αποδεσμεύσει τη χώρα από την Ευρωπαϊκή Ένωση και το ΝΑΤΟ, θα διαγράψει μονομερώς το χρέος και θα κοινωνικοποιήσει τα μονοπώλια και τις πλουτοπαραγωγικές πηγές και δυνατότητες που υπάρχουν, για να τα μετατρέψει από δυνάστη του σε εργαλεία για την ικανοποίηση των σύγχρονων λαϊκών αναγκών.
Όσον αφορά το νομοσχέδιο, δεν μας εκπλήσσουν οι πολλές τροπολογίες, ιδιαίτερα οι υπουργικές. Και με αυτόν τον τρόπο η Κυβέρνηση ικανοποιεί, υλοποιεί προαπαιτούμενα, διαμορφώνει συμμαχίες με μερίδες του κεφαλαίου. 
Οι οκτώ υπουργικές τροπολογίες αφορούν σχολάρχες, κατασκευαστές, λύνουν προβλήματα για την ιδιωτικοποίηση της ΔΕΗ και άλλες ρυθμίσεις αναγκαίες για να υπηρετηθούν οι λεγόμενοι εκσυγχρονισμοί, μεταρρυθμίσεις που ενισχύουν τους μονοπωλιακούς και άλλους επιχειρηματικούς ομίλους. Σε αυτήν την κατεύθυνση είναι και οι ρυθμίσεις για τα Ελληνικά Αμυντικά Συστήματα που ακολουθούν το δρόμο των λιπασμάτων, της ζάχαρης και άλλα. Θα πούμε παρακάτω περισσότερα.
Η πρώτη ενότητα του νομοσχεδίου αφορά τους φάρους. Το καινούργιο είναι ότι εισάγει τη δυνατότητα αναδόχου με το άρθρο 20. Εμείς πιστεύουμε ότι αυτό αποτελεί προσαρμογή στην πολιτική των ιδιωτικοποιήσεων, της Ευρωπαϊκής Ένωσης, της Κυβέρνησης, για να ιδρυθούν νέοι δρόμοι κερδοφορίας για το κεφάλαιο. Ναι, δεν εξαιρούνται ούτε οι φάροι από αυτήν την πολιτική. Η λογική αυτή διαμορφώνεται και σε άλλα άρθρα. 
Η Υπουργός είπε στην επιτροπή ότι η δυνατότητα του αναδόχου είναι πρόταση της υπηρεσίας για να έχουν και άλλες δυνατότητες συντήρησης και εκσυγχρονισμού. Στην επιτροπή παρουσιάστηκαν προτάσεις για αξιοποίηση άλλων μορφών χρηματοδότησης για τη συντήρηση ορισμένων από τους φάρους που αποτελούν μνημεία ιδιαίτερης αξίας.
Στην περίπτωση του αναδόχου σημειώνεται το ανταποδοτικό, επικοινωνιακό όφελος. Τι σημαίνει όμως αυτό; Τι σημαίνει κάποιος ανάδοχος χωρίς διαγωνισμό, με πρόσκληση ενδιαφέροντος να αναλαμβάνει ένα φάρο για αναστήλωση, για εκσυγχρονισμό κ.λπ.; Μπορεί να στηρίζεται το Υπουργείο στον πατριωτισμό κάποιων ή μήπως ο ιδιώτης θα βάλει τα λεφτά του χωρίς να προσδοκά τίποτα;
Εμείς διαφωνούμε με τη ρύθμιση που εισάγεται στο νομοσχέδιο. Δεν συμφωνούμε με την πρόβλεψη για τους αναδόχους. Είμαστε αντίθετοι με κάθε επιχειρηματική δραστηριότητα στο δημόσιο και πολύ περισσότερο σε έναν τομέα των Ενόπλων Δυνάμεων, ιδιαίτερα όταν από το νόμο δεν μπαίνει ίχνος περιορισμού, παραδείγματος χάριν, τι ποσοστό του δικτύου μπορεί ταυτόχρονα να καλύπτεται με αναδοχή, ποια μπορεί να είναι η μέγιστη διάρκεια παραμονής και το είδος της εκμετάλλευσης από τους αναδόχους και ακόμα περισσότερο όταν, όπως προκύπτει από το άρθρο 5 παράγραφος 1, προβλέπεται μέχρι και η μετατροπή ή η ανακατασκευή των φάρων από τον ανάδοχο.
Όσον αφορά τη μέριμνα των στρατιωτικών, είναι μέριμνα το γεγονός ότι εισάγεται η ιδιωτικοοικονομική αντίληψη για την υγεία με την πληρωμή αποκλειστικής νοσοκόμας; Αυτό δεν αποτελεί μέριμνα. Αν πράγματι θέλετε να βελτιώσετε τη μέριμνα, δεν έχετε παρά να κάνετε αποδεκτή την τροπολογία που καταθέσαμε και αποτελούν αιτήματα του προσωπικού των Ενόπλων Δυνάμεων.
Είναι γνωστό ότι η τροπολογία αυτή λύνει αρκετά ζητήματα. Θα ήθελα να πω μερικά από αυτά. Με την παράγραφο 1 αποσαφηνίζεται ότι γονείς μονογονεϊκής οικογένειας είναι και εκείνοι που έχουν ενήλικα τέκνα, τα οποία δεν έχουν υπερβεί το εικοστό πέμπτο έτος της ηλικίας τους. Αυτό γιατί να μην το αποδεχτείτε;
Με τη δεύτερη παράγραφο αυτής της τροπολογίας καθίσταται σαφές ότι για την εφαρμογή της ίδιας υπουργικής απόφασης ως στελέχη των Ενόπλων Δυνάμεων νοούνται και οι μη μονιμοποιηθέντες επαγγελματίες οπλίτες.
Με την τρίτη παράγραφο αυτής της τροπολογίας καθίσταται πιο σαφές ότι οι γονείς μονογονεϊκών οικογενειών που ασκούν τη γονική μέριμνα ενός τουλάχιστον ανήλικου τέκνου, καθώς και διαζευγμένοι γονείς που ασκούν την επιμέλεια ενός τουλάχιστον ανήλικου τέκνου δεν εκτελούν υπηρεσίες που απαιτούν διανυκτέρευση, ενώ στις στρατιωτικές ασκήσεις συμμετέχουν μόνο εφόσον σωρευτικά αυτό είναι δυνατόν εκ της φύσεως των καθηκόντων τους και της ασκήσεως και δεν συντρέχουν σοβαροί οικογενειακοί λόγοι.
Επίσης, παρακάτω απαλλάσσονται από τη συμμετοχή σε ασκήσεις οι στρατιωτικοί που προστατεύουν ΑΜΕΑ, υπό την προϋπόθεση ότι συντρέχουν επίσης σοβαροί οικογενειακοί λόγοι.
Είναι ζητήματα τα οποία απορούμε γιατί δεν τα κάνετε αποδεκτά. Εσείς, τα στελέχη του Υπουργείου Άμυνας, νομίζω ότι θα μπορούσατε να συμβάλλετε με το να πείσετε την κυρία Υπουργό ότι αυτά αποτελούν αναγκαίες λύσεις για να μπορεί να βελτιωθεί η μέριμνα προς όφελος του προσωπικού των Ενόπλων Δυνάμεων.
Επίσης, παρακάτω σε περίπτωση διαζευγμένων ή πολυτέκνων ή με ένα τουλάχιστον ανήλικο τέκνο στρατιωτικών απαλλάσσεται των ασκήσεων ο ένας εκ των δύο, εφόσον σωρευτικά αυτό είναι δυνατό εκ της φύσεως των καθηκόντων τους και της ασκήσεως και συντρέχουν σοβαροί οικογενειακοί λόγοι. Αυτό γιατί να μην το κάνετε αποδεκτό;
Δεν θέλω να αναφερθώ σε όλες τις παραγράφους. Έχετε όλη την τροπολογία. Θα ήταν σημαντικό να μας πει η κυρία Υπουργός αν την κάνει αποδεκτή ή όχι ή αν κάποια από αυτά κάνει αποδεκτά, για να δούμε τι θα κάνουμε και με άλλα άρθρα του νομοσχεδίου.
Στο άρθρο 38, που το έχετε διαγράψει, πιστεύουμε ότι μπορείτε να επαναφέρετε αυτό που γράφει και είναι θετικό προς όφελος του προσωπικού των Ενόπλων Δυνάμεων. 
Στο άρθρο 43, για τις παραμεθόριες περιοχές -δεν αναφέρομαι σε όλα- οι συγκεκριμένες προβλέψεις αφορούν το ν. 1892/1990 για τον εκσυγχρονισμό και την ανάπτυξη και άλλες διατάξεις που μεταξύ άλλων περιλάμβανε κίνητρα για την πραγματοποίηση επενδύσεων σε αυτές τις περιοχές. Εντάσσει στην κατηγορία παραμεθόριες περιοχές, διαπόντια νησιά, όπως Οθωνοί, Ερεικούσσα, Μαθράκι, που βρίσκονται βορειοδυτικά της Κέρκυρας. Πρόκειται για μια περιοχή όπου εξελίσσονται ανταγωνισμοί των αστικών τάξεων της Ελλάδας, Ιταλίας, Αλβανίας για τη χάραξη της ΑΟΖ. 
Επίσης, είναι η περιοχή του οικοπέδου 1 για την έρευνα και εκμετάλλευση υδρογονανθράκων, ενώ δεν μπορεί να ξεφύγει της προσοχής μας ότι τα συγκεκριμένα νησιά είναι πάνω στη χάραξη του αγωγού φυσικού αερίου Τουρκίας – Ελλάδας – Ιταλίας. 
Διαδοχικά έχει επιτευχθεί η γενίκευση της δυνατότητας να ζητήσουν την εξαίρεση από την απαγόρευση πραγματοποίησης δικαιοπραξιών σε ακίνητα στις παραμεθόριες περιοχές. Με το ν. 1892/1990 μπορούσαν να ζητήσουν κατ’ εξαίρεση την άρση της απαγόρευσης πρόσωπα ελληνικής και κυπριακής ιθαγένειας και ομογενείς καθώς και όσοι έχουν ιθαγένεια χωρών–μελών της Ευρωπαϊκής Ένωσης.
Με το άρθρο 114 του ν. 3978/2011 παρέχεται η δυνατότητα αίτησης εξαίρεσης σε πρόσωπα με ιθαγένεια ή έδρα εκτός των κρατών-μελών της Ευρωπαϊκής Ένωσης και της Ευρωπαϊκής Ζώνης Ελεύθερων Συναλλαγών.
Με το παρόν νομοσχέδιο ξεκαθαρίζονται αμφιβολίες που προέκυπταν από τη διατύπωση του νόμου του 2011 ότι πράγματι μπορεί να ζητήσει εξαίρεση ο καθένας εκτός Ευρωπαϊκής Ένωσης.
Ήδη με την τροποποίηση του ν.3892/11 έχουν αφαιρεθεί από τον αρχικό νόμο του ΄90 –και επομένως από τις απαγορεύσεις που επιβάλλει- οι νησίδες που ανήκουν διοικητικά στα νησιά Θήρα και Σκύρο που συγκαταλέγονταν στις παραμεθόριες περιοχές. Νομίζουμε ότι αυτό δεν χρειάζεται να προχωρήσει. 
Για τις αναβολές δεν έχουμε καμμία αντίρρηση. Δεν έχουμε να κάνουμε κάποια παρατήρηση σε σχέση με τα άρθρα που αφορούν τις αναβολές. Όμως, θέλουμε να τονίσουμε ότι η επανειλημμένη επιδίωξη των νέων για αναβολή στράτευσης είναι στενά συνδεδεμένη και με την οικονομική κατάσταση που βιώνει σήμερα η λαϊκή οικογένεια. 
Είναι φυσιολογικό, ιδιαίτερα σε συνθήκες κρίσης, οι νέοι να προσπαθούν να αναβάλλουν τη θητεία τους, είτε επειδή δουλεύουν και δεν θέλουν να χάσουν τη δουλειά τους είτε επειδή προσπαθούν να συγκεντρώσουν χρήματα για να περάσουν τη θητεία τους. Το κόστος της θητείας σήμερα είναι δυσβάσταχτο. Το μόνο άρθρο του νομοσχεδίου που προέβλεπε μία σημαντική ελάφρυνση με δωρεάν εισιτήρια, δυστυχώς διαγράφηκε και γι’ αυτό είπαμε ότι πρέπει να επανέλθει. Επίσης, θεωρούμε ότι είναι απαράδεκτο να θεωρούνται μισθός τα 8,62 ευρώ για τους φαντάρους, τη στιγμή που απαιτείται πολλαπλάσιο μηνιαίο επίδομα για να καλύπτει κάπως τις βασικές ανάγκες. 
Όσον αφορά το άρθρο 46 για τις εθελούσιες, αναφέρθηκε βέβαια προηγουμένως ότι ήδη υπάρχει άλλο υπόμνημα του σωματείου, το οποίο βάζει πολλά ζητήματα, πέρα από τη συμφωνία που κάνατε μεταξύ σας. Φαντάζομαι ότι αυτά που βάζει το σωματείο δεν αποτελούν συμφωνία μεταξύ σας. Άρα λοιπόν, δεν συμφωνήσατε με το σωματείο, συμφωνήσατε ίσως με μία μερίδα των εργαζομένων και παρουσιάζετε σήμερα εδώ την εθελούσια. Αυτό το άρθρο 46 είναι αποτέλεσμα της συμφωνίας τρόικας-Κυβέρνησης, είναι στο πλαίσιο των αποφάσεων και των πολιτικών της Ευρωπαϊκής Ένωσης για τις πολεμικές βιομηχανίες. 
Τα ΕΑΣ όντως οδεύουν για παραπέρα συρρίκνωση με προοπτική –εμείς λέμε- την ιδιωτικοποίηση, απ’ ό,τι έχει μείνει βέβαια, τμηματικά, ίσως και με λουκέτο στις περισσότερες εγκαταστάσεις. 
Ο εκπρόσωπος των εργαζομένων, όπως είπαμε, ψήφισε στο ΔΣ της εταιρείας, υπέρ του σχεδίου αναδιάρθρωσης. Αυτό προβλέπει να κλείσουν τα εργοστάσια Μάνδρας και Ελευσίνας, να εκκαθαριστούν οι θυγατρικές με τους εκατόν είκοσι εργαζόμενους στον αέρα. Στην Κύμη, να σημειώσουμε, ότι είναι απλήρωτοι οι εργαζόμενοι δεκαοχτώ  μήνες περίπου.",137400,""," ΧΡΗΣΤΟΣ ΚΑΤΣΩΤΗΣ",113,"",113
"19060","
"," Έχει κατατεθεί τροπολογία για να λύσουμε το θέμα.",137401,"","ΦΩΤΕΙΝΗ ΓΕΝΝΗΜΑΤΑ",312,"",312
"19061"," 
"," Αν υπάρχει τροπολογία, εντάξει. 
Με βάση τη συμφωνία, πρέπει να μείνουν πεντακόσιοι εργαζόμενοι στα τρία εργοστάσια Υμηττού, Λαυρίου και Αιγίου. Άρα τι πρέπει να γίνει; Πρέπει να κάνουν εθελούσια περίπου οι διακόσιοι πενήντα, αφού σήμερα είναι επτακόσιοι πενήντα εργαζόμενοι. Η Μάνδρα, που είναι για κλείσιμο, έχει εκατό εργαζόμενους. 
Τι θα γίνουν αλήθεια αυτοί οι εργαζόμενοι; Θα μεταφερθούν κάπου αλλού; Θα απολυθούν; Θα είναι μέσα στην εθελούσια; Δημοσιεύματα λένε ότι συζητείται η πώληση στη «RHEINMETALL», η οποία κάνει αναβαθμίσεις αντιαεροπορικών συστημάτων. Ίσως να κάνει δουλειά για το Ισραήλ. 
Είναι γνωστό ότι υπάρχουν εργαζόμενοι που είναι για σύνταξη και που μαζί με αυτούς που θα φύγουν το ΄15, είναι περίπου εκατόν είκοσι με εκατόν σαράντα εργαζόμενοι. Για να πιάσει, λοιπόν, το όριο των πεντακοσίων, πρέπει να υπάρξουν απολύσεις. Αυτό λένε οι εργαζόμενοι σήμερα στα ΕΑΣ. 
Επίσης, η Ελευσίνα τι θα γίνει; Βεβαίως, είναι πενήντα οι εργαζόμενοι. Λέτε ότι θα μεταφερθούν στο Λαύριο. Τα οικόπεδα θα πάνε για πούλημα –φαντάζομαι- εκεί στην περιοχή. 
Να σημειώσουμε ότι έχει χαθεί τεράστιος αριθμός θέσεων εργασίας με πολύ μεγάλη τεχνογνωσία απ’ αυτούς τους εργαζόμενους σε αυτά τα εργοστάσια. Εσείς, με την κοινή υπουργική απόφαση καλείτε όλους τους εργαζόμενους ακόμα και τους ελάχιστους παραγωγικούς –γιατί ειπώθηκε εδώ από τον εισηγητή του ΠΑΣΟΚ ότι υπάρχει μία αναντιστοιχία μεταξύ διοικητικών και παραγωγικών εργαζομένων- να κάνουν αίτηση για οικειοθελή αποχώρηση. 
Οι παραγωγικοί είναι ελάχιστοι. Και όλοι να δουλεύουν νύχτα-μέρα, δεν μπορούν να βγάλουν πέρα τους χρόνους που έχετε συμφωνήσει για την παραγωγή του υλικού σε αυτά τα εργοστάσια.
Είμαστε αντίθετοι στο σχέδιο αναδιάρθρωσης και στις οικειοθελείς αποχωρήσεις, απολύσεις όπως τις λέμε εμείς. Πιστεύουμε ότι πρέπει να μας πείτε τι θα γίνουν οι εργαζόμενοι στα εργοστάσια της Μάνδρας και της Ελευσίνας, ποιο είναι το σχέδιο για αυτούς, γιατί δεν το διευκρινίζετε.
Και βέβαια, πρέπει να πούμε ότι εδώ οι εργαζόμενοι στα Ελληνικά Αμυντικά Συστήματα είχαν αρκετά θέματα με τις συλλογικές συμβάσεις τους. Αυτές καταργήθηκαν. Καταργήθηκαν πολλά από τα δικαιώματά τους. Ήδη οι μειώσεις είναι 50% με 60%. Δίνετε σαν κίνητρα αυτά που λέτε, αλλά είναι ψίχουλα μπροστά σε αυτά που ήταν και τα αφαιρέσατε μέχρι τώρα. 
Εμείς λέμε ότι πρέπει να δοθούν στους συνταξιούχους του 2012-2013 αυτά που τους χρωστάτε. Είναι οι αποζημιώσεις τους, τις οποίες δεν έχετε δώσει μέχρι τώρα και δεν ξέρω τι σκέφτεστε για αυτά. Αναφέρομαι στις αποζημιώσεις των συνταξιούχων του 2012-2013. 
Επίσης, σε σχέση με τα εργοστάσια αυτά και το υλικό που ετοιμάζεται τώρα, χρειάζονται προσλήψεις προσωπικού και είναι γνωστό ότι έχετε στα εργοστάσια αυτά πέρα από τη φύλαξη, διοικητικούς υπαλλήλους και ενοικιαζόμενους εδώ και δέκα χρόνια. Φαντάζομαι ότι τους έχετε έτσι, γιατί καλύπτουν πραγματικές ανάγκες του εργοστασίου. Δεν μπορεί επί δέκα χρόνια να έχετε ενοικιαζόμενους εργαζόμενους και να λέτε ότι σήμερα πάτε για οικειοθελείς αποχωρήσεις. Είναι αρκετοί αυτοί. Άρα λοιπόν, υπάρχει ανάγκη για προσωπικό. 
Εμείς λέμε ότι τα ΕΑΣ πρέπει να παραμείνουν, να εκσυγχρονιστούν, να αναπτυχθούν, να προσληφθεί προσωπικό και να αποτελεί μία βιομηχανία, η οποία θα υπηρετεί την άμυνα της χώρας με απεξάρτηση από το ΝΑΤΟ και την Ευρωπαϊκή Ένωση, με κουμάντο που θα κάνει η ίδια η χώρα μας.
Ψηφίζουμε κατά της αρχής του νομοσχεδίου. Θα ψηφίσουμε σειρά άρθρων και θα ήταν σημαντικό, όπως είπα και στην αρχή, να κάνατε αποδεκτή την τροπολογία που καταθέσαμε με αιτήματα της Πανελλήνιας Ομοσπονδίας Ενώσεων Στρατιωτικών και με την οποία αντιμετωπίζουμε αρκετά από τα προβλήματά τους.",137402,""," ΧΡΗΣΤΟΣ ΚΑΤΣΩΤΗΣ",113,"",113
"19062","
"," Ευχαριστούμε, κύριε συνάδελφε.
Τον λόγο έχει ο κ. Γεώργιος Νταβρής, ειδικός αγορητής των Ανεξάρτητων Δημοκρατικών Βουλευτών.",137403,"Chairman","ΠΡΟΕΔΡΕΥΩΝ",175,"",175
"19063","
"," Ευχαριστώ, κύριε Πρόεδρε.
Κυρία Υπουργέ, αγαπητοί συνάδελφοι, σαράντα χρόνια πέρασαν από την αποκατάσταση της δημοκρατίας. Καμμιά φορά και τα νούμερα έχουν τη σημειολογία τους. Η γενική κατάσταση και αυτό που εισπράττει
ο μέσος πολίτης δεν είναι εορταστικό κλίμα. Μάλλον μνημόσυνο θυμίζει, τα «σαράντα». 
Το 30% των Ελλήνων είναι κάτω από το όριο της φτώχειας. Υπάρχει αβεβαιότητα. Η χώρα είναι χωρίς πυξίδα και εμείς στη Βουλή, κυρία Υπουργέ, με αυτό το νομοσχέδιο μάλλον ασχολούμαστε –επιτρέψτε μου την έκφραση που λέμε σε κάποια καφενεία- με τα «λιμά», με τις λεπτομέρειες. 
Δεν νομίζω να έχετε αγωνία σήμερα για το αν θα περάσει το νομοσχέδιο. Έχει θετικά στοιχεία. Νομίζω ότι περισσότερη αγωνία έχει η Κυβέρνηση για το αν θα περάσουν οι τροπολογίες παρά αν θα περάσει το συγκεκριμένο νομοσχέδιο. 
Σημείωσα μερικές εκφράσεις του αγορητή του ΠΑΣΟΚ που μίλησε και χρησιμοποίησε επανειλημμένα τον όρο «λαϊκισμός», όπως κατά κόρον αυτός χρησιμοποιείται και από την κυβερνητική προπαγάνδα.
Εγώ γνωρίζω ότι ο απόλυτος λαϊκισμός είναι το ψέμα και η χώρα και η δημοκρατία, κυρία Υπουργέ, κύριοι συνάδελφοι, έχει φτάσει εδώ διότι από το 1974 και δώθε λέγονται ψέματα, πληθώρα ψεμάτων. Ας συνδέσουμε, λοιπόν, αυτά τα ψέματα με το νομοσχέδιο. 
Η κυρία Αντιπρόεδρος, η κ. Κόλλια, λέει: «Είναι μια παλιά αμαρτία τα ΕΑΣ». Λίγο ή πολύ το έχουμε ακούσει απ’ όλα τα κόμματα στις επιτροπές. Έχει λεχθεί ποτέ η αλήθεια, κυρία Υπουργέ, γι’ αυτά τα πράγματα στην επιτροπή της Βουλής; «Θα γίνει κάποια στιγμή, θα δούμε το γενικό πλάνο» και προχωράμε χωρίς πυξίδα. 
Τι μερίδιο είχανε τα ΕΑΣ και τι συμμετοχή στην αμυντική βιομηχανία; Ελάχιστα. Ρώτησα, όταν ξαναήμουν στην Επιτροπή Εξωτερικών και Άμυνας, τον προηγούμενο Αρχηγό Στρατού τι μερίδιο συντήρησης έπαιρνε η ΕΛΒΟ για τα οχήματα του Στρατού. Έπαιρνε περίπου 12.000. Τίποτε. 
Γιατί φτάσαμε εδώ, κυρία Υπουργέ; Γιατί ασχολούμενοι με τα «λιμά» και επειδή δεν έχουμε αναβαθμίσει το Κοινοβούλιο, οι προηγούμενες Επιτροπές Εξωτερικών και Άμυνας δεν ασχολούνταν με τα σοβαρά θέματα της Επιτροπής. Ούτε καν ελάμβαναν γνώση των απλών απορρήτων στοιχείων. Λίγο ή πολύ το είπαμε και για τους εργάτες, το είπε και ο κ. Χατζηλάμπρου. Με τι ασχολούμαστε; Με τα «ψιλά». 
Νόμιζα σαν αξιωματικός ότι η Επιτροπή Εξωτερικών και Άμυνας θα δουλεύει, όπως δουλεύουν οι Επιτροπές Εξωτερικών και Άμυνας των άλλων χωρών. Νόμιζα ότι θα δίνουν λόγο εδώ οι υπηρεσίες, τα Επιτελεία, τα Υπουργεία, ότι θα ελέγχονται. Πώς θα ασκηθεί ο κοινοβουλευτικός έλεγχος, που έρχεται ο ελληνικός λαός και τον δίνει στην αντιπολίτευση, για να ασκήσει αυτό το δικαίωμα; Δεν υπάρχει. 
Ερχόμαστε να συζητήσουμε στο «και είκοσι πέντε». Είπατε χθες, κυρία Υπουργέ –και με συγχωρείτε που ανάβω πού και πού, αλλά δεν μπορώ, δεν το αντέχω αυτό το πράγμα- ότι θα συζητήσουμε για την Παλαιστίνη». Στο «και είκοσι πέντε»; Όχι στο «παρά πέντε»; 
Ερχόμαστε να συζητήσουμε για το θέμα των υποβρυχίων –προσέξτε- που είναι μια μικρή αμαρτία των ΕΑΣ. Το έφερε ο ΣΥΡΙΖΑ. Άκουσα τον κύριο Υπουργό να δίνει υπόσχεση ότι θα μελετήσει, θα φέρει ένα νομικό πλαίσιο να το συζητήσουμε, για να μπορέσουμε να κόψουμε τον τρόπο με τον οποίο κινούνται όλοι αυτοί οι αμαρτωλοί, που είπε η κ. Κόλλια. 
Είδατε εσείς να γίνεται τίποτα τέτοιο; Πηγαίνουμε και ασχολούμαστε –θα επαναλάβω τον όρο- με τα «λιμά», κυρία Υπουργέ. Εάν οι επιτροπές, από τον καιρό που ήσασταν στο ΠΑΣΟΚ και μετά η Νέα Δημοκρατία, ασκούσαν ελάχιστο κοινοβουλευτικό έλεγχο…",137404,""," ΓΕΩΡΓΙΟΣ ΝΤΑΒΡΗΣ",209,"",209
"19064"," 
"," Παρακαλώ, μη χτυπάτε το χέρι σας.",137405,"Chairman","ΠΡΟΕΔΡΕΥΩΝ",175,"",175
"19065","
"," Με συγχωρείτε. 
Θα την αναβαθμίσω τη δημοκρατία με το να σταματήσω να χτυπάω.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)
Εάν όλες αυτές οι Επιτροπές Άμυνας τα προηγούμενα χρόνια ασχολούνταν με τα σοβαρά θέματα, δεν θα έφταναν οι Ένοπλες Δυνάμεις και η χώρα εδώ που έχουμε φτάσει.
Το μόνο που καταλαβαίνει ο ελληνικός λαός στο χώρο των Ενόπλων Δυνάμεων, είναι ότι υπάρχει ένας Άκης Τσοχατζόπουλος, το «δεκάρι», μπήκε μέσα, τελειώσαμε. Δεν υπάρχει τίποτα άλλο!
Τώρα ερχόμαστε εδώ και συζητάμε τι θα γίνει με αυτούς με την εθελούσια έξοδο. Και ποιος τους πληρώνει αυτούς; Και τι θα γίνει; Είδατε κανένα πλάνο, κύριε Βούτση, κύριε Χατζηλάμπρου, για το πού θα πάει η αμυντική βιομηχανία; Εγώ δεν είδα. 
Και πάμε στα του νομοσχέδιου, στο θέμα για τους φάρους. Νομίζω ότι θα ήταν θέματα αυτά τα οποία λύνονταν από το Γενικό Επιτελείο Ναυτικού. Εκτιμώ ότι αν ζητήσετε χαρτιά, εισηγήσεις και έξοδα, τα οποία έχει πληρώσει το Ναυτικό και το Υπουργείο, με λίγα λόγια, όλα αυτά τα χρόνια, θα δείτε ότι μάλλον θα ήταν χρυσοί οι φάροι. Τέτοια εντύπωση έχω, γιατί έχω περάσει και ξέρω πώς δουλεύει το χρήμα. Κι ερχόμαστε εδώ και τρώμε ώρες και συνεδριάσεις για τους φάρους. 
Ερχόμαστε και συζητάμε για το θέμα –και ακούω, δυστυχώς και τη ΔΗΜΑΡ, την κ. Γιαννακάκη- των ανυποτάκτων.
Πώς θα πείσουμε τον Έλληνα να υπηρετήσει στον Ελληνικό Στρατό –αυτή είναι η γενεσιουργός αιτία- που θα πάει στο σχολειό του, θα πάει στο λύκειο, θα πάει στο πανεπιστήμιο, εάν δεν τον πείσουμε ότι πάει να υπηρετήσει την πατρίδα του; Με τα πρόστιμα, κυρία Υπουργέ; Ή, κυρία συνάδελφε της ΔΗΜΑΡ, πώς θα πάει ο Έλλην πολίτης στο στρατό, αν δεν μάθει από το σχολειό του ότι πρέπει να υπηρετήσει την πατρίδα του; 
Και αυτός ο πλούσιος που θα έχει τα εκατομμύρια που είναι σε διαπλοκή με τις Ένοπλες Δυνάμεις, θα πάει και θα πει: «πόσα χρόνια έχω εγώ; Δέκα. Πληρώνω και έξω. Τελειώσαμε με το πρόστιμο». Ενώ ο κακομοίρης, ο απλός πολίτης του οποίου έτυχε να είναι ο πατέρας του στην Αυστραλία, στη Γερμανία και θέλει να υπηρετήσει και αργεί γιατί θέλει έναν μήνα να τελειώσει το πανεπιστήμιο ή τη δουλειά, τότε τρώει το ίδιο πρόστιμο. Έτσι λύνονται αυτά; Δυστυχώς, όχι.
Νομίζω ότι δεν είναι θέμα σήμερα το νομοσχέδιο. Σήμερα, αν περπατήσουμε στους δρόμους της Αθήνας, θα δούμε ότι είναι μια μαύρη μέρα για τη δημοκρατία. Εγώ ως Βουλευτής της Αντιπολίτευσης έχω αγωνία για το πού πάει η χώρα. Δεν αντιλαμβάνομαι πώς μπαίνουν όλα αυτά τα προαπαιτούμενα και νομίζω ότι ασχολούμαστε με τα μικρά, ενώ χανόμαστε. 
Η πολιτική είναι η τέχνη της επιλογής της ατζέντας, των προτεραιοτήτων. Πρέπει να βρούμε λεφτά για να μπορούμε να πληρώσουμε αυτούς που είναι στην εθελούσια έξοδο. Ποιος θα πληρώσει τα λεφτά; Εδώ θέλω και τη συνδρομή της μείζονος Αντιπολίτευσης, κύριε Χατζηλάμπρου. Για τα λεφτά δεν μιλάει κανείς. Μιλάμε για το κούρεμα. Και για τα λεφτά εύκολα βρίσκουμε ή η εφορία –όπως είπε άλλος συνάδελφος- θα κινηθεί για το πρόστιμο των 6.000 ευρώ του ανυπότακτου, θα τον βρει το σύστημα και η τράπεζα και θα τα πάρει.
Από τους είκοσι πέντε χιλιάδες, όπου τα 35 δισεκατομμύρια είναι μαύρα λεφτά –και πολλά από αυτά προέρχονται από την μαύρη τρύπα και την «παράγκα» των Ενόπλων Δυνάμεων- πότε στο καλό θα πάρετε αυτό το στικάκι και θα το βάλετε σε έναν υπολογιστή για να τους πάρετε αυτά τα μαύρα 35 δισεκατομμύρια, για να περισσέψουν λεφτά, να φτιάξουμε τους φάρους, να φτιάξουμε τα σχολεία, να αναστήσουμε την αμυντική βιομηχανία; Κουβέντα!
Δεν έπρεπε να είναι σήμερα προτεραιότητα το πού θα πρέπει να βρούμε τα λεφτά; Δεν έπρεπε, κυρία Υπουργέ; Με τι θα ασχοληθούμε; Με τους φάρους που μπορεί να το λύσει το Ναυτικό; 
Δεύτερο θέμα, ακούω για το ζήτημα των μεταρρυθμίσεων. Ποιος ορίζει αυτές τις μεταρρυθμίσεις; Έχουμε σκεφτεί ποια είναι η στρατηγική σκόπευση των δανειστών να μας λύσουν το πρόβλημα; Γνωρίζετε στο Υπουργείο Εθνικής Άμυνας ότι τα Επιτελεία ή οι υπηρεσίες κάνοντας χρήση ακόμα και των crypto διακινούν έγγραφα μεταξύ τους ακόμα και απόρρητα.
Και εδώ οι δημόσιες υπηρεσίες, όπου έχουν–ας πούμε- 20% του φόρτου του διαδικτύου -γιατί οι άλλες επιχειρήσεις συνεννοούνται μεταξύ τους μέσω του διαδικτύου- δεν επικοινωνούν μεταξύ τους. Πηγαίνει ο Βουλευτής να πληρώσει το πρόστιμο των 40 ευρώ κλήση στην Πάτρα στο δημαρχείο, που ειδοποιεί η εφορία. Όταν, όμως, παίρνω το χαρτί, εγώ πρέπει να κάνω τον ταχυδρόμο και να το πάω στην εφορία. Η μία υπηρεσία δεν μιλάει με την άλλη. Πού είναι η μεταρρύθμιση του Υπουργείου Εσωτερικών; Υπάρχει αυτή η μεταρρύθμιση; Γιατί δεν την κάνετε; Στοιχίζει; Δεν το κατάλαβα.
Τι γίνεται με το θέμα της φοροκλοπής και της φοροδιαφυγής, η οποία θα έβγαζε στον αφρό –και συνδέεται με όλα αυτά που γίνονται και στις Ένοπλες Δυνάμεις- όλους αυτούς με τα 35 δισεκατομμύρια που είναι και μαύρα; Δεν τους πιάνετε αυτούς. 
Στο ΠΑΣΟΚ, κυρία Υπουργέ, κυρία Γεννηματά, ο κ. Δρεττάκης -ο συγχωρεμένος ο πατέρας σας ήξερε- έφερε έναν καταπληκτικό νόμο κάποτε. Δεν υπάρχει απόρρητο για την Οικονομική Επιτροπή της Βουλής. 
Πού είναι η αναβάθμιση του Κοινοβουλίου; Πού είναι; Πώς θα νιώθει ο τραπεζίτης της Ελλάδας ξέροντας ότι εάν θα έρθει στην Επιτροπή Οικονομικών θα τον γονατίσει κάτω η δημοκρατία, για να βρει αυτούς τους φοροκλέφτες; Δεν υπάρχει αυτό, αγαπητοί συνάδελφοι.
Εδώ είμαστε πρωτάκια. Η εξουσία είναι εκτός Κοινοβουλίου. Μας τη δίνει ο λαός και εμείς την πετάμε. Δεν την διεκδικούμε καν.
Αυτός ο νόμος, φίλε κύριε Χατζηλάμπρου, με όποια τροποποίηση της ημέρας, πρέπει να επανέλθει. Δεν υπάρχει απόρρητο για τη Βουλή. Έχουμε εδώ λίστες Λαγκάρντ, λίστες Λιχτεστάιν, λίστες «Είκοσι Πέντε», κυκλοφορούν χρήματα απόρρητα. Μέχρι οι δανειστές έχουν βγει απέναντι στο Spiegel και λένε «Οι χοντροί δεν πληρώνουν».
Όχι, δεν πληρώνουν αυτοί. Πρέπει να πληρώσουν τα συνήθη υποζύγια. Αυτή η μεταρρύθμιση θα έρθει; Δεν πρέπει να είναι οι δύο κύριες μεταρρυθμίσεις, αγαπητοί κύριοι συνάδελφοι της Συμπολίτευσης; Γιατί δεν τις λέτε;
Και ακούω ότι και σήμερα είναι ο κ. Βενιζέλος μαζί με τον κύριο Πρωθυπουργό και θα μιλήσουν για το θέμα της αξιολόγησης. Να γίνει η αξιολόγηση, να τη στηρίξει και η Αντιπολίτευση, αλλά πρώτα αξιολόγηση, αγαπητοί συνάδελφοι, πρέπει να γίνει εδώ μέσα.
Πώς θα αξιολογηθώ εγώ, ως Βουλευτής της Επιτροπής Εξωτερικών και Άμυνας, όταν ασχολούμαι με αλλότρια; Δεν ασχολούμαι με το έργο το οποίο μου έδωσε με την ψήφο του ο ελληνικός λαός να έρθω στην επιτροπή να ασχοληθώ. Δεν μπορώ να δώσω την άποψή μου για το πώς πρέπει να χαραχθεί η πολιτική – και ας μην την αποδεχτεί η Κυβέρνηση. Δεν γίνονται αυτά τα πράγματα στην Επιτροπή Εξωτερικών και Άμυνας.
Έρχεται για τη χάραξη της εξωτερικής πολιτικής ο κ. Μακρής, έχει φτιάξει παρατηρητήριο, και μία φορά ως Βουλευτής της Επιτροπής Εξωτερικών και Άμυνας δεν του είπα ποια πρέπει να είναι η θέση μας στο παλαιστινιακό, στην Κριμαία. Δεν υπάρχουν αυτά εδώ. Εδώ εμείς είμαστε για να ασχολούμαστε με τις λάμπες των φάρων και με τις αρβύλες και σε δεύτερη φάση, αφού έχουνε περάσει αυτά.
Επειδή η ώρα πέρασε νομίζω ότι με τον τόνο της φωνής μου απλά σας πέρασα την αγωνία μου. Δεν θέλω να προσβάλω κανένα. Θέλω να σας πω ότι η δημοκρατία πάσχει από το ψέμα. Ψέματα, ψέματα, ψέματα λέμε όλοι παντού! Εάν δεν πούμε αλήθειες τώρα στην κρίση, το έθνος θα πεθάνει, κυρία Υπουργέ. Θα πεθάνει!
Δεν έχει κανένας το δικαίωμα μέσα από αντεγκλήσεις και μικροκομματισμούς να κάνει πίσω. Θα πρέπει να ενωθούμε. Θα πρέπει να βρούμε αυτούς που πήραν τα λεφτά. Θα πρέπει τα λεφτά να τα δώσουμε στη μεσαία τάξη και κάτω. Θα πρέπει η δικαιοσύνη να δουλέψει και όχι να βγαίνει ο νέος Υπουργός και να λέει «τη γράφω στα παλιά των υποδημάτων μου».
Πάνω απ’ όλα, όμως –και αυτό είναι το μήνυμα της ομιλίας μου- θα πρέπει να αναβαθμιστεί το Κοινοβούλιο. Χωρίς αναβαθμισμένο Κοινοβούλιο, με επιτροπές που θα ασκούν και κυβέρνηση, αλλά και αντιπολίτευση, κυρία Υπουργέ, δεν πρόκειται να ζήσει η δημοκρατία και δυστυχώς θα χαθεί και ο Ελληνισμός. 
Εγώ, αυτό θέλω να σας πω και θέλω με όλη τη δύναμη της ψυχής μου να σας καλέσω να το κάνουμε. Και πρώτα απ’ όλα θέλω να απευθυνθώ –κλείνω με αυτό, κύριε Πρόεδρε- στον κύριο Πρόεδρο της Δημοκρατίας.
Σας ευχαριστώ πάρα πολύ.
(Χειροκροτήματα)",137406,""," ΓΕΩΡΓΙΟΣ ΝΤΑΒΡΗΣ",209,"",209
"19066","
"," Εισερχόμεθα τώρα στον κατάλογο των αγορητών.
Τον λόγο έχει ο κ. Ιωάννης Πασχαλίδης για επτά λεπτά με ανοχή.",137407,"Chairman","ΠΡΟΕΔΡΕΥΩΝ",175,"",175
"19067","
"," Ευχαριστώ πολύ, κύριε Πρόεδρε.
Κυρία Υπουργέ, κυρίες και κύριοι συνάδελφοι, στο πρώτο εκ των πέντε κεφαλαίων του σημερινού νομοσχεδίου ρυθμίζονται θέματα που αφορούν το μεγίστης σπουδαιότητας, ιδιαιτέρως για την Ελλάδα, ζήτημα των φάρων.
Η απαίτηση της ίδρυσης και της λειτουργίας των φάρων συνδέεται άμεσα με τη γεωγραφική θέση της χώρας μας, μία χώρα με τεράστιο ανάπτυγμα ακτών, χιλιάδες νησιά και βραχονησίδες όπου οι ανάγκες της ναυσιπλοΐας επέβαλαν από παλιά την ανάπτυξη ενός οργανωμένου δικτύου φάρων, που θα προστάτευαν όσους έπλεαν σε στενά και επικίνδυνα περάσματα και θα τους οδηγούσαν σε ασφαλή περάσματα και μακρινά λιμάνια.
Αποκεντρωμένοι είτε εγκατεστημένοι σε περιοχές αστικές οι κατά τόπους φάροι διαμόρφωσαν ένα ιδιόμορφο δίκτυο με εξαιρετική σπουδαιότητα για τον υδάτινο ορίζοντα της χώρας. Και παρά τον εκσυγχρονισμό των μέσων ναυσιπλοΐας, οι φάροι εξακολουθούν να παραμένουν σημαντικά ναυτιλιακά βοηθήματα και κατ’ επέκταση η αποστολή της Υπηρεσίας Φάρων να διατηρεί σε λειτουργία τους χίλιους πεντακόσιους τριάντα τρεις πυρσούς του ελληνικού φαρικού δικτύου είναι εξαιρετικά σημαντική και πολυδάπανη.
Έτσι, με το νέο νομοθετικό πλαίσιο για την ίδρυση, εγκατάσταση και λειτουργία των φάρων προβλέπεται η δυνατότητα πολιτιστικής αξιοποίησης των φαρικών κτισμάτων από φορείς της τοπικής αυτοδιοίκησης ή άλλους φορείς, καθώς και η αξιοποίηση αυτών με σύστημα αναδοχής. 
Επίσης, παρέχεται η δυνατότητα σε φυσικά ή νομικά πρόσωπα να αναλάβουν την υποχρέωση εκτέλεσης εργασιών ή κάλυψης δαπανών εγκατάστασης, συντήρησης, επισκευής ή ανάδειξης ενός ή περισσότερων φάρων, για ορισμένο χρονικό διάστημα, ενώ οι ανάδοχοι φάρου αποκτούν δικαιώματα σχετικά με την επικοινωνιακή προβολή και τη χρήση του φάρου. 
Σημαντική καινοτομία εισάγεται με το άρθρο 7, το οποίο προβλέπει την υποχρέωση τήρησης ηλεκτρονικού μητρώου πυρσών, γεγονός το οποίο θα προσφέρει πληρέστερη παρακολούθηση των αναγκών του φαρικού δικτύου.
Θα ήθελα επίσης να αναφερθώ και στο άρθρο 19, με το οποίο δίνεται πλέον δυνατότητα παραμονής στους φάρους των μελών της οικογένειας όχι μόνο των φαροφυλάκων, αλλά και των οικογενειών του προσωπικού του Πολεμικού Ναυτικού όσο και των αναδόχων του φαρικού δικτύου. 
Ο εκσυγχρονισμός του θεσμικού πλαισίου ολοκληρώνεται με το άρθρο 21, στο οποίο περιλαμβάνονται ποινικές διατάξεις που αντικαθιστούν πολύ παλιές ρυθμίσεις, που δεν ανταποκρίνονταν στις σημερινές συνθήκες, και προβλέπεται να επηρεάσουν θετικά και άμεσα την ασφαλή ναυσιπλοΐα και την καθημερινή ζωή χιλιάδων Ελλήνων και επισκεπτών που θα μετακινούνται διά θαλάσσης από και προς τα νησιά μας.
Στο δεύτερο κεφάλαιο του παρόντος νομοσχεδίου περιλαμβάνονται διατάξεις προσαρμογής της στρατολογικής νομοθεσίας στις σημερινές απαιτήσεις, με τις οποίες επανακαθορίζονται θέματα σχετικά με την αναβολή κατάταξης για λόγους σπουδών, σχετικά με τους ανυπότακτους και τους αντιρρησίες συνειδήσεως. 
Ειδικότερα, το άρθρο 22 προβλέπει τη μείωση ηλικιακού ορίου κατάταξης στο εικοστό έκτο, από το εικοστό όγδοο έτος ηλικίας που ήταν, για σπουδαστές κολλεγίων τα οποία συνεργάζονται με ανώτερα και ανώτατα εκπαιδευτικά ιδρύματα εξωτερικού και όχι μόνο της Ευρωπαϊκής Ένωσης.
Επίσης, να σημειωθεί ότι διαφοροποιείται η διάρκεια των αναβολών που χορηγούνται για τα κέντρα μεταλυκειακής εκπαίδευσης, σε σχέση με τη διάρκεια των αναβολών που χορηγούνται για τα ΑΕΙ και τα ΤΕΙ, καθώς οι τίτλοι σπουδών που παρέχονται από τα μεν δεν είναι ισότιμοι με αυτούς που παρέχονται από τα δε. 
Επιπλέον, βάσει του άρθρου 23, σε περίπτωση που δύο αδέλφια καλούνται ταυτοχρόνως να υπηρετήσουν, θα έχουν πλέον δικαίωμα αναβολής ανεξάρτητα από την ηλικία τους, ενώ ισχύουσα διάταξη όριζε ότι δικαίωμα αναβολής είχε μόνο ο μικρότερος αδελφός.
Όσον αφορά τη διαπίστευση ακαταλληλότητας στράτευσης, ορίζεται ότι στο εξής την αρμοδιότητα κρίσης στρατιωτών ως ακατάλληλων θα πρέπει να έχουν αποκλειστικά οι επιτροπές απαλλαγών, οι οποίες στελεχώνονται από ειδικούς γιατρούς.
Παράλληλα, με το άρθρο 28, προβλέπεται για τους ανυπότακτους ότι μπορούν να διακόπτουν την ανυποταξία τους σε οποιαδήποτε στρατιωτική αρχή και όχι μόνο στις στρατολογικές υπηρεσίες και στις στρατιωτικές δικαστικές αρχές, όπως ίσχυε μέχρι σήμερα. 
Το άρθρο 29 εστιάζει στη ρύθμιση στρατιωτικών υποχρεώσεων ειδικών κατηγοριών ομογενών. Με τη ρύθμιση αυτή διασφαλίζεται ο αιτιολογικός σκοπός της αρχικής διάταξης, που ήταν η παροχή της δυνατότητας ομαλής προσαρμογής στην Ελλάδα και ειδικότερα η ενσωμάτωση στην οικονομική και κοινωνική ζωή. 
Αναφορικά με τους ανυπότακτους, το νομοσχέδιο στα άρθρα 30 και 32 ορίζει ότι αυτοί που συμπληρώνουν το τριακοστό πέμπτο έτος της ηλικίας τους και αναγνωρίζονται ως αντιρρησίες συνειδήσεως δεν θα εξαιρούνται αναδρομικά από τις προσκλήσεις για την κατάταξη για τις οποίες κηρύχθηκαν ανυπότακτοι και δεν θα εξαλείφεται με παραγραφή το αξιόποινο της ανυποταξίας τους. Θα μπορούν, ωστόσο, να επωφεληθούν των παραπάνω διατάξεων –παραγραφή αξιοποίνου κ.ά.- εφόσον καταταγούν στις Ένοπλες Δυνάμεις μέχρι 1-1-2016.
Ιδιαίτερη μνεία πρέπει να γίνει και στο άρθρο 33, σύμφωνα με το οποίο δίνεται η δυνατότητα αναβολής κατάταξης στους Έλληνες ερευνητές του Ευρωπαϊκού Οργανισμού Πυρηνικών Ερευνών. Είναι μια διάταξη μεγάλης σπουδαιότητας, καθώς σε καμμία περίπτωση δεν θα έπρεπε το επιστημονικό προσωπικό και ιδιαίτερα αυτό που απασχολείται σε τέτοιου είδους υψηλού επιπέδου ευρωπαϊκές ερευνητικές ομάδες να διακόπτει την έρευνά του προκειμένου να εκπληρώσει τις στρατιωτικές του υποχρεώσεις. 
Το τρίτο κεφάλαιο του νομοσχεδίου αφορά διατάξεις με τις οποίες ρυθμίζονται διάφορες εκκρεμότητες που άπτονται υπηρεσιακών θεμάτων και μέριμνας προσωπικού των Ένοπλων Δυνάμεων. Ειδικότερα, με το άρθρο 36 προβλέπεται η δυνατότητα παροχής ειδικής άδειας με αποδοχές, πέραν της κανονικής, μέχρι και τριάντα μέρες τον χρόνο, στο στρατιωτικό προσωπικό των Ένοπλων Δυνάμεων, λόγω ειδικών οικογενειακών προβλημάτων υγείας.
Στο ίδιο πνεύμα του νόμου και το άρθρο 39, βάσει του οποίου εφαρμόζεται μειωμένο ωράριο εργασίας στο στρατιωτικό προσωπικό που επιμελείται τέκνο ή σύζυγο με πνευματική, ψυχική ή σωματική αναπηρία.
Το τέταρτο κεφάλαιο προβλέπει ρυθμίσεις και διατάξεις για ειδικότερα θέματα λειτουργίας των Ενόπλων Δυνάμεων της χώρας μας.
Ειδικότερα στο άρθρο 41 επανακαθορίζεται και το πλαίσιο απονομής ιδιότητας αξιωματικού των Ενόπλων Δυνάμεων σε Ολυμπιονίκες, ενώ γίνεται ρητή πρόβλεψη για τη θεωρητική και πρακτική εκπαίδευση, ώστε να αποκτήσουν βασικές γνώσεις άσκησης καθηκόντων αξιωματικών και στρατιωτικών γενικά.
Με τις προωθούμενες διατάξεις επανακαθορίζονται επίσης οι περιοχές που χαρακτηρίζονται ως παραμεθόριες, αποκλειστικά για την εφαρμογή της νομοθεσίας για την απαγόρευση δικαιοπραξιών σε παραμεθόριες περιοχές.
Στο ίδιο κεφάλαιο με το άρθρο 46 καθορίζονται οι όροι και οι προϋποθέσεις για την εφαρμογή του προγράμματος της εθελουσίας εξόδου των εργαζομένων της εταιρείας «Ελληνικά Αμυντικά Συστήματα – ΑΒΕΕ» που αποσκοπεί στη μείωση του αριθμού του απασχολούμενου προσωπικού, προκειμένου να επιτευχθεί η οργανωτική αναδιάρθρωση και ο εξορθολογισμός της εταιρείας στο ευρύτερο πλαίσιο του κρατικού ανασχηματισμού.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",137408,""," ΙΩΑΝΝΗΣ ΠΑΣΧΑΛΙΔΗΣ",232,"",232
"19068","
"," Ευχαριστούμε κύριε συνάδελφε.
Τον λόγο έχει η κ. Μαρία Κανελλοπούλου για επτά λεπτά με σχετική ανοχή, γιατί συζητούμε συγχρόνως επί της αρχής και επί των άρθρων.",137409,"Chairman","ΠΡΟΕΔΡΕΥΩΝ",175,"",175
"19069","
"," Ευχαριστώ, κύριε Πρόεδρε.
Κυρία Υπουργέ, κυρίες και κύριοι συνάδελφοι, θα τοποθετηθώ επί θεμάτων του νομοσχεδίου που άπτονται της Επιτροπής των Μορφωτικών Υποθέσεων, της οποίας είμαι μέλος.
Θα ξεκινήσω από τα θέματα παιδείας. Καταθέσατε μία τροπολογία που παρατείνει την ισχύ των παλαιών αδειών λειτουργίας ιδιωτικών σχολείων μέχρι την 31η Αυγούστου. Η ρύθμιση αφορά τα σχολεία που είχαν υποβάλει αίτηση χορήγησης άδειας μέχρι τις 15 Ιουλίου. Πρόκειται για συνέχεια των πολλών παρατάσεων που δώσατε με προηγούμενες διατάξεις.
Οι παρατάσεις αυτές υπονομεύουν, κατά τη γνώμη μας, τον λόγο για τον οποίο θεσπίσατε τη νέα διαδικασία αδειοδότησης του 2012. Σκοπός σας ήταν, υποτίθεται, να αναγκάσετε τους σχολάρχες να ρυθμίσουν τα χρέη τους προς το δημόσιο, ώστε να είναι φορολογικά και ασφαλιστικά ενήμεροι για να συνεχίσουν να λειτουργούν. Εντούτοις, οι διαδοχικές παρατάσεις που χορηγείτε, επιτρέπουν στους σχολάρχες να μη ρυθμίζουν τα χρέη τους προς το δημόσιο.
Για τον λόγο αυτό, θα καταψηφίσουμε την τροπολογία. Αναρωτιόμαστε, όμως, ποσα και ποια ιδιωτικά σχολεία είναι αυτά που δεν έχουν ρυθμίσει τις οφειλές τους προς το δημόσιο; Ποια είναι τελικά τα ιδιωτικά σχολεία που μέσω της ρύθμισης προστατεύονται; Πραγματικά, θα θέλαμε μια απάντηση επ’ αυτού.
Ομοίως καταψηφίζουμε τη δεύτερη παράγραφο, με την οποία παρατείνεται η αναστολή του θεσμικού πλαισίου του 2008 για τους φορείς έρευνας και τεχνολογίας. Την καταψηφίζουμε, καθώς θέση μας αποτελεί η άμεση θέσπιση νέου θεσμικού πλαισίου βασισμένου στις προτάσεις των ερευνητών.
Καταψηφίζουμε, επίσης, την επόμενη τροπολογία που αφορά τη Σχολή Αστυφυλάκων και τη Σχολή Αξιωματικών της Ελληνικής Αστυνομίας. Με την τροπολογία αυτή οι επιτυχόντες του 2012-2013 θα εγγραφούν στο ακαδημαϊκό έτος 2015-2016, ενώ οι απόφοιτοι του 2013-2014, που με βάση το προηγούμενο καθεστώς θα εισάγονταν το 2015-2016, πλέον θα εισαχθούν το 2016-2017. Καταψηφίζουμε, λοιπόν, καθώς διαφωνούμε με το να απολλύει ο επιτυχών το δικαίωμα τού να φοιτήσει ως πρωτοετής στη σχολή και το δικαίωμα αυτό να μετατίθεται κατά το δοκούν στο μέλλον.
Στο νομοσχέδιο που συζητάμε σήμερα εμφανίζεται και μία άσχετη τροπολογία του Υπουργείου Πολιτισμού, που παραπέμπει σε κοινή υπουργική απόφαση το ζήτημα της αποζημίωσης για καταδύσεις των αυτοδυτών του Υπουργείου Πολιτισμού. Πρόκειται για άλλη μία τροπολογία που κατατίθεται σε άσχετο νομοσχέδιο, συνήθης σας τακτική, με την οποία πάγια διαφωνούμε. Πέρα, όμως, από τη διαδικασία η τροπολογία και επί της ουσίας κινείται σε εντελώς λάθος κατεύθυνση.
Πρώτον, δεν λύνει το πρόβλημα με τις αποζημιώσεις των αυτοδυτών για τις καταδύσεις παλαιοτέρων ετών, από τον Οκτώβριο του 2011 έως το Σεπτέμβριο του 2013, που δεν τις έχουν πληρωθεί. Δεύτερον και χειρότερο, όμως, είναι ότι με τη ρύθμιση που φέρνετε, ο υπολογισμός του πλαφόν για καταδύσεις ορίζεται ανά μήνα και όχι ανά έτος.
Συγκεκριμένα, δεν μπορεί να ξεπερνά τον αριθμό των έξι καταδύσεων ανά μήνα, πράγμα παράλογο, καθώς όπως οι ίδιοι καταδυόμενοι δηλώνουν, πολλές φορές οι έξι ημέρες δεν αρκούν ούτε καν για την εγκατάσταση και απεγκατάσταση των αγκυροβολίων των συστημάτων αναρρόφησης κ.λπ..
Γενικά πολυήμερη έρευνα με τέτοια ρύθμιση καθίσταται στην πράξη ανέφικτη ή εξαιρετικά πιεστική και επικίνδυνη, καθώς καταδύσεις υπό την πίεση χρόνου αντίκεινται σε κάθε διαδικασία καταδύσεων διεθνώς.
Θα μπορούσε να λυθεί το πρόβλημα, κυρία Υπουργέ, αρκεί να υπάρξει βούληση. Το πλαφόν στον αριθμό καταδύσεων να μπει ανά έτος και όχι ανά μήνα, ώστε η υποβρύχια ανασκαφή να οργανώνεται όπως πρέπει. Όμως, αυτή η ρύθμιση δεν μπορεί να γίνει παρά εξαιρώντας τους αυτοδύτες του Υπουργείου Πολιτισμού από το άρθρο 21 του ν. 4024/2011, το οποίο μιλάει για μηνιαίο πλαφόν. 
Αυτή η εξαίρεση από το ν. 4024 νομοθετήθηκε πριν από λίγο καιρό για το προσωπικό των πλοηγικών σταθμών με το άρθρο 34 του ν. 4256/2014. Άρα δεν είναι κάτι που δεν έχει ξαναγίνει σε συνθήκες μνημονίου. Και καλώς έγινε η εν λόγω εξαίρεση για τους πλοηγούς καθώς ο ν. 4024 αφορά ένα εντελώς άσχετο θέμα και συγκεκριμένα τις εκτός έδρας αποζημιώσεις διαφόρων επιτροπών. Όμως, κυρία Υπουργέ, ομοίως θέλει πολύ φαντασία για να θεωρηθούν οι καταδύσεις συνεδριάσεις επιτροπών, όπως τις θεώρησε η διεύθυνση του Υπουργείου Οικονομικών στη σχετική γνωμάτευσή της, παραβιάζοντας την κοινή λογική.
Συνεπώς κάλλιστα και οι αυτοδύτες του Υπουργείου Πολιτισμού μπορούν να εξαιρεθούν από το άρθρο 21 του ν. 4024, αρκεί να υπάρχει η ίδια πολιτική βούληση που επιδείχθηκε στις συναντήσεις του Υπουργείου Πολιτισμού με τον Σύλλογο Αυτοδυτών, και υπήρξε τότε από κοινού συμφωνία για το περιεχόμενο της τροπολογίας που θα κατατίθετο. Τελικά, μετά από παρελκυστική τακτική δέκα μηνών το Υπουργείο εμφανίζει διαφορετική τροπολογία ερήμην των άμεσα ενδιαφερομένων. Την εν λόγω αρχική μορφή της τροπολογίας την καταθέτω στα Πρακτικά της Βουλής.
(Στο σημείο αυτό η Βουλευτής κ. Μαρία Κανελλοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εξαίρεση από το ν. 4024 ισχύει επίσης για το προσωπικό καταδύσεων του Πολεμικού Ναυτικού και του Λιμενικού Σώματος και καλώς κάνει πάλι και ισχύει. Απλώς θέλουμε να σημειώσουμε πως σε μια ευνομούμενη δημοκρατική πολιτεία δεν είναι δυνατόν να λειτουργούν δύο μέτρα και δύο σταθμά για τους πολίτες της.
Τέλος αναφέρομαι, προκειμένου να ολοκληρώσω την τοποθέτησή μου, στη ρύθμιση που επιχειρεί το παρόν σχέδιο νόμου περί αναδόχων φάρων και γενικές ρυθμίσεις στα άρθρα 5, 6, 19, 20, 22, 47, 49. Δίνετε τη δυνατότητα να παραχωρούνται οι φάροι σε μαικήνες –τι πρωτότυπο!-, οι οποίοι θα μπορούν να τους κάνουν ό,τι θέλουν, να διοργανώνουν εκεί εκδηλώσεις και πάρτι, να τους χρησιμοποιούν για διαφημιστικούς σκοπούς, να τους μετατρέπουν σε τουριστικά καταλύματα. 
Είναι πραγματικά εκπληκτικό το πόσο ευρηματική μπορεί να γίνει η Κυβέρνηση, προκειμένου να προωθήσει ακόμα περισσότερο την ιδιωτικοποίηση του δημόσιου χώρου. Για να μην αναφερθώ σε ζητήματα εθνικής ασφάλειας, ρωτώ τι περιορισμοί τίθενται για φάρους που βρίσκονται σε αρχαιολογικούς χώρους ή έχουν ανακηρυχθεί μνημεία από τις υπηρεσίες του Υπουργείου Πολιτισμού; Είναι ρητορική ερώτηση: κανένας περιορισμός, καμμία προστασία, ούτε για τα κτίσματα των φάρων ούτε για την περιοχή στην οποία ανήκουν. 
Πραγματικά απορώ από πού τέλος πάντων αντλείτε αυτό το δικαίωμα να απαλλοτριώνετε από τους πολίτες αυτής της χώρες αλλά και από τις μελλούμενες γενιές την πολιτιστική κληρονομιά, τον δημόσιο πλούτο, δηλαδή τον πλούτο όλων μας, στο όνομα τάχα της σωτηρίας της πατρίδας. Πόσο πολιτικό θράσος –για να το θέσω ευγενικά- χρειάζεται, προκειμένου να εξακολουθείτε να διαχειρίζεστε τη δημόσια περιουσία ως να ήταν προσωπική και ώς πότε; Ελπίζω όχι για πολύ. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",137410,""," ΜΑΡΙΑ ΚΑΝΕΛΛΟΠΟΥΛΟΥ",96,"",96
"19070","
"," Κύριε Πρόεδρε, μπορώ να έχω τον λόγο για να κάνω μία δήλωση;",137411,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19071","
"," Κύριε Κουρουμπλή, έχετε τον λόγο.",137412,"Chairman","ΠΡΟΕΔΡΕΥΩΝ",175,"",175
"19072","
"," Σας ευχαριστώ, κύριε Πρόεδρε.
Ειλικρινά, δεν θέλω να σηκώσω τους τόνους. Και με όλο τον σεβασμό στο Προεδρείο, κύριε Πρόεδρε, ο Κανονισμός δεν μπορεί να εφαρμόζεται κατά περίπτωση. 
Εξακολουθεί η Κυβέρνηση να φέρνει υπουργικές τροπολογίες, άσχετες με τα νομοσχέδια. Σήμερα συζητούμε ένα νομοσχέδιο που σε τελική ανάλυση δεν νομίζω ότι υπάρχουν και τόσο μεγάλες αποκλίσεις, αλλά μας φέρνετε σε πάρα πολύ δύσκολη θέση. Εδώ συζητούνται τροπολογίες, δεν έρχονται οι Υπουργοί να τις υποστηρίξουν αλλά, κυρίως, έρχονται τροπολογίες άσχετες, κύριε Πρόεδρε.
Ως Αξιωματική Αντιπολίτευση -και είναι πολύ σημαντικό που και ο αξιότιμος συνάδελφος της Νέας Δημοκρατίας έθεσε έναν τέτοιο προβληματισμό- πιστεύουμε ότι πρέπει να κάνει μία τοποθέτηση από το Προεδρείο πάνω σε αυτό. Η Αξιωματική Αντιπολίτευση  ζητάει να γίνει μία τοποθέτηση από το Προεδρείο, διότι εσείς έχετε την ευθύνη τήρησης του Κανονισμού. 
Δεν μπορεί, όμως, να το λέτε αυτό όταν έχετε την άποψη να το πείτε και να μην το λέτε σήμερα, όταν πραγματικά νομίζω ότι δεν υπάρχει αμφισβήτηση από καμμία πτέρυγα της Βουλής ότι παραβιάζεται ο Κανονισμός. Ε λοιπόν, έτσι εκθέτουμε το Κοινοβούλιο σε μία μέρα που τέλος πάντων θα έπρεπε διαφορετικά να προσεγγίζουμε τα ζητήματα. 
Θα σας παρακαλέσουμε μέχρι τουλάχιστον την ώρα που θα τελειώσει η επί της αρχής συζήτηση, να γίνει μία τοποθέτηση από το Προεδρείο της Βουλής για αυτό το φαινόμενο. 
Σας ευχαριστώ.",137413,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19073","
"," Κύριε Κουρουμπλή, κατ’ αρχάς θα πρέπει να σας πω πως από ό,τι με ενημέρωσε η κ. Κόλλια, η οποία προήδρευε πριν από μένα, έχει υπάρξει συμφωνία με όλες τις πτέρυγες της Βουλής -και απεδέχθη το Τμήμα- να γίνει ενιαία συζήτηση επί της αρχής κι επί των άρθρων με μία ανοχή στους ομιλιτάς…",137414,"Chairman","ΠΡΟΕΔΡΕΥΩΝ",175,"",175
"19074"," 
"," Δεν μιλώ για αυτό, κύριε Πρόεδρε.",137415,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19075","
"," Όχι, επειδή είπατε προηγουμένως…",137416,"Chairman","ΠΡΟΕΔΡΕΥΩΝ",175,"",175
"19076","
"," Σε αυτό συμφωνούμε!",137417,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19077","
"," Σας το λέω αυτό, επειδή είπατε προηγουμένως…",137418,"Chairman","ΠΡΟΕΔΡΕΥΩΝ",175,"",175
"19078","
"," Μα συμφωνούμε!",137419,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19079","
"," Ε, αφήστε με να τελειώσω! Σας το λέω αυτό, επειδή είπατε, «μέχρις ότου τελειώσει η επί της αρχής συζήτηση». Είναι ενιαία, λοιπόν,  η συζήτηση, οπότε το «επί της αρχής» δεν χρειάζεται. Άρα κάποια στιγμή πρέπει …",137420,"Chairman","ΠΡΟΕΔΡΕΥΩΝ",175,"",175
"19080","
"," Δώστε μας μία απάντηση, κύριε Πρόεδρε. Έβαλα ένα χρονικό όριο, να κάνετε μία τοποθέτηση…",137421,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19081"," 
"," Σας το είπα, κύριε Κουρουμπλή, γιατί νόμιζα ότι δεν γνωρίζατε ότι έχει γίνει αυτή η συμφωνία.",137422,"Chairman","ΠΡΟΕΔΡΕΥΩΝ",175,"",175
"19082"," 
"," Όχι! Η συμφωνία έγινε.",137423,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19083","
"," Εντάξει. Πρώτον αυτό. 
Δεύτερον…",137424,"Chairman","ΠΡΟΕΔΡΕΥΩΝ",175,"",175
"19084","
"," Θα ολοκληρώσουμε σήμερα...",137425,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19085","
"," Ωραία.",137426,"Chairman","ΠΡΟΕΔΡΕΥΩΝ",175,"",175
"19086"," 
"," Θα ολοκληρώσουμε σήμερα, αλλά από εκεί και πέρα θέλουμε μία τοποθέτηση για τις τροπολογίες που δεν έχουν καμμία σχέση με το νομοσχέδιο.",137427,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19087"," 
"," Ναι, θα σας πω. Θα ήθελα να ξέρω ποιες τροπολογίες εννοείτε.",137428,"Chairman","ΠΡΟΕΔΡΕΥΩΝ",175,"",175
"19088","
"," Έχει οκτώ υπουργικές τροπολογίες.",137429,""," ΧΡΗΣΤΟΣ ΚΑΤΣΩΤΗΣ",113,"",113
"19089","
"," Θα έρθουν; Δεν έχουν έρθει ακόμα; Τι γίνεται;",137430,"Chairman","ΠΡΟΕΔΡΕΥΩΝ",175,"",175
"19090","
"," Έχουν έρθει.",137431,""," ΧΡΗΣΤΟΣ ΚΑΤΣΩΤΗΣ",113,"",113
"19091"," 
"," Σήμερα ήρθαν. Δεν πέρασαν καν από τις επιτροπές.",137432,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19092","
"," Ωραία. Κοιτάξτε, κύριε Κουρουμπλή, κυρίες και κύριοι συνάδελφοι, έχει γίνει δεκτό και έχει νομολογηθεί οιονεί ότι εάν η Βουλή δεν έχει αντίθετη άποψη, συζητούνται αυτές οι τροπολογίες. 
Επομένως, εάν σε μένα τεθεί θέμα και από την κυβερνητική πλειοψηφία, ασφαλώς τότε θα έχω τη δυνατότητα να τοποθετηθώ, όπως εσείς είπατε προηγουμένως. Προς το παρόν, όμως, δεν έχω τέτοια ένδειξη. Θα δούμε στην πορεία τι θα γίνει.",137433,"Chairman","ΠΡΟΕΔΡΕΥΩΝ",175,"",175
"19093","
"," Ο Κανονισμός…",137434,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19094","
"," Θα τα πούμε αργότερα. 
Τον λόγο έχει ο κ. Αναγνωστάκης.",137435,"Chairman","ΠΡΟΕΔΡΕΥΩΝ",175,"",175
"19095","
"," Συγγνώμη, κύριε Πρόεδρε, μπορώ να έχω τον λόγο;",137436,""," ΑΝΔΡΕΑΣ ΛΟΒΕΡΔΟΣ",162,"",162
"19096","
"," Με συγχωρείτε, κύριε Αναγνωστάκη, έχει ζητήσει τον λόγο ο κ. Λοβέρδος. 
Ορίστε, κύριε Υπουργέ.",137437,"Chairman","ΠΡΟΕΔΡΕΥΩΝ",175,"",175
"19097"," 
"," Σας ευχαριστώ, κύριε Πρόεδρε.  
Συγγνώμη, κύριε Αναγνωστάκη, μόνο ένα λεπτό θα μιλήσω. 
Συμφωνώ με αυτά που λέει ο κ. Κουρουμπλής. Έχει δίκιο. Όταν πρόκειται για πολύ μεγάλες νομοθετικές παρεμβάσεις έχει δίκιο. 
Παίρνω τον λόγο, κύριε συνάδελφε, για να αιτιολογήσω μία τροπολογία που έχουμε καταθέσει εμείς. Δεν είναι σχετική με τα θέματα του Υπουργείου Εθνικής Αμύνης με την έννοια που το απαιτείτε, αλλά είναι πάρα πολύ λειτουργική και βραχεία σε ό,τι αφορά τις διατυπώσεις της. 
Πρώτα από όλα, ζητάμε ενάμισι μήνα παράτασης μιας προθεσμίας για την ολοκλήρωση κάποιων σχολείων, ιδιωτικών εκπαιδευτηρίων. Αν δεν ξεκινήσει η χρονιά για τα παιδιά που έχουν κάνει εκεί τις σπουδές τους, θα έχουμε πάρα πολλά προβλήματα με δικαστικές εμπλοκές. 
Υπήρχε μία προθεσμία, κύριε Πρόεδρε, μέχρι τις 15 Ιουλίου. Ζητάμε να γίνει 31 Αυγούστου του τρέχοντος έτους, δηλαδή να υπάρξει παράταση για ενάμισι μήνα. 
Και δεύτερον, θα ήθελα να αναφερθώ στο θέμα το οποίο έθεσε η αγορήτρια του ΣΥΡΙΖΑ, η κ. Κανελλοπούλου, την επί πολλά χρόνια αναβολή της έναρξης ισχύος ενός νόμου για την έρευνα και τη τεχνολογία, που ψηφίστηκε το 2008. Αυτό, από ό,τι πληροφορήθηκα, κυρίες και κύριοι συνάδελφοι, αναβάλλεται διότι προϋποθέτει για την εφαρμογή του εκατόν πενήντα τρία προεδρικά διατάγματα και υπουργικές αποφάσεις. Είναι ένας νόμος, δηλαδή, νεκρός από τη μέρα που ψηφίστηκε. Το Υπουργείο έχει ετοιμάσει μία νομοθετική παρέμβαση για την έρευνα και τη τεχνολογία. Τη συζητώ. Τη βρήκα έτοιμη. Υπάρχει συνέχεια και της πολιτικής και της διοίκησης. Το σέβομαι αυτό, αλλά δεν είμαι και υποχρεωμένος να καταθέτω ό,τι μου παραδίδει ο προηγούμενος. Διατηρώ το πολιτικό μου δικαίωμα να επαναξιολογήσω. Η επαναξιολόγηση αυτής της νομοθετικής πρωτοβουλίας γίνεται αυτές τις μέρες και αν συμφωνήσουμε με το περιεχόμενο, όπως το είχαν σχεδιάσει οι προηγούμενοι συνάδελφοι, θα το φέρουμε αμέσως στη Βουλή.
Πάντως, είμαστε υποχρεωμένοι να ζητάμε -αυτό που γίνεται σταθερά από το 2008, επαναλαμβάνω, επί όλων των Κυβερνήσεων- να αναβληθεί η εφαρμογή του ισχύοντος –τυπικώς- νόμου για την έρευνα και την τεχνολογία. Δεν είναι τίποτα περισσότερο. 
Αυτά ήθελα να πω, κύριε Πρόεδρε.",137438,""," ΑΝΔΡΕΑΣ ΛΟΒΕΡΔΟΣ",162,"",162
"19098"," 
"," Ευχαριστούμε, κύριε Υπουργέ. 
Τον λόγο έχει ο κ. Αναγνωστάκης.",137439,"Chairman","ΠΡΟΕΔΡΕΥΩΝ",175,"",175
"19099","
"," Ευχαριστώ πολύ, κύριε Πρόεδρε. 
Κύρια Υπουργέ, κύριε Υπουργέ, κυρίες και κύριοι Βουλευτές, ως Γραμματέας της Κοινοβουλευτικής Ομάδας της Δημοκρατικής Αριστεράς θα μου επιτραπεί να κάνω αναφορά σε δύο ζητήματα που αφορούν όχι μόνο την ελληνική κοινωνία, αλλά συνολικότερα –θα έλεγα- την ευρωπαϊκή και τη διεθνή κοινότητα. 
Θέλω να ξεκινήσω από όσα συμβαίνουν στη Λωρίδα της Γάζας και να δηλώσω εκ μέρους των Βουλευτών της Δημοκρατικής Αριστεράς ότι εκφράζουμε την αλληλεγγύη μας στον παλαιστινιακό λαό και ενώνουμε τη φωνή μας για να σταματήσουν οι εχθροπραξίες και οι επιθέσεις που γίνονται εναντίον του, επιθέσεις που καταγράφουν, δυστυχώς, θύματα παιδιά και υπερήλικες ανθρώπους, οι οποίοι διεκδικούν να ζουν ανθρώπινα. Η διεθνής κοινότητα και η Ευρωπαϊκή Ένωση έχουν υποχρέωση να παρέμβουν προκειμένου να υπάρξει ειρήνη στην ευρύτερη περιοχή. 
Για εμάς το όλο ζήτημα συνδέεται με την αναγνώριση του δικαιώματος του παλαιστινιακού λαού να έχει το δικό του ελεύθερο κράτος. Η καρδιά του προβλήματος είναι φυσικά η κατοχή. Κι αυτή η κατοχή πρέπει να σταματήσει. 
Σήμερα, παράλληλα με τη λειτουργία του Τμήματος υπήρχε μια εκδήλωση προς τιμήν της δημοκρατίας και του κοινοβουλευτισμού. Πέρασαν σαράντα χρόνια από την πτώση της χούντας και την αποκατάσταση της δημοκρατίας. 
Σήμερα, όσο ποτέ άλλοτε, οι δυνάμεις του δημοκρατικού τόξου οφείλουν να κρατήσουν ζωντανές τις μνήμες των αγώνων και των θυσιών. Για τη νέα γενιά που αντιμετωπίζει σήμερα το φάσμα της ανεργίας και της περιθωριοποίησης η μόνη εγγύηση για ένα καλύτερο αύριο είναι η διεύρυνση της δημοκρατίας και οι παρακαταθήκες της κοινωνικής αλληλεγγύης. 
Σήμερα, που υπό την πίεση της οικονομικής κρίσης πολλές από τις κατακτήσεις αυτής της περιόδου αμφισβητούνται και οι αρνητές, οι φασίστες, οι ναζιστές σηκώνουν κεφάλι, καθήκον όλων -πολιτικών δυνάμεων και πολιτών- είναι να περιφρουρήσουν το δημοκρατικό κεκτημένο και να αγωνιστούν για ισονομία και κοινωνική δικαιοσύνη. 
Επί του νομοσχεδίου, η ειδική μας αγορήτρια, η συνάδελφος Βουλευτής Πειραιά κ. Γιαννακάκη, ανέλυσε λεπτομερώς και ενδελεχώς όλα εκείνα τα στοιχεία τα οποία μας ωθούν να στηρίξουμε –γιατί όπως ειπώθηκε και από τον Κοινοβουλευτικό Εκπρόσωπο της Αξιωματικής Αντιπολίτευσης δεν υπάρχουν ιδιαίτερα μεγάλες αποκλίσεις- αυτό το νομοσχέδιο, γιατί όντως αντιμετωπίζει τον εκσυγχρονισμό και την αναθεώρηση του γενικού κανονιστικού πλαισίου της λειτουργίας του φαρικού δικτύου της χώρας, με την επιφύλαξη, όπως κατατέθηκε από την πλευρά της Δημοκρατικής Αριστεράς διά στόματος Μαρίας Γιαννακάκη στο άρθρο 20, διότι ρυθμίζονται γενικά θέματα στρατολογικής νομοθεσίας και θέματα μέριμνας προσωπικού. 
Εδώ, η Δημοκρατική Αριστερά κατέθεσε τρεις συγκεκριμένες τροπολογίες. Δυστυχώς, μόνο η μία έγινε αποδεκτή. Νομίζουμε ότι θα έπρεπε και οι άλλες δύο να αντιμετωπιστούν θετικά από την πλευρά της πολιτικής ηγεσίας του Υπουργείου, έτσι ώστε να λύσουμε σοβαρά προβλήματα όπως είναι αυτό της ανυποταξίας. 
Βεβαίως, έχουμε ένα πρόγραμμα εθελούσιας εξόδου των εργαζομένων της εταιρείας «Ελληνικά Αμυντικά Συστήματα Α.Β.Ε.Ε.».
Θα ήθελα να σταθώ ιδιαίτερα σ’ αυτό το τελευταίο, δηλαδή στην τροπολογία που αναφέρεται στους εργαζόμενους και στο μέλλον, τόσο της ΕΑΣ όσο και των θυγατρικών.
Κυρία Υπουργέ, ως Δημοκρατική Αριστερά από το 2010 -τότε με παρεμβάσεις μας- και όταν συμμετείχαμε στον κυβερνητικό συνασπισμό, αλλά και αργότερα ως Δημοκρατική Αριστερά -από πρόπερσι, 30-7-2012- σας είχαμε καταθέσει ερώτηση –προς το Υπουργείο Εθνικής Άμυνας εννοείται- για τη λειτουργία της «Ηλεκτρομηχανικής Κύμης» Εύβοιας.
Στέκομαι σε αυτό, κυρία Υπουργέ. Έγινε αναφορά και από τον αξιότιμο συνάδελφο εισηγητή, τον κ .Χατζηλάμπρου, με τον οποίο δώσαμε πολλές κοινές παραστάσεις και στο Υπουργείο Οικονομικών και στο Υπουργείο Εθνικής Άμυνας. Υπάρχει μία θετική εξέλιξη με την τροπολογία που φέρατε, μία τροπολογία, η οποία δίνει τη δυνατότητα –ακούστε, κυρίες και κύριοι συνάδελφοι- να πληρωθούν, επιτέλους άνθρωποι που είναι απλήρωτοι πάνω από έναν χρόνο. Όμως, καμμία, μα καμμία αναφορά δεν γίνεται στην προηγούμενη τροπολογία, που είχαμε ψηφίσει, για την αποκατάσταση αυτών των ανθρώπων. Δεν γίνεται καμμία αναφορά για το τι αυτοί θα αντιμετωπίσουν αν και εφόσον, βέβαια, τους καταβληθούν τα δεδουλευμένα. 
Έγινε μία ιδιαίτερη αναφορά για το ρόλο που θα μπορούσαν να παίξουν τα Ελληνικά Αμυντικά Συστήματα, έναν ρόλο, κατά τη γνώμη της Δημοκρατικής Αριστεράς, αλλά και κατά την προσωπική μου εκτίμηση, πρωταγωνιστικό και στα Βαλκάνια και στη Νότια Ευρώπη.
Αντ’ αυτού, δυστυχώς, κυρία Υπουργέ, αντιμετωπίζεται η Ελληνική Αμυντική Βιομηχανία αποσπασματικά και στη λογική μιας δημοσιονομικής και μόνο αντίληψης, όταν –επαναλαμβάνω- θα μπορούσε να αποτελέσει στοιχείο ή πυλώνα μιας αναπτυξιακής πρότασης εξόδου ακόμα και από την κρίση.
Και αντί να διασφαλίζεται, κυρία Υπουργέ, πέραν της καταβολής των δεδουλευμένων και η συνέχεια της εργασιακής σχέσης αυτών των ανθρώπων, τους οδηγούμε πάλι στην αβεβαιότητα.
Θα ήθελα από τούτο εδώ το Βήμα να κάνω έκκληση στην πολιτική ηγεσία του Υπουργείου να κάνει χρήση της τροπολογίας που είχε ψηφιστεί πριν περίπου –νομίζω- έξι ή επτά μήνες και να έχουν την κοινωνική προστασία που προβλέπει έτσι κι αλλιώς το θεσμικό νομικό μας πλαίσιο. Είναι αδιανόητο σε μία περίοδο που μετράμε περισσότερο από ενάμισι εκατομμύριο ανέργους, συνεχώς σ’ αυτόν τον αριθμό να προστίθενται και άλλοι οι οποίοι δεν έχουν -χωρίς κανέναν λαϊκισμό- στον ήλιο μοίρα και, μάλιστα, σε μία περιοχή, όπως είναι, δυστυχώς, η Στερεά Ελλάδα και ο Νομός της Εύβοιας που έχουν πολύ μεγαλύτερο ποσοστό ανεργίας από τον μέσο όρο λόγω της αποβιομηχάνισης.
Κάνω έκκληση, λοιπόν, κυρία Υπουργέ, με βάση και τις αντικειμενικές δυσκολίες που αντιμετωπίζετε ως Υπουργείο -αλλά και ως Κυβέρνηση συνολικά- στο ζήτημα της δημοσιονομικής προσαρμογής, να δοθεί η δυνατότητα σε αυτούς τους ανθρώπους να έχουν το συνταγματικά κατοχυρωμένο δικαίωμα στην εργασία.
Υπό αυτήν την έννοια, στηρίζουμε τη συγκεκριμένη τροπολογία. Περιμένουμε, όμως, από την πλευρά σας ακόμη ένα βήμα προς τη θετική κατεύθυνση.
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)",137440,""," ΔΗΜΗΤΡΙΟΣ ΑΝΑΓΝΩΣΤΑΚΗΣ",11,"",11
"19100","
"," Ευχαριστούμε, κύριε συνάδελφε.
Τον λόγο έχει η κ. Αυλωνίτου.",137441,"Chairman","ΠΡΟΕΔΡΕΥΩΝ",175,"",175
"19101","
"," Κυρίες και κύριοι συνάδελφοι, έλεος πια με αυτές τις τροπολογίες! Σε κάθε νομοσχέδιο που συζητάμε, έρχονται ένα σωρό τροπολογίες άσχετες με το εξεταζόμενο νομοσχέδιο και που πολλές φορές φαίνεται ότι είναι πιο σημαντική η ψήφιση των τροπολογιών παρά το ίδιο το νομοσχέδιο.
Πώς γίνεται κάθε φορά, με τον έναν ή με τον άλλο τρόπο, να τρυπώνουν τροπολογίες, οι οποίες έχουν ως τελικό αποτέλεσμα να ικανοποιούν τους εθνικούς μας εργολάβους; Φέρνω ως παράδειγμα την τροπολογία που ήρθε από το Υπουργείο Μεταφορών και Επικοινωνιών την τελευταία στιγμή, όπου παραχωρεί στους εθνικούς μας εργολάβους όχι μόνο τα πολύ μεγάλα έργα, αλλά και τα μεγάλα και τα μικρά έργα, όλα, κάθε τι που υπάρχει, αφού στην ουσία με αυτή την τροπολογία καταργεί τα κατώτερα όρια προϋπολογισμού του κάθε έργου, όπου μέχρι τώρα απαγορευόταν να συμμετέχουν οι μεγάλοι!
Έτσι, στην Ελλάδα της κρίσης, της φτώχειας και της εξαθλίωσης, ουσιαστικά βάζουμε ταφόπλακα σε όλες τις μικρομεσαίες οικοδομικές επιχειρήσεις, αλλά και σε όλους τους μηχανικούς, οι οποίοι τολμούν να ασκούν ακόμα επάγγελμα. 
Μπορεί, κυρίες και κύριοι συνάδελφοι, στον πάνω όροφο να γιορτάζουμε τη δημοκρατία, αλλά εδώ, στον κάτω όροφο, με αυτά που ψηφίζονται και με την κυβερνητική πολιτική που ασκείται, ουσιαστικά η δημοκρατία συρρικνώνεται κάθε μέρα!
Κάνω έκκληση σε εσάς, κυρία Υπουργέ, να μη δεχθείτε τροπολογίες, οι οποίες δεν έχουν σχέση με το αντικείμενο του εξεταζόμενου νομοσχεδίου. 
Βλέποντας, λοιπόν, το σημερινό νομοσχέδιο του Υπουργείου Εθνικής Άμυνας «Φάροι, Στρατολογία και άλλες διατάξεις», είναι, φοβάμαι, ιδιαίτερα αποκαλυπτικό το πώς βλέπει η Κυβέρνηση την εθνική άμυνα της χώρας μας στα χρόνια των μνημονίων. Δεν θα πω ότι η Κυβέρνηση δεν ενδιαφέρεται για την εθνική άμυνα, αλλά οι απαιτήσεις της τρόικας προέχουν. 
Το νομοσχέδιο εκσυγχρονίζει τον ν. 1629/1951 περί φάρων και το κάνει για να προσαρμοστεί η ισχύουσα νομοθεσία σε δύο μνημονιακές υποχρεώσεις: την ιδιωτικοποίηση των λιμανιών και την ανάθεση της συντήρησης των διατηρητέων φάρων σε ιδιώτες αναδόχους έναντι απροσδιορίστου ανταλλάγματος. 
Στη συνέχεια διευθετεί ζητήματα στρατολογίας, διευκολύνοντας την ίδρυση ιδιωτικών κολλεγίων με την παροχή αναβολής στράτευσης και την είσπραξη 6.000 ευρώ από ανυπότακτους, είτε αυτό αφορά ανυπότακτους μιας μέρας, είτε πολλών χρόνων. Εδώ δεν υπάρχει καμμία δικαιοσύνη και καμμία αναλογικότητα.
Το  νομοσχέδιο καταλήγει προωθώντας μια βασική απαίτηση της τρόικας, το κλείσιμο της Ελληνικής Αμυντικής Βιομηχανίας με το πρόγραμμα εθελουσίας εξόδου των εργαζομένων της εταιρείας «Ελληνικά Αμυντικά Συστήματα». Πρόκειται για το πρώτο βήμα μιας πορείας που θα οδηγήσει στο οριστικό κλείσιμο των «Ελληνικών Αμυντικών Συστημάτων» στο άμεσο μέλλον. Διότι, είναι προφανές ότι όταν η χώρα περνάει βαθιά οικονομική κρίση επειδή εισάγουμε περισσότερα από όσα εξάγουμε, εμείς πρέπει να σταματήσουμε να παράγουμε αμυντικό υλικό στην Ελλάδα και να εισάγουμε τα πάντα από τη Γερμανία. 
Αυτή είναι οπωσδήποτε η απόλυτα ενδεδειγμένη οδός για την αντιμετώπιση της οικονομικής κρίσης. Δεν λύνεται, βέβαια, έτσι η οικονομική κρίση της Ελλάδας, αλλά η οικονομική κρίση της Γερμανίας, πράγμα που φαίνεται ότι είναι το ζητούμενο της τρόικας. 
Ενδιάμεσα το νομοσχέδιο ρυθμίζει και διάφορα επιμέρους θέματα, όπως ότι το δημόσιο θα καλύπτει τα δικαστικά έξοδα μελών του προσωπικού των Ενόπλων Δυνάμεων, ακόμα και όταν κατηγορούνται για διαφθορά ή απάτη εις βάρος του ελληνικού δημοσίου.
Επιπλέον, υποθέσεις ιατροδικαστικού ενδιαφέροντος στις Ένοπλες Δυνάμεις δεν θα υπάγονται πια στην ανεξάρτητη Ιατροδικαστική Υπηρεσία, αλλά σε ένστολους ιατροδικαστές, που θα υποχρεούνται να αποφαίνονται ό,τι διαταχθούν, αφού ως στρατιωτικοί υποχρεούνται να εκτελούν όποια διαταγή τούς δοθεί.
Κορυφαίοι αθλητές, που εξασφαλίζουν συμβόλαια σε ομάδα του εξωτερικού δεν θα δικαιούνται αναβολής στράτευσης. Ας πάνε σε ελληνική ομάδα που θα τους εξασφαλίσει άνετη θητεία εδώ και μετά βέβαια θα τους μεταπωλήσει στο εξωτερικό με κέρδος ή, τέλος πάντων, αν θέλουν αναβολή, ας πάνε να γραφτούν σε κανένα ΙΕΚ! Δεν θα χορηγούμε, όμως, αναβολή για Έλληνες που παίζουν, παραδείγματος χάριν, στη Μάντσεστερ Γιουνάιτεντ. Όταν, κυρίες και κύριοι συνάδελφοι, για πρώτη φορά η Εθνική μας έφτασε στους «δεκαέξι» του Μουντιάλ, από ένα αντιπροσωπευτικό συγκρότημα είκοσι τριών ποδοσφαιριστών, οι δεκατέσσερις από αυτούς τους είκοσι τρεις είχαν συμβόλαια και έπαιζαν σε ομάδες του εξωτερικού. Με το άρθρο 31 που προβλέπει τη διατήρηση αυτής της ευεργετικής διάταξης της αναβολής για όσους ήδη την έχουν, αλλά την καταργεί για την επόμενη φουρνιά, τι θα γίνει; Εάν επιμένετε, κυρία Υπουργέ, στην κατάργηση αυτής της διάταξης, σημαίνει ότι είναι η πρώτη και η τελευταία φορά που είδαμε την Εθνική μας ομάδα στους «δεκαέξι» του Μουντιάλ. 
Το άρθρο 41 τροποποιεί τις διατάξεις τιμητικής απονομής βαθμού αξιωματικού σε ολυμπιονίκες ατομικού αγωνίσματος. Εδώ περιέχονται αρκετές σωστές διατάξεις που αποβλέπουν στην καλύτερη ένταξη των ολυμπιονικών στις Ένοπλες Δυνάμεις. Πρέπει, όμως, να επισημάνω ότι δεν είναι όλοι οι ολυμπιονίκες απόφοιτοι ΤΕΦΑΑ. Δεν έχουν απαραίτητα όλοι εκ του νόμου προσόντα εκπαιδευτών Φυσικής Αγωγής. Έτσι, στην παράγραφο 6, στο εδάφιο γ’ θα πρέπει να προστεθεί μετά το «αναλαμβάνοντας καθήκοντα εκπαιδευτών Φυσικής Αγωγής» η φράση «εφόσον έχουν πτυχίο ΤΕΦΑΑ». Ακόμα, στην παράγραφο 9 πρέπει να προστεθεί η φράση «με την προϋπόθεση ότι έχουν τηρηθεί όλες οι διαδικασίες που ορίζει η αθλητική νομοθεσία του ν. 2715/1999 και του ν. 3057/2002 σχετικά με την εξασφάλιση άδειας άσκησης της ιδιότητας του προπονητή αθλήματος». 
Πρέπει, όμως, να δώσω ιδιαίτερη σημασία και να σταθώ στο άρθρο 20 «Σύστημα αναδοχής φάρων». Εδώ προβλέπεται ότι οι ανάδοχοι φάρων αποκτούν δικαιώματα σχετικά με την επικοινωνιακή προβολή τους και τη χρήση του φάρου. Τώρα βέβαια με τη λέξη «χρήση» ο καθένας καταλαβαίνει ό,τι θέλει. Ας πούμε το «Night Club Faros» είναι μία χρήση! Το μπάντζι τζάμπινγκ από φάρο είναι μία άλλη χρήση! Μπορούμε να έχουμε το «Faros Fun Park», την αναρρίχηση σε φάρους και το πολυτελές παραθαλάσσιο εστιατόριο «Φέξε μου και γλίστρησε»! Θα έπρεπε οι προβλεπόμενες χρήσεις να απαριθμούνται με σαφήνεια στο άρθρο  20, αλλιώς θα πρέπει η Υπηρεσία Φάρων του Πολεμικού Ναυτικού να κάνει αυστηρό face control στους υποψήφιους αναδόχους. Μη γίνουμε και τσίρκο! Εδώ χρειάζεται πραγματικά μία προσθήκη: «Οι προβλεπόμενες χρήσεις οφείλουν να συνάδουν με τον χαρακτήρα των φαρικών μνημείων». Θυμάμαι τα πρώτα χρόνια μετά την κατάρρευση της Σοβιετικής Ένωσης, που με λίγες χιλιάδες δολάρια πήγαιναν οι τουρίστες βόλτα με Μινγκ-29. Ας μην καταντήσουμε και εμείς έτσι από τα μνημόνια.
Τελειώνοντας, κυρίες και κύριοι συνάδελφοι, θα ήθελα να πω ότι μέσα από το νομοσχέδιο αυτό αναδύεται ανάγλυφα η νοοτροπία της σημερινής Κυβέρνησης απέναντι στη χώρα, απέναντι τους πολίτες και απέναντι στον εαυτό της. Κάπου στο βάθος, κύριε Υπουργέ, ίσως να έχετε καλές προθέσεις. Οφείλω να ομολογήσω ότι μέσα στο πόνημα αυτό βρέθηκε χώρος για μερικές χρήσιμες ρυθμίσεις, αλλά δεν αρκούν, όμως, αυτά τα θετικά σημεία για να ανατρέψουν τη συνολική αρνητική εικόνα του νομοσχεδίου.
Καταλαβαίνω ότι η ηγεσία του Υπουργείου Εθνικής Άμυνας βρίσκεται μεταξύ της σφύρας της τρόικας και του άκμονος του μνημονίου, αλλά –πώς να το κάνουμε- μερικά πράγματα δεν λύνονται, κόβονται όπως ο Γόρδιος Δεσμός.
Εμείς καταψηφίζουμε το νομοσχέδιο επί της αρχής και επιφυλασσόμαστε να τοποθετηθούμε λεπτομερώς επί των άρθρων στη συνέχεια. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)",137442,"","ΑΥΛΩΝΙΤΟΥ ΕΛΕΝΗ",24,"",24
"19102","
"," Κυρία συνάδελφε, είπαμε ότι η συζήτηση θα γίνει ενιαία επί της αρχής και επί των άρθρων. Σας ευχαριστώ.
Τον λόγο έχει ο κ. Κάρμαντζης.
ΣΤΑΜΑΤΙΟΣ ΚΑΡΜΑΝΤΖΗΣ: Ευχαριστώ, κύριε Πρόεδρε. 
Αξιότιμη κυρία Υπουργέ, κυρίες και κύριοι συνάδελφοι, το παρόν σχέδιο νόμου αντιμετωπίζει ουσιαστικά χρονίζοντα θέματα που απασχολούν το Υπουργείο Εθνικής Άμυνας και αφορούν τη Φαρική Υπηρεσία του Πολεμικού Ναυτικού, η οποία λειτουργεί και καλύπτει τα θέματα της αρμοδιότητάς της με έναν αναχρονιστικό νόμο του 1951, τον ν. 1629. 
Με δεδομένη την πάροδο του χρόνου, αλλά και την τεχνολογική εξέλιξη που σημειώνεται, πολλά από τα άρθρα του παλαιού νόμου δεν μπορούν πλέον να αντιμετωπίσουν θέματα και προβλήματα που προκύπτουν και τα οποία είτε επιχειρείται να λυθούν με την καλή θέληση των αρμοδίων φορέων είτε παραμένουν χρονίζοντα και άλυτα. 
Ο νέος νόμος καθορίζει με ακρίβεια τις αρμοδιότητες και τις υποχρεώσεις του κάθε φορέα που εμπλέκεται στο θέμα των φάρων, δίνοντας επιπλέον τη δυνατότητα στο δημόσιο να έχει κάποια έσοδα με την εκμίσθωση φανών ή φωτοσημαντήρων σε τρίτους, καθώς και με το σύστημα αναδοχής φάρων.(άρθρο 20). 
Σημαντική είναι επίσης η δυνατότητα που δίνει το νομοσχέδιο στο προσωπικό του Πολεμικού Ναυτικού και στις οικογένειές τους να χρησιμοποιούν τις βοηθητικές εγκαταστάσεις των φάρων, -όπου υπάρχουν- για ολιγοήμερες φθηνές διακοπές. 
Στρατολογικά θέματα: Με τα άρθρα 22 ως 34 αντιμετωπίζονται θετικά σημαντικά στρατολογικά θέματα που αφορούν σε αναβολές στράτευσης, στις ανυποταξίες και στη ρύθμιση στρατιωτικών υποχρεώσεων ειδικών κατηγοριών οπλιτών, ομογενών και μη. 
Από τα παραπάνω άρθρα θα ήθελα να επισημάνω, κυρία Υπουργέ, δύο σημεία για τον ισχύοντα ν. 3421/2005. 
Στο άρθρο 29 παράγραφος 6 την εξουσιοδότηση για χορήγηση ή μη της αναβολής για κοινωνικούς λόγους θα πρέπει να την έχει η Στρατολογική Υπηρεσία (πρώην ΣΓ) και όχι η Διοίκηση, καθόσον θα υπάρξει μείωση της γραφειοκρατίας, άμεση ικανοποίηση ή μη του αιτήματος του ενδιαφερομένου, ενώ ο έλεγχος στις Στρατολογικές Υπηρεσίες θα γίνεται κατά τη διάρκεια των επιθεωρήσεών τους από τη Διοίκηση Στρατολογικών Υπηρεσιών. 
Σημειώνω ενδεικτικά ότι σε ό,τι αφορά στο ζήτημα της ορθής διαχείρισης και κατανομής του φόρτου εργασίας των αρμοδίων φορέων και υπηρεσιών, ότι πανελλαδικώς οι Διοικήσεις Στρατολογικών Υπηρεσιών είναι τέσσερις, ενώ οι Στρατολογικές Υπηρεσίες δεκαεπτά.
Στο άρθρο 33 και συγκεκριμένα η υποπαράγραφος 3α του υπάρχοντος νόμου, θεωρώ ότι πρέπει να παραμείνει ως έχει, δηλαδή να έχουν την αρμοδιότητα τα ειδικά στρατιωτικά συμβούλια να κρίνουν τους ακατάλληλους για στράτευση, καθόσον έχουν τη δυνατότητα για παραπομπή οποιουδήποτε στην Επιτροπή Απαλλαγών, ενώ σε περίπτωση κρίσης ή πολέμου είναι απολύτως αναγκαία η δυνατότητα αυτή, επειδή υπάρχουν περιπτώσεις κατατασσομένων που είναι αδιαμφησβήτητα ακατάλληλοι. Έτσι αποφεύγονται και άσκοπες μετακινήσεις και ταλαιπωρία του προσωπικού που κατατάσσεται. 
Επίσης, στο άρθρο 33 η προτεινόμενη παράγραφος 5 να ισχύει μόνο για την περίοδο ειρήνης, ενώ σε περίοδο πολέμου το Ειδικό Στρατολογικό Συμβούλιο να συγκροτείται από τον Σχηματισμό της Μονάδας Κατάταξης, (ταξιαρχία ή μεραρχία), για άμεση αντιμετώπιση των προβλημάτων κατάταξης, όπως δηλαδή, καθορίζεται στην παράγραφο 2 του άρθρου 33 του ισχύοντος νόμου. 
Μέριμνα στρατιωτικού προσωπικού: Τα άρθρα 35 ως 40 καταδεικνύουν το ιδιαίτερο ενδιαφέρον και τη μέριμνα του Υπουργείου προς το προσωπικό του σε ό,τι αφορά την αντιμετώπιση σοβαρών προβλημάτων υγείας. Στην ίδια λογική το νομοσχέδιο καθορίζει ορθώς τα συγκεκριμένα απαιτούμενα προσόντα των αποκλειστικών νοσοκόμων στα στρατιωτικά νοσοκομεία και στο ΝΙΜΤΣ. 
Ειδικώς, το άρθρο 35 αντιμετωπίζει ένα σοβαρότατο θέμα, τις περιπτώσεις δηλαδή όπου στελέχη των Ενόπλων Δυνάμεων στο πλαίσιο εκτέλεσης των καθηκόντων τους έχουν εμπλακεί σε δικαστικές διαμάχες, που συνήθως είναι ιδιαιτέρως μακροχρόνιες, χωρίς να έχουν τη δικαστική αλλά και οικονομική υποστήριξη της Υπηρεσίας τους, πλην των προβλεπομένων από την υφιστάμενη νομοθεσία υπηρεσιών των αρμοδίων, σε νομικές συμβουλές.
Η έλλειψη της πρόνοιας αυτής προκάλεσε συχνά στο παρελθόν για τα στελέχη των Ενόπλων Δυνάμεων και τις οικογένειές τους σοβαρές δυσκολίες και ταλαιπωρία για μεγάλα χρονικά διαστήματα, αλλά και σημαντικές οικονομικές επιβαρύνσεις. 
Και τώρα έρχομαι στις λοιπές διατάξεις του νομοσχεδίου. Το νομοσχέδιο αντιμετωπίζει με το άρθρο 41 με τον καλύτερο δυνατό τρόπο το θέμα της απονομής βαθμού αξιωματικού σε ολυμπιονίκες, όπως επίσης και της εκπαίδευσής τους καθόσον στον προηγούμενο νόμο δεν υπήρχε αντίστοιχη πρόβλεψη. Επίσης, καθορίζεται επακριβώς η αρχαιότητα μεταξύ τους, αλλά προβλέπεται και η βέλτιστη αξιοποίηση εκείνων που έχουν άλλο τίτλο, εκτός του καθηγητή Φυσικής Αγωγής. 
Με το άρθρο 44 καταργούνται τα Γραφεία Υπηρεσίας Εφέδρων κατά νομό εξοικονομώντας κονδύλια περίπου 120.000 ευρώ, καθόσον οι υπηρεσίες που προσέφεραν ή προσφέρουν σήμερα είναι δυνατόν να καλυφθούν πλήρως από τις κατά τόπους στρατιωτικές μονάδες ή υπηρεσίες. 
Το άρθρο 45 αντιμετωπίζει κατά τον καλύτερο δυνατό τρόπο το θέμα των χρεών-οφειλών των στρατιωτικών νοσοκομείων, τη στιγμή που αυτά έχουν φτάσει στο σημείο να αντιμετωπίζουν ελλείψεις σε βασικά και καθημερινά απαραίτητα αναλώσιμα υλικά. 
Τέλος, το άρθρο 46 λύνει το σημαντικό θέμα των Ελληνικών Αμυντικών Συστημάτων αναδιαρθρώνοντας και την εταιρεία, αλλά βρίσκοντας λύση και για το προσωπικό της. 
Δράττομαι της ευκαιρίας, κυρία Υπουργέ, παρά το γεγονός ότι δεν είναι στο σημερινό νομοσχέδιο, να μιλήσω για τη Διεύθυνση Στρατιωτικών Ιερέων που υπάγεται στο ΓΕΕΘΑ. Ο αριθμός έχει μειωθεί από σαράντα πέντε σε τριάντα. Γνωρίζουμε ότι εκτός από τα θρησκευτικά και λατρευτικά καθήκοντα, οι παρεμβάσεις, τόσο οι κοινωνικές, αλλά και η συνδρομή των στρατιωτικών ιερέων στους άνδρες και τις γυναίκες των Ενόπλων μας Δυνάμεων είναι πολύ σημαντικές, ειδικότερα αυτήν την περίοδο και μπορούμε να καταλάβουμε περί τίνος πρόκειται. Δεν τίθεται δημοσιονομικό θέμα, διότι μπορούν να αναπληρωθούν από ιερείς σε συνεννόηση με την Εκκλησία της Ελλάδος και με τις διαδικασίες που προβλέπονται. Είμαι βέβαιος, κυρία Υπουργέ, ότι θα δείτε με ζέση το θέμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, υπάρχει μία τροπολογία που έχει να κάνει με τον ΟΚΑΝΑ και αφορά τους ΟΚΑΝΑ όλης της Ελλάδος, με τα αναδρομικά που ζητούνται. Αυτό είναι ένα ζήτημα πάρα πολύ σοβαρό και για τις υπηρεσίες που προσφέρουν, αλλά και για την οικονομική επιβάρυνση των εργαζομένων. Θα πρότεινα, λοιπόν, να περάσει η συγκεκριμένη τροπολογία. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)",137443,"Chairman","ΠΡΟΕΔΡΕΥΩΝ",175,"",175
"19103"," 
"," Τον λόγο έχει ο κ. Γεώργιος Αναγνωστόπουλος.",137444,"Chairman","ΠΡΟΕΔΡΕΥΩΝ",175,"",175
"19104","
"," Ευχαριστώ, κύριε Πρόεδρε. 
Κυρίες και κύριοι συνάδελφοι, το παρόν νομοσχέδιο αποτελεί μία ακόμα απόδειξη πως το ελληνικό Κοινοβούλιο εν μέσου θέρους δεν υπολειτουργεί αλλά συζητά και ψηφίζει σημαντικά νομοσχέδια για την κοινωνία και τη χώρα μας. 
Από τα άρθρα του νομοσχεδίου, θα ήθελα να σταθώ σε μερικά σημεία τα οποία θεωρώ πιο σημαντικά. 
Όπως όλοι γνωρίζουμε, με τον ν. 3421/2005 παρέχεται η δυνατότητα χορήγησης αναβολής κατάταξης για λόγους σπουδών στους σπουδαστές των Κέντρων Μεταλυκειακής Εκπαίδευσης –γνωστά ως ΚΕΜΕ, αλλά πιο γνωστά σε όλους μας ως «κολλέγια»- τα οποία συνεργάζονται με ανώτερα ή ανώτατα εκπαιδευτικά ιδρύματα γενικότερα του εξωτερικού -και όχι μόνο- κρατών-μελών της Ευρωπαϊκής Ένωσης.
Οι σπουδαστές αυτών των κολλεγίων δικαιούνται αναβολή κατάταξης έως το εικοστό όγδοο έτος της ηλικίας τους. Όμως, με τις ρυθμίσεις που φέρνει το άρθρο 22, ελαττώνεται το όριο ηλικίας για τη χορηγούμενη στους σπουδαστές αναβολή από το εικοστό όγδοο έτος της ηλικίας στο εικοστό έκτο. Οι ρυθμίσεις αυτές κρίνονται εύλογες και επιβεβλημένες, αφού στο υφιστάμενο νομικό πλαίσιο, δηλαδή στους ν. 3696/2008 και 3848/2010 για την ίδρυση και λειτουργία ΚΕΜΕ στην Ελλάδα, τίθεται ως περιορισμός για την αναγνώρισή τους η σύμπραξη αποκλειστικά με ιδρύματα κράτους-μέλους της Ευρωπαϊκής Ένωσης, αλλά δίνεται και το δικαίωμα της σύμπραξης με ιδρύματα γενικότερα του εξωτερικού.
Επίσης, διαφοροποιείται η διάρκεια των αναβολών που χορηγούνται για τα ΚΕΜΕ σε σχέση με τη διάρκεια των αναβολών που χορηγούνται για τα ΑΕΙ και ΤΕΙ, καθώς σύμφωνα με το άρθρο 1 του ν. 3696/2008 οι τίτλοι σπουδών που παρέχονται από τα μεν δεν είναι ισότιμοι με αυτούς που παρέχονται από τα δε. 
Με τις τροποποιήσεις που επιφέρει το άρθρο 23 επιλύεται ένα πάγιο αίτημα οικογενειών με δύο αδέλφια που καλούνται ταυτόχρονα για κατάταξη στις Ένοπλες Δυνάμεις. Ενώ μέχρι τώρα αναβολή δικαιούνταν μόνο ο μικρότερος σε ηλικία αδελφός, στο εξής θα μπορούν να επιλέγουν ανεξαρτήτως ηλικίας ποιος θα επιλεγεί πρώτος. 
Αυτό διευκολύνει οικογένειες με πολλά άνεργα μέλη, όπου για παράδειγμα εργάζεται μόνο ο μεγαλύτερος αδερφός, στηρίζοντας οικονομικά την υπόλοιπη οικογένεια. Σε αυτήν την περίπτωση μπορεί ο μικρότερος να καταταγεί άμεσα και ο μεγαλύτερος αδερφός να κάνει χρήση πρόσθετης αναβολής στράτευσης.  
Στο άρθρο 24 προβλέπεται η πλήρης μηχανογράφηση τόσο των διοικήσεων στρατολογικών υπηρεσιών όσο και των στρατολογικών υπηρεσιών, διευκολύνοντας έτσι τους αιτούντες αναβολής για κοινωνικούς λόγους αλλά και εξοικονομώντας σημαντικές δαπάνες από την έλλειψη διακίνησης της αλληλογραφίας. 
Σπουδαίες αλλαγές, επίσης, περιέχονται στο άρθρο 26 και αφορούν τη διεύρυνση του χρονικού διαστήματος, εντός του οποίου εξετάζονται οι στρατεύσιμοι που αδυνατούν να μετακινηθούν για κατάταξη για λόγους υγείας. 
Με τη ρύθμιση αυτή οι υγειονομικές επιτροπές και τα ειδικά στρατολογικά συμβούλια εξετάζουν τους στρατεύσιμους κατά την ημερομηνία που υποχρεούνται για κατάταξη και μέχρι πέντε εργάσιμες ημέρες πριν από τη μέρα αυτή. Με τον τρόπο αυτό αυξάνονται πρακτικά οι μέρες που έχουν στη διάθεσή τους οι ασθενείς για την εξέτασή τους και επιμερίζεται ο αυξημένος φόρτος εργασίας των αρμόδιων επιτροπών και συμβουλίων. 
Έτσι, μετά την πλήρη μηχανογράφηση των διοικήσεων στρατολογικών υπηρεσιών και των στρατολογικών υπηρεσιών οι  σχετικές με τα ως άνω θέματα μεταβολές καταχωρίζονται στις τηρούμενες οικείες στρατολογικές μερίδες του αυτοματοποιημένου συστήματος στρατολογίας από τις διοικήσεις στρατολογικών υπηρεσιών και ως εκ τούτου κρίνεται επιβεβλημένη η τήρηση των σχετικών αλληλογραφιών στο αρχείο τους. 
Αυτό θα έχει ως αποτέλεσμα να ελέγχεται το σύννομο των σχετικών αποφάσεων κατά τη διενέργεια των διοικητικών επιθεωρήσεων από τη διεύθυνση στρατολογικού στρατιωτικών νομικών συμβουλίων, το ΓΕΕΘΑ, να περιοριστεί η γραφειοκρατία και να μηδενιστούν οι δαπάνες που συνεπάγεται η διακίνηση των αλληλογραφιών. 
Ως αποτέλεσμα της επιτάχυνσης των διαδικασιών υγειονομικής εξέτασης των στρατευσίμων, όσοι κρίνονται από τις αρμόδιες υγειονομικές επιτροπές ικανοί κατηγορίας πρώτης (Ι1) μέχρι και τέταρτης (Ι4) θα κατατάσσονται υποχρεωτικά εντός πενθημέρου από την κοινοποίηση της γνωμάτευσης στην αρμόδια στρατολογική υπηρεσία, χωρίς να έχουν κάποιο δικαίωμα εκ νέου εξέτασης. Με τον τρόπο αυτόν καταπολεμάται το φαινόμενο, το οποίο παρατηρείται, κάποιοι στρατεύσιμοι, επικαλούμενοι προβλήματα υγείας, να αποφεύγουν συστηματικά τη στράτευση, ζητώντας κατά τρόπο καταχρηστικό την παραπομπή τους εκ νέου σε μία υγειονομική επιτροπή. 
Επίσης, το Υπουργείο Υγείας με τον ν. 4132/2013 διαμόρφωσε ένα νέο νομικό πλαίσιο κριτηρίων επιλογής, οργάνωσης και εργασίας των αποκλειστικών νοσοκόμων, που παρέχουν υπηρεσίες σε νοσηλευόμενους σε νοσοκομεία του ΕΣΥ και σε ιδιωτικές κλινικές. 
Το Υπουργείο Εθνικής Άμυνας εκτίμησε ότι ήταν αναγκαία η επέκταση της εφαρμογής του εν λόγω πλαισίου στα νοσηλευτικά ιδρύματα των Ενόπλων Δυνάμεων, ώστε η προσφορά και η ποιότητα όμοιων υπηρεσιών αποκλειστικών νοσοκόμων να είναι κοινή. Για τον λόγο αυτόν επεκτείνεται και στα στρατιωτικά νοσοκομεία και στο ΝIΜΤΣ η δυνατότητα παροχής υπηρεσιών αποκλειστικών νοσοκόμων και παράλληλα παρέχεται η δυνατότητα ρύθμισης με κοινή απόφαση των Υπουργών Εθνικής Άμυνας και του Υπουργού Υγείας όλων των σχετικών επιμέρους ζητημάτων, όπως προβλέπει το άρθρο 38.
Κυρίες και κύριοι συνάδελφοι, με το άρθρο 46 η Κυβέρνηση ολοκληρώνει το πρόγραμμα αναδιάρθρωσης και εξυγίανσης της Ελληνικής Αμυντικής Βιομηχανίας που ψήφισε η Βουλή το 2013, ώστε αυτή να καταστεί βιώσιμη. Προβλέπεται η διάσπαση της εταιρείας «Ελληνικά Αμυντικά Συστήματα ΑΒΕΕ» σε δύο νέες επωφελούμενες ανώνυμες εταιρείες και εν συνεχεία η θέσπιση προγράμματος εθελουσίας εξόδου για τους εργαζόμενους της εταιρείας, η οποία θα προκύψει από την ανωτέρω διάσπαση και θα δραστηριοποιείται αποκλειστικά στην παραγωγή και εμπορεία όπλων, πυρομαχικών και πολεμικού υλικού, κατά την έννοια του άρθρου 346 της Συνθήκης για τη λειτουργία της Ευρωπαϊκής Ένωσης. Το πρόγραμμα εθελουσίας εξόδου αποσκοπεί στη μείωση του αριθμού του απασχολούμενου προσωπικού, προκειμένου με τον τρόπο αυτόν να επιτευχθεί η οργανωτική αναδιάρθρωση και ο εκσυγχρονισμός της εταιρείας. 
Κλείνοντας θα ήθελα να προσθέσω ότι το εν λόγω πρόγραμμα λαμβάνει υπ’ όψιν του την ανάγκη να μη διαταραχθεί η λειτουργία της εταιρείας, καθώς και την εξασφάλιση του αποχωρούντος προσωπικού μέσω της παροχής αυξημένης αποζημίωσης με τρόπο που δεν θα επιβαρύνει σε καμμία περίπτωση τα ασφαλιστικά ταμεία. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)",137445,"","ΓΙΩΡΓΟΣ ΑΝΑΓΝΩΣΤΟΠΟΥΛΟΣ",12,"",12
"19105","
"," Ευχαριστούμε, κύριε συνάδελφε.
Τον λόγο έχει ο κ. Βαρεμένος.",137446,"Chairman","ΠΡΟΕΔΡΕΥΩΝ",175,"",175
"19106","
"," Κύριε Πρόεδρε, θα ήθελα τον λόγο.",137447,""," ΒΑΣΙΛΕΙΟΣ ΚΙΚΙΛΙΑΣ",122,"",122
"19107","
"," Με συγχωρείτε, κύριε Βαρεμένε. Ο κύριος Υπουργός έχει μία τροπολογία. Για ένα λεπτό θα την υποστηρίξει. Συγγνώμη, κύριε συνάδελφε. 
Ορίστε, κύριε Υπουργέ, έχετε τον λόγο.",137448,"Chairman","ΠΡΟΕΔΡΕΥΩΝ",175,"",175
"19108","
"," Κύριε συνάδελφε, ευχαριστώ πολύ για την επιείκειά σας. Θα χρειαστώ λίγα δευτερόλεπτα μόνο.
Ευχαριστώ πολύ, κύριε Πρόεδρε.
Κυρία Υπουργέ, σας ευχαριστώ πολύ που μου επιτρέπετε να καταθέσω τροπολογία στο νομοσχέδιό σας. Δεν είναι εντελώς άσχετη. Πρόκειται για μία τακτοποίηση ουσιαστικά και έχει να κάνει με τον καθορισμό του αριθμού των εισαγομένων αστυφυλάκων και αξιωματικών στις Σχολές της Ελληνικής Αστυνομίας. 
Προκειμένου για την εύρυθμη λειτουργία της Ελληνικής Αστυνομίας, είναι προφανές ότι υπάρχει η ανάγκη μόνιμα για εισαγωγή νέων αστυφυλάκων και αξιωματικών. Όμως, μαζί με τις υπηρεσιακές ανάγκες, οι οποίες είναι δεδομένες, υπάρχει και η δέσμευση της χώρας. Και μιλώ για το μεσοπρόθεσμο, το οποίο υπαγορεύει συγκεκριμένα οικονομικά, δεσμεύσεις ως προς τις προσλήψεις και πιστώσεις ανάλογες από το Εθνικό Λογιστήριο. 
Γι’ αυτόν τον λόγο, λοιπόν, είναι μία τακτοποίηση, έτσι ώστε αυτά τα παιδιά, τα οποία ενέγραψαν τα μηχανογραφικά τους και έδωσαν εξετάσεις στις σχολές αυτές να μπορέσουν να απορροφηθούν από τις σχολές τα έτη 2015-2016 και 2016-2017. Θα μοιραστούν, δηλαδή, ισόποσα σε αριθμό και θα απορροφηθούν στα δύο χρόνια, τα οποία έπονται, προκειμένου να είμαστε εντάξει και με τις δεσμεύσεις της χώρας, αλλά παράλληλα να προχωρήσει η ανάγκη της Υπηρεσίας για περαιτέρω στελέχωση. 
Αυτά που σας ανέπτυξα, αποτελούν στο σύνολό τους την τροπολογία που έχω καταθέσει.
Σας ευχαριστώ.",137449,""," ΒΑΣΙΛΕΙΟΣ ΚΙΚΙΛΙΑΣ",122,"",122
"19109","
"," Κύριε Βαρεμένε, έχετε τον λόγο.",137450,"Chairman","ΠΡΟΕΔΡΕΥΩΝ",175,"",175
"19110","
"," Ευχαριστώ, κύριε Πρόεδρε.
Σαράντα χρόνια -επιτρέψτε μου να πω- μετά την αποκατάστασή της, η δημοκρατία μας είναι μελαγχολική και τραυματισμένη. Πέρα από τα επετειακά που ακούστηκαν σήμερα εδώ, πρέπει να πούμε ότι είναι πολύ επικίνδυνο στη συνείδηση ενός σημαντικού ή λιγότερο σημαντικού κομματιού του ελληνικού λαού η δημοκρατία να ταυτίζεται με τη χρεοκοπία. Εμείς εδώ στο Κοινοβούλιο πρέπει να βάλουμε τέρμα στον ολισθηρό κατήφορο της παραβίασης ή της οριακής εφαρμογής του Συντάγματος, του αναποδογυρίσματος ενός θεσμικού πλαισίου και κάποιων κατακτήσεων που ανήκουν στον ανθρώπινο πολιτισμό και στο ευρωπαϊκό κεκτημένο. Η χώρα αυτή έχει ιστορία. Η δημοκρατία εγκαθιδρύθηκε με θυσίες, πολλές φορές και με αίμα. Το ερώτημα είναι: Από ποιον περιμένουμε να γίνει αυτό σεβαστό; Από τους δανειστές;
Έρχομαι στο συζητούμενο νομοσχέδιο τώρα, το οποίο θα μπορούσε να χαρακτηριστεί και πολυνομοσχέδιο, διότι περιλαμβάνει διάφορα πράγματα μέσα και δεν είναι καλό αυτό.
Εμείς επικροτούμε, ψηφίζουμε αρκετές διατάξεις στο θέμα των φάρων. Σε ορισμένες που έχουμε αντίρρηση θα μπορούσαμε να άρουμε την αντίρρησή μας. Για παράδειγμα, όσον αφορά τη διάταξη για τη δυνατότητα του αναδόχου να εκμεταλλεύεται επικοινωνιακά τον φάρο, θα τη δεχόμασταν, εάν προσθέτατε τη φράση «εάν αυτό συνάδει με τους φάρους ως αρχιτεκτονικά μνημεία». Απλό. 
Πάμε παρακάτω, στα πρόστιμα στους ανυπότακτους. Η κοινή λογική δεν λέει ότι θα έπρεπε να είναι κλιμακούμενα; Η κοινή λογική το λέει. Είναι το ίδιο όταν ένας είναι ανυπότακτος μια μέρα με εκείνον που είναι ανυπότακτος πέντε χρόνια; Η κοινή λογική λέει «όχι» και αυτήν επικαλούμαστε.
Στο θέμα των ΕΑΣ η αντίθεσή μας εδράζεται στην έλλειψη ενός συνολικού σχεδίου για την παραγωγική συγκρότηση και ανασυγκρότηση των ΕΑΣ, σε αυτό και νομίζω πως είναι πάρα πολύ βασικό. Όχι, δηλαδή, να αντιμετωπιστούν τα ΕΑΣ –παραγωγικές μονάδες- όπως αντιμετωπίστηκε το δημόσιο τα τέσσερα τελευταία χρόνια στην Ελλάδα, δηλαδή «κόψτε». Τα ΕΑΣ δεν είναι δημόσιο. Είναι παραγωγικές μονάδες. 
Και εδώ θα ήθελα να πω το εξής. Απευθύνεται η κατηγορία στον Συνασπισμό περί λαϊκισμού. Και εγώ θέλω να ρωτήσω: Ποιος είναι λαϊκιστής; Αυτός που λέει ότι όσον αφορά την εθελούσια έξοδο θέλουμε ένα σχέδιο εφαρμογής της εθελουσίας; Δηλαδή, αυτοί θα φύγουν από εκεί γι’ αυτόν τον λόγο, άλλοι θα τοποθετηθούν εκεί γι’ αυτόν τον λόγο. Αυτό το πράγμα είναι λαϊκισμός ή μήπως το αντίθετο, δηλαδή οι οριζόντιες καταστάσεις; 
Και να σας πω κάτι; Λέτε για τους διοικητικούς ότι κατά καιρούς φορτώθηκαν πολλοί διοικητικοί και είναι υπεράριθμοι. Κατ’ αρχάς είναι ένα ερώτημα ποιος τους φόρτωσε, αν τους φόρτωσε. Ποιος; Από τον ουρανό έπεσαν; Να σας πω κάτι; Σας είπαν οι εργαζόμενοι από το Αίγιο ότι και παραγωγικοί εργαζόμενοι μπορούν να χαρακτηριστούν υπεράριθμοι όταν ένα εργοστάσιο δεν δουλεύει. Πριν λίγα χρόνια το ελληνικό δημόσιο ξόδεψε 15 εκατομμύρια δραχμές για καινούργιο μηχανολογικό εξοπλισμό. Τι θα τον κάνουμε; Θα τον λειτουργήσουμε; 
Εμείς σας λέμε ότι θέλουμε αντιμετώπιση του προβλήματος. Δεν θέλουμε δημιουργία μη αντιστρεπτών καταστάσεων. Αυτό θέλουμε κι όχι να βάζουμε τα προβλήματα κάτω από το χαλί και μετά από λίγο καιρό να έρθουμε με νέο πρόγραμμα εκούσιων ή ακούσιων απομακρύνσεων. 
Παράδειγμα, η τροπολογία για την Κύμη. Να πληρωθούν οι εργαζόμενοι –σωστό, δεκαεπτά μήνες είναι απλήρωτοι-, με τον όρο όμως εντός έξι μηνών να τεθεί σε εκκαθάριση η επιχείρηση. Τέλος. Έτσι απλά; Ρωτάω εγώ. Δηλαδή σαν να είναι ένα έργο χωρίς happy end; Τι συνέβη; Υπάρχουν ορισμένα ερωτήματα. Γιατί μετά το 2004 η εταιρεία αυτή δεν πήρε καμμιά παραγγελία ούτε από το Υπουργείο Εθνικής Άμυνας ούτε από το Υπουργείο Προστασίας του Πολίτη; Γιατί; Από εκεί πέρασαν στελέχη διορισμένα από κάποιους τις τελευταίες δεκαετίες. Τι έκαναν; Ένας δανεισμός ενός δισεκατομμυρίου πώς κατανεμήθηκε; Πού πήγε ο δανεισμός; Χρησιμοποιήθηκαν κονδύλια από εκεί για την παραγωγική ανασυγκρότηση; Θα δώσει κάποιος λόγο –λόγο πολιτικό λέω, δεν θέτω άλλο ζήτημα- στον ελληνικό λαό, στον οποίο κάθε δύο, τρεις μήνες πηγαίνει ο λογαριασμός της χρεοκοπίας;
Είναι παράλογο αυτά τα ερωτήματα να απαντηθούν, σήμερα που συμπληρώνουμε σαράντα χρόνια από την αποκατάσταση της δημοκρατίας σε αυτήν τη χώρα; 
Και όχι μόνο αυτό, έρχονται τροπολογίες, κατατεθειμένες μάλιστα και από Βουλευτές, που λένε να ισχύσει και στα ΕΑΣ ό,τι ίσχυσε στις αποκρατικοποιήμενες από το ΤΑΙΠΕΔ επιχειρήσεις, αναφορικά με ενδεχόμενες ευθύνες στελεχών αυτών των εταιρειών. Δηλαδή, όταν αυτά τα στελέχη τοποθετούνται σε αυτές τις εταιρείες δεν γνωρίζουν ότι αναλαμβάνουν ευθύνες; Τι είδους νομοθετική «απαλλαγή» εκ των προτέρων είναι αυτή;
Καταλήγοντας, θα ήθελα να πω ότι εμείς συμφωνούμε με την υπερψήφιση μιας τροπολογίας που κατατέθηκε από Βουλευτές άλλων πτερύγων και αφορά τη χρηματοδότηση των Κέντρων Πρόληψης και Εξάρτησης και Προαγωγής της Ψυχοκοινωνικής Υγείας, όπως επίσης και την υπαγωγή τους στο ενιαίο μισθολόγιο χωρίς τις αναδρομικές επιβαρύνσεις. Άλλωστε και Βουλευτές του ΣΥΡΙΖΑ είχαν καταθέσει δύο ανάλογες τροπολογίες στο πρόσφατο παρελθόν.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)",137451,""," ΓΕΩΡΓΙΟΣ ΒΑΡΕΜΕΝΟΣ",28,"",28
"19111","
"," Τον λόγο έχει η κ. Βαμβακά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κυρία Υπουργέ, με αυτό το σχέδιο νόμου που συζητάμε σήμερα έχουν προκύψει πολλά σημαντικά θέματα, αλλά και πλειάδα τροπολογιών όπως πάντα σε άσχετα νομοσχέδια.
Οι φάροι αποτελούν στοιχείο που μαρτυράει την κυριαρχία μιας χώρας και η σημασία τους είναι αδιαμφισβήτητη για την ασφάλεια της διεθνούς ναυσιπλοΐας. Η Υπηρεσία Φάρων που υπάγεται στο Γενικό Επιτελείο Ναυτικού και της οποίας προΐσταται ανώτατος αξιωματικός του Πολεμικού Ναυτικού έχει ως αποστολή την εισήγηση για ίδρυση, τροποποίηση ή κατάργηση υπηρεσιών, καθώς και την εύρυθμη λειτουργία του φαρικού δικτύου του ελλαδικού χώρου.
Με το άρθρο 5 του παρόντος σχεδίου νόμου θεσπίζεται η δημιουργία ζώνης ασφαλείας για την ανεμπόδιστη διεξαγωγή των εργασιών ανέγερσης και λειτουργίας των φάρων. Επίσης, επιτρέπεται η χωρίς άδεια της Υπηρεσίας Φάρων πολιτιστική αξιοποίηση των φαρικών κτισμάτων που έχουν χαρακτηριστεί ως μνημεία πολιτισμού από φορείς τοπικής αυτοδιοίκησης ή δημόσιους φορείς, αλλά και μη κερδοσκοπικά σωματεία. Επιτρέπεται, δηλαδή, περιστασιακά και χωρίς κανένα όφελος για το κράτος η χρήση τους για προβολή και προώθηση των συμφερόντων μη κερδοσκοπικών σωματείων. 
Επίσης, με το άρθρο 20, επιτρέπεται επιπρόσθετα η αξιοποίηση των φαρικών κτισμάτων με το σύστημα της αναδοχής. Συγκεκριμένα, προσκαλούνται ιδιώτες να υιοθετήσουν φάρους αναλαμβάνοντας τη συντήρησή τους, με αντάλλαγμα τη δυνατότητα να τους χρησιμοποιήσουν για διαφημιστικούς λόγους για την προώθηση της επιχειρηματικής τους εικόνας. 
Με το άρθρο 19 παρέχεται η δυνατότητα στα μέλη των οικογενειών των αναδόχων να χρησιμοποιήσουν τα φαρικά κτίσματα ως ξενοδοχεία για τις διακοπές τους, να αξιοποιούν δηλαδή δημόσιες εγκαταστάσεις εντός της ζώνης ασφαλείας ως θέρετρα.
Αλήθεια, κύριε Υπουργέ, θα μπορούν να προσκαλούν και φίλους τους και να διοργανώνουν πολυτελή πάρτι που δεν θα έχουν να ζηλέψουν σε τίποτα το θρυλικό πάρτι του Ρώσου μεγιστάνα στο νησί του Ιονίου;
Όλες οι παραπάνω ρυθμίσεις προκαλούν μεγάλο προβληματισμό για τις πραγματικές προθέσεις της Κυβέρνησης σε μια εποχή που ιδιωτικοποιεί μέσω του ΤΑΙΠΕΔ όλα τα λιμάνια της χώρας, καθώς και περιοχές-φιλέτα σε νησιά, παραθαλάσσιες, καθώς και παραμεθόριες περιοχές.
Μετά στο άρθρο 22 δίνεται η δυνατότητα στα Κέντρα Μεταλυκειακής Εκπαίδευσης που συνεργάζονται με εκπαιδευτικά ιδρύματα του εξωτερικού κατ’ ουσία λειτουργώντας ως παραρτήματα τους να εξασφαλίζουν στους σπουδαστές τους το πολυπόθητο χαρτάκι της αναβολής στράτευσης, διευρύνοντάς έτσι την πελατεία τους.
Είναι φανερό ότι η Κυβέρνηση κάνει ό,τι περνά από το χέρι της για τη διευκόλυνση της ιδιωτικής παιδείας, ενισχύοντας με κάθε τρόπο τις ιδιωτικές σχολές, ενώ παράλληλα υποβαθμίζει συστηματικά τη δημόσια εκπαίδευση, θέτοντας όλο και αυξανόμενα εμπόδια στη φοίτηση, στην προαγωγή από τάξη σε τάξη και την εισαγωγή φυσικά στα ελληνικά πανεπιστήμια. Όλο και περισσότεροι θα μένουν εκτός δευτεροβάθμιας και τριτοβάθμιας, αλλά δεν θα πρέπει να ανησυχούν, αφού αναβολή θα μπορούν να πάρουν φοιτώντας σε ιδιωτικές σχολές που θα υποχρεωθούν να φοιτήσουν, όπως τα ΚΕΜΕ.
Σε σχέση με το άρθρο 39 που αφορά στο μειωμένο ωράριο εργασίας του στρατιωτικού προσωπικού με τέκνα με ειδικές ανάγκες, θα μπορούσα να εκφράσω την ικανοποίησή μου για την προτεινόμενη ρύθμιση. Ήταν καιρός να ισχύσει και στο στρατιωτικό προσωπικό των Ενόπλων Δυνάμεων το δικαίωμα που έχει το πολιτικό προσωπικό για μειωμένο ωράριο σε περίπτωση που έχουν τέκνο ή σύζυγο με πνευματική, ψυχική ή σωματική αναπηρία. 
Πάμε στην τροπολογία του Υπουργείου Δημόσιας Τάξης. Είναι απαράδεκτο ο επιτυχών να κωλύεται να ασκήσει τα δικαιώματά του να φοιτήσει ως πρωτοετής στις σχολές και να μετατίθεται το δικαίωμά του αυτό στο μέλλον. Με τη χρονική αυτή καθυστέρηση δημιουργούνται νέα προβλήματα. Επομένως δεν μειώθηκε το λειτουργικό κόστος, όπως διατείνεται το Υπουργείο Δημόσιας Τάξης που είναι ο στόχος αυτής της ρύθμισης, απλά αίρεται το δικαίωμα των φοιτητών να σπουδάσουν ως πρωτοετείς και αφ’ ετέρου οι απόφοιτοι θα είναι λιγότεροι, άρα θα είναι λιγότεροι και οι διορισμοί. 
Όσο για το Υπουργείο Παιδείας, με τον ν.4093/2012, με προφανή πίεση από την τρόικα, θέλησε να επικαιροποιήσει τις άδειες των ιδιωτικών σχολείων, καθώς πολλοί σχολάρχες είχαν συσσωρεύσει χρέη προς το δημόσιο. Με τη διαδικασία αδειοδότησης επιχείρησε να τους αναγκάσει να ρυθμίσουν τα χρέη τους, ώστε να είναι φορολογικά και ασφαλιστικά ενήμεροι και να συνεχίσουν να λειτουργούν.
Εν τούτοις, η διαδικασία αυτή, η οποία θεωρητικά θα έπρεπε να ολοκληρωθεί τον Αύγουστο του 2013, πήρε περίπου ένα έτος παράτασης. Είμαστε αρνητικοί επί της νέας αυτής παράτασης, η οποία επιτρέπει εκ νέου στους σχολάρχες να μη ρυθμίζουν τις εκκρεμότητές τους με το δημόσιο. Η πολιτική που ακολουθείτε είναι όχι απλά ζημιογόνος αλλά και επικίνδυνη, διότι θέτει εν αμφιβόλω νομικές σχέσεις ιδιοκτησίας δεκαετιών. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)",137452,"Chairman","ΠΡΟΕΔΡΕΥΩΝ",175,"",175
"19112"," 
"," Τον λόγο έχει ο κ. Σταύρος Κοντονής. 
Ορίστε, κύριε συνάδελφε.",137453,"Chairman","ΠΡΟΕΔΡΕΥΩΝ",175,"",175
"19113","
"," Ευχαριστώ, κύριε Πρόεδρε.
Κυρίες και κύριοι συνάδελφοι, σήμερα, την ημέρα της επετείου της αποκατάστασης της δημοκρατίας, τιμάμε πρώτα και κύρια τους αγωνιστές του αντιδικτατορικού κινήματος, της αντιδικτατορικής πάλης και εμείς οι νεότεροι θέλουμε να τους πούμε από αυτήν την Αίθουσα ότι η ζωή μας, η πορεία μας, η διαδρομή μας δεν θα ήταν αυτή που είναι. Είναι αυτή που είναι, γιατί υπήρξαν εκείνοι, γιατί υπήρξε το παράδειγμά τους, παράδειγμα ανιδιοτέλειας, παράδειγμα στράτευσης και πάθους για τη δημοκρατία. 
Χαιρετίζουμε όλους εκείνους που σε τρυφερή ηλικία των είκοσι, είκοσι πέντε ετών βρέθηκαν στην πρώτη γραμμή του αγώνα, από τον μέγιστο Αλέξανδρο Παναγούλη μέχρι τον Νίκο Κιάο, τον Παύλο Κλαυδιανό, τον Θανάση Αθανασίου -το πρώτο δηλαδή αντιδικτατορικό κλιμάκιο του «Ρήγα Φεραίου»- που συνελήφθησαν και βασανίστηκαν. 
Χαιρετίζουμε και το μεγάλο κίνημα της νεολαίας εκείνης της περιόδου, το φοιτητικό κίνημα και τις οργανώσεις της Αριστεράς. Χωρίς τη δράση τους, χωρίς τη Νομική και το Πολυτεχνείο, χωρίς τον αγώνα των φοιτητών της περιόδου εκείνης δεν θα υπήρχε η πτώση της δικτατορίας τον Ιούλιο του 1974.
Θυμόμαστε, όμως, και υπενθυμίζουμε σε όλο τον ελληνικό λαό -και κυρίως στη νεολαία- το βάρβαρο καθεστώς της βίας και της ταπείνωσης της χούντας. Πρέπει να ξαναθυμηθεί ο ελληνικός λαός και δεν πρέπει ποτέ να ξεχάσει ότι εκείνη την περίοδο νέα παιδιά, αγωνιστές του λαού βρέθηκαν όχι μόνο δολοφονημένοι, αλλά και βασανιζόμενοι κατά τρόπο σκληρό και απάνθρωπο στα κολαστήρια της χούντας, στην ΕΣΑ και στην Ασφάλεια, στα ξερονήσια και στις εξορίες. Αυτή ήταν η δικτατορία, που σήμερα στο Κοινοβούλιο έρχονται απολογητές της η νεοναζιστική συμμορία της Χρυσής Αυγής.
Και κάτι ακόμα. Η χούντα, η οποία έπεσε σαν σήμερα πριν από σαράντα χρόνια, το ’74, ήταν εκείνη που κληροδότησε στις σημερινές γενιές το δράμα της Κύπρου, την Κύπρο υπό κατοχή. Αν σήμερα η Κύπρος είναι υπό κατοχή, είναι γιατί υπήρξε το οργανωμένο από τη χούντα πραξικόπημα κατά του Μακαρίου και η παράδοση της μισής Κύπρου στον Αττίλα από τους χουντικούς. Αυτοί ήταν οι πατριώτες τους οποίους θαυμάζει σήμερα η νεοναζιστική συμμορία της Χρυσής Αυγής!
Θα περιμέναμε αυτήν τη μέρα, μέρα επετείου και μνήμης, μέρα περισυλλογής, να αντιληφθούν οι πάντες ότι αυτό που ζούμε σήμερα ήταν το ζητούμενο όχι μόνο την περίοδο της δικτατορίας, αλλά και την περίοδο πριν από τη δικτατορία, γιατί και τότε είχαμε μια ανάπηρη Δημοκρατία, με το Κομμουνιστικό Κόμμα στην παρανομία και τις οργανώσεις του λαού υπό διωγμό.
Τίποτα δεν είναι αυτονόητο, τίποτα δεν είναι δεδομένο. Όλα κατακτιούνται με αγώνες και κυρίως με τον σεβασμό μας στο Σύνταγμα και στους νόμους του κράτους.
Αυτό το Σύνταγμα σήμερα ποδοπατείται από τη δικομματική Κυβέρνηση. Ποδοπατείται, όταν την περίοδο των μνημονίων έχουν υπογραφεί υπερδιπλάσιες πράξεις νομοθετικού περιεχομένου από όσες είχαν υπογραφεί από το 1974 μέχρι το 2010. Υποτιμάται το Κοινοβούλιο και ευτελίζονται οι δημοκρατικοί θεσμοί, όταν η Κυβέρνηση φέρνει με τη διαδικασία του κατεπείγοντος νομοσχέδια χιλιάδων σελίδων, τα οποία πρέπει να ψηφιστούν σε ένα εικοσιτετράωρο. Ευτελίζεται η δημοκρατία. 
Και σήμερα, όμως, στη σημερινή συζήτηση, κυρίες και κύριοι συνάδελφοι, έχει κατατεθεί μια επαίσχυντη τροπολογία από δέκα Βουλευτές της Νέας Δημοκρατίας, με την οποία ζητείται, ούτε λίγο ούτε πολύ, η τροποποίηση του εδαφίου β΄, της παραγράφου 2 του άρθρου 236 του ν. 3852/2010.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΑ-ΤΣΑΡΟΥΧΑ )
Τι αφορά η διάταξη αυτή; Αφορά την αυτοδίκαιη έκπτωση δημοτικών αρχών ή περιφερειακών αρχών, αυτοδιοικητικών σε κάθε περίπτωση, όταν έχουν τελέσει κακούργημα για το οποίο υπάρχει αμετάκλητη ασκηθείσα ποινική δίωξη, παραπομπή δηλαδή στο ακροατήριο, και έχουν επιβληθεί περιοριστικοί όροι. 
Αυτή η διάταξη, τη σημερινή μέρα της αποκατάστασης της δημοκρατίας, κυρία Υπουργέ, έρχονται και ζητάνε να αλλάξει. Αγαπάει ο θεός τον κλέφτη, όμως, αγαπάει και τον νοικοκύρη! Διότι η τροπολογία αυτή –κοιτάξτε να δείτε τι συμβαίνει προς δόξαν της δημοκρατίας!- είχε κατατεθεί στις 23 Ιουλίου 2014 και είχε πάρει αριθμό 1615 και η ίδια τροπολογία κατατέθηκε ακριβώς την προηγούμενη μέρα με αριθμό 1610.
Ποια είναι η διαφορά των δύο κειμένων; Η διαφορά είναι ότι στο δεύτερο κείμενο ζητάνε την αντικατάσταση του συγκεκριμένου άρθρου, όπως σας είπα, ενώ στο πρώτο ζητάτε την κατάργησή του.
Δηλαδή, να έχουν τελεστεί κακουργήματα, να υπάρχει αμετάκλητη παραπομπή σε δίκη για κακούργημα, να υπάρχει προφυλάκιση, προσωρινή κράτηση ή περιοριστικοί όροι και αυτοί οι δέκα κύριοι συνάδελφοι ζητάνε, το πρώτον, κυρία Υπουργέ, να καταργηθεί η διάταξη. Φαίνεται ότι κάποιος τους είπε: «θα μας πάρουν με τις πέτρες». Και επανήλθαν την επομένη με αυτό που συζητάμε σήμερα, τη δεύτερη τροπολογία. 
Κυρία Υπουργέ, καταθέτω τις δύο τροπολογίες για τα Πρακτικά της Βουλής και σας καλώ σήμερα να μη συνδέσετε το όνομά σας με αυτό το επαίσχυντο κείμενο.
(Στο σημείο αυτό ο Βουλευτής κ. Σταύρος Κοντονής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σας καλούμε να μη συνδέσετε το όνομά σας με αυτήν, να μην κάνετε δεκτή αυτήν την τροπολογία. Είναι ντροπή για δημοτικούς και νομαρχιακούς άρχοντες, οι οποίοι έχουν παραπεμφθεί για σοβαρά κακουργήματα και στους οποίους έχουν επιβληθεί περιοριστικοί όροι, να ζητάνε Βουλευτές στο ελληνικό Κοινοβούλιο σήμερα να μην εκπέσουν αυτοδικαίως του αξιώματός των. 
Το μόνο παρήγορο, κύριοι συνάδελφοι, είναι ότι από τους δέκα Βουλευτές που έχουν υπογράψει αυτό το κατάπτυστο κείμενο, δεν έχει έρθει κανένας στη Βουλή να το υποστηρίξει. Κάτι είναι κι αυτό. Είναι αυτό που λέμε: «υπάρχει και φιλότιμο».
Κυρίες και κύριοι Βουλευτές, συζητάμε σήμερα για το συγκεκριμένο νομοσχέδιο και έχουμε να σας επισημάνουμε, κυρία Υπουργέ, τις σοβαρές παρατηρήσεις που κάνει η Επιστημονική Υπηρεσία της Βουλής. Δυστυχώς, το ίδιο που επισημαίνει στο σημερινό της έγγραφο προς εσάς, το είχε επισημάνει και χθες στην κυρία Υπουργό Τουρισμού, την κ. Κεφαλογιάννη, για το θέμα της εξουσιοδότησης για την έγκριση υπουργικών αποφάσεων.
Θα πρέπει να γνωρίζετε –και το γνωρίζετε πολύ καλά- ότι για τη νομοθετική εξουσιοδότηση, τη δυνατότητα δηλαδή του κοινού νομοθέτη να μεταφέρει αυτή την αρμοδιότητα σε άλλα όργανα της εκτελεστικής εξουσίας, υπάρχουν ορισμένες προϋποθέσεις. 
Ιδίως για το θέμα της έκδοσης υπουργικών αποφάσεων, διαλαμβάνεται σε πάμπολλες αποφάσεις της ολομέλειας του Συμβουλίου Επικρατείας, αλλά επικρατεί κατά τρόπο απόλυτο εις τη θεωρία, ότι αυτή η εξουσιοδότηση πρέπει να είναι μεν γενική για θέματα ειδικού χαρακτήρα ή τοπικού χαρακτήρα, όμως πρέπει να μπαίνει το πλαίσιο, βάσει του οποίου εσείς θα εκδώσετε την υπουργική απόφαση. Και σας αναφέρει η Επιστημονική Υπηρεσία της Βουλής ότι κάτι τέτοιο δεν διαλαμβάνεται στο άρθρο 47, παράγραφος 8, που συνδέεται με τη διάταξη του άρθρου 20.
Πρέπει, λοιπόν, εδώ να μην εκδοθούν υπουργικές αποφάσεις, κυρία Υπουργέ. Πρέπει να έχουμε έκδοση προεδρικών διαταγμάτων. Διαφορετικά, θα πάσχουν όλες αυτές οι αποφάσεις, τις οποίες ενδεχομένως θα εκδώσει κάποιος Υπουργός.
Επίσης, μια τελευταία παρατήρηση, γιατί έχει παρέλθει ο χρόνος. Προσέξτε τα νομοθετήματα που μας φέρνετε. Δεν είναι δυνατόν να αναφέρετε στο άρθρο 42 για «καθ’ ύλην αρμοδιότητα των στρατιωτικών δικαστηρίων». Δικαιοδοσία των στρατιωτικών δικαστηρίων υπάρχει. Να τα προσέχει λίγο η νομική υπηρεσία του Υπουργείου, διότι εκθέτουν και την ίδια και το Υπουργείο. 
Σας ευχαριστώ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ)",137454,""," ΣΤΑΥΡΟΣ ΚΟΝΤΟΝΗΣ",130,"",130
"19114","
"," Κι εμείς ευχαριστούμε.
Τον λόγο έχει ο κ. Νικόλαος Συρμαλένιος.",137455,"Chairman","ΠΡΟΕΔΡΕΥΟΥΣΑ",125,"",125
"19115","
"," Ευχαριστώ, κυρία Πρόεδρε.
Προσυπογράφω μέχρι κεραίας αυτά που είπε ο προηγούμενος συνάδελφος για την αποκατάσταση της δημοκρατίας. Δεν είναι ανάγκη να τα επαναλάβουμε. Τα έχουμε και συλλογικά, βέβαια, και ως ΣΥΡΙΖΑ.
Εγώ, κυρία Υπουργέ, κυρίες και κύριοι συνάδελφοι, πήρα τον λόγο για μια τροπολογία η οποία ήρθε προχθές το βράδυ –τρίτη συνεχόμενη φορά παρόμοια τροπολογία μέσα στον ίδιο χρόνο- που έχει να κάνει με το Νεώριο της Σύρου. Είμαι Βουλευτής Κυκλάδων και προφανώς έχω ιδία άποψη και δεν σας «φάω» και όλο τον χρόνο των επτά λεπτών.
Κοιτάξτε, το γεγονός και μόνο ότι έρχεται για τρίτη φορά μέσα σε έναν χρόνο η ίδια περίπου τροπολογία, όπου με τις δύο προηγούμενες και συγκεκριμένα με την πρώτη ανατέθηκαν οι δεξαμενές του Πολεμικού Ναυτικού εκτός διαδικασιών Ελεγκτικού Συνεδρίου και με τη δεύτερη πήρε ασφαλιστική ενημερότητα η εργοδοσία, ο κ. Ταβουλάρης –είναι τρεις για το Νεώριο και δύο για την Ελευσίνα- είναι πρωτοφανές φαινόμενο! Μέσα σε έναν χρόνο ένας εργοδότης έχει πάρει πέντε τροπολογίες στη Βουλή εκτός ημερήσιας διάταξης και εκτός επιτροπών. Δεν έχει ξαναγίνει αυτό, τουλάχιστον απ’ ότι θυμάμαι τα δύο χρόνια που είμαι Βουλευτής. Η τρίτη, που έρχεται σήμερα είναι η μόνη που ανοίγει παράθυρο για να πληρωθούν οι εργαζόμενοι. 
Δεν θα μιλήσει ο κ. Ρήγας που την έχει καταθέσει. Δεν τον βλέπω στον κατάλογο και δεν είναι και Κοινοβουλευτικός Εκπρόσωπος, για να μιλήσει. Εκείνο, όμως, που πρέπει να κάνει ο κ. Ρήγας και ο κ. Βρούτσης –που έφερε την προηγούμενη τροπολογία με την οποία χάρισε 7,5 εκατομμύρια ευρώ στον κ. Ταβουλάρη, τα οποία δεν θα πληρωθούν ποτέ στο ΙΚΑ- είναι να απολογηθούν και οι δύο γιατί δεν πληρώθηκαν οι εργαζόμενοι ή για το γιατί έχουν πάρει ψίχουλα ανάμεσα στα εκατομμύρια που έχει πάρει η εργοδοσία εδώ και ένα χρόνο.
Χρωστάνε στους εργαζόμενους –τους δίνουν έναντι κάποια ψίχουλα- σωρευτικά έξι μήνες μισθούς, αποδοχές και δύο χρόνια υπερωρίες. Είναι η καρδιά της βαριάς βιομηχανίας των ναυπηγείων του Νεωρίου στο Αιγαίο, ουσιαστικά η μοναδική βιομηχανία στο Αιγαίο μαζί με την «S&B» από τη Μήλο –γιατί είμαι και Μηλιός και ξέρω την κατάσταση- όπου δουλεύουν γύρω στους διακόσιους πενήντα με τετρακόσιους, μαζί με τους έκτακτους. Είναι μια πολύ σημαντική μονάδα, που έχει πολύ υψηλή τεχνογνωσία. Το αναγνωρίζουν και οι εφοπλιστές αυτό, παρ’ ότι προτιμάνε λίγο το Νεώριο σε σχέση με τα ναυπηγεία της Κίνας, της Κορέας και μια σειρά άλλα. 
Εν πάση περιπτώσει η ουσία είναι ότι αυτοί οι εργαζόμενοι κρατάνε τόσα χρόνια το Ναυπηγείο και πρέπει να πληρωθούν. Οφείλουν, λοιπόν, να απολογηθούν –για άλλη μια φορά το λέω- ο λαλίστατος κ. Ρήγας και ο κ. Βρούτσης, γιατί μέχρι σήμερα έχουν πάρει ψίχουλα οι εργαζόμενοι σε σχέση με αυτά που έχει πάρει η εργοδοσία. Χορός εκατομμυρίων έχει εισρεύσει στα ταμεία της εργοδοσίας.
Για πρώτη φορά η διατύπωση που βάζει η τροπολογία αναφέρει τη φράση: «προκειμένου να καταβληθούν τα δεδουλευμένα στους εργαζόμενους». Και αυτή, όμως, η διατύπωση δεν καλύπτει απολύτως την υποχρεωτική πληρωμή. Θα μπορούσε η διατύπωση να είναι: «υποχρεούνται να καταβάλουν τα δεδουλευμένα» ή σε τελευταία ανάλυση να δοθεί μια προθεσμία. Θέλετε σε δύο μήνες; Κανονικά μέσα σε έναν μήνα θα έπρεπε να απαιτηθεί. Μέσα σε δύο μήνες, για να καταβληθούν τα δεδουλευμένα και, αν δεν καταβληθούν, τότε η ρύθμιση να είναι άκυρη. 
Και, επίσης, απαιτείται έκθεση του Γενικού Λογιστηρίου του Κράτους. Δεν υπάρχει έκθεση του Γενικού Λογιστηρίου του Κράτους διότι το δημόσιο θα ζημιωθεί από τη μη παρακράτηση οφειλών και προς τα ασφαλιστικά ταμεία και προς τη ΔΟΥ κ.λπ..
Ας μη μας εγκαλούν τα κόμματα της συγκυβέρνησης ότι ο ΣΥΡΙΖΑ ψήφισε «παρών» τις δύο προηγούμενες φορές. Επιβεβαιώθηκε πανηγυρικά γιατί ψήφισε «παρών». Ψήφισε «παρών» γιατί ήθελε από τη μία πλευρά να ανοίξει μία χαραμάδα πληρωμής στους εργαζόμενους. Από την άλλη, όμως, αυτό που επιβεβαιώθηκε ήταν ότι πληρώθηκαν ελάχιστα οι εργαζόμενοι όλο αυτό το χρονικό διάστημα απ’ αυτές τις τροπολογίες. Διότι αν είχαν κυλήσει όλα ομαλά, σύμφωνα με τις προβλέψεις αυτών που συνέταξαν τις προηγούμενες τροπολογίες, τώρα δεν θα υπήρχε ανάγκη να υπάρχει τρίτη τροπολογία. Θα απολογηθούν γι’ αυτό ο κ. Ρήγας και ο κ. Βρούτσης; Θα λογοδοτήσουν γιατί δεν πληρώθηκαν οι εργαζόμενοι ενώ εγκαλούσαν τον ΣΥΡΙΖΑ ότι δήθεν είναι υπερασπιστής των εργαζόμενων και της εργατικής τάξης και μας ανάγκασαν να ψηφίσουμε «παρών»; 
Αυτό ζητάμε, κυρία Υπουργέ. Επειδή δεν θα έρθει και ο κ. Ρήγας να εισηγηθεί, ζητάμε τη δέσμευσή σας –ξέρω ότι έχετε καλή πρόθεση- να τεθεί η προθεσμία στους δύο μήνες αυτούς για την καταβολή των δεδουλευμένων στους εργαζόμενους. Διαφορετικά θα είναι άκυρη η τροπολογία διότι πάλι κάποια εκατομμύρια θα εισρεύσουν στα ταμεία της εργοδοσίας και πάλι δεν θα πληρωθούν οι εργαζόμενοι.
Ευχαριστώ πολύ.",137456,""," ΝΙΚΟΛΑΟΣ ΣΥΡΜΑΛΕΝΙΟΣ",266,"",266
"19116","
"," Ευχαριστούμε.
Τον λόγο έχει ο κ. Βασίλης Οικονόμου.",137457,"Chairman","ΠΡΟΕΔΡΕΥΟΥΣΑ",125,"",125
"19117","
"," Ευχαριστώ, κυρία Πρόεδρε. 
Ήρθα σήμερα εδώ για να υποστηρίξω την τροπολογία που κατέθεσα για δεύτερη φορά, παρ’ όλο που δεν είμαι μέλος του Β΄ Τμήματος. Είναι μια τροπολογία η οποία κατατίθεται με την πρώτη ευκαιρία που βρίσκουμε σε σχέση με νομοσχέδιο του Υπουργείου Άμυνας. Το λέω αυτό, κυρία Υπουργέ, -λείπει και ο κ. Αβραμόπουλος- γιατί, δυστυχώς, δεν έχετε πολλές επισκέψεις για νομοθετικό έργο αυτό το τελευταίο διάστημα. Και μιλάω για διάστημα πάνω από ένα χρόνο. Είχα καταθέσει την τροπολογία για τους εθελοντές μακράς θητείας επί Παναγιωτόπουλου, δηλαδή επί προηγούμενου Υπουργού. Την απέσυρα είναι η αλήθεια τότε, πριν έναν χρόνο, διότι είχε πει ο Υπουργός, σε συνεννόηση, προφανώς, με τη στρατιωτική ηγεσία, ότι είναι ένα θέμα λίγο μπερδεμένο, λίγο δύσκολο, λίγο ευαίσθητο. Θα γινότανε μια διαβούλευση, μια νέα προσέγγιση και θα ερχόταν ξανά!
 Θυμάστε, κυρία Υπουργέ, ότι σας το είχα θέσει και σε επίκαιρη ερώτηση την οποία, μάλιστα, είχαμε συζητήσει εδώ με σωρεία, βέβαια, άλλων θεμάτων που εκκρεμούν για τις Ένοπλες Δυνάμεις και το Υπουργείο Άμυνας.
Έρχεται σήμερα ένα νομοσχέδιο περί φάρων και άλλων διατάξεων. Θέλω να είμαι ειλικρινής. Δεν περίμενα ότι μια νέα νομοθετική ρύθμιση, μετά από τόσο καιρό, θα έχει αυτόν τον τίτλο. Πιστεύω ότι αδικείται η πολιτική ηγεσία και ειδικά αδικείστε εσείς, κυρία Γεννηματά, αλλά και ο κ. Αβραμόπουλος, όταν μετά από έναν χρόνο η πρώτη σας νομοθετική ρύθμιση ουσιαστικά είναι περί φάρων και λοιπών διατάξεων. Και το λέω αυτό, πρώτον, διότι εκκρεμεί σαφέστατα το ζήτημα των εθελοντών μακράς θητείας. Και δεν το λέω εγώ που έφερα τώρα το θέμα και το έχω ξαναφέρει. Το γνωρίζει όλη η Αίθουσα. Όλοι έχουν συζητήσει γι’ αυτό το θέμα και όλοι λένε ότι έχουν δίκιο. Θα πω εγώ την άποψή μου σήμερα εδώ, για να δούμε τελικά πόσοι το πιστεύουν αυτό πραγματικά. Διότι εκκρεμούν πολλά ζητήματα για τους αξιωματικούς, για τους υπαξιωματικούς.
Σας συνεχάρην εγώ ο ίδιος προσωπικά ως Κοινοβουλευτικός Εκπρόσωπος τότε της Δημοκρατικής Αριστεράς για την πολύ καλή παρέμβασή σας για το θέμα των αμυντικών βιομηχανιών και της λύσης που εδόθη, όμως, τα ζητήματα είναι πολλά, φλέγοντα και κρίσιμα. Δηλαδή, δεν θα κάνουμε παρέμβαση για τον ν.3883/2010; Εδώ έχω σταχυολογήσει πέντε αδικίες -αδικίες για το θέμα προαγωγών αξιωματικών οικονομικού, αδικίες για τους μονιμοποιηθέντες εθελοντές του 445/1974, αδικίες για τους μεταταγμένους αξιωματικούς και υπαξιωματικούς, αδικίες, αδικίες, αδικίες- από ένα σχέδιο που ήρθε το 2010, το οποίο αντί να βελτιώσει τα ζητήματα τα μπέρδεψε, δημιούργησε αδικίες. Υπάρχουν πάρα πολλά θέματα σε εκκρεμότητα. Μάλιστα, η περιρρέουσα ατμόσφαιρα στο στράτευμα αυτήν τη στιγμή είναι διάχυτη ως δυσαρέσκεια, το οποίο δεν βλέπω να το αντιμετωπίζετε.
Βάλατε κάποια στρατολογικά ζητήματα σήμερα και κάποια άλλα θέματα περί των φάρων. Προσεγγίστε, όμως, τα ζητήματα του στρατεύματος και του μόνιμου προσωπικού, είτε ανωτέρου είτε ανωτάτου είτε χαμηλής βαθμίδος.
Το επόμενο ζήτημα σας το έχω θέσει ξανά και περίμενα να ήταν μέσα στα ζητήματα αυτά. Αφορά το Συμβούλιο Μεταθέσεων, που είναι το πιο κρίσιμο ζήτημα για τα μόνιμα στελέχη. Θα λύσουμε το ζήτημα του πώς θα γίνονται οι μεταθέσεις στο ελληνικό στράτευμα; Εκκρεμεί από το 2012. Το ζήτημα για τα στελέχη που μπήκαν 1990-1992, για τα συνταξιοδοτικά τους -χιλιάδες στελέχη- θα το λύσουμε;
Και, βέβαια, υπάρχει το θέμα με τα μισθολογικά. Προσέξτε να δείτε, άκουσα και τον κύριο Υπουργό Οικονομικών να λέει ότι η εκλεγμένη Κυβέρνηση θα ορίσει τα δημοσιονομικά ζητήματα της χώρας, της πολιτείας και δεν θα τα καθορίζουν οι δικαστές κι οι αποφάσεις τους. Συμφωνώ κι εγώ. Βγαίνουν αποφάσεις όμως. Και το ερώτημα είναι το εξής: Ποια είναι η προσέγγιση της Κυβέρνησης για το μισθολογικό ζήτημα σε σχέση με τα μόνιμα στελέχη; Καταλαβαίνετε, βέβαια, ότι αυτές οι αποφάσεις, για τις οποίες πολλοί αναρωτιούνται αν θα εφαρμοστούν ή όχι, πώς θα εφαρμοστούν, σε τι βάθος χρόνου θα εφαρμοστούν και όλα αυτά που ακούμε μέσα από τον Τύπο βέβαια και όχι μέσα από επίσημα θεσμικά fora, είναι ένα θέμα το οποίο και αυτό επιβαρύνει το κλίμα σε αυτό που λέμε Ένοπλες Δυνάμεις. 
Κλείνω, λέγοντας για τους εθελοντές. Είναι θέμα που αφορά δύο, τρεις, πέντε, είκοσι, τριάντα κυρίες, όπως με τρόπο προκλητικό, φαύλο, λύθηκε πριν από κάποια χρόνια, και αυτές οι κυρίες, εθελόντριες μακράς θητείας, αυτή τη στιγμή φέρουν και τα διακριτικά του αξιωματικού ή αφορά χιλιάδες αντίστοιχες, ομοειδείς περιπτώσεις, που αν το πάμε δικαστικά και μιλήσουμε αλλιώς θα υπάρξει σωρεία και καταιγισμός αποφάσεων που θα εκθέσουν ανεπανόρθωτα στρατιωτικές και πολιτικές ηγεσίες; 
Ακούω ότι η στρατιωτική ηγεσία, οι λεγόμενοι «στρατηγοί», δεν δέχονται να φέρουν διακριτικά αξιωματικού οι οδηγοί, όπως τους λένε, οι «ορντινάντσες», ομιλούν γι’ αυτούς περιπαιχτικά. Μιλούν με απαίσιο τρόπο για ανθρώπους που συνυπηρετούν και είναι η ραχοκοκαλιά των Ένοπλων Δυνάμεων. Μιλάμε για είκοσι χιλιάδες στελέχη. Αυτοί -λέει- δεν μπορούν να φέρουν διακριτικά αξιωματικού. Να δεχθούμε, λοιπόν, το αμερικανικό σύστημα, ότι ο υπαξιωματικός θα σταματάει υπαξιωματικός, ως ανθυπασπιστής; Να το δεχθούμε. Αν σε αυτήν τη χώρα και οι Ένοπλες Δυνάμεις μας γίνουν έτσι, να το δεχθούμε. Δεν μπορούμε, όμως, να το δεχθούμε αλά καρτ. Η ευαισθησία για τις κυρίες που υπηρετούσαν κοντά τους -για να μην επεκταθώ περισσότερο- τότε δεν υπήρχε, αλλά για τους ατυχείς υπολοίπους, τη μεγάλη πλειοψηφία, υπάρχει. 
Να αφήσουνε τέτοιες νοοτροπίες, λέω εγώ, κυρία Υπουργέ. Πρώτα απ’ όλα θα ξεκινήσουν από τη δική τους κατάσταση. Δεν μπορεί ο ελληνικός στρατός να έχει δώδεκα αντιστρατήγους, όταν ο κορυφαίος στρατός του κόσμου, άσχετα με αυτά που κάνει αυτή τη στιγμή -και μιλάω για τον ισραηλινό στρατό- διοικείται από υποστράτηγο ως επικεφαλής του και δύο ταξιάρχους και από συνταγματάρχες και κάτω οι υπόλοιποι, και εδώ να μοιράζουμε ως φέιγ-βολάν τα αστέρια και τα γαλόνια του αντιστρατήγου, του υποστρατήγου και των ανωτάτων, για να έχουμε την ευαισθησία να πούμε «Δεν θα δώσω τα διακριτικά του αξιωματικού». Δεν είναι δημοσιονομικό θέμα, το ξέρετε. 
Καλώ όλες τις πτέρυγες να τοποθετηθούν επί του θέματος και όχι στο αυτί του Συνδέσμου Εθελοντών Μακράς Θητείας, του συλλογικού τους οργάνου, ή στον καθένα εκ των εθελοντών, όταν πλησιάζει κάθε Βουλευτή ή κάθε κόμμα, και πάντα ακούω -μεταφέρεται σε μένα- «Όλοι οι Βουλευτές λένε, έχετε δίκιο, όλα τα κόμματα λένε, έχετε δίκιο».
Σήμερα λέτε εσείς, κάνοντας χρήση του Κανονισμού, αυτού του κακού Κανονισμού, ότι δεν θα φέρετε προς ονομαστική ψηφοφορία αυτή την τροπολογία. Είναι το δικαίωμα της Κυβερνήσεως, του Υπουργού. Ας μην ανοίξουμε τώρα εδώ μία ολόκληρη συζήτηση, αν τελικά νομοθετεί το Τμήμα ή νομοθετεί η Κυβέρνηση. Γιατί, κυρία Πρόεδρε, εγώ δεν μπορώ να θέσω την τροπολογία μου σε ψηφοφορία, γιατί δεν την εισάγει η κυρία Υπουργός, για να δω τους αγαπητούς συναδέλφους οι οποίοι τα λένε έτσι, να παίρνουν μία απόφαση έστω και ενάντια της Κυβερνήσεως, της Υπουργού ή της στρατιωτικής ηγεσίας. Για να δω ποιος θα κυβερνά αυτόν τον τόπο. Θα κυβερνά ο Αρχηγός ΓΕΕΘΑ ή η ελληνική Βουλή σε τελική ανάλυση;
Όμως, δεν μου δίδεται το δικαίωμα εδώ τώρα να θέσω σε ψηφοφορία αυτή την τροπολογία. Καλώ, λοιπόν, την κυρία Υπουργό να κάνει αποδεκτή την τροπολογία και να πει το Τμήμα αν τη δέχεται ή δεν την δέχεται, για να λήξει αυτό το θέμα, να σταματήσει η υποκρισία, το θέατρο του παραλόγου για το αν τελικά θα πάρουν τα διακριτικά του αξιωματικού και οι είκοσι χιλιάδες εθελοντές που, απ’ ό,τι καταλαβαίνω, τους προσεγγίζουν οι περισσότεροι ως ένα καλό εκλογικό σώμα, διότι είναι και πάρα πολλοί, αλλά στην ουσία πάντα στο τέλος υπερισχύει αυτό που θα πει η ολιγάριθμη στρατιωτική ηγεσία.",137458,""," ΒΑΣΙΛΕΙΟΣ ΟΙΚΟΝΟΜΟΥ",215,"",215
"19118","
"," Ευχαριστούμε, κύριε Οικονόμου.
Τέλος, έχει τον λόγο ο κ. Χρήστος Μαρκογιαννάκης.",137459,"Chairman","ΠΡΟΕΔΡΕΥΟΥΣΑ",125,"",125
"19119"," 
"," Κυρία Πρόεδρε, κυρία Υπουργέ, πήρα τον λόγο, για να υποστηρίξω τη με γενικό αριθμό 1579 και ειδικό 11 εμπρόθεσμη τροπολογία, την οποία έχω καταθέσει. 
Όπως είναι γνωστό, με το άρθρο 19 του ν. 1911/1990, όπως έχει τροποποιηθεί, έχουν θεσμοθετηθεί ευνοϊκές διατάξεις για τις οικογένειες των αξιωματικών και οπλιτών, οι οποίοι κατά τη διάρκεια της υπηρεσίας και ένεκα ταύτης χάνουν τη ζωή τους. Οι ευνοϊκές αυτές διατάξεις, απ’ ό,τι γνωρίζετε, είναι η δυνατότητα διορισμού ενός μέλους της οικογένειας του εκλιπόντος εις το δημόσιο. Το ίδιο ισχύει και στην Ελληνική Αστυνομία και στην Πυροσβεστική Υπηρεσία, δηλαδή σε όλους τους ενστόλους ουσιαστικά.
Ζητώ, λοιπόν, αυτές οι ευνοϊκές ρυθμίσεις να επεκταθούν και σε εκείνους οι οποίοι υφίστανται θανάσιμο τραυματισμό, αυτοτραυματισμό, αυτοκτονούν κατά τη διάρκεια υπηρεσίας διατεταγμένης εντός του στρατοπέδου, της σκοπιάς.
Ξέρω, κυρία Υπουργέ, ότι έχει κατατεθεί στο παρελθόν παρόμοια τροπολογία και δεν έγινε αποδεκτή. Αιτιολογώ, όμως, για ποιο λόγο θα πρέπει αυτές οι ευνοϊκές διατάξεις να επεκταθούν και στις οικογένειες των αυτόχειρων οπλιτών. 
Προφανώς, η πολιτεία θεωρεί εν προκειμένω ότι ο εξ οικείου πταίσματος ζημιούμενος ου δοκεί ζημιούσθαι. Γι’ αυτό σε όλες τις ΕΔΕ δέχεται ο διενεργών την ΕΔΕ -και γίνεται αποδεκτή αυτή η άποψη- ότι έγινε μεν ο θάνατος κατά τη διάρκεια της υπηρεσίας, όχι όμως ένεκα ταύτης. 
Ας δούμε, όμως, εάν το πταίσμα είναι οικείο ή αν είναι πταίσμα της πολιτείας.
Κύριοι συνάδελφοι, ποιος οδηγείται στην αυτοχειρία; Ο άνθρωπος ο οποίος έχει, προφανώς, αποκλίνουσα ψυχική συμπεριφορά από τη φυσιολογική ή εκείνος ο οποίος σε μία στιγμή της ζωής του θα βρεθεί σε μία ιδιαίτερη ψυχολογική κατάσταση. Είναι ή δεν είναι υποχρεωμένο το στράτευμα, όταν κατατάσσεται ο οποιοσδήποτε νεαρός στρατιώτης να ερευνήσει την ψυχική του κατάσταση από ψυχιάτρους και αν υπάρχει πρόβλημα, είτε του δίδεται αναβολή είτε χαρακτηρίζεται ως «Ι5» και απαλλάσσεται από τις στρατιωτικές υποχρεώσεις. Επ’ αυτού, κυρία Υπουργέ, στη συνέχεια που θα πάρετε τον λόγο θέλω απάντηση. 
Και εάν δεν διαγνωσθεί η ψυχική νόσος, την ευθύνη ποιος τη φέρει; Εκείνος ο οποίος είναι ψυχικά ασθενής ή εκείνος ο επαΐων ο οποίος δεν διέγνωσε τη νόσο;
Δεύτερον, επίσης γίνεται αυτόχειρας εκείνος ο οποίος, όπως είπα προηγουμένως, στη ζωή του θα βρεθεί κάποια στιγμή σε μία ιδιαίτερα ψυχολογική κατάσταση.
Ένας νεαρός οπλίτης, ο οποίος κατά τη διάρκεια της νύχτας φυλάσσει ένα στρατόπεδο και που προφανώς αντιμετωπίζει προβλήματα οικογενειακά, προσωπικά, εκείνη την ώρα βρίσκεται σε ιδιαίτερη ψυχολογική κατάσταση. Του δίνει τη δυνατότητα ο προϊστάμενός του, ο ανώτερος του αξιωματικός ή υπαξιωματικός να τον πλησιάσει, να του πει το πρόβλημά του, να ζητήσει συμπαράσταση και έτσι να αποφευχθεί το μοιραίο; Σας διαβεβαιώνω, επειδή όλοι έχουμε πάει στον στρατό, ότι ελάχιστες είναι οι περιπτώσεις…",137460,""," ΧΡΗΣΤΟΣ ΜΑΡΚΟΓΙΑΝΝΑΚΗΣ",175,"",175
"19120","
"," Όχι όλοι.",137461,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19121","
"," Οι περισσότεροι.",137462,""," ΧΡΗΣΤΟΣ ΜΑΡΚΟΓΙΑΝΝΑΚΗΣ",175,"",175
"19122","
"," Όχι όλοι, κύριε Πρόεδρε.",137463,""," ΚΩΝΣΤΑΝΤΙΝΟΣ ΤΑΣΟΥΛΑΣ",270,"",270
"19123","
"," Εντάξει, στους κυρίους συναδέλφους άρρενες απευθύνομαι, αλλά και κάποιες κυρίες που μπορεί να έχουν πάει. Όμως, και από τους άρρενες κάποιοι μπορεί να μην έχουν πάει και δεν ξέρω πόσοι είναι εδώ μέσα. Τέλος πάντων, αυτό είναι ένα άλλο θέμα. 
Όσοι έχουμε πάει, λοιπόν, στον στρατό γνωρίζουμε ότι κατά κανόνα αυτό δεν συμβαίνει. Άρα το πταίσμα δεν είναι οικείον του οπλίτου που αυτοκτονεί, αλλά είναι της πολιτείας, κυρία Υπουργέ, είναι κατ’ εξοχήν της πολιτείας. Και ερχόμαστε τώρα κάθε φορά που έχουμε την αυτοκτονία ενός οπλίτου κατά τη διάρκεια της σκοπιάς, να πούμε ότι δεν οφείλεται στην υπηρεσία, τον βάζουμε σε ένα κασόνι και τον επιστρέφουμε ως εβδομήντα ή ογδόντα κιλά κρέας σε εκείνον ο οποίος τον ανάθρεψε και εκεί τελειώνει η ιστορία, κύριοι συνάδελφοι. Μέχρι εκεί είναι. Από εδώ και πέρα, η πολιτεία το πολύ-πολύ να στείλει κάποιον υπαξιωματικό να την εκπροσωπήσει κατά τη διάρκεια της κηδείας. 
Κυρία Υπουργέ, δεν ξέρω εάν θα κάνετε δεκτή την τροπολογία την οποία κατέθεσα. Σας διαβεβαιώ, όμως, ότι επειδή η συντριπτική πλειοψηφία των συναδέλφων υιοθετεί την αιτιολογία την οποία σας εξέθεσα, την επόμενη φορά θα κατατεθεί, εάν δεν την κάνετε αποδεκτή, με υπογραφές της πλειοψηφίας των Βουλευτών, οπότε θα είστε υποχρεωμένη να την αποδεχθείτε. 
Ευχαριστώ πολύ.",137464,""," ΧΡΗΣΤΟΣ ΜΑΡΚΟΓΙΑΝΝΑΚΗΣ",175,"",175
"19124","
"," Ευχαριστούμε και εμείς, κύριε Πρόεδρε.
Μία επισήμανση θα ήθελα να κάνω προς τον κ. Συρμαλένιο, κατά παράκληση του κ. Ρήγα: Είναι Κοινοβουλευτικός Εκπρόσωπος και θα έρθει, προφανώς, οπότε θα σας απαντήσει και επί προσωπικού, φαντάζομαι. Πάντως, έχει οριστεί και θα είναι εδώ, κύριε Συρμαλένιε.",137465,"Chairman","ΠΡΟΕΔΡΕΥΟΥΣΑ",125,"",125
"19125","
"," Εντάξει, κυρία Πρόεδρε, ευχαριστώ.",137466,""," ΝΙΚΟΛΑΟΣ ΣΥΡΜΑΛΕΝΙΟΣ",266,"",266
"19126"," 
"," Κυρία Πρόεδρε, μπορώ να έχω τον λόγο;",137467,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19127","
"," Πριν δώσω τον λόγο στον Υπουργό Πολιτισμού, θα δώσω τον λόγο στον Υπουργό Υποδομών, Μεταφορών και Δικτύων, για να υποστηρίξει την τροπολογία του και να κάνει νομοτεχνικές βελτιώσεις.",137468,"Chairman","ΠΡΟΕΔΡΕΥΟΥΣΑ",125,"",125
"19128","
"," Θα καταθέσω μία πλήρη αναδιατύπωση της τροπολογίας, για να την πάρουν οι συνάδελφοι και στη συνέχεια θα μιλήσω…",137469,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19129","
"," Πείτε μας δύο λόγια προφορικά.",137470,""," ΝΙΚΟΛΑΟΣ ΤΣΟΥΚΑΛΗΣ",283,"",283
"19130"," 
"," Κύριε Χρυσοχοΐδη, αναλύστε λίγο το θέμα, παρακαλώ.",137471,"Chairman","ΠΡΟΕΔΡΕΥΟΥΣΑ",125,"",125
"19131","
"," Σας ευχαριστώ πολύ, κυρία Πρόεδρε.
Κατετέθη κατεπειγόντως μία τροπολογία χθες από εμένα, ως αρμόδιο Υπουργό, για το ζήτημα του τρόπου ανάθεσης και εκτέλεσης δημοσίων έργων, μελετών και συναφών συμβάσεων, όπως ακριβώς ορίζεται στον νόμο. 
Η χώρα μας έχει δεχθεί εδώ και έξι μήνες περίπου μία πολύ συγκεκριμένη προειδοποίηση από την Ευρωπαϊκή Επιτροπή, ζητώντας να συμμορφωθούμε με τις αρχές του Ευρωπαϊκού Δικαίου, που συνίστανται στην ελευθερία, στην ίση μεταχείριση και στην εφαρμογή του Ευρωπαϊκού Δικαίου και του Δικαίου του Ανταγωνισμού σε όλες τις χώρες της Ευρωπαϊκής Ένωσης και να γίνει και για εμάς ενσωματωμένο δίκαιο στο δικό μας το Ελληνικό Δίκαιο. 
Εδώ, λοιπόν, υπάρχει πλήρως αιτιολογημένη γνώμη από την Ευρωπαϊκή Επιτροπή, με την οποία μας καλεί να συμμορφωθούμε με αυτές τις αρχές και πιο συγκεκριμένα, να πάψουμε να διαχωρίζουμε τις επιχειρήσεις σε εργοληπτικές και μελετητικές βάζοντας κατώτατα όρια στην ανάθεση των δημοσίων έργων και των μελετών. Αυτό, από τη μία πλευρά, είναι μία, επαναλαμβάνω, αναγκαστική προσαρμογή που πρέπει να κάνουμε στο δίκαιό μας…
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Παρακαλώ, να μου δώσετε λίγο χρόνο, κυρία Πρόεδρε, γιατί είναι σοβαρό το θέμα.
Το δίκαιό μας, όπως λέει ο κ. Μπαρνιέ που μας έστειλε το έγγραφο, δεν το προβλέπει αυτό και πρέπει να καταργήσουμε τις συγκεκριμένες διατάξεις που δημιουργούν προβλήματα.
Κατόπιν αυτού, κατέθεσα την τροπολογία χθες προκειμένου να καταργήσουμε τα κατώτατα όρια. Σήμερα, όμως, φέρνω μία πλήρη αναδιατύπωση, καταργώντας πλήρως και τα ανώτατα και τα κατώτατα όρια και για τις μελέτες και για τα δημόσια έργα. 
Αυτό σημαίνει παραπέρα ότι για μεν τα κατώτατα όρια θα εφαρμοστεί άμεσα, από την ψήφιση του νόμου και τη δημοσίευσή του στην Εφημερίδα της Κυβερνήσεως, η συγκεκριμένη διάταξη, για δε τα ανώτατα όρια θα εφαρμοστεί η διάταξη μετά από προεδρικό διάταγμα το οποίο προβλέπεται μέσα στην τροπολογία, προκειμένου εντός τριμήνου αποκλειστικής προθεσμίας να ορίσουμε τους όρους και τις προϋποθέσεις με βάση τις οποίες θα εκτελούνται τα δημόσια έργα στη χώρα μας. Αυτό σημαίνει παραπέρα ότι μετά από αίτηση και άδεια της Αρχής Δημοσίων Συμβάσεων θα προβούμε στην πλήρη συμμόρφωση με το Ευρωπαϊκό Κοινοτικό Δίκαιο 1, μα κυρίως, θα αλλάξουμε συνολικά επί το δικαιότερον τους κανόνες ανάθεσης εκτέλεσης δημοσίων έργων και ανάθεσης μελετών στη χώρα μας. 
Αυτό τι σημαίνει παραπέρα; Σημαίνει καλύτερος ανταγωνισμός, υγιέστερος ανταγωνισμός, σημαίνει προστασία του δημοσίου συμφέροντος, σημαίνει λιγότερη γραφειοκρατία με όλη αυτή τη διαδικασία την οποία ακολουθούμε χρόνια η οποία έχει και αρνητικά και θετικά. Και αναφέρομαι στα πτυχία και στον τρόπο με τον οποίο τηρούνται. Υπάρχουν και θετικές και αρνητικές πλευρές. Και πρέπει να αξιοποιήσουμε τις θετικές, να δώσουμε μία κλωτσιά στις αρνητικές για να μπορέσουμε να βγάλουμε, να εκπορθήσουμε τη γραφειοκρατία από το δημόσιο και να γίνουμε πιο αποτελεσματικοί.
Το προεδρικό διάταγμα, λοιπόν, θα προβλέπει –το οποίο προεδρικό διάταγμα θα προβλέπεται και στον νόμο που θα έρθει σε λίγο καιρό, κύρια Πρόεδρε, για τις δημόσιες συμβάσεις γενικά στη χώρα και την προσαρμογή τους περαιτέρω στο νέο Κοινοτικό Δίκαιο- όλες τις προϋποθέσεις με τις οποίες θα λειτουργεί αυτή η όποια αρχή, υπηρεσία θα τηρεί τα αρχεία, τους κανόνες, τις διατυπώσεις, τα κριτήρια, το προσωπικό και ό,τι άλλο πρέπει να έχει μία επιχείρηση για να μπορεί ανά κλάδο ή κατηγορία να λαμβάνει δημόσια έργα. 
Πρέπει να σας πω, επειδή εισέπραξα διάφορες αντιδράσεις από εχθές μέχρι σήμερα και ακούω πράγματα τα οποία ανάγονται στη σφαίρα της συνωμοσίας –και αν δεν ανάγονται, προφανώς, λέγονται από άγνοια- ότι πρώτα υπάρχει ένα ζήτημα συμμόρφωσης. 
Πέρα, όμως, από τη συμμόρφωση η γνώμη μου είναι ότι πρέπει να πάμε –γι’ αυτό ήρθα σήμερα και δεν άφησα την τυπική τροπολογία να περάσει έτσι- σε μία νέα περίοδο εκτέλεσης δημοσίων έργων που μετά την κρίση ο κλάδος έχει πληγεί. Έχει υποστηριχθεί πολλαπλώς με μια σειρά ρυθμίσεις από το Υπουργείο και την Κυβέρνηση. Ωστόσο, ανοίγει μία καινούργια εποχή. Και η καινούργια εποχή απαιτεί πρωτίστως κανόνες διαφάνειας, κανόνες ανταγωνισμού, κανόνες ίσης μεταχείρισης σε ένα πεδίο ελεύθερης οικονομίας.
Συνεπώς αλλάζει –να το πω απλά- πλήρως το τοπίο εκτέλεσης των δημοσίων έργων στη χώρα και των μελετών. 
Θα έρθω πολύ σύντομα στη Βουλή να συζητήσουμε αυτήν την πρόταση, έτσι ώστε να μην υπάρχει καμμία σκιά που βλέπω σήμερα για το θάνατο –δήθεν- του μικρού εργολάβου. Μα, και οι μεγάλες επιχειρήσεις έχουν πολλές μικρές εργοληπτικές επιχειρήσεις και θα μπορούσαν να κάνουν το ίδιο πράγμα. Και αύριο ενδεχομένως να κάνουν το ίδιο.
Το ζήτημα είναι αλλού: Αν μπορούμε να δώσουμε στη μικρή και μεσαία εργοληπτική επιχείρηση τη δυνατότητα να κάνει και κάτι παραπάνω μέσα από τις διαδικασίες που προβλέπονται σήμερα στον νόμο.
Ας πούμε, η δάνεια εμπειρία, να μπορεί δηλαδή ο μικρός να κάνει ένα μεγαλύτερο των δυνατοτήτων του έργο, επικαλούμενος κάποια προσόντα, να μπορούμε να βάλουμε πολλούς μικρούς εργολάβους να κάνουν κάτι καλύτερο. 
Συνεπώς για αυτό ήρθα, κυρία Πρόεδρε, να καταθέσω αυτήν την πλήρη αναδιατύπωση της τροπολογίας, να τη δουν και οι συνάδελφοι και παρακαλώ για την ψήφισή της.",137472,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19132","
"," Παρακαλώ να την καταθέσετε στα Πρακτικά και να διανεμηθεί για να λάβουν γνώση οι συνάδελφοι Βουλευτές.
(Στο σημείο αυτό ο Υπουργός Υποδομών, Μεταφορών και Δικτύων κ. Μιχαήλ Χρυσοχοΐδης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελίδα 193)",137473,"Chairman","ΠΡΟΕΔΡΕΥΟΥΣΑ",125,"",125
"19133","
"," Κύριε Τασούλα, ως Υπουργός Πολιτισμού, θα θέλατε κι εσείς να αναπτύξετε τη δική σας τροπολογία;",137474,"Chairman","ΠΡΟΕΔΡΕΥΟΥΣΑ",125,"",125
"19134","
"," Κυρία Πρόεδρε, θα θέλαμε μία διευκρίνιση από τον κύριο Υπουργό.",137475,""," ΝΙΚΟΛΑΟΣ ΤΣΟΥΚΑΛΗΣ",283,"",283
"19135"," 
"," Μισό λεπτό, κύριε Τασούλα.",137476,"Chairman","ΠΡΟΕΔΡΕΥΟΥΣΑ",125,"",125
"19136"," 
"," Μόνο μία διευκρίνιση, κυρία Πρόεδρε.
Για ποιον λόγο επισπεύδετε και φέρνετε με αυτόν τον επείγοντα τρόπο την τροπολογία αυτή; Αιτιολογημένη, ναι. Ακόμα δεν έχει διατυπώσει η χώρα τις ενστάσεις της, τις απόψεις της επί του ζητήματος. Έτσι δεν είναι; Και, βεβαίως, δεν υπάρχει διαδικασία παραπομπής στο δικαστήριο. Για ποιον λόγο το κάνετε; Μπορείτε να μου πείτε;",137477,""," ΝΙΚΟΛΑΟΣ ΤΣΟΥΚΑΛΗΣ",283,"",283
"19137"," 
"," Η απάντηση είναι πολύ απλή, κύριε συνάδελφε. Αν έρθει η απάντηση, τότε θα υποστούμε και τις συνέπειες. Για αυτόν τον λόγο έρχεται κατεπειγόντως. Στις 31-7-2014 η χώρα ή θα παραδοθεί στο δικαστήριο ή θα πάμε στη συμμόρφωση. Αλλά τώρα πια δεν πάμε στη συμμόρφωση. Θέλω να το τονίσω αυτό. Αυτό δεν είναι συμμόρφωση. Αυτό είναι μία νέα πολιτική δημοσίων έργων.",137478,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19138","
"," Άλλο αυτό.",137479,""," ΝΙΚΟΛΑΟΣ ΤΣΟΥΚΑΛΗΣ",283,"",283
"19139"," 
"," Όχι, δεν είναι άλλο. Δεν είναι καθόλου άλλο. Το άλλο έρχεται ως μία μεταρρύθμιση. Αυτό, λοιπόν, είναι άλλο πράγμα. Όχι όπως την εννοείτε εσείς, αλλά όπως την εννοώ εγώ.",137480,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19140","
"," Γιατί δεν το φέρατε στην επιτροπή να το συζητήσουμε όλοι, να σας ακούσουμε;",137481,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19141","
"," Γιατί έχουμε ένα κατεπείγον πρόβλημα.",137482,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19142","
"," Εντάξει, εντάξει.",137483,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19143","
"," Ούτε εσείς θέλετε η χώρα να υποστεί αυτή τη στιγμή ζημίες χωρίς λόγο -χωρίς κανέναν λόγο- από τη στιγμή που έρχεται ολοκληρωμένη -επαναλαμβάνω- ρύθμιση.",137484,""," ΜΙΧΑΗΛ ΧΡΥΣΟΧΟΙΔΗΣ",298,"",298
"19144","
","  Ευχαριστούμε.
Κύριε Τασούλα, έχετε τον λόγο ως Υπουργός Πολιτισμού, να αναπτύξετε κι εσείς τη δική σας τροπολογία.",137485,"Chairman","ΠΡΟΕΔΡΕΥΟΥΣΑ",125,"",125
"19145","
"," Προ τριημέρου υπεβλήθη από το Υπουργείο Πολιτισμού μία προσθήκη στο συζητούμενο νομοσχέδιο για την καταβολή ειδικής πρόσθετης αμοιβής στο καταδυόμενο προσωπικό του Υπουργείου Πολιτισμού. 
Όπως ίσως θυμάστε, το καταδυόμενο προσωπικό άλλων τομέων του δημοσίου τομέα, όπως είναι το Λιμενικό Σώμα ή οι Ένοπλες Δυνάμεις, εξαιρέθηκε από την εφαρμογή του ν. 4024/2011, ενώ δεν είχε εξαιρεθεί τότε το καταδυόμενο προσωπικό του Υπουργείου Πολιτισμού, δηλαδή το προσωπικό που εργάζεται στην Εφορεία Εναλίων Αρχαιοτήτων και στην Εφορεία Παλαιοανθρωπολογίας και Σπηλαιολογίας. 
Είναι αυτονόητο ότι αυτό το προσωπικό επιτελεί σημαντικό έργο, όχι μόνο για την προστασία των βυθισμένων αρχαιοτήτων, αλλά και για την ανάπτυξη της χώρας. Ελέγχουν λιμενικά έργα πριν ξεκινήσουν, ελέγχουν βυθίσεις καλωδίων της ΔΕΗ πριν τοποθετηθούν, ελέγχουν ιχθυοκαλλιέργειες. Είναι, λοιπόν, ένα πλέγμα δραστηριοτήτων πολύ σημαντικό και για τον πολιτισμό και για την οικονομία.
Συνεπώς επαναφέρουμε με την προσθήκη αυτή την ειδική πρόσθετη αμοιβή που κατά μήνα χορηγείται στα άτομα αυτά που υπηρετούν στις δύο εφορείες και εναποθέτουμε σε κοινή υπουργική απόφαση του Υπουργείου  Πολιτισμού και του Υπουργείου Οικονομικών τους όρους, τις προϋποθέσεις και το ύψος αυτής της αμοιβής. 
Θα ήθελα, λοιπόν, να ζητήσω από το Τμήμα να εγκρίνει αυτήν την προσθήκη, ώστε να αποκατασταθεί μία αβλεψία και να μπορέσει η αρμόδια Υπηρεσία να κάνει τη δουλειά της χωρίς να έχει την αίσθηση της αδικίας που είχε μέχρι τώρα.
Σας ευχαριστώ.",137486,""," ΚΩΝΣΤΑΝΤΙΝΟΣ ΤΑΣΟΥΛΑΣ",270,"",270
"19146","
","  Σας ευχαριστούμε πολύ κι εμείς. 
Τον λόγο έχει τώρα η Αναπληρώτρια Υπουργός…",137487,"Chairman","ΠΡΟΕΔΡΕΥΟΥΣΑ",125,"",125
"19147","
"," Μία ερώτηση, κυρία Πρόεδρε!
Να μας απαντήσει ο κύριος Υπουργός για πόσα άτομα είναι αυτό το κονδύλι, το οποίο, αν δεν κάνω λάθος, είναι γύρω στις 102.000 ευρώ. Τόσο είναι το κόστος.",137488,""," ΠΑΥΛΟΣ ΧΑΙΚΑΛΗΣ",288,"",288
"19148"," 
"," Είναι για είκοσι έξι άτομα.",137489,""," ΚΩΝΣΤΑΝΤΙΝΟΣ ΤΑΣΟΥΛΑΣ",270,"",270
"19149","
"," Είκοσι έξι άτομα. Αυτά καταδύονται κάθε μέρα;",137490,""," ΠΑΥΛΟΣ ΧΑΙΚΑΛΗΣ",288,"",288
"19150"," 
"," Όχι, δεν καταδύονται κάθε μέρα.  Δεν μπορούν να καταδύονται κάθε μέρα.",137491,""," ΚΩΝΣΤΑΝΤΙΝΟΣ ΤΑΣΟΥΛΑΣ",270,"",270
"19151"," 
"," Πόσο επιβλαβής είναι η ιστορία πάω να πω και αν το ποσό αυτό καλύπτει ουσιαστικά την ανάγκη να υπάρξει αυτό το προσωπικό ή πρέπει να πάμε σε πρόσληψη άλλου προσωπικού, το οποίο θα διευκόλυνε. Γιατί αυτή η χρήση δεν ξέρουμε ουσιαστικά πώς γίνεται, δηλαδή εάν είναι καθημερινής χρήσεως, δηλαδή κάθε μέρα κάνουν από μία κατάδυση, η οποία είναι επιβαρυντική για την υγεία τους και κατά πόσο θα χρησίμευε να υπάρξει κι άλλο προσωπικό -δηλαδή πρόσληψη- το οποίο θα έκανε την ίδια δουλειά.",137492,""," ΠΑΥΛΟΣ ΧΑΙΚΑΛΗΣ",288,"",288
"19152"," 
"," Θα ήθελα να διευκρινίσω το εξής: Η ειδικότητα του δύτη στο Υπουργείο Πολιτισμού δεν είναι αυτοτελής. Δεν υπάρχει ειδικότητα «δύτης». Υπάρχει ειδικότητα «αρχαιολόγος». Υπάρχει ειδικότητα, στην οποία συμπληρώνεται η ειδικότητα του δύτη. 
Αυτοί οι είκοσι επτά υπάλληλοι, αυτά τα είκοσι επτά στελέχη που κάνουν αυτή τη δουλειά την κάνουν σε έναν χώρο ο οποίος είναι εκτεταμένος και χρειάζεται να παίρνουν αυτό το επίδομα για να μπορούν να ανταποκρίνονται στις υποχρεώσεις τους. Αυτό το επίδομα καλύπτει πραγματική εργασία υπό τας συνθήκας που περιγράψατε κι εσείς. 
Προφανώς, χρειάζονται περισσότεροι, γιατί έχουμε ένα ανάπτυγμα τέτοιων καθηκόντων που καλύπτει όλο τον θαλάσσιο χώρο της Ελλάδος. Θυμίζω τη σπουδαία δουλειά που έκαναν στην Ελαφόνησο, στη Δοκό, στο ναυάγιο των Αντικυθήρων, στις Σποράδες. Αδικώ πάρα πολύ τη δουλειά τους με αυτές τις ενδεικτικές αναφορές που κάνω. 
Αυτήν τη στιγμή δεν συζητάμε το θέμα των προσλήψεων. Συζητάμε το θέμα του επιδόματος. Οι προσλήψεις, όταν το επιτρέψουν οι καιροί, θα έρθουν κι αυτές. Προς το παρόν, αυτό που μπορούμε να κάνουμε είναι να επαναφέρουμε το επίδομα.",137493,""," ΚΩΝΣΤΑΝΤΙΝΟΣ ΤΑΣΟΥΛΑΣ",270,"",270
"19153"," 
"," Ευχαριστούμε, κύριε Υπουργέ. 
Τον λόγο έχει η Αναπληρώτρια Υπουργός Εθνικής Άμυνας κ. Φώφη Γεννηματά. 
Κυρία Υπουργέ, έχετε τον λόγο.",137494,"Chairman","ΠΡΟΕΔΡΕΥΟΥΣΑ",125,"",125
"19154","
"," Ευχαριστώ, κυρία Πρόεδρε. 
Θα χρειαστώ λίγο την ανοχή σας, γιατί τα θέματα είναι πάρα πολλά. Απαντάω και στα άρθρα, όπως καταλαβαίνετε. Δεν θα μου φτάσουν τα δεκαοκτώ λεπτά. 
Ξεκινώντας θα ήθελα να καταθέσω δύο νομοτεχνικές βελτιώσεις. Η μία νομοτεχνική βελτίωση αφορά στην τροπολογία με γενικό αριθμό 1593 και ειδικό αριθμό 15/21-7-2014. Προστίθεται παράγραφος 13 ως εξής: «Στην παράγραφο 3 του άρθρου 38 του ν. 3979/2011, όπως ισχύει, η λέξη «τρεις» αντικαθίσταται με τη λέξη “πέντε”.» 
Η δεύτερη νομοθετική βελτίωση αφορά τα άρθρα 30 και 32 του σχεδίου νόμου που συζητούμε. Για λόγους ασφάλειας δικαίου και ισονομίας, αλλά και άρσης της ανησυχίας μερίδας ανυπότακτων που ήδη προσδοκούν την έλευση του τριακοστού πέμπτου έτους της ηλικίας τους για την υπαγωγή στα άρθρα 30 και 32 του νόμου περί στρατολογίας, δίνουμε τη δυνατότητα συμπερίληψης στις προϊσχύσασες διατάξεις και όσων συμπληρώνουν το τριακοστό πέμπτο έτος της ηλικίας τους μέχρι και 1 Ιανουαρίου 2016, δηλαδή και τους γεννηθέντες το 1981 από 1979 που συμπεριλαμβάνει η διάταξη που έχετε αυτήν τη στιγμή στα χέρια σας. 
Καταθέτω και τις δύο νομοτεχνικές βελτιώσεις για να ενημερωθούν οι Βουλευτές. 
(Στο σημείο αυτό η Αναπληρώτρια Υπουργός Εθνικής Άμυνας κ. Φωτεινή Γεννηματά καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελίδες 201,202)",137495,"","ΦΩΤΕΙΝΗ ΓΕΝΝΗΜΑΤΑ",312,"",312
"19155"," 
"," Παρακαλώ να φωτοτυπηθούν και να διανεμηθούν στους συναδέλφους.",137496,"Chairman","ΠΡΟΕΔΡΕΥΟΥΣΑ",125,"",125
"19156"," 
"," Κυρία Πρόεδρε, κυρίες και κύριοι Βουλευτές, σαράντα χρόνια συμπληρώνονται σήμερα από την αποκατάσταση της δημοκρατίας στη χώρα. Είναι μια ημέρα μνήμης και τιμής σε όσους αγωνίστηκαν για να κερδίσουμε την ελευθερία μας και να μπει ένα τέλος στον εφιάλτη της δικτατορίας. 
Είναι όμως –θα μου επιτρέψετε να πω- και μια ημέρα περίσκεψης και περισυλλογής, γιατί τίποτα δεν είναι δεδομένο και τίποτα δεν είναι αυτονόητο. Μαζί με τον αγώνα για την οικονομική μας αυτοδυναμία οφείλουμε να διατηρήσουμε και τη συλλογική μας μνήμη, μνήμη που αποτελεί φραγμό σε όλους αυτούς που εκμεταλλευόμενοι την οικονομική κρίση προσπαθούν να παρουσιάσουν ως λύση για την Ελλάδα του μέλλοντος φαντάσματα του παρελθόντος. 
Σήμερα περισσότερο από ποτέ, κυρίες και κύριοι Βουλευτές, απαιτείται εθνική συνεννόηση, εθνική στρατηγική, συστράτευση δυνάμεων και συλλογική προσπάθεια για να αποκαταστήσουμε επιτέλους το κύρος και την αξιοπιστία της πολιτικής και των πολιτικών, για να αφήσουμε οριστικά πίσω μας την κρίση, για να χτίσουμε τη χώρα που μας αξίζει και να προασπίσουμε τη δημοκρατία μας. Ο αγώνας πρέπει να είναι καθημερινός και πρέπει να έχει μετρήσιμα αποτελέσματα. 
Κυρίες και κύριοι Βουλευτές, έρχομαι στο συγκεκριμένο νομοσχέδιο που συζητούμε. Προσπαθούμε –και πιστεύω ότι τα καταφέρνουμε σε πολύ μεγάλο βαθμό- να λύσουμε προβλήματα, άλλα μικρά, άλλα μεγαλύτερα. Σκοπός του νομοσχεδίου είναι η αναθεώρηση και ο εκσυγχρονισμός του γενικού κανονιστικού πλαισίου της λειτουργίας του φαρικού δικτύου της χώρας. 
Επίσης, ρυθμίζονται θέματα στρατολογίας, ζητήματα μέριμνας του προσωπικού των Ενόπλων Δυνάμεων και το πρόγραμμα εθελουσίας εξόδου του προσωπικού της εταιρείας «Ελληνικά Αμυντικά Συστήματα Α.Β.Ε.Ε.».
Καθορίζονται, επίσης, διάφορα άλλα θέματα, μεταξύ των οποίων είναι οι αρμοδιότητες των ιατροδικαστών των Ενόπλων Δυνάμεων, ο επαναπροσδιορισμός των παραμεθορίων περιοχών, για τις οποίες ισχύουν απαγορεύσεις δικαιοπραξιών και η κατάργηση των Γραφείων Υπηρεσίας Εφέδρων κατά νομό.
Ακούστηκαν διάφορα σχόλια. Όλες οι διατάξεις αφορούν έναν φορέα, το Υπουργείο Εθνικής Άμυνας. Όλες οι διατάξεις αφορούν προβλήματα αυτού του Υπουργείου, συναφή ζητήματα. Ως εκ τούτου, δεν νομίζω ότι υπάρχει κάποιο ζήτημα σε σχέση με το περιεχόμενο του σχεδίου νόμου, το οποίο συζητούμε σήμερα.
Επειδή ακούστηκαν και κάποια σχόλια σε σχέση με σοβαρά σφάλματα, εγώ θέλω να σας υπενθυμίσω ότι όλα τα σχέδια νόμου περνούν από την ΚΕΝΕ, όπου υπηρετούν έγκριτοι νομικοί και δεν υπάρχει κανένας λόγος να δυναμιτίζουμε ένα πνεύμα συζήτησης, που είναι θετικό όλες αυτές τις ημέρες και στην επιτροπή και σήμερα, με τέτοιου είδους σχόλια.
Θα αναφερθώ τώρα πιο συγκεκριμένα στο πρώτο κεφάλαιο σχετικά με τους φάρους. Εισάγεται, πράγματι, για πρώτη φορά ο θεσμός του αναδόχου φάρου, με τον οποίο γίνεται μία μεγάλη προσπάθεια επιμερισμού του κόστους συντήρησης του φαρικού δικτύου. Στο συγκεκριμένο σημείο θα ήθελα να τονίσω ότι δεν παραχωρείται κανένας φάρος. Τα είπα και στην επιτροπή, επαναλαμβάνω και σήμερα ότι οι φάροι δεν παραχωρούνται, δεν ξεπουλιούνται, δεν ενοικιάζονται.
Το Πολεμικό Ναυτικό εισηγήθηκε και εμείς κάναμε αποδεκτή την εισήγησή του να υπάρξει συνεργασία και χρήση περιορισμένου χρόνου. Η χρήση τους θα επιτρέπεται δε μόνο για πολιτιστικού μη κερδοσκοπικού χαρακτήρα πρωτοβουλίες. 
Αναφέρθηκε ένας από τους ομιλητές προηγουμένως σε μία προσθήκη που θα μπορούσε να γίνει για να εξασφαλίσουμε ότι η χρήση αυτή θα συνάδει με τον χαρακτήρα των μνημείων. Εμείς είμαστε ανοικτοί να το συζητήσουμε μέχρι το τέλος της διαδικασίας, αν έρθει μία διατύπωση, η οποία θα είναι σαφής και επεξεργασμένη. Σας το είπα ήδη, να τη δουλέψετε και να τη δούμε. Όμως υπάρχουν ασφαλιστικές δικλίδες και θα επανέλθω στη συνέχεια για το θέμα αυτό. 
Το μέσο κόστος αναστήλωσης και αποκατάστασης για κάθε λιθόκτιστο φάρο ανέρχεται περίπου στο ποσό των 300.000 με 350.000 ευρώ, ενώ το ετήσιο κόστος συντήρησης του φαρικού δικτύου ανέρχεται στο 1,5 εκατομμύριο ευρώ. Καταλαβαίνετε ότι το κόστος είναι εξαιρετικά σημαντικό.
Η Υπηρεσία Φάρων ζητά συνεχώς τον χαρακτηρισμό από το Υπουργείο Πολιτισμού ως ιστορικών μνημείων όσο το δυνατόν περισσότερων φάρων και συνεργάζεται και με δήμους και με τοπικούς φορείς και με πανεπιστημιακά ιδρύματα, προκειμένου να ετοιμάσει μελέτες για την αποκατάστασή τους και διαρκώς προσπαθεί να εξασφαλίσει χρηματοδότηση για την επισκευή τους κυρίως μέσα από το ΕΣΠΑ, αλλά και από κάθε άλλη οδό. Όμως η προσπάθεια αυτή δεν αρκεί.
Όπως σας ενημέρωσα και στην επιτροπή, από την καταγραφή που ολοκλήρωσε το Πολεμικό Ναυτικό διαπιστώθηκε ότι από τους εκατόν σαράντα τέσσερις φάρους οι πενήντα οκτώ μόνο είναι επιτηρούμενοι, ενώ οι υπόλοιποι ογδόντα έξι δεν μπορούν να αξιοποιηθούν επειδή βρίσκονται σε πολύ κακή κατάσταση.
Διεκδικήσαμε τα φαρικά τέλη, που είναι ένα σημαντικό ποσό, αλλά δυστυχώς αυτό δεν έγινε αποδεκτό από το Γενικό Λογιστήριο του Κράτους και το Υπουργείο Οικονομικών.
Τα όσα ακούστηκαν τώρα για πάρτι και μαικήνες επιτρέψτε μου να πω ότι αποτελούν την πλήρη ισοπέδωση της προσπάθειας που κάνει το Πολεμικό Ναυτικό για να μπορέσει να διατηρήσει, να αναστηλώσει όλα αυτά τα μνημεία μέσα σε αυτές τις συνθήκες οικονομικής κρίσης και λιτότητας που ζούμε όλα αυτά τα τελευταία χρόνια. Πραγματικά, γίνεται υπερπροσπάθεια.
Θεωρούμε, λοιπόν, ότι μέσα από το θεσμικό πλαίσιο που φέρνουμε θα μπορέσουμε να εξασφαλίσουμε τον εξωραϊσμό, την ανακαίνιση, τη συντήρηση και των υπολοίπων φάρων, έτσι ώστε να μπορούν και αυτοί πλέον να παραμείνουν λειτουργικοί.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ)
Πώς θα γίνει αυτό; Με απόλυτο σεβασμό στην πολιτιστική μας κληρονομιά και στα μνημεία μας εμείς εμπιστευόμαστε απόλυτα το Πολεμικό Ναυτικό. Αλλά, πέρα από την εμπιστοσύνη στους ανθρώπους του Πολεμικού Ναυτικού, που δίνουν αγώνα για τη σωτηρία των μνημείων όλα αυτά τα χρόνια, υπάρχει σαφής ασφαλιστική δικλίδα στο σχέδιο νόμου. Διότι για κάθε αναδοχή απαιτείται κοινή υπουργική απόφαση και προηγουμένως εισήγηση της Υπηρεσίας Φάρων, απόφαση του Ανώτατου Ναυτικού Συμβουλίου και συνυπογραφή στην υπουργική απόφαση του Υπουργού Πολιτισμού, έτσι ώστε η χρήση τελικά να συνάδει –όπως είπαμε και πριν και όπως ζητάτε και εσείς- με το χαρακτήρα αυτών των μνημείων. 
Πέραν τούτου, λοιπόν, καθορίζεται και εκσυγχρονίζεται και το υπηρεσιακό και επιχειρησιακό πλαίσιο των καθηκόντων της Υπηρεσίας Φάρων του Πολεμικού Ναυτικού και γενικά ρυθμίζεται η λειτουργία του φαρικού δικτύου της χώρας, μιας και σας θυμίζω ότι ο προγενέστερος νόμος ήταν του 1951.
Στο δεύτερο κεφάλαιο, σχετικά με τις στρατολογικές διατάξεις, παρέχεται η δυνατότητα χορήγησης αναβολής κατάταξης για λόγους σπουδών στους σπουδαστές κολλεγίων, τα Κέντρα Μεταλυκειακής Εκπαίδευσης, τα οποία συνεργάζονται με ανώτερα ή ανώτατα εκπαιδευτικά ιδρύματα γενικότερα του εξωτερικού και όχι μόνο κρατών-μελών της Ευρωπαϊκής Ένωσης. Αυτή είναι η διαφοροποίηση.
Παράλληλα, μειώνεται το όριο ηλικίας για τη χορηγούμενη αναβολή στους σπουδαστές των ΚΕΜΕ, από το εικοστό όγδοο στο εικοστό έκτο έτος της ηλικίας τους, καθώς οι τίτλοι σπουδών που παρέχονται από τα ΚΕΜΕ δεν είναι ισότιμοι με αυτούς που παρέχονται από τα ΑΕΙ. Άρα και εδώ θεωρούμε ότι υπάρχει μια δικαιοσύνη στην αντιμετώπιση των σπουδαστών διαφορετικού επιπέδου ιδρυμάτων.
Καθορίζονται επιμέρους διοικητικά και διαδικαστικά θέματα χορήγησης αναβολών κατάταξης, ρυθμίζονται θέματα ορθολογικότερης σύνθεσης των Ειδικών Στρατολογικών Συμβουλίων και ζητήματα στρατιωτικών υποχρεώσεων ειδικών κατηγοριών, όπως των ομογενών.
Προστίθεται διάταξη που καθορίζει ότι οι ανυπότακτοι που συμπληρώνουν το τριακοστό πέμπτο έτος της ηλικίας τους εξαιρούνται αναδρομικά από τις προσκλήσεις για την κατάταξη για τις οποίες κηρύχθηκαν ανυπότακτοι και εξαλείφεται με παραγραφή το αξιόποινο της ανυποταξίας τους, εφόσον καταταγούν στις Ένοπλες Δυνάμεις μέχρι την 1-1-2016. 
Θέλω να ξεκαθαρίσω ένα ζήτημα που τέθηκε από έναν από τους ομιλητές: Η επίδοση του κλητήριου θεσπίσματος αποτελεί τρόπο διακοπής της ανυποταξίας, όπως και η παρουσίαση σε στρατιωτική αρχή και όχι λόγο επιβολής προστίμων. Η κήρυξη σε ανυποταξία και η επιβολή ποινικών και διοικητικών συνεπειών επέρχεται μόνο μετά την αδικαιολόγητη μη κατάταξη των στρατευσίμων. Άρα δεν υφίσταται κενό ούτε και περίπτωση παρερμηνείας. Νομίζω πως είναι απολύτως ξεκάθαρο το ζήτημα αυτό. 
Όσον αφορά στο θέμα του ύψους του προστίμου, όπως ανέφερα και στην επιτροπή, το επεξεργάζονται οι υπηρεσίες. Είμαστε κατ’ αρχάς θετικοί, αλλά το θέμα δεν είναι ώριμο, έτσι ώστε να προχωρήσουμε και να νομοθετήσουμε στο πλαίσιο αυτού του σχεδίου νόμου που συζητούμε σήμερα. 
Σχετικά με τους αντιρρησίες συνείδησης, συντασσόμαστε με τις κατευθύνσεις της Επιτροπής Ανθρωπίνων Δικαιωμάτων και θεωρώ ότι έχουμε βελτιώσει σε μέγιστο βαθμό τις σχετικές διατάξεις για την εναλλακτική θητεία, έτσι ώστε να μην έχει τιμωρητικό χαρακτήρα. Βελτιώνουμε δε ήδη τη διάταξη με τη νομοτεχνική βελτίωση που ήδη κατέθεσα, περιλαμβάνοντας και τους γεννηθέντες το 1981.
Καταργείται η διάταξη που διαφοροποιεί τα στρατολογικά δικαιώματα και τις υποχρεώσεις αθλητών που έχουν συμβόλαια με ομάδες του εξωτερικού έναντι αυτών που εργάζονται σε ελληνικές ομάδες, επειδή θεωρούμε ότι είναι πραγματικά μια αδικαιολόγητα άνιση μεταχείριση.
Προβλέπεται για πρώτη φορά η δυνατότητα χορήγησης αναβολής στους ερευνητές του Ευρωπαϊκού Οργανισμού Πυρηνικών Ερευνών, του CERN, ως προς την υποχρέωση κατάταξής τους στις Ένοπλες Δυνάμεις για την εκπλήρωση στρατιωτικής θητείας.
Στο τρίτο κεφάλαιο, σχετικά με τη μέριμνα προσωπικού, περιέχονται διατάξεις που αφορούν τη ρύθμιση ειδικών και ευαίσθητων θεμάτων του προσωπικού των Ενόπλων Δυνάμεων, με σκοπό την παροχή ουσιαστικής συνδρομής στις ανάγκες όσων αντιμετωπίζουν σοβαρά οικογενειακά και κοινωνικά προβλήματα. 
Θα ήθελα εδώ να κάνω μία παρένθεση. Όπως ανέφερα και στην επιτροπή το οξέα κοινωνικά προβλήματα αντιμετωπίζονται με κοινή υπουργική απόφαση. Εξετάζουμε όλα τα θέματα που έχουν κατατεθεί και αφορούν αυτήν την υπουργική απόφαση. Δεν συνεννοούμαστε έτσι όπως ειπώθηκε, με τον τρόπο που υπονοήθηκε, με τα Επιτελεία, αλλά προφανώς έχουμε έναν διάλογο μαζί τους. Υπάρχει διαβούλευση με τα Επιτελεία, με τους Αρχηγούς. Όλα αυτά τα ζητήματα εξετάζονται πάντα σε συνάρτηση με την εύρυθμη λειτουργία των Επιτελείων και των επιχειρησιακών τους αναγκών, αλλά πάντα με σεβασμό και με επίκεντρο τον ανθρώπινο παράγοντα. Εξετάζονται, λοιπόν, όλα και θα αντιμετωπιστούν στο πλαίσιο βελτίωσης αυτής της κοινής υπουργικής απόφασης. Δεν είναι αντικείμενο του σημερινού νόμου τα οξέα κοινωνικά προβλήματα. 
Πιο αναλυτικά, το τρίτο κεφάλαιο σχετικά με τη μέριμνα προσωπικού ρυθμίζει τη χορήγηση ειδικής πρόσθετης άδειας δέκα ημερών μετ’ αποδοχών σε νοσηλευτές, μαίες, βοηθούς νοσηλευτές και φυσικοθεραπευτές στα στρατιωτικά νοσοκομεία, κατ’ αναλογία πάντα με τα νοσοκομεία του Εθνικού Συστήματος Υγείας. 
Αντίστοιχα, και η επόμενη ρύθμιση φροντίζει για την επέκταση στα στρατιωτικά νοσοκομεία και στο ΝΙΜΤΣ της δυνατότητας παροχής υπηρεσιών αποκλειστικών νοσοκόμων με διαφάνεια και αξιοκρατία μέσα από τη δημιουργία του μητρώου έτσι ακριβώς όπως ισχύει και στα νοσοκομεία του Εθνικού Συστήματος Υγείας. Αυτό γίνεται. Δεν δίνουμε τη δυνατότητα να πληρώνουν αποκλειστικές νοσοκόμες. Απλώς μεταφέρουμε το σύστημα που υπάρχει στο Εθνικό Σύστημα Υγείας –γιατί είναι σημαντικό να υπάρχει ένα αξιόπιστο μητρώο για τις αποκλειστικές νοσοκόμες- και στη λειτουργία των στρατιωτικών νοσοκομείων. 
Επίσης, ρυθμίζει την επέκταση πέραν του πολιτικού προσωπικού και στο στρατιωτικό προσωπικό των Ενόπλων Δυνάμεων της δυνατότητας μειωμένου ωραρίου εργασίας και σε όσους έχουν με δικαστική απόφαση την επιμέλεια ατόμου με αναπηρία, καθώς και στους αναδόχους γονείς ατόμου με αναπηρία για όσο χρονικό διάστημα διαρκεί η αναδοχή, καθώς και τη μεταβολή της προϋπόθεσης του βαθμού που είναι απαραίτητος για την υποβολή αίτησης μετάταξης υπαξιωματικών σε θέσεις αξιωματικών.
Ειδικότερα, θα ήθελα να σημειώσω εδώ την παροχή δυνατότητας καταβολής των δικαστικών εξόδων σε κάθε είδος και κατηγορία στρατιωτικού και πολιτικού προσωπικού των Ενόπλων Δυνάμεων, το οποίο για λόγο αναγόμενο στην εκτέλεση των υπηρεσιακών του καθηκόντων εμπλέκεται σε ποινική, πολιτική ή διοικητική δίκη είτε προσωπικά είτε κάποιο μέλος της οικογένειάς του. 
Η ανάγκη που καθιστά επιβεβλημένη τη ρύθμιση αφορά την εξασφάλιση της προστασίας του κάθε είδους και κατηγορίας προσωπικού εκ μέρους της υπηρεσίας, ώστε να λαμβάνεται η πληρέστερη δυνατή μέριμνα για τη διαμόρφωση των συνθηκών και προϋποθέσεων απρόσκοπτης και ανεπηρέαστης εκτέλεσης του υπηρεσιακού τους καθήκοντος.
 Στη διάταξη δεν γίνεται πλέον αναφορά στην αναλογική εφαρμογή προϊσχυόντων νομοθετημάτων, αλλά παρέχεται πρωτογενές νομικό έρεισμα κάλυψης των σχετικών εξόδων. Εννοείται δε ότι από τη ρύθμιση αυτή εξαιρούνται απολύτως οι περιπτώσεις εκείνες για τις οποίες δεν υπάρχει τελεσίδικη ή αμετάκλητη απόφαση δικαστηρίου για την πλήρη απαλλαγή τους από οποιαδήποτε ευθύνη σχετικά με την υπόθεση. Αυτό είναι αυτονόητο και οποιαδήποτε άλλη προσέγγιση θα ερχόταν σε πλήρη αντίθεση με τη ρύθμιση αυτή. Το σχέδιο του προεδρικού διατάγματος βρίσκεται ήδη στην τελική φάση επεξεργασίας του από τα Γενικά Επιτελεία και περιλαμβάνει συγκεκριμένες ρητές και αυστηρές προϋποθέσεις για τους δικαιούχους και θα προωθηθεί το συντομότερο δυνατόν για υπογραφή.
Στο τέταρτο κεφάλαιο, πέραν των επιμέρους ρυθμίσεων που αφορούν θέματα που θεωρώ σημαντικά για συγκεκριμένες κατηγορίες προσωπικού, όπως, για παράδειγμα, ο εξορθολογισμός του νομικού πλαισίου που αφορά τους ολυμπιονίκες, στους οποίους έχει απονεμηθεί βαθμός αξιωματικού των Ενόπλων Δυνάμεων, ιδιαίτερη μνεία θα ήθελα να γίνει στο θέμα της προκαταβολής του 90% των συνολικών ποσών που οφείλονται από τα ασφαλιστικά ταμεία του Υπουργείου Εργασίας, όπως αυτά προκύπτουν από τις μηνιαίες δαπάνες νοσηλείας, προς τα στρατιωτικά νοσοκομεία.
Η διάταξη αυτή είναι εξαιρετικά σημαντική για τη λειτουργία, τη χρηματοδότηση και τη ρευστότητα των στρατιωτικών νοσοκομείων, τα οποία ήδη αντιμετωπίζουν σημαντικά οικονομικά προβλήματα. 
Επίσης, προστίθενται οι πρώην κοινότητες Οθωνών, Μαθρακίου και Ερεικούσσης του Νομού Κερκύρας στις παραμεθόριες περιοχές, στις οποίες υπάρχουν περιορισμοί στις δικαιοπραξίες ακινήτων. 
Θέλω εδώ να κάνω μία αποσαφήνιση: Ο ν. 3978 προβλέπει εκ παραδρομής ότι φυσικά ή νομικά πρόσωπα που δεν ανήκουν στις κατηγορίες της παραγράφου 1 του άρθρου 25 μπορούν να ζητήσουν την άρση της απαγόρευσης για παραμεθόριες περιοχές με αίτησή του κ.λπ.. 
Υπάρχει η απόφαση 3186 του Αρείου Πάγου, στις 26-9-2011, που αποσαφηνίζει ότι εκ παραδρομής υπάρχει η λέξη «δεν» και εμείς ερχόμαστε, στηριζόμενοι στην απόφαση αυτή, και ξεκαθαρίζουμε το θέμα για να μην υπάρχει καμμία απολύτως παρανόηση.
Τα ζητήματα στα οποία αναφέρθηκε ο κ. Οικονόμου –εκτός από τις τροπολογίες στις οποίες θα μου επιτρέψετε να αναφερθώ στη συνέχεια γιατί τώρα δεν έχω άλλο χρόνο- αφορούν στον ν. 3883/2010 περί ιεραρχίας προαγωγών. Είναι αρμοδιότητας του Υπουργού. Εξετάζονται ήδη και θα ακολουθήσει μία σειρά νομοσχεδίων από το Υπουργείο. Αυτό είναι μόνο η αρχή. 
Νομίζω ότι ο ν. 3883 έλυσε πληθώρα ζητημάτων σχετικά με τα στελέχη. Εκδημοκράτισε σημαντικά και με καινοφανείς θεσμούς τη διαδικασία. Λειτουργεί αξιόπιστα και επιτυχώς. Σε κάθε περίπτωση, βεβαίως είμαστε ανοιχτοί σε όποιες βελτιώσεις, όμως δεν εισπράττουμε μέχρι αυτή τη στιγμή κάποια δυσαρέσκεια.
Ειδικά ως προς τη ρύθμιση της εθελουσίας εξόδου των εργαζομένων στα ΕΑΣ, σύμφωνα με τον ν. 4327, όπως ήδη γνωρίζετε, το σχέδιο αναδιάρθρωσης προβλέπει τη διάσπαση των ΕΑΣ σε δύο νέες επωφελούμενες ανώνυμες εταιρείες και εν συνεχεία τη θέσπιση προγράμματος εθελουσίας εξόδου για τους εργαζομένους της εταιρείας, η οποία θα προκύψει από την ανωτέρω διάσπαση και θα δραστηριοποιείται αποκλειστικά στην παραγωγή και εμπορία όπλων, πυρομαχικών και πολεμικού υλικού, κατά την έννοια του άρθρου 346 της Συνθήκης της Λισαβόνας για τη λειτουργία της Ευρωπαϊκής Ένωσης. 
Το πρόγραμμα εθελουσίας εξόδου το οποίο, επειδή ρωτήθηκα, αφορά και τους εργαζόμενους στη Μάνδρα και την Ελευσίνα –δεν υπάρχει διάκριση γι’ αυτούς- αποσκοπεί στη μείωση του αριθμού του απασχολούμενου προσωπικού, προκειμένου να επιτευχθεί η οργανωτική αναδιάρθρωση και ο εκσυγχρονισμός της εταιρείας. 
Περαιτέρω, το εν λόγω πρόγραμμα λαμβάνει υπ’ όψιν του την ανάγκη να μη διαταραχθεί η λειτουργία της εταιρείας. Νομίζω πως αυτό είναι απολύτως σαφές. Γι’ αυτό, έχει κάνει την επιλογή το διοικητικό συμβούλιο που χειρίζεται όλα αυτά τα ζητήματα και προσπαθεί να δώσει ένα κίνητρο στους διοικητικούς υπαλλήλους, οι οποίοι όπως συζητήσαμε και στην επιτροπή είναι πάρα πολλοί σε σχέση με το σύνολο του προσωπικού, έτσι ώστε να μην διαταραχθεί η παραγωγική δραστηριότητα.
Σε κάθε περίπτωση, η αποδοχή ή όχι είναι και ζήτημα του διοικητικού συμβουλίου που γνωρίζει ποιους υπαλλήλους θέλει να κρατήσει οπωσδήποτε και ποιους έχει ανάγκη για να συνεχίσει και να ανταποκρίνεται στις ανάγκες της παραγωγής.
Δεν θα επιβαρυνθούν τα ασφαλιστικά ταμεία από το πρόγραμμα αυτό. Βεβαίως, δεν έχουμε ρυθμίσει μονομερώς το πρόγραμμα εθελουσίας ούτε θα μπορούσαμε άλλωστε. Έχει γίνει σε συνεργασία με τη διοίκηση της εταιρείας, με τις εταιρείες συμβούλων που εξαρχής στηρίζουν και παρακολουθούν το πρόγραμμα αναδιάρθρωσης και βεβαίως έχει υπάρξει συζήτηση και συμφωνία και με τους εκπροσώπους των εργαζομένων. Είδατε άλλωστε και τις τοποθετήσεις τους και τις θέσεις που πήραν κατά την ακρόαση που έγινε στην αρμόδια επιτροπή. 
Η υλοποίηση του προγράμματος εθελουσίας αποτελεί έναν από τους βασικούς όρους εξασφάλισης της βιωσιμότητας και λειτουργίας της εταιρείας, ως προς το σκέλος της παραγωγής αμυντικού υλικού. Νομίζω πως αυτό είναι κατανοητό.
Επίσης, με νομοτεχνική βελτίωση που έγινε στην Επιτροπή Εξωτερικών και Άμυνας, καθορίσαμε ότι το ποσό που απαιτείται για την υλοποίηση του προγράμματος εθελουσίας εξόδου θα προέλθει από το αποθεματικό του κρατικού προϋπολογισμού.
Επειδή έγινε μια συζήτηση και υπάρχει προβληματισμός για την εταιρεία αυτή, όλοι θέλουν αμυντική βιομηχανία, κανείς δεν θέλει να συνεχίσει να επιβαρύνεται ο κρατικός προϋπολογισμός και ο Έλληνας φορολογούμενος πολίτης στον βαθμό που η εταιρεία αυτή συνεχίσει να δημιουργεί ελλείμματα. Δεν έχει τη δυνατότητα πλέον να συνεχίσει να δημιουργεί ελλείμματα. Εξασφαλίστηκε η δυνατότητα να έχει εξαγωγική δραστηριότητα. Έχουν σβηστεί όλες οι οφειλές της και έχει εξασφαλιστεί –άλλωστε, τα γνωρίζετε όλα αυτά, αφού έχουν ξανασυζητηθεί σ’ αυτήν την Αίθουσα και απλώς τα επαναλαμβάνω- ένα πολύ σημαντικό ποσό για τη χρηματοδότησή της μέχρι να μπορέσει να σταθεί στα πόδια της και να αρχίσει να κλείνει συμβάσεις και να προχωρεί η υλοποίηση του ανεκτέλεστου και οι συμβάσεις με τον στρατό.
Σας υπενθυμίζω ότι αυτά τα ποσά είναι 10 εκατομμύρια που ήδη έχει λάβει με την προηγούμενη τροπολογία που ψηφίσαμε εδώ στη Βουλή, 25 εκατομμύρια που θα λάβει αμέσως μετά την ολοκλήρωση της διαδικασίας διάσπασης, 5,8 εκατομμύρια που έχουν προβλεφθεί για την περίπτωση που μέχρι το τέλος του έτους εξακολουθεί να αντιμετωπίζει κάποια προβλήματα και περίπου 6,6 εκατομμύρια για να αντιμετωπιστεί το κόστος του προγράμματος εθελουσίας εξόδου. 
Θα έλεγα να μην αναφερθώ τώρα στις τροπολογίες που έχω καταθέσει εγώ, παρά το γεγονός ότι θα το ήθελα. Όμως, έχω ήδη πάρει πολύ χρόνο. Θα επανέλθω, λοιπόν, στη δευτερολογία μου για τα ζητήματα των τροπολογιών και για ό,τι άλλο προκύψει. 
Σας ευχαριστώ πολύ.",137497,"","ΦΩΤΕΙΝΗ ΓΕΝΝΗΜΑΤΑ",312,"",312
"19157"," 
"," Ευχαριστούμε, κυρία Υπουργέ. 
Τον λόγο έχει για να μιλήσει για τις τροπολογίες ο Αναπληρωτής Υπουργός Οικονομικών κ. Χρήστος Σταϊκούρας.",137498,"Chairman","ΠΡΟΕΔΡΕΥΩΝ",175,"",175
"19158"," 
"," Ευχαριστώ πολύ, κύριε Πρόεδρε. 
Θα ήθελα να υποστηρίξω μία συγκεκριμένη τροπολογία του Υπουργείου Εσωτερικών και του Υπουργού Οικονομικών, σχετικά με θέματα εξόφλησης οφειλών φορέων της γενικής κυβέρνησης του Νομού Αττικής προς τη ΔΕΗ που αφορούν την περίοδο μέχρι 31-12-2013. Ουσιαστικά μιλάμε για ληξιπρόθεσμες οφειλές του κράτους προς τη ΔΕΗ ύψους περίπου 8 εκατομμυρίων ευρώ, εκ των οποίων τα μισά αφορούν υποχρέωση της αποκεντρωμένης Διοίκησης Αττικής και τα υπόλοιπα αφορούν την Περιφέρεια Αττικής από αρμοδιότητα που της μεταφέρθηκε μέσω του «ΚΑΛΛΙΚΡΑΤΗ». Προέρχονται από κατανάλωση ηλεκτρικού ρεύματος για ηλεκτροφωτισμό οδών και λοιπών κοινόχρηστων χώρων, αλλά και από τη λειτουργία των φωτεινών σηματοδοτών. 
Με τη διάταξη αυτή ορίζεται ότι αυτές οι οφειλές, δηλαδή τα 8 εκατομμύρια, αναλαμβάνονται από τον κρατικό προϋπολογισμό και εξοφλούνται σε βάρος των πιστώσεων του προϋπολογισμού του Υπουργείου Εσωτερικών μεταφέροντας τις σχετικές πιστώσεις. 
Επίσης, προβλέπεται η έκδοση κοινής υπουργικής απόφασης με την οποία θα καθοριστούν τα ποσά οφειλής κατ’ έτος και κατά υπόχρεο φορέα, οι απαιτούμενες διαδικασίες αναμόρφωσης των προϋπολογισμών αυτών των φορέων και η ενημέρωση του ισολογισμού τους, τα δικαιολογητικά πληρωμής που απαιτούνται, καθώς και κάθε άλλο αναγκαίο θέμα που πρέπει να αναληφθεί, προκειμένου να αποπληρωθούν αυτές οι οφειλές. 
Από την προτεινόμενη διάταξη, όπως σας είπα, προκαλείται δαπάνη σε βάρος του κρατικού προϋπολογισμού, το ύψος της οποίας θα καθοριστεί ύστερα από την ολοκλήρωση της διαδικασίας καταγραφής από τους αρμόδιους φορείς και τη ΔΕΗ. Και αυτό το λέω, γιατί έκανα μια διάκριση μεταξύ των ληξιπρόθεσμων που αφορούν την Αποκεντρωμένη Διοίκηση Αττικής και αυτών που αφορούν την Περιφέρεια Αττικής. Μέρος της δαπάνης θα συμψηφιστεί με παρακράτηση από αποδιδόμενους μέσω του κρατικού προϋπολογισμού πόρους προς την τοπική αυτοδιοίκηση για την περίοδο 2015-2020 -ανάλογη ρύθμιση ψήφισε πρόσφατα η Βουλή για την περίπτωση της ΕΥΔΑΠ και της ΕΥΑΘ- και το υπόλοιπο θα βαρύνει τον κρατικό προϋπολογισμό, αφού δεν αφορά υποχρεώσεις των ΟΤΑ, δηλαδή της περιφέρειας και των δήμων. 
Σας ευχαριστώ πολύ.",137499,"Αναπληρωτής Υπουργός Οικονομικών"," ΧΡΗΣΤΟΣ ΣΤΑΙΚΟΥΡΑΣ",259,"",259
"19159"," 
"," Τον λόγο έχει ο Υφυπουργός Εξωτερικών κ. Δημήτρης Κούρκουλας.",137500,"Chairman","ΠΡΟΕΔΡΕΥΩΝ",175,"",175
"19160"," 
"," Παρέλαση Υπουργών, κύριε Πρόεδρε!",137501,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19161"," 
"," Καλό δεν είναι αυτό, κύριε Κουρουμπλή; Άλλες φορές παραπονιέστε ότι δεν έρχονται και τώρα που ήρθαν, λέτε γιατί ήρθαν. Δεν μας βρίσκει κανείς πουθενά!",137502,"Chairman","ΠΡΟΕΔΡΕΥΩΝ",175,"",175
"19162"," 
"," Εσείς να τηρείτε τον Κανονισμό, κύριε Πρόεδρε. Αυτή είναι η ευθύνη σας. Δεν είπαμε γι’ αυτό. Το πρώτο που είπαμε είναι να είναι συμβατές με τον Κανονισμό.",137503,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19163"," 
"," Έχετε παραπονεθεί ότι δεν έρχονται οι Υπουργοί να υποστηρίξουν τις τροπολογίες τους. 
Ορίστε, κύριε Υπουργέ, έχετε τον λόγο.",137504,"Chairman","ΠΡΟΕΔΡΕΥΩΝ",175,"",175
"19164","
"," Εντάξει, καλώς!",137505,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19165"," 
"," Θα είμαι σύντομος, κύριε Πρόεδρε. 
Ως γνωστόν, το Υπουργείο Εξωτερικών δεν έχει μεγάλη νομοθετική δραστηριότητα και έτσι αναγκαζόμαστε να εντάξουμε αυτήν την τροπολογία, η οποία είναι σημαντική, σε ένα άλλο νομοσχέδιο. Ο στόχος είναι να μπορέσουν να ξαναγίνουν προσλήψεις υπαλλήλων του κλάδου οικονομικών και εμπορικών υποθέσεων του Υπουργείου Εξωτερικών, οι οποίες προσλήψεις έχουν σταματήσει από το 2006. 
Υπενθυμίζω ότι το 2003 ελήφθη η στρατηγική απόφαση να μεταφερθεί ο κλάδος των εμπορικών και οικονομικών υπαλλήλων από το Υπουργείο Εθνικής Οικονομίας τότε στο Υπουργείο Εξωτερικών. 
Το 2007 υπήρξε μία νομοθετική ρύθμιση, η οποία ουσιαστικά εμπόδιζε την πρόσληψη, με αποτέλεσμα να έχει μειωθεί εξαιρετικά ο αριθμός των εμπορικών και οικονομικών υπαλλήλων από εκατόν ογδόντα εννέα το 2007 σε λιγότερους από εκατόν πενήντα σήμερα και μάλιστα σε μια εποχή, όπου η οικονομική διπλωματία καλείται να διαδραματίσει πρωταγωνιστικό ρόλο στην πορεία εξόδου της χώρας από την κρίση. 
Ήδη στον σχεδιασμό του Υπουργείου έχουμε εντάξει αυτήν την παράμετρο. Έχουμε εκπονήσει ένα σχέδιο, για να ανοίξουμε γραφεία οικονομικών και εμπορικών υπαλλήλων σε διάφορες γεωγραφικές περιοχές, όπου μέχρι τώρα δεν είχαμε παρουσία, διότι υπάρχουν νέες αγορές τις οποίες πρέπει να αξιοποιήσουμε. 
Εδώ θέλω να δηλώσω ότι οι υπηρεσίες που παρέχουν αυτά τα γραφεία ΟΕΥ είναι εξαιρετικά σημαντικές. Έχει τριπλασιαστεί ο αριθμός τα τελευταία τέσσερα χρόνια των αιτημάτων που δέχονται από ελληνικές επιχειρήσεις από τέσσερις χιλιάδες το 2007 σε δεκαπέντε χιλιάδες το 2013. Έχουν εκπονήσει τα γραφεία αυτά εκατόν ογδόντα μία έρευνες αγοράς. Έχουν εκδώσει διακόσια ενενήντα δύο ενημερωτικά σημειώματα –μέσα στο 2013 αυτά- και έχουν συντάξει τριάντα επιχειρηματικούς οδηγούς. 
Είναι, λοιπόν, αναγκαίο –πιστεύουμε- να ξαναρχίσει η τροφοδότηση του κλάδου αυτού μέσα από διαφανείς και αξιοκρατικές διαδικασίες, δεδομένου ότι η οικονομική διπλωματία αποτελεί αυτήν τη στιγμή την αιχμή του δόρατος για την έξοδο μας από την κρίση. 
Με την τροπολογία, λοιπόν, αυτή και σε συνεργασία με την εταιρεία επενδύσεων και εξωτερικού εμπορίου, που θεσμοθετήθηκε πριν από λίγους μήνες στο Υπουργείο Ανάπτυξης και Ανταγωνιστικότητας, και σε στενή συνεργασία μαζί τους προβλέπουμε την επανέναρξη της διαδικασίας αξιοκρατικής πρόσληψης  οικονομικών και εμπορικών υπαλλήλων. 
Ευχαριστώ πολύ.",137506,"","ΔΗΜΗΤΡΗΣ ΚΟΥΡΚΟΥΛΑΣ",310,"",310
"19166"," 
"," Ευχαριστούμε, κύριε Υπουργέ. 
Υπάρχει κάποιος άλλος Υπουργός που θέλει να πάρει τον λόγο; Όχι. 
Ποιος από τους κύριους Κοινοβουλευτικούς Εκπροσώπους θα ήθελε να πάρει τον λόγο;",137507,"Chairman","ΠΡΟΕΔΡΕΥΩΝ",175,"",175
"19167"," 
"," Εγώ, κύριε Πρόεδρε.",137508,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19168"," 
"," Ορίστε, κύριε Κουρουμπλή.",137509,"Chairman","ΠΡΟΕΔΡΕΥΩΝ",175,"",175
"19169","
"," Κύριε Πρόεδρε, κυρίες και κύριοι συνάδελφοι,  η σημερινή συνεδρίαση του ελληνικού Κοινοβουλίου  συμπίπτει με μια ημερομηνία που σε όλους δημιουργεί διάφορα αντανακλαστικά. Είναι μια  ημερομηνία που συνδέεται με την αποκατάσταση της δημοκρατίας. Θα  ήταν, όμως, ευτύχημα, εάν περιοριζόταν μόνο εκεί. 
Είναι μια ημερομηνία που συνδέεται με τη στρατοκρατική επέμβαση της Τουρκίας στο 40% του κυπριακού εδάφους. Είναι μια ημερομηνία που δυστυχώς φέρει στη μνήμη τη διχοτόμηση του νησιού, δηλαδή το τείχος, που ενώ κατέρρευσε  στο Βερολίνο, παραμένει το μοναδικό τείχος σε όλη την Ευρώπη. 
Αυτό είναι ένα θέμα που οφείλουμε να αναδεικνύουμε ως θέμα ευθύνης των ευρωπαϊκών κυβερνήσεων απέναντι στη δημοκρατία και στην αποκατάσταση της αλήθειας που βιάστηκε στην Κύπρο με όλα τα γεγονότα του 1974 και από τους στρατοκράτες της Αθήνας, τους μεγάλους εκείνους πατριώτες που πρόδωσαν την πατρίδα ή απ’ αυτούς που λένε ότι δεν την πρόδωσαν, αλλά προδόθηκαν από τις υποσχέσεις διάφορων κύκλων του ΝΑΤΟ και των Αμερικανών δεν βρέθηκε ούτε ένας να βάλει το πιστόλι στο αυτί του και να πει «κατέστρεψα την Ελλάδα από ένα λάθος μου». Αυτοί είναι οι πατριώτες μου που κατά καιρούς εμφανίζονται, για να σώσουν την Ελλάδα!
Είναι, λοιπόν, μια ημερομηνία που έχει σχέση με τη δημοκρατία και οφείλουμε όχι υποκριτικά γενικώς να αναφερόμαστε στη δημοκρατία, αλλά να κάνουμε και την αυτοκριτική, ως πολιτικό σύστημα, αν αυτή η δημοκρατία, όπως σήμερα λειτουργεί, είναι ικανή να αναχαιτίσει όλα αυτά τα φαινόμενα που πληγώνουν τον ελληνικό λαό.
Κυρίες και κύριοι συνάδελφοι, άκουσα τις δηλώσεις του Προέδρου της Δημοκρατίας. Μια εξομολόγηση είναι, ειλικρινά. Είναι μια ομολογία του Προέδρου της Δημοκρατίας, έστω και εκ των υστέρων. Προσωπικά με τον Πρόεδρο της Δημοκρατίας Κάρολο Παπούλια με συνδέουν κοινοί πολιτικοί αγώνες για τη Δημοκρατία και τη θεμελίωση του κοινωνικού κράτους από τον Ανδρέα Παπανδρέου και πολλά σημαντικά στελέχη εκείνης της περιόδου –τον Γιώργο Γεννηματά, τον Γιάννη Αλευρά-, όπου περιορίστηκε το δημοκρατικό και κοινωνικό έλλειμμα, χωρίς να αμφισβητεί κανείς ότι σε αυτήν την αποκατάσταση της δημοκρατίας είχε σημαντικότατη συμβολή ο Κωνσταντίνος Καραμανλής. 
Κυρίες και κύριοι συνάδελφοι, μπορούμε να κοιτάξουμε κατάματα τον ελληνικό λαό και να του πούμε ότι είμαστε ικανοποιημένοι από τη λειτουργία των δημοκρατικών μας θεσμών; Μπορούμε να του πούμε ότι σε αυτήν τη φοβερή κρίση της καταστροφής της αξιοπρέπειας του ελληνικού λαού, εμείς ως πολιτικό σύστημα υπερασπιστήκαμε το αίσθημα της κοινωνικής δικαιοσύνης εν τοις πράγμασι, ώστε πραγματικά να πούμε στον ελληνικό λαό ότι περιορίσαμε έστω αυτά τα τέσσερα χρόνια της φοβερής κρίσης τα φαινόμενα της ενδημούσας κοινωνικής αδικίας;
Μπορούμε να του πούμε πού βρίσκεται η υπόθεση της λίστας Λαγκάρντ; Μπορούμε να του πούμε αν ελέγξαμε αυτούς τους μεγάλους πατριώτες, που στη φοβερή κρίση έβγαλαν τα λεφτά στο εξωτερικό και ότι, ναι, κάποιοι τα έβγαλαν νομίμως; Αν κι αυτό είναι ζήτημα αν υπάρχει ηθική σε μια τέτοια κρίσιμη στιγμή να προβαίνεις σε μία τέτοια ενέργεια. Αλλά ας το δεχτούμε.
Μπορούμε να του μιλήσουμε του ελληνικού λαού, που σφαδάζει αυτήν τη στιγμή; Υπάρχουν άνθρωποι που αυτοκτονούν. Χθες, κυρίες και κύριοι συνάδελφοι, πέθανε μία παραπληγική, γιατί της έκοψε το ρεύμα η ΔΕΗ! Τριακόσιες χιλιάδες άνθρωποι αυτήν τη στιγμή είναι χωρίς ρεύμα! Και ξέρετε τι μας είπαν ορισμένοι λαλίστατοι συνάδελφοι της Συμπολίτευσης; «Υπάρχει και άλλη λύση, η λάμπα πετρελαίου»!
Έτσι, λοιπόν, ιδιωτικοποιούμε τη ΔΕΗ για άλλη μια φορά, για να κερδοσκοπούν κάποιοι εις βάρος του ελληνικού λαού. Πριν από μερικά χρόνια προχωρήσαμε στην απελευθέρωση της παραγωγής ενέργειας, δήθεν για να μειώσουμε τα τιμολόγια. 
Κύριοι συνάδελφοι της Νέας Δημοκρατίας, ο Κωνσταντίνος Καραμανλής –καλό είναι να διαβάζετε την ιστορία του γενάρχη σας- όταν κρατικοποίησε το ’55-’56 τις διάφορες ιδιωτικές εταιρείες για τη ΔΕΗ ξέρετε ποιο ήταν το επιχείρημά του; «Θα μειώσω με αυτόν τον τρόπο τα τιμολόγια». Αυτό είπατε κι εσείς και τότε και τώρα στον ελληνικό λαό. Τι ανακοινώσατε προχθές; Αύξηση τιμολογίων. Και γιατί υπάρχουν αυτά τα ελλείμματα στη ΔΕΗ, τα 5 δισεκατομμύρια; Γιατί πληρώνει η ΔΕΗ 40 και 35 λεπτά συγκεκριμένες οικογένειες που παράγουν ρεύμα και υποχρεωτικά το αναλαμβάνει η ΔΕΗ. Αυτή είναι η πραγματικότητα.
Υπάρχουν, λοιπόν, σημαντικά ερωτήματα για το πώς λειτουργεί η δημοκρατία. Γιατί στο πλαίσιο αυτής της δημοκρατίας πρέπει να ομολογήσουμε ότι ψηφίστηκε και το άρθρο 86, για το οποίο έχουν ακουστεί ουκ ολίγα ζητήματα. 
Όσον αφορά όμως αυτό το ζήτημα της κοινωνικής αδικίας, της μη δίκαιης κατανομής των βαρών, όταν έρχεται στη Βουλή εδώ, στο ναό της δημοκρατίας, ο Πρόεδρος της Επιτροπής Ξεπλύματος Μαύρου Χρήματος, ο κ. Νικολούδης και λέει ότι «κύριοι, υπάρχουν δέκα χιλιάδες τριακόσιες περιπτώσεις, που ωχριά η λίστα Λαγκάρντ μπροστά σε αυτές», με ποια μάτια θα κοιτάξουμε αυτόν το λαό που σήμερα με βάση την ΕΛΣΤΑΤ έχουμε 34,8%, τρία εκατομμύρια οκτακόσιες χιλιάδες Έλληνες που ζουν κάτω από το όριο της φτώχειας, όταν έχουμε χιλιάδες Έλληνες των οποίων η αξιοπρέπεια στραπατσαρίζεται σκύβοντας μέσα στους κάδους των σκουπιδιών;
Εκείνη την ώρα που σκύβει ένας άνθρωπος σε έναν κάδο σκουπιδιών, κυρίες και κύριοι συνάδελφοι, δεν πέφτει μόνο η δική του αξιοπρέπεια, πέφτει και η δική μας αξιοπρέπεια. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ – ΚΟΛΛΙΑ ΤΣΑΡΟΥΧΑ )
Αυτά τα φαινόμενα όπου καγχάζει η διαπλοκή, όπου φωνάζει η φοροδιαφυγή, η φοροκλοπή και η φοροαποφυγή τα αντιμετωπίσαμε για να πούμε ότι ναι, είμαστε περήφανοι για αυτήν τη δημοκρατία; 
Για ποια δημοκρατία μιλάμε, κυρίες και κύριοι συνάδελφοι, όταν η γειτονική Αλβανία είχε το κουράγιο να αποτρέψει τα χημικά στον τόπο της; Δεν είχαμε το κουράγιο να πούμε στους κυρίους αυτούς ότι ο ρυπαίνων με βάση αυτήν τη διεθνή αρχή οφείλει και να πληρώσει. Να πληρώσει η Γερμανία και η Αγγλία, που πούλησαν τα χημικά. Δεν είχαμε το κουράγιο να πούμε όχι.
Κυρία Γεννηματά, κουβαλάτε ένα πάρα πολύ σημαντικό όνομα. Δεν σας άκουσα να πείτε -δεν θα σας έλεγχε κανείς- επιτέλους να μπουν δύο παρατηρητές Έλληνες επιστήμονες από μεγάλα εξειδικευμένα επιστημονικά κέντρα σε αυτό το καράβι για να ξέρουμε τι μας γίνεται έστω, αφού δεν μπορείτε να μας πείτε όχι. Πείτε μας, λοιπόν, αν μπορεί να διεκδικηθεί.
Δεν άκουσα και εσάς, λαλίστατε κύριε Μαρκογιαννάκη, που κατάγεστε από την Κρήτη, να πάρετε θέση σε αυτό το θέμα. Όταν σας βολεύει, είσαστε πολύ αυστηρός, αλλά για ορισμένα πράγματα «ποιείτε την νήσσαν». Σε αυτό το θέμα δεν σας άκουσα ως Αντιπρόεδρο της Βουλής των Ελλήνων να πάρετε μια θέση και να πείτε: «Κύριοι, τουλάχιστον να υπάρχουν κάποιοι παρατηρητές, για να δούμε τι γίνεται σε αυτήν την ιστορία».",137510,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19170"," 
"," Έχει αλλάξει ο Προεδρεύων.",137511,"Chairman","ΠΡΟΕΔΡΕΥΟΥΣΑ",125,"",125
"19171","
"," Ορίστε;",137512,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19172","
"," Είμαι η Μαρία Κόλλια. Δεν σας ακούει ο ίδιος. Ίσως θα δει τα Πρακτικά. Εννοώ ότι δεν μπορεί να σας απαντήσει ο κ. Μαρκογιαννάκης γι’ αυτά που λέτε.",137513,"Chairman","ΠΡΟΕΔΡΕΥΟΥΣΑ",125,"",125
"19173","
"," Συγγνώμη, νόμιζα ότι ήταν στην Έδρα. Παραμένει Αντιπρόεδρος της Βουλής ο κ. Μαρκογιαννάκης και εγώ του ζητάω να πάρει μια θέση. Να πάρουμε όλοι μια θέση.
Τουλάχιστον, κυρίες και κύριοι συνάδελφοι –και το λέω με καλοπροαίρετο τρόπο, είναι γενικό το αίτημα- πάνω σε αυτό το καράβι, που επιχειρεί αυτό που επιχειρεί, να υπάρχουν κάποιοι παρατηρητές Έλληνες. Αυτό, τουλάχιστον, μπορούμε να το διεκδικήσουμε. 
Κυρίες και κύριοι συνάδελφοι, το συγκεκριμένο νομοσχέδιο επιχειρεί πράγματι να λύσει διάφορα ζητήματα. Θα επικεντρωθώ σε δυο-τρία θέματα που έχουν να κάνουν, πρώτον, κυρία Υπουργέ, με το θέμα της Ελληνικής Βιομηχανίας Όπλων.
Ξέρετε, όταν προσπαθείς να δικαιολογήσεις μια πολιτική, η ελληνική γλώσσα έχει δυνατότητες να πεις πολλά πράγματα, αλλά την αλήθεια δεν τη λες. Μπορεί να μας εξηγήσει κανείς, κυρία Υπουργέ, γιατί οι δέκα ελληνικές βιομηχανίες ηλεκτρικών ειδών που είχαμε τη δεκαετία του ’80, δεν υπάρχουν σήμερα και ποιον εξυπηρέτησε το κλείσιμό τους; Λέτε να μην ήταν ανταγωνιστικές; Λέτε να μην είχαν υψηλής τεχνολογίας και τεχνογνωσίας προϊόντα;
Όχι. Υπήρχαν συμφέροντα μεταπρατικά, συμφέροντα ξένων εταιρειών. Φωνάζουν και μας δείχνουν οι φίλοι μας οι Γερμανοί, αλλά άμα πάμε στο σπίτι του οποιουδήποτε Έλληνα, το 90% είναι συσκευές γερμανικές. Για αυτό έκλεισαν οι ελληνικές εταιρείες και σκοτώσατε την παραγωγή στην Ελλάδα.
Έτσι έγινε και με το πολύ σημαντικό έργο, που έκανε ο Γιώργος ο Γεννηματάς, που είχα την τιμή να είμαι σύμβουλός του, στον τομέα παραγωγής ελληνικού φαρμάκου.
Ξέρετε, κυρία Υπουργέ, ότι στη δεκαετία του ’80 -την οποία κάποιοι επιχειρούν να αποδομήσουν με έναν ανιστόρητο τρόπο για εκείνη την περίοδο- η Ελλάδα, η ελληνική φαρμακοβιομηχανία κάλυπτε το 70% της ανάγκης κατανάλωσης ελληνικού φαρμάκου και σήμερα περιορίστηκε στο 16%; Ποιος κέρδισε, ποιος έχασε; Αυτά είναι κρίσιμα ζητήματα, για τα οποία οφείλουμε να έχουμε θέση. 
Εμείς, λοιπόν, θεωρούμε ότι έπρεπε να φέρετε στη Βουλή την πρόταση για να δούμε πώς θα στηρίξουμε αυτόν τον τομέα και με βάση αυτό να δούμε τι άλλες υποχρεώσεις προκύπτουν και παράγονται. Διότι θεωρούμε ότι θα είναι ανταγωνιστική μια τέτοια βιομηχανία, αν υπάρξει πολιτική βούληση.
Άλλωστε, δεν είπαμε να φτιάξουμε εδώ υψηλής τεχνολογίας αεροπλάνα. Όμως, μπορούμε να κάνουμε πολλά άλλα πράγματα, αν βέβαια δεν υποκύψουμε στις πιέσεις των συμφερόντων. Γιατί ξέρετε πολύ καλά και ξέρουμε όλοι, ότι ήμασταν ο καλύτερος πελάτης της φίλης μας Γερμανίας.
Όμως, επειδή εχθές συζητούσαμε ένα νομοσχέδιο για τον τουρισμό, η φίλη μας Γερμανία ποτέ δεν πήρε την πρωτοβουλία, κυρία Υπουργέ, να στείλει τρία–τέσσερα εκατομμύρια συνταξιούχους Γερμανούς εργάτες, να περάσουν πολύ ωραία τον χειμώνα που έχουμε πολύ ωραίο κλίμα εδώ να τους φιλοξενήσουμε, να διευρύνουμε λίγο την τουριστική περίοδο στην Ελλάδα. Μας βάζουν διάφορα ζητήματα, δήθεν ανταγωνισμού. Όταν δεν θες να ζυμώσεις δέκα μέρες κοσκινίζεις, λέει ο ελληνικός λαός. 
Υπάρχει και μία τροπολογία για το Νεώριο. Εμείς δεν έχουμε αντίρρηση να συνηγορήσουμε σ’ αυτήν την τροπολογία, κυρία Υπουργέ, αν μπει ένα χρονικό όριο δύο μηνών, όπου να πρέπει να πληρωθούν, να καταβληθούν οι υποχρεώσεις που παράγονται από αυτήν την τροπολογία στους εργαζόμενους σ’ αυτόν τον συγκεκριμένο χώρο. 
Τώρα σε ό,τι αφορά τις τροπολογίες, την τροπολογία για παράδειγμα που έφερε ο κ. Χρυσοχοΐδης:
Πρώτον, κυρία Υπουργέ και κυρίες και κύριοι συνάδελφοι, νομίζω ότι δεν είναι η καλύτερη συμπεριφορά δημοσίου προσώπου, Βουλευτή εκλεγμένου, όπως είναι ο συνάδελφος κ. Χρυσοχοΐδης, να λέει από του Βήματος αυτού, ότι «ξέρετε, ήρθα σήμερα εδώ, θα μπορούσα και να μην έρθω». Δηλαδή, θα περνούσε η τροπολογία του, χωρίς να έρθει καν. Δεν νομίζω ότι περιποιεί τιμή μια τέτοια τοποθέτηση σε κανέναν, είτε είναι συμπολιτευόμενος είτε αντιπολιτευόμενος. 
Το δεύτερο θέμα που θέλω να σας πω: Ο Κανονισμός δεν μπορεί να αφορά, κυρία Πρόεδρε, επιλεκτικά κάποιους και κάποια πράγματα να τα αγνοείτε επιλεκτικά. Γίνεται κατά κόρον αυτή η ιστορία των τροπολογιών, που μάλιστα όχι μόνο έρχονται όπως έρχονται, αλλά ούτε καν τηρείται η διαδικασία, δηλαδή να έρθει ο κ. Χρυσοχοΐδης να τη φέρει στην αρμόδια επιτροπή, έστω κι αν θεωρήσουμε ότι δεν έχει σχέση με το νομοσχέδιο, αλλά να συζητηθεί. Μας λέει ότι είναι κρίσιμη η τροπολογία, τη φέρνει εχθές και σήμερα την άλλαξε. Εμείς τώρα πρέπει να ψηφίσουμε. Μετά λέμε ότι απαξιώνεται το πολιτικό σύστημα στον ελληνικό λαό, όταν οι φορείς οι συγκεκριμένοι λένε ότι δεν ασκήσαμε τα ένδικα μέσα που έπρεπε να ασκήσουμε, ώστε να μην φτάσουμε στο σημείο, το οποίο ισχυρίζεται ο κ. Χρυσοχοΐδης. 
Κοιτάξτε, κυρία Πρόεδρε, εμείς θέλουμε να συμμετέχουμε στη λειτουργία των θεσμών και να συμβάλλουμε στη λειτουργία της δημοκρατίας. Μας ωθείτε, όμως, με αυτήν την ανοχή που επιδεικνύετε, σε συμπεριφορές, στις οποίες δεν θέλουμε να προβούμε. Θα μας αναγκάσετε, λοιπόν, αν επιμένετε και δεν αποσυρθούν οι τροπολογίες που δεν έχουν σχέση με το νομοσχέδιο, να μην παραστούμε στη συζήτησή τους στο τέλος της διαδικασίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Από κει και πέρα θα δούμε τι άλλο ένδικο μέσο –ας μου επιτραπεί η έκφραση- ή πολιτικό μέσο μας δίνει το Σύνταγμα, ώστε να υπερασπιστούμε την τήρηση των θεσμών.
Διότι αυτή η ανοχή γενικώς, απέναντι και στην κοινωνική αδικία και στη διαπλοκή και σε όλα αυτά τα φαινόμενα που πραγματικά γεννούν αυτό το αίσθημα που νιώθει ο ελληνικός λαός, ότι δεν επιδεικνύουμε την απαραίτητη βούληση να συγκρουστούμε με όλα αυτά τα φαινόμενα που πραγματικά τραυματίζουν την αξιοπρέπειά του, είναι κάτι για το οποίο είμαστε υπεύθυνοι και οι συμπολιτευόμενοι και οι αντιπολιτευόμενοι. 
Με αυτές τις σκέψεις απέρχομαι του Βήματος αυτού, πιστεύοντας ότι το Προεδρείο της Βουλής, θα λάβει υπ’ όψιν του τις αιτιάσεις και τις ενστάσεις μας πάνω στα ζητήματα τήρησης του Κανονισμού. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)",137514,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19174","
"," Ευχαριστώ και εγώ, κύριε Κουρουμπλή.
Ως Προεδρεύουσα, σε προσωπικό επίπεδο, θα συμφωνήσω μαζί σας. Επειδή, όμως, το Προεδρείο έχει μια συλλογική ευθύνη, αναγκαστικά πρέπει να ακολουθήσω τις αποφάσεις ή τουλάχιστον την πρακτική που ακολουθείται από όλους τους συναδέλφους Αντιπροέδρους.",137515,"Chairman","ΠΡΟΕΔΡΕΥΟΥΣΑ",125,"",125
"19175"," 
"," Μας ικανοποιεί έστω και αυτή η τοποθέτησή σας, κυρία Πρόεδρε.",137516,""," ΠΑΝΑΓΙΩΤΗΣ ΚΟΥΡΟΥΜΠΛΗΣ",141,"",141
"19176"," 
"," Ευχαριστώ και εγώ.
Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Παναγιώτης Ρήγας.",137517,"Chairman","ΠΡΟΕΔΡΕΥΟΥΣΑ",125,"",125
"19177","
"," Ευχαριστώ, κυρία Πρόεδρε. 
Κυρίες και κύριοι συνάδελφοι, κύριοι Υπουργοί, θεωρώ χρέος μου ξεκινώντας την παρέμβασή μου να αναφερθώ στην επί σαράντα χρόνια λειτουργία της δημοκρατίας μας, της Γ΄ Ελληνικής Δημοκρατίας, γιατί σήμερα, στις 24 Ιουλίου συμπληρώνονται σαράντα χρόνια από την ημέρα αποκατάστασης της δημοκρατίας σ’ αυτόν τον τόπο που τη γέννησε.
Πρόκειται για σαράντα χρόνια δημοκρατικών και κοινωνικών κατακτήσεων, κοινωνικής προόδου, σαράντα χρόνια πρωτίστως πολιτικής σταθερότητας σε ένα κράτος που διαχρονικά σπαρασσόταν από εμφύλιες συγκρούσεις, από δημοκρατικές εκτροπές, από ανώμαλες πολιτικές καταστάσεις. Αυτά τα σαράντα χρόνια της πολιτικής ομαλότητας είναι μια κατάκτηση του ελληνικού λαού, μια κατάκτηση δημοκρατίας, την οποία είμαστε υποχρεωμένοι και να την ενθυμούμεθα και να την προστατεύουμε. Σε αυτά τα σαράντα χρόνια ομαλής λειτουργίας του δημοκρατικού βίου της χώρας, πέρα από τις κατακτήσεις και τις βελτιώσεις, υπήρξαν και σοβαρές υστερήσεις και ανολοκλήρωτα βήματα. Αυτά έχουμε καθήκον και να τα ολοκληρώσουμε και αυτές τις υστερήσεις να αποκαταστήσουμε. 
Η πατρίδα μας περνά μια περίοδο δύσκολη, κρίσιμη και πολλές φορές είμαστε υποχρεωμένοι και οφείλουμε να ομολογήσουμε ότι γίνονται σημαντικές εκπτώσεις, σημαντικές υποχωρήσεις, σημαντικές αναθεωρήσεις δημοκρατικών και κοινωνικών κατακτήσεων. Γι’ αυτό όσο με κοινή προσπάθεια μια ώρα αρχύτερα βγούμε από αυτήν τη εθνική περιπέτεια, θα μπορέσουμε πράγματι να αποκαταστήσουμε όλες εκείνες τις αλλοιώσεις, τις εκπτώσεις που έγιναν εξαιτίας της κρίσης.
Και κάτι ακόμα: Τίποτα από όλα αυτά που κατακτήθηκαν την περίοδο που διανύσαμε των σαράντα χρόνων δεν μπορεί να θεωρείται δεδομένο. Η δημοκρατία δεν είναι ένα πολίτευμα το οποίο σταθεροποιήθηκε εφάπαξ και δεν κινδυνεύει. Η δημοκρατία, έστω και αν δεν θέλουμε να το παραδεχθούμε, πάντοτε μπορεί να είναι σε κίνδυνο, αν δεν υπάρχει εγρήγορση όλων των δημοκρατικών δυνάμεων. Γι’ αυτό, λοιπόν, επειδή τα κεκτημένα πρέπει να προστατεύονται, χρέος κάθε δημοκρατικού πολίτη είναι αυτά τα κεκτημένα να τα προστατεύει και να διευρύνει.
Στο πλαίσιο αυτό συζητείται σήμερα ένα νομοσχέδιο, το οποίο ρυθμίζει ουσιαστικά ζητήματα και θέματα. 
Ένα απ’ αυτά αφορά τη λειτουργία των φάρων, την αξιοποίησή τους. Διατυπώθηκαν παρατηρήσεις από συναδέλφους. Δεν θέλω να μπω στην ουσία του θέματος. Είναι μια σωστή πρωτοβουλία και έχει να κάνει με την ανάδειξη και την αξιοποίηση σημαντικών αρχιτεκτονικών στοιχείων της πολιτιστικής μας κληρονομιάς. Είναι μια πολύ σωστή πρωτοβουλία του Υπουργείου. 
Το δεύτερο μέρος, που αφορά στρατολογικές ρυθμίσεις, έχει πράγματι πολύ σημαντικές ρυθμίσεις και βελτιώσεις.
Τέλος, το τρίτο μέρος έχει να κάνει με την πολύ σημαντική προσπάθεια που κατεβλήθη από το Υπουργείο και την παριστάμενη Υπουργό, την κ. Γεννηματά, όχι μόνο για να διασωθεί η αμυντική μας βιομηχανία, όχι μόνο για να μην πεταχτούν στον δρόμο εργαζόμενοι, αλλά κυρίως για να αναζωογονηθεί μέσα από αυτήν την προσπάθεια ο χώρος της αμυντικής βιομηχανίας και να μπορέσει να γίνει ανταγωνιστικός και βιώσιμος. 
Ο στόχος, λοιπόν, δεν είναι μόνο να προστατευθούν κοινωνικά οι εργαζόμενοι μέσα από το σύστημα της εθελουσίας εξόδου, αλλά κυρίως να παραμείνει εθνική και ζωντανή η αμυντική βιομηχανία και να καταστεί ανταγωνιστική. Στόχος και μέλημά μας πρέπει να είναι γενικότερα η οικονομία μας να είναι ανταγωνιστική, όπως και η βιομηχανία μας. 
Άκουσα προηγουμένως ένα ερώτημα, το οποίο εκλαμβάνω ως ρητορικό., από τον κ. Κουρουμπλή: «Γιατί έκλεισαν δέκα μεγάλες βιομηχανίες; Ποιος μπορεί να μας απαντήσει;» Είπε επίσης: «Το 1980 αυτές οι βιομηχανίες ήταν ανθηρές, ακμαίες και τώρα έκλεισαν. Είναι ένα τεράστιο σχέδιο». 
Δεν είναι κανένα σχέδιο. Και εγώ δεν έχω κανένα πρόβλημα να το πω. Και απορώ πώς ένας αριστερός δεν το κατανοεί. Η Ελλάδα το 1980 ήταν εκτός Ευρωπαϊκής Ένωσης. Το περιβάλλον ήταν εντελώς διαφορετικό. Ήταν σχέδιο, λοιπόν, κάποιου εκτός του πλανήτη Γη, που ήρθε να κλείσει τις ελληνικές βιομηχανίες; Μέσα στο πλαίσιο του καταμερισμού εργασίας που υπάρχει στην Ευρωπαϊκή Ένωση ήρθε το κλείσιμο αυτών των βιομηχανιών. Ναι, πράγματι, δεν ήταν ανταγωνιστικές. 
Εδώ υπάρχουν δύο ξεκάθαρες επιλογές: Η μία επιλογή λέει, φύγετε από την Ευρωπαϊκή Ένωση και να ξαναδημιουργήσουμε την εθνική μας βιομηχανία, την οποία να τη συζητήσουμε. Κάποιοι άλλοι μας λένε τώρα: «Είδατε τι ωραία που ήταν το 1980 που ήταν οι βιομηχανίες μας ανθούσες; Και γιατί τώρα δεν υπάρχουν;». Μα, είναι σοβαρές αυτές οι απόψεις που εκπορεύονται από ένα κόμμα το οποίο διατείνεται ότι εκφράζει σήμερα την Αριστερά; Είναι σοβαρές απόψεις αυτές;
Ας έρθουμε τώρα και σε ένα ζήτημα το οποίο, κυρία Υπουργέ, θέλω να σας ζητήσω να το δείτε και να το αντιμετωπίσετε θετικά. Έχει να κάνει με το Νεώριο της Σύρου, μία από τις σοβαρότερες βιομηχανίες στον ελλαδικό χώρο και την κυριότερη και κρισιμότερη βιομηχανία στον νησιώτικο χώρο. 
Το Νεώριο της Σύρου, όπως και οι υπόλοιπες ναυπηγοεπισκευαστικές μας μονάδες, διέρχεται μία σοβαρή κρίση. Το Νεώριο της Σύρου, όμως, πρέπει και οφείλουμε να το στηρίξουμε, γιατί το οποιοδήποτε ατυχές συμβάν σε αυτόν τον χώρο σημαίνει ακαριαίο θάνατο όχι μόνον της συγκεκριμένης βιομηχανίας αλλά ευρύτερα της τοπικής οικονομίας. 
Εδώ και πάρα πολύ καιρό πήραμε νομοθετικές πρωτοβουλίες πολύ συγκεκριμένες, τις οποίες στηρίξαμε με επιχειρήματα. Ο ΣΥΡΙΖΑ -όπως κάθε φορά κάνει- δεν παίρνει ξεκάθαρη θέση. Ψήφισε «παρών». 
Και επειδή το θέμα δεν είναι προσωπικό και δεν θα απαντήσω προσωπικά σε αυτά που ειπώθηκαν προηγουμένως, για να μη δώσω το δικαίωμα σε κανέναν να μου πει ότι κάνουμε προσωπική αντιπαράθεση -εγώ δεν το πάω προσωπικά- λέω ξεκάθαρα το εξής: Γραμμή του ΣΥΡΙΖΑ είναι μία. Να κλείσει και η τελευταία βιομηχανική μονάδα που υπάρχει στη χώρα μας. Ο λύκος στην αναμπουμπούλα χαίρεται. Από κει θα αντλήσουν ψήφους. 
Θέλουν τον κόσμο του ναυπηγείου στον δρόμο, απολυμένο, να μην έχει ένα ευρώ στην τσέπη του, για να αντλήσουν ψήφους. Αυτός είναι ο στόχος τους. Το μέλημά τους είναι να κλείσουν τα πάντα για να μπορέσει ο ΣΥΡΙΖΑ να απευθυνθεί στους φτωχούς και στους πένητες και να τους πει «εγώ». Τι «εγώ»; Δηλαδή, εσείς πώς θα ανοίξετε το ναυπηγείο; Πώς θα δώσετε δουλειά στο Νεώριο της Σύρου; Ας ακούσουμε, λοιπόν, τι έκαναν οι αγαπητοί κύριοι του ΣΥΡΙΖΑ.
Πρώτη νομοθετική πρωτοβουλία: Να ανατεθούν με απόφαση του ελληνικού Κοινοβουλίου οι δεξαμενές του Πολεμικού Ναυτικού να επισκευαστούν στο Νεώριο της Σύρου. Είχε γίνει διαγωνισμός, δεν υπήρχε άλλη εταιρεία, ήταν μόνο το Νεώριο της Σύρου. Και επειδή το Ελεγκτικό Συνέδριο -με ψήφους πέντε κατά και τέσσερις υπέρ- έβαλε κάποια γραφειοκρατικά προβλήματα και εμπόδια, αργούσε η ανάθεση των δεξαμενών στη Σύρο. Περνούσε ο χρόνος. Το ναυπηγείο γονάτιζε. Πήραμε, λοιπόν, μία πρωτοβουλία και είπαμε «ναι, με απόφαση της Βουλής και με απόλυτη διαφάνεια, να δοθούν οι δεξαμενές». Ο ΣΥΡΙΖΑ, «ναι μεν, αλλά». Ναι, να δοθούν, αλλά να μη δοθούν. Ψήφισε «παρών». Δηλαδή, τίποτα.
Δεύτερη παρέμβαση: Επειδή, ανατέθηκαν οι δεξαμενές, μετά την επισκευή θα εισέπραττε το Νεώριο χρήματα. Από τα χρήματα που θα εισέπραττε, εάν δεν είχαμε κάνει τη δεύτερη ρύθμιση -στην οποία θα αναφερθώ- τότε πραγματικά στους εργαζόμενους δεν θα πήγαινε ούτε 1 ευρώ. Διότι, όπως ξέρετε, τα χρήματα που δίνονται για ένα έργο, έχουν κρατήσεις -όπως έγινε- υπάρχουν και άλλες οφειλές του Νεωρίου. Δεν θα πήγαινε, λοιπόν, τίποτα στους εργαζόμενους.
Υπήρχε ένα σοβαρό πρόβλημα: Οι οφειλές του Νεωρίου στο ΙΚΑ. Δεν χαρίσαμε, όμως, ούτε 1 ευρώ. Είπαμε ότι μετατίθεται μέχρι το 2017 ο χρόνος αποπληρωμής των οφειλών. Δεν χαρίστηκε το παραμικρό. Είναι ψέμα ότι χαρίστηκε έστω κι 1 ευρώ στο Νεώριο. Απλώς μετατέθηκε ο χρόνος καταβολής των εισφορών. Εάν δεν το κάναμε αυτό, τα χρήματα που θα εισέπραττε το Νεώριο, θα πήγαιναν κατευθείαν στο ΙΚΑ. 
Και τι ερχόμαστε να κάνουμε τώρα; Τώρα που ο ΣΥΡΙΖΑ, βέβαια, ακούει ότι τα χρήματα θα πάνε στους εργαζόμενους, λέει, «σε αυτό δεν διαφωνούμε». Μα, δεν διαφωνείτε σε αυτό, διαφωνείτε, όμως, στα προηγούμενα. Εάν οι δεξαμενές δεν είχαν έρθει στο Νεώριο, πώς θα παίρναμε τώρα χρήματα για να δώσουμε στους εργαζόμενους;
 Άρα μη μας δουλεύετε και προπάντων μη δουλεύετε τους εργαζόμενους του Νεωρίου για τους οποίους είσαστε persona non grata πια! Δεν θέλουν ούτε να σας βλέπουν ούτε να σας ακούν! Τους δουλέψατε προεκλογικά και εξακολουθείτε να τους δουλεύετε τώρα!
Τι κάνουμε, λοιπόν, με αυτή την τροπολογία; Λέμε το εξής: Επειδή, υπάρχει νόμος που όταν κάποιος ιδιώτης χρωστάει στο δημόσιο και πρόκειται να εισπράξει χρήματα από τρίτον, τότε το δημόσιο πάει και κατάσχει εις χείρας τρίτου την οφειλή. Αυτό κινδύνευε να πάθει τώρα το Νεώριο. Δηλαδή, με το που θα εκταμιεύονταν τα χρήματα από το Υπουργείο Εθνικής Άμυνας για να πληρωθεί το Νεώριο, το Υπουργείο Οικονομικών, δηλαδή, η εφορία θα κατάσχε εκείνη τη στιγμή τα χρήματα. Άρα, λοιπόν, οι εργαζόμενοι δεν θα έπαιρναν τίποτα.
Τι λέμε εμείς τώρα πολύ καθαρά; Λέμε το εξής: Να μην είναι επιδεκτικό κατάσχεσης το ποσό εκείνο που προέρχεται -αποκλειστικά και μόνο όμως- από τις επισκευές δεξαμενών -όχι από άλλες επισκευές- μέχρι του ύψους που οφείλεται στους εργαζόμενους. Ξεκάθαρη ρύθμιση. Και όχι δύο μήνες. Την επόμενη εβδομάδα!
Μάλιστα, ξέρετε πολύ καλά ότι δεν θα πάνε τα χρήματα στην εταιρεία για να τα δώσει στους εργαζόμενους. Θα πάνε μέσω της τράπεζας και θα πιστωθούν οι λογαριασμοί μισθοδοσίας των εργαζομένων. Δεν θα ακουμπήσει καθόλου η εταιρεία αυτά τα χρήματα.
Συνεπώς η ρύθμιση αυτή είναι ξεκάθαρη. Μην προσπαθείτε να καλύψετε με διάφορες δικαιολογίες την αλήθεια.
Σας καλώ, λοιπόν, κυρία Υπουργέ, να αποδεχθείτε την τροπολογία την οποία καταθέτουμε, η οποία –επαναλαμβάνω- είναι πεντακάθαρη. Η επισκευή έχει γίνει. Το Υπουργείο Εθνικής Άμυνας πρέπει να στείλει τα χρήματα στο Νεώριο. Επειδή κινδυνεύει από τον νόμο του 1974 το ποσό αυτό να κατασχεθεί στα δικά σας χέρια από το δημόσιο, εμείς με την τροπολογία αυτή λέμε τα χρήματα αυτά να μην μπορούν να κατασχεθούν, αλλά να πάνε αποκλειστικά να πληρωθούν οι εργαζόμενοι του Νεωρίου. Αυτή είναι η τροπολογία. Και λέει, μάλιστα, «μόνο για αυτό το ποσό». Καμμία άλλη επισκευή, κανένα άλλο ποσό που θα εισπράξει το Νεώριο να μην είναι ακατάσχετο. Μόνο αυτό και να πάει αποκλειστικά και μόνο για την πληρωμή των εργαζομένων του Νεωρίου. 
Αυτή, λοιπόν, είναι η μοναδική αλήθεια που υπάρχει σε αυτό το συγκεκριμένο θέμα. Εμείς καλούμε το Υπουργείο να τα αποδεχθεί χωρίς να χρειαζόμαστε αυτή τη φορά τη συνδρομή του ΣΥΡΙΖΑ, ο οποίος μέχρι τώρα ήταν αντίθετος σε όλες τις άλλες ρυθμίσεις που κάναμε. 
Δεν είμαστε εδώ για να απολογηθούμε. Είμαστε εδώ για να πούμε στους εργαζόμενους του Νεωρίου ότι εμείς μπορούμε να τους κοιτάζουμε στα μάτια γιατί είμαστε συνεπείς σε ό,τι είπαμε μέχρι τώρα. Οι φοβίες που ακούστηκαν στο παρελθόν ότι θα επισκευαστούν οι δεξαμενές και δεν θα πάρουν οι εργαζόμενοι τα χρήματά τους, δεν υπάρχουν πια. 
Γι’ αυτό, κυρία Υπουργέ, σας καλούμε και πάλι να αποδεχτείτε την τροπολογία για έναν πάρα πολύ σημαντικό λόγο: Για να κατανοήσουν οι εργαζόμενοι του Νεωρίου, που είναι πράγματι απλήρωτοι -οι περισσότεροι- πέντε και έξι μήνες και δεν έχουν τη δυνατότητα να καλύψουν ούτε τις βιοτικές τους ανάγκες, ότι εδώ μέσα υπάρχουν κάποιοι που με υπεύθυνο τρόπο αντιμετωπίζουν τα προβλήματά τους, με υπεύθυνο τρόπο χειρίζονται τα ζητήματα που αφορούν και την εθνική άμυνα και το δημόσιο συμφέρον και υπάρχουν κάποιοι άλλοι οι οποίοι δημαγωγούν, λαϊκίζουν και λένε ψέματα στους εργαζόμενους, τους χτυπούν την πλάτη προεκλογικά και όταν έρθει η ώρα, βεβαίως, για άλλη μια φορά τους εγκαταλείπουν.
Επειδή, λοιπόν, η δική μας πρόθεση -και μιας και η μέρα το καλεί- είναι να ανορθωθεί η ελληνική δημοκρατία, η ελληνική οικονομία και η ελληνική βιομηχανία, δίνουμε τη μάχη μας. Μέχρι τότε, όμως, δεν μπορούμε να αφήνουμε απροστάτευτους εκείνους τους ανθρώπους που εργάζονται σε αυτές τις προβληματικές σήμερα μονάδες. 
Γι’ αυτό, λοιπόν, βρισκόμαστε δίπλα στους εργαζόμενους του Νεωρίου, με συγκεκριμένη στόχευση, χωρίς πολλές-πολλές φιοριτούρες όσον αφορά το τι ζητάμε. Ζητάμε τα χρήματα να πάνε την επόμενη εβδομάδα και να πιστωθούν στους λογαριασμούς μισθοδοσίας των εργαζομένων του Νεωρίου. Μόνο έτσι αυτοί οι άνθρωποι θα μπορέσουν να νιώσουν ήσυχοι κι εν τέλει ικανοποιημένοι ότι δεν τους κοροϊδεύουμε.
Σας ευχαριστώ.",137518,""," ΠΑΝΑΓΙΩΤΗΣ ΡΗΓΑΣ",242,"",242
"19178","
"," Σας ευχαριστούμε, κύριε Ρήγα.
Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Παύλος Χαϊκάλης.",137519,"Chairman","ΠΡΟΕΔΡΕΥΟΥΣΑ",125,"",125
"19179"," 
"," Ευχαριστώ, κυρία Πρόεδρε.
Δεν θα μπορούσα, βέβαια, σήμερα να μη σταθώ στη σημαντικότητα της ημέρας, στη γιορτή της δημοκρατίας, στα σαράντα χρόνια που κλείνουν από την αποκατάσταση της δημοκρατίας με το επταετές πέρασμα μιας χούντας την οποία καλό θα είναι να μη θυμόμαστε. Και αν τη θυμόμαστε, είναι για να παίρνουμε ουσιαστικά παραδείγματα για το πώς δεν πρέπει να λειτουργήσουμε στο μέλλον.
Θα ήθελα, όμως, να μου κάνετε τη χάρη και να ακούσετε το πώς αισθανόμουνα τότε, εκείνη την ημέρα, με τα μάτια ενός δεκατετράχρονου που ήμουνα και έβλεπα αυτήν την ημέρα της αποκατάστασης της δημοκρατίας. Ένα παιδί δεκατετράχρονο που εκείνη τη στιγμή, από τη μία μέρα στην άλλη, εκεί που δεν μιλούσε άρχισε να μιλάει για πράγματα, για καταστάσεις, να μαθαίνει τι είναι ο Καραμανλής, τι είναι ο Παπανδρέου, πού ήταν η Αριστερά, τι ιδεολογικές διαφορές υπάρχουν, ποιο είναι το όραμα για τον τόπο. Άλλαξαν οι πολιτιστικές εκδηλώσεις, συζητήσεις, άλλαξε το μουσικό μας άκουσμα, αρχίσαμε να διαβάζουμε ποίηση, βλέπαμε τελείως διαφορετικά τα πράγματα. Ήταν ένας όμορφος κόσμος, όχι αγγελικά πλασμένος, αλλά ένας κόσμος που ουσιαστικά ωθούσε τα νέα παιδιά σε μια πολιτικοποίηση ή κομματικοποίηση για άλλους. Η πολιτικοποίησή μας ήταν σχεδόν επιβεβλημένη. 
Φόντο σε όλα αυτά ήταν το δράμα της Κύπρου, καθώς επίσης και τα γεγονότα στη Μέση Ανατολή, τα οποία δεν έπαψαν ποτέ να υπάρχουν. 
Σαράντα χρόνια μετά, σε μια μέρα που πραγματικά θα ήθελα να είναι ημέρα μνήμης και περισυλλογής, ξαφνικά τι συνειδητοποιούμε ότι έχουμε; Ένα φόντο στη Λωρίδα της Γάζας κι ένα σκηνικό εμφυλίου στην Ουκρανία, πράγματα που σηματοδοτούν ότι η ανάγκη διατήρησης της δημοκρατίας και στήριξης των δημοκρατικών θεσμών είναι επιβεβλημένη όσο ποτέ. Είναι ανάγκη! Είναι το οξυγόνο του πολιτικού μας βίου! Είναι μια λέξη για την οποία κανονικά θα έπρεπε να παίρνουμε δικαιώματα –democracy, δηλαδή δημοκρατία- απ’ όλα τα μέρη του κόσμου και που πρέπει να τη στηρίξουμε μέχρι εκεί που δεν παίρνει. 
Περίμενα, λοιπόν, αυτές τις μέρες περισυλλογής να ακούσω τουλάχιστον για όλα τα λάθη που έχουν γίνει κατά τη διάρκεια της παρόδου των σαράντα ετών, σε μια εποχή τότε που όλοι ψάχναμε ένα όραμα, μια ελπίδα για το μέλλον, να δούμε τι θα συμβεί, τι έχει γίνει στον πολιτικό βίο αυτής της χώρας. Και ξαφνικά ακούω την περασμένη Πέμπτη στην εκδήλωση του «ECONOMIST» τον Πρωθυπουργό της χώρας να αναφέρει ότι όσα λάθη έχουν γίνει μέχρι στιγμής, είναι μια ευθύνη της Αριστεράς, ότι οι κυβερνήσεις που πέρασαν δεν είχαν λάθη. Η Αριστερά φταίει, γιατί αυτή κυνηγούσε τους επενδυτές και τους έδιωξε, η Αριστερά κυβερνούσε στα πεζοδρόμια, η Αριστερά ήταν αυτή η οποία δεν άφησε να γίνουν μεταρρυθμίσεις σε αυτήν τη χώρα. Πάλι καλά που δεν μας είπε ότι για την οικονομική κρίση στη χώρα φταίνε οι χιλιάδες των αριστερών που έκαναν τσάμπα διακοπές στη Μακρόνησο και σε άλλα ξερονήσια! 
Και το λέω αυτό, γιατί αυτά τα χρόνια που πέρασαν ήταν χρόνια διχασμού, χρόνια απωλειών μνήμης, ήταν χρόνια τα οποία η χώρα έχασε όραμα, ελπίδα. Πάνω από όλα, όμως, και πιο σημαντικό είναι ότι δεν είχε τον χρόνο ποτέ να ασχοληθεί με έναν εθνικό στρατηγικό σχεδιασμό. Δεν είχε ποτέ την ευκαιρία να κάτσει να κοιτάξει τα εσωτερικά της και να δει ποιο είναι το όραμα, πού θέλει να πάει αυτόν τον τόπο και να ανακτήσει την όποια χαμένη πολιτική της αξιοπιστία.
Δεν το κοίταξε ποτέ και ερχόμενοι στο σήμερα βλέπουμε μετά από σαράντα χρόνια ότι τότε είχαμε το δράμα της Κύπρου, τώρα έχουμε ένα καινούργιο δράμα. Σχεδιάζεται, ετοιμάζεται το σχέδιο Ανάν νούμερο δύο, τα Σκόπια να τα αναγγέλλει ως «Μακεδονία» η κ. Μέρκελ και ο Πρωθυπουργός να μη μιλά. Η κ. Μέρκελ, μη σεβόμενη κανονισμούς του ΟΗΕ και της Ευρωπαϊκής Ένωσης, συνεχίζει να προκαλεί και ένας Πρωθυπουργός μένει αμίλητος.
Ξέρετε κάτι, κυρία Υπουργέ; Εσείς δεν έχετε πάει στρατιώτης, αλλά η ρήση που υπήρχε τότε ήταν «όπου σταματά η λογική, αρχίζει ο στρατός». Αυτή η έννοια κάποια στιγμή «μετακόμισε» και έγινε τώρα σύγχρονη φράση που λέει «όπου σταματά η λογική, αρχίζει η συγκυβέρνηση». 
Και εδώ είναι πράγματα παράλογα. Είναι παράλογο, όσο και αν σας φαίνεται αστείο, ότι ένας ελεύθερος επαγγελματίας με εισόδημα 10.000 ευρώ θα πληρώσει φόρο 4.680. Είναι παραλογισμός! Είναι παραλογισμός να ακούμε αυτά τα οποία ακούμε γενικότερα με 75 δισεκατομμύρια κόκκινα δάνεια, 65 δισεκατομμύρια ληξιπρόθεσμα χρέη, ένας λαός να καλείται να πληρώσει -αφού του έχουν κόψει τον μισθό- όλα αυτά τα οποία καλείται να πληρώσει, για τα οποία εγκαλείται ο ίδιος ότι αυτός ήταν η μάστιγα του κακού. Όλα αυτά είναι ένας παραλογισμός! 
Ξέρετε κάτι; Μιας και το λέει το νομοσχέδιο για τους φάρους, εκείνο που έχει σημασία είναι ότι χάθηκαν οι φάροι της ζωής, οι αξίες της ζωής και αυτό είναι που πειράζει περισσότερο από όλα. Αυτό είναι που μας προβληματίζει.
Μιας και αναφερθήκαμε για τους φάρους, σε μια χώρα που βρέχεται κατά τα 3/4 από θάλασσα δεν νομίζετε ότι είναι υπερβολή να κοστίζουν 300.000 και να μην μπορούμε να βρούμε 300.000 για ογδόντα έξι φάρους, δηλαδή για ένα κόστος το οποίο είναι 2.750.000; Γι’ αυτό μιλάμε;",137520,""," ΠΑΥΛΟΣ ΧΑΙΚΑΛΗΣ",288,"",288
"19180","
"," Είναι 300.000 ο καθένας.",137521,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19181"," 
"," Ναι, 300.000 ο καθένας. Αν δεν κάνω λάθος, το κόστος είναι 2.750.000, δηλαδή όσο είναι ένα διαμέρισμα ή μια βίλα στο Καβούρι. Σε μια χώρα που βρέχεται κατά τα 3/4 από θάλασσα;",137522,""," ΠΑΥΛΟΣ ΧΑΙΚΑΛΗΣ",288,"",288
"19182","
"," Είναι 300.000 ο καθένας.",137523,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19183"," 
"," Είναι 300.000 επί 86. Πόσο κάνει;",137524,""," ΠΑΥΛΟΣ ΧΑΙΚΑΛΗΣ",288,"",288
"19184","
"," Είναι 24 εκατομμύρια.",137525,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19185","
"," Όχι, νομίζω ότι δεν είναι 24 εκατομμύρια.",137526,""," ΠΑΥΛΟΣ ΧΑΙΚΑΛΗΣ",288,"",288
"19186"," 
"," Ο πολλαπλασιαστής έχει αλλάξει.",137527,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19187","
"," Έχει αλλάξει ο πολλαπλασιαστής; Τότε, ίσως έχω κάνει λάθος εγώ. Ό,τι και να είναι, αυτά τα λεφτά θα μπορούσαν να είχαν βρεθεί. Τέλος πάντων, δεν είναι εκεί το θέμα. 
Το θέμα είναι η ασφάλεια της χώρας και στη ναυσιπλοΐα και γενικότερα στο στράτευμα. Και επειδή μιλάμε για στράτευμα, θέλουμε να πούμε ότι τουλάχιστον στο θέμα της Στρατολογίας υπάρχει ένα κενό. Το κενό σήμερα είναι -δεν ξέρω αν το έχουμε πάρει χαμπάρι- ότι σε λίγο δεν θα έχουμε στρατιώτες. Η Ελλάδα έχει πρόβλημα υπογεννητικότητας, δημογραφικό πρόβλημα το οποίο δυστυχώς κανείς δεν το αγγίζει. Κανείς δεν μιλά για αυτό. 
Η Ελλάδα έχει αγγίξει το μηδενικό σημείο φυσικής αύξησης του πληθυσμού της από το 1998, όπου οι θάνατοι ήταν περισσότεροι κατά χίλιοι επτακόσιοι εβδομήντα τέσσερις. Σύμφωνα με το Εθνικό Κέντρο Κοινωνικών Ερευνών, το 1998 ο δείκτης γονιμότητας ήταν 1,98, το 2000, σύμφωνα με τα στοιχεία της EUROSTAT, πήγε στο 1,29 και το 2012 ήταν 1,1. Η δε χώρα κατολίσθησε στην εικοστή δεύτερη θέση το 2008 από την όγδοη που κατείχε το 1980. 
Είναι πολλά προβλήματα τα οποία πρέπει να τα δούμε. Είναι πολύ σημαντικό, γιατί η υπογεννητικότητα παίζει καθοριστικό ρόλο στο θέμα της διαμόρφωσης της ζωής στο κοινωνικό σύνολο. Θα έλεγα ότι οι συνέπειες της υπογεννητικότητας πολύ συνοπτικά είναι οι εξής: η συνεχής γήρανση του πληθυσμού, η κατάρρευση του κοινωνικοασφαλιστικού συστήματος, η μείωση της παραγωγικότητας, η υποχώρηση του ρυθμού ανάπτυξης, μικρή εσωτερική καταναλωτική και φορολογική αγορά, οικονομική ύφεση με ολέθριες συνέπειες. 
Όσο για το θέμα της αναβολής και της ανυποταξίας των στρατιωτών, θα ήθελα να πω ότι τουλάχιστον, επειδή η ανυποταξία ενέχει την έννοια του δόλου, νομίζω ότι τα πρόστιμα θα ήταν πολύ πιο αυστηρά. Διότι κάποιος που είναι ανυπότακτος δεν είναι για μία ημέρα ή για δέκα μέρες αλλά το θέμα είναι ότι υπάρχει δόλος. Στον δόλο, λοιπόν, θα έπρεπε και τα πρόστιμα να είναι πολύ πιο αυστηρά και πολύ πιο ουσιαστικά και να γίνεται μη δελεαστική -αν θέλετε- η πρόταση κάποιου να βρεθεί ανυπότακτος. 
Όσο για το ότι έχουμε στρατιώτες πέραν του τριακοστού έτους ηλικίας, μετά από τις αναβολές, κάνω πρόταση αξιοποίησης αυτών των στρατιωτών, με την έννοια ότι οι επιστήμονες, οι οποίοι έχουν τελειώσει πανεπιστήμιο, θα πρέπει να επανδρώνουν θέσεις-κλειδιά, ειδικά σε νησιά ακριτικά, γιατροί, μηχανικοί κ.λπ. και να προσφέρουν τη βοήθειά τους και να τους αναγνωρίζεται ως προϋπηρεσία, ειδικά στους γιατρούς, κάνοντας το στρατιωτικό τους. Νομίζω ότι είναι κάτι που θα βόλευε πάρα πολλούς.
Ένα άλλο θέμα σχετικά με την ασφάλεια, που θα ήθελα να προσέξουμε, κυρία Υπουργέ, είναι το θέμα της Θράκης. Είναι πολύ σημαντικό και νομίζω ότι θα πρέπει να το δούμε. Αισθάνομαι ότι οι Ανεξάρτητοι Έλληνες είμαστε οι μόνοι που φωνάζουν. Στις 5 Ιουνίου του 2014 η Επιτροπή Υπουργών του Συμβουλίου της Ευρώπης υιοθέτησε ενδιάμεσο ψήφισμα, στο οποίο καλεί τις ελληνικές αρχές να συμμορφωθούν με τις αποφάσεις του Ευρωπαϊκού Δικαστηρίου Ανθρωπίνων Δικαιωμάτων, ζητώντας την αναγνώριση της μουσουλμανικής μειονότητας ως τουρκικής, δηλαδή κάτι το οποίο παραβιάζει τη Συνθήκη της Λωζάνης και συγκεκριμένα το άρθρο 2Β, όπου η μειονότητα χαρακτηρίζεται μουσουλμανική και όχι τουρκική μέσω της διαδικασίας ανταλλαγής πληθυσμών, όπως προέβλεπε η συνθήκη. 
Γι’ αυτό, οι Ανεξάρτητοι Έλληνες κάνουμε πάλι επίκληση ότι πρέπει να ανοίξουν πάλι τα αστυνομικά τμήματα της Θράκης, επ’ ευκαιρία και της τροπολογίας που έχει έρθει και οι Σχολές Αστυνομίας σε Ξάνθη και Κομοτηνή που τέθηκαν στο έλεος των μεταναστών, να μεταφερθεί επίσης το ιεροσπουδαστήριο του Εχίνου στην Ξάνθη, να κατασκευαστεί ο κάθετος οδικός και σιδηροδρομικός άξονας Μέστης-Σαπών-Δερείου-Μεταξάδων-Ορμενίου, να αντικατασταθεί το ΦΠΑ, το οποίο είναι πολύ υψηλό, με αντίστοιχο χαμηλό, όπως υπάρχει σε όλη την Ευρώπη, οι τιμές των καυσίμων να πάνε στις τιμές που είναι στα Σκόπια και στη Βουλγαρία, να αναδειχθούν τα λιμάνια σε εμπορικά κέντρα, να ισχυροποιηθούν οι Ένοπλες Δυνάμεις και να ιδρυθεί το ελληνικό Προξενείο στην Τραπεζούντα, με την αρχή της αμοιβαιότητας, διότι η Ελλάδα διαθέτει ένα προξενείο λιγότερο. 
Στο πλαίσιο δε της ηλεκτρονικής διακυβέρνησης, όπως οι Τούρκοι κεμαλιστές και οι Κούρδοι που βρίσκονται στο εξωτερικό έχουν δικαίωμα να ψηφίζουν, το ίδιο θα έλεγα ότι θα πρέπει να δοθεί και στην ελληνική ομογένεια, να συμμετέχει ενεργά στα πολιτικά πράγματα της χώρας και να εγγραφούν στους εκλογικούς καταλόγους στα ακριτικά νησιά μας και στη Θράκη. Θα είναι ένα μήνυμα ενότητας του Ελληνισμού που κανείς δεν μπορεί να αμφισβητήσει. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Επιτρέψτε μου λίγο ακόμα, κυρία Πρόεδρε. 
Στο τελευταίο θέμα που θα ήθελα να πάω είναι το θέμα της ΕΑΒ και γενικά της αμυντικής βιομηχανίας. Επειδή είναι και ημέρα μνήμης σήμερα, καλό θα είναι να πούμε πέντε πράγματα. 
«Γίνεται απομύζηση του ελληνικού δημοσίου μέσω σκανδαλωδών υπερκοστολογήσεων, μέσω του πελάγους θυγατρικών εταιρειών απολύτως παθητικών, η διατήρηση των οποίων αποσκοπεί μόνο στο βόλεμα «ημέτερων» και τη δυνατότητα συγκάλυψης αδιάφορων, αδιάφανων συναλλαγών.» Αυτά έλεγε ο κ. Μοσχοπαίδης, αποχωρών Πρόεδρος της ΕΑΒ, σε άρθρο στην «ΚΑΘΗΜΕΡΙΝΗ», στις 14-6-2001.
«Αδιαφανείς συμβάσεις προς τους ημετέρους και το αλόγιστο ξόδεμα τρισεκατομμυρίων δραχμών στο όνομα της πατρίδας και της Εθνικής Άμυνας είναι το ισχύον σύστημα των στρατιωτικών προμηθειών.» Αυτά έλεγε ο Σύρος Κοσκοβόλης, Πρόεδρος της ΕΒΟ-ΠΥΡΚΑΛ, στην «ΚΑΘΗΜΕΡΙΝΗ», στις 31-12-2003.
«Στις ελληνικές αμυντικές βιομηχανίες διορίζονται ως πρόεδροι και διευθύνοντες σύμβουλοι κάθε καρυδιάς καρύδι, παραδείγματος χάριν στην ΕΛΒΟ ένας εικαστικός, στην ΠΥΡΚΑΛ ένας τέως πρόεδρος της λαχαναγοράς, στην ΕΑΣ ένα οδοντίατρος, στην ΕΑΒ ένας συνδικαλιστής του ΟΤΕ και μετά ένας φαρμακοποιός. Στη συνέχεια, στη Γενική Διεύθυνση Αμυντικής Βιομηχανίας του ΥΕΘΑ ένας λέκτωρ του Συνταγματικού Δικαίου, Πρόεδρος του Ινστιτούτου Αμυντικών Ερευνών ένας οικοδόμος και επί δέκα χρόνια οι καταχρεωμένες αμυντικές βιομηχανίες παραδίδονται βορά σε κομματικούς λεγεωνάριους. Τα χρέη τους, φυσικά, τα πληρώνει ο ελληνικός λαός.» Από την «ΚΑΘΗΜΕΡΙΝΗ», σε άρθρο της, 26-2-2006.
Ο ν. 2439 από τον κ. Αρσένη, με τον οποίο παρέδιδε και ελεγκτικά τη διοίκηση του Υπουργείου και τους κομματικούς εξοπλισμούς, ιδρύθηκε το ΕΠΥΕΘΑ, Επιτελείο του Υπουργείου Άμυνας, και η ΓΔΕ, Γενική Διεύθυνση Εξοπλισμών, που επικεφαλής τοποθετήθηκαν κομματικοί φίλοι του Υπουργού, ουδεμία σχέση έχουν με το στράτευμα και τους εξοπλισμούς. 
«Υπάρχουν σύντροφοι που έφτιαξαν περιουσίες στα χρόνια διακυβέρνησης του ΠΑΣΟΚ. Όλους αυτούς τους θέλαμε στο κόμμα;», ρωτάει η κ. Βάσω Παπανδρέου στις 20-10-2007. «Συμφωνώ, υπάρχουν λαμόγια σε όλα τα επίπεδα», απαντάει ο κ. Πάγκαλος. 
Τα κονδύλια των δύο ΕΜΠΑΕ, των μεσοπρόθεσμων προγραμμάτων ανάπτυξης και εκσυγχρονισμού απ’ το ΠΑΣΟΚ, ήταν 73.000.000.000 και αυτό δεν είναι λάθος. Οι μίζες ανήλθαν στο ποσό των 11.000.000.000.
Δεν το  κάνω για να κάνω μια αναμόχλευση παθών, αλλά κουράστηκα πια να ακούω ότι το ΠΑΣΟΚ έσωσε την ιστορία της χρεοκοπίας της χώρας, η οποία βάσει της έκθεσης της «BLACKROCK» βρίσκεται πάλι στην πρώτη θέση. Βαρέθηκα να ακούω ότι φταίει ένας ελληνικός λαός μετά από σαράντα χρόνια δημοκρατίας, γιατί αυτός παρασύρθηκε, γιατί αυτός ξόδευε περισσότερα απ’ όσα κατανάλωνε -καμμία ευθύνη για την πολιτική ηγεσία του τόπου- η ΕΑΒ να βρίσκεται στα πρόθυρα κλεισίματος και το θέμα της εθελουσίας εξόδου κάποιων εργαζομένων. Και είπατε κυρία Υπουργέ, ότι η ΕΑΒ φτιάχτηκε με σκοπό να μην είναι κερδοφόρα, αλλά κατασκευάστηκε για να εξυπηρετεί τις Ένοπλες Δυνάμεις. Το κόστος θα ήταν πολύ περισσότερο, αν στις ξένες εταιρείες που ευρίσκετο η εναπόθεση των παραγγελιών της Ελληνικής Αεροπορικής Βιομηχανίας δεν κολλούσαν στις ορέξεις ξένων παραγόντων. 
Από τρεις χιλιάδες διακόσιους εργαζόμενους το 2000 ο αριθμός έχει φτάσει σήμερα στους χίλιους τετρακόσιους πενήντα. Και πώς έγινε αυτό; Διότι καταργήθηκε η πρόσληψη προσωπικού τη στιγμή που υπήρχε ανεκτέλεστο έργο 850.000.000. Οι επιτυχόντες είχαν επιλεχθεί και ανακοινωθεί μέσω ΑΣΕΠ και ενώ γνώριζαν όλοι την εξαιρετική σημασία για την εκτέλεση των παραγγελιών, ο διαγωνισμός ακυρώθηκε. Εξαίρεσαν την ΕΑΒ από όλες τις συνθήκες για την πρόσληψη προσωπικού. Ούτε ο κ. Παπακωνσταντίνου με το νόμο «στις πέντε απολύσεις θα γίνει μια πρόσληψη» εξαίρεσε την ΕΑΒ. Ο πολιτικός προϊστάμενος, ο κ. Σαχινίδης, αποφάσισε και δεσμεύθηκε να υλοποιήσει την απόφαση αυτή αλλά τελικά η ΕΑΒ βρέθηκε έξω από το μέτρο και ο κ. Σταϊκούρας δεν έβαλε ποτέ την ΕΑΒ στο θέμα του ΕΣΠΑ για πρόσληψη προσωπικού αεροπορικής εταιρείας με επιδότηση, χωρίς επιβάρυνση του κρατικού προϋπολογισμού σε αντίθεση με την Ολυμπιακή και την «AEGEAN». 
Αυτή είναι  όλη η ιστορία και το θέμα επίσης που θα έπρεπε να εξετάσουμε κάποια στιγμή είναι το θέμα της «ONEX HELLENIC Α.Ε», η οποία παίζει καταλυτικό ρόλο και που κάποια στιγμή θα έπρεπε να παρουσιαστεί στο ελληνικό Κοινοβούλιο ουσιαστικά η δημοσιοποίηση της σύμβασης που υπογράφηκε μεταξύ της ΕΑΒ και της «ONEX» για να δούμε τελικά αν είναι σκάνδαλο εις βάρος του δημοσίου ή μία συνήθης σύμβαση.
Σας ευχαριστώ πάρα πολύ.",137528,""," ΠΑΥΛΟΣ ΧΑΙΚΑΛΗΣ",288,"",288
"19188"," 
"," Κι εμείς ευχαριστούμε, κύριε συνάδελφε.
Ο Κοινοβουλευτικός Εκπρόσωπος της Χρυσής Αυγής κ. Αρβανίτης έχει τον λόγο.",137529,"Chairman","ΠΡΟΕΔΡΕΥΟΥΣΑ",125,"",125
"19189"," 
"," Ευχαριστώ, κυρία Πρόεδρε. 
Κυρίες και κύριοι Βουλευτές, αν και απ’ ό,τι βλέπω, κατά συντριπτική πλειονοψηφία πλειονοψηφούν τα κενά έδρανα, γιατί βέβαια νομοσχέδια που αφορούν εις την εθνική άμυνα δεν μπορεί να ενδιαφέρουν πολλούς και ποικίλους που συγκροτούν εδώ το Σώμα, γιατί πολύ λίγο είναι το ενδιαφέρον τους για την εθνική άμυνα της πατρίδος.
Δεν θα αναφερθώ εκτεταμένα εις το προτεινόμενο νομοσχέδιο προς ψήφιση, διότι ο ειδικός αγορητής μας -ειδικός στα στρατιωτικά και εν γένει θέματα που αφορούν εις την εθνική άμυνα- έκανε μία εμπεριστατωμένη αναφορά και ανάλυση που βέβαια, απ’ ό,τι αντελήφθην διότι ήμουν παρών, δεν έτυχε της προσοχής και έπρεπε να τύχει της προσοχής, διότι ομίλει ένας ειδικός επί θεμάτων εξοπλιστικών και θεμάτων λειτουργίας του στρατεύματος εν γένει, αμοιβών και όλα αυτά τα συμπαρομαρτούντα. 
Ως γνωστόν, τέσσερις είναι οι πυλώνες που κρατούν το οικοδόμημα ενός έθνους. Η παιδεία, η δικαιοσύνη, η ορθοδοξία μας –μιλάμε εδώ για την Ελλάδα- και οι Ένοπλες Δυνάμεις
Δεν θα αναφερθώ στην παιδεία, διότι όπως ξέρετε η παράγραφος 2 του άρθρου 16 έχει πλέον έργω καταργηθεί, δηλαδή δεν υπάρχει ελληνική παιδεία. Αποστολή του κράτους είναι η παιδεία, η οποία έχει μεταξύ των άλλων υποχρέωση να εξυψώνει την εθνική και τη θρησκευτική συνείδηση των Ελλήνων. Πάνε αυτά! Αυτά τελείωσαν! 
Όσον αφορά τη δικαιοσύνη, είναι γνωστό ότι κατευθύνεται. Κατεδείχθη πλέον περιτράνως -όχι βέβαια όλοι οι δικαστικοί λειτουργοί, γιατί υπάρχουν και δικαστικοί λειτουργοί οι οποίοι είναι πιστοί στον όρκο τους, γιατί σέβονται εαυτόν και πρωτίστως το ιδεώδες της δικαιοσύνης.
Όσον αφορά την Ορθοδοξία, είναι ένα τεράστιο κεφάλαιο, διότι συνεπορεύετο και συμπορεύεται επί αιώνες με τον Ελληνισμό αλλά πολλοί κοιτούν να την τορπιλίσουν ποικιλοτρόπως. Αυτό είναι γνωστό, ασχέτως αν δεν θίγεται, και θα έπρεπε εδώ σε αυτόν τον λεγόμενο ναό της δημοκρατίας να θίγεται και αυτό το θέμα. 
Τέλος, είναι οι Ένοπλες Δυνάμεις.
Κυρία Πρόεδρε, κρατήστε το χρόνο μου, γιατί φαίνεται ότι εκτός από τα κενά έδρανα και ορισμένους, πράγματι, συναδέλφους οι οποίοι με παρακολουθούν με προσοχή, η κυρία Υπουργός με περιφρονεί και δεν θέλει να ακούσει αυτά τα οποία θα πω.",137530,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19190","
"," Ένα λεπτό, κύριε συνάδελφε.",137531,"Chairman","ΠΡΟΕΔΡΕΥΟΥΣΑ",125,"",125
"19191"," 
"," Αφήστε το, δεν πειράζει. Δεν αξίζει. Εξάλλου δεν απευθύνομαι στην Κυβέρνηση.
Είναι γνωστό ότι οι γεωπολιτικές μεταβολές και οι γεωστρατηγικές ανακατατάξεις στην ελάσσονα περιοχή μας, δηλαδή Ανατολική Μεσόγειο αλλά και στη σχετικώς μείζονα γειτονική περιοχή μας …
(Θόρυβος στην Αίθουσα)
Κυρία Πρόεδρε, ακούω θόρυβο από εδώ. Η Υπουργός είναι απεσπασμένη. Τι κάνω τελικά εγώ εδώ; Απλώς ομιλώ διά να ομιλώ και να περάσει η ώρα;",137532,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19192","
"," Σας ακούνε αυτοί που θέλουν να σας ακούσουν, κύριε συνάδελφε.",137533,"Chairman","ΠΡΟΕΔΡΕΥΟΥΣΑ",125,"",125
"19193"," 
"," Ποτέ δεν το έκανα αυτό οσάκις είχα την τιμή να…",137534,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19194","
"," Με το ζόρι δεν θα βάλετε κανέναν να σας ακούσει.",137535,"Chairman","ΠΡΟΕΔΡΕΥΟΥΣΑ",125,"",125
"19195","
"," …και οφείλουν κάποιοι να κάνουν ησυχία, έστω και αν διαφωνούν.
Είναι, λοιπόν, καταιγιστικές αυτές οι μεταβολές και οι ανατροπές οι γεωστρατηγικές και οι γεωπολιτικές. Τα γειτονικά όμορα κράτη πιέζουν αφόρητα τη στενή παραλιακή ενδοχώρα της πατρίδος μας. Η Αλβανία και τα Σκόπια την πολιτική τους την έχουν ευθυγραμμίσει με την πολιτική της Τουρκίας, η οποία είναι «φίλη χώρα» κατά τα γνωστά. Στη Θράκη μας καίγεται ο τόπος, κύριοι Βουλευτές. Τι συμβαίνει, δηλαδή; Οργιάζει το τουρκικό προξενείο, το οποίο γνωρίζετε -ή αν δεν γνωρίζετε, σας ενημερώνω- ότι έλαβε από το Υπουργείο Εξωτερικών της Τουρκίας 250.000.000 ευρώ και γιατί παρακαλώ;
Επίσης, χρηματοδοτεί με 600 ευρώ μηνιαίως τρεις χιλιάδες άτομα για να εμφανίζονται ως καταπιεζόμενοι μειονοτικοί. Επίσης, γίνεται δανειοδότηση από την Αγροτική Τράπεζα της Τουρκίας στους μουσουλμάνους της περιοχής για να αγοράζουν τη γη μας. 
Επίσης, είναι προγραμματισμένο να δημιουργηθεί η λεγόμενη ευρωπαϊκή οικονομική ζώνη, η οποία θα έχει ως συνέπεια ολέθρια για την πατρίδα μας και για τον πληθυσμό μας να κατέβουν από το ενάμισι εκατομμύριο Τούρκοι που είναι στη Βουλγαρία και από όσα εκατομμύρια είναι στη δυτική Γερμανία λόγω Ευρωπαϊκής Ενώσεως, να έρθουν και να πλημμυρίσουν τη Θράκη μας, που φοβούμαι ότι εσκεμμένως είναι εγκαταλελειμμένη. 
Θα πρέπει οπωσδήποτε να μεταδημοτεύσουν αρκετές εκατοντάδες χιλιάδες που είναι και στο εξωτερικό και έχουν μεταδημοτεύσει στην Αθήνα, στην Πάτρα, στη Θεσσαλονίκη και αλλαχού και να πάνε να μεταδημοτεύσουν σε δήμους της Θράκης μας. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Οι κίνδυνοι για τα κυριαρχικά μας δικαιώματα και την εδαφική μας ακεραιότητα τα τελευταία χρόνια έχουν αυξηθεί. 
Αυτό το οποίο θέλω να τονίσω είναι ότι ως κόρη οφθαλμού πρέπει να διατηρηθεί αξιοπρεπής η διαβίωση των στρατιωτικών μας, ώστε το ηθικό τους και το μαχητικό τους φρόνημα και σθένος να παραμένει αμείωτο -δύο συντελεστές  απαραίτητοι για την απαιτουμένη συμβολή τους στην εθνική μας άμυνα. 
Χωρίς να απευθύνομαι στην Κυβέρνηση -απευθύνομαι σε εσάς και στον ελληνικό λαό, ο οποίος με ακούει- ρωτώ. Γιατί καθυστερεί η αποδοχή δωρεάν στρατιωτικής βοηθείας από τις Ηνωμένες Πολιτείες πολλών δισεκατομμυρίων ευρώ οπλικών συστημάτων χαμηλού κόστους συντήρησης, όπως είναι τα F-15 φερ’ ειπείν για την Aεροπορία μας, τα ελικόπτερα Black Hawk, Chinook, τα τεθωρακισμένα M1A1 Abrams, τα TOMA και TOM, ακόμη και μονάδες για το Πολεμικό μας Ναυτικό. 
Για ποιο λόγο αρνούμεθα και δεν κατανοούμε ότι για τα δεκαπέντε επόμενα χρόνια δεν θα απαιτηθούν εξοπλιστικές δαπάνες και παράλληλα θα παγώσουν οι επεκτατικές βλέπεις της Τουρκίας; Θα παγώσουν απλώς. Θα ανασταλούν απλώς. Γιατί ο Τούρκος είναι ο διαχρονικός άρπαξ. Είναι γνωστό αυτό. 
Η υφιστάμενη αναλογία δυνάμεων δύο προς ένα θα ανατραπεί το 2016, εάν τυχόν δεν δεχτούμε αυτήν τη στρατιωτική βοήθεια, αυτά τα οπλικά συστήματα που μας δίνουν δωρεάν. Οποιοσδήποτε να τα έδινε δωρεάν, χωρίς αντάλλαγμα επαχθές διά το έθνος, οπωσδήποτε θα τα παίρναμε. Και πρέπει να τα πάρουμε. Γιατί δεν τα παίρνουμε είναι το ερώτημα. 
Εν όψει του γεγονότος ότι έχουν ήδη παραγγείλει και το 2016 θα παραλάβουν οι Τούρκοι τα υπερσύγχρονα μαχητικά αεροσκάφη JSF, τα περιβόητα F-35, το δύο προς ένα θα ανατραπεί και καταλαβαίνετε τι σημαίνει αυτό για την άμυνα και την εδαφική ακεραιότητα της πατρίδας μας. 
Θέλω να τονίσω ότι πρέπει οπωσδήποτε να επεκταθεί βορειανατολικά και να εκβαθυνθεί όσο είναι δυνατόν και να διαπλατυνθεί η τάφρος του Έβρου. Στερούμεθα των εξατρόχων τεθωρακισμένων που ήμαστε έτοιμοι επί προηγουμένης κυβερνήσεως να παραγγείλουμε, διότι ηρνήθη ο πράκτωρ ο Αμερικανός, ο οποίος εκυβέρνησε εσχάτως την πατρίδα μας. 
Ηρνήθη, διότι αυτά θα ήταν κατάλληλα με το βαρύ πυροβόλο το οποίο έχουν και για αμυντικούς σκοπούς και για επιθετικούς σκοπούς, προκειμένου να περάσουμε εμείς απέναντι, γιατί περνούν οποιαδήποτε τάφρο. Είναι ρωσικά, όμως, και του Γιωργάκη δεν του άρεσαν. Αυτό είναι άλλο θέμα, αλλά επιμένω στο θέμα της τάφρου. Προσέξτε το! Οι Τούρκοι έχουν βλέψεις –το ξέρετε- ανά πάσα στιγμήν.
Θέλω να σας πω, αξιότιμε κύριε Πρόεδρε -αλλάξατε και χαίρομαι ιδιαίτερα όταν είστε εσείς, κύριε Πρόεδρε. Δεν είναι ειρωνεία, γιατί μου έχετε δώσει και χρόνο πάρα πολλές φορές, ασχέτως αν έχουμε αντίθετες απόψεις. 
Θέλω δε να σας πω και να σας επισημάνω, κύριε Πρόεδρε, ότι ο προλαλήσας Κοινοβουλευτικός Εκπρόσωπος του ΣΥΡΙΖΑ, ο κ. Κουρουμπλής, εξήντλησε όλο του το χρόνο -τον τυπικό χρόνο των δώδεκα λεπτών- σε γενικές αναφορές επί της υφισταμένης πολιτικής καταστάσεως κατά την άποψίν του κ.λπ. και εν συνεχεία του εδόθησαν άλλα επτά λεπτά. Εγώ δεν θέλω να εξαντλήσω τα επτά λεπτά αλλά…",137536,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19196"," 
"," Κύριε Αρβανίτη, από την ώρα που έχουμε συμφωνήσει η επί της αρχής και η επί των άρθρων συζήτησις να είναι ενιαία, ο χρόνος για όλους τους συναδέλφους ασφαλώς θα είναι με μία ανοχή ιδιαίτερα ικανοποιητική.",137537,"Chairman","ΠΡΟΕΔΡΕΥΩΝ",175,"",175
"19197"," 
"," Καλώς.",137538,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19198"," 
"," Δεν θα μαλώσουμε επ’ αυτού. Να είστε βέβαιος.",137539,"Chairman","ΠΡΟΕΔΡΕΥΩΝ",175,"",175
"19199"," 
"," Όχι, για όνομα του θεού. Γιατί να μαλώσουμε, αλίμονο.",137540,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19200","
"," Εντάξει.",137541,"Chairman","ΠΡΟΕΔΡΕΥΩΝ",175,"",175
"19201"," 
"," Παρά το γεγονός ότι είμεθα υβριζόμενοι και κατασυκοφαντούμενοι, ε, δεν θα μαλώσουμε. Για ποιο λόγο; Εξάλλου, εδώ αυτός ο ναός είναι ο ναός της ελευθερίας του λόγου. Εκτός αν κάποιους κάποιοι λόγοι τους ενοχλούν και μένουν μόνο σε ετικέτες, γιατί δεν έχουν επιχειρήματα. Δηλαδή οι κατ’ επάγγελμα και κατά συνήθεια -για να χρησιμοποιήσω το νομικό όρο- υβριστές και συκοφάντες της Χρυσής Αυγής με την ιδιότητα του ομιλητού προ κάποιων ωρών εξέμεσαν τα όσα συκοφαντικά και υβριστικά, χωρίς κανένα επιχείρημα κατά της Χρυσή Αυγής.
Καθ’ ην στιγμήν έχουν υπ' όψιν τους ότι υπάρχει η υπ’ αριθμόν 65 απόφασις της ολομελείας του Αρείου Πάγου, η οποία λέγει ότι η Χρυσή Αυγή είναι νόμιμο κοινοβουλευτικό κόμμα και είναι κοινωνικώς από το λαό αποδεκτή, παρά ταύτα είχαν το θράσος –το δηλητήριο που έχουν μέσα τους και ομιλώ για τον κ. Κοντονή και μια άλλη Βουλευτή- τέτοια μέρα να καταφερθούν κατά της Χρυσής Αυγής. 
Ποια είναι αυτή η μέρα; Σήμερα, εορτάζεται η αποκατάστασις της δημοκρατίας. Ποτέ δεν εξεφράσθημεν κατά της δημοκρατίας όταν στηρίζεται σε πυλώνες αξιοκρατίας, δικαιοσύνης κοινωνικής και ιδιαιτέρως στη λαϊκή κυριαρχία. Ουδέποτε η Χρυσή Αυγή και στα γραπτά της και εδώ επί δύο χρόνια εξεφράσθη. 
Τι είδαμε, όμως, αντί για την αποκατάσταση της δημοκρατίας; είναι το ερώτημα. Είδαμε αναξιοκρατία. Είδαμε διαφθορά. Είδαμε εθνική προδοσία. Είδαμε προσβολή των ανθρωπίνων δικαιωμάτων. Είδαμε να γεμίζουν φυλακές από πολιτικούς κρατουμένους νομίμου πολιτικού κόμματος. Είδαμε να περιορίζονται κατ’ οίκον Βουλευτές νομίμου πολιτικού κόμματος. Είδαμε να φιμώνονται Βουλευτές νομίμου πολιτικού κόμματος, μεταξύ των οποίων και ο ομιλών, ο οποίος περιορίζεται να μιλήσει μόνο στη Βουλή. Γι' αυτό νομίζω ο εκάστοτε κύριος Προεδρεύων θα έπρεπε σε μένα ιδιαίτερα να δείχνει κάποια ανοχή, γιατί δεν μπορώ να βγω έξω στον κόσμο να πω τις απόψεις μου κι ελεύθερα τις ιδέες μου. Όχι! Μου το απαγορεύουν αυτό. Αυτό είναι άλλο ζήτημα. 
Έχουμε, λοιπόν, πολιτικούς κρατούμενους, εκχώρηση εθνικής κυριαρχίας. Έχουμε όλο αυτό το διάστημα διαφθορά, αναξιοκρατία και εξαθλίωση του λαού. Φυσικά, όπως και ο προλαλήσας Βουλευτής των Ανεξαρτήτων Ελλήνων επεσήμανε, έχουμε και το οξύτατο δημογραφικό πρόβλημα, για το οποίο σας πληροφορώ ότι υπάρχει έγγραφο της Γενικής Γραμματείας Πληθυσμού και Μεταναστεύσεως προς το Υπουργείου Εξωτερικών –θα το φέρω το έγγραφο εδώ- για να εκθέσει την άποψη του που λέει: «Λόγω γηράνσεως του πληθυσμού και λόγω οξυτάτου δημογραφικού προβλήματος, να προσελκύσουμε» -ακούστε τον όρο «ξένους μετανάστες και μάλιστα να είμεθα με τις χώρες προελεύσεως εις διαρκή επικοινωνία». Επαναλαμβάνω, αναφέρει «να προσελκύσουμε». Τώρα, τίνι τρόπω θα προσελκύσουμε; Με τις γυναίκες μας; Εμείς οι ίδιοι; Με διάφορα δώρα; Δεν ξέρω. Πάντως, το έγγραφο αυτό λέει έτσι. 
Χαμογελαστά τα ακούει αυτά ο πρώην Υφυπουργός της Δικαιοσύνης αλλά έλα που είναι αλήθειες. Αυτό είναι το ζήτημα. 
Γι' όλα αυτά, λοιπόν, τα οποία συμβαίνουν θα μου επιτρέψετε εν τάχει να διαβάσω τρεις παραγράφους από το βιβλίο «Η Ελλάδα στον κατήφορο» του Βασιλείου Μαρκεζίνη, αυτής της κατ’ εμέ μεγίστης πνευματικής οντότητος. 
Σελίς 31. «Για όλα αυτά, κάποιοι φέρουν όχι μόνο πολιτική ευθύνη αλλά και νομική ευθύνη. Ο κατάλογος πρέπει να συμπεριλαμβάνει όλους τους Πρωθυπουργούς, Υπουργούς Οικονομικών, Εξωτερικών και Εθνικής Άμυνας των τελευταίων δεκαπέντε ετών». 
Συνεχίζει, σελίς 58: «Όταν έρχεται η στιγμή της κάθαρσης στο δημόσιο βίο και η στιγμή αυτή αναπόφευκτα θα έρθει, ο κατάλογος αυτών που θα κληθούν να λογοδοτήσουν για τη συμπεριφορά τους σε ένα δικαστήριο δεν μπορεί να περιοριστεί στην τάξη των πολιτικών αλλά πρέπει επίσης να περιλαμβάνει καναλάρχες, τραπεζίτες, καθώς και υψηλόβαθμους δημοσίους υπαλλήλους των Υπουργείων Εξωτερικών κι Αμύνης». 
Σελίς 63 και τελειώνω: «Η δημογραφική συρρίκνωση μας, η αναχώρηση της νεολαίας μας για το εξωτερικό και η μείωση των γεννήσεων, θα οδηγήσουν αναπόφευκτα στην εξαφάνιση της ελληνικής φυλής». 
Δεν ντρέπεται ο Βασίλειος Μαρκεζίνης, όπως κάποιοι ντρέπονται να χρησιμοποιήσουν κι άλλοι σκοπίμως τον όρο «φυλή». 
Εκτός των όσων είπα διά τους κατ’ επάγγελμα συκοφάντας και υβριστάς, θα ήθελα να αναφέρω ότι έχουμε ένα θλιβερό φαινόμενο, κύριε Πρόεδρε. Ως νομικός οπωσδήποτε θα το έχετε κι εσείς παρατηρήσει, ασχέτως αν είναι εξαιρετικά λεπτή η θέση σας. 
Σύμφωνα με το άρθρο 168,όποιος βιαιοπραγεί κατά του προσώπου του Προέδρου της Δημοκρατίας ή εκείνου που ασκεί την προεδρική εξουσία τιμωρείται με κάθειρξη.
Παράγραφος 2: «Όποιος προσβάλλει την τιμή του Προέδρου της Δημοκρατίας ή εκείνου που ασκεί την προεδρική εξουσία ή τον δυσφημεί δημόσια ή όταν είναι παρών, τιμωρείται με φυλάκιση τουλάχιστον τριών μηνών». Μάλιστα! 
Δεν προβλέπει, όμως, ο νομοθέτης –και καλώς δεν προβλέπει- την περίπτωση εκείνην που ο ίδιος ο φορεύς αυτού του ανωτάτου αξιώματος φαίνεται πολύ ολιγότερος απ’ ό,τι απαιτεί αυτό το υψηλότατο πολιτειακό αξίωμα. Δεν το προβλέπει ο νομοθέτης, διότι ο νομοθέτης το θεωρεί ως δεδομένο ότι αυτός ο οποίος του ανατίθενται τα καθήκοντα του Προέδρου της Δημοκρατίας οφείλει απ’ όποιο κόμμα και αν προέρχεται να παραμένει ακομμάτιστος και να είναι Πρόεδρος ολοκλήρου του ελληνικού λαού! 
Δυστυχώς, ο Κάρολος Παπούλιας εξακολουθεί να είναι κομματάρχης του ΠΑΣΟΚ και να υβρίζει νόμιμα κοινοβουλευτικά κόμματα.",137542,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19202","
"," Παρακαλώ πάρα πολύ, κύριε Αρβανίτη. Διαβάσατε προηγουμένως κάποιες παραγράφους του άρθρου 168. Μην τις παραβιάζετε τώρα από του Βήματος της Βουλής.",137543,"Chairman","ΠΡΟΕΔΡΕΥΩΝ",175,"",175
"19203","
"," Δεν τις παραβιάζω.",137544,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19204","
"," Ας αφήσουμε τον Πρόεδρο της Δημοκρατίας έξω από τις αντιπαραθέσεις εδώ μέσα.",137545,"Chairman","ΠΡΟΕΔΡΕΥΩΝ",175,"",175
"19205","
"," Εγώ τιμώ το υψηλότατο αυτό αξίωμα αλλά όταν κάποιος δεν το τιμά, πώς θα τον τιμήσουμε, κύριε Πρόεδρε; Εδώ είναι το ερώτημα.",137546,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19206","
"," Παρακαλώ, αν έχετε την καλοσύνη, συνεχίστε επί του νομοσχεδίου, διότι ήδη ο χρόνος αμείλικτα καλπάζει.",137547,"Chairman","ΠΡΟΕΔΡΕΥΩΝ",175,"",175
"19207","
"," Τελειώνω, κύριε Πρόεδρε. Στα δεκαεννιά λεπτά είχε φτάσει ο κ. Κουρουμπλής.
Είπε, λοιπόν, για τη Χρυσή Αυγή ότι απέκτησε δυνάμεις για πρώτη φορά στα ελληνικά χρονικά ένα νεοναζιστικό μόρφωμα. Δεν ακούει τον Αρβανίτη τόσο καιρό στη Βουλή, που αναλύει τι σημαίνει μόρφωμα; Μόρφωμα είναι η Kυβέρνηση, κατασκεύασμα! Ας μάθει ελληνικά ο Προέδρος της Δημοκρατίας. Και κάποια άλλα κόμματα είναι μόρφωμα. Εμείς είμαστε ομοιογενές σύνολο που κηρύττει το μίσος και τον αλληλοσπαραγμό; Αυτό κηρύττουμε εμείς; Πού το είδατε; Πού; Τολμάει και τα λέει αυτά τώρα εις τας εσχατιάς της θητείας του αλλά και του βίου του! 
Μπορεί κανείς να επιχειρήσει πολλές ερμηνείες γι’ αυτό το φαινόμενο, που δεν μας τιμά ως χώρα και ως λαό. Όμως, η ουσία είναι ότι η δημοκρατία υπέστη πολλαπλά χτυπήματα. Αυτό δεν το ήξερε το 2005, όταν η Μπενάκη του είπε ότι επί των ημερών του η δημοκρατία θα δοκιμαστεί; Τώρα το είδε ότι υπέστη;
(Στο σημείο αυτό επανειλημμένα κτυπάει το κουδούνι λήξεως του χρόνου ομιλίας του κυρίου Βουλευτή)",137548,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19208","
"," Τελειώσατε, κύριε Αρβανίτη.",137549,"Chairman","ΠΡΟΕΔΡΕΥΩΝ",175,"",175
"19209","
"," Τελειώνω, κύριε Πρόεδρε. 
Δεν έχω να πω τίποτε άλλο, μόνο να αναφερθώ για μια στιγμή και να πω ότι πρέπει τον Πρόεδρο της Δημοκρατίας, δηλαδή τον ανώτατο άρχοντα, τον Αρχηγό του ελληνικού κράτους να τον διακρίνει, μεταξύ των άλλων, εκτός από την αμεροληψία και μεγαλοψυχία.
Σκοτώθηκαν δύο λεβέντες στο Νέο Ηράκλειο και είχε τη μικροψυχία να μην πει «συλλυπητήρια» απλώς -έστω και αν δεν τα πίστευε- στους βασανισμένους γονείς τους. Να μην τα ψέξω, λοιπόν, αυτά;
Περαιτέρω, γι’ αυτούς που βασανίζονται και κατασφαγιάζονται στη Γάζα -και εδώ τελειώνω-ακούστε τι είπε ο κύριος Πρόεδρος: ΄Εκτυλίσσονται γεγονότα στην περιοχή μας, που έχουν πάρει μία μορφή δραματικότητας και που τον ελληνικό λαό που είναι εξαιρετικά ευαίσθητος σε αυτά, δεν νομίζω ότι τον αφήνει αδιάφορο, παρ’ όλο ότι πολλοί θέλουν να μας βγάλουν στο περιθώριο αυτής της διεθνούς αλληλεγγύης, που πάντοτε επέδειξε ο λαός μας. 
Καταλάβατε τίποτα; Εγώ δεν κατάλαβα τίποτα. Το μόνο που έχω να πω είναι ότι αν φταίμε για το περιθώριο, είμαστε εμείς οι ίδιοι.",137550,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19210","
"," Κύριε Αρβανίτη, ήδη εξαντλήσατε και τη δευτερολογία σας.",137551,"Chairman","ΠΡΟΕΔΡΕΥΩΝ",175,"",175
"19211","
"," Θέλω να πω και κάτι άλλο, κύριε Πρόεδρε και τελείωσα.
Δεν μπορείτε εσείς να βγάζετε απόφαση αμετάκλητη καθ’ ην στιγμή δεν έχει επιληφθεί της υποθέσεως της Χρυσής Αυγής ούτε καν το Συμβούλιο Εφετών, που είναι εκ του νόμου αρμόδιον. Λυπούμαι!",137552,""," ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",19,"",19
"19212","
"," Τον λόγο έχει ο κ. Τσούκαλης, Κοινοβουλευτικός Εκπρόσωπος της ΔΗΜΑΡ.",137553,"Chairman","ΠΡΟΕΔΡΕΥΩΝ",175,"",175
"19213","
"," Ευχαριστώ πολύ, κύριε Πρόεδρε.
Την επετειακή αυτή ημέρα θα ήθελα  να τη συνδέσω, κύριε Πρόεδρε, με το συζητούμενο νομοσχέδιο. Το συζητούμενο νομοσχέδιο ασχολείται ή διαχειρίζεται τους φάρους. Όπως ξέρετε, ο φάρος εκπέμπει έντονο συμβολισμό. Ο φάρος εκπέμπει εκείνη την αχτίδα φωτός που ο απελπισμένος προσπαθεί μέσα στη νύχτα, ο θαλασσοπόρος, ο θαλασσοδαρμένος να εντοπίσει, προκειμένου να έχει ασφαλή πορεία. Ο φάρος είναι συνδεδεμένος με την καθημερινή αναζήτηση του ανθρώπου. Έναν φάρο ψάχνει ο καθένας μέσα στη ζωή του.
O φάρος είναι η δημοκρατία για όλους τους ανθρώπους, για όλους τους λαούς. Η κοινοβουλευτική δημοκρατία είναι ό,τι καλύτερο έχει διαμορφώσει η ανθρωπότητα πάνω σε αυτόν τον πλανήτη. Είναι η κοινοβουλευτική δημοκρατία, κύριε Πρόεδρε, αυτή που δίνει τη δυνατότητα ακόμα και σε κόμματα –δεν θα πω μορφώματα- τα οποία την επιβουλεύονται, να αγορεύουν από Βήματος της Βουλής. 
Σαράντα χρόνια πέρασαν από εκείνη την ημέρα, κυρίες και κύριοι συνάδελφοι. Σαράντα χρόνια, τα οποία είναι λίγα προκειμένου να μας εφησυχάζουν αλλά αρκετά για να μπορέσουμε να κάνουμε έναν απολογισμό. Η επέτειος συμβολίζει μια μέρα. Η φροντίδα μας πρέπει να είναι η πορεία, ο δρόμος, η ιστορία αυτής της περιόδου. 
Κυρίες και κύριοι συνάδελφοι, η Μεταπολίτευση είναι μια κατάκτηση της σύγχρονης ιστορίας της χώρας. Είναι μια κατάκτηση, η οποία ωφέλησε τον ελληνικό λαό και τη χώρα. Όμως, μαζί με την κατάκτηση αυτή έχουμε και κάποια απόνερα και κάποιες στρεβλώσεις. Πρέπει να φροντίσουμε όλοι, μαζί με τα απόνερα να μην πετάξουμε και την κατάκτηση, να μην πετάξουμε και το μωρό. Και δυστυχώς τα τελευταία χρόνια η κρίση μας έχει οδηγήσει πάρα πολλές φορές στο να προκαλούμε καίρια πλήγματα στην ίδια τη δημοκρατία. 
Κύριε Πρόεδρε, σήμερα, σαράντα χρόνια μετά από εκείνη την ημέρα, η Βουλή θα έπρεπε να τιμήσει την Ελληνική Δημοκρατία και τα σαράντα χρόνια της Μεταπολίτευσης με μια πανηγυρική συνεδρίαση της Ολομέλειας και με την παρουσία όλων των πολιτικών αρχηγών και να κάνουμε μια ολοκληρωμένη συζήτηση και έναν απολογισμό και να στοχαστούμε, να εμβαθύνουμε και να προβληματιστούμε ιδιαίτερα. Η δημοκρατία ήταν αυτή που μας οδήγησε στην κρίση ή η κρίση προκάλεσε προβλήματα στη δημοκρατία; Είναι ένα βασικό ερώτημα. Πολύ θα θέλαμε να έχουμε αυτήν τη συνεδρίαση σήμερα με ειδική ημερήσια διάταξη. Είναι δύσκολο επειδή είμαστε σε περίοδο Τμήματος Διακοπής, η ημέρα όμως το επέτασσε. 
Όμως, επειδή ασχοληθήκαμε πολύ με τις δύο επετείους της δημοκρατίας και της κυπριακής τραγωδίας και επειδή το νομοσχέδιο που συζητάμε σήμερα αφορά το Υπουργείο Εθνικής Άμυνας και πολλά ακούστηκαν για την άμυνα της χώρας και την ετοιμότητα των Ενόπλων Δυνάμεων, θα ήθελα να κάνω μια ειδική αναφορά και καλό θα ήταν οι συμπολίτες μας αλλά και εμείς που είμαστε εδώ να την θυμόμαστε.
Την ίδια περίοδο πριν σαράντα χρόνια, η Ελλάδα ζούσε, διαχειριζόταν και μια επιστράτευση. Είναι η επιστράτευση-καρικατούρα, την οποία την ξέρετε όλοι και είναι αποτέλεσμα ενός καθεστώτος που είχε προηγηθεί, της επτάχρονης χούντας, ενός καθεστώτος που από κάποιους ουσιαστικά εξυμνείται ως αδέκαστο, ως διαφανές, ως αμερόληπτο, όπου επικρατούσε η αξιοκρατία –δεν θα ασχοληθώ με αυτά, όσοι έχουμε βιώσει εκείνη την περίοδο είτε σε νεαρότερη είτε σε μεγαλύτερη ηλικία, γνωρίζουμε το  τι συνέβαινε- που όμως το μόνο που φρόντισε ήταν να αφήσει ανυπεράσπιστη τη χώρα. 
Ήταν η επιστράτευση η οποία απασχόλησε για πολλές δεκαετίες όλες τις επιθεωρήσεις. Είναι γνωστά τα συμβάντα. 
Κοινό «διά ταύτα»: Η δημοκρατία είναι αυτή που θωρακίζει την ανεξαρτησία κάθε χώρας. Η δημοκρατία είναι αυτή που είναι επιφορτισμένη να κρατά σε εγρήγορση όχι μόνο τις Ένοπλες Δυνάμεις και τα στελέχη των Ενόπλων Δυνάμεων αλλά τον ίδιο τον ελληνικό λαό, για να προασπίσει την εθνική κυριαρχία. Αυτό μόνο σε δημοκρατία μπορεί να συμβεί και όχι σε καθεστώτα ολιγαρχικά, δικτατορικά, ολοκληρωτικά.
Κύριε Πρόεδρε, πολλά είπαμε για την επέτειο των σαράντα χρόνων από την αποκατάσταση της δημοκρατίας αλλά λίγα σε σχέση με αυτά που την πληγώνουν καθημερινά, με αυτά που ουσιαστικά συνιστούν και τον κίνδυνο για την ίδια τη δημοκρατία. Οι δημοκρατίες ιστορικά καταρρέουν κυρίως από εσωτερικούς εχθρούς. Καταρρέουν από τα ίδια τα προτερήματά τους, από τις ίδιες τις αρετές τους, από την κατάχρησή τους.
Θα ήθελα να κλείσω αυτήν την παρέμβασή μου διαβάζοντας για άλλη μία φορά –είναι η δεύτερη φορά που το διαβάζω- τη γνωστή ρήση του Ισοκράτη σε σχέση με τις συνθήκες που οδήγησαν στην πτώση της μεγάλης Αθηναϊκής Δημοκρατίας: «Η δημοκρατία μας αυτοκαταστρέφεται διότι κατεχράσθη το δικαίωμα της ελευθερίας και ισότητας, επειδή διαπαιδαγώγησε τους πολίτες να θεωρούν την αυθάδεια ως δικαίωμα, την παρανομία ως ελευθερία, την αναίδεια λόγου ως ισότητα και την αναρχία ως ευδαιμονία». 
Καθήκον μας είναι αυτές οι συνθήκες να μην επαναληφθούν. Καθήκον όλου του πολιτικού συστήματος είναι η αναβάθμιση, η βελτίωση, η αλλαγή του πολιτικού διαλόγου, το δημόσιο λόγο, την αντιπαράθεση και όλοι να συνειδητοποιήσουμε ότι είμαστε εδώ ως εκπρόσωποι ενός λαού και δεν είμαστε εκπρόσωποι ούτε των κομμάτων μας, αλλά ούτε και συμφερόντων.
Έρχομαι τώρα στο νομοσχέδιο γιατί θέλω να τελειώσω νωρίτερα. Δεν θα καταχραστώ το χρόνο. Θα ξεκινήσω από τις τροπολογίες. Θα ασχοληθώ μόνο με αυτές, όχι με το νομοσχέδιο, γιατί με το νομοσχέδιο ασχολήθηκε πάρα πολύ εμπεριστατωμένα η ειδική αγορήτριά μας η κ. Γιαννακάκη. 
 Θα σταθώ στην πρώτη τροπολογία, του κ. Χρυσοχοΐδη, και θα απευθυνθώ και στην κυρία Υπουργό, γιατί ήσασταν παρούσα όταν παρουσίασε τη βελτιωμένη εκδοχή της τροπολογίας που έφερε σχετικά με τις εργολήπτριες εταιρείες. Ο κύριος Υπουργός είπε ότι βελτιώνει την τροπολογία ουσιαστικά καταργώντας και το ανώτερο όριο. 
Προκειμένου να γίνει αυτό κατανοητό και από τους συναδέλφους αλλά κυρίως και από τους συμπολίτες να πω τι ίσχυε μέχρι τώρα. Ίσχυε η κατηγοριοποίηση των εταιρειών αλλά και του πλαφόν του προϋπολογισμού που είχε δικαίωμα κάθε εταιρεία να λάβει μέρος. Δεν μπορούσαν όλες οι εταιρείες να λάβουν μέρος σε όλους τους διαγωνισμούς. Αυτό γινόταν προκειμένου να υπάρχει και μία κατανομή και μία ισότητα ευκαιριών για όλες τις εταιρείες ανάλογα με τον προϋπολογισμό τους. Παραδείγματος χάριν, μία εταιρεία ανώτατης κατηγορίας δεν μπόρεσε να συμμετάσχει σε ένα διαγωνισμό κάτω των 5 εκατομμυρίων. 
Τώρα, ο κύριος Υπουργός προβλέπει και λέει «Καταργώ τα πέντε εκατομμύρια και μπορεί μια μεγάλη εταιρεία να συμμετάσχει και σε έργα με κατώτερο προϋπολογισμό». Έρχεται και λέει τώρα «Για ισότητα καταργώ και το ανώτατο πλαφόν». Δηλαδή μια μικρή εταιρεία μπορεί να συμμετάσχει σε ένα έργο με πολύ μεγάλο προϋπολογισμό. Χοντρικά σημαίνει αυτό.
Είχα τη δυνατότητα να συνομιλήσω με τον κύριο Υπουργό και του είπα παραστατικά «Η θέση που διατύπωσες είναι ο ορισμός της νεοφιλελεύθερης άποψης, που δίνει τη δυνατότητα στους πάντες ατομικά να έχουν ίσες ευκαιρίες ανεξαρτήτως χαρακτηριστικών και στοιχείων». 
Κυρίες και κύριοι συνάδελφοι, θα πω χαρακτηριστικά και πολύ παραστατικά. Την αρχική πρόταση του κυρίου Υπουργού την παρομοίασα με έναν αγώνα άρσης βαρών. Δίνει τη δυνατότητα σε έναν που συμμετέχει στην κατηγορία βαρέων βαρών να συμμετάσχει συγχρόνως και στην κατηγορία φτερού. Αυτή ήταν η αρχική του πρόβλεψη.
Τι έρχεται να βελτιώσει τώρα; «Δίνω και τη δυνατότητα σε αυτόν που είναι κατηγορίας φτερού να συμμετάσχει και στη βαρέων βαρών». Όταν λοιπόν, τίθεται το πρόβλημα πvς ακριβώς θα λειτουργήσει αυτός ο παραλογισμός ή αυτή η αντίφαση, λέει «Δίνω σε αυτόν που είναι κατηγορίας φτερού να παχύνει, να πάρει βάρος, και να συμμετάσχει και στη βαρέων βαρών».
Κύριε Πρόεδρε, περί αυτού πρόκειται. Αν αυτή η τροπολογία περάσει, τότε μιλάμε για την καταστροφή των μικρών εργοληπτών και μάλιστα, σε μια περίοδο που σε κάθε περιφέρεια εμφανίζεται ένα έργο.
Η δεύτερη τροπολογία είναι αυτή του Υπουργείου Παιδείας. Ήρθε και την παρουσίασε ο κ. Λοβέρδος. Ο κ. Λοβέρδος όμως δεν μας διευκρίνισε για ποιο λόγο από το 2008 μέχρι σήμερα δεν φρόντισαν κάποιες δεκάδες ιδιωτικά εκπαιδευτήρια να είναι συνεπή και να λάβουν άδεια, πως καταχράστηκαν τις διατάξεις του νόμου και άλλαξαν εν τω μεταξύ επωνυμία, ώστε να λειτουργήσουν νομότυπα, πόσα από αυτά τα ιδιωτικά εκπαιδευτήρια λειτουργούσαν μέχρι τώρα χωρίς να έχουν ασφαλιστική και φορολογική ενημερότητα, χωρίς να τηρούν τις προϋποθέσεις του νόμου και λειτουργούσαν αποκλειστικά και μόνο με την παράταση.
Και βεβαίως, θα υπερασπιστούμε κι εμείς, κυρία Υπουργέ, την τροπολογία που έχουμε καταθέσει για τις εθελοντές μακράς διάρκειας. 
Ξέρετε, η τοποθέτησή σας δεν ήταν πειστική, ότι «θα το δούμε». Χρειαζόταν απλώς ένα «Ναι, την αποδεχόμαστε». Είναι τόσο σαφώς διατυπωμένη. Καλό θα είναι τέτοιου είδους ζητήματα να τα αντιμετωπίζουμε με μεγαλύτερη μεγαλοψυχία και όχι βεβαίως, μέσα στα πλαίσια των σφικτών και των δογματικών αντιλήψεων των ενστόλων.
Πρόκειται περί μιας αποκατάστασης ειδικής, αν θέλετε, ενός αιτήματος που ουσιαστικά θα υλοποιηθεί μετά τη συνταξιοδότηση. Μαζί με τη συνταξιοδότηση δηλαδή θα πάρουν τον συγκεκριμένο βαθμό. Δεν πρόκειται να λειτουργήσουν με τον συγκεκριμένο βαθμό.
Ξέρουμε τις αντιρρήσεις που υπάρχουν από την ηγεσία των Ενόπλων Δυνάμεων κ.λπ.. Εδώ έχουμε την εντύπωση ότι πρέπει να παρέμβετε κι εσείς προσωπικά, ώστε αυτή η αδικία να αποκατασταθεί στο αμέσως επόμενο νομοσχέδιο.
Επί του νομοσχεδίου τοποθετούμαστε, όπως είπαμε, θετικά.
Ευχαριστώ πολύ, κύριε Πρόεδρε.",137554,""," ΝΙΚΟΛΑΟΣ ΤΣΟΥΚΑΛΗΣ",283,"",283
"19214","
"," Τον λόγο έχει ο κ. Καραγκούνης, Κοινοβουλευτικός Εκπρόσωπος της Νέας Δημοκρατίας.",137555,"Chairman","ΠΡΟΕΔΡΕΥΩΝ",175,"",175
"19215","
"," Ευχαριστώ πολύ, κύριε Πρόεδρε. 
Βεβαιότατα είναι πολύ σημαντική μέρα σήμερα, αφού γιορτάζουμε σαράντα χρόνια από την αποκατάσταση της δημοκρατίας, αυτού του επιτεύγματος που έχει πετύχει ο κοινοβουλευτισμός στην Ελλάδα.
Μάλιστα, όπως είπε και ο καλός φίλος κ. Τσούκαλης, αυτή είναι και η μαγεία της δημοκρατίας, να μπορεί ένα φασιστικό, ένα ναζιστικό κόμμα να μιλάει ελεύθερα από αυτό εδώ το Βήμα.
Αισθάνομαι, πραγματικά, ιδιαίτερα υπερήφανος που ανήκω σ’ αυτήν την παράταξη που αποκατέστησε τη δημοκρατία και ένωσε το λαό. Εκείνες τις ημέρες αποκαταστάθηκε ένα ιερό δημοκρατικό χρέος, αυτό της νομιμοποίησης όχι μόνο του Κομμουνιστικού Κόμματος, αλλά, όπως έλεγε και το περίφημο π.δ. 59, όλων των κομμάτων που δεν επιβουλεύονται τη δημοκρατία.
Βεβαίως σ’ αυτήν την αποκατάσταση έπαιξαν ρόλο όλα τα κόμματα, όλο το πολιτικό φάσμα, προκειμένου να έχουμε μια ομαλή πορεία της μετέπειτα δημοκρατίας και του κοινοβουλευτισμού.
Και βεβαίως, υπό μία έννοια αδικούνται κάποια κόμματα, όταν σήμερα, τον τελευταίο καιρό, τα τελευταία χρόνια, μια εκλεγμένη δημοκρατικά Κυβέρνηση χαρακτηρίζεται ως «χούντα» ή και με άλλους χαρακτηρισμούς οι οποίοι δεν νομίζω ότι ταιριάζουν, ενώ θεωρώ ότι δίνουν και το λάθος μήνυμα προς τον κόσμο, ιδιαίτερα όταν έχεις να κάνεις, όπως είπα και πριν, με ένα ναζιστικό κόμμα, με ένα φασιστικό κόμμα. Άκουσα πριν τον Κοινοβουλευτικό του Εκπρόσωπο να λέει ότι δεν επιβουλεύονται τη δημοκρατία. Βεβαίως. Χαιρετούν ναζιστικά εναντίον της δημοκρατίας.
Και έρχομαι στο νομοσχέδιο ξεκινώντας με μια παρατήρηση για τις τροπολογίες, δεδομένου ότι άκουσα να ασκείται μεγάλη κριτική για το θέμα των τροπολογιών. Βεβαίως είναι συχνή αυτή η κριτική που ασκείται από την Αντιπολίτευση, σχετικά με τις τροπολογίες που έρχονται. Εγώ βεβαίως είχα την εμπειρία και από το Υπουργείο Δικαιοσύνης, όπου όταν κάτι έχρηζε άμεσης αντιμετώπισης, φέρναμε τροπολογία.
Στο κάτω-κάτω της γραφής, το Κοινοβούλιο και η δημοκρατία, όπως λέγαμε και πριν, δίνουν απαντήσεις, αν υπάρχει ένα πρόβλημα. Αν υπάρχει ένα ζήτημα που απασχολεί ένα Υπουργείο, νομίζω ότι πρέπει να έρχονται τροπολογίες. Διότι ακούω την περίφημη φράση «να έρθουν τροπολογίες όταν θα υπάρχει σχετικό νομοσχέδιο του Υπουργείου».
Δηλαδή, αν υπάρξει σχετικό νομοσχέδιο του Υπουργείου μετά από έξι, επτά μήνες –γιατί τότε είναι προγραμματισμένο να έρθει- τι θα γίνει; Τι θα γίνει αν υπάρχει ένα ζήτημα που απασχολεί τον κόσμο άμεσα; Διότι η πλειοψηφία των τροπολογιών ή όλες οι τροπολογίες απαντούν σε ζητήματα που απασχολούν άμεσα τον τομέα ευθύνης. Τι θα κάνουμε, λοιπόν, σε μια τέτοια περίπτωση; Θα περιμένουμε μήνες, πότε θα έρθει ένα ειδικό νομοσχέδιο, για να δώσουμε απαντήσεις σε ζητήματα που απασχολούν τον κόσμο; 
Νομίζω, λοιπόν, ότι δεν χωρεί ιδιαίτερης κριτικής, δεδομένου ότι υπάρχουν και βουλευτικές τροπολογίες, οι οποίες επίσης πρέπει να έρθουν. Επομένως και αυτές θα πρέπει να μπουν σε κάποιο νομοσχέδιο. Τι θα κάνουμε, δηλαδή, μ’ αυτές τις τροπολογίες;
Τέλος πάντων, επειδή σήμερα συζητάμε για ένα πολύ ευαίσθητο θέμα, το ζήτημα της εθνικής άμυνας, θα ήθελα να πω ότι και η Κυβέρνηση, αλλά και εμείς ως κόμμα, έχουμε ιδιαίτερη ευαισθησία, με την έννοια ότι από την πρώτη στιγμή θέλουμε να αποκαταστήσουμε –κάτι που έχουμε πει βεβαίως διά του Πρωθυπουργού- τις αδικίες που έχουν όντως γίνει στους ενστόλους.
Ήταν πρώτο μέλημά μας, διότι τόσο βεβαίως το προσωπικό των Ενόπλων Δυνάμεων, αλλά και όσοι υπηρετούν στις Ένοπλες Δυνάμεις αφιερώνουν το χρόνο τους, δίνουν χρόνο από τη ζωή τους, για να υπηρετήσουν την πατρίδα ως υπέρτατο καθήκον. Γι’ αυτό θα πρέπει το Υπουργείο –και το Υπουργείο το κάνει πάντα, αλλά βεβαίως το κάνει και με το σημερινό σχέδιο νόμου- να δίνει αυτήν την κοινωνική διάσταση όχι εύνοιας, αλλά διευκόλυνσης σε ζητήματα που τους αφορούν.
Είναι πολύ σημαντικές, κύριε Υπουργέ, οι διατάξεις που φέρνετε για τους φάρους και το φαρικό δίκτυο, γιατί όντως το νομοθετικό πλαίσιο που υπήρχε, ήταν πεπαλαιωμένο. Αναφέρομαι φυσικά στο ν.1629/1951.
Με την έννοια αυτή χρειαζόταν και επικαιροποίηση και τροποποίηση, για να είναι καλύτερη και πιο εύρυθμη η λειτουργία, γιατί πρώτα απ’ όλα αφορά την ασφάλεια της ναυσιπλοΐας, το οποίο είναι και ζητούμενο. 
Από την άλλη οι φάροι έχουν μια ιδιαίτερη χροιά, γιατί, όπως είπαν όλοι οι συνάδελφοι, αποτελούν και μνημεία του πολιτισμού μας, συνδεδεμένα βεβαίως με το θαλάσσιο τοπίο της Ελλάδας.
Βεβαίως, με την έννοια αυτή υπάρχει και ιδιαίτερη υποχρέωση της πολιτείας να προστατέψει και την πολιτιστική κληρονομιά. Διότι όσο δεν ασχολούμαστε με τους φάρους εν προκειμένω και με τα υπόλοιπα μνημεία, τι κάνουμε; Εγκληματούμε εναντίον της πολιτιστικής μας κληρονομιάς. Οπότε είχαμε και ιδιαίτερη υποχρέωση να το πράξουμε.
Βεβαίως άκουσα και την ομιλία σας στην επιτροπή, αλλά και στο Τμήμα τώρα, όπου είπατε ότι έχουν καταγραφεί εκατό σαράντα ένας φάροι, από τους οποίους οι πενήντα οκτώ είναι επιτηρούμενοι και οι υπόλοιποι ογδόντα τρεις, δυστυχώς, δεν είναι και βρίσκονται σε πάρα πολύ άσχημη κατάσταση. Είναι σημαντικό να βρούμε κονδύλια και χρήματα, για να αποκαταστήσουμε αυτά τα ιστορικά μνημεία.
Έχουν ακουστεί και προτάσεις απ’ όλους τους Βουλευτές, ότι πρέπει να αξιοποιήσουμε τα κονδύλια του ΕΣΠΑ. Βεβαίως, πρέπει να γίνει. Άκουσα, επίσης, ότι ιδιώτες έχουν αναλάβει τρεις φάρους, με την έννοια του εξωραϊσμού και της συντήρησης, με πολύ θετικά αποτελέσματα. Οπότε σε αυτήν τη λογική, δηλαδή στη λογική της ανακαίνισης και της συντήρησης των φάρων που έχουν ιδιαίτερο πρόβλημα, θέλω να εξάρω και το άρθρο 20 που φέρνετε, κύριε Υπουργέ. 
Πρόκειται για μια νομοθετική ρύθμιση που ισχύει και σε άλλες χώρες. Γνωρίζω για τον Καναδά, για την Αμερική, για τη Μεγάλη Βρετανία, που είναι σε αυτήν τη λογική. Έχουν δηλαδή τέτοιες ρυθμίσεις. Βεβαίως, εκεί μεταφέρουν την αρμοδιότητα ακόμη και στις τοπικές κυβερνήσεις ή σε ΜΚΟ. Πολύ σωστά κάνετε και η αρμοδιότητα αυτή παραμένει στο Πολεμικό Ναυτικό και έχει αυτά τα εχέγγυα.
Έχω την εντύπωση, όμως, κυρία Υπουργέ, ότι το άρθρο 20 κάνει μισό βήμα, με την έννοια ότι καθιερώνει μια διακριτική ευχέρεια εκ μέρους της διοίκησης να προχωρήσει στην πρόσκληση ενδιαφέροντος. Φαντάζομαι ότι οι αρμόδιες υπηρεσίες θα το κάνουν.
Το ζήτημα, όμως, εδώ δεν είναι απλώς να κάνουμε μια πρόσκληση ενδιαφέροντος και όποιος θέλει ας έρθει. Το ζήτημα είναι να υπάρχει μια πιο οργανωμένη λογική στο να έρθει. Φορείς υπάρχουν από ανώνυμες εταιρείες είτε εισηγμένες στο Χρηματιστήριο είτε ΔΕΚΟ, που θα μπορούσαν να αναλάβουν αυτήν την προσπάθεια, με την έννοια ότι υπάρχουν και αυτές οι ασφαλιστικές δικλίδες και με το Υπουργείο Πολιτισμού αλλά βεβαίως με το Υπουργείο το δικό σας. Γιατί άκουσα και την κριτική ότι όλα αυτά θα δοθούν σε ιδιώτες. Δεν υπάρχει τέτοιο ζήτημα. Υπάρχουν, λοιπόν, αυτές οι ασφαλιστικές δικλίδες.
Με την έννοια, λοιπόν, αυτή θα έλεγα ότι το άρθρο 20, ακόμη και αν χρειάζεται μια ρύθμιση –ίσως στο μέλλον, γιατί τώρα δεν μπορούμε- πρέπει να γίνει πολύ πιο οργανωμένα. Να μη μείνουμε σε μια απλή πρόσκληση ενδιαφέροντος. Αυτό που φέρνετε να γίνει πράξη. 
Το σημαντικό, βεβαίως, είναι τους φάρους να τους συντηρήσουμε και να τους διατηρήσουμε, γιατί άκουσα και για το κόστος ότι είναι υπερβολικό. Όντως, είναι πολύ μεγάλο το κόστος και ο προϋπολογισμός ίσως δεν αντέχει να συντηρήσουμε τους φάρους. Το σημαντικό είναι να μην έχουμε φάρους, που, εάν καταπέσουν ή ρημαχτούν, να έχουμε φωτογραφίες ή ταμπέλες που θα λένε «Εδώ είναι φάρος που κάποτε άνηκε στο ελληνικό δημόσιο». Το σημαντικό είναι να υπάρξουν οι φάροι. 
Να πάω και στις υπόλοιπες ρυθμίσεις του νομοσχεδίου. Στην ίδια λογική της ενίσχυσης, βεβαίως, είναι και οι ρυθμίσεις για τη στρατολογία και για το προσωπικό του Υπουργείου Εθνικής Αμύνης.
Είναι λογικό να έχει αυτόν τον κοινωνικό χαρακτήρα, με την έννοια ότι βρισκόμαστε και σε μια δύσκολη συγκυρία. Οπότε θα πρέπει να έχουμε ιδιαίτερη μέριμνα και για τις οικογένειες αυτών που υπηρετούν στις Ένοπλες Δυνάμεις, όπως βεβαίως και του προσωπικού. Οπότε πολύ ορθά για λόγους ισότητας και βεβαίως συμφωνίας με το ν. 3696/2008 δίνεται η δυνατότητα χορήγησης αναβολής κατάταξης και σε σπουδαστές κολλεγίων που συνεργάζονται με πανεπιστημιακά ιδρύματα πέραν της Ευρωπαϊκής Ένωσης. Ορθό είναι αυτό. 
Βεβαίως, στην ίδια λογική εναρμόνισης με τον ως άνω νόμο είναι και η μείωση των ορίων ηλικίας των σπουδαστών των ΚΕΜΕ. Όπως επίσης και η ρύθμιση για τον υπηρετούντα αδελφό είναι στη λογική της αρχής της ισότητας, το να πηγαίνει είτε ο μεγαλύτερος είτε ο μικρότερος αδελφός. Το ίδιο και για τους ομογενείς, το να έχουν τη δυνατότητα με ευνοϊκό τρόπο να πηγαίνουν και να εκτελούν τις στρατιωτικές τους υποχρεώσεις. Βεβαίως, είναι πολύ σημαντικό να μην καταχρώνται αυτού του δικαιώματος με τη λογική της αναδρομικής τακτοποίησης ανυποταξίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα δύο λεπτά ακόμα, κύριε Πρόεδρε, για να ολοκληρώσω.
Επίσης για το ζήτημα της ανυποταξίας είναι πολύ θετική διάταξη για το όριο των τριάντα πέντε ετών. Βεβαίως άκουσα και τη λογική που αναπτύχθηκε και από την Αντιπολίτευση για το πρόστιμο. Θα μπορούσε να υπάρξει βέβαια μια μείωση του προστίμου. Ξέρετε σε κάθε νόμο υπάρχουν τα διοικητικά πρόστιμα ή το ποινικό μέρος και όλα αυτά δίδονται ακριβώς για να αποτρέψουν κάποιον από την ανυποταξία, για αυτό υπάρχουν αυτά τα πρόστιμα.
Και πρέπει να ξέρετε ότι είναι και εντόκως. Δεν είναι ακριβώς 6.000 και μετά από πέντε-δέκα χρόνια θα είναι πάλι 6.000. Υπάρχει τοκισμός σε αυτό. Βεβαίως, εκεί μπορούμε να το δούμε είτε να χαμηλώσει –εγώ συμφωνώ- το πρόστιμο και να υπάρχει ένας τοκισμός ίσως μεγαλύτερος, οπότε να αποθαρρύνει κάποιον να συνεχίσει στη λογική της ανυποταξίας. Αλλά κάθε νόμος βεβαίως έχει και την τιμωρία του. Με αυτήν την έννοια, λοιπόν, υπάρχει αυτό το πρόστιμο.
Πολύ σωστή και η ρύθμιση για τους αθλητές του εξωτερικού, κύριε Υπουργέ. Όπως βεβαίως – αναφέρθηκε και από τους υπόλοιπους συναδέλφους- το να δοθεί αυτή η δυνατότητα διευκόλυνσης για τους ερευνητές του CERN.
Επίσης, για το προσωπικό των Ενόπλων Δυνάμεων είναι ορθή η κάλυψη των δικαστικών εξόδων και για τις ποινικές και για τις πολιτικές και για τις διοικητικές δίκες. Υπήρξε μέριμνα και νομίζω ότι πολύ σωστά προχωράτε σε αυτό.
Επίσης σημαντική είναι η ρύθμιση που αφορά και τα ζητήματα της υγείας, της άδειας του νοσηλευτικού προσωπικού, του μειωμένου ωραρίου, στα οποία όντως αναφερθήκαν πολλοί συνάδελφοι.
Πολύ σημαντική είναι και η διάταξη για τις ιατροδικαστικές υπηρεσίες. Εγώ το είχα αντιμετωπίσει και ως Υφυπουργός Δικαιοσύνης. Υπήρχε πολύ μεγάλο πρόβλημα με την ιατροδικαστική υπηρεσία. Δυστυχώς, έλλειψε προσωπικό. Αναγκαζόμασταν να μεταφέρουμε προσωπικό και από νησιά ακόμα, για να καλύψουν τις μεγάλες αυτές ανάγκες σε ένα πολύ ευαίσθητο τομέα, όταν περιμένουν σε αυτήν τη δύσκολη στιγμή και οι συγγενείς του θανόντος. Νομίζω ότι πολύ καλά κάνετε και αξιοποιείτε τις υπηρεσίες των Ενόπλων Δυνάμεων, των ιατρών, του εξειδικευμένου αυτού προσωπικού και θα βοηθήσει αρκετά και θα αποφορτίσει βεβαίως και το έργο των ιατροδικαστικών υπηρεσιών, που έχουν, πραγματικά, πολύ μεγάλο πρόβλημα. 
Για το ζήτημα της εθελουσίας εξόδου νομίζω πως είπαμε αρκετά πράγματα. Θέλω να συμφωνήσω με τον κ. Χατζηλάμπρου στο ότι πρέπει κάποια στιγμή όντως να σταματήσουμε τη λογική αυτή των εθελούσιων εξόδων, δηλαδή τη λογική που λέει ότι θα πρέπει να φεύγει ο κόσμος επειδή το θέλει. Βέβαια, το «επειδή το θέλει» σημαίνει «επειδή αναγκάζεται». Το ζήτημα είναι να φεύγει από μια δουλειά, όταν ολοκληρώνεται το έργο του. Θα συμφωνήσω, κύριε Χατζηλάμπρου, σε αυτήν τη λογική.
Βεβαίως αρκεί και όλοι αυτοί οι δημόσιοι φορείς να μην υπερφορτώνονται με κόσμο και προσωπικό που δεν χρειάζεται, γιατί όλα αυτά στο κάτω – κάτω της γραφής τα πληρώνει ο ελληνικός λαός.
Αυτές ήταν οι παρατηρήσεις μου.
Ευχαριστώ πολύ, κύριε Πρόεδρε.",137556,""," ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",100,"",100
"19216","
"," Τον λόγο έχει ο κ. Παφίλης, Κοινοβουλευτικός Εκπρόσωπος του ΚΚΕ.",137557,"Chairman","ΠΡΟΕΔΡΕΥΩΝ",175,"",175
"19217"," 
"," Θέλουμε με αφορμή τα σαράντα χρόνια από την πτώση της χούντας να τιμήσουμε ως Κομμουνιστικό Κόμμα Ελλάδας και από αυτό το Βήμα όσους βασανίστηκαν, εξορίστηκαν, φυλακίστηκαν, διώχτηκαν και όλους όσους συνέβαλαν στον αντιδικτατορικό αγώνα του λαού μας, που εκτός των άλλων για εμάς που τον ζήσαμε και λίγο, έδειξε ότι όταν ο λαός αγωνίζεται, όταν παλεύει, όταν θεωρεί ότι μπορεί να νικήσει, μπορεί να καταφέρει πάρα πολλά πράγματα.
Αυτό είναι ένα επίκαιρο μήνυμα, παρά το γεγονός ότι η αλλαγή που ήρθε τον Ιούλιο του 1974 ήταν αποτέλεσμα ενός συμβιβασμού -που καθένας τον καταλαβαίνει σήμερα- ανάμεσα στη χούντα και τις αστικές πολιτικές δυνάμεις, με την άμεση ανάμειξη, φυσικά, των αμερικανονατοϊκών για πάρα πολλούς λόγους. 
Ωστόσο, εμείς θέλουμε, χωρίς να χαλάσουμε αυτό το κλίμα, να απευθυνθούμε κυρίως στο λαό και να του ζητήσουμε να αξιοποιήσει την εμπειρία του, δηλαδή την εμπειρία όλων αυτών των σαράντα χρόνων. 
Η δημοκρατία, η αστική κοινοβουλευτική δημοκρατία που εγκαθιδρύθηκε -δεν τη συγκρίνουμε, φυσικά, με το χουντικό καθεστώς- τελικά άλλαξε ριζικά τη ζωή των ανθρώπων; Άλλαξε την πραγματική εξουσία; Διότι η πραγματική εξουσία είναι οικονομική εξουσία. Κατά τη γνώμη μας όχι. Και αυτό είναι πραγματικότητα. Η δημοκρατία που εγκαθιδρύθηκε μετά το 1974 ήταν -και παραμένει- ουσιαστικά μία άλλη μορφή εξουσίας των μονοπωλίων και του κεφαλαίου. 
Ποιος έχει σήμερα, δηλαδή, και τα σαράντα χρόνια τον πλούτο που παράγουν όλοι οι εργαζόμενοι στα χέρια του; Ποιος τον καρπώνεται; Αυτοί παίρνουν ψίχουλα. Τον καρπώνεται μία χούφτα πλουτοκρατών, μονοπωλίων, ξένων επιχειρήσεων. Καρπώνεται και τον πλούτο που παράγουν οι εργαζόμενοι όλα αυτά τα χρόνια αλλά και τις πλουτοπαραγωγικές πηγές της χώρας -όλα τα προηγούμενα χρόνια- με τη μία ή την άλλη μορφή. 
Γι’ αυτό και λέμε, λοιπόν, ότι αφηρημένα, χωρίς να εξομοιώνει κανείς όλα τα καθεστώτα, η δημοκρατία έχει και ταξικό περιεχόμενο και παρέμεινε και παραμένει σαν μία μορφή εξουσίας των μονοπωλίων και του κεφαλαίου. 
Φυσικά, γίνεται πολύ συζήτηση γιατί φτάσαμε ως εδώ, για το τέλος της Μεταπολίτευσης, για μία σειρά άλλα πράγματα. 
Εμείς λέμε ανοιχτά στον ελληνικό λαό, ότι η δραματική κατάσταση που βιώνει σήμερα –και θα πω ένα, δυο πράγματα παρακάτω όχι για την κατάσταση αλλά γενικότερα- δεν είναι αποτέλεσμα κάποιας κακής διαχείρισης αυτής της αστικής δημοκρατίας που ζήσαμε όλα τα προηγούμενα χρόνια. Δεν είναι αποτέλεσμα κάποιων αρνητικών πλευρών του πολιτικού συστήματος. 
Μπορεί ο καθένας να κρίνει –και απευθύνομαι στους εργαζόμενους και τα λαϊκά στρώματα- τι μεταχείριση έχουν όλοι αυτοί οι εργαζόμενοι -ανεργία, κόψιμο μισθών, κοινωνικές παροχές μηδέν, επιστροφή τριάντα και σαράντα χρόνια πίσω, χωρίς ρεύμα, χωρίς νερό, να ψάχνει κόσμος στα σκουπίδια- για να αντιληφθεί, τελικά, αυτή η δημοκρατία ποιόν εξυπηρετεί και ποια συμφέρονται εξυπηρετεί. Διότι ενώ από τη μία πλευρά έχεις ενάμισι εκατομμύριο ανέργους και την πλειοψηφία του πληθυσμού να ζει κάτω από τα κατώτατα όρια της φτώχειας το 2014, από την άλλη συσσωρεύεται ένας αμύθητος και απίστευτος πλούτος σε αυτούς που κατέχουν την πραγματική εξουσία, δηλαδή που έχουν την οικονομία στα χέρια τους.
Αυτό τι αποδεικνύει κατά τη δική μας γνώμη; Αποδεικνύει ότι το σύστημα αυτό, το καπιταλιστικό σύστημα -γιατί πρέπει να το ονομάζουμε- πλέον έχει σαπίσει. Αυτό ζούμε σήμερα. Ζούμε σήμερα μία απίστευτη δυσωδία, την οποία πώς μπορεί να την περιγράψει κανείς; Ότι ενώ η ανθρωπότητα ιστορικά έχει πρωτοφανείς επιστημονικές δυνατότητες, τεχνολογικές, παραγωγικές, αυτοί που δημιουργούν αυτές τις δυνατότητες, εκτός από τη φύση, δηλαδή οι παραγωγοί του πλούτου, καταδικάζονται να ζήσουν όπως πριν πενήντα και εξήντα χρόνια, καταδικάζονται να ψάχνουν στα σκουπίδια, να τρώνε ληγμένα, να μετράνε και το τελευταίο δεκάλεπτο από το ευρώ, αν το έχουν! 
Αυτό είναι το μεγάλο θέμα. Και αποδεικνύει το αδιέξοδο του καπιταλισμού και αποδεικνύει ότι δεν μπορεί να εξανθρωπιστεί. 
Και το αποδεικνύει και από μια άλλη πλευρά ακόμη: Κανένας σας δεν υπόσχεται ότι μπορεί να επιστρέψει έστω σε αυτά τα ψίχουλα που είχε ο λαός πριν από μερικά χρόνια. Τολμήστε να το πείτε! Δεν το λέτε. Αυτό δείχνει πια ότι δεν πάει άλλο. Ή θα ανατραπεί ή θα οδηγηθούμε -και οδηγούμαστε- σε ένα νέο –να το πω έτσι- μεσαίωνα. 
Γι’ αυτό λέμε ότι για να υπάρξει διέξοδος από αυτήν την κατάσταση, για να απαντηθεί, δηλαδή, το μεγάλο ερώτημα της εποχής -είπα προηγουμένως ποιο είναι, οι δυνατότητες και το ποιος τις απολαμβάνει- χρειάζεται αυτοί που παράγουν τον πλούτο, δηλαδή η εργατική τάξη, τα λαϊκά στρώματα να συσπειρωθούν σε μια λαϊκή συμμαχία, να παλέψουν, να αποκρούσουν αυτήν την αντιλαϊκή λαίλαπα, την πρωτοφανή κατάσταση που ζούμε όχι μόνο στην Ελλάδα, αλλά σε όλο τον καπιταλιστικό κόσμο και να βάλει στόχο να κατακτήσει την εξουσία. Αυτή η τάξη, δηλαδή, που είναι η παραγωγική και που δεν είναι το παράσιτο, πρέπει να πάρει τον πλούτο που παράγει στα χέρια της, έξω από την Ευρωπαϊκή Ένωση και το ΝΑΤΟ, με μονομερή διαγραφή του χρέους, με κοινωνικοποίηση των συγκεντρωμένων μέσων παραγωγής. 
Αυτή είναι η πραγματική δημοκρατία. Πραγματική δημοκρατία είναι όταν αυτός που παράγει τον πλούτο, μπορεί να τον απολαμβάνει και να μην τον κλέβει άλλος. 
Γι’ αυτό παλεύει το Κομμουνιστικό Κόμμα Ελλάδας. Και παρά τις πρωτοφανώς δύσκολες συνθήκες, που τις συνειδητοποιούμε, μπορεί, όταν το αντιληφθεί η εργατική τάξη και ο λαός, όταν αντιληφθεί τη δύναμή του, να ανατρέψει αυτή την κατάσταση. Αυτό είναι το δικό μας μήνυμα.
Έρχομαι στο νομοσχέδιο, κυρία Υπουργέ, για να μην αδικήσουμε και τη συζήτηση. 
Θα ξεκινήσω χαλαρά με το θέμα των φάρων. Εμείς κατανοούμε πραγματικά, όπως το παρουσιάζετε, το πρόβλημα. Λέτε ότι είμαστε σε μια κατάσταση που θέλουμε τόσες χιλιάδες για να τους επισκευάσουμε και δεν έχουμε. Το «δεν έχουμε» είναι αποτέλεσμα συγκεκριμένων πολιτικών. Δεν πιστεύω, όμως, ότι δεν έχουν και κάποιοι οι οποίοι ακόμα και στην κρίση κερδίζουν. Έχουν πάρα πολλά. Και όταν θα έρθει και ο καινούργιος Υπουργός Οικονομικών, θα τον παρακαλέσουμε να μας καταθέσει τι έχουν προσφέρει οι «μεγαλοκαρχαρίες» σ’ αυτήν την κρίση. Έχουμε να παρουσιάσουμε και εμείς κάποια στοιχεία για το πόσα προνόμια πήραν σ’ αυτήν την κρίση, όταν ο εργαζόμενος με τα 200 και τα 300 ευρώ φορολογείται από το πρώτο ευρώ. 
Πράγματι, αυτή είναι η κατάσταση και μέσα σε αυτό το πλαίσιο ψάχνετε να βρείτε κάποια λύση. Αυτό είναι κατάντια κατά τη γνώμη μας. Το 2014, είναι κατάντια να λες ότι έχω φάρους που αποτελούν πολιτιστικά μνημεία –πέρα από τα υπόλοιπα, γιατί τώρα είμαστε σε άλλα επίπεδα τεχνολογίας για το ρόλο που παίζουν οι φάροι και το αντιλαμβανόμαστε- και δεν μπορώ να τα συντηρήσω, δεν μπορώ να δώσω σ’ αυτόν τον κόσμο έστω αυτά τα πράγματα και πρέπει να βρω ανάδοχο. Ανάδοχο για ποιο πράγμα; Που θα κάνει τι; Θα είναι φάρος Γεννηματά, φάρος Παφίλη, φάρος Καραγκούνη, φάρος τάδε; Αυτό θα είναι. Έτσι δεν θα είναι;",137558,""," ΑΘΑΝΑΣΙΟΣ ΠΑΦΙΛΗΣ",235,"",235
"19218","
"," Καλά θα είναι…",137559,""," ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ",100,"",100
"19219","
"," Μια χαρά θα είναι. Μόνο που αυτόν το φάρο, κύριε, τον έχτισε ο ελληνικός λαός με τον ιδρώτα του. Και δεν θα λέγεται «λαϊκός φάρος», θα λέγεται «φάρος του Χ». Και θα πάει να κάνει τι; Να τον φτιάξει, να τον εκσυγχρονίσει. Αυτό είναι κατάντια για μια χώρα.
Και αυτό δεν συμβαίνει μόνο στην Ελλάδα. Στο εξωτερικό έχουν γίνει πριν από πολλά χρόνια. Στην Ευρωπαϊκή Ένωση, για την οποία όλοι εδώ λέτε διάφορα, αυτά έχουν γίνει εδώ και πάρα πολλά χρόνια. Έχουν δώσει τα πάντα, ό,τι υπάρχει και δεν υπάρχει, ό,τι μπορεί να βγάλει χρήμα άμεσα ή έμμεσα. Γιατί εμείς δεν συμφωνούμε ότι θα γίνει αφιλοκερδώς. Η διαφήμιση του φάρου  είναι πολύ πράγμα και το καταλαβαίνετε. Εννοώ το να διαφημίζεις και να κάνεις πολιτιστικές εκδηλώσεις μη κερδοσκοπικού χαρακτήρα, να τις κάνει ο χ, ο ψ. Δεν θέλω να πω ονόματα, γιατί θα αδικήσω και τους υπόλοιπους.
Αυτό ακριβώς συμβαίνει. Είναι μία έμμεση ιδιωτικοποίηση. Και να σας πω και κάτι; Αν κάποιος ήταν έξυπνος επιχειρηματίας και είχε και λεφτά, γιατί δεν θα έπαιρνε ένα φάρο να δώσει 300.000 και να μοστράρει παντού τις διαφημίσεις με κάποια πολιτιστικά γεγονότα –δεν θέλω να χαρακτηρίσω το επίπεδο, γιατί μπορεί να είναι και καλό καμμιά φορά- κάποιου περιεχομένου; Έχουμε δει τα πάντα. Και στην Ακρόπολη και στα Προπύλαια. Δεν τα έχουμε δει; Γιατί δεν θα το πάρει, δηλαδή, γι’ αυτόν τον λόγο; Αυτό κατά τη γνώμη μας είναι έμμεση ιδιωτικοποίηση και διαφωνούμε ριζικά. 
Να πάμε και στο επίμαχο: ΕΑΣ - εθελούσια έξοδος. Αυτός είναι ο τίτλος. Δεν θεωρούμε ότι είναι αποσπασματικό αυτό. Εδώ έχουμε ένα γενικότερο πλαίσιο -το οποίο προς τιμήν του ο κ. Ρήγας, αν και διαφωνώ, το είπε ωμά και καλά έκανε- για τις πολεμικές βιομηχανίες που λέγεται Ευρωπαϊκή Ένωση και εφαρμογή στις χώρες-μέλη της Ευρωπαϊκής Ένωσης. Το γνωρίζετε πολύ καλά και το γνωρίζουν όλοι. 
Τι λέει αυτό το πλαίσιο συνολικά; Και δεν είναι σημερινό. Απλώς διαμορφώθηκε σε μία πορεία. Λέει ότι οι πολεμικές βιομηχανίες, για συγκεκριμένους λόγους, θα συγκεντρωθούν σε τρείς χώρες, η βαριά, δηλαδή, βιομηχανία και οι υπόλοιπες χώρες θα παίξουν το ρόλο του υπεργολάβου, στα πλαίσια του γενικότερου σχεδιασμού. 
Ο κ. Ρήγας είπε ωμά -σωστά κατά τη γνώμη μας, δεν τον κατηγορώ, άλλο αν διαφωνούμε ριζικά- ότι από τη στιγμή που μπήκαμε στην Ευρωπαϊκή Ένωση δεχόμαστε ότι γίνεται ένας καταμερισμός στις χώρες-μέλη για το τι θα παράγει και ποια θα το παράγει. Αυτή είναι η πραγματικότητα. 
Τι αποτελέσματα, όμως, έχει αυτό για τη χώρα μας και ιδιαίτερα για τη χώρα μας, που βρίσκεται σε μία περιοχή που αν την βάλει κανένας στο κομπιούτερ ή στο χάρτη, γύρω-γύρω έχει φλόγες; Λίγο δυτικά είναι ακόμα ανοιχτά. Είναι κυκλωμένη από φλόγες. 
Ποιο είναι το γενικότερο πλαίσιο, λοιπόν; Τι έκανε η Ευρωπαϊκή Ένωση για να το διασφαλίσει αυτό και να διασφαλίσει τα συμφέροντα των μεγάλων ιμπεριαλιστικών χωρών και των μεγάλων βιομηχανιών; Πρώτον, λέει: «Θα φτιάξεις μεν, αλλά μόνο για τις ανάγκες σου τις αμυντικές». Έτσι δεν είναι; Εξαγωγές κ.λπ. απαγορεύονται. Κράτος δεν μπορεί να ενισχύσει. Μπορεί να ενισχύσει κρατική επιχείρηση και να κάνει εξαγωγές; Όχι.
Άρα, έβαλε ένα ασφυκτικό πλαίσιο…",137560,""," ΑΘΑΝΑΣΙΟΣ ΠΑΦΙΛΗΣ",235,"",235
"19220","
"," Εξαγωγές εξασφαλίσαμε.",137561,"","ΦΩΤΕΙΝΗ ΓΕΝΝΗΜΑΤΑ",312,"",312
"19221","  
"," Αυτό είναι. Συνεννοούμαστε νομίζω. Άλλο αν διαφωνούμε για τη γραμμή.",137562,""," ΑΘΑΝΑΣΙΟΣ ΠΑΦΙΛΗΣ",235,"",235
"19222"," 
"," Έχουμε εξασφαλίσει τη δυνατότητα για να κάνουμε εξαγωγές.",137563,"","ΦΩΤΕΙΝΗ ΓΕΝΝΗΜΑΤΑ",312,"",312
"19223","
"," Θα προχωρήσω και σε αυτό. Υπάρχουν και όροι για να εξασφαλίσει κανείς τις εξαγωγές. 
Επομένως, ξεκίνησε μία πορεία η οποία δεν ήταν ούτε μοιραία ούτε σατανικών σχεδιασμών και αυτά που λένε διάφοροι. Ήταν γραμμή της Ευρωπαϊκής Ένωσης. Συρρίκνωση, γιατί αυτοί έπρεπε να πουλήσουν τα δικά τους. 
Γιατί πήραμε δέκα χιλιάδες βλήματα για τα «Leopard» από την Ολλανδία και τη Γερμανία, ενώ μπορούσε να τα παράγει το εργοστάσιο του Υμηττού και το περίμεναν σαν μάννα εξ ουρανού οι εργαζόμενοι, που δεν ήρθε ποτέ; 
Γιατί δεν ήμασταν ανταγωνιστικοί; Όχι. Δεν είναι έτσι. Δεν συμφωνώ. Υπάρχει αυτή η γενική γραμμή η οποία λέει ότι θα έχουμε ανταγωνιστικότητα, θα έχουμε βιωσιμότητα στην αμυντική βιομηχανία, που σημαίνει πρακτικά τι; Σημαίνει μισθοί στα 511 ευρώ, για να το πω απλά. Από εκεί αρχίζει, πέρα από τους εκσυγχρονισμούς οι οποίοι είναι αναγκαίοι. 
Και μη μου πείτε ότι το εργοστάσιο στη Μάνδρα, η μονάδα αυτή είναι παλιά και αναχρονιστική. Εδώ η Ελλάδα, στο πλαίσιο αυτού του συστήματος, έχει να δείξει φοβερά πράγματα στον τομέα της πολεμικής βιομηχανίας όλα τα προηγούμενα χρόνια. Υπάρχει τεχνογνωσία απίστευτη και πατέντες φοβερές. Το σύστημα «ΕΡΜΗΣ» που χρησιμοποιούν οι Ένοπλες Δυνάμεις ποιος το έκανε; Το έκανε η «SIEMENS», η «ALCATEL», οι Ισραηλινοί; Όχι, το έκανε η ΕΑΒ.
 Η ΕΑΒ θεωρείται, για το μέγεθός της, από τις καλύτερες αεροπορικές βιομηχανίες στον κόσμο. Έχει μικρότερο κόστος και στη συντήρηση και μπορεί να κάνει πάρα πολλά πράγματα. Αυτό, όμως, συγκρούεται –στο πλαίσιο αυτού του συστήματος, δεν λέω για τη δική μας την πρόταση- με τα γενικότερα συμφέροντα. 
Άρα, πάμε σε μία πορεία προδιαγεγραμμένη. Θα την πω, «το χρονικό ενός προαναγγελθέντος θανάτου», για να μην πω κώματος που θα ήταν πιο σωστό, ίσως, γιατί θα έχουμε και ιδιωτικοποιήσεις και άλλα πράγματα. Κλείσιμο της Μάνδρας στην Ελευσίνα, εκκαθάριση θυγατρικών, νέα εταιρεία.
Εμείς έχουμε σοβαρά ερωτηματικά. Δεν το λέω κατηγορηματικά. Δεν θα υπάρξουν μόνο εθελούσιες αποχωρήσεις αλλά θα υπάρξουν και απολύσεις, γιατί δεν θα βγαίνει. Και λέμε, λοιπόν, ότι η στόχευση στο όνομα της ανταγωνιστικότητας είναι να έχουμε εργαζόμενους με μισθούς πείνας.
 Πώς εξηγείται παραδείγματος χάριν –εάν εμείς είμαστε τόσο καχύποπτοι- ότι εδώ και έντεκα χρόνια, από το 2003, ενώ δεν γίνονται προσλήψεις, ενώ λέμε ότι έχουμε πλεονάζον προσωπικό και διοικητικό κλπ., να υπάρχουν ήδη ενοικιαζόμενοι εργαζόμενοι; Γιατί; Δεν θα μπορούσαν να είναι μόνιμοι; Για έντεκα χρόνια μιλάμε! Πώς λοιπόν, περισσεύουν;
Και ξέρετε πολύ καλά –κι αν δεν ξέρετε, μπορεί να μη σας ενημερώνουν κιόλας- ότι και αυτές τις παραγγελίες δεν μπορούν να τις καλύψουν με τους σημερινούς εργαζόμενους που υπάρχουν. Και αν φύγουν και άλλοι παραγωγικοί, όπως λέγονται –γιατί όλοι παραγωγικοί είναι- τότε θα είναι πολύ χειρότερα και δεν θα μπορούν να υλοποιηθούν τα συμβόλαια, παρά μόνον εάν πάμε σε ενοικιαζόμενους, σε τετραμηνίτες και σε όλη αυτήν τη λογική.
Να ξέρετε, όμως, -και το λέω με όλη την αίσθηση- ότι σε αυτούς τους τομείς δεν είναι και τόσο εύκολα τα πράγματα. Υπάρχει υψηλή εξειδίκευση, υπάρχει μεγάλη τεχνογνωσία. Ξέρετε πολύ καλά –και άλλοι ξέρουν- ότι έχουν πρωτοπορήσει οι Έλληνες επιστήμονες και τεχνικοί και στον τομέα των εξοπλισμών και ας φαίνεται παράξενο. Και τώρα αυτά πάνε χαμένα. 
Γι’ αυτό, λοιπόν, είμαστε ριζικά αντίθετοι και με το σχέδιο αναδιάρθρωσης και φυσικά με τις εθελούσιες.
Θα μας πείτε, «οι εργαζόμενοι, τα σωματεία..». Εντάξει, εμείς κατανοούμε –παρ’ ότι διαφωνούμε ριζικά- ότι όταν του άλλου του βάζεις το πιστόλι στον κρόταφο ή του βάλεις να επιλέξει ορισμένα πράγματα, μπορεί να υποχωρήσει και να πει, «τι να κάνουμε, θα τα δεχτούμε για να διεκδικήσουμε κάτι παραπάνω». Δεν είναι, όμως, έτσι.
Βλέποντας, λοιπόν, συνολικά αυτό το θέμα –και δεν μιλάω για τον σοσιαλισμό, κυρία Γεννηματά, μιλάω για τώρα πως είναι η κατάσταση- και παίρνοντας υπ’ όψιν συνολικά πως διαμορφώνεται η κατάσταση στην περιοχή, πιστεύουμε ότι υπήρχαν οι δυνατότητες –φυσικά αυτό θέλει σύγκρουση με την Ευρωπαϊκή Ένωση- να υπάρξει μία σοβαρή αμυντική βιομηχανία, που φυσικά δεν μπορεί να καλύψει τα πάντα. Θα ήμασταν εκτός πραγματικότητας, εάν το λέγαμε αυτό. Ούτε μπορεί να φτιάξει F-16, Su-27, 32 κ.λπ.. Όμως, θα μπορούσε να καλύψει βασικές ανάγκες και να μην είναι εξαρτημένη ακόμα και από βασικά πυρομαχικά σε περιόδους κρίσης. Γιατί, όταν είσαι εξαρτημένος, δέχεσαι και εκβιασμούς. Και αυτό είναι γνωστό.
Η δική μας πρόταση είναι άλλη, σε άλλη, βέβαια, πολιτική κατεύθυνση. Ενιαίος φορέας αμυντικής βιομηχανίας, σχεδιασμός με βάση τις ανάγκες της χώρας μας κ.λπ.. Όμως, αυτά δεν γίνονται μέσα εδώ.
Τελειώνω, -δύο λεπτά μόνο θα χρειαστεί- με τη ΔΕΗ και την τροπολογία. Δεν είναι εδώ ο κ. Σταϊκούρας. Εδώ τι κάνετε; Αναλαμβάνει ο κρατικός προϋπολογισμός να κάνει μια –πώς να το πω;- μπαγαποντιά. Να πληρώσει, δηλαδή, τα χρέη που έχει η Περιφέρεια της Αττικής και δεν ξέρω ποιοι άλλοι στη ΔΕΗ και να τα αφαιρέσει με το έτσι θέλω από τη χρηματοδότηση του επόμενου χρόνου. Αυτό είναι απαράδεκτο. Γιατί το κάνετε; Γιατί δεν το κάνετε παντού; Και πού το κάνετε; Στην ΔΕΗ, στην ΕΥΔΑΠ και αλλού, εκεί που θέλετε να ιδιωτικοποιήσετε και πάτε να τις δώσετε «καθαρές». 
Αυτό το σενάριο το έχουμε ξαναδεί όλα τα προηγούμενα χρόνια. Όταν έκανε τις περιβόητες «κοινωνικοποιήσεις» το ΠΑΣΟΚ, αυτό έκανε. Χάριζε τα χρέη και την παράδιδε καθαρή. Ερχόταν η Νέα Δημοκρατία μετά και την πούλαγε. Την «Πειραϊκή-Πατραϊκή» της Σάμου την πούλησε -αν δεν κάνω λάθος- 320 εκατομμύρια δραχμές με 1,2 δισεκατομμύρια στοκ, εάν θυμάμαι καλά τα νούμερα.
Αυτό ακριβώς γίνεται τώρα. Θα την πάρει, αφού την δίνετε; Δώστε τη μαζί με τα χρέη. Την ξεκαθαρίζετε και τη δίνετε καθαρή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, έχουμε καταθέσει μια τροπολογία και πιστεύουμε ότι δεν πρέπει να είναι μικρόψυχο το Υπουργείο. Είναι η τροπολογία της Πανελλήνιας Ομοσπονδίας Ενώσεων Στρατιωτικών που περιέχει θέματα, τα οποία πιστεύουμε ότι μπορούν να λυθούν. Είναι δίκαια, τα υποστηρίζουμε και θα θέλαμε έστω στο κλείσιμο, αφού δεν κάνετε αποδεκτή στο σύνολο, να μας πείτε έστω εάν θα ενσωματώσετε ορισμένα θέματα τα οποία είναι και κραυγαλέα και μπορούν να λυθούν. Έχουν ελάχιστο οικονομικό κόστος και μπορεί να βελτιώσουν -όχι να αλλάξουν τίποτα- τη θέση των στρατιωτικών.",137564,""," ΑΘΑΝΑΣΙΟΣ ΠΑΦΙΛΗΣ",235,"",235
"19224","
"," Ευχαριστούμε πολύ, κύριε συνάδελφε. 
Θα δώσω τον λόγο στην κ. Κατριβάνου για οιονεί προτασσόμενη δευτερολογία.",137565,"Chairman","ΠΡΟΕΔΡΕΥΩΝ",175,"",175
"19225","
"," Θέλω να μιλήσω συγκεκριμένα για την τροπολογία που έχει κατατεθεί από πολλούς Βουλευτές σήμερα και έχει υπογραφεί από ΠΑΣΟΚ, Νέα Δημοκρατία, ΔΗΜΑΡ, Ανεξάρτητους Έλληνες και Ανεξάρτητους Βουλευτές. Είναι μια ίδια τροπολογία που έχουμε καταθέσει και εμείς ως ΣΥΡΙΖΑ δύο φορές και αφορά τα κέντρα πρόληψης. 
Συγκεκριμένα, επειδή οι εργαζόμενοι των κέντρων πρόληψης θα ενταχθούν στο ενιαίο μισθολόγιο τους ζητείται να καταβάλουν αναδρομικά χρήματα που έχουν πάρει από το 2013. Για να το έχουμε καταθέσει και εμείς δύο φορές και να υπάρχει μια τόσο ευρεία αποδοχή αυτής της τροπολογίας, αυτό και μόνο δείχνει και το δίκαιο και τη συναίνεση γύρω απ’ αυτό το θέμα. 
Αυτό που ισχύει αυτήν τη στιγμή, είναι ότι έχουμε τετρακόσιους εργαζόμενους που είναι απλήρωτοι πέντε και έξι μήνες οι περισσότεροι, που στα κέντρα πρόληψης δεν έχουν δοθεί λεφτά, που έχουν κομμένο ρεύμα, έχουν κομμένα τηλέφωνα κ.λπ. και διοικητικά καταρρέουν και έρχονται, όμως, να τους ζητήσουν πίσω αναδρομικά από το 2013 από τη στιγμή που θα μπούνε στο ενιαίο μισθολόγιο.
Μιλάμε τώρα για την πρόληψη που γίνεται στις κοινότητες, που αφορούν ναρκωτικά, όλες τις εξαρτήσεις όπως τζόγο, διαδίκτυο και λοιπά, αφορούν ενδοσχολική βία και αφορούν την ψυχική υγεία στις κοινότητες που δεν φτάνουν άλλες υπηρεσίες. Είναι πάρα πολύ κρίσιμο να μην καταρρεύσει αυτό το σύστημα και να μην τους αφήσουμε χωρίς ενίσχυση.
Τι έχει γίνει; 
Εμείς, ως ΣΥΡΙΖΑ, καταθέσαμε το Μάη του 2014 μία τροπολογία που λέει να αποσαφηνιστεί ότι όταν μπουν οι εργαζόμενοι στο ενιαίο μισθολόγιο δεν θα τους ζητηθούν αναδρομικά του 2013. Ο τότε Υπουργός, ο κ. Γεωργιάδης, είχε πει ότι «Υπογράφεται τώρα η προγραμματική σύμβαση από την 1-1-2014 και έτσι θα έχουν τακτική, μόνιμη και διαρκή χρηματοδότηση και όσον αφορά τα αναδρομικά θα το σκεφτούμε και θα το επεξεργαστούμε». Στη συνέχεια γίνεται συνάντηση με την κ. Μακρή, το σωματείο και το ΣΥΡΙΖΑ και δεσμεύεται η κ. Μακρή ότι «Στο επόμενο νομοσχέδιο για την υγεία θα φέρουμε αυτήν την τροπολογία που δεν θα ζητείται αναδρομικά από τους εργαζόμενους να καταβάλουν μισθούς από το 2013, γιατί είναι σωστό και δίκαιο». Γίνεται βίαιο κλείσιμο της Βουλής, γίνεται ανασχηματισμός κυβέρνησης και δεν έρχεται η τροπολογία. Τέλος Ιουνίου 2014 «ξανακατεβάζουμε» ως ΣΥΡΙΖΑ την ίδια τροπολογία που έρχεται και σήμερα και έχουμε «κατεβάσει» και το Μάη του 2014 που λέει να μην έχουν οι εργαζόμενοι να πληρώσουν αναδρομικά τα λεφτά. Ο κ. Βορίδης λέει: «Σωστό και δίκαιο. Θα το επεξεργαστούμε». Σας το «ξανακατεβάζουν» σήμερα οι άλλοι Βουλευτές και συμφωνούμε και εμείς. Τι λέτε; Λέτε «Δεν μπορούμε να το συζητήσουμε γιατί δεν έχουμε έκθεση από το Γενικό Λογιστήριο του Κράτους». Είναι εμπαιγμός. Είναι από το Μάη του 2014 που έρχεται σε συνεχείς τροπολογίες το ίδιο πράγμα. Υπάρχει κυβερνητική δέσμευση, υπάρχει άπλετος χρόνος και εσείς μας ξαναλέτε σε όλο αυτό το διάστημα ότι δεν έχετε στείλει να πάρετε –που ο οποιοσδήποτε Υπουργός τρεις μέρες χρειάζεται- έκθεση από το Γενικό Λογιστήριο του Κράτους.",137566,""," ΒΑΣΙΛΙΚΗ ΚΑΤΡΙΒΑΝΟΥ",111,"",111
"19226","
"," Δική μου αρμοδιότητα είναι να το κάνω αυτό;",137567,"","ΦΩΤΕΙΝΗ ΓΕΝΝΗΜΑΤΑ",312,"",312
"19227","
"," Είναι κυβερνητικός εμπαιγμός. Αυτό θέλουμε να πούμε.
Λοιπόν, εμείς σήμερα θα την ξανακαταθέσουμε την τροπολογία και τη Δευτέρα μπαίνει κύρωση σύμβασης στο Υπουργείο Υγείας. Θα το καταθέσουμε, λοιπόν, σε συναφές. Είναι η ίδια τροπολογία που την παίρνει ο ένας και ο άλλος και την ξανακαταθέτει. Υπάρχει άπλετος χρόνος να έρθει τελικά η έκθεση από το Γενικό Λογιστήριο του Κράτους, να μην υπάρχει αυτός ο εμπαιγμός και αυτή η κυβερνητική ασυνέχεια, παρ’ όλες τις συνεχείς δεσμεύσεις, αλλά το κυριότερο να πληρωθούν αυτοί οι εργαζόμενοι που είναι πέντε και έξι μήνες απλήρωτοι και δουλεύουν πραγματικά με όλο το σθένος και την ψυχική τους κατάθεση και δεν παίρνουν πίσω τίποτα. Είναι στον αέρα θεσμικά και εμπαίζονται, διότι εκτός του ότι τους αφήνουμε απλήρωτους, τους ζητείται και αναδρομικά να καταβάλουν τους μισθούς που έχουν πάρει το 2013, αφού τους αφήνουμε στον αέρα και ακάλυπτους.
Θεωρούμε απαράδεκτο αυτό που γίνεται αυτήν τη στιγμή. Θεωρούμε ότι η Κυβέρνηση είχε κάθε περιθώριο από το Μάη να ζητήσει μια έκθεση από το Γενικό Λογιστήριο του Κράτους. Θεωρούμε ότι θα έπρεπε με υπουργική τροπολογία να έχει καλυφθεί το θέμα. 
Σας αναγγέλλουμε ότι την καταθέτουμε σήμερα και τη Δευτέρα που θα έρθει να μην ξανακούσουμε αυτήν την ίδια γελοία δικαιολογία. 
Ευχαριστώ.",137568,""," ΒΑΣΙΛΙΚΗ ΚΑΤΡΙΒΑΝΟΥ",111,"",111
"19228","
"," Σας ευχαριστούμε αλλά η τελευταία λέξη «γελοία» δεν χρειαζόταν. Αστήρικτη, πείτε την ή όπως αλλιώς θέλετε.",137569,"Chairman","ΠΡΟΕΔΡΕΥΩΝ",175,"",175
"19229"," 
"," Αστήρικτη.",137570,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19230","
"," Εισερχόμαστε στις δευτερολογίες.
Τον λόγο έχει ο κ. Καράμπελας, προκειμένου να δευτερολογήσει.",137571,"Chairman","ΠΡΟΕΔΡΕΥΩΝ",175,"",175
"19231","
"," Κύριε Πρόεδρε, κυρίες και κύριοι Βουλευτές, εκτιμώ ότι το νομοσχέδιο που συζητούμε σήμερα έχει συζητηθεί λεπτομερώς και επί της αρχής και επί των άρθρων σε όλες τις συνεδριάσεις και σήμερα στο Τμήμα. Είναι μία συνέχεια, όπως είπα στην εισήγησή μου, του εκσυγχρονισμού του κράτους, αποκατάστασης των αδικιών και άρα, νομίζω ότι δεν έχω τίποτα άλλο να συνεισφέρω σε αυτήν τη συζήτηση. 
Θα ήθελα, βέβαια, να ακούσω και τις τροπολογίες τις οποίες θα μας επεξηγήσει η Υπουργός στη δευτερολογία της, τις δικές της τροπολογίες και μετά να τοποθετηθώ, αλλά δεν πειράζει.
Από εκεί και πέρα, επιγραμματικά θέλω να πω για τις τροπολογίες που τελικά συζητήσαμε πιο πολύ, που δεν έχουν σχέση με το νομοσχέδιο, ότι θα πρέπει κάποια στιγμή και αυτές οι εταιρείες συμβούλων οι οποίες συμβουλεύουν για εθελούσια έξοδο να μας πουν πόσο συνεισφέρει η εθελούσια έξοδος στην εξυγίανση μιας εταιρείας και στα οικονομικά του κράτους. Ουσιαστικά, εμένα στο φτωχό μου μυαλό μου φαίνεται ότι με την εθελούσια, αντί να τους πληρώνω από τη μία τσέπη, την αριστερή, τους πληρώνω από τη δεξιά τσέπη και δεν υπάρχει κανένα όφελος και για κανέναν.
Θα ήθελα να δούμε προσεκτικά τις παρατηρήσεις της κ. Αυλωνίτου για την ειδικότητα των αθλητών οι οποίοι γίνονται αξιωματικοί. Οι Ολυμπιονίκες οι οποίοι γίνονται αξιωματικοί, έχουν κάποια ειδικότητα. Η κ. Αυλωνίτου, έκανε κάποιες προτάσεις και θα ήθελα να τις δούμε. 
Ο κ. Συρμαλένιος, για την τροπολογία του Νεωρίου είπε ότι θα ήταν καλό να ήταν προαπαιτούμενο η πληρωμή των εργαζομένων. Άλλωστε, έχουμε ζήσει δύο τροπολογίες για το Νεώριο και δεν είναι καλό οι εργαζόμενοι να μένουν απλήρωτοι και να ερχόμαστε με τρίτη τροπολογία.
Ο κ. Οικονόμου, για την τροπολογία για τους μακροχρόνια εθελοντές φάνηκε πολύ σίγουρος ότι όλοι οι Βουλευτές θα ψηφίζαμε αυτήν την τροπολογία. Καθένας, όμως, ας μιλάει για τον εαυτό του. Ήρθε μία τροπολογία τελευταία στιγμή, όπως πάντα, χωρίς να έχουμε έκθεση από το Γενικό Λογιστήριο του Κράτους, οποιαδήποτε και εάν είναι αυτή και νομίζω ότι δεν είναι άστοχο η στρατιωτική ηγεσία να έχει γνώμη για στρατιωτικά θέματα.
Τέλος, για τη δική σας τροπολογία, κύριε Πρόεδρε, θέλω να πω το εξής. Ο κ. Μαρκογιαννάκης κατέθεσε μία τροπολογία, για την οποία νομίζω ότι πρέπει να τοποθετηθείτε και τα υπόλοιπα κόμματα της Αντιπολίτευσης, διότι κάποιος που αυτοκτονεί εν ώρα υπηρεσίας την ώρα που κάνει την σκοπιά του, νομίζω ότι θα πρέπει να έχει τα ευεργετήματα που έχουν οι υπόλοιποι. 
Θα ήθελα να πω και κάτι τελευταίο για την τροπολογία της κ. Κατριβάνου, την οποία έχω υπογράψει και εγώ. Εκτός των όσων είπε η κ. Κατριβάνου, θέλω να πω ότι λόγω των δυσμενών οικονομικών κάθε οικογένειας, τα κέντρα πρόληψης κάνουν και μία δουλειά παραπάνω και τις απογευματινές ώρες και αυτή είναι της ψυχολογικής υποστήριξης, πέραν των δραστηριοτήτων τους.
Ευχαριστώ.",137572,""," ΙΩΑΝΝΗΣ ΚΑΡΑΜΠΕΛΑΣ",104,"",104
"19232","
"," Τον λόγο έχει ο κ. Χατζηλάμπρου για πέντε λεπτά.",137573,"Chairman","ΠΡΟΕΔΡΕΥΩΝ",175,"",175
"19233"," 
"," Ξεκινώ από τις τροπολογίες των άλλων Υπουργείων. 
Κατ’ αρχάς, θεωρώ ότι είναι απαράδεκτη η τροπολογία Χρυσοχοΐδη που φτιάχτηκε χθες το βράδυ, βελτιώθηκε και «αλλοιώθηκε» σήμερα το πρωί και την έφερε αλλιώς. Αφορά χιλιάδες μηχανικούς και έχει και αναδρομική ισχύ, όπως γράφει μέσα και δεν γίνεται συζήτηση. Έχει διαφωνίες το ΤΕΕ.",137574,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19234","
"," Συμφώνησε το ΤΕΕ.",137575,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19235"," 
"," Εγώ δεν βλέπω να έχει συμφωνήσει. Έχω ένα κείμενό του που δεν συμφωνεί το ΤΕΕ.",137576,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19236"," 
"," Στη νέα διατύπωση έχει συμφωνήσει.",137577,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19237"," 
"," Δηλαδή, υπάρχει ένα θέμα, αν παλεύτηκε και τι παλεύτηκε σε σχέση με την ευρωπαϊκή οδηγία με την οποία εναρμονιστήκαμε. 
Σε κάθε περίπτωση, όμως, αυτό σημαίνει ότι οι μικρές τεχνικές εταιρείες, οι ανεξάρτητοι μηχανικοί -το είπε κάποιος συνάδελφος- φτάνουν να παλεύουν με τις βαρέων βαρών εταιρείες και τάχατες να λέμε ότι έτσι εξομαλύνουμε το τοπίο και απελευθερώνουμε την αγορά. Σε κάθε περίπτωση έχουμε ζημία του κοινωνικού κόσμου που ασχολείται με την κατασκευή. 
Τώρα τι έχει γίνει; Είναι πολύ περισσότερα τα μικρά έργα, κύριε Πρόεδρε, και γι’ αυτό ενδιαφέρει τους μεγάλους το να μπούνε και σε αυτά. Κι αυτό περνάει εύκολα, έρχεται με μία τοποθέτηση, χωρίς επεξεργασία σε επιτροπές, χωρίς τίποτα. 
Θα ήθελα τη δική σας παρέμβαση στο να μην τη δεχτούμε, στο να την αποπέμψουμε για άλλη στιγμή, να περάσει από επιτροπές κανονικά. Μέρα της δημοκρατίας σήμερα, τη θέλαμε αυτήν την παρέμβαση, τη θέλουμε την παρέμβαση αυτή. Αν η κυρία Υπουργός λόγω της συμμετοχής της στην Κυβέρνηση δεν μπορεί να μην την προσυπογράψει, το σχόλιο του Προεδρείου θα ήταν σημαντικό σε αυτό τουλάχιστον. 
Σας το είπα νωρίτερα, ότι ήρθαμε να συνεδριάσουμε τέτοια μέρα, κοιτάχτε με τι πρωτοσέλιδα: «Οι φάροι της διαπλοκής». Και δεν αφορά το νομοσχέδιο τους φάρους, αφορά ακριβώς τις τροπολογίες που έρχονται. 
Σε σχέση με τις τροπολογίες των άλλων υπουργείων, υπάρχει αυτή του Υπουργείου Πολιτισμού. Ήρθε ο κ. Τασούλας και την ανέλυσε. Σε αυτήν υπάρχει ένα θετικό σημείο, η εκχώρηση του να ξαναγυρίσουν οι καταδύτες και να μπορούν να βουτάνε. Υπάρχει ένα που είναι ατελές στο γεγονός ότι θέλει έξι μόνο καταδύσεις κατά μήνα, ενώ πολλές φορές το έργο αφορά δέκα-δεκαπέντε καταδύσεις, όταν είναι δηλαδή κάτι σε εξέλιξη. Οι εργαζόμενοι ήθελαν να ενοποιηθεί και να είναι σε χρονιάτικη βάση. 
Είπαμε ότι την τροπολογία του Υπουργείου Παιδείας δεν την ψηφίζουμε. 
Ψηφίζουμε αυτήν του Υπουργείου Εξωτερικών. Αποτελεί αίτημα των εργαζομένων εκεί. Ήρθε πιο νωρίς, δουλεύτηκε κ.λπ..  
Δεν ψηφίζουμε την τροπολογία για τις σχολές της Αστυνομίας. 
Όσον αφορά αυτή του κ. Ρήγα, δεν έχω καταλάβει ακριβώς αν γίνεται αποδεκτή.",137578,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19238"," 
"," Θα τα πούμε.",137579,"","ΦΩΤΕΙΝΗ ΓΕΝΝΗΜΑΤΑ",312,"",312
"19239"," 
"," Ναι, αλλά δεν θα έχω τρόπο να μιλήσω μετά. 
Αν γίνεται αποδεκτή, η γνώμη μας είναι, αν μπορεί το Υπουργείο Εθνικής Άμυνας, που εκείνο θα δώσει τα χρήματα, να τα στείλει κατευθείαν στους λογαριασμούς των εργαζομένων, αυτό που είπε δηλαδή, αν μπορεί να υλοποιηθεί. Διότι άλλες δύο φορές έχει έρθει τροπολογία, με προφορικό τρόπο, όσον αφορά το ότι οι εργαζόμενοι έχουν απλήρωτα δεδουλευμένα και στο τέλος δεν έφτασαν σε αυτούς. 
Είπαμε ότι τοποθετούμαστε με θετικό τρόπο στην τροπολογία που έφερε το ΚΚΕ και αφορά την τροπολογία της Πανελλήνιας Οργάνωσης Εργαζομένων στον στρατό. 
Δεν έχω καταλάβει αν δέχεστε, κυρία Υπουργέ -κι αυτό είναι ένα θέμα- την τροπολογία που υπογράφουν ο κ. Κεφαλογιάννης με τον κ. Σαλτούρο, η οποία δίνει την ασυλία που έχει το ΤΑΙΠΕΔ και στις διοικήσεις των εκκαθαριζομένων ΕΑΣ.",137580,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19240","
"," Θα σας εξηγήσω.",137581,"","ΦΩΤΕΙΝΗ ΓΕΝΝΗΜΑΤΑ",312,"",312
"19241","
"," Ωραία, θα μιλήσετε, αλλά θεωρώ ότι είναι λάθος να οδηγηθούμε σε κάτι τέτοιο. Θα τοποθετηθείτε, αλλά δεν θα έχω εγώ λόγο μετά. 
Για την τροπολογία της Κύμης, για το μεν πρώτο μέρος της είναι καθαρό ότι συμφωνούμε, είναι ένας τρόπος να πάρουν τα δεδουλευμένα. Στο όλο σχέδιο της εκκαθάρισης σε έξι μήνες όμως διαφωνούμε. Προχθές τραυματίστηκε ο αστυνομικός στην επιχείρηση που έγινε στο κέντρο της Αθήνας και βγήκε παντού ότι το αλεξίσφαιρο γιλέκο το είχε αγοράσει μόνος του. Η Κύμη ξέρετε ότι παράγει κράνη, γιλέκα κ.λπ.. Γιατί να τις χάνουμε τις παραγωγικές δυνατότητες; 
Μπαίνω στο ζήτημα των ΕΑΣ, που είναι και το σημαντικό για μένα. Πριν από δέκα ημέρες, η Βουλή, εδώ, στον αναπτυξιακό νόμο, έδωσε 18 εκατομμύρια -περάσατε με την πλειοψηφία, δεν τα ψηφίσαμε εμείς- για ένα φωτοβολταϊκό πάρκο ή ανεμογεννήτριες και 23 εκατομμύρια, θέσεις εργασίας μία στη μία περίπτωση και μία στην άλλη. Και βρισκόμαστε με εγκατεστημένες παραγωγικές δυνατότητες και τις απαξιώνουμε. Θα το πάρει κάποιος το εργοστάσιο να το κάνει τι μετά; Το αραχνιασμένο εργοστάσιο θα γίνει κάτι άλλο. Η εκκαθάριση θα είναι τραγική. Τι θα κάνουμε με αυτούς τους ανθρώπους; Θα τους πάμε μετά στα ταμεία ανεργίας και θα σέρνονται στην κοινωνία, όπως σέρνεται τόσες χιλιάδες κόσμος;
Νομίζω ότι με άλλη σπουδή θα έπρεπε να στεκόμαστε για τις εγκατεστημένες παραγωγικές δυνάμεις του τόπου. Προσπαθώ να καταλάβω και με όσους το κουβέντιασα μου λένε όλοι «Λογικό είναι», ότι αν δεν έρθει το σχέδιο, γιατί μιλάμε για την εθελούσια; Πώς το σχέδιο της παραγωγής προβλέπει διακόσιους εξήντα απ’ έξω;
Αυτοί, όμως, με τους οποίους συζήτησα, που είναι και από τους εισηγητές και από τους συνομιλητές, βάζουν και κάτι άλλο, το οποίο εγώ δεν το έβαζα. Λένε «μα, είναι λογικό στον τόπο μας να πρέπει να συναποφασίσουμε με μια επιτροπή εκ των δανειστών για το τι θα κάνουμε με τις Ένοπλες Δυνάμεις, με την παραγωγή μας κ.λπ.;» Δεν είναι λογικό. Ε, σε μια τόσο παράλογη βάση, προσπαθούμε να οικοδομήσουμε λογικά επιχειρήματα. Επιτρέψτε μας να παραμένουμε σε λογικά επιχειρήματα.
Ξέρω ότι το επιχείρημά σας είναι ότι βρήκατε την αμυντική βιομηχανία μπροστά στο να πάει στο ΤΑΙΠΕΔ και ένα Υπουργείο Οικονομικών, το οποίο δεν ήθελε να ακούσει καμμία λύση, ήθελε τον αυτόματο θάνατο. Με τον αγώνα τους οι εργαζόμενοι και τις προσπάθειες πολλών από εσάς κατάφεραν να επιβάλουν, τι; Ένα συμβιβασμό σε ποιο επίπεδο; Ένα συρρικνωμένο ίσως βιομηχανικό συγκρότημα και πολύς κόσμος έξω από την παραγωγή. Προσέξτε, η οικοδόμηση λογικών επιχειρημάτων σε μια παράλογη βάση θα μας οδηγήσει σε πολιτικές συμπεριφορές. 
Μαθαίνω για κάποια μεγάλη εκδήλωση στο χώρο του Υμηττού τις επόμενες μέρες, επικοινωνιακού χαρακτήρα κ.λπ.. Δεν ξέρω, άκουσα ότι «ετοιμάζεται, βάφεται, ξαναβάφεται, γιατί έχουμε μια εκδήλωση» -λέει- κ.λπ.. Το σημειώνω προκαταβολικά. Μην πανηγυρίσουμε ότι σώσαμε τίποτα. Οι άνθρωποι μπορεί να δέχονται με το κεφάλι κάτω ή με ένα ρεαλισμό περίεργο «επειδή είμαι κοντά στη σύνταξη έστω να φύγω έτσι», αλλά μην τους κουνήσουμε και το δάχτυλο ότι «εμείς σας σώσαμε». Δεν έχουμε σώσει τίποτα. Αυτό που θα έπρεπε να σώσουμε, δηλαδή την παραγωγική μηχανή να μπορεί να γεννάει απασχόληση, πλούτο -και έχουμε αυτές τις δυνατότητες- δεν το έχουμε κάνει. Είναι υπόσχεση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρ’ όλο που καταλαβαίνουμε αυτούς τους εργαζόμενους που στη φυγή τους επάνω λένε «να πάρω και την αποζημίωση», κατά τη γνώμη μας αυτό το σχέδιο δεν βοηθάει την αμυντική βιομηχανία να σταθεί στα πόδια της, άλλα πράγματα θέλει και από αυτήν την άποψη είμαστε αρνητικοί στο σύνολο του νομοσχεδίου και στα επιμέρους άρθρα. 
Ευχαριστώ πολύ.",137582,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19242","
"," Και εμείς σας ευχαριστούμε.
Ο συνάδελφος κ. Τριαντάφυλλος έχει τον λόγο.",137583,"Chairman","ΠΡΟΕΔΡΕΥΩΝ",175,"",175
"19243","
"," Ευχαριστώ πολύ, κύριε Πρόεδρε.
Θα μιλήσω και εγώ μόνο για τις τροπολογίες και συγκεκριμένα θα μιλήσω για την τροπολογία που καταθέσαμε για τα κέντρα πρόληψης μαζί με συναδέλφους Βουλευτές από όλες τις πτέρυγες. Και το λέω αυτό, γιατί πραγματικά, κύριε Πρόεδρε, ήταν μια τροπολογία η οποία είχε μια ευρύτατη αποδοχή. Αφορά ένα προσωπικό το οποίο, πραγματικά, ταλαιπωρείται όλο αυτό τον καιρό. Γνωρίζω τις προσπάθειες που έχει καταβάλει στο παρελθόν και η Υπουργός η κ. Γεννηματά από άλλες θέσεις ευθύνης που είχε αναλάβει και είχε διατελέσει και γνωρίζω τη μεγάλη ευαισθησία που έχει η ίδια. Όπως έχω ενημερωθεί υπάρχει γενικό κώλυμα από την πλευρά του Γενικού Λογιστηρίου του Κράτους και αυτός είναι ο λόγος ο οποίος –τουλάχιστον στη συζήτηση που είχα με τον Υπουργό Υγείας- μου τέθηκε ως κώλυμα για την αποδοχή της συγκεκριμένης τροπολογίας.
Πρέπει να πω όμως το εξής. Εμείς ζητήσαμε τη στήριξη της συγκεκριμένης τροπολογίας και τη συνυπογραφή της και από συναδέλφους του ΣΥΡΙΖΑ, η οποία δεν έγινε δεκτή. Δεν ζητήθηκε στο παρελθόν από τη δική μας την πλευρά οποιαδήποτε συνυπογραφή οποιασδήποτε παρόμοιας ή άλλης τροπολογίας και αυτό καταδεικνύει ίσως και έναν τρόπο ίσως μικροκομματικό που χειρίζεται ακόμα και τα ζητήματα των τροπολογιών η Κοινοβουλευτική Ομάδα του ΣΥΡΙΖΑ.
Αντιθέτως, ο συνάδελφος από το ΚΚΕ θα τη συνυπέγραφε αλλά ήταν ουσιαστικά η τελευταία ώρα που μπορούσαμε να την καταθέσουμε και αυτή να είναι εμπρόθεσμη και για αυτόν τον λόγο δεν κατάφερε τελικά να τη συνυπογράψει. Γνωρίζω δε ότι τη στηρίζει η Κοινοβουλευτική Ομάδα του ΣΥΡΙΖΑ. Όμως, επειδή είναι ένα ζήτημα…",137584,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19244","
"," … (Δεν ακούστηκε)",137585,""," ΒΑΣΙΛΙΚΗ ΚΑΤΡΙΒΑΝΟΥ",111,"",111
"19245","
"," Επειδή είναι ένα ζήτημα, κυρία Κατριβάνου, το οποίο δεν αφορά μόνο την Κοινοβουλευτική σας Ομάδα…",137586,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19246"," 
"," Φυσικά, και συμφωνούμε κιόλας σε αυτό.",137587,""," ΒΑΣΙΛΙΚΗ ΚΑΤΡΙΒΑΝΟΥ",111,"",111
"19247"," 
"," …και το οποίο δεν αφορά μόνο ένα κομμάτι της ελληνικής κοινωνίας αλλά αφορά ολόκληρη την ελληνική κοινωνία και νομίζω ότι όλες οι πτέρυγες αντιλαμβάνονται τη χρησιμότητα και την κρισιμότητα μιας τέτοιας διάταξης. Καλό είναι σε αυτά τα θέματα να επιτυγχάνουμε συνεργασίες και συνέργειες. 
Επομένως, εάν έρθει στο επόμενο διάστημα, την επόμενη βδομάδα, την επόμενη Δευτέρα νομοσχέδιο του Υπουργείου Υγείας, καλό είναι να αναλάβουμε από κοινού πρωτοβουλία ούτως ώστε να μπορέσουμε να έχουμε αυτήν τη διάταξη. Αυτό είναι το πρώτο.",137588,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19248"," 
"," Το κάνουμε όλοι μαζί, ούτως ή άλλως.",137589,""," ΒΑΣΙΛΙΚΗ ΚΑΤΡΙΒΑΝΟΥ",111,"",111
"19249","
"," Ωραία. 
Και δεύτερον, όχι με ξεχωριστές τροπολογίες ο καθένας αλλά με μία τροπολογία την οποία θα συνυπογράψουν όλες οι πτέρυγες. 
Απαντώ γιατί δεν έγινε το Μάιο, διότι δεν ζητήθηκε ποτέ η δική μας συνυπογραφή. Εμείς ενημερωθήκαμε για το ζήτημα από τα κέντρα πρόληψης, σωματεία και το προσωπικό των κέντρων πρόληψης μαζί με τους άλλους συναδέλφους γι’ αυτό αναλάβαμε τώρα τη συγκεκριμένη πρωτοβουλία. 
Ένα άλλο που πρέπει να πούμε είναι το εξής. Ως Πρόεδρος στην Επιτροπή Κοινωνικών Υποθέσεων για το  Β' Θερινό Τμήμα, εγώ προσωπικά θα αναλάβω την πρωτοβουλία να συζητήσουμε τα ζητήματα αυτά μέσα στο καλοκαίρι και για τον ΟΚΑΝΑ και για τα κέντρα πρόληψης. Επίσης, θα ζητήσω και από τον Υπουργό Υγείας να έρθει εδώ, προκειμένου να ενημερώσει το ελληνικό Κοινοβούλιο ακριβώς τι συμβαίνει με όλη αυτήν τη μεγάλη προσπάθεια, προκειμένου να αντιμετωπίσουμε το μεγάλο ζήτημα των ναρκωτικών. 
Κυρία Υπουργέ, νομίζω ότι είναι σημαντικό να δούμε το ζήτημα που θέτει ο κ. Οικονόμου με μία τροπολογία την οποία έμαθα και εγώ σήμερα και να δούμε τα ζητήματα αυτά, από την στιγμή που δεν υπάρχει δημοσιονομικό κόστος –ούτε κάποιο μισθολογικό κόστος- και να δούμε πως μπορούν οι μακράς θητείας να έχουν την ανάλογη βαθμολογική εξέλιξη.
Το Υπουργείο Υποδομών έφερε μία νομοτεχνική βελτίωση. Ουσιαστικά αναδιατύπωσε τα κρίσιμα σημεία της τροπολογίας και νομίζω ότι τώρα γίνεται δεκτή από τους εμπλεκόμενους φορείς και έχουμε την ενημέρωση ότι τουλάχιστον έχει συμφωνηθεί το νέο πλαίσιο της τροπολογίας και με το Προεδρείο του ΤΕΕ. 
Το ζήτημα το οποίο έχει να κάνει με την κατοχύρωση των συνταξιοδοτικών δικαιωμάτων των εργαζομένων που μπαίνουν στο πρόγραμμα της υπό ψήφιση εθελουσίας εξόδου τίθεται με μία τροπολογία που κατέθεσα εγώ. Δεν άκουσα την άποψη του ΣΥΡΙΖΑ. Νομίζω ότι αυτή η τροπολογία κατοχυρώνει αυτά τα οποία έθεσαν οι  εργαζόμενοι κατά τη διάρκεια της συνεδρίασης για την ακρόαση των φορέων…",137590,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19250","
"," Το είπα προηγουμένως.",137591,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19251","
"," Α, το είπατε στην αρχική σας τοποθέτηση. Επειδή τώρα κάνατε τοποθέτηση για τις τροπολογίες, γι' αυτό δεν το άκουσα. 
Νομίζω ότι το σημαντικό κομμάτι που κατοχυρώνεται εδώ είναι ότι θεσπίζουμε και θωρακίζουμε όσους εισέρχονται στο συγκεκριμένο πρόγραμμα εμπιστευόμενοι την ελληνική πολιτεία ότι δεν θα τύχουν οποιουδήποτε αιφνιδιασμού αλλά αντιθέτως όλα τα συνταξιοδοτικά τους δικαιώματα θα είναι πλήρως κατοχυρωμένα. 
Σας ευχαριστώ πολύ, κύριε Πρόεδρε.",137592,""," ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",276,"",276
"19252","
"," Η κ. Γιαννακάκη έχει τον λόγο.",137593,"Chairman","ΠΡΟΕΔΡΕΥΩΝ",175,"",175
"19253"," 
"," Ευχαριστώ πολύ, κύριε Πρόεδρε.
Και εγώ θα μιλήσω μόνο για τις τροπολογίες και θα ξεκινήσω από τις υπουργικές. Όσον αφορά στην τροπολογία του Υπουργείου Παιδείας, έχει δύο σκέλη. Το ένα αφορά στην παράταση αναστολής ισχύος του ν. 3653/2008. Αν ήταν μόνο αυτό, εμείς θα ήμασταν υπέρ. Και για ποιο λόγο; Γιατί κατ’ αρχάς απ’ όσο γνωρίζω θα περάσει ένας συνολικότερος νόμος τον Σεπτέμβριο για τα θέματα της έρευνας.
Όμως, το βασικότερο κομμάτι της εν θέματι τροπολογίας αφορά στην παράταση ισχύος άδειας ίδρυσης και λειτουργίας ιδιωτικών σχολείων πρωτοβάθμιας και δευτεροβάθμιας εκπαίδευσης. Κι εδώ με μεγάλη μας λύπη διαπιστώνουμε ότι ο κ. Λοβέρδος συνεχίζει την πολιτική και τη φιλοσοφία του προκατόχου του γιατί αυτήν τη στιγμή είναι μία αταξία που υπάρχει τα τελευταία δύο χρόνια. Υπάρχουν ιδιωτικά εκπαιδευτήρια, τα οποία πλουτίζουν εις βάρος του δημοσίου, δεν έχουν καμμία ενημερότητα και μπορούν να λειτουργούν αλλάζοντας μόνο επωνυμία ακόμη και στον ίδιο χώρο. Αυτή η παρανομία γίνεται. Το Υπουργείο κλείνει τα μάτια του, για να μην πω ότι σκανδαλωδώς ευνοεί πολύ συγκεκριμένα εκπαιδευτήρια και πολύ συγκεκριμένους επιχειρηματίες. 
Όσον αφορά στα ζητήματα του καταδυόμενου προσωπικού του Υπουργείου Πολιτισμού, δεν έχουμε κανένα θέμα. Είμαστε υπέρ. Υπερψηφίζουμε. 
Για τα μέτρα ενίσχυσης των υπηρεσιών οικονομικής διπλωματίας και προώθησης των διεθνών οικονομικών σχέσεων και άλλες διατάξεις του Υπουργείου Εξωτερικών σαφώς και είμαστε υπέρ. 
Είναι μία εξαιρετικά καλογραμμένη τροπολογία. Εδώ, πραγματικά, υπάρχει λόγος να κατατεθεί, γιατί σπανίως περνάνε νομοσχέδια του Υπουργείου Εξωτερικών κι έρχεται να ρυθμίσει και μία αταξία στη ζωή των διπλωματών του οικονομικού τομέα τα δύο τελευταία χρόνια με όλες αυτές τις αμφισημίες με το Υπουργείο Ανάπτυξης κτλ και ειδικά σε μία εποχή που αυτός ο κλάδος θα μπορούσε –και μπορεί κι έχει τις ικανότητες, γιατί πρόκειται για κλάδο που υπηρετούν άτομα πολύ υψηλών προσόντων, αποφοίτων της Εθνικής Σχολής Δημόσιας Διοίκησης- να αποτελέσει την αιχμή του δόρατος για το κομμάτι των εξαγωγών, που έχει πολύ μεγάλη ανάγκη η χώρα μας για την έξοδό της από την κρίση. 
Προχωρώ στον επαναπροσδιορισμό πλαισίου χορήγησης κατάστασης επιβίβασης σε αξιωματικούς και προσωπικό των Ενόπλων Δυνάμεων, ρυθμίσεις σχετικά με ειδικότητες προσωπικού και σύνθεση Συμβουλίου Προαγωγών Πολεμικής Αεροπορίας. Εδώ, λοιπόν, τι γίνεται; Δίνεται η δυνατότητα στον Υπουργό Εθνικής Άμυνας να χορηγεί καταστάσεις επιβιβάσεως για μετακινήσεις στο ένστολο προσωπικό κάθε βαθμίδας ανάλογα με πραγματικά συμβάντα-ανάγκες αλλά και κριτήρια που θα καθοριστούν με μελλοντικές κοινές υπουργικές αποφάσεις. 
Οι δαπάνες θα βαρύνουν τον κρατικό προϋπολογισμό, δηλαδή θα έχει τη δυνατότητα να ασκεί ένα είδος κοινωνικής πολιτικής για τους μη έχοντες ενδεχομένως αλλά υπάρχει και ο κίνδυνος –και εδώ πέρα πρέπει να το αναγνωρίσουμε- ο κάθε αρμόδιος εκτός των άλλων να είναι και ο ίδιος που θα ορίζει αυτά τα οικονομικο-κοινωνικά κριτήρια. Δηλαδή, αυτή η τροπολογία μπορεί να είναι σε θετική κατεύθυνση, μπορεί να είναι όμως και σε αρνητική κι αυτό επαφίεται αποκλειστικά σε αυτόν ο οποίος θα τη χειριστεί. Γιατί, δυστυχώς, μπορεί να αποβεί κι ένα μέσο, ένα ρουσφετολογικό –αν μου επιτρέπετε- εργαλείο μικρής κλίμακας, που θα αποτελέσει όμως μία πολύ μεγάλη επιβάρυνση για τον κρατικό προϋπολογισμό. Εδώ θα ψηφίσουμε «παρών». 
Όσον αφορά στην τροπολογία για την παροχή δυνατότητας στο ελληνικό δημόσιο να επιχορηγεί τις θυγατρικές της ΕΑΣ, είμαστε θετικοί. 
Τώρα, στις τροπολογίες που έχουν κατατεθεί από συναδέλφους Βουλευτές, όσον αφορά στη δικιά σας, κατ’ αρχάς θα ήμασταν θετικοί αλλά αυτό θεωρώ ότι θα ήταν το δεύτερο βήμα και έχουμε αγνοήσει το πρώτο βήμα. Γιατί ακόμη εκκρεμούν ερωτήσεις μου, που αφορούν σε υποθέσεις αυτοχείρων ή ανθρώπων, οι οποίοι έχουν χάσει τη ζωή τους εν ώρα υπηρεσίας και ποτέ δεν έχω πάρει απάντηση. Ας δούμε, λοιπόν, το πρώτο βήμα και μετά, ευχαρίστως, να δούμε και το δεύτερο βήμα, που είναι αυτό που έχει η τροπολογία σας και που βέβαια συνάδει με την κοινή λογική και το αίσθημα δικαίου. 
Για τους εθελοντές μακράς θητείας που έχω καταθέσει μία τροπολογία με ταυτόσημο περιεχόμενο με αυτή του ανεξάρτητου Βουλευτή, του κ. Οικονόμου, δεν θα υπήρχε κανένα θέμα, κυρία Υπουργέ, και θα αναγνωρίζαμε πρώτοι ότι πραγματικά το Υπουργείο μπορεί να καθορίζει τέτοια θέματα, αν δεν υπήρχε το προηγούμενο με κάποιες από την τάξη του 1988. Εδώ πέρα, λοιπόν, θα συμφωνήσετε μαζί μου ότι καταστρατηγείται κάθε έννοια ασφάλειας δικαίου του διοικούμενου και ότι επίσης καταστρατηγείται κάθε έννοια ισοπολιτείας και ισονομίας. 
Αναφορικά με την τροπολογία για την οποία μίλησε διεξοδικά και ο κ. Τριαντάφυλλος και η κ. Κατριβάνου από τον ΣΥΡΙΖΑ, την οποία έχω υπογράψει κι εγώ, στηρίζουμε την πρόθεση της κ. Κατριβάνου να την επανακαταθέσει στην κύρωση που θα περάσει τη Δευτέρα από το Υπουργείο Υγείας.
Και δεν θα είναι επαρκής δικαιολογία το ότι ο Κανονισμός της Βουλής δεν προβλέπει κατάθεση τροπολογιών στις κυρώσεις των συμβάσεων, γιατί πολλές φορές όταν κάποιος Υπουργός θέλει να περάσει τροπολογία, αυτός ο περιορισμός από τον Κανονισμό της Βουλής δεν είναι επαρκής, προκειμένου να μην το κάνει.
Σας ευχαριστώ πολύ.",137594,""," ΜΑΡΙΑ ΓΙΑΝΝΑΚΑΚΗ",54,"",54
"19254","
"," Ευχαριστούμε πολύ.
Τον λόγο έχει ο κ. Κατσώτης.",137595,"Chairman","ΠΡΟΕΔΡΕΥΩΝ",175,"",175
"19255"," 
"," Ευχαριστώ, κύριε Πρόεδρε.   
Κυρία Υπουργέ, η τροπολογία μας είναι τα αιτήματα του προσωπικού των Ενόπλων Δυνάμεων. Τα διαβάζω για να τα ακούσει κι ο λαός κι όσοι μας ακούνε για να καταλάβουν τι απορρίπτετε. Τι απορρίπτετε; Προτείνουμε την προσαύξηση της κανονικής άδειας που έχουν όλοι στην παραμεθόριο να την έχουν και οι στρατιωτικοί. Αυτό το απορρίπτετε. 
Δεύτερον, τι άλλο απορρίπτετε;",137596,""," ΧΡΗΣΤΟΣ ΚΑΤΣΩΤΗΣ",113,"",113
"19256"," 
"," Δεν έχω απορρίψει τίποτα.",137597,"","ΦΩΤΕΙΝΗ ΓΕΝΝΗΜΑΤΑ",312,"",312
"19257"," 
"," Δεν έχετε δεχθεί, όμως, την τροπολογία. Ίσως θα ήταν πιο σωστό να μας λέγατε ποιες τροπολογίες δέχεστε και ποιες όχι για να μπορέσουμε να σταθούμε και στις τροπολογίες τις υπόλοιπες. Διότι τώρα μιλάμε επ' αυτών που ίσως να μη γίνουν αποδεκτές.",137598,""," ΧΡΗΣΤΟΣ ΚΑΤΣΩΤΗΣ",113,"",113
"19258"," 
"," Συγγνώμη, κύριε Πρόεδρε, θα ήθελα να κάνω μια παρέμβαση στο σημείο αυτό.",137599,"","ΦΩΤΕΙΝΗ ΓΕΝΝΗΜΑΤΑ",312,"",312
"19259"," 
","  Ορίστε, κυρία Υπουργέ.",137600,"Chairman","ΠΡΟΕΔΡΕΥΩΝ",175,"",175
"19260"," 
"," Το θέμα δεν είναι αν κάνω δεκτή ή όχι τη συγκεκριμένη τροπολογία. Τοποθετήθηκα και στην επιτροπή και σήμερα στην Ολομέλεια αναλυτικά για το ζήτημα της τροπολογίας που κατέθεσε το ΚΚΕ. 
Επαναλαμβάνω ότι τα θέματα που αντιμετωπίζει η τροπολογία, την οποία καταθέσατε αφορούν κοινή υπουργική απόφαση. Σας είπα ότι θα τα εξετάσω. Ήδη τα έχω δώσει στα επιτελεία και έχω ανοίξει ένα διάλογο μαζί τους για να δούμε την πιθανή αλλαγή της κοινής υπουργικής απόφασης. Δεν υπάρχει κανένας λόγος μια κοινή υπουργική απόφαση να αλλάξει με νόμο και να πάμε σε ένα καθεστώς, το οποίο θα είναι πάρα πολύ δεσμευτικό για οποιαδήποτε άλλη μεταβολή αυτής της υπουργικής απόφασης.",137601,"","ΦΩΤΕΙΝΗ ΓΕΝΝΗΜΑΤΑ",312,"",312
"19261"," 
"," Ευχαριστούμε, κυρία Υπουργέ.",137602,"Chairman","ΠΡΟΕΔΡΕΥΩΝ",175,"",175
"19262"," 
"," Δεν απέρριψα τίποτα. Εξετάζονται όλα. Θα δούμε ποια από αυτά μπορούν να υιοθετηθούν σε άλλη υπουργική απόφαση. 
Ευχαριστώ πολύ, κύριε Πρόεδρε.",137603,"","ΦΩΤΕΙΝΗ ΓΕΝΝΗΜΑΤΑ",312,"",312
"19263"," 
","  Ορίστε, κύριε Κατσώτη, συνεχίστε. Πιστεύω ότι ικανοποιηθήκατε με την εξήγηση της κυρίας Υπουργού.",137604,"Chairman","ΠΡΟΕΔΡΕΥΩΝ",175,"",175
"19264","
"," Εντάξει, ας ελπίσουμε ότι η κοινή υπουργική απόφαση θα συμπεριλαμβάνει πολλά από αυτά τα αιτήματα που συμπεριλαμβάνονται στη συγκεκριμένη τροπολογία. 
Έρχομαι στις υπουργικές τροπολογίες. Όσον αφορά την τροπολογία 1591 του Υπουργείου Παιδείας για την παράταση –αυτό που μας είπε ο κύριος Υπουργός-, τίθεται σαν επιχείρημα οι δυσμενείς συνέπειες για τους μαθητές. Να πούμε ότι οι συνέπειες αυτές που θα υπάρχουν είναι μόνο η παράδοση των τίτλων. Διότι αυτό θα γίνει τώρα μέχρι τον Αύγουστο. Δεν υπάρχει τίποτε άλλο. Δεν υπάρχουν μαθήματα. Όμως, γνωρίζουμε ότι πολλά από αυτά τα σχολεία δεν έχουν πληρώσει τους εκπαιδευτικούς, τις ασφαλιστικές εισφορές και ένα σωρό άλλες τέτοιες παρανομίες. 
Εμείς σε αυτό θα ψηφίσουμε «παρών», ακριβώς επειδή υπάρχουν όλες αυτές οι πλευρές για αυτήν την τροπολογία. 
Στην τροπολογία του Υπουργείου Πολιτισμού, αναφορικά με τις αμοιβές για τους καταδυομένους, ψηφίζουμε ναι. 
Στην τροπολογία του Υπουργείου Εξωτερικών για την πρόσληψη αυτών των εργαζομένων, των κρατικών υπαλλήλων που είναι επίλεκτοι και δρουν προς όφελος της επιχειρηματικής δραστηριότητας υπάρχει μια παράγραφος, η οποία συνεχίζει τα μυστικά κονδύλια σε φορείς που εξαιρούνται από το ενιαίο σύστημα πληρωμών. Εμείς σε αυτήν την τροπολογία λέμε κατά και δεν θα την ψηφίσουμε.
Στην τροπολογία του Υπουργείου Δημοσίας Τάξης λέμε ναι, δηλαδή συμφωνούμε με αυτή. 
Στο Υπουργείο Εθνικής Άμυνας υπάρχει μια τροπολογία της κ. Γεννηματά, όπου υπάρχουν τέσσερα σημεία. Εμείς στα τρία σημεία δεν συμφωνούμε. Στο ένα μόνο συμφωνούμε. Είναι η τροπολογία 1607. Παλαιότερα, χορηγούνταν σε μόνιμους δύο καταστάσεις επιβιβάσεως κατ’ έτος και τέσσερις σε οπλίτες πλήρους θητείας κατά τη διάρκεια της θητείας τους. 
Με το ΦΕΚ 2974/8-11-2012 ο αριθμός μειώθηκε σε μια για όλες τις περιπτώσεις. Και στις δύο περιπτώσεις σε μαθητές σχολών χορηγούνται τρεις καταστάσεις ανά έτος. Έτσι, σε αντίθεση με τις παλαιότερες διατάξεις που προέβλεπαν ανώτατο όριο χορήγησης, με την τροπολογία αφήνονται όλα τα ενδεχόμενα ανοιχτά και είναι στην κρίση του Υπουργού. Δεν υπάρχει κάποιο όριο. Πώς θα την ψηφίσουμε αυτήν την τροπολογία. Μπορεί εσείς –ή άλλος Υπουργός- αύριο να καταργήσετε αυτό το ελάχιστο που υπήρχε μέχρι σήμερα. Δεν μπορούμε να συμφωνήσουμε δηλαδή. 
Όσον αφορά τους αξιωματικούς έρευνας της Πολεμικής Αεροπορίας, συμφωνούμε με την παράγραφο αυτή και λέμε «ναι». Λέμε «ναι» στην παράγραφο, όχι στην τροπολογία. 
Όσον αφορά την κατανομή εσόδων από στρατολογικές υποχρεώσεις, είναι γνωστό ότι τα τελευταία χρόνια τα διάφορα πρόστιμα που καταβάλλονται για στρατολογικούς λόγους είναι υπέρογκα. Η εφαρμογή της συγκεκριμένης διάταξης πιθανότατα θα οδηγήσει σε βιομηχανία ακόμα περισσότερων κι αυστηρότερων προστίμων. Εμείς δεν θα συμφωνήσουμε με αυτήν την παράγραφο της τροπολογίας. 
Επίσης, στην άλλη παράγραφο, που μιλάει για την ΕΠΑΛ και τον τίτλο επαγγελματικής κατάρτισης προσωπικού ασφαλείας, στην αιτιολογική έκθεση κρίνεται απαραίτητη η προσθήκη των αντίστοιχων τίτλων επαγγελματικής κατάρτισης του στρατιωτικού προσωπικού. Παρατηρείται ότι δεν διευκρινίζεται ότι πρόκειται αποκλειστικά για προσωπικό θητείας που έχει απολυθεί. Οι στρατιωτικοί, όπως είναι γνωστό, δεν επιτρέπεται να εργάζονται ως εν ενεργεία, εκτός αν είναι στις κυβερνητικές προθέσεις να ανοίξει παράθυρο στην αξιοποίηση μόνιμου προσωπικού των Ενόπλων Δυνάμεων σε όρους προστασίας ιδιωτών ή και εμπορικών πλοίων, αεροσκαφών κ.λπ.. 
Εμείς δεν συμφωνούμε με τη συγκεκριμένη τροπολογία του Υπουργείου Άμυνας όσον αφορά στην καταβολή των δεδουλευμένων των εργαζομένων στις θυγατρικές των ΕΑΣ με τον όρο της εκκαθάρισης. Εκκαθάριση σημαίνει κλείσιμο και απολύσεις. Εμείς δεν συμφωνούμε με το κλείσιμο, δεν συμφωνούμε με τις απολύσεις των εργαζομένων και απαιτούμε να πληρωθούν οι εργαζόμενοι τα δεδουλευμένα τους. Πώς βάζετε τον όρο της εκκαθάρισης; Μπορούμε να συμφωνήσουμε με αυτόν τον όρο; Συμφωνούμε να πληρωθούν οι εργαζόμενοι άμεσα. Έπρεπε να είχαν πληρωθεί ήδη. Κάθε μήνα πρέπει να πληρώνονται. Δεν μπορείτε να βάζετε τον όρο αυτόν «εκκαθάριση».
Η τροπολογία του Υπουργείου Υποδομών, όπως τροποποιήθηκε από τον Υπουργό -βεβαίως, τροποποιήθηκε-, αφορά κατασκευαστικές εταιρείες και τους όρους συμμετοχής στην ανάπτυξη δημοσίων έργων. Για εμάς δεν είναι το θέμα αν είναι μικρές η μεγάλες επιχειρήσεις, ανώτερο ή κατώτερο το όριο αλλά ποιος πληρώνει και ποιος κερδίζει από τα δημόσια έργα που γίνονται.
Πάντως, η Πανελλήνια Ένωση Διπλωματούχων Μηχανικών με πρότερη επιστολή της σημειώνει ότι η κατάργηση του κατώτερου ορίου θα σημάνει αυτόματα τον θάνατο όλων των ατομικών και μικρομεσαίων εργοληπτικών επιχειρήσεων της χώρας. Αυτό σημειώνει το Σωματείο των Διπλωματούχων Μηχανικών.
Όσον αφορά το νομοσχέδιο, έχουμε πει ποια άρθρα δεν θα ψηφίσουμε. Θα τα δώσουμε, βεβαίως, γραπτώς και στο τέλος αλλά τα περισσότερα θα τα ψηφίσουμε.
Όσον αφορά τις υπόλοιπες τροπολογίες, δεν θέλω να αναφερθώ, καθώς δεν έγινε λόγος αν γίνονται κάποιες αποδεκτές. Είναι κάποιες που θα μπορούσαμε να τις αποδεχθούμε, όπως, για παράδειγμα, αυτή που κατατέθηκε και που λέει ότι αν κάποιος έχει μαθησιακές δυσκολίες, θα μπορούσε να παραταθεί για δύο χρόνια η αναβολή του. Νομίζω ότι αυτό είναι σωστό και πρέπει να το δει το Υπουργείο. Είναι μια τροπολογία που θα μπορούσε να την κάνει αποδεκτή.
Για τα κέντρα πρόληψης, που είπε ο κ. Τριαντάφυλλος ότι συμφωνήσαμε, του είπα να δω το θέμα. Βεβαίως, κατ’ αρχάς λέω ότι πρέπει να πληρωθούν οι εργαζόμενοι. Αλλά, εδώ μπαίνουν στο ενιαίο μισθολόγιο. Αυτό σημαίνει μείωση των αποδοχών τους, γιατί δεν ήταν στο ενιαίο μισθολόγιο και είχαν άλλες εργασιακές σχέσεις. Από την άλλη, δεν διασφαλίζεται ότι θα υπάρχει μία διαρκής χρηματοδότηση από τον κρατικό προϋπολογισμό. Αν αυτά διορθωθούν, βεβαίως και θα την ψηφίσουμε.",137605,""," ΧΡΗΣΤΟΣ ΚΑΤΣΩΤΗΣ",113,"",113
"19265","
"," Συντομεύετε, κύριε συνάδελφε.",137606,"Chairman","ΠΡΟΕΔΡΕΥΩΝ",175,"",175
"19266"," 
"," Όσον αφορά το Νεώριο Σύρου, οι εργαζόμενοι έπρεπε να είχαν πληρωθεί εχθές. Τα ρουσφέτια που έχουν γίνει για τον Ταβουλάρη είναι πάμπολλα. Εν πάση περιπτώσει, πρέπει να πληρωθούν οι εργαζόμενοι άμεσα.",137607,""," ΧΡΗΣΤΟΣ ΚΑΤΣΩΤΗΣ",113,"",113
"19267","
"," Ευχαριστούμε, κύριε συνάδελφε.
Ο κ. Νταβρής έχει τον λόγο.",137608,"Chairman","ΠΡΟΕΔΡΕΥΩΝ",175,"",175
"19268","
"," Όσα ακούσαμε πριν για τις τροπολογίες, νομίζω ότι επιβεβαιώνουν αυτό που σας είπα για τα ψέματα. Τώρα έχουμε και πονηριές. Είναι αλληλένδετα αυτά, όπως ξέρετε.
Θα ήθελα -και νομίζω ότι το θέλετε κι εσείς και ο κάθε άνθρωπος, ο οποίος έχει το αίσθημα του δικαίου- να πληρωθούν οι άνθρωποι που είναι στην Κύμη.
Βάλατε, όμως, και άλλη μια παράγραφο. Αλήθεια, δεν θα έπρεπε να έχει έλθει μία τροπολογία του Υπουργείου Δικαιοσύνης, ώστε αυτούς που δεν πληρώσανε, αυτούς τους ανθρώπους να τους στείλουμε στο δικαστήριο; Δεν θα έπρεπε αν είμαστε κράτος δικαίου; Πώς υπάρχουν άνθρωποι που εργάζονται σε κρατικό εργοστάσιο και κάποιοι κρατικοί λειτουργοί δεν τους πληρώνουν; Σε τι δημοκρατία ζούμε; Είναι δημοκρατία αυτό; Εγώ δεν το καταλαβαίνω για δημοκρατία.
Δεύτερον, θέλω να ψηφίσω οι καταστάσεις επιβιβάσεως από μία να γίνουν δύο. Λύνεται το πρόβλημα; Πώς θα κάνει πολιτική στον απλό στρατιώτη ή υπαξιωματικό ο αρχηγός, οι επιτελείς και οι διοικητές, όταν εκείνοι έχουν ξεμείνει από χρήματα για να πάνε να δούνε τις οικογένειές τους; Λύνεται το πρόβλημα έτσι, αν εγώ σήμερα καταθέσω την ψήφο μου και πω ναι; Βεβαίως και θέλω να πω ναι. Αλλά, εάν το πω αυτό το «ναι» θα συνεχίσω να συμμετέχω σε μια δημοκρατία, η οποία είναι κουτσή και είναι σε φάση μνημοσύνου. 
Αυτές τις τροπολογίες, λοιπόν, θα τις χαρακτήριζα ότι δεν κάνουν τίποτε άλλο από το να συντηρούν το παλιό, σαθρό σύστημα, που δεν αναβαθμίζει τη Βουλή.
Όπως σας είπα στην ομιλία μου και για ολοκληρώσω, πρέπει να περάσουμε σε μια άλλη φάση, μιας και έχουμε κρίση. Γιατί από την κρίση πρέπει να μάθουμε και να πάμε μπροστά, παρά να συνεχίζουμε, με αυτά που λέγονται δήθεν μεταρρυθμίσεις και μέτρα έκτακτης ανάγκης, να συμμετέχουμε διά των πράξεών μας σε κάτι το οποίο δεν αναβαθμίζει τη δημοκρατία ούτε το Κοινοβούλιο. 
Ευχαριστώ πάρα πολύ, αλλά εγώ δεν θα δώσω τη συγκατάθεσή μου, κύριε Πρόεδρε, για τους λόγους που προανέφερα. 
Σας ευχαριστώ πολύ.",137609,""," ΓΕΩΡΓΙΟΣ ΝΤΑΒΡΗΣ",209,"",209
"19269"," 
"," Κυρία Υπουργέ, έχετε τον λόγο και παρακαλώ να είστε σύντομη.",137610,"Chairman","ΠΡΟΕΔΡΕΥΩΝ",175,"",175
"19270"," 
"," Θα προσπαθήσω, κύριε Πρόεδρε, γιατί σας είπα και πριν ότι θέλω να πω και δυο λόγια για τις τροπολογίες που κατέθεσα και για τις οποίες δεν πρόλαβα πριν. Θα κάνω προσπάθεια να είμαι όσο γίνεται πιο σύντομη.
Κατ’ αρχάς, θα ήθελα να προχωρήσω σε μια νομοτεχνική βελτίωση, ακούγοντας τις τοποθετήσεις όλων των Βουλευτών, σε σχέση με το άρθρο 20. Καταθέτω, λοιπόν, μια νομοτεχνική βελτίωση, που λέει το εξής: «Το τελευταίο εδάφιο του άρθρου 20 αντικαθίσταται ως εξής: «Τα πρόσωπα που επιλέγονται, ανακηρύσσονται ανάδοχοι φάρου και αποκτούν δικαιώματα σχετικά με την επικοινωνιακή τους προβολή και τη χρήση του φάρου, υπό την προϋπόθεση σεβασμού της ιστορικής, αρχιτεκτονικής και πολιτιστικής τους αξίας». 
(Στο σημείο αυτό η Αναπληρώτρια Υπουργός Εθνικής Άμυνας κ. Φωτεινή Γεννηματά καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(να μπει η σελ350)",137611,"","ΦΩΤΕΙΝΗ ΓΕΝΝΗΜΑΤΑ",312,"",312
"19271","
"," Παρακαλώ να διανεμηθεί η νομοτεχνική βελτίωση στους συναδέλφους.",137612,"Chairman","ΠΡΟΕΔΡΕΥΩΝ",175,"",175
"19272","
"," Θέλω να κάνω μια αναφορά στα όσα είπε ο κ. Χαϊκάλης. Οι προτάσεις του για την αξιοποίηση της στρατιωτικής θητείας είναι πάρα πολύ σοβαρές και εύλογες και γι’ αυτό θα τις συνεξετάσουμε με ιδιαίτερη προσοχή με τα αρμόδια επιτελεία. 
Σε σχέση με το θέμα των Ελληνικών Αμυντικών Συστημάτων, νομίζω ότι δεν είναι η ώρα να ανοίξουμε αυτήν τη συζήτηση από την αρχή. Έχω δεσμευτεί ότι θα κάνουμε συζήτηση στην αρμόδια επιτροπή και για τα αμυντικά συστήματα και για τη συνολική αμυντική βιομηχανική πολιτική της χώρας και τις προσπάθειες που κάνουμε να στηρίξουμε αυτόν τον τομέα και στο επίπεδο της Ευρωπαϊκής Ένωσης. 
Θέλω μόνο να θυμίσω σε όλους τους Βουλευτές ότι το σχέδιο αυτό δεν είναι ένα σχέδιο που απλώς έχει συμφωνηθεί με την τρόικα και μας υποχρεώνει να το ακολουθήσουμε. Δεν πρέπει κανείς να ξεχνά ότι το μεγαλύτερο πρόβλημα της εταιρείας των Ελληνικών Αμυντικών Συστημάτων είναι ότι υπάρχει ακόμα ανοιχτός φάκελος και εξετάζεται από την Επιτροπή Ανταγωνισμού της το ζήτημα για παράνομες κρατικές ενισχύσεις ύψους ενός δισεκατομμυρίου.
Αυτό ,λοιπόν, δεν πρέπει να φεύγει από το μυαλό κανενός. Εάν διαφωνείτε με τις διαδικασίες και τους όρους ανταγωνισμού στην Ευρωπαϊκή Ένωση, αυτό είναι ένα άλλο ζήτημα. Ας τοποθετηθούν τα κόμματα σε σχέση με αυτό. Αλλά, κανείς δεν μπορεί να παραβλέπει ότι εμείς οφείλουμε να κινηθούμε μέσα σε αυτό το πλαίσιο. 
Σε σχέση με μια εκδήλωση που ετοιμάζει η εταιρεία, για να μην υπάρξει καμμία παρανόηση, από όσο είμαι σε θέση να γνωρίζω, γιατί έχω ζητήσει ενημέρωση, πρόκειται για μια εκδήλωση που κάνουν μετά από το ξεκίνημα υλοποίησης μιας πολύ σημαντικής παραγγελίας με ξένη εταιρεία. Πρόκειται για εξαγωγές της εταιρείας, δηλαδή γι’ αυτό ακριβώς που θέλαμε.
Θεώρησαν, λοιπόν, ότι το ξεκίνημα υλοποίησης αυτών των παραγγελιών –μιας μεγάλης παραγγελίας με ξένη εταιρεία, για ξένο στρατό- είναι ένα θέμα που μπορούν να το γιορτάσουν, όταν μάλιστα τα έξοδα αυτής της εκδήλωσης καλύπτονται από την ξένη εταιρεία και δεν επιβαρύνουν τον προϋπολογισμό των ΕΑΣ. Ως εκ τούτου δεν φέραμε και εμείς καμμία αντίρρηση σε σχέση με αυτό.
Τώρα να μπω λίγο στα ζητήματα των τροπολογιών που καταθέσαμε. Όπως είχα δεσμευτεί και στην επιτροπή, επανερχόμαστε για τα ζητήματα που το Γενικό Λογιστήριο του Κράτους δεν είχε κάνει αποδεκτά και είχαν σβηστεί από το αρχικό σώμα του σχεδίου νόμου. Είχαμε πει ότι θα συνεχίσουμε τη συζήτηση και την επεξεργασία και ,πράγματι, επανερχόμαστε με τις διατάξεις αυτές. 
Η πρώτη αφορά τις καταστάσεις επιβίβασης. Το σημερινό νομικό πλαίσιο καθορίζει, όπως είπατε και εσείς, ένα συγκεκριμένο αριθμό καταστάσεων επιβίβασης ανά κατηγορία προσωπικού. Η ρύθμιση, όμως, αυτή δεν παρέχει την ευελιξία που συχνά είναι απαραίτητη για τη διοίκηση, ώστε να εξασφαλίσει την κατανομή των πόρων της με τρόπο αποτελεσματικό και αξιοκρατικό.
Κρίνουμε, λοιπόν, σκόπιμη την τροποποίηση της νομοθεσίας, ώστε να δοθεί η δυνατότητα από κοινού στους Υπουργούς Εθνικής Άμυνας και Οικονομικών να προσδιορίζουν τον αριθμό των χορηγούμενων καταστάσεων επιβίβασης αναλόγως των εκάστοτε διατιθέμενων πιστώσεων και να καθορίζουν τα κοινωνικοοικονομικά κριτήρια της χορήγησής τους. 
Θεωρώ ότι αυτή η ρύθμιση, εξορθολογίζει τον τρόπο απόδοσης των καταστάσεων επιβίβασης και, για να το ξεκαθαρίσω, μιλάμε για ανακατανομή του ίδιου ποσού που τα τελευταία χρόνια δίνεται για το σκοπό αυτόν. Απλώς θα γίνεται με κοινωνικά κριτήρια. Νομίζω ότι είναι μια δίκαιη ρύθμιση, που αξίζει να στηριχθεί.
Η δεύτερη, αφορά την ειδικότητα έρευνας πληροφορικής αξιωματικών της Πολεμικής Αεροπορίας. Από το 2011, η Πολεμική Αεροπορία είχε αποφασίσει να δημιουργηθεί η ειδικότητα αυτή. Είναι πολύ σημαντική ρύθμιση για την Πολεμική Αεροπορία, για να μη χάνονται τα στελέχη της με εξειδικευμένες γνώσεις.
Η κατανομή των στρατολογικών προστίμων θεωρούμε ότι είναι μια πάρα πολύ σοβαρή ρύθμιση. Η προτεινόμενη διάταξη αφορά την εγγραφή στον προϋπολογισμό του Υπουργείου Εθνικής Άμυνας χρηματικών ποσών που καταβάλλονται προς εξαγορά στρατιωτικών υποχρεώσεων ή ως προστίμων σύμφωνα με τις διατάξεις της στρατολογικής νομοθεσίας.
Αντικείμενο της διάταξης αυτής, είναι η κάλυψη της δαπάνης που απαιτείται για την ανακατάταξη ή επανακατάταξη οπλιτών βραχείας περιόδου και η ισόποση αύξηση της αντίστοιχης πίστωσης.
Θεωρούμε ότι είναι μια πάρα πολύ σημαντική ρύθμιση. Αντιμετωπίζει και καλύπτει ανάγκες του Στρατού και σίγουρα αντιμετωπίζει και τα ζητήματα της έλλειψης φαντάρων που έχουμε. Νομίζω ότι από όλα σχεδόν τα κόμματα έγινε αναφορά στο πρόβλημά μας αυτό. Δεν θέλουμε σε καμμία περίπτωση να συζητήσουμε αύξηση θητείας. Με τον τρόπο αυτόν, λοιπόν, αντιμετωπίζεται το ζήτημα και μπορούμε να προσλάβουμε ένα σημαντικό αριθμό, καθώς το ποσό από τα πρόστιμα αυτά ανέρχεται περίπου στο 1,1 εκατομμύρια ευρώ ανά έτος.
Η τέταρτη τροπολογία, αφορά τις άδειες εργασίας σεκιούριτι. Με βάση το νομικό πλαίσιο που καθορίζει τις άδειες εργασίας του προσωπικού που εργάζεται στις επιχειρήσεις παροχής υπηρεσιών ασφαλείας, εξουσιοδοτούνται οι συναρμόδιοι Υπουργοί για τον καθορισμό των τίτλων επαγγελματικής κατάρτισης που απαιτούνται για την έκδοση των αδειών αυτών.
Έχοντας υπ’ όψιν ότι στις Ένοπλες Δυνάμεις απασχολείται προσωπικό με καθήκοντα κατ’ εξοχήν φυσικής ασφάλειας και φύλαξης χώρων, εγκαταστάσεων και προσώπων, με αυξημένες μάλιστα απαιτήσεις και προδιαγραφές, η προσθήκη των αντιστοίχων τίτλων επαγγελματικής κατάρτισης του στρατιωτικού προσωπικού είναι απολύτως απαραίτητη και γι’ αυτόν τον λόγο προσθέτουμε τον Υπουργό Εθνικής Άμυνας –που δεν ήταν μέχρι τώρα- στους συναρμόδιους Υπουργούς που εξουσιοδοτούνται για την έκδοση της απόφασης καθορισμού των τίτλων αυτών, ώστε να δοθεί η δυνατότητα πρόσληψης πρώην στρατιωτικών σε επιχειρήσεις υπηρεσιών ασφαλείας.
Η πέμπτη τροπολογία που καταθέσαμε είναι η τροπολογία που αφορά την εξασφάλιση δυνατότητας καταβολής των δεδουλευμένων στους εργαζομένους των θυγατρικών της ΕΑΣ-ΑΒΕΕ. Ειδικά η ρύθμιση αυτή αφορά τους εργαζομένους στην Κύμη. Είναι δεκαοκτώ μήνες απλήρωτοι. Δεν είχαμε τη δυνατότητα να τους πληρώσουμε, γιατί οποιαδήποτε επιχορήγηση προς την Κύμη θα ήταν παράνομη κρατική ενίσχυση, δεδομένου ότι η Κύμη τα τελευταία επτά χρόνια δεν έχει κανένα συμβόλαιο, δεν έχει καμμία εργασία σε εξέλιξη, ώστε να είναι δυνατόν να πληρωθούν μέσω αυτών οι εργαζόμενοι.
Βρέθηκε η λύση. Μου κάνει εντύπωση που δεν στηρίζετε την καταβολή των δεδουλευμένων στους εργαζομένους αυτούς. Έχει γίνει πολύ μεγάλος αγώνας για να εξασφαλίσουμε αυτήν τη δυνατότητα.",137613,"","ΦΩΤΕΙΝΗ ΓΕΝΝΗΜΑΤΑ",312,"",312
"19273","
"," Δεν το είπαμε αυτό. Μην το κάνετε έτσι. Είπαμε για την τελευταία παράγραφο, που λέει για την εκκαθάριση.",137614,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19274","
"," Η τελευταία παράγραφος, που αφορά την εκκαθάριση…",137615,"","ΦΩΤΕΙΝΗ ΓΕΝΝΗΜΑΤΑ",312,"",312
"19275","
"," Δεν την έχουμε ψηφίσει. Ψηφίζουμε την καταβολή των δεδουλευμένων.",137616,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19276","
"," Άρα, την ψηφίζετε τη συγκεκριμένη ρύθμιση.",137617,"","ΦΩΤΕΙΝΗ ΓΕΝΝΗΜΑΤΑ",312,"",312
"19277","
"," Το πρώτο κομμάτι.",137618,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19278","
"," Καταγράφετε τη διαφωνία σας ως προς την εκκαθάριση αλλά ψηφίζετε τη ρύθμιση, γιατί δεν ακούστηκε έτσι.",137619,"","ΦΩΤΕΙΝΗ ΓΕΝΝΗΜΑΤΑ",312,"",312
"19279","
"," Δεν θα μας σύρετε και στην εκκαθάριση. Δεν θα μας σύρετε σε έξι μήνες να απολυθούν.",137620,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19280"," 
"," Να έρθω τώρα στις τροπολογίες που γίνονται δεκτές. Ξεκινάω από τις υπουργικές τροπολογίες.
Προφανώς γίνονται δεκτές οι τροπολογίες του Υπουργείου Εθνικής Άμυνας. Γίνεται δεκτή η τροπολογία με γενικό αριθμό 1608 και ειδικό 26, για τις καταστάσεις επιβίβασης, την ειδικότητα έρευνας πληροφορικής αξιωματικών της Πολεμικής Αεροπορίας, την κατανομή των στρατολογικών προστίμων και τις άδειες εργασίας σε εταιρείες σεκιούριτι.
Επίσης, γίνεται δεκτή η τροπολογία του Υπουργείου Εθνικής Άμυνας με γενικό αριθμό 1609 και ειδικό 27, που αφορά την καταβολή δεδουλευμένων εργαζομένων σε θυγατρικές των ΕΑΣ.
Γίνεται δεκτή η τροπολογία του Υπουργείο Εσωτερικών και Οικονομικών με γενικό αριθμό 1616 και ειδικό 33 και αφορά την εξόφληση οφειλών φορέων της γενικής κυβέρνησης του Νομού Αττικής προς τη ΔΕΗ. 
Επίσης, γίνεται δεκτή η τροπολογία του Υπουργείου Υποδομών, Μεταφορών και Δικτύων με γενικό αριθμό 1614 και ειδικό 31, όπως διαμορφώθηκε μετά τη νομοτεχνική βελτίωση που έκανε ο αρμόδιος Υπουργός.
Γίνεται δεκτή η τροπολογία του Υπουργείου Παιδείας με γενικό αριθμό 1591 και ειδικό 13, σχετικά με την παράταση ισχύος άδειας ίδρυσης λειτουργίας ιδιωτικών σχολείων.
Επίσης, γίνεται δεκτή η τροπολογία του Υπουργείου Δημόσιας Τάξης με γενικό αριθμό 1594 και ειδικό 16, σχετικά με την εισαγωγή ιδιωτών στη Σχολή Αστυφυλάκων και Αξιωματικών της Ελληνικής Αστυνομίας.
Γίνεται δεκτή η τροπολογία του Υπουργείου Εξωτερικών με γενικό αριθμό 1593 και ειδικό 15, σχετικά με την πρόσληψη υπαλλήλων κλάδου εμπορικών οικονομικών υποθέσεων μέσω της Εθνικής Σχολής Δημόσιας Διοίκησης.
Και τέλος, γίνεται δεκτή η τροπολογία του Υπουργείου Πολιτισμού με γενικό αριθμό 1592 και ειδικό 14, σχετικά με την ειδική πρόσθετη αμοιβή σε καταδυτικό προσωπικό.
Και περνάω στις βουλευτικές τροπολογίες που γίνονται δεκτές.
Γίνεται δεκτή η τροπολογία με γενικό αριθμό 1598 και ειδικό 20 του κ. Κεφαλογιάννη, η οποία δίνει τη δυνατότητα σε μερίδα εργαζομένων των ΕΑΣ να συμμετέχουν στο πρόγραμμα εθελουσίας εξόδου. Θεωρούμε ότι είναι πολύ σημαντική. Βοηθά σημαντικά στην επιτυχία του προγράμματος και την αποδεχόμαστε.
Επίσης, γίνεται δεκτή η τροπολογία του κ. Ρήγα με γενικό αριθμό 1611 και ειδικό 29, που αφορά την καταβολή δεδουλευμένων σε εργαζόμενους της εταιρείας «ΝΕΩΡΙΟ ΣΥΡΟΥ». Προφανώς, κατανοώ από την τοποθέτησή του ότι αυτό ήταν και το πνεύμα του Βουλευτή που την κατέθεσε, ότι δηλαδή η τροπολογία αυτή αφορά την υποχρεωτική καταβολή των δεδουλευμένων στους εργαζόμενους και γι’ αυτό γίνεται αποδεκτή με αυτό ακριβώς το πνεύμα.
Γίνεται επίσης αποδεκτή η τροπολογία της κ. Γιαννακάκη με γενικό αριθμό 1606 και ειδικό 25, με την οποία ευθυγραμμίζεται το ρυθμιστικό πλαίσιο των αναβολών με τις σύγχρονες αντιλήψεις σχετικά με τις ειδικές εκπαιδευτικές ανάγκες και δίνει τη δυνατότητα παράτασης δύο ετών στις αναβολές σε άτομα που αντιμετωπίζουν τέτοια προβλήματα.
Γίνεται δεκτή η τροπολογία του κ. Τριαντάφυλλου με γενικό αριθμό 1603 και ειδικό 24, σχετικά με τη διατήρηση των δικαιωμάτων για θεμελίωση και κατοχύρωση συνταξιοδοτικού δικαιώματος των εργαζομένων των ΕΑΣ που κάνουν χρήση του προγράμματος εθελουσίας εξόδου. Θεωρούμε ότι είναι πολύ σημαντικό και δίκαιο να κατοχυρώσουν τα δικαιώματα αυτά, με βάση τα δεδομένα που ισχύουν τη στιγμή που κάνουν χρήση του προγράμματος εθελουσίας εξόδου.
Επίσης, γίνεται αποδεκτή η τροπολογία του κ. Σαλτούρου και του κ. Κεφαλογιάννη με γενικό αριθμό 1602 και ειδικό 23, που αφορά την αναστολή ποινικής δίωξης της διοίκησης των ΕΑΣ. Όμως θέλω εδώ να διευκρινίσω, για να μην υπάρξει πάλι καμμία παρανόηση, ότι η αναστολή ποινικής δίωξης της διοίκησης των ΕΑΣ αφορά συγκεκριμένες φορολογικές και ασφαλιστικές εκκρεμότητες της εταιρείας και έχει χρονικό περιορισμό ο οποίος λήγει κατά τη διάσπαση της εταιρείας.
Άρα, η κάλυψη αφορά αυτό το διάστημα μέχρι τη διάσπαση της εταιρείας και μόνο για τις συγκεκριμένες οφειλές. 
Τώρα, όσον αφορά τις υπόλοιπες βουλευτικές τροπολογίες, δεν γίνονται αποδεκτές. Απλώς όσον αφορά το θέμα του ΚΚΕ, επαναλαμβάνω ότι είναι ξεχωριστό ζήτημα και δεν αφορά τις τροπολογίες και το νομοσχέδιο αλλά αφορά κοινή υπουργική απόφαση.
Σας ευχαριστώ πολύ.",137621,"","ΦΩΤΕΙΝΗ ΓΕΝΝΗΜΑΤΑ",312,"",312
"19281"," 
"," Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και των τροπολογιών του νομοσχεδίου του Υπουργείου Εθνικής Άμυνας: «Φάροι, Στρατολογία και άλλες διατάξεις» και θα γίνει η ψήφισή τους χωριστά. 
Ερωτάται το Τμήμα: Γίνεται δεκτό το νομοσχέδιο επί της αρχής;",137622,"Chairman","ΠΡΟΕΔΡΕΥΩΝ",175,"",175
"19282"," 
"," Δεκτό, δεκτό.",137623,"","ΠΟΛΛΟΙ ΒΟΥΛΕΥΤΕΣ",NA,"",NA
"19283","
"," Παρών.",137624,""," ΠΑΥΛΟΣ ΧΑΙΚΑΛΗΣ",288,"",288
"19284","
"," Συνεπώς το νομοσχέδιο του Υπουργείου Εθνικής Άμυνας: «Φάροι, Στρατολογία και άλλες διατάξεις» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων. 
Ερωτάται το Τμήμα: Γίνεται δεκτό το άρθρο 1 ως έχει;",137625,"Chairman","ΠΡΟΕΔΡΕΥΩΝ",175,"",175
"19285"," 
"," Δεκτό, δεκτό.",137626,"","ΠΟΛΛΟΙ ΒΟΥΛΕΥΤΕΣ",NA,"",NA
"19286"," 
"," Παρών.",137627,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19287","
"," Κατά πλειοψηφία.",137628,""," ΧΡΗΣΤΟΣ ΚΑΤΣΩΤΗΣ",113,"",113
"19288"," 
"," Κατά πλειοψηφία.",137629,""," ΓΕΩΡΓΙΟΣ ΝΤΑΒΡΗΣ",209,"",209
"19289","
"," Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 2 ως έχει;",137630,"Chairman","ΠΡΟΕΔΡΕΥΩΝ",175,"",175
"19290"," 
"," Δεκτό, δεκτό.",137631,"","ΠΟΛΛΟΙ ΒΟΥΛΕΥΤΕΣ",NA,"",NA
"19291","
"," Κατά πλειοψηφία.",137632,""," ΧΡΗΣΤΟΣ ΚΑΤΣΩΤΗΣ",113,"",113
"19292","
"," Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 3 ως έχει;",137633,"Chairman","ΠΡΟΕΔΡΕΥΩΝ",175,"",175
"19293","
"," Δεκτό, δεκτό.",137634,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19294","
"," Συνεπώς το άρθρο 3 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 4 ως έχει;",137635,"Chairman","ΠΡΟΕΔΡΕΥΩΝ",175,"",175
"19295"," 
"," Δεκτό, δεκτό.",137636,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19296","
"," Συνεπώς το άρθρο 4 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 5 ως έχει;",137637,"Chairman","ΠΡΟΕΔΡΕΥΩΝ",175,"",175
"19297","
"," Δεκτό, δεκτό.",137638,"","ΠΟΛΛΟΙ ΒΟΥΛΕΥΤΕΣ",NA,"",NA
"19298","
"," Παρών.",137639,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19299","
"," Παρών.",137640,""," ΠΑΥΛΟΣ ΧΑΙΚΑΛΗΣ",288,"",288
"19300","
"," Παρών.",137641,""," ΧΡΗΣΤΟΣ ΚΑΤΣΩΤΗΣ",113,"",113
"19301","
"," Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 6 ως έχει;",137642,"Chairman","ΠΡΟΕΔΡΕΥΩΝ",175,"",175
"19302"," 
"," Δεκτό, δεκτό.",137643,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19303","
"," Συνεπώς το άρθρο 6 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 7 ως έχει;",137644,"Chairman","ΠΡΟΕΔΡΕΥΩΝ",175,"",175
"19304"," 
"," Δεκτό, δεκτό.",137645,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19305","
"," Συνεπώς το άρθρο 7 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 8 ως έχει;",137646,"Chairman","ΠΡΟΕΔΡΕΥΩΝ",175,"",175
"19306"," 
"," Δεκτό, δεκτό.",137647,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19307","
"," Συνεπώς το άρθρο 8 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 9 ως έχει;",137648,"Chairman","ΠΡΟΕΔΡΕΥΩΝ",175,"",175
"19308"," 
"," Δεκτό, δεκτό.",137649,"","ΠΟΛΛΟΙ ΒΟΥΛΕΥΤΕΣ",NA,"",NA
"19309","
"," Κατά πλειοψηφία.",137650,""," ΧΡΗΣΤΟΣ ΚΑΤΣΩΤΗΣ",113,"",113
"19310","
"," Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 10 ως έχει;",137651,"Chairman","ΠΡΟΕΔΡΕΥΩΝ",175,"",175
"19311"," 
"," Δεκτό, δεκτό.",137652,"","ΠΟΛΛΟΙ ΒΟΥΛΕΥΤΕΣ",NA,"",NA
"19312","
"," Κατά πλειοψηφία.",137653,""," ΧΡΗΣΤΟΣ ΚΑΤΣΩΤΗΣ",113,"",113
"19313","
"," Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Τμήμα: Γίνεται δεκτό το άρθρο 11 ως έχει;",137654,"Chairman","ΠΡΟΕΔΡΕΥΩΝ",175,"",175
"19314"," 
"," Δεκτό, δεκτό.",137655,"","ΠΟΛΛΟΙ ΒΟΥΛΕΥΤΕΣ",NA,"",NA
"19315"," 
"," Κατά πλειοψηφία.",137656,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19316","
"," Κατά πλειοψηφία.",137657,""," ΧΡΗΣΤΟΣ ΚΑΤΣΩΤΗΣ",113,"",113
"19317","
"," Συνεπώς το άρθρο 11 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 12 ως έχει;",137658,"Chairman","ΠΡΟΕΔΡΕΥΩΝ",175,"",175
"19318"," 
"," Δεκτό, δεκτό.",137659,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19319","
"," Συνεπώς το άρθρο 12 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 13 ως έχει;",137660,"Chairman","ΠΡΟΕΔΡΕΥΩΝ",175,"",175
"19320"," 
"," Δεκτό, δεκτό.",137661,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19321","
"," Συνεπώς το άρθρο 13 έγινε δεκτό ως έχει ομοφώνως.
Ερωτάται το Τμήμα: Γίνεται δεκτό το άρθρο 14 ως έχει;",137662,"Chairman","ΠΡΟΕΔΡΕΥΩΝ",175,"",175
"19322"," 
"," Δεκτό, δεκτό.",137663,"","ΠΟΛΛΟΙ ΒΟΥΛΕΥΤΕΣ",NA,"",NA
"19323","
"," Παρών.",137664,""," ΧΡΗΣΤΟΣ ΚΑΤΣΩΤΗΣ",113,"",113
"19324","
"," Συνεπώς το άρθρο 14 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 15 ως έχει;",137665,"Chairman","ΠΡΟΕΔΡΕΥΩΝ",175,"",175
"19325"," 
"," Δεκτό, δεκτό.",137666,"","ΠΟΛΛΟΙ ΒΟΥΛΕΥΤΕΣ",NA,"",NA
"19326","
"," Παρών.",137667,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19327","
"," Κατά πλειοψηφία.",137668,""," ΧΡΗΣΤΟΣ ΚΑΤΣΩΤΗΣ",113,"",113
"19328","
"," Συνεπώς το άρθρο 15 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 16 ως έχει;",137669,"Chairman","ΠΡΟΕΔΡΕΥΩΝ",175,"",175
"19329"," 
"," Δεκτό, δεκτό.",137670,"","ΠΟΛΛΟΙ ΒΟΥΛΕΥΤΕΣ",NA,"",NA
"19330","
"," Κατά πλειοψηφία.",137671,""," ΧΡΗΣΤΟΣ ΚΑΤΣΩΤΗΣ",113,"",113
"19331","
"," Συνεπώς το άρθρο 16 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 17 ως έχει;",137672,"Chairman","ΠΡΟΕΔΡΕΥΩΝ",175,"",175
"19332"," 
"," Δεκτό, δεκτό.",137673,"","ΠΟΛΛΟΙ ΒΟΥΛΕΥΤΕΣ",NA,"",NA
"19333","
"," Κατά πλειοψηφία.",137674,""," ΧΡΗΣΤΟΣ ΚΑΤΣΩΤΗΣ",113,"",113
"19334","
"," Συνεπώς το άρθρο 17 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 18 ως έχει;",137675,"Chairman","ΠΡΟΕΔΡΕΥΩΝ",175,"",175
"19335"," 
"," Δεκτό, δεκτό.",137676,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19336","
"," Συνεπώς το άρθρο 18 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 19 ως έχει;",137677,"Chairman","ΠΡΟΕΔΡΕΥΩΝ",175,"",175
"19337"," 
"," Δεκτό, δεκτό.",137678,"","ΠΟΛΛΟΙ ΒΟΥΛΕΥΤΕΣ",NA,"",NA
"19338","
"," Παρών.",137679,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19339","
"," Συνεπώς το άρθρο 19 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 20, όπως τροποποιήθηκε από την κυρία Υπουργό;",137680,"Chairman","ΠΡΟΕΔΡΕΥΩΝ",175,"",175
"19340"," 
"," Δεκτό, δεκτό.",137681,"","ΠΟΛΛΟΙ ΒΟΥΛΕΥΤΕΣ",NA,"",NA
"19341","
"," Παρών.",137682,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19342","
"," Κατά πλειοψηφία.",137683,""," ΧΡΗΣΤΟΣ ΚΑΤΣΩΤΗΣ",113,"",113
"19343"," 
"," Κατά πλειοψηφία.",137684,""," ΓΕΩΡΓΙΟΣ ΝΤΑΒΡΗΣ",209,"",209
"19344","
"," Συνεπώς το άρθρο 20 έγινε δεκτό, όπως τροποποιήθηκε από την κυρία Υπουργό, κατά πλειοψηφία.
Ερωτάται το Τμήμα: Γίνεται δεκτό το άρθρο 21 ως έχει;",137685,"Chairman","ΠΡΟΕΔΡΕΥΩΝ",175,"",175
"19345"," 
"," Δεκτό, δεκτό.",137686,"","ΠΟΛΛΟΙ ΒΟΥΛΕΥΤΕΣ",NA,"",NA
"19346","
"," Κατά πλειοψηφία.",137687,""," ΧΡΗΣΤΟΣ ΚΑΤΣΩΤΗΣ",113,"",113
"19347","
"," Συνεπώς το άρθρο 21 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 22 ως έχει;",137688,"Chairman","ΠΡΟΕΔΡΕΥΩΝ",175,"",175
"19348"," 
"," Δεκτό, δεκτό.",137689,"","ΠΟΛΛΟΙ ΒΟΥΛΕΥΤΕΣ",NA,"",NA
"19349"," 
"," Κατά πλειοψηφία.",137690,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19350"," 
"," Κατά πλειοψηφία.",137691,""," ΓΕΩΡΓΙΟΣ ΝΤΑΒΡΗΣ",209,"",209
"19351","
"," Συνεπώς το άρθρο 22 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 23 ως έχει;",137692,"Chairman","ΠΡΟΕΔΡΕΥΩΝ",175,"",175
"19352"," 
"," Δεκτό, δεκτό.",137693,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19353","
"," Συνεπώς το άρθρο 23 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 24 ως έχει;",137694,"Chairman","ΠΡΟΕΔΡΕΥΩΝ",175,"",175
"19354"," 
"," Δεκτό, δεκτό.",137695,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19355","
"," Συνεπώς το άρθρο 24 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 25 ως έχει;",137696,"Chairman","ΠΡΟΕΔΡΕΥΩΝ",175,"",175
"19356"," 
"," Δεκτό, δεκτό.",137697,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19357","
"," Συνεπώς το άρθρο 25 έγινε δεκτό ομοφώνως. 
Ερωτάται το Τμήμα: Γίνεται δεκτό το άρθρο 26 ως έχει;",137698,"Chairman","ΠΡΟΕΔΡΕΥΩΝ",175,"",175
"19358"," 
"," Δεκτό, δεκτό.",137699,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19359","
"," Συνεπώς το άρθρο 26 έγινε δεκτό ομοφώνως. 
Ερωτάται το Τμήμα: Γίνεται δεκτό το άρθρο 27 ως έχει;",137700,"Chairman","ΠΡΟΕΔΡΕΥΩΝ",175,"",175
"19360"," 
"," Δεκτό, δεκτό.",137701,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19361","
"," Συνεπώς το άρθρο 27 έγινε δεκτό ομοφώνως. 
Ερωτάται το Τμήμα: Γίνεται δεκτό το άρθρο 28 ως έχει;",137702,"Chairman","ΠΡΟΕΔΡΕΥΩΝ",175,"",175
"19362"," 
"," Δεκτό, δεκτό.",137703,"","ΠΟΛΛΟΙ ΒΟΥΛΕΥΤΕΣ",NA,"",NA
"19363"," 
"," Κατά πλειοψηφία.",137704,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19364","
"," Κατά πλειοψηφία.",137705,""," ΓΕΩΡΓΙΟΣ ΝΤΑΒΡΗΣ",209,"",209
"19365","
"," Συνεπώς το άρθρο 28 έγινε δεκτό, ως έχει, κατά πλειοψηφία. 
Ερωτάται το Τμήμα: Γίνεται δεκτό το άρθρο 29 ως έχει;",137706,"Chairman","ΠΡΟΕΔΡΕΥΩΝ",175,"",175
"19366"," 
"," Δεκτό, δεκτό.",137707,"","ΠΟΛΛΟΙ ΒΟΥΛΕΥΤΕΣ",NA,"",NA
"19367"," 
"," Κατά πλειοψηφία.",137708,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19368","
"," Κατά πλειοψηφία.",137709,""," ΓΕΩΡΓΙΟΣ ΝΤΑΒΡΗΣ",209,"",209
"19369","
"," Συνεπώς το άρθρο 29 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 30 όπως τροποποιήθηκε από την κυρία Υπουργό;",137710,"Chairman","ΠΡΟΕΔΡΕΥΩΝ",175,"",175
"19370"," 
"," Δεκτό, δεκτό.",137711,"","ΠΟΛΛΟΙ ΒΟΥΛΕΥΤΕΣ",NA,"",NA
"19371"," 
"," Παρών.",137712,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19372","
"," Κατά πλειοψηφία.",137713,""," ΓΕΩΡΓΙΟΣ ΝΤΑΒΡΗΣ",209,"",209
"19373","
"," Συνεπώς το άρθρο 30 έγινε δεκτό όπως τροποποιήθηκε από την κυρία Υπουργό κατά πλειοψηφία.
Ερωτάται το Τμήμα: Γίνεται δεκτό το άρθρο 31 ως έχει;",137714,"Chairman","ΠΡΟΕΔΡΕΥΩΝ",175,"",175
"19374"," 
"," Δεκτό, δεκτό.",137715,"","ΠΟΛΛΟΙ ΒΟΥΛΕΥΤΕΣ",NA,"",NA
"19375"," 
"," Κατά πλειοψηφία.",137716,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19376","
"," Κατά πλειοψηφία.",137717,""," ΓΕΩΡΓΙΟΣ ΝΤΑΒΡΗΣ",209,"",209
"19377","
"," Συνεπώς το άρθρο 31 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 32 όπως τροποποιήθηκε από την κυρία Υπουργό;",137718,"Chairman","ΠΡΟΕΔΡΕΥΩΝ",175,"",175
"19378"," 
"," Δεκτό, δεκτό.",137719,"","ΠΟΛΛΟΙ ΒΟΥΛΕΥΤΕΣ",NA,"",NA
"19379"," 
"," Παρών.",137720,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19380","
"," Κατά πλειοψηφία.",137721,""," ΓΕΩΡΓΙΟΣ ΝΤΑΒΡΗΣ",209,"",209
"19381","
"," Συνεπώς το άρθρο 32 έγινε δεκτό όπως τροποποιήθηκε από την κυρία Υπουργό  κατά πλειοψηφία.
Ερωτάται το Τμήμα: Γίνεται δεκτό το άρθρο 33 ως έχει;",137722,"Chairman","ΠΡΟΕΔΡΕΥΩΝ",175,"",175
"19382"," 
"," Δεκτό, δεκτό.",137723,"","ΠΟΛΛΟΙ ΒΟΥΛΕΥΤΕΣ",NA,"",NA
"19383"," 
"," Παρών.",137724,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19384","
"," Συνεπώς το άρθρο 33 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 34 ως έχει;",137725,"Chairman","ΠΡΟΕΔΡΕΥΩΝ",175,"",175
"19385"," 
"," Δεκτό, δεκτό.",137726,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19386","
"," Συνεπώς το άρθρο 34 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 35 ως έχει;",137727,"Chairman","ΠΡΟΕΔΡΕΥΩΝ",175,"",175
"19387"," 
"," Δεκτό, δεκτό.",137728,"","ΠΟΛΛΟΙ ΒΟΥΛΕΥΤΕΣ",NA,"",NA
"19388","
"," Παρών.",137729,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19389","
"," Παρών.",137730,""," ΧΡΗΣΤΟΣ ΚΑΤΣΩΤΗΣ",113,"",113
"19390","
"," Συνεπώς το άρθρο 35 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 36 ως έχει;",137731,"Chairman","ΠΡΟΕΔΡΕΥΩΝ",175,"",175
"19391"," 
"," Δεκτό, δεκτό.",137732,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19392","
"," Συνεπώς το άρθρο 36 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 37 ως έχει;",137733,"Chairman","ΠΡΟΕΔΡΕΥΩΝ",175,"",175
"19393"," 
"," Δεκτό, δεκτό.",137734,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19394","
"," Συνεπώς το άρθρο 37 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 38 ως έχει;",137735,"Chairman","ΠΡΟΕΔΡΕΥΩΝ",175,"",175
"19395"," 
"," Δεκτό, δεκτό.",137736,"","ΠΟΛΛΟΙ ΒΟΥΛΕΥΤΕΣ",NA,"",NA
"19396"," 
"," Κατά πλειοψηφία.",137737,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19397","
"," Κατά πλειοψηφία.",137738,""," ΧΡΗΣΤΟΣ ΚΑΤΣΩΤΗΣ",113,"",113
"19398","
"," Κατά πλειοψηφία.",137739,""," ΓΕΩΡΓΙΟΣ ΝΤΑΒΡΗΣ",209,"",209
"19399","
"," Συνεπώς το άρθρο 38 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 39 ως έχει;",137740,"Chairman","ΠΡΟΕΔΡΕΥΩΝ",175,"",175
"19400"," 
"," Δεκτό, δεκτό.",137741,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19401","
"," Συνεπώς το άρθρο 39 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 40 ως έχει;",137742,"Chairman","ΠΡΟΕΔΡΕΥΩΝ",175,"",175
"19402"," 
"," Δεκτό, δεκτό.",137743,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19403","
"," Συνεπώς το άρθρο 40 έγινε δεκτό, ως έχει, ομοφώνως. 
Ερωτάται το Τμήμα: Γίνεται δεκτό το άρθρο 41 ως έχει;",137744,"Chairman","ΠΡΟΕΔΡΕΥΩΝ",175,"",175
"19404"," 
"," Δεκτό, δεκτό.",137745,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19405","
"," Συνεπώς το άρθρο 41 έγινε δεκτό, ως έχει, ομοφώνως.
Ερωτάται το Τμήμα: Γίνεται δεκτό το άρθρο 42 ως έχει;",137746,"Chairman","ΠΡΟΕΔΡΕΥΩΝ",175,"",175
"19406"," 
"," Δεκτό, δεκτό.",137747,"","ΠΟΛΛΟΙ ΒΟΥΛΕΥΤΕΣ",NA,"",NA
"19407"," 
"," Κατά πλειοψηφία.",137748,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19408","
"," Παρών.",137749,""," ΧΡΗΣΤΟΣ ΚΑΤΣΩΤΗΣ",113,"",113
"19409","
"," Κατά πλειοψηφία.",137750,""," ΓΕΩΡΓΙΟΣ ΝΤΑΒΡΗΣ",209,"",209
"19410","
"," Συνεπώς το άρθρο 42 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 43 ως έχει;",137751,"Chairman","ΠΡΟΕΔΡΕΥΩΝ",175,"",175
"19411"," 
"," Δεκτό, δεκτό.",137752,"","ΠΟΛΛΟΙ ΒΟΥΛΕΥΤΕΣ",NA,"",NA
"19412"," 
"," Παρών.",137753,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19413","
"," Κατά πλειοψηφία.",137754,""," ΧΡΗΣΤΟΣ ΚΑΤΣΩΤΗΣ",113,"",113
"19414","
"," Κατά πλειοψηφία.",137755,""," ΓΕΩΡΓΙΟΣ ΝΤΑΒΡΗΣ",209,"",209
"19415","
"," Συνεπώς, το άρθρο 43 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 44 ως έχει;",137756,"Chairman","ΠΡΟΕΔΡΕΥΩΝ",175,"",175
"19416"," 
"," Δεκτό, δεκτό.",137757,"","ΠΟΛΛΟΙ ΒΟΥΛΕΥΤΕΣ",NA,"",NA
"19417","
"," Παρών.",137758,""," ΠΑΥΛΟΣ ΧΑΙΚΑΛΗΣ",288,"",288
"19418","
"," Συνεπώς το άρθρο 44 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 45 ως έχει;",137759,"Chairman","ΠΡΟΕΔΡΕΥΩΝ",175,"",175
"19419"," 
"," Δεκτό, δεκτό.",137760,"","ΠΟΛΛΟΙ ΒΟΥΛΕΥΤΕΣ",NA,"",NA
"19420","
"," Συνεπώς το άρθρο 45 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 46 όπως τροποποιήθηκε από την κυρία Υπουργό;",137761,"Chairman","ΠΡΟΕΔΡΕΥΩΝ",175,"",175
"19421"," 
"," Δεκτό, δεκτό.",137762,"","ΠΟΛΛΟΙ ΒΟΥΛΕΥΤΕΣ",NA,"",NA
"19422"," 
"," Κατά πλειοψηφία.",137763,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19423","
"," Κατά πλειοψηφία.",137764,""," ΧΡΗΣΤΟΣ ΚΑΤΣΩΤΗΣ",113,"",113
"19424","
"," Κατά πλειοψηφία.",137765,""," ΓΕΩΡΓΙΟΣ ΝΤΑΒΡΗΣ",209,"",209
"19425","
"," Συνεπώς το άρθρο 46 έγινε δεκτό όπως τροποποιήθηκε από την κυρία Υπουργό κατά πλειοψηφία.
Ερωτάται το Τμήμα: Γίνεται δεκτό το άρθρο 47 ως έχει;",137766,"Chairman","ΠΡΟΕΔΡΕΥΩΝ",175,"",175
"19426"," 
"," Δεκτό, δεκτό.",137767,"","ΠΟΛΛΟΙ ΒΟΥΛΕΥΤΕΣ",NA,"",NA
"19427"," 
"," Κατά πλειοψηφία.",137768,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19428","
"," Κατά πλειοψηφία.",137769,""," ΓΕΩΡΓΙΟΣ ΝΤΑΒΡΗΣ",209,"",209
"19429","
"," Συνεπώς το άρθρο 47 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτό το άρθρο 48 ως έχει;",137770,"Chairman","ΠΡΟΕΔΡΕΥΩΝ",175,"",175
"19430"," 
"," Δεκτό, δεκτό.",137771,"","ΠΟΛΛΟΙ ΒΟΥΛΕΥΤΕΣ",NA,"",NA
"19431"," 
"," Κατά πλειοψηφία.",137772,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19432","
"," Κατά πλειοψηφία.",137773,""," ΓΕΩΡΓΙΟΣ ΝΤΑΒΡΗΣ",209,"",209
"19433","
"," Συνεπώς το άρθρο 48 έγινε δεκτό, ως έχει, κατά πλειοψηφία.
Ερωτάται το Τμήμα: Γίνεται δεκτή η τροπολογία με γενικό αριθμό 1591 και ειδικό 13 ως έχει;",137774,"Chairman","ΠΡΟΕΔΡΕΥΩΝ",175,"",175
"19434","
"," Δεκτή, δεκτή.",137775,"","ΠΟΛΛΟΙ ΒΟΥΛΕΥΤΕΣ",NA,"",NA
"19435","
"," Κατά πλειοψηφία.",137776,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19436","
"," Κατά πλειοψηφία.",137777,""," ΠΑΥΛΟΣ ΧΑΙΚΑΛΗΣ",288,"",288
"19437","
"," Παρών.",137778,""," ΧΡΗΣΤΟΣ ΚΑΤΣΩΤΗΣ",113,"",113
"19438","
"," Συνεπώς η τροπολογία με γενικό αριθμό 1591 και ειδικό 13 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1592 και ειδικό 14 ως έχει;",137779,"Chairman","ΠΡΟΕΔΡΕΥΩΝ",175,"",175
"19439","
"," Δεκτή, δεκτή.",137780,"","ΠΟΛΛΟΙ ΒΟΥΛΕΥΤΕΣ",NA,"",NA
"19440","
"," Παρών.",137781,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19441","
"," Παρών.",137782,""," ΓΕΩΡΓΙΟΣ ΝΤΑΒΡΗΣ",209,"",209
"19442"," 
"," Συνεπώς η τροπολογία με γενικό αριθμό 1592 και ειδικό 14 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1593 και ειδικό 15 όπως τροποποιήθηκε από την κυρία Υπουργό;",137783,"Chairman","ΠΡΟΕΔΡΕΥΩΝ",175,"",175
"19443","
"," Δεκτή, δεκτή.",137784,"","ΠΟΛΛΟΙ ΒΟΥΛΕΥΤΕΣ",NA,"",NA
"19444","
"," Κατά πλειοψηφία.",137785,""," ΧΡΗΣΤΟΣ ΚΑΤΣΩΤΗΣ",113,"",113
"19445","
"," Συνεπώς η τροπολογία με γενικό αριθμό 1593 και ειδικό 15 έγινε δεκτή όπως τροποποιήθηκε από την κυρία Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1594 και ειδικό 16 ως έχει;",137786,"Chairman","ΠΡΟΕΔΡΕΥΩΝ",175,"",175
"19446","
"," Δεκτή, δεκτή.",137787,"","ΠΟΛΛΟΙ ΒΟΥΛΕΥΤΕΣ",NA,"",NA
"19447","
"," Κατά πλειοψηφία.",137788,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19448"," 
"," Συνεπώς η τροπολογία με γενικό αριθμό 1594 και ειδικό 16 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1608 και ειδικό 26 ως έχει;",137789,"Chairman","ΠΡΟΕΔΡΕΥΩΝ",175,"",175
"19449","
"," Δεκτή, δεκτή.",137790,"","ΠΟΛΛΟΙ ΒΟΥΛΕΥΤΕΣ",NA,"",NA
"19450","
"," Κατά πλειοψηφία.",137791,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19451","
"," Κατά πλειοψηφία.",137792,""," ΧΡΗΣΤΟΣ ΚΑΤΣΩΤΗΣ",113,"",113
"19452"," 
"," Συνεπώς η τροπολογία με γενικό αριθμό 1608 και ειδικό 26 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1609 και ειδικό 27 ως έχει;",137793,"Chairman","ΠΡΟΕΔΡΕΥΩΝ",175,"",175
"19453","
"," Δεκτή, δεκτή.",137794,"","ΠΟΛΛΟΙ ΒΟΥΛΕΥΤΕΣ",NA,"",NA
"19454","
"," Κατά πλειοψηφία.",137795,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19455","
"," Κατά πλειοψηφία.",137796,""," ΧΡΗΣΤΟΣ ΚΑΤΣΩΤΗΣ",113,"",113
"19456"," 
"," Συνεπώς η τροπολογία με γενικό αριθμό 1609 και ειδικό 27 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1614 και ειδικό 31 όπως τροποποιήθηκε από τον κύριο Υπουργό;",137797,"Chairman","ΠΡΟΕΔΡΕΥΩΝ",175,"",175
"19457","
"," Δεκτή, δεκτή.",137798,"","ΠΟΛΛΟΙ ΒΟΥΛΕΥΤΕΣ",NA,"",NA
"19458","
"," Κατά πλειοψηφία.",137799,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19459","
"," Κατά πλειοψηφία.",137800,""," ΠΑΥΛΟΣ ΧΑΙΚΑΛΗΣ",288,"",288
"19460","
"," Κατά πλειοψηφία.",137801,""," ΧΡΗΣΤΟΣ ΚΑΤΣΩΤΗΣ",113,"",113
"19461","
"," Παρών.",137802,""," ΓΕΩΡΓΙΟΣ ΝΤΑΒΡΗΣ",209,"",209
"19462"," 
"," Συνεπώς η τροπολογία με γενικό αριθμό 1614 και ειδικό 31 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1616 και ειδικό 33 ως έχει;",137803,"Chairman","ΠΡΟΕΔΡΕΥΩΝ",175,"",175
"19463","
"," Δεκτή, δεκτή.",137804,"","ΠΟΛΛΟΙ ΒΟΥΛΕΥΤΕΣ",NA,"",NA
"19464","
"," Κατά πλειοψηφία.",137805,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19465","
"," Κατά πλειοψηφία.",137806,""," ΧΡΗΣΤΟΣ ΚΑΤΣΩΤΗΣ",113,"",113
"19466","
"," Παρών.",137807,""," ΓΕΩΡΓΙΟΣ ΝΤΑΒΡΗΣ",209,"",209
"19467"," 
"," Συνεπώς η τροπολογία με γενικό αριθμό 1616 και ειδικό 33 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1598 και ειδικό 20 ως έχει;",137808,"Chairman","ΠΡΟΕΔΡΕΥΩΝ",175,"",175
"19468","
"," Δεκτή, δεκτή.",137809,"","ΠΟΛΛΟΙ ΒΟΥΛΕΥΤΕΣ",NA,"",NA
"19469","
"," Κατά πλειοψηφία.",137810,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19470","
"," Κατά πλειοψηφία.",137811,""," ΠΑΥΛΟΣ ΧΑΙΚΑΛΗΣ",288,"",288
"19471","
"," Κατά πλειοψηφία.",137812,""," ΧΡΗΣΤΟΣ ΚΑΤΣΩΤΗΣ",113,"",113
"19472","
"," Κατά πλειοψηφία.",137813,""," ΓΕΩΡΓΙΟΣ ΝΤΑΒΡΗΣ",209,"",209
"19473"," 
"," Συνεπώς η τροπολογία με γενικό αριθμό 1598 και ειδικό 20 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1602 και ειδικό 23 ως έχει;",137814,"Chairman","ΠΡΟΕΔΡΕΥΩΝ",175,"",175
"19474","
"," Δεκτή, δεκτή.",137815,"","ΠΟΛΛΟΙ ΒΟΥΛΕΥΤΕΣ",NA,"",NA
"19475","
"," Κατά πλειοψηφία.",137816,""," ΒΑΣΙΛΕΙΟΣ ΧΑΤΖΗΛΑΜΠΡΟΥ",294,"",294
"19476","
"," Παρών.",137817,""," ΠΑΥΛΟΣ ΧΑΙΚΑΛΗΣ",288,"",288
"19477","
"," Κατά πλειοψηφία.",137818,""," ΧΡΗΣΤΟΣ ΚΑΤΣΩΤΗΣ",113,"",113
"19478","
"," Κατά πλειοψηφία.",137819,""," ΓΕΩΡΓΙΟΣ ΝΤΑΒΡΗΣ",209,"",209
"19479","
"," Συνεπώς η τροπολογία με γενικό αριθμό 1602 και ειδικό 23 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1603 και ειδικό 24 ως έχει;",137820,"Chairman","ΠΡΟΕΔΡΕΥΩΝ",175,"",175
"19480","
"," Δεκτή, δεκτή.",137821,"","ΠΟΛΛΟΙ ΒΟΥΛΕΥΤΕΣ",NA,"",NA
"19481","
"," Παρών.",137822,""," ΠΑΥΛΟΣ ΧΑΙΚΑΛΗΣ",288,"",288
"19482","
"," Παρών.",137823,""," ΧΡΗΣΤΟΣ ΚΑΤΣΩΤΗΣ",113,"",113
"19483","
"," Κατά πλειοψηφία.",137824,""," ΓΕΩΡΓΙΟΣ ΝΤΑΒΡΗΣ",209,"",209
"19484","
"," Συνεπώς η τροπολογία με γενικό αριθμό 1603 και ειδικό 24 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1606 και ειδικό 25 ως έχει;",137825,"Chairman","ΠΡΟΕΔΡΕΥΩΝ",175,"",175
"19485","
"," Δεκτή, δεκτή.",137826,"","ΠΟΛΛΟΙ ΒΟΥΛΕΥΤΕΣ",NA,"",NA
"19486","
"," Παρών.",137827,""," ΓΕΩΡΓΙΟΣ ΝΤΑΒΡΗΣ",209,"",209
"19487"," 
"," Συνεπώς η τροπολογία με γενικό αριθμό 1606 και ειδικό 25 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Τμήμα: Γίνεται δεκτή η τροπολογία με γενικό αριθμό 1611 και ειδικό 29 ως έχει;",137828,"Chairman","ΠΡΟΕΔΡΕΥΩΝ",175,"",175
"19488","
"," Δεκτή, δεκτή.",137829,"","ΠΟΛΛΟΙ ΒΟΥΛΕΥΤΕΣ",NA,"",NA
"19489","
"," Παρών.",137830,""," ΧΡΗΣΤΟΣ ΚΑΤΣΩΤΗΣ",113,"",113
"19490","
"," Κατά πλειοψηφία.",137831,""," ΓΕΩΡΓΙΟΣ ΝΤΑΒΡΗΣ",209,"",209
"19491","
"," Συνεπώς η τροπολογία με γενικό αριθμό 1611 και ειδικό 29 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου. 
Ερωτάται το Τμήμα: Γίνεται δεκτό το ακροτελεύτιο άρθρο;",137832,"Chairman","ΠΡΟΕΔΡΕΥΩΝ",175,"",175
"19492","
"," Δεκτό, δεκτό.",137833,"","ΟΛΟΙ ΟΙ ΒΟΥΛΕΥΤΕΣ",NA,"",NA
"19493","
"," Το ακροτελεύτιο άρθρο έγινε δεκτό, ομοφώνως.
Συνεπώς το νομοσχέδιο του Υπουργείου Εθνικής Άμυνας: «Φάροι, Στρατολογία και άλλες διατάξεις» έγινε δεκτό κατά πλειοψηφία επί της αρχής, επί των άρθρων κι επί των τροπολογιών.
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;",137834,"Chairman","ΠΡΟΕΔΡΕΥΩΝ",175,"",175
"19494"," ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	31/7/2014 11:44:00 πμ	Από:	Παπακωνσταντίνου Νατάσα
Εκτυπώθηκε:	20/5/2011 9:52:00 πμ"," Μάλιστα, μάλιστα.
Με τη συναίνεση του Τμήματος και ώρα 18.01’ λύεται η συνεδρίαση για την Τρίτη 29 Ιουλίου 2014 και ώρα 18.00΄, με αντικείμενο εργασιών του Τμήματος: σύμφωνα με την ημερήσια διάταξη που θα διανεμηθεί. 
Ο",137835,"","ΟΛΟΙ ΟΙ ΒΟΥΛΕΥΤΕΣ",NA,"",NA
