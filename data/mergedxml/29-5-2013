"","Content","name","ParlmemberID"
"98662","Date","29-5-2013",NA
"98663"," Σύμφωνα με την από 28-5-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΠΣΤ’ συνεδριάσεώς του, της Τρίτης 28 Μαΐου 2013, σε ό,τι αφορά την ψήφιση στο σύνολο των σχεδίων νόμου:
1. Μνημόνιο Κατανόησης στον τομέα της προστασίας του περιβάλλοντος μεταξύ του Υπουργείου Περιβαλλοντικής Προστασίας του Κράτους του Ισραήλ και του Υπουργείου Περιβάλλοντος, Ενέργειας και Κλιματικής Αλλαγής της Ελληνικής Δημοκρατίας και άλλες διατάξεις.
2. Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Ινδονησίας.
3. Κύρωση του Τροποποιητικού Πρωτοκόλλου της Συμφωνίας Αεροπορικών Μεταφορών μεταξύ των Ηνωμένων Πολιτειών της Αμερικής και της Ευρωπαϊκής Κοινότητας και των κρατών μελών που υπεγράφη στις 25 και 30 Απριλίου 2007»).
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 30 Μαΐου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1460/27-5-2013 επίκαιρη ερώτηση του Βουλευτή Μεσσηνίας της Νέας Δημοκρατίας κ. Ιωάννη Λαμπρόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή της «ΟΛΥΜΠΙΑΣ ΟΔΟΥ».
2. Η με αριθμό 1465/27-5-2013 επίκαιρη ερώτηση του Βουλευτή Ευβοίας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Ευάγγελου Αποστόλου προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με τη φορολόγηση της «εκτός σχεδίου αγροτικής γης».
3. Η με αριθμό 1462/27-5-2013 επίκαιρη ερώτηση του Βουλευτή Έβρου του Πανελλήνιου Σοσιαλιστικού Κινήματος κ. Γεωργίου Ντόλιου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την ολοκλήρωση της μελέτης του έργου του περιφερειακού δρόμου Αλεξανδρούπολης.
4. Η με αριθμό 1468/27-5-2013 επίκαιρη ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Ναυτιλίας και Αιγαίου και Μακεδονίας και Θράκης, σχετικά με την ανάγκη ακτοπλοϊκής σύνδεσης των Βορείων Σποράδων με τα λιμάνια Θεσσαλονίκης και Βόλου.
5. Η με αριθμό 1472/27-5-2013 επίκαιρη ερώτηση του Βουλευτή Σερρών του Λαϊκού Συνδέσμου - Χρυσή Αυγή κ. Αρτέμιου Ματθαιόπουλου προς τον Υπουργό Οικονομικών, σχετικά με το Ταμείο Εγγύησης Καταθέσεων και Επενδύσεων (ΤΕΚΕ) και την εγγύηση καταθέσεων μέχρι του ποσού των 100.000 ευρώ.
6. Η με αριθμό 1463/27-5-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Οικονομικών και Περιβάλλοντος, Ενέργειας και Κλιματικής Αλλαγής, σχετικά με την παραχώρηση στο ΤΑΙΠΕΔ προς αξιοποίηση, των εκτάσεων του Εθνικού Πάρκου Υγροτόπων Κοτυχίου – Στροφυλιάς στη Δυτική Αχαΐα.
7. Η με αριθμό 1470/27-5-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Ναυτιλίας και Αιγαίου, σχετικά με τις διώξεις στελεχών του ναυτεργατικού κινήματος.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1461/27-5-2013 επίκαιρη ερώτηση του Βουλευτή Α’ Αθηνών της Νέας Δημοκρατίας κ. Προκόπη Παυλόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα δικαστικά στοιχεία για τις πολεμικές αποζημιώσεις από τις καταστροφές των στρατευμάτων κατοχής.
2. Η με αριθμό 1466/27-5-2013 επίκαιρη ερώτηση της Βουλευτού Α’ Θεσσαλονίκης του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων των εργαζομένων στην Ανώνυμη Ελληνική Εταιρεία «Χάλυβος».
3. Η με αριθμό 1467/27-5-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με δημοσιεύματα περί κατάργησης των Κέντρων Δημιουργικής Απασχόλησης Παιδιών των Δήμων.
4. Η με αριθμό 1469/27-5-2013 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη χρηματοδότηση του μη επιλέξιμου ΦΠΑ των έργων του ΕΣΠΑ του Δήμου Φαιστού.
5. Η με αριθμό 1473/27-5-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εθνικής Άμυνας, σχετικά με την ανάγκη ενίσχυσης της αμυντικής θωράκισης της πατρίδας μας.
6. Η με αριθμό 1464/27-5-2013 επίκαιρη ερώτηση της Βουλευτού Α’ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με το πιλοτικό πρόγραμμα καθιέρωσης ελάχιστου εγγυημένου εισοδήματος, καθώς και το σχεδιασμό για την πλήρη εφαρμογή του.
7. Η με αριθμό 1471/27-5-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με την ανάγκη καταβολής των δεδουλευμένων των κτηνοτρόφων από τη γαλακτοβιομηχανία «ΔΩΔΩΝΗ».
Κυρίες και κύριοι συνάδελφοι, θα μου επιτρέψετε να ανακοινώσω στο Σώμα ότι τη συνεδρίασή μας θα παρακολουθήσουν, για όσο χρόνο έχουν, από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τρεις μαθητές και μαθήτριες και δύο εκπαιδευτικοί από το 7ο Δημοτικό Σχολείο Αγίων Αναργύρων Αττικής.
Σας καλωσορίζουμε στη Βουλή μας!
(Χειροκροτήματα από όλες τις πτέρυγες της Βουλής)
Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας-Λουΐζας Λάτση».
Το νομοσχέδιο θα συζητηθεί επί της αρχής, των άρθρων και των τροπολογιών σε μία μόνη συνεδρίαση.
Από τις Κοινοβουλευτικές Ομάδες των κομμάτων έχουμε την εξής ενημέρωση: Ως Κοινοβουλευτικός Εκπρόσωπος από το ΣΥΡΙΖΑ ορίζεται ο Βουλευτής κ. Ανδρέας Ξανθός, από το ΠΑΣΟΚ ορίζεται ως ειδικός αγορητής ο κ. Ιωάννης Κουτσούκος και από τους Ανεξάρτητους Έλληνες ορίζεται ειδικός αγορητής ο κ. Παναγιώτης Μελάς και Κοινοβουλευτικός Εκπρόσωπος ο κ. Επαμεινώνδας Μαριάς.
Το λόγο έχει ο κ. Γεώργιος Κωνσταντόπουλος για δεκαπέντε λεπτά.","ΕΠΙΚΥΡΩΣΗ ΠΡΑΚΤΙΚΩΝ",NA
"98664"," Ευχαριστώ, κυρία Πρόεδρε. 
Κυρίες και κύριοι συνάδελφοι, συζητάμε ένα νομοσχέδιο, το οποίο λύνει σημαντικά προβλήματα σε ένα νοσοκομείο, το οποίο προσέφερε πάρα πολλά στον ελληνικό λαό και ιδιαίτερα σε μια ευαίσθητη ομάδα ασθενών, τους καρκινοπαθείς. 
Ας δούμε ποια είναι τα προβλήματα του χθες, τα σημερινά προβλήματα τα οποία αντιμετωπίζει αυτό το νοσοκομείο, τι έκανε. Άκουσα με προσοχή όλα τα κόμματα κατά τη συζήτηση στη Διαρκή Επιτροπή Κοινωνικών Υποθέσεων της Βουλής. Γι’ αυτό, λοιπόν, πρέπει να αναγνωρίσουμε ότι σήμερα έχουμε ένα στατικά ανεπαρκές κτήριο, ιδιαίτερα το παράρτημα στην οδό Ασωπίου, έχουμε κατακερματισμένες υπηρεσίες, σπατάλη πόρων, χαμηλή αισθητική στο συγκεκριμένο παράρτημα, ένα δύσκολο εργασιακό περιβάλλον και καμμία διαφοροποίηση υπηρεσιών.
Έκανε τίποτα το Εθνικό Σύστημα Υγείας για να διορθώσει όλα αυτά, καθώς και η διοίκηση του συγκεκριμένου νοσοκομείου; Μόνο από το ΕΣΠΑ την τελευταία τριετία αντλήθηκαν περίπου 11 εκατομμύρια ευρώ. Εκσυγχρονίστηκε με καινούργια μηχανήματα, τα οποία έδωσαν νέα δυναμική στο νοσοκομείο και έγιναν παρεμβάσεις υψηλής σημασίας, για να βελτιωθεί η συνολική εικόνα του νοσοκομείου. 
Συγκεκριμένα, οι επενδύσεις μέσω ΕΣΠΑ την τελευταία τριετία σ’ αυτό το νοσοκομείο ήταν το σύστημα διαδερμικών βιοψιών μαστού –το δεύτερο στο ΕΣΥ- η πιο σύγχρονη ψηφιακή λαπαροσκοπική χειρουργική αίθουσα στην Ελλάδα, η γ-κάμερα που αντικατέστησε ένα μηχάνημα εικοσιπενταετίας κι ο γραμμικός επιταχυντής προς αντικατάσταση μηχανήματος επίσης εικοσαετίας. Εξοπλίστηκε το εργαστήριο ανοσολογίας, με βραβευμένη έρευνα. Υπήρξε κτηριακό πρόγραμμα αναβάθμισης και πρόγραμμα ενεργειακής θωράκισης. 
Έγιναν πολλά, λοιπόν, μέσα από το Εθνικό Σύστημα Υγείας, μέσω του οποίου έγινε εκμετάλλευση του ΕΣΠΑ, με έναν συνολικό προϋπολογισμό έργων στην τριετία 2010-2013, ύψους 11,5 εκατομμυρίων ευρώ. Έφθασαν αυτά; Όχι. Χρειαζόταν και η παρέμβαση και στο παράρτημα της οδού Ασωπίου, όπου έγινε μία εσωτερική μελέτη και έγινε και μία άτυπη έρευνα αγοράς όσον αφορά το από πού θα αντληθούν αυτά τα κεφάλαια, αφού ξέρετε ότι το τραπεζικό σύστημα δεν δίνει πλέον και δεν υπάρχουν και άλλες πηγές εσόδων.
Νομίζω ότι το Υπουργείο, η πολιτική ηγεσία και ιδιαίτερα ο παριστάμενος Υπουργός ο οποίος δείχνει τεράστια ευαισθησία, πρέπει να απαλείψει μία γραμμή ουσιαστικά από το προοίμιο του νομοσχεδίου, γιατί δεν νομοθετεί εδώ μόνο η Νομική Υπηρεσία του Υπουργείου, αλλά κυρίως νομοθετεί αυτή η Αίθουσα, το ελληνικό Κοινοβούλιο. 
Έγινε ήδη ουσιαστική επισήμανση από το ΣΥΡΙΖΑ-ΕΚΜ ότι πρέπει να απαλειφθεί μία γραμμή που λέει ότι αποτάθηκε το ίδρυμα στο συγκεκριμένο δωρητή. Έγινε συζήτηση, έγινε έρευνα, αλλά αυτό προσβάλλει, αυτό μένει. 
Δυστυχώς, κύριε Υπουργέ, τα γραπτά μένουν και, μάλιστα, αυτό θα μείνει εσαεί. Δεν χρειάζεται να περνά εκεί μέσα. Ποτέ δεν γράφουμε μέσα στα νομοσχέδια αν αποταθήκαμε, πού αποταθήκαμε και γιατί ή τι κάναμε. Σημασία έχει η ουσία. Δεν υπάρχει έξω καμμία φωτογραφία του Μπαρόζο ή για οποιονδήποτε άλλο από την Ευρωπαϊκή Ένωση, επειδή έδωσε το ΕΣΠΑ. Ούτε αναφέρεται ότι αποταθήκαμε στην Ευρωπαϊκή Ένωση, για να πάρουμε 11,5 εκατομμύρια ευρώ.
Νομίζω, λοιπόν, ότι αυτό μπορεί να απαλειφθεί. Έγινε μία κίνηση προς την κ. Λάτση συγκεκριμένα και όχι προς το Ίδρυμα Λάτση –και έχει σημασία αυτό- και το αρχικό ποσό χάρη στις διαπραγματευτικές προσπάθειες του ίδιου του Υπουργού και της ομάδας του, ανέβηκε στα 3.800.000 ευρώ. 
Είναι πολύ σημαντικό αυτό να το πούμε, να το λέμε, παρ’ ότι σε όλα τα νοσοκομεία του κόσμου υπάρχουν πινακίδες, όπου συγκεκριμένα τμήματα ή μηχανήματα προέρχονται από δωρεές διαφόρων οργανισμών ή φυσικών προσώπων. 
Έτσι έγινε κι εδώ, όπου σε μία συνολική ανακαίνιση του νοσοκομείου 14 εκατομμυρίων ευρώ, τα 3,8 εκατομμύρια ευρώ προέρχονται από δωρεά της κ. Λάτση. 
Αυτό είναι πολύ σημαντικό σε μία δύσκολη στιγμή και δίνει ένα μήνυμα προς τα έξω ότι υπάρχουν κάποιοι οι οποίοι στη συγκεκριμένη χρονική στιγμή μπορούν να βοηθήσουν και βοηθούν. Όμως, μέχρις εκεί.
Τι σημαίνει αυτό και γιατί θέλησε να το κάνει αυτό το Νοσοκομείο «Άγιος Σάββας» και το Εθνικό Σύστημα Υγείας; Ουσιαστικά πρόκειται για ένα πιλοτικό πρόγραμμα σε όλο το Εθνικό Σύστημα Υγείας που αφορά την ημερήσια νοσηλεία. Το νοσοκομείο, πάλι από εσωτερική μελέτη, είδε ότι ο μέσος όρος νοσηλείας που είναι σήμερα περίπου έντεκα ημέρες, θα πέσει στις τέσσερις ημέρες χάρη στη μονάδα ημερήσιας νοσηλείας. 
Η ημερήσια νοσηλεία έχει μία μακρά ιστορία σε όλες τις χώρες του κόσμου. Δυστυχώς στην πατρίδα μας δεν θεσμοθετήθηκε ακόμα επίσημα ούτε στο δημόσιο τομέα ούτε στον ιδιωτικό τομέα. Αυτό έχει τεράστιο δημοσιονομικό κόστος και γενικότερα τεράστιο υγειονομικό κόστος που δεν αφορά μόνο σε αριθμούς και σε οικονομικά μεγέθη, αλλά μεταφράζεται και σε μεγάλη ταλαιπωρία των ασθενών και των οικογενειών τους. 
Ιδιαίτερα στη χειρουργική και στην ογκολογία είναι μία πρακτική που εμφανίστηκε ήδη από τη δεκαετία του ’70 στις Ηνωμένες Πολιτείες της Αμερικής, στη συνέχεια αναπτύχθηκε με ταχύτατους ρυθμούς σε όλο τον κόσμο και επεκτάθηκε ταχύτατα, όπως είναι φυσικό, και σε ειδικότητες αιχμής της παθολογίας, όπως είναι η ογκολογία. 
Στο μέλλον ο αριθμός των επεμβάσεων που θα μπορούν να πραγματοποιηθούν χωρίς να υπάρχει ανάγκη για πολυήμερη παραμονή των ασθενών στο νοσοκομείο υπολογίζεται να αυξηθεί, εξαιτίας των βελτιώσεων που επιτυγχάνονται στους τομείς της αναισθησίας και της εγχειρητικής. 
Αναφέρω ενδεικτικά τις εκτιμήσεις των υπευθύνων του αγγλικού εθνικού συστήματος υγείας που υπολογίζουν ότι το ποσό των εγχειρήσεων που θα μπορούσαν να ενταχθούν στο πρόγραμμα της μίας ημέρας νοσηλείας μπορεί να φτάσει στο 75% όλων των επεμβάσεων που διεξάγονται σε αυτήν τη χώρα κάθε χρόνο. Αντίστοιχες εκτιμήσεις υπάρχουν και σε άλλες χώρες.
Με βάση, λοιπόν, τη διεθνή εμπειρία, η ημερήσια νοσηλεία μπορεί να αναπτυχθεί ως αυτόνομο νοσηλευτικό κέντρο με τελείως διαφορετικές κτηριακές εγκαταστάσεις, προσωπικό και λειτουργικότητα. Είναι δηλαδή αυτό που επιχειρεί να κάνει το Νοσοκομείο «Άγιος Σάββας» με το παράρτημα το οποίο δημιουργεί τώρα χάρη στη δωρεά της κ. Λάτση. Ακόμη, μπορούσε να υπάρχει εντός του υπάρχοντος νοσοκομείου ως ανεξάρτητη μονάδα με αρκετές, όμως, δυσλειτουργίες, τις οποίες προτίμησε το συγκεκριμένο νοσοκομείο -και καλά έκανε- να αποφύγει. 
Έχει πολύ σημασία να το πούμε εδώ και να τονίσουμε ότι στις σκέψεις του παριστάμενου  Υπουργού, απ’ ό,τι γνωρίζω, είναι να θεσμοθετήσει την ημερήσια νοσηλεία, να δώσει τέλος επιτέλους σε αυτό το θέμα το οποίο μας ταλαιπωρεί όλους και είναι ένα αρνητικό κομμάτι για το ελληνικό Σύστημα Υγείας, τόσο το δημόσιο όσο και το ιδιωτικό, η έλλειψη, δηλαδή, θεσμικού πλαισίου για τα ημερήσια κέντρα νοσηλείας. 
Από τη διεθνή πάλι εμπειρία έχει προκύψει πως η λειτουργία της ημερήσιας νοσηλείας έχει τις δικές της ιδιαιτερότητες και αναπτύσσει τους δικούς της ρυθμούς και διαδικασίες, διαφορετικές από εκείνες της κανονικής πολυήμερης νοσηλείας.
Η πλήρης αυτονομία της ημερήσιας νοσηλείας προσφέρει το πλεονέκτημα της χωρίς προβλήματα διακίνησης των ασθενών, αφού αποφεύγονται οι περιπτώσεις ανάμειξης των διαδικασιών της βραχείας με εκείνες της συνήθους νοσηλείας. Είναι, όμως, αρχικά πιο δαπανηρή λύση και προϋποθέτει την ύπαρξη σύγχρονου πλαισίου λειτουργίας των υπηρεσιών υγείας.
Η ενταγμένη σε πλαίσιο υφιστάμενων δομών μονάδα ημερήσιας νοσηλείας συνοδεύεται συχνά από πολλά λειτουργικά προβλήματα καθώς συχνά εμφανίζονται επιπλοκές στη διακίνηση περιστατικών. Παραδείγματος χάριν, οι εμβόλιμες χρήσεις χειρουργείων από επείγοντα περιστατικά του νοσοκομείου.
Ας δούμε τώρα τι επιτυγχάνουμε με την ημερήσια νοσηλεία στο συγκεκριμένο νοσοκομείο, ποιες, δηλαδή, είναι οι θετικές επιπτώσεις της τόσο για το Εθνικό Σύστημα Υγείας όσο και για τους ίδιους τους ασθενείς. Ας δούμε τα δημοσιονομικά, τα οποία είναι της μόδας και πιο επίκαιρα σήμερα: Μειώνει σίγουρα τις δαπάνες για τα ταμεία και εν γένει για τους πληρωτές, ελευθερώνει κλίνες για βαρύτερα ασθενείς και αυξάνει την αποδοτικότητα, που μας ενδιαφέρει όλους. 
Η καλύτερη διαχείριση του χρόνου νοσηλείας αυξάνει τις διαθέσιμες κλίνες χωρίς περαιτέρω επενδύσεις, διευκολύνει την απρόσκοπτη λειτουργία του νοσοκομείου, μειώνοντας τις καθυστερήσεις στην εκτέλεση χειρουργικών επεμβάσεων που συχνά οφείλονται στην ανάμειξη μεγάλων και μικρών επεμβάσεων, ελαττώνει τις ημέρες αναρρωτικών αδειών και άρα αυξάνει την παραγωγικότητα της οικονομίας, εξοικονομεί εισόδημα στις οικογένειες, το οποίο μπορεί να διατεθεί στην αγορά άλλων αγαθών και υπηρεσιών. 
Και έρχομαι τώρα στις θετικές επιπτώσεις για τον ασθενή. 
Διαχωρίζει τους ασθενείς βάσει του σταδίου της νόσου, επιτρέποντας στους πάσχοντες από καρκίνο να αποφύγουν την τριβή με ασθενείς μεταγενέστερων σταδίων –τελικού ή πολύ εξελιγμένου σταδίου- ενώ επιτρέπει τον καλύτερο συντονισμό όλων των υπηρεσιών, όπως εργαστηρίων, φαρμακείων, εξωτερικών ιατρείων κ.λπ., με αποτέλεσμα την αύξηση των εξυπηρετούμενων ασθενών. 
Επίσης, προσφέρει ταχύτερη ανάρρωση. Δεν αποξενώνει ούτε διαταράσσει την οικογενειακή ζωή, καθώς η μετεγχειρητική φροντίδα και ανάρρωση γίνεται σε οικείο χώρο -στο σπίτι- ενώ μειώνει τον κίνδυνο μετεγχειρητικών επιπλοκών, όπως μολύνσεων, εν τω βάθει θρομβοφλεβίτιδας και πνευμονικής εμβολής. 
Ακόμα, προκαλεί λιγότερο φόβο και επιβαρύνει λιγότερο τον οικογενειακό προϋπολογισμό, καθώς μειώνει τα επιπλέον έξοδα που δημιουργεί η πολυήμερη νοσηλεία, ενώ επιτρέπει πλέον στον ασθενή να παλέψει σε ένα σύγχρονο και φιλικό προς αυτόν περιβάλλον.
Όλα αυτά τα τονίζω, γιατί είναι μια ιδιαίτερη ευκαιρία σήμερα, κυρίες και κύριοι συνάδελφοι, να συζητήσουμε και τα πλεονεκτήματα της ημερήσιας νοσηλείας, ένα θέμα ταμπού για ορισμένους, ένα θέμα casus belli για κάποιους άλλους, ιδιαίτερα για τα μεγάλα ιδιωτικά συμφέροντα στο χώρο της υγείας, ένα θέμα το οποίο πρέπει επιτέλους η Βουλή να το ψάξει ακόμα περισσότερο και να πιέσει ακόμα περισσότερο να θεσμοθετηθεί επιτέλους, γιατί το όφελος είναι τεράστιο. 
Και νομίζω ότι με αυτό το πιλοτικό πρόγραμμα, μ’ αυτήν την πιλοτική μονάδα της ημερήσιας νοσηλείας στον «Άγιο Σάββα» θα δούμε πολλά και θα μάθουμε ακόμα περισσότερα και θα μπορέσουμε να διδαχθούμε για το τι πρέπει να κάνουμε στο μέλλον για το συντονισμό των μονάδων και των υπηρεσιών υγείας για την καλύτερη αποδοτικότητα των νοσοκομείων μας και για την καλύτερη ανταγωνιστικότητα, αν θέλετε, των ίδιων των νοσοκομείων μας σε ένα δύσκολο περιβάλλον, όπως είναι το υγειονομικό. 
Όσον αφορά τώρα αυτήν καθ’εαυτήν τη δωρεά, έχει τη σημασία της, γιατί δεν είναι μια δωρεά που μοιάζει με τις υπόλοιπες, όπου οι δωρητές ήθελαν να έχουν έλεγχο και στη διοίκηση των νοσοκομείων και γενικότερα σε όλα τα πλαίσια εισαγωγής των ασθενών. 
Εδώ, λοιπόν, γίνεται κάτι μια φορά, γίνεται μια δωρεά και ο δωρητής δεν εμπλέκεται καθόλου στη λειτουργία του νοσοκομείου. Η μονάδα λειτουργεί με το υπάρχον προσωπικό του νοσοκομείου και με τα υπάρχοντα μηχανήματα, τα οποία είναι εντελώς καινούργια, ενώ εξοπλίζονται και με ακόμα πιο καινούργια τα οποία αναφέρονται στη σύμβαση δωρεάς. Δεν διαταράσσεται, λοιπόν, ούτε το ίδιο το νοσοκομείο ούτε το προσωπικό του νοσοκομείου ούτε ο εξοπλισμός του νοσοκομείου ούτε το μέλλον του νοσοκομείου, ενώ δεν παίρνουν μέρος οι δωρητές στη διοίκηση του νοσοκομείου, όπως έγινε στο παρελθόν με άλλες δωρεές. Πρόκειται, δηλαδή, για κάτι εντελώς διαφορετικό και έτσι πρέπει να το δούμε, χωρίς τις αγκυλώσεις του χθες αλλά με τα μάτια μπροστά. 
Επίσης, θα πρέπει να δώσουμε κυρίως ένα μήνυμα στην ελληνική κοινωνία και σε όλους αυτούς οι οποίοι σφυρίζουν αδιάφορα βλέποντας τα προβλήματα που υπάρχουν και να τολμήσουμε να βοηθήσουμε κυρίως το Εθνικό Σύστημα Υγείας, αλλά και το προνοιακό σύστημα της χώρας μας, το οποίο επίσης βάλλεται, έχει τεράστιες ανάγκες και το οποίο επίσης βρίσκεται κυριολεκτικά στην κόψη του ξυραφιού όπου υπάρχουν πολλαπλάσιες ανάγκες. Φυσικά, όμως, πολλαπλάσιες ανάγκες υπάρχουν και στις μονάδες εντατικής θεραπείας. 
Θεωρώ, κύριε Υπουργέ, ότι θα πρέπει να δούμε και αυτό το θέμα με πάρα πολλή προσοχή. 
Εν κατακλείδι, κύριε Υπουργέ, θα ήθελα να δοθεί σημασία στην επισήμανση που έκανε ο ΣΥΡΙΖΑ-ΕΚΜ στο προοίμιο του νομοσχεδίου, σχετικά με την απάλειψη της σειράς που γράφει ότι αποτάθηκε το ίδρυμα στη συγκεκριμένη δωρήτρια. Νομίζω ότι αυτό δεν χρειάζεται. Είναι κάτι που μένει και το οποίο δεν θα ήθελα να θυμίζει τα προβλήματα που υπάρχουν και όλα αυτά τα οποία έχουν γίνει τα τελευταία χρόνια. 
Επίσης, θα πρέπει να ξαναδούμε και στο προτελευταίο άρθρο τη δυνατότητα να απαλειφθεί ή να διατυπωθεί διαφορετικά το ότι για λόγους ανωτέρας βίας θα μπορεί νομικά η δωρήτρια να σταματήσει το συγκεκριμένο έργο. Θα πρέπει ίσως να συγκεκριμενοποιηθούν οι λόγοι για τους οποίους θα μπορεί η δωρήτρια να κάνει κάτι τέτοιο. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ",271
"98665"," Ευχαριστούμε, κύριε Κωνσταντόπουλε. 
Κυρίες και κύριοι συνάδελφοι, θα ήθελα να μου επιτρέψετε να κάνω μια αναφορά στη σημερινή μέρα, η οποία θυμίζει την αποφράδα ημέρα της 29ης Μαΐου 1453, εξαιτίας των καταστροφικών συνεπειών που προκάλεσε στον Ελληνισμό. 
Θα ήθελα να θυμίσω ότι τότε στις 29 Μαΐου, η απάντηση του Κωνσταντίνου Παλαιολόγου στον Μωάμεθ τον Πορθητή τον Β΄ ήταν ότι «Το δε την πόλιν σοι δούναι, ούτ’ εμόν έστιν ουτ’ άλλου των κατοικούντωνεν ταύτη· κοινή γαρ γνώμη πάντες αυτοπροαιρέτως αποθανούμεν και ου φεισόμεθα της ζωής ημών». Η απάντηση αυτή έρχεται να προστεθεί στα μεγάλα «όχι» του Ελληνισμού. Ίσως κάποιοι να μη συμφωνούν, αλλά εγώ πιστεύω ότι η τύχη του Ελληνισμού πορεύτηκε μέσα από τα μεγάλα «όχι» του λαού και των ηγετών του. 
Έχουμε υποχρέωση, λοιπόν, να μαθαίνουμε από τα παθήματα του Γένους, να αντλούμε δυνάμεις από τις ζωογόνες πηγές που κράτησαν όρθιους τους προγόνους μας. 
Και θεωρώ ότι έχει σημασία να ξαναειπωθεί, αυτό που ειπώθηκε και στο παρελθόν, ότι «Οι Έλληνες για να πάνε μπροστά, πρέπει να κοιτάζουν το παρελθόν, να κοιτάζουν πίσω». Και αυτό είναι περισσότερο παρά ποτέ επίκαιρο για όλους μας. 
Ευχαριστώ που δεχθήκατε αυτή την παρέμβασή μου.
Το λόγο έχει ο κ. Νικόλαος Μιχαλάκης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98666"," Κυρία Πρόεδρε, θα παρακαλούσα πριν δώσετε το λόγο στον κύριο εισηγητή, να λάβω το λόγο για ένα λεπτό.","ΑΝΔΡΕΑΣ ΛΥΚΟΥΡΕΝΤΖΟΣ",288
"98667"," Παρακαλώ, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98668"," Σας ευχαριστούμε για την παρέμβαση, την οποία κάνατε για την ιστορική επέτειο και την προτροπή να διδασκόμεθα από το παρελθόν. Το θεωρώ ευκαιρία, μιας και χθες συμπληρώθηκαν τριάντα τέσσερα χρόνια από τη μεγάλη νίκη της εντάξεως στην ΕΟΚ, την οποία πέτυχε ο Κωνσταντίνος Καραμανλής, ο Γεώργιος Ράλλης, ο Παναγής Παπαληγούρας και άλλοι, όπως ο Γεώργιος Μαύρος, ο κ. Πεσματζόγλου και πολλοί άλλοι, η οποία επιτρέπει σήμερα, μετά από τριάντα τέσσερα χρόνια, να ελπίζει και να αισιοδοξεί η Ελλάδα μετά από τριάντα τέσσερα χρόνια. 
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)","ΑΝΔΡΕΑΣ ΛΥΚΟΥΡΕΝΤΖΟΣ",288
"98669"," Κυρία Πρόεδρε, θα παρακαλούσα να λάβω το λόγο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98670"," Ορίστε, κυρία Χριστοφιλοπούλου, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98671"," Κυρία Πρόεδρε, ανταποκρινόμενη σ’ αυτό που είπατε, ότι πρέπει να θυμόμαστε σελίδες της ιστορίας μας -και σελίδες ένδοξες αλλά και σελίδες μαύρες, σαν αυτή που αναφέρατε- θέλω να πω ότι τη Δευτέρα, που δυστυχώς η Βουλή δεν είχε Ολομέλεια, ήταν πενήντα χρόνια από το θάνατο του Γρηγόρη Λαμπράκη με το γνωστό τρίκυκλο, ένα θάνατο που οδήγησε σταδιακά στη χούντα.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98672"," Από τη δολοφονία. 
ΧΡΥΣΟΥΛΑ -","ΝΙΚΟΛΑΟΣ ΜΙΧΑΛΑΚΗΣ",321
"98673"," Έχει γίνει αναφορά.","ΜΑΡΙΑ ΓΙΑΤΑΓΑΝΑ",104
"98674"," Με συγχωρείτε, ίσως …","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98675"," Έχει γίνει αναφορά, κυρία συνάδελφε. Μπορείτε όμως, αφού σας δώσαμε το λόγο, να μιλήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98676"," Από το θάνατο. 
Η δολοφονία, κύριε συνάδελφε, έγινε στις 22 Μαΐου. Στις 27 Μαΐου ο Γρηγόρης Λαμπράκης πέθανε. Και επειδή ανοίξατε αυτόν το διάλογο, θα ήθελα να τον κλείσω με αυτό, που είναι και πιο πρόσφατο.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98677"," Σας ευχαριστώ πολύ.
Το λόγο έχει ο κ. Μιχαλάκης Νικόλαος από τον ΣΥΡΙΖΑ - Ενωτικό Κοινωνικό Μέτωπο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98678"," Ευχαριστώ, κυρία Πρόεδρε.
Κυρίες και κύριοι Βουλευτές, η σημερινή συζήτηση για το σχέδιο νόμου, το οποίο αφορά τη σύμβαση δωρεάς μεταξύ της κ. Λάτση και της Διοίκησης του Αντικαρκινικού Νοσοκομείου «Άγιος Σάββας» είναι, κατά τη γνώμη μας, μια καλή ευκαιρία επισκόπησης των προβλημάτων στο Εθνικό Σύστημα Υγείας και στην πολιτική, τη λογική που ακολουθεί η ηγεσία του Υπουργείου Υγείας, μια πολιτική απόσυρσης του κράτους από βασικές, θεμελιώδεις και για την Αριστερά αδιαπραγμάτευτες αρχές, αξίες και προστάγματα κοινωνικής μέριμνας και συνοχής, όπως αποτελεί ένα δημόσιο, δωρεάν αποτελεσματικό Εθνικό Σύστημα Υγείας.
Εάν η δωρεά εμπίπτει σε κανόνες ελεύθερης ή όχι αγοράς, δεν εξαρτάται από την ίδια την αγορά, αλλά από το ρόλο που θέλει, προετοιμάζει και επιφυλάσσει το κράτος για τον εαυτό του. Δωρεές, συμπληρωτικές του ρόλου του κράτους και της δημόσιας σφαίρας και  παρέμβασής του, ναι, είναι ευπρόσδεκτες, καλοδεχούμενες και αποτελεσματικές. Και είναι όντως δωρεές με σκοπό, με στόχο, με αποτελεσματικότητα, με δημόσια λογοδοσία και κύρος. 
Όταν όμως, το κράτος ή οι δημόσιοι φορείς και οι εντεταλμένες διοικήσεις τους προστρέχουν και προσπέφτουν στην καλή βούληση και την καλή προαίρεση προκειμένου να καλύψουν τα τεχνητά κενά απουσίας και απόσυρσης του κράτους, τότε δεν μιλάμε για δωρεά, αλλά για μπάλωμα, για κράτος ελεημοσύνης, για κράτος αποσπασματικότητας και ευκαιριακής κοινωνικής πολιτικής. 
Είπαμε και τονίσαμε και από την πλευρά μας στην Επιτροπή Κοινωνικών Υποθέσεων, ότι οι μεγάλες μας επιφυλάξεις δεν προκύπτουν μόνο από το κείμενο της σύμβασης - σχεδίου νόμου, αλλά από τη συνολική ακολουθούμενη πολιτική στο χώρο της υγείας. Κόπτεται η Κυβέρνηση για τη θεραπεία, τη διάγνωση, την έγκυρη και πλήρη αντιμετώπιση του καρκίνου, αλλά έχει φροντίσει να διαλύσει κομμάτι-κομμάτι τομείς όπως είναι η ενημέρωση και η πρόληψη ή η έγκαιρη εξέταση και διάγνωση και να χρεώσει αποκλειστικά τους ασθενείς για μια σειρά τέτοιων εξετάσεων.
Παραδείγματος χάριν, το Αντικαρκινικό Νοσοκομείο «Μεταξά» στον Πειραιά βρίσκεται στα πρόθυρα της διάλυσης. Τα διαγνωστικά τμήματα, ο αξονικός τομογράφος, η πυρηνική ιατρική και το παθολογοανατομικό υπολειτουργούν λόγω έλλειψης προσωπικού και υποδομών. Από τις τριακόσιες είκοσι οκτώ θέσεις νοσηλευτών έχουν καλυφθεί μόνο οι εκατόν ογδόντα. Ποιο είναι το αποτέλεσμα; Καθυστερούν οι εξετάσεις και οι θεραπείες των ασθενών για δύο, τρεις ή και περισσότερους μήνες. 
Θα αναφέρω ένα ακόμα παράδειγμα: Η ολιστική απεικόνιση για τον καρκίνο του στομάχου -PET scan- δεν καλύπτεται πλέον από τον ΕΟΠΥΥ και ο ασθενής καλείται να καταβάλει 1.500 ευρώ από την τσέπη του. 
Είναι αυτή μέριμνα, φροντίδα και προσοχή στην περιπέτεια υγείας των καρκινοπαθών, των τριάντα επτά χιλιάδων που κάθε χρόνο, σύμφωνα με τα τελευταία στοιχεία, εκδηλώνουν κάποιας μορφής καρκίνο; Είναι αυτό κράτος πρόνοιας; Είναι αυτό κράτος κοινωνικής ευθύνης, συνοχής και αποτελεσματικότητας, κράτος κοντά στον ασθενή, στην περιπέτεια που πρέπει να υπερβεί και το πρόβλημα που καλείται να αντιμετωπίσει;
Ο κύριος Υπουργός εκθείαζε και στις δύο συνεδριάσεις της επιτροπής τις υποτιθέμενες αρετές της ελεύθερης –στην πραγματικότητα ανεξέλεγκτης- αγοράς. Στην παρατήρησή μας, μάλιστα, ότι αγαθά, όπως η παιδεία και η υγεία δεν είναι κοινωνικά δίκαιο και πολιτικά συνετό να αποτελούν αντικείμενο εμπορικής εκμετάλλευσης και ανταγωνισμού, ανέλυε παραδείγματα ξένων χωρών, όπως οι Ηνωμένες Πολιτείες της Αμερικής, όπου η ιδιωτική δραστηριότητα στους εν λόγω τομείς βοήθησε και την ανάπτυξη του δημόσιου τομέα. 
Ξέχασε, όμως, να επισημάνει ότι και το σύστημα υγείας των ΗΠΑ είναι πολύ πίσω σε σχέση με το ευρωπαϊκό κεκτημένο του κοινωνικού κράτους και αντιμετωπίζει ως προσωπικά και ατομικά αποτυχόντες και άτυχους τους φτωχούς και τους οικονομικά αδύναμους, ότι ακόμα και οι δειλές μεταρρυθμίσεις, όπως το Medicare, αποτελούν πεδίο διαξιφισμών και έντονης αντίδρασης από την πολιτική εκείνη μερίδα που -όπως και στη χώρα μας- προωθεί τα συμφέροντα των οικονομικών και επιχειρηματικών ολιγαρχιών σε βάρος του κόσμου της εργασίας και του μόχθου. 
Είναι, επομένως, κοινωνικά ανάλγητο και πολιτικά επικίνδυνο να περιμένουμε αποκλειστικά από την ιδιωτική πρωτοβουλία προσφορές, ανεξέλεγκτες επιχειρηματικές δραστηριότητές, αυστηρά οικονομίστικες προσεγγίσεις και αποτιμήσεις κερδοφορίας πάνω σε ανθρώπινα δικαιώματα και κοινωνικά αγαθά. Με τέτοιες λογικές επιταχύνονται και παγιώνονται καταστάσεις κοινωνικού αποκλεισμού και υγειονομικής κρίσης. 
Επίσης, στην κυριακάτικη αρθρογραφία του ο κύριος Υπουργός απαρίθμησε και ορισμένες «επιτυχίες» στις δύσκολες δημοσιονομικές συνθήκες. Έκανε λόγο για νέους φιλικούς χώρους νοσοκομείων, όπως για παράδειγμα στο «Αττικό» και «Σισμανόγλειο». Προφανώς μιλάμε για μία εικονική πραγματικότητα. Το «Αττικό» ασφυκτιά και στους διαδρόμους του έχουν επανέλθει τα ράντζα και η μακροχρόνια αναμονή και ταλαιπωρία. 
Και επειδή επίκειται η απεργιακή κινητοποίηση των υγειονομικών του ΕΣΥ -και ειδικότερα των τραυματιοφορέων- την επόμενη εβδομάδα, να θυμίσουμε ότι τα εκατόν τριάντα δύο νοσοκομεία του ΕΣΥ έχουν συνολικά μόλις οκτακόσιους τραυματιοφορείς. Αυτά, μαζί με τα δύο νοσοκομεία που ανέφερε ο κύριος Υπουργός ως παράδειγμα νέων, φιλικών, κοντά στον εργαζόμενο του ΕΣΥ και τον ασθενή, διαθέτουν: 
Το «Αττικό» για χίλια εκατό περίπου περιστατικά σε κάθε εφημερία διαθέτει μόλις έντεκα τραυματιοφορείς, ενώ οι οργανικές θέσεις για εξήντα. 
Στο «Σισμανόγλειο» είναι τέσσερις, που συνεπικουρούνται κατά περίπτωση από βοηθούς θαλάμου ή από άντρες της ιδιωτικής εταιρείας ασφάλειας του κτηρίου. 
Αποτέλεσμα της κατάστασης είναι να μη διεξάγονται εγκαίρως οι μεταβάσεις σε εργαστήρια, κλινικές και θαλάμους, να λιμνάζουν ασθενείς σε φορεία, να επικρατεί χάος και εκνευρισμός, μία διόλου φιλική προς τον ασθενή κατάσταση και μία αρκούντως επιβαρυντική και για τη σωματική και για την ψυχική υγεία κατάσταση για τον εργαζόμενο.
Επανέρχομαι στο αντικείμενο του σημερινού σχεδίου και ξεκινώ από το θέμα των κέντρων νοσηλείας ημερήσιας φροντίδας. 
Για τα Κέντρα Ημερήσιας Φιλοξενίας, ο ΣΥΡΙΖΑ - Ενωτικό Κοινωνικό Μέτωπο τάσσεται γενικώς υπέρ. Υποστηρίξαμε, όμως, ήδη -και επαναλαμβάνω ότι εδώ δεν μιλάμε σε κενό, αποστειρωμένο, πολιτικό και κοινωνικό χώρο και χρόνο- ότι τα κέντρα ημερήσιας φιλοξενίας μέσα σε υποστελεχωμένο, υποχρηματοδοτούμενο και ανίσχυρο ΕΣΥ, θα συμπαρασυρθούν στην απαξίωση και την ελλιπέστατη λειτουργία από τον εκ των πραγμάτων κακό συντονισμό του συστήματος υγείας. 
Αναφερόμενος τώρα στο κείμενο της σύμβασης, επισημαίνω ξανά ότι ήδη στο προοίμιο εμφανίζεται ρητώς ότι η διοίκηση του νοσοκομείου αποτάθηκε και ζήτησε τη δωρεά, προφανώς δηλώνοντας εμμέσως και την οικονομική αδυναμία της να προχωρήσει αυτή η ίδια στη μετατροπή του 6ου ΙΚΑ σε κέντρο ημερήσιας νοσηλείας. Αυτή η παραδοχή είναι προβληματική. Είναι μια πολύ άσχημη εξέλιξη, που αποκαλύπτει τον αναχωρητισμό των διοικήσεων των νοσοκομείων του ΕΣΥ και της ηγεσίας του Υπουργείου Υγείας από την επαρκή και στοχευμένη χρηματοδότηση του συστήματος. 
Στο άρθρο 1 η παράγραφος 2 είναι το ευχολόγιο υποστήριξης του νέου κέντρου ημερήσιας νοσηλείας που θα προκύψει σε ανθρώπινο δυναμικό από πλευράς Υπουργείου Υγείας. Ο Υπουργός Υγείας μας είπε στην επιτροπή ότι δεν κινδυνεύουν οι θέσεις εργασίας του υπάρχοντος προσωπικού. Το θέμα, όμως, δεν είναι να διασφαλιστούν οι υπάρχουσες θέσεις εργασίας, αλλά να έχει το κέντρο ουσιαστική και χωρίς εμπόδια λειτουργία με νέο, κατάλληλα ειδικευμένο προσωπικό, προκειμένου να ανταποκριθεί στις νέες αυξημένες ανάγκες για τους ασθενείς. Το ίδιο και στο διασυνδεδεμένο Νοσοκομείο «Ο Άγιος Σάββας». 
Στο σημείο αυτό θα ήθελα να υπενθυμίσω τι έχει συμβεί με μια άλλη δωρεά που προήλθε από την οικογένεια και το Ίδρυμα Λάτση. Αναφέρομαι βασικά στη Μονάδα Αντιμετώπισης Εγκαυμάτων στο «Θριάσιο Νοσοκομείο», μια κατά γενική ομολογία σύγχρονη μονάδα, που θα μπορούσε να αποδειχθεί κόσμημα για το Εθνικό Σύστημα Υγείας. Τι έχει συμβεί στην πραγματικότητα όμως; Υπολειτουργεί με αποσπασμένο προσωπικό -το προσωπικό της κλινικής πλαστικής χειρουργικής- με διάσπαρτα κρεβάτια και σε άλλες κλινικές και τμήματα, με περιστατικά διαφόρων παθήσεων να νοσηλεύονται κατά το δοκούν στη ΜΕΘ ή στη μονάδα αυξημένης φροντίδας και τυπικά, εκτός πλαισίου νομιμότητας, όπως αυτή έχει περιγραφεί στη δωρεά του Ιδρύματος Λάτση. Και όλα αυτά ενώ το Ίδρυμα Λάτση, όπως πληροφορούμαστε, έχει συναινέσει στη μετατροπή της μονάδας σε κέντρο αντιμετώπισης περιστατικών πολυτραυματιών ασθενών. Αλλά δύο χρόνια τώρα δεν έχει επέλθει η απαραίτητη νομοθετική τροποποίηση, προκειμένου να είναι σύννομη μια τέτοια αλλαγή. 
Εδώ, λοιπόν, έχουμε ένα προηγούμενο που δεν είναι μοναδικό: Ενώ, δηλαδή, υπάρχει η βούληση και η ολοκλήρωση συγκεκριμένης δωρεάς με συγκεκριμένο αντικείμενο, συγκεκριμένο ρόλο μέσα στο ΕΣΥ, αδύναμος κρίκος είναι η βούληση των προηγούμενων κυβερνήσεων του δικομματισμού να μην αξιοποιηθεί αποτελεσματικά και με άμεσο κοινωνικό και υγειονομικό όφελος και αντίκρισμα η δωρεά αυτή. Γιατί μια τέτοια βούληση θα απαιτούσε πόρους, προσλήψεις προσωπικού, ανάπτυξη συμπληρωματικών μονάδων, εξοπλισμό. Υποτίθεται ότι το κράτος -τώρα της τρικομματικής Κυβέρνησης, χθες του ΠΑΣΟΚ, προχθές της Νέας Δημοκρατίας και πάει λέγοντας- στην πραγματικότητα αδυνατεί -βασικά δεν θέλει- να υποστηρίξει με τρόπο συνεκτικό, οικονομικά επαρκή, με εξοπλισμό, υποδομές και κυρίως με προσωπικό, το Εθνικό Σύστημα Υγείας. Και όταν τονίζουμε ότι δεν είναι το μοναδικό, υπενθυμίζουμε τι έχει συμβεί σε δωρεές, όπως ολοκληρωμένες μονάδες τεχνητού νεφρού σε νησιά του Αιγαίου ή αγορές ασθενοφόρων, τις οποίες η πολιτική εκμηδένισης των προσλήψεων τις έχει καταστήσει ανενεργές και ανύπαρκτες. 
Στο άρθρο 9 παράγραφος 2, θα ήταν απολύτως σκόπιμο να διευκρινιστούν εξαντλητικά ποιοι θα μπορούσε να είναι οι λόγοι ανωτέρας βίας και, κυρίως, οι ουσιώδεις μεταβολές που πιθανώς να προέκυπταν και θα ανέστειλλαν την αποπεράτωση του έργου από πλευράς της δωρήτριας. Όπως είναι διατυπωμένη η διάταξη, αφήνει περιθώρια για ξαφνική εγκατάλειψη του έργου για μια σειρά από λόγους που θα επέσυραν και τη συνολικότερη αναστολή του έργου και ίσως μια χρονοβόρα διαδικασία σε δικαστικές αίθουσες, για να διαπιστωθεί αν και εφόσον όντως συνέτρεχαν αυτοί οι λόγοι υπαναχώρησης από πλευράς της δωρήτριας. Και το δημόσιο δεν φαίνεται να διασφαλίζεται σε μια τέτοια περίπτωση. Κυρίως δεν φαίνεται να διασφαλίζεται η αποπεράτωση και η επαναλειτουργία αυτής της νοσοκομειακής μονάδας.
Επομένως θεωρούμε σκόπιμο, πέρα από την τυπικά ορθή αναφορά σε λόγους ανωτέρας βίας, να υπάρξει συγκεκριμένη –και όχι αόριστα- αναφορά στο ποιοι θα ήταν αυτοί οι λόγοι.
Εν κατακλείδι, οι βασικές μας ενστάσεις και για αυτήν τη σύμβαση εκπορεύονται από την πολιτική του Υπουργείου Υγείας και της τρικομματικής Κυβέρνησης στο χώρο της υγείας. Είναι μια πολιτική καταστρεπτική, ισοπεδωτική, αντικοινωνική και απάνθρωπη, μια πολιτική αποκλεισμών και εμπορευματοποίησης, μια πολιτική που υποθηκεύει το υγειονομικό παρόν και το μέλλον της κοινωνίας μας. Για αυτούς τους λόγους η Κοινοβουλευτική Ομάδα του ΣΥΡΙΖΑ-ΕΚΜ θα επιλέξει να ψηφίσει «ΠΑΡΩΝ» στο σχέδιο νόμου το οποίο συζητάμε καθώς και στα επιμέρους άρθρα του. 
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΜΙΧΑΛΑΚΗΣ",321
"98679"," Ευχαριστούμε, κύριε Μιχαλάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι επτά μαθητές και μαθήτριες και δύο εκπαιδευτικοί-συνοδοί τους από το 4ο Δημοτικό Σχολείο Κορίνθου. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Έχει ζητήσει το λόγο ο κ. Παππάς, φαντάζομαι για να γίνει μία αναφορά για την ημέρα.
Ορίστε, κύριε Παππά, έχετε τον λόγο δι’ ολίγων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98680"," Για ένα λεπτό κυρία Πρόεδρε.
Σας τιμά, κυρία Πρόεδρε –και πιστεύω ότι είναι δική σας προσωπική πρωτοβουλία και όχι του κόμματός σας- ως Πρόεδρος να αναφερθείτε στη σημερινή Επέτειο της Αλώσεως, δηλαδή την 29η Μαΐου 1453.
Παίρνω το λόγο για να πω ότι μας προσβάλλει ως Έλληνες και όχι ως Βουλευτές, την αποφράδα ημέρα της ελληνικής ιστορίας, σήμερα 29η Μαΐου, διάφοροι εκπρόσωποι κομμάτων του συνταγματικού τόξου να αναφέρονται σε αυτή την ημέρα μνήμης και να μπερδεύουν τον τελευταίο μάρτυρα, τον αυτοκράτορα Κωνσταντίνο Παλαιολόγο, με τον Κωνσταντίνο Καραμανλή ή με τον Γρηγόρη Λαμπράκη. Αιδώς, κύριοι!
Δυστυχώς η ελληνική Βουλή δεν θα τιμήσει τους τελευταίους υπερασπιστές  της χιλιόχρονης ελληνικής και χριστιανικής αυτοκρατορίας και δεν θα τηρήσει ενός λεπτού σιγή. Αυτό όμως θα γίνει σήμερα 29η Μαΐου, διά του Αρχηγού της Χρυσής Αυγής, του συναγωνιστή Νίκου Μιχαλολιάκου, στο κτήριο της Βουλής, στην Κοινοβουλευτική Ομάδα που πρόκειται να γίνει το απόγευμα στις 5.30.
Θέλω να πω, και να κλείσω με αυτό, ότι τα έθνη πορεύονται με οράματα. Οράματα των εθνών δεν είναι ούτε το ευρώ ούτε τα Olympic Games. Μέχρι πριν από εξήντα χρόνια -και εννοώ στα μέσα του περασμένου αιώνα- όσοι αγώνες γίνονταν από τους Έλληνες γίνονταν με εθνικά οράματα και αναφέρομαι και μέχρι τον αγώνα της ΕΟΚΑ στην Κύπρο. 
Εμείς, λοιπόν, με γνώμονα ότι τα έθνη πρέπει να έχουν οράματα, είμαστε ενάντιοι στην πολιτική της Κυβέρνησης, που εξελίσσεται σε γιουσουφάκια του πασά Ερντογάν, λέμε για την Πόλη μας: «Θα ξαναγυρίσουμε και θα είναι για πάντα».
Ευχαριστώ.","ΧΡΗΣΤΟΣ ΠΑΠΠΑΣ",418
"98681"," Ευχαριστώ, κύριε Παππά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98682"," Παρακαλώ, κυρία Πρόεδρε, να διαγραφεί το «γιουσουφάκια».","ΣΟΦΙΑ ΒΟΥΛΤΕΨΗ",73
"98683"," Να διαγραφεί, κυρία Πρόεδρε. Το «γιουσουφάκια» είναι ανεπίτρεπτο. Υπάρχει Κανονισμός της Βουλής, να εφαρμοστεί ο Κανονισμός της Βουλής.","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98684"," Να διαγραφεί, κυρία Πρόεδρε, αλλά η αλήθεια δεν διαγράφεται. Διαγράψτε τη λέξη…","ΧΡΗΣΤΟΣ ΠΑΠΠΑΣ",418
"98685"," Καλώς, διαγράφεται η λέξη «γιουσουφάκια».","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98686"," Ούτε η αλήθεια που έχετε γράψει για τον Χίτλερ και τον εθνικοσοσιαλισμό. Είναι η δική σας αλήθεια…","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98687"," Σας παρακαλώ, κυρία Χριστοφιλοπούλου. Αν θέλετε να πάρετε το λόγο, ζητήστε τον. Όχι έτσι.
Ο κ. Κουτσούκος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98688"," Ευχαριστώ, κυρία Πρόεδρε.
Κυρίες και κύριοι συνάδελφοι, περίμενα ως ειδικός αγορητής να έρθει η σειρά μου να μιλήσω, αλλά εγώ, κυρία Πρόεδρε, δεν είμαι αντίθετος σε μία ελευθεριότητα του Προεδρείου, όταν διευθύνει τη συζήτηση να ανοίγονται θέματα άσχετα αλλά χρήσιμα και να παρεμβαίνουν οι Κοινοβουλευτικοί Εκπρόσωποι εκτός ημερήσιας διάταξης. Μια και παίρνω όμως το λόγο μετά τον εκπρόσωπο της Χρυσής Αυγής, τουλάχιστον δεν μπορώ να δεχθώ μαθήματα πατριωτισμού από τους κουκουλοφόρους και τους δοσίλογους και τους εκπροσώπους τους, δυστυχώς σήμερα, στο Κοινοβούλιο. Και το κλείνω για να μπω στο θέμα.
Κυρίες και κύριοι συνάδελφοι, σήμερα έχουμε ένα νομοσχέδιο το οποίο πιστεύω ότι έχει ενδιαφέρον. Και έχει ενδιαφέρον γιατί αφορά κοινωνικά ζητήματα με πολιτικές και ιδεολογικές πλευρές. Αφορά, πρώτον, την ανάγκη και τα προβλήματα του ΕΣΥ. Αφορά, δεύτερον τη θεσμοθέτηση των μονάδων ημερήσιας νοσηλείας.
Αφορά, τρίτον, την αντίληψη και την πρακτική γύρω από τις δωρεές. 
Και, τέταρτον, αφορά τη συνεργασία του κράτους με τους δωρητές, δηλαδή τη συνεργασία του δημόσιου με τον ιδιωτικό τομέα. 
Πριν τοποθετηθώ σε αυτές τις τέσσερις ενότητες που άπτονται του νομοσχεδίου, θέλω να κάνω μια αναφορά, εν είδει απότισης τιμής, στην προσφορά του πρώην Θεραπευτηρίου του ΙΚΑ «Γεώργιος Γεννηματάς». Οι συνθήκες της κατάργησής του δεν μας απασχόλησαν. Πρέπει, όμως, τουλάχιστον να αναφερθεί ότι ανακαινισμένο από το 2002, με σύγχρονο εξοπλισμό, κλινικές και εργαστήρια προσέφερε τις υπηρεσίες του σε περίπου τριάντα με τριάντα πέντε χιλιάδες ασθενείς σε ετήσια βάση. 
Οφείλω να κάνω αυτήν την αναφορά, διότι εκεί ήταν επενδεδυμένα χρήματα του ελληνικού λαού και παρείχαν τις υπηρεσίες τους λειτουργοί της υγείας, τους οποίους οφείλουμε να τιμούμε για την προσφορά τους. 
Τώρα, θα αναφερθώ στο πρώτο θέμα. Έχει ανάγκη το ΕΣΥ; Έχει ανάγκες, αγαπητοί συνάδελφοι, που τις διαπιστώναμε ακόμα και τη δεκαετία του 2000, όταν ο μέσος όρος των κοινωνικών δαπανών στην Ελλάδα, αυξανόμενος διαρκώς, προσέγγισε το μέσο όρο των ευρωπαϊκών χωρών και έφερε τη χώρα μας να έχει ένα από τα πιο ζηλευτά συστήματα παροχών υπηρεσιών υγείας, βάσει της εκτίμησης του Παγκόσμιου Οργανισμού Υγείας. Τα λέω αυτά, για να μην ξεχνούν μερικοί πότε έγιναν και πώς φτάσαμε εκεί. Έχει, μάλιστα, ανάγκες πολύ περισσότερο σήμερα -τότε μιλούσαμε για ανάγκες, βελτίωση και επέκταση του συστήματος, για καθολική περίθαλψη- που έχουμε περιορισμούς πόρων, που η χώρα μας κάνει μια τιτάνια προσπάθεια, με θυσίες, κόπους του ελληνικού λαού, για να βγει από αυτήν την περιδίνηση και που αυτές οι περικοπές έχουν πλήξει κύρια και το σύστημα υγείας και την πολιτική της πρόνοιας. 
Πολύ περισσότερο σήμερα, λοιπόν, έχει ανάγκες το Εθνικό Σύστημα Υγείας.  
Δεν λέω και η προηγούμενη κυβέρνηση έκανε προσπάθειες, αλλά και η σημερινή Κυβέρνηση κάνει προσπάθειες να εντάξει μέσω του ΕΣΠΑ διάφορα έργα για τον εκσυγχρονισμό των νοσοκομείων. Οι ανάγκες, όμως, είναι ανάγκες και θα παραμένουν ανάγκες και οφείλουν να είναι στην πρώτη μας πολιτική προτεραιότητα. 
Επομένως, με αυτήν την οπτική, μια δωρεά είναι χρήσιμη για το Εθνικό Σύστημα Υγείας. 
Σχετικά με το δεύτερο θέμα, που αφορά στις μονάδες ημερήσιας νοσηλείας, έχει μια αναφορά η αιτιολογική έκθεση. Πολύ πιο εμπεριστατωμένα αναφέρθηκε ο συνάδελφος εισηγητής της Νέας Δημοκρατίας. Είναι απαραίτητες οι μονάδες ημερήσιας νοσηλείας; Βεβαίως. Και κάνουμε το πρώτο βήμα, θεσμοθετώντας μία τέτοια μονάδα στο δημόσιο σύστημα υγείας, για να εξοικονομήσουμε πόρους, για να απελευθερώσουμε κλίνες και πόρους που θα τους αξιοποιήσουμε κάπου αλλού, για να εξυπηρετήσουμε την κοινωνία, βελτιώνοντας την αποτελεσματικότητα του συστήματος και την ευελιξία του στην αντιμετώπιση των ασθενών, για να βοηθήσουμε την οικογένεια και τον ίδιο τον ασθενή, διότι η οικογένεια σηκώνει το βάρος της περίθαλψης ενός ασθενούς που αντιμετωπίζει τέτοια προβλήματα.
Επειδή όλοι έχουμε μια γνώση -τουλάχιστον εγώ έχω και προσωπική γνώση- για το τι συμβαίνει στον «Άγιο Σάββα» όταν προσέρχονται οι ασθενείς για να κάνουν τις ενδεδειγμένες θεραπείες, είναι βέβαιο ότι θα αποσυμφορήσει, θα βοηθήσει και θα αυξήσει και την ποιότητα των παρεχόμενων υπηρεσιών. 
Αυτό είναι το ένα σκέλος. Το άλλο σκέλος, όμως, είναι αυτό που έθιξα, κύριε Υπουργέ, και στην επιτροπή, της υλοποίησης, δηλαδή, του συγκεκριμένου νόμου, του ν.425 άρθρο 33, που προέβλεπε την ίδρυση και των ιδιωτικών μονάδων ημερήσιας νοσηλείας. Και ποια ήταν η επιχειρηματολογία του τότε νομοθέτη; Ότι για μια απλή επέμβαση, που δεν χρειάζεται ολική αναισθησία, χρεώνουν -κυρίως τα ιδιωτικά θεραπευτήρια- μία και δύο διανυκτερεύσεις και απομυζούν τα ασφαλιστικά ταμεία. 
Επειδή είμαστε –όπως αναφέρθηκα νωρίτερα- σε μια περίοδο περικοπών, αυτές οι περικοπές δεν μπορεί να αφορούν μόνο τους μισθούς, τις συντάξεις και τις παροχές του δημοσίου, αλλά πρέπει να αφορούν και την κερδοφορία ορισμένων που εκμεταλλεύονται. Διότι αν ανατρέξουμε στους ισολογισμούς όλων αυτών των μονάδων την τελευταία δεκαετία, θα δούμε πού διοχετεύθηκε η αύξηση των δαπανών για την υγεία και πού έγιναν οι σπατάλες στα φάρμακα σε πολλές περιπτώσεις. 
Επειδή γνωρίζω ότι θα συναντήσετε εμπόδια και πόλεμο, είτε συντεχνιακών συμφερόντων είτε οικονομικών, θέλω να ξαναθέσω το θέμα. Το έθεσα και στην επιτροπή και μου απαντήσατε ότι θα φέρετε νόμο. Θα τον περιμένουμε. Πιστεύω ότι θα συμβάλει όλη η Βουλή στο να βρούμε εκείνη τη λύση για τη λειτουργία των ημερήσιων μονάδων νοσηλείας που και τους ασθενείς θα διευκολύνει και θα εξοικονομήσει πόρους. 
Το επόμενο θέμα που αφορά αυτό το νομοσχέδιο είναι η πολιτική των δωρεών, η οποία είναι μια χρήσιμη και πολλές φορές αναγκαία λειτουργία. Η πολιτική των δωρεών, όμως, είναι φορτισμένη και ιδεολογικά και πολιτικά από τον τρόπο που αντιμετωπίζει κανείς τις δωρεές. 
Στο ελληνικό Κοινοβούλιο μιλάω. Να θυμίσω ότι στην αρχαία Αθήνα οι χορηγίες ήταν υποχρεωτικές, για να γίνονται ορισμένες δημόσιες λειτουργίες, μιας και οι φτωχοί δεν μπορούσαν να μετέχουν των πνευματικών διαδικασιών κι έπρεπε οι πλούσιοι υποχρεωτικά να συνεισφέρουν. Η αμοιβή τους ήταν εντελώς συμβολική. 
Η πολιτική των δωρεών πολλές φορές βολεύει το κράτος, όταν έχει περιορισμό πόρων. Αυτό, όμως, δεν σημαίνει ότι το απαλλάσσει, αγαπητοί συνάδελφοι, από την ευθύνη του να παρέχει δημόσιες υπηρεσίες πλήρεις στον κοινωνικό τομέα, στην εκπαίδευση.
Επίσης, είναι φανερό ότι αυτή η πολιτική των δωρεών και στο παρελθόν αλλά και σήμερα από τη συζήτηση που θα παρακολουθήσουμε –την είδα και στην επιτροπή- εγείρει θέματα πολιτικά και ιδεολογικά. Δικαίως εγείρεται το εξής ζήτημα. Το είπα κι εγώ στην επιτροπή με μια ορολογία που ενδεχομένως δεν ήταν εντελώς κοινοβουλευτική. Είπα, δηλαδή, ότι οι περιουσίες αυτές δεν αποκτήθηκαν με την αγιαστούρα και ότι πολλές φορές ασκείται κριτική σε αυτούς που κάνουν τις δωρεές. 
Αυτό όμως δεν πρέπει να μας οδηγεί στο να είμαστε υποχρεωτικά αρνητικοί. Διότι πρέπει να αντιμετωπίζουμε τις δωρεές κάτω από το πρίσμα του εάν είναι πραγματικές και καλύπτουν ανάγκες, αλλά να αναζητούμε και τα κίνητρα. Τα κίνητρα μπορεί να είναι πατριωτικά, μπορεί να είναι επίδειξης ή κοινωνικής αναγνώρισης ή μπορεί να είναι εντελώς βιωματικά, οι προσλαμβάνουσες παραστάσεις, δηλαδή, ενός ανθρώπου και η ζωή του που τον οδήγησε.
Διότι εάν αναφερθούμε στους μεγάλους ευεργέτες, τα έργα των οποίων σήμερα απολαμβάνουμε, θα πρέπει να σκεφθούμε ότι δεν θα είχαμε κάνει τους πρώτους Ολυμπιακούς Αγώνες το 1896 αν δεν ήταν, για παράδειγμα, ο Ζάππας και ο Αβέρωφ, για να κάνουμε την αναμαρμάρωση του λεγόμενου σήμερα Καλλιμάρμαρου. Ή, αν δεν ήταν ο Συγγρός, δεν θα είχαμε το Μουσείο στην Αρχαία Ολυμπία. 
Κι αυτά τα λέω -μιας και η εκλογική μου περιφέρεια είναι η Ηλεία, η γενέτειρα των Ολυμπιακών Αγώνων- για να δούμε πώς σήμερα αντιμετωπίζουν ορισμένοι τις δωρεές. Διότι κάναμε και σύγχρονους Ολυμπιακούς Αγώνες και είχαμε πολλές χορηγίες. Εκείνο, όμως, που έμεινε από εκείνους που διαχειρίστηκαν την περιουσία του ελληνικού λαού και τα χρήματα που βάλαμε για να κάνουμε τους Ολυμπιακούς Αγώνες είναι ο κομπασμός και η επίδειξη του πλούτου τους. Αναφέρομαι, βεβαίως, στην Πρόεδρο του «2004». 
Θα αναφέρω ένα άλλο παράδειγμα. 
Κύριε Υπουργέ, η Ανδρίτσαινα στην ορεινή Ηλεία έχει μια βιβλιοθήκη, δωρεά του Αγαθόφρονα Νικολόπουλου, ο οποίος ως υπάλληλος σε μια βιβλιοθήκη των Παρισίων αφιέρωσε όλη του τη ζωή -ζούσε ως ασκητής και πέθανε από τις κακουχίες- για να συγκεντρώσει βιβλία να τα στείλει στην ιδιαίτερη πατρίδα του, την Ανδρίτσαινα, για να συμβάλει στη μόρφωση των πολιτών, στην ανάπτυξη της τέχνης της γεωργίας, στο καλό των Αρκάδων –έτσι θεωρούσε τότε την ορεινή Ανδρίτσαινα- και στην ανάπτυξη όλης της Πελοποννήσου. 
Χθες διάβαζα σε κάποια διαρροή, του Υπουργείου Οικονομικών προφανώς, ότι μεταξύ των νομικών προσώπων που θα κλείσουν, για να εξοικονομηθούν οι προς απόλυση υπάλληλοι, είναι και η Βιβλιοθήκη της Ανδρίτσαινας, που απασχολεί έναν υπάλληλο και η οποία έχει πρωτότυπα έργα σταλμένα από την Τεργέστη, έχει διαθήκες των οπλαρχηγών του 1821 και είπα ότι μόνο μικρόνοες και ανιστόρητοι μπορούν να προχωρήσουν σε τέτοια πράξη. 
Μπορούμε να συγκρίνουμε την πράξη αυτού του ανθρώπου με τις δωρεές άλλων, σήμερα, επώνυμων; Μπορούμε να σκεφθούμε πως εκείνοι οι δωρητές μετά την ίδρυση του νεοελληνικού κράτους, τα μνημεία των οποίων τα έχουμε σήμερα και τα χρησιμοποιούμε, μπορούν να συγκριθούν με εκείνους που την περίοδο της κρίσης έδειξαν παντελή απουσία στο να συμβάλουν στα προβλήματα που αντιμετωπίζει σήμερα ο ελληνικός λαός; Προφανώς όχι.
Βέβαια -το είπαν και άλλοι συνάδελφοι στην επιτροπή- πρέπει να αναφερθούμε και στους μικρούς δωρητές, στις συλλογικές πρωτοβουλίες και προσπάθειες, για να τιμήσουμε αυτήν την πρακτική των δωρεών. 
Και το επόμενο θέμα φυσικά είναι η συνεργασία του κράτους και των δωρητών. Έγινε και από τους προηγούμενους εισηγητές αναφορά στο προοίμιο της σύμβασης, όπου λέγεται «το κράτος απευθύνθηκε» και νομίζω ότι σωστή είναι η παρατήρηση ότι αυτό πρέπει να απαλειφθεί. Όμως, σε κάθε περίπτωση, αν η προσφορά του κάθε δωρητή δεν προκύπτει μέσα από μία συνεργασία που θα διασφαλίζει τη λειτουργία και την αξιοποίηση, μπορεί να οδηγηθούμε σε φαινόμενα όπου η δωρεά τελικά δεν αξιοποιείται και έχουμε δαπανήσει χρήματα -και το ελληνικό δημόσιο και ο δωρητής- και τελικά δεν έχουμε αποτέλεσμα. Άρα χρειάζεται η συνεργασία. Έχω ένα παράδειγμα, ας πούμε, στο Νοσοκομείο της Αμαλιάδας όπου βρέθηκε κάποιος δικηγόρος να δωρίσει μηχανήματα νεφρού και είναι αναξιοποίητα. Είπε ο συνάδελφος εισηγητής του ΣΥΡΙΖΑ προηγουμένως για τη μονάδα των εγκαυμάτων. Χαίρομαι γιατί στην επιτροπή -φαντάζομαι θα το επαναλάβετε και σήμερα- είπατε ότι θα φροντίσετε με κάθε τρόπο για τη διασφάλιση του απαραίτητου προσωπικού και τη στελέχωση αυτής της μονάδας, ώστε να είναι αποτελεσματική. 
Άρα έχουμε μία δωρεά που καλύπτει μία αναγκαιότητα, έχουμε μία πολιτική που ανοίγει τις μονάδες ημερήσιας νοσηλείας, που πρέπει να την επικροτήσουμε, έχουμε τη συνεργασία και νομίζω ότι αυτό πρέπει να μας οδηγήσει στο να ψηφίσουμε το νομοσχέδιο, παρά την επιφύλαξή μας όσον αφορά στην αναφορά στο προοίμιο του τρόπου με τον οποίο έγινε αυτή η δωρεά και στην επιφύλαξή μας στη διαδικασία της αναστολής λόγω ανωτέρας βίας, που, κύριε Υπουργέ, αν δεν μπορείτε να αλλάξετε τη διατύπωση του άρθρου, τουλάχιστον μία τοποθέτηση δικιά σας, ως βούληση του νομοθέτη, θα ήταν χρήσιμη για μελλοντική ερμηνεία, αν τυχόν προκύψουν περιπλοκές.
Αυτά είχα να πω, κυρίες και κύριοι συνάδελφοι, και σας ευχαριστώ. Περιμένω τις απαντήσεις σας για τις μονάδες ημερήσιας νοσηλείας, κύριε Υπουργέ.","ΓΙΑΝΝΗΣ ΚΟΥΤΣΟΥΚΟΣ",258
"98689"," Ευχαριστούμε, κύριε Κουτσούκο.
Κύριε συνάδελφε, θα μου επιτρέψετε να σας πω όσον αφορά την αρχική σας τοποθέτηση για το Προεδρείο, ότι θεωρώ πως το Προεδρείο με πολύ σεβασμό ακούει και -θα μου επιτρέψετε τον όρο- «διαχειρίζεται» αυτά που καλείται να κάνει και από την Κυβέρνηση και με τη συνεργασία που έχει με τους συναδέλφους στις συζητήσεις. Όμως, νομίζω ότι αυτό που είπα ήταν από σεβασμό για την ημέρα και έχει νομίζω το Προεδρείο και η Προεδρεύουσα, εν προκειμένω, το δικαίωμα,  αφού το έκρινα έτσι, να κάνω την αναφορά στην ημέρα, όταν όλοι οι συνάδελφοι έχουν τη δυνατότητα της τοποθέτησης επί παντός επιστητού, όπως πρέπει, μέσα στο ελληνικό Κοινοβούλιο.
Ευχαριστώ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, δεκαέξι μαθητές και μαθήτριες και δύο εκπαιδευτικοί-συνοδοί τους από το 7ο Δημοτικό Σχολείο Παλαιού Φαλήρου. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Παναγιώτης Μελάς εκ μέρους των Ανεξάρτητων Ελλήνων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98690"," Κυρία Πρόεδρε, κυρίες και κύριοι συνάδελφοι. Συζητάμε σήμερα ένα σχέδιο νόμου που αφορά την κύρωση της σύμβασης δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της κ. Άννας-Μαρίας-Λουίζας Λάτση.
Αυτό που θέλω να τονίσω από την αρχή, είναι ότι η κίνηση αυτή της κ. Λάτση είναι προς σωστή κατεύθυνση. Σε αυτήν τη δύσκολη –για να μην πω πολύ δύσκολη- οικονομική περίοδο που διέρχεται η χώρα μας, είναι θετικό, όποιος συμβάλλει, όποιος προσφέρει για το καλό του ελληνικού λαού και κυρίως στον τομέα της υγείας, καθώς η υγεία είναι το πολυτιμότερο αγαθό.
Αυτό έχει συμβεί διαχρονικά και στο παρελθόν, όταν η Ελλάδα περνούσε δύσκολη οικονομική περίοδο, οι οικονομικά ισχυροί βοηθούσαν τη χώρα μας.
Η κ. Λάτση με την κίνησή της αυτή, προσφέρει στο χώρο της υγείας, προσφέρει στους πάσχοντες από νεοπλασία και το πράττει αυτό μέσα από κοινωνική ευαισθησία. Δημιουργεί ένα αυτόνομο κέντρο ημερήσιας νοσηλείας, με δική της αποκλειστικά χρηματοδότηση, για άτομα που πάσχουν από νεοπλασία και συναφείς παθήσεις. 
Το κτήριο που θα ανακατασκευαστεί και θα εξοπλιστεί πλήρως, με χρηματοδότηση της κ. Λάτση, είναι το πρώην Ογκολογικό Νοσοκομείο ΙΚΑ Αθηνών συνολικής επιφάνειας τριών χιλιάδων εξακοσίων πενήντα τετραγωνικών μέτρων.
Το ποσό που θα διαθέσει η κ. Λάτση είναι αρκετά σημαντικό και ανέρχεται περίπου στα 3.800.000 ευρώ. 
Το κτήριο αυτό παρουσιάζει σήμερα ποικίλα προβλήματα, δομικά, λειτουργικά, εγκαταστάσεων. Παράλληλα δε, υπάρχουν και σοβαρές ελλείψεις στον εξοπλισμό του. Όλη η ανακατασκευή του κτηρίου και η συμπλήρωση του εξοπλισμού, γίνεται από την κ. Λάτση, όπως αναφέρεται στο σχέδιο νόμου, και, αν χρειαστούν περισσότερα χρήματα, θα τα καταβάλει η ίδια.
Οι εργασίες ανακατασκευής του κτηρίου θα αρχίσουν δέκα ημέρες μετά τη δημοσίευση του νόμου για την κύρωση της δωρεάς και η αποπεράτωση του έργου θα ολοκληρωθεί εντός δεκατεσσάρων μηνών από την έναρξη των εργασιών.
Το κέντρο αυτό θα ενταχθεί στο Γενικό Αντικαρκινικό Νοσοκομείο Αθηνών «Ο Άγιος Σάββας», το οποίο είναι το ογκολογικό νοσοκομείο της Αθήνας. Η κ. Λάτση, κάθε δύο μήνες, θα ενημερώνει το Υπουργείο Υγείας και το Νοσοκομείο «Ο Άγιος Σάββας» για την πρόοδο των εργασιών. 
Αυτό το κέντρο ημερήσιας νοσηλείας, το οποίο θα ονομαστεί «Νίκος Κούρκουλος», θα εξυπηρετεί, όπως είπα, άτομα που πάσχουν από νεοπλασία και συναφείς παθήσεις. Θα προσφέρει πολλά οφέλη, τόσο για τους ασθενείς, όσο και για το Νοσοκομείο «Ο Άγιος Σάββας», αλλά και γενικά στο Εθνικό Σύστημα Υγείας. Θα λειτουργήσει με αυτόνομη ημερήσια νοσηλεία, θα έχει τις δικές του διαδικασίες και ιδιαιτερότητες, διαφορετικές από εκείνες της πολυήμερης κανονικής νοσηλείας αλλά και από εκείνες της ημερήσιας νοσηλείας σε νοσοκομειακή μονάδα.
Το κέντρο αυτό θα συμβάλλει, επίσης, στο διαχωρισμό των ασθενών, που βρίσκονται στο πρώτο στάδιο της νόσου, από αυτούς που βρίσκονται σε μεταγενέστερο, εξελιγμένο στάδιο. 
Θα υπάρχει καλύτερος συντονισμός όλων των απαραίτητων υπηρεσιών -εργαστηρίων, φαρμακείων, εξωτερικών ιατρείων κ.λπ.- με αποτέλεσμα να προσφέρει όσο το δυνατόν καλύτερη και ταχύτερη ανάρρωση.
Με τη λειτουργία του κέντρου αυτού θα υπάρξει μείωση του οικονομικού κόστους για την οικογένεια του ασθενούς, καθώς μειώνονται τα επιπλέον έξοδα που δημιουργεί η πολυήμερη νοσηλεία.
Σήμερα η πραγματικότητα είναι ότι ο ασθενής -μισθωτός, συνταξιούχος, που η τσέπη του είναι άδεια- αναγκάζεται, δυστυχώς, να πληρώνει και γιατρούς και φάρμακα ακόμη και τηλεφωνικά ραντεβού σ’ αυτήν την πολύ δύσκολη οικονομική περίοδο. 
Το κέντρο δίνει τη δυνατότητα στον ασθενή να αντιμετωπίζει την ασθένειά του σε ένα σύγχρονο και φιλικό προς αυτόν περιβάλλον. Ακόμη, θα συμβάλλει σημαντικά στην απελευθέρωση κλινών στα νοσοκομεία για σοβαρά περιστατικά, με αποτέλεσμα να μειώνεται η καθυστέρηση στην εκτέλεση χειρουργικών επεμβάσεων. 
Η θλιβερή πραγματικότητα σήμερα είναι ότι υπάρχει πολλές φορές καθυστέρηση στην εκτέλεση επειγουσών χειρουργικών επεμβάσεων, λόγω έλλειψης κλινών αλλά και άλλων ελλείψεων, με επιπτώσεις στην υγεία των ασθενών. 
Γι’ αυτό τονίζω, για άλλη μία φορά, ότι επικροτώ θερμά την πρωτοβουλία της κ. Λάτση, ευχόμενος η κίνησή της να βρει μιμητές και στο χώρο της υγείας αλλά και σε άλλους χώρους για το καλό των πολιτών. 
Όμως θέλω να επισημάνω ότι για τη λειτουργία του κέντρου αυτού χρειάζεται και το ανάλογο προσωπικό. 
Επιβάλλεται, κύριε Υπουργέ, να εξευρεθεί το ανάλογο προσωπικό, να γίνει άμεσα η πλήρωση όλων των θέσεων για την απρόσκοπτη λειτουργία αυτού του κέντρου, ώστε να προσφέρει τις καλύτερες κατά το δυνατόν υπηρεσίες στον ασθενή. 
Το λέω αυτό, διότι όλα τα νοσοκομεία της χώρας σήμερα έχουν σοβαρές ελλείψεις προσωπικού, ιατρικού, νοσηλευτικού και όχι μόνο, με αποτέλεσμα να μην μπορούν να λειτουργήσουν όσο το δυνατόν καλύτερα, πιο αποδοτικά και αποτελεσματικά και για τον ασθενή. 
Σας αναφέρω το Ογκολογικό Νοσοκομείο «Μεταξά» στον Πειραιά, που είναι από τα μεγαλύτερα ογκολογικά νοσοκομεία της χώρας και εξυπηρετεί όχι μόνο ασθενείς του Πειραιά ή της περιοχής της Αττικής, αλλά και όλης της Ελλάδας. Λειτουργεί σήμερα με λιγότερο από το μισό νοσηλευτικό προσωπικό που απαιτείται, με αποτέλεσμα το Σωματείο των Νοσηλευτών να έχει βγάλει ανακοίνωση και να αναφέρει ότι, αν συμβεί κάτι δυσάρεστο σε ασθενή, δεν φέρουν ευθύνη οι νοσηλευτές, διότι ένας νοσηλευτής ή μία νοσηλεύτρια δεν μπορεί να αναλάβει την ευθύνη της νοσηλείας τριάντα, σαράντα περίπου ασθενών. Λόγω του ότι δεν υπάρχει το ανάλογο νοσηλευτικό προσωπικό, δεν λειτουργούν όλες οι χειρουργικές κλίνες, δεν λειτουργούν όλες οι κλίνες της μονάδας εντατικής θεραπείας. 
Αποτέλεσμα των ελλείψεων αυτών είναι το να υπάρχει μεγάλη αναμονή για χειρουργικές επεμβάσεις, με σοβαρές και πολλές φορές μη αναστρέψιμες επιπτώσεις στην υγεία των ασθενών. 
Όλα αυτά και πολλά άλλα πρέπει να διορθωθούν άμεσα στο χώρο της υγείας. Αυτό που πρέπει να διορθωθεί και, για να πω την ακριβή λέξη, να εξαφανιστεί είναι η σπατάλη του δημοσίου χρήματος. 
Δεν είναι δυνατόν σήμερα να υπάρχουν δωρητές, να υπάρχουν τόσες ελλείψεις στα νοσοκομεία και να υπάρχει σπατάλη του δημοσίου χρήματος. 
Δεν είναι δυνατόν ένας πολίτης να πηγαίνει να κάνει τις εξετάσεις του στο παλιό ΙΚΑ, σήμερα ΕΟΠΥΥ, να μην τις κάνει εκεί, τη στιγμή που πληρώνονται τα ενοίκια του κτηρίου, οι γιατροί, το άλλο προσωπικό, και να τον στέλνουν έξω σε ιδιωτικά κέντρα και εκεί να πληρώνει ο ασθενής 15% από την τσέπη του και 85% ο ΕΟΠΥΥ, με αποτέλεσμα, με στοιχεία που μου έχουν δώσει, μόνο από το ΙΚΑ Πειραιά το 2011 ο ΕΟΠΥΥ χρεώθηκε 7 εκατομμύρια ευρώ. 
Εάν πήγαινε και έκανε τις εξετάσεις στο ΙΚΑ, το οποίο δεν έχει το αναλώσιμο υλικό και έδινε εκεί το 15% ο ασθενής, ο ΕΟΠΥΥ δεν θα χρεωνόταν τίποτα, δεν θα επιβαρυνόταν καθόλου. Και ερωτώ: Γιατί δεν συμβαίνει αυτό; Τι σκοπιμότητες υπάρχουν; Τι λόγοι υπάρχουν; Όλα αυτά πρέπει να διορθωθούν. 
Αποτέλεσμα της τακτικής αυτής είναι να ταλαιπωρούνται οι ασθενείς και να επιβαρύνονται οικονομικά.
Η υγεία, όπως το έχω τονίσει και άλλη φορά, είναι το πολυτιμότερο αγαθό. Στη δύσκολη αυτή οικονομική περίοδο που διέρχεται η χώρα, επιβάλλεται η Κυβέρνηση να φροντίσει γι’ αυτόν τον τομέα όσο το δυνατόν καλύτερα. 
Δυστυχώς, όμως, δεν συμβαίνει αυτό. Η πραγματικότητα είναι ότι οι παρεχόμενες υπηρεσίες υγείας έχουν υποβαθμιστεί πάρα πολύ.
Κύριε Υπουργέ, με την υποταγή στην τρόικα και το ΔΝΤ δεν μπορούν να γίνουν οι απαραίτητες προσλήψεις ιατρικού, νοσηλευτικού αλλά και βοηθητικού προσωπικού, με αποτέλεσμα, ορισμένα νοσοκομεία της χώρας μας να βρίσκονται υπό κατάρρευση. Αποτέλεσμα όλης αυτής της τακτικής είναι να ταλαιπωρούνται οι ασθενείς και να χάνονται –δυστυχώς- ακόμα και ανθρώπινες ζωές.
Κλείνοντας, όπως τόνισα και πριν, συμφωνώ απόλυτα με τη δωρεά της κ. Λάτση για τη δημιουργία του κέντρου ημερήσιας νοσηλείας. Γι’ αυτό και ψηφίζουμε το νομοσχέδιο. Είναι απαραίτητο, όμως, το Υπουργείο Υγείας να φροντίσει για την απρόσκοπτη λειτουργία του κέντρου αυτού με τον καλύτερο δυνατό τρόπο και κυρίως με τη στελέχωση που απαιτείται, για την αξιοποίηση της εν λόγω δωρεάς, για το καλό των ασθενών. Αυτό πρέπει να κοιτάξουμε, τη βελτίωση της ποιότητας ζωής των πολιτών, τη βελτίωση των παρεχόμενων υπηρεσιών υγείας.
Ευχαριστώ.
(Χειροκροτήματα από την πτέρυγα των ΑΝΕΛ)","ΠΑΝΑΓΙΩΤΗΣ ΜΕΛΑΣ",316
"98691"," Ευχαριστούμε, κύριε Μελά.
Ο κ. Δημήτριος Κουκούτσης εκ μέρους της Χρυσής Αυγής έχει το λόγο.
Ορίστε, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98692"," Ευχαριστώ πολύ.
Κυρία Πρόεδρε, κύριε Υπουργέ, το Εθνικό Σύστημα Υγείας υποβαθμίζεται με συγχωνεύσεις κλινικών. Απαξιώνονται οι ποιοτικές υπηρεσίες υγείας και πρόνοιας. Συνεχίζονται με εντατικούς ρυθμούς οι αρνητικές εξελίξεις και στον τομέα της υγείας και της πρόνοιας, με ελλείψεις σε προσωπικό, αναλώσιμα, κλίνες και κλινικές. 
Αυτά τα προβλήματα όχι μόνο δεν αντιμετωπίζονται, αλλά τα τελευταία χρόνια αυξάνονται με γεωμετρική πρόοδο, στο πλαίσιο, βεβαίως, των προσχεδιασμένων καταργήσεων και συγχωνεύσεων κλινικών, νοσοκομειακών κρεβατιών, μειώσεων και μετακινήσεων ανά την περιφέρεια ιατρών, νοσηλευτικού και διοικητικού προσωπικού, με άμεσα αρνητικά αποτελέσματα για τη ζωή και την υγεία των πολιτών αλλά και των ίδιων των εργαζομένων και κυρίως των φτωχών λαϊκών στρωμάτων. 
Αποδεικνύεται για ακόμη μία φορά η απόλυτη εκτέλεση και εφαρμογή του καταστρεπτικού συμφώνου-μνημονίου αναδιάρθρωσης και ανάπτυξης της χώρας, όπως εφαρμόζεται εδώ και τρία πλέον χρόνια από τις κυβερνήσεις της χώρας. 
Αναδεικνύεται η πλήρης αδυναμία και αναποτελεσματικότητα των σχεδίων αναδιάρθρωσης και πολιτικών εξυγίανσης και βιωσιμότητας της ελληνικής οικονομίας και κοινωνίας, όπως προσδιορίζονται από το μνημόνιο, με τους όρους και τις προδιαγραφές που οι ελληνικές κυβερνήσεις μέχρι τώρα δέχτηκαν και υπέγραψαν να εφαρμόσουν πιστά. 
Για μια ακόμη φορά το δήθεν μοντέλο αυτό βιωσιμότητας και ανάπτυξης της οικονομίας μας δεν ήταν η εξασφάλιση και διατήρηση των ποιοτικών υπηρεσιών υγείας, της ισότητας στην προσβασιμότητα σε αυτές τόσο σε ποσότητα όσο και σε ποιότητα, ο εξορθολογισμός των δαπανών της υγείας, ο σχεδιασμός βιώσιμης αγοράς φαρμάκου και διάθεσής του, η προαγωγή και αναβάθμιση της αγωγής υγείας, ο εμπλουτισμός των υποδομών πρωτοβάθμιας υγείας και φυσικά η διατήρηση και η βιώσιμη αναδιοργάνωση των δομών αλληλεγγύης και πρόνοιας.
Δεν εξασφαλίζεται έτσι το δικαίωμα των πολιτών φορολογουμένων για δωρεάν παροχή υπηρεσιών υγείας και πρόνοιας και της αποτελεσματικής προσβασιμότητας σε αυτές, όχι γιατί δεν υπάρχουν τα μέσα, όχι γιατί δεν υπάρχουν οι πόροι και οι δυνατότητες, αλλά γιατί οι δεσμεύσεις των μνημονιακών κυβερνήσεων και της σημερινής συγκυβέρνησης απαιτούν την πλήρη διάλυση και το ξεπούλημα των δομών υγείας. Οδηγούμαστε σε πολίτες φορολογούμενους δύο ταχυτήτων: σε αυτούς που τα έσοδά τους θα τους επιτρέψουν την πρόσβαση και τη λήψη των καλύτερων δυνατών παροχών υγείας στην αγορά και σε αυτούς στους οποίους τα έσοδά τους θα επιτρέπουν μόνο και αποκλειστικά την πρόσβαση και λήψη των δομών του απαξιωμένου ΕΣΥ.
Παράλληλα, η ψαλίδα διαφοροποίησης των πολιτών σε σχέση με την προσβασιμότητά τους στις υπηρεσίες υγείας αμβλύνεται ακόμα περισσότερο, αφού όλοι μας βιώνουμε το σάρωμα των μισθών και των εισοδημάτων, των εργασιακών και ασφαλιστικών δικαιωμάτων, των ταμείων ασφάλισης και των καλύψεων αυτών στην υγεία και τη δραστική μείωση της κρατικής χρηματοδότησης καθώς και την αύξηση της εμπορευματοποίησης, ακόμα και στον τομέα της υγείας.
Σήμερα, λοιπόν, δίνεται η δυνατότητα να παραδοθεί στο ΕΣΥ το πρώτο στην Ελλάδα εξειδικευμένο κέντρο ημερήσιας νοσηλείας για καρκινοπαθείς, σύμφωνα με μία σύμβαση δωρεάς που έχει υπογραφεί μεταξύ της κ. Μαριάννας Λάτση και του Υπουργού Υγείας κ. Λυκουρέντζου.
Η δωρεά αφορά τη χρηματοδότηση της ριζικής κτηριακής αναβάθμισης αλλά και της ενίσχυσης του εξοπλισμού του πρώην 6ου Ογκολογικού Νοσοκομείου του ΙΚΑ. Το 6ο Νοσοκομείο του ΙΚΑ είχε ενταχθεί στο Νοσοκομείο «Ο Άγιος Σάββας», στο πλαίσιο της αξιοποίησης των μονάδων υγείας του ΙΚΑ από το ΕΣΥ και λειτουργεί υποστηρικτικά προς το κεντρικό ογκολογικό νοσοκομείο.
Η λειτουργία του κέντρου ημερήσιας νοσηλείας αναμένεται ότι θα αποσυμφορήσει τις μακρές λίστες αναμονής των καρκινοπαθών για χημειοθεραπείες αλλά και για χειρουργικές επεμβάσεις. Εκτιμάται ότι θα πραγματοποιούνται τριάντα χιλιάδες εισαγωγές ασθενών και τρεις χιλιάδες οκτακόσιες χειρουργικές επεμβάσεις ετησίως. 
Το ύψος της δωρεάς θα προσεγγίσει το ποσό των 4 εκατομμυρίων ευρώ. Τη διαχείριση της εκτέλεσης δωρεάς θα αναλάβει, εκ μέρους της δωρήτριας, το «Κοινωφελές Ίδρυμα Ιωάννη Λάτση». 
Εμείς είμαστε μακριά από το life style. Είδα να συγκρίνουμε πολλές φορές τους πάλαι ποτέ ευεργέτες και δωρητές, τους παλαιότερους, με τους σημερινούς, του life style. Είναι μεγάλο λάθος να συγκρίνουμε ανθρώπους που έκαναν στα ξένα τις περιουσίες τους με άλλους –και δεν μιλούμε για τη σημερινή περίπτωση- που έκαναν περιουσία τρώγοντας τα σωθικά του λαού μας. Το χειρότερο απ’ όλα είναι ότι είμαστε και υποχρεωμένοι στη φιλανθρωπία των κυριών της showbiz, του life style και των υψηλών σαλονιών, να σκύβουμε και το κεφάλι ευλαβικά μπροστά τους, λες και είμαστε υποχρεωμένοι ως λαός.
Κύριε Υπουργέ, καλοδεχούμενη η δωρεά αυτή. Στους καιρούς που ζούμε καλό είναι κάποιοι, που είχαν στο παρελθόν υπέρογκα κέρδη, να γυρίσουν κάτι από αυτά στο λαό μας, αν και τα τελευταία χρόνια στην Ελλάδα πάρα πολλοί ευνοήθηκαν, πάρα πολλοί πλούτισαν μέσα σε μία νύχτα και οι περισσότεροι από αυτούς είναι χαμένοι στο μακρινό ορίζοντα. Ας είναι. 
Σημασία έχει ότι σήμερα τα προβλήματα είναι τεράστια και η μικρότερη βοήθεια είναι αποδεκτή. Ελπίζουμε ότι πάρα πολύ σύντομα θα έχουμε τη δυνατότητα το κράτος και ο λαός να μπορούμε να κάνουμε αυτά τα κέντρα ιδίοις εξόδοις, μέσα από τους φόρους, μέσα από τον ιδρώτα του λαού μας, μέσα από τη δική μας δύναμη.
Θα ήθελα για άλλη μία φορά να εξάρω μέσα σε αυτήν την Αίθουσα τον τιτάνιο, τον υπεράνθρωπο αγώνα που δίνει σε όλα τα δημόσια νοσοκομεία της χώρας το ιατρικό και νοσηλευτικό προσωπικό. 
Επίσης θα ήθελα να πω για μια ακόμη φορά το εξής. Άραγε σε ποια χώρα θα μπορέσει ο Έλληνας πολίτης να νοσηλευθεί εντελώς δωρεάν, να τύχει χρόνιας θεραπείας για χρόνια νοσήματα και να μην πληρώσει δραχμή, όπως γίνεται σήμερα στη χώρα μας με τον κάθε λογής αλλοδαπό που έχει φυματίωση, AIDS ή άλλες ασθένειες που είχαν εξαφανισθεί από τη χώρα μας εδώ και χρόνια. 
Στο χώρο της υγείας, λοιπόν, ο ρατσισμός απέναντι στους Έλληνες συνεχίζεται. Στις ατέλειωτες ουρές που υπάρχουν στα νοσοκομεία και στα απογευματινά ιατρεία πάμπολλες φορές είδαμε Έλληνες πολίτες να βγάζουν χρήματα από την τσέπη τους για εξετάσεις και κάποιους άλλους εντελώς δωρεάν να προσπερνούν επιδεικτικά με την περίφημη ροζ κάρτα τους. 
Εμείς θα αποδεχθούμε τη δωρεά, γιατί αφορά συνανθρώπους μας για τους οποίους είμαστε ιδιαίτερα ευαίσθητοι.
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"98693"," Ευχαριστούμε τον κ. Κουκούτση.
Το λόγο έχει ο κ. Θωμάς Ψύρρας από τη Δημοκρατική Αριστερά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98694"," Ευχαριστώ, κυρία Πρόεδρε.
Κυρίες και κύριοι συνάδελφοι, ενώ στη χώρα μας η χειρουργική θεραπεία ταυτίστηκε με τη νοσοκομειακή πρακτική και τη μακροχρόνια νοσηλεία, σε χώρες όπως οι Ηνωμένες Πολιτείες, η Μεγάλη Βρετανία, ο Καναδάς και η Αυστραλία οι μισές από τις προγραμματισμένες χειρουργικές επεμβάσεις πραγματοποιούνται στο πλαίσιο των κέντρων ημερήσιας νοσηλείας. 
Ήδη από τις αρχές του 20ού αιώνα ο Τζέιμς Νίκολ, ο διάσημος παιδοχειρουργός, πήρε πρωτοβουλία να χειρουργεί τα παιδιά στο Πανεπιστήμιο της Γλασκόβης και να τους δίνει εξιτήριο την ίδια μέρα. Η πρακτική του στέφθηκε με επιτυχία και σταδιακά επεκτάθηκε και στους ενήλικες ασθενείς. 
Έτσι, λοιπόν, εκατό χρόνια περίπου υπάρχει μια κατοχυρωμένη πρακτική, κατά την οποία επιλεγμένοι ασθενείς εισάγονται στο νοσοκομείο ή σε ειδικό κέντρο, υποβάλλονται σε χειρουργική επέμβαση, νοσηλεύονται για κάποιες ώρες και στη συνέχεια εξέρχονται του νοσοκομείου ή του ειδικού κέντρου την ίδια μέρα. Πρόκειται για πρακτική που έχει πάρα πολλά πλεονεκτήματα. 
Βάσει, λοιπόν, της διεθνούς εμπειρίας, η λειτουργία κέντρων ημερήσιας νοσηλείας μειώνει σημαντικότατα τα έξοδα των νοσοκομείων και των ασφαλιστικών ταμείων. Μειώνει τις λίστες αναμονής στα χειρουργεία, ελευθερώνει κλίνες για τους βαρύτερα πάσχοντες ασθενείς. Αυξάνει τον αριθμό των εξυπηρετούμενων ασθενών. Επιβαρύνει λιγότερο τον οικογενειακό προϋπολογισμό καθώς μειώνει τα επιπλέον έξοδα που δημιουργεί η πολυήμερη νοσηλεία. Δεν αποξενώνει ούτε διαταράσσει την οικογενειακή ζωή, καθώς η μετεγχειρητική φροντίδα και ανάρρωση γίνεται σε οικείο χώρο, δηλαδή στο σπίτι. 
Παρέχει, τέλος, τη δυνατότητα διαχωρισμού των ασθενών, ώστε οι ευρισκόμενοι στο πρώτο στάδιο της νόσου, να αποφύγουν την τριβή με ασθενείς μεταγενέστερων σταδίων. Και αντιλαμβανόμαστε πόσο σημαντικό πράγμα είναι αυτό για την ψυχολογική τους κατάσταση.
Ας δούμε, όμως, τι συμβαίνει στο χώρο νοσηλείας των ασθενών. 
Στο Νοσοκομείο «Άγιος Σάββας» νοσηλεύονται σε επίπεδο βραχείας νοσηλείας περίπου είκοσι πέντε χιλιάδες ασθενείς και δέκα χιλιάδες ασθενείς το χρόνο σε επίπεδο μακράς νοσηλείας. Η μέση διάρκεια νοσηλείας είναι γύρω στις έντεκα  μέρες. Αν, όμως, υπήρχε ημερήσια νοσηλεία, τότε αυτές οι έντεκα μέρες κατά μέσο όρο θα πέσουν στις τέσσερις μέρες. 
Σήμερα, λοιπόν, αντιλαμβανόμαστε πόσο σημαντικό πράγμα είναι αυτού του είδους οι μονάδες ημερήσιας νοσηλείας. 
Βρισκόμαστε, λοιπόν, μπροστά στην κύρωση της σύμβασης δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της κ. Λάτση και μπροστά σε μία πρωτοβουλία που οπωσδήποτε πρέπει να εξάρουμε, γιατί τέτοιες πρωτοβουλίες αλληλεγγύης και κοινωνικής ευαισθησίας πρέπει είτε έτσι είτε αλλιώς να επαινούνται, ειδικά σε καιρούς δύσκολους, σε καιρούς χαλεπούς για την οικονομία και την κοινωνία. 
Είναι, λοιπόν, δυνατόν η συμπληρωματικότητα του δημόσιου και του ιδιωτικού τομέα να δώσει λύσεις σε κάποιες περιπτώσεις. Ειδικά στον πολύπαθο χώρο της υγείας, ο ιδιωτικός τομέας μπορεί να καλύψει σημαντικές αδυναμίες και κενά του κράτους. 
Σε αριθμούς: το πρώτο κέντρο ημερήσιας νοσηλείας για ογκολογικούς ασθενείς στη χώρα, δυναμικότητας πενήντα δύο κλινών, θα μπορεί να εξυπηρετεί ασθενείς που υποβάλλονται σε χημειοθεραπεία και σε χειρουργική ημερήσια νοσηλεία. Αναμένεται να πραγματοποιούνται τριάντα χιλιάδες εισαγωγές ασθενών και τρεις χιλιάδες οκτακόσιες χειρουργικές επεμβάσεις ετησίως. Δεν είναι μικρά τα νούμερα.
Κλείνω με τρεις καταληκτικές παρατηρήσεις.
Πρώτη παρατήρηση. Ενώ είναι τόσο σημαντική η δημιουργία της μονάδας, το πρόβλημα, δυστυχώς, δεν είναι μόνο η κατασκευή ή ο εξοπλισμός της, αλλά, κυρίως, η λειτουργία της. 
Θα θέλαμε, λοιπόν, από τον Υπουργό να ενημερώσει για τις πρόνοιες που θα λάβει ώστε να λειτουργήσει και να αξιοποιηθεί η νέα μονάδα. Και, φυσικά, για να σταθεροποιηθεί όχι μόνο η μονάδα, αλλά ολόκληρο το σύστημα, πρέπει να φτάσουμε στο σημείο ώστε να σταθεροποιήσουμε, να παγιώσουμε τον προϋπολογισμό για την υγεία. Να συμφωνήσουμε, δηλαδή, ότι το 6% του ΑΕΠ πρέπει να δίνεται έτσι κι αλλιώς στην υγεία.
Το 6% είναι μια ευρωπαϊκή σταθερά για τις δαπάνες της υγείας.
Δεύτερη παρατήρηση. Ελπίζουμε να ξεκινήσει γρήγορα το έργο, να εκτελεστεί, να αποπερατωθεί με βάση το χρονοδιάγραμμα που προβλέπεται στη σύμβαση δωρεάς, δηλαδή, εντός δεκατεσσάρων μηνών.
Τρίτη παρατήρηση. Θα θέλαμε το συγκεκριμένο εγχείρημα να αποτελέσει παράλληλα και ένα πρότυπο ανάπτυξης παρόμοιων πρωτοβουλιών που θα συμβάλλουν στη λειτουργική βελτίωση και την αποσυμφόρηση των νοσοκομείων.
Βεβαίως, η ΔΗΜΑΡ υπερψηφίζει το παρόν σχέδιο νόμου.
Ευχαριστώ.
(Χειροκροτήματα από την πτέρυγα της ΔΗΜΑΡ)","ΘΩΜΑΣ ΨΥΡΡΑΣ",557
"98695"," Υπερψηφίζει, είπατε, αν άκουσα καλά. Έτσι;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98696"," Μάλιστα, κυρία Πρόεδρε.","ΘΩΜΑΣ ΨΥΡΡΑΣ",557
"98697"," Ωραία. Ευχαριστούμε, κύριε συνάδελφε.
Ο κ. Γεώργιος Λαμπρούλης από το Κομμουνιστικό Κόμμα Ελλάδας έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98698"," Ευχαριστώ, κυρία Πρόεδρε.
Και στις δύο συζητήσεις που προηγήθηκαν στην Επιτροπή Κοινωνικών Υποθέσεων αλλά και σήμερα στην Ολομέλεια, ως κόμμα, δηλώνουμε ότι δεν είμαστε αντίθετοι σε μέτρα τα οποία μπορεί να βελτιώσουν τις παροχές, τις συνθήκες περίθαλψης του λαού και ιδιαίτερα αυτές που αφορούν την έγκαιρη διάγνωση, θεραπεία και όπου είναι δυνατόν, την αποκατάσταση των πασχόντων ασθενών από καρκίνο.
Όμως, θα θέλαμε να επισημάνουμε τα εξής. Πρώτον, τέτοια μέτρα, κατά τη γνώμη μας, πρέπει να αποτελούν αποκλειστική ευθύνη του κράτους, -να χρηματοδοτούνται πλήρως από τον κρατικό προϋπολογισμό, να εξασφαλίζεται η στελέχωση με μόνιμο προσωπικό πλήρους και αποκλειστικής απασχόλησης, να εξασφαλίζεται επαρκής και σύγχρονος ιατρομηχανολογικός εξοπλισμός- και παράλληλα και του δημόσιου συστήματος υγείας.
Τι βλέπουμε σήμερα; Όσον αφορά τις δημόσιες υπηρεσίες υγείας, η ανάπτυξή τους και η αξιοποίησή τους από το λαό, κατά τη γνώμη μας, δεν μπορεί να εξαρτώνται από τη φιλανθρωπία, τον εθελοντισμό και την ατομική διάθεση προσφοράς. Αποτελεί λαϊκό δικαίωμα και κρατική ευθύνη που απορρέουν από το χαρακτήρα που πρέπει να έχουν αυτές οι υπηρεσίες και επιπλέον, από το γεγονός ότι οι εργαζόμενοι και τα άλλα λαϊκά στρώματα είναι αυτά που παράγουν τον πλούτο.
Θεωρούμε ότι το κράτος πρέπει πλήρως να εξασφαλίζει αυτές τις δομές και τις υπηρεσίες και μόνον επικουρικά και συμπληρωματικά να αξιοποιούνται τυχόν προσφορές. Βεβαίως -γιατί εκφράστηκε στη συζήτηση που έγινε στην επιτροπή- είναι γνωστό το επιχείρημα ή τα επιχειρήματα της Κυβέρνησης, εν προκειμένω, ότι το κράτος δεν έχει λεφτά ή ότι υπάρχει κρίση κ.λπ..
Η πραγματικότητα είναι ότι και στην περίοδο των αυξημένων ρυθμών ανάπτυξης το κράτος και το κεφάλαιο, με όλες τις κυβερνήσεις του, υποχρηματοδοτούσαν το δημόσιο σύστημα υγείας. Αυτό ακούστηκε -περιγραφικά έστω- και από τους εισηγητές των άλλων κομμάτων που προηγήθηκαν στη συζήτησή μας σήμερα. Παράλληλα, δεν ανέπτυσσαν τις αναγκαίες υποδομές, έπαιρναν μέτρα περικοπών των δημόσιων παροχών, οι ασθενείς πλήρωναν πολλά περισσότερα. Όλα αυτά σήμερα επιταχύνονται, βεβαίως, και πολλαπλασιάζονται.
Το κράτος δεν έχει λεφτά για τις ανάγκες των λαϊκών στρωμάτων ούτε στη φάση της καπιταλιστικής ανάπτυξης ούτε στη φάση της καπιταλιστικής οικονομικής κρίσης και ούτε πρόκειται να έχει στη φάση της όποιας μελλοντικής ανάκαμψης, διότι εμποδίζουν την κερδοφορία των μεγαλοεπιχειρηματιών. Αυτά που παράγουν οι εργαζόμενοι και πολύ περισσότερο, αυτά που εμποδίζονται να παραγάγουν λόγω της καπιταλιστικής ιδιοκτησίας, φτάνουν και περισσεύουν για την ανάπτυξη ενός δημόσιου, σύγχρονου, καθολικού και δωρεάν συστήματος υγείας.
Άλλωστε, τα χρήματα που θα διαθέσει η δωρήτρια στην ουσία αποτελούν ένα πολύ μικρό μέρος των κερδών από την εκμετάλλευση των εργαζομένων, από τον απλήρωτο χρόνο εργασίας τους που δημιουργεί τα κέρδη. Επιπλέον και ένα μεγάλο μέρος των χαρατσιών και της άγριας φορολογίας, του πετσοκομμένου λαϊκού εισοδήματος πάνε μέσω του κράτους ως πριμοδότηση των επιχειρηματικών ομίλων, ως ζεστό χρήμα δηλαδή, με φοροαπαλλαγές, φοροελαφρύνσεις, εισφοροελαφρύνσεις, και βεβαίως, και παντός είδους άλλες επιδοτήσεις.
Δεύτερον, η συγκυβέρνηση, όπως και όλες οι προηγούμενες κυβερνήσεις, αξιοποιεί αυτές τις συμφωνίες για βαθύτερη ιδεολογική επίδραση των εργαζομένων, με πολλαπλούς στόχους. Επιδιώκει να καλλιεργήσει, στο έδαφος των σοβαρών προβλημάτων των λαϊκών οικογενειών, το ανθρώπινο πρόσωπο του καπιταλισμού και της εκμετάλλευσης. Να συμφιλιωθούν, δηλαδή, οι εργαζόμενοι με την αντίληψη ότι όσο περισσότερο πάει καλά η κερδοφορία των επιχειρηματιών, μπορεί να περισσέψει και κανένα ψίχουλο, να εθίζονται, δηλαδή, οι εργαζόμενοι με την αντίληψη για κοινωνικές υπηρεσίες και παροχές όχι ως δικαίωμα, αλλά ως φιλανθρωπία. Αυτό εκφράστηκε και από τους εισηγητές των κυβερνητικών κομμάτων, των κομμάτων που συμμετέχουν στην Κυβέρνηση.
Τρίτον, το συγκεκριμένο κέντρο ημερήσιας νοσηλείας ουσιαστικά δεν προστίθεται στη συνολική δημόσια υποδομή υγείας που απευθύνεται στους καρκινοπαθείς, αφού προκύπτει από την ταυτόχρονη κατάργηση ενός δημόσιου ογκολογικού νοσοκομείου, του πρώην ΙΚΑ, που ήδη είναι ανεπαρκές να αντιμετωπίσει τις ανάγκες, οι οποίες βεβαίως απαιτούν ανάπτυξη των δημόσιων ογκολογικών νοσοκομείων και κλινικών και αντίστοιχα των κέντρων ημερήσιας νοσηλείας. 
Δε μπορεί να συγκαλύψει την άσχημη έως επικίνδυνη κατάσταση που διαμορφώνεται στις δημόσιες παροχές υγείας, γεγονός που επιχειρείται να ωραιοποιηθεί στην αιτιολογική έκθεση, στην οποία αναφέρεται ότι το κέντρο ημερήσιας νοσηλείας -το συγκεκριμένο που συζητούμε σήμερα- θα επιβαρύνει λιγότερο τον οικογενειακό προϋπολογισμό, καθώς μειώνει τα επιπλέον έξοδα από την πολυήμερη νοσηλεία και τις καθυστερήσεις των χειρουργικών πράξεων κ.λπ.. 
Ποια είναι η πραγματικότητα; Λίγο έως πολύ κάποιοι συνάδελφοι αναφέρθηκαν. Η πραγματικότητα των μακρόχρονων προγραμματισμών για χειρουργεία και ακτινοθεραπείες στα δημόσια νοσοκομεία δεν πρόκειται να αλλάξει. Είναι γνωστό ότι ένα ραντεβού σε ορισμένες περιπτώσεις φτάνει τους πέντε και πλέον μήνες -ένα παράδειγμα λέμε- που είναι αποτέλεσμα των ανεπαρκών δημόσιων υποδομών, των ελλείψεων σε ιατρομηχανολογικό εξοπλισμό, αλλά, κυρίως, σε ελλείψεις προσωπικού. 
Δεν είναι τυχαίο ότι αρκετοί καρκινοπαθείς εξαναγκάζονται να απευθύνονται στους ιδιώτες επιχειρηματίες της υγείας, πληρώνοντας τεράστια ποσά για ακτινοθεραπείες. 
Πανεπιστημιακό νοσοκομείο Λάρισας: δύο χρόνια και πλέον περιμένει την αντικατάσταση μέρους του ακτινοθεραπευτικού μηχανήματος που λειτουργεί σε αυτό και το οποίο παρείχε ημερησίως υπηρεσίες σε εκατό πάσχοντες από καρκίνο. Και, βεβαίως, σήμερα μετά βίας φτάνει τους διακόσιους το χρόνο. Έως πότε θα γίνεται αυτό; 
Και δεύτερον: τι σημαίνει αυτό; Εξαναγκάζονται εκατοντάδες Θεσσαλοί -και όχι μόνο, και από την ευρύτερη περιοχή, εκτός Θεσσαλίας- που προστρέχανε για υπηρεσίες υγείας στο Πανεπιστημιακό Νοσοκομείο, να φεύγουν και να μεταναστεύουν εσωτερικά -σε Αθήνα και Θεσσαλονίκη- με ό,τι συνεπάγεται για την τσέπη τους -οικονομική επιβάρυνση δηλαδή- και για τις οικογένειές τους. Πολύ, δε, περισσότερο, τα μακροχρόνια, ενδεχομένως, ραντεβού στα δημόσια νοσοκομεία τούς εξανάγκαζαν ό,τι διέθεταν –όσοι διέθεταν- να τα ακουμπάνε στα ιδιωτικά κέντρα. 
Δείτε για τα χειρουργεία και τη νοσηλεία: με την καθιέρωση της πληρωμής από τους ίδιους τους ασθενείς του 50% των νοσηλίων οι ασφαλισμένοι του ΟΓΑ και του 40% οι υπόλοιποι ασφαλισμένοι που έχουν ενταχθεί στον ΕΟΠΥΥ, όσοι δεν έχουν -και αυτοί είναι όλο και περισσότεροι- περιμένουν –ανέφερα το παράδειγμα στη Θεσσαλία- τα μακροχρόνια ραντεβού στα δημόσια νοσοκομεία, με ό,τι συνεπάγεται αυτό -πέρα από την οικονομική και οικογενειακή επιβάρυνση- δηλαδή την ενδεχόμενη επιδείνωση της κατάστασής τους και τον περιορισμό της δυνατότητας να δώσουν τη μάχη με καλύτερους όρους για την ίδια τους τη ζωή. 
Είναι, επίσης, γνωστό, τι σημαίνει για την οικογένεια του καρκινοπαθή που πολλές φορές εξαναγκάζεται σε εσωτερική μετανάστευση, πληρώνοντας, πέραν των άλλων, εισιτήρια για τη μετακίνηση, τη σίτιση, τη στέγαση του συνοδού, αυξημένα ποσά για αποκλειστική, συμμετοχή στη φαρμακευτική δαπάνη για τις συνοδές νόσους και άλλα, λόγω των περικοπών στις παροχές του ΕΟΠΥΥ. 
Ειπώθηκε το παράδειγμα του Νοσοκομείου «Ο Άγιος Σάββας». Τι γίνεται, για παράδειγμα, στο «Μεταξά», ένα μεγάλο αντικαρκινικό νοσοκομείο; Τεράστια τα οικονομικά προβλήματα λόγω κρατικής υποχρηματοδότησης, με αποτέλεσμα να μη μπορεί να ανταποκριθεί σε πραγματικές ανάγκες. Δεν καλύπτονται οι πραγματικές του ανάγκες. Λείπει σύγχρονος αξονικός τομογράφος, ψηφιακός μαστογράφος και μαγνητικός τομογράφος. Λείπουν αντιδραστήρια, με αποτέλεσμα να μαζεύουν τις εξετάσεις και να βγαίνουν τα αποτελέσματα μετά από είκοσι πέντε μέρες. Διαθέτει το 50% του νοσηλευτικού προσωπικού που απαιτείται για το κατώτατο όριο ασφαλούς λειτουργίας του. 
Τεράστιοι είναι και οι επαγγελματικοί κίνδυνοι για τους ίδιους τους εργαζόμενους, με αύξηση των περιστατικών καρκίνου στο ιατρικό και νοσηλευτικό προσωπικό. Αυτά είναι αδιάσειστα στοιχεία. 
Άλλο ζήτημα σε ότι αφορά το «Μεταξά» είναι η αναμονή στα εξωτερικά ιατρεία λόγω έλλειψης προσωπικού δυόμισι και πλέον μήνες.  
Το κερασάκι στην τούρτα έρχεται με το νέο οργανισμό –ή με τους νέους οργανισμούς, ανά την επικράτεια- συγκεκριμένα για το Νοσοκομείο «Μεταξά», αφού μιλάμε για τα αντικαρκινικά νοσοκομεία. Με το νέο οργανισμό κόβονται διακόσιες πενήντα οκτώ θέσεις προσωπικού και ενενήντα κρεβάτια. Παράλληλα, αυτό το νοσοκομείο μετατρέπεται από ειδικό αντικαρκινικό, σε γενικό νοσοκομείο, συγχωνεύοντας βεβαίως κλινικές, κ.λπ..
Αυτές, λοιπόν, είναι ενδεικτικά ορισμένες από τις συνθήκες, εντός των οποίων λειτουργούν οι δημόσιες μονάδες υγείας. Φυσικά, τέτοια παραδείγματα είναι πάμπολλα σε όλη την Ελλάδα. Σ’ αυτές τις συνθήκες θα λειτουργήσει, κατά τη γνώμη μας, και το συγκεκριμένο κέντρο, αφού ολοκληρωθεί η κατασκευή του. 
Θέσαμε και στην επιτροπή και απ’ αυτό το Βήμα το ερώτημα πώς θα εξασφαλιστεί, αφ’ ότου δημιουργηθεί, η απρόσκοπτη λειτουργία του συγκεκριμένου κέντρου ημερήσιας νοσηλείας. Θα χρηματοδοτείται πλήρως και επαρκώς από τον κρατικό προϋπολογισμό; Θα γίνουν οι απαραίτητες προσλήψεις μόνιμου προσωπικού όλων των ειδικοτήτων; Θα εξασφαλιστεί η επάρκειά τους σε υλικά, φάρμακα και αναλώσιμο υλικό, που έχουν ανάγκη οι ασθενείς; Θα παρέχει απολύτως δωρεάν τις υπηρεσίες σε όλους;
Η κατάσταση η οποία επικρατεί στα δημόσια νοσοκομεία της χώρας, που ενισχύουν την επιχειρηματική τους δράση, που μειώνουν το προσωπικό, που υποχρηματοδοτούνται από το κράτος και καλούνται να επιβιώσουν, πουλώντας τις υπηρεσίες άμεσα στους ασθενείς ή στα λεηλατημένα -από το κράτος και το κεφάλαιο- ασφαλιστικά ταμεία, δίνει, κατά τη γνώμη μας και τις απαντήσεις για την προοπτική όχι μόνο αυτής της μονάδας αλλά και όλων των νοσοκομειακών μονάδων, αν θέλετε.
Η ψήφος μας, λοιπόν, στο παρόν σχέδιο νόμου που συζητάμε, εκφράζει την κριτική για τις ευθύνες της Κυβέρνησης, η οποία με την πολιτική της υπέρ της πλουτοκρατίας περικόπτει δημόσιες παροχές στην υγεία, αυξάνει την ανταποδοτικότητα και τις πληρωμές στις υπηρεσίες υγείας, τα φάρμακα, τις εξετάσεις, κ.λπ.. Σ’ αυτήν την κατεύθυνση συμβάλλει, βεβαίως, και ο ΕΟΠΥΥ, καθώς το δικαίωμα των καρκινοπαθών σε δημόσιες μονάδες υγείας παρουσιάζεται ως προσφορά απ’ αυτούς που είναι υπεύθυνοι και καταδικάζουν το λαό στην εξαθλίωση.
Γι’ αυτό, λοιπόν, εμείς στο παρόν σχέδιο νόμου ψηφίζουμε «ΠΑΡΩΝ».
Ευχαριστώ.","ΓΕΩΡΓΙΟΣ ΛΑΜΠΡΟΥΛΗΣ",277
"98699"," Ευχαριστούμε κι εμείς, κύριε Λαμπρούλη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως, ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και δύο εκπαιδευτικοί-συνοδοί τους από το 4ο Δημοτικό Σχολείο Ελληνικού. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, εισερχόμαστε στον κατάλογο των αγορητών.
Ο κ. Βλαχογιάννης έχει το λόγο για επτά λεπτά.
Ορίστε, κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98700"," Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι συνάδελφοι, σήμερα συζητούμε την «Κύρωση της Σύμβασης Δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας Λουΐζας Λάτση». Πρόκειται περί μίας δωρεάς της οικογενείας Λάτση, της Μαριάννας Λάτση, στη μνήμη του συζύγου της Νίκου Κούρκουλου. 
Πραγματικά, τι πιο απλό όλες οι πτέρυγες της Βουλής να συμφωνήσουμε ότι αυτή είναι μία πράξη σπουδαία που πρέπει να την επικροτήσουμε και να κυρώσουμε αυτή τη συμφωνία που έκανε η ελληνική πολιτεία με τη συγκεκριμένη οικογένεια και το Αντικαρκινικό Ίδρυμα «Άγιος Σάββας»; 
Παρ’ όλα αυτά, βρίσκουμε διάφορες δικαιολογίες για να μην πούμε «ναι» ούτε σ’ αυτό το τόσο απλό. Δεν μπορούμε σ’ αυτήν την Αίθουσα να συμφωνήσουμε στα τόσο απλά, ότι δηλαδή όταν ένας ιδιώτης προσφέρεται να δωρίσει χρήματα στο κράτος για να βελτιώσει τις παρεχόμενες υπηρεσίες υγείας, πρέπει να πούμε «ναι» και να αφήσουμε τα υπόλοιπα για τις άλλες νομοθετικές πράξεις;
Κυρίες και κύριοι συνάδελφοι, η χορηγία στην αρχαία Αθήνα ήταν προνόμιο και υποχρέωση των ευπόρων πολιτών. Όχι μόνο ήταν προνομιακό δικαίωμά τους να γίνουν χορηγοί σε μεγάλες εκδηλώσεις της αθηναϊκής δημοκρατίας, αλλά ήταν και υποχρέωσή τους. Εφόσον είχαν ένα ύψος εισοδήματος, τους υποχρέωνε η αθηναϊκή πολιτεία να γίνουν χορηγοί.
Άρα, η χορηγία είναι μία καθαρά ελληνική πρακτική. Είναι σπάνιο φαινόμενο σήμερα να βρίσκουμε σύγχρονους Έλληνες χορηγούς. Όταν, μάλιστα, τους βρίσκουμε, πρέπει να τους επικροτούμε και να τους χειροκροτούμε, για να αποτελέσουν παράδειγμα προς μίμηση και για άλλους πλουσίους Έλληνες που έχουν τόσα πολλά κεφάλαια και, δυστυχώς, σ’ αυτήν τη δύσκολη στιγμή για την πατρίδα δεν προσέφεραν αυτό το οποίο έπρεπε να προσφέρουν, για να ξεπεράσουμε την κρίση.
Δεν ακολούθησαν τα παραδείγματα άλλων χωρών, όπου πήγαν πολλοί εύποροι Ιταλοί και αγόρασαν ιταλικά ομόλογα, κάτι που έπρεπε να κάνουν και οι δικοί μας οι πλούσιοι εσωτερικού και εξωτερικού. 
	Γι’ αυτό, αυτή η συγκεκριμένη πράξη πρέπει να επικροτηθεί. Είναι ένα θετικό γεγονός και αξίζουν συγχαρητήρια στην κ. Μαριάννα Λάτση γι’ αυτήν τη χειρονομία της. 
Το ζητούμενο, από εκεί και πέρα, όπως ελέχθη από πολλούς αγορητές και από τον τελευταίο αγορητή του Κομμουνιστικού Κόμματος Ελλάδος, είναι αν πέρα από την κατασκευή θα έχουμε και την καλή λειτουργία, στη συνέχεια, αυτού του κέντρου ημερήσιας νοσηλείας. Αυτό είναι ζητούμενο από όλους μας και πραγματικά θέλω να πιστεύω ότι η ελληνική πολιτεία θα συνεχίσει την καλή λειτουργία, πέρα από την κατασκευή της μονάδας ημερήσιας νοσηλείας, για να αποτελέσει κτήμα των Ελλήνων πολιτών, και κυρίως αυτών που έχουν ανάγκη και δεν έχουν τη δυνατότητα να πάνε σε ιδιωτικά νοσηλευτήρια. 
Η υγεία είναι το σπουδαιότερο αγαθό και πρέπει να παρέχεται από το δημόσιο. Σε αυτό κανείς δεν διαφωνεί. Όταν, όμως, συμπληρωματικά η ιδιωτική πρωτοβουλία έρχεται και συμπληρώνει αυτό το αγαθό, τότε είναι το καλύτερο για μία πολιτεία. Ξέρουμε ότι χωρίς τον ανταγωνισμό της ιδιωτικής πρωτοβουλίας δεν δουλεύουν και τα δημόσια νοσηλευτήρια. 
Δεν ξέρουμε ότι υπήρχαν αξονικοί τομογράφοι που σκοπίμως δεν δούλευαν σε πολλά νοσηλευτήρια, για να διευκολύνονται οι ιδιώτες; Δεν ξέραμε ότι υπήρχαν μηχανήματα -ή μπορεί να υπάρχουν ακόμα- σε κάποια νοσοκομεία, στα υπόγεια και δεν χρησιμοποιούνται και περνά η τεχνολογία τους και έρχεται η επόμενη γενιά μηχανημάτων; Γιατί; Επειδή είναι πολλοί παράγοντες που επιτείνουν το πρόβλημα, όπως το μη επαρκές προσωπικό, το μη κατάλληλο προσωπικό, ο ανταγωνισμός ιδιωτικών συμφερόντων. Και οδηγούμαστε στο να στέλνουμε τους ασθενείς να πάνε στον ιδιώτη ιατρό για να κάνουν τη μαγνητική ή την αξονική τομογραφία, γιατί κάθε τρεις και λίγο χαλάει ο αξονικός τομογράφος στο δημόσιο νοσοκομείο. Όλως περιέργως δεν χαλάνε ποτέ στα ιδιωτικά θεραπευτήρια, νοσηλευτήρια, διαγνωστήρια! Είναι παθογένειες της δημόσιας διοίκησης. Και μην περιμένετε από τη νέα  Κυβέρνηση των δέκα μηνών να λύσει αυτές τις παθογένειες που υπάρχουν στο σύστημα και υπήρχαν και τότε που υπήρχε πλούτος στην Ελλάδα και που υπήρχαν πάρα πολλοί διαθέσιμοι πόροι.
Πρέπει όλοι να παραδεχθείτε ότι μέσα σε όλη αυτήν την κρίση η δημόσια υγεία στην Ελλάδα κρατήθηκε στο καλύτερο δυνατό επίπεδο. Μειώθηκαν κόστη που μπορούσαν να μειωθούν, αλλά δεν μειώθηκαν οι παρεχόμενες υπηρεσίες στους πολίτες. Γι’ αυτό, επειδή πιστεύουμε ότι τα δύσκολα τα έχουμε αφήσει πίσω μας, πρέπει να επικροτήσουμε τέτοιες πράξεις. 
Να είστε σίγουροι, κυρίες και κύριοι συνάδελφοι, ότι η δημόσια υγεία γι’ αυτήν την Κυβέρνηση είναι πρώτη προτεραιότητα. Και τώρα που η κρίση τελειώνει, τώρα που θα έχουμε περισσότερους πόρους από του χρόνου στη διάθεσή μας, πρώτη προτεραιότητά μας θα είναι να ενισχύσουμε τους τομείς εκείνους της δημόσιας υγείας που θα μπορέσουν να διευκολύνουν πραγματικά την πρόσβαση των πιο αδύνατων κοινωνικών στρωμάτων στο Εθνικό Σύστημα Υγείας και γι’ αυτό ψηφίζουμε αυτή τη σύμβαση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΗΛΙΑΣ ΒΛΑΧΟΓΙΑΝΝΗΣ",64
"98701"," Ευχαριστούμε πολύ, κύριε Βλαχογιάννη.
Ο κ. Ιωάννης Ζερδελής έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98702"," Κυρία Πρόεδρε, κύριε Υπουργέ, κύριοι συνάδελφοι, θα σταθώ λιγάκι στην τοποθέτηση του εισηγητή της Νέας Δημοκρατίας, η οποία με βρίσκει σύμφωνο απολύτως όσον αφορά τη χρησιμότητα και την αναγκαιότητα των κέντρων ημερήσιας νοσηλείας και την ωφελιμότητα από τη λειτουργία τους. 
Θα μπορούσε κανείς να προσθέσει και άλλα οφέλη. Μου έρχεται στο μυαλό, παραδείγματος χάριν, η ελάττωση των ενδονοσοκομειακών λοιμώξεων, λόγω της βραχείας νοσηλείας. Αυτό δείχνει, λοιπόν, τη χρησιμότητα και την αναγκαιότητά τους. Έρχεται, λοιπόν, εδώ το κράτος -το οποίο είναι υποχρεωμένο να καλύπτει αυτές τις δομές- να ζητήσει βοήθεια από έναν δωρητή. Βρίσκεται, δηλαδή, σε αναζήτηση δωρεάς, για να καλύψει μία ανάγκη, την οποία είναι υποχρεωμένο το ίδιο να την παρέχει στους πολίτες.
Και αν σταθούμε και το φέρουμε και στο γενικότερο πλαίσιο των νοσοκομείων της χώρας, μπορεί να πει κάποιος ότι οι ελλείψεις κέντρων νοσηλείας είναι ένα καθολικό φαινόμενο στα νοσηλευτήρια της χώρας. 
Όσον αφορά το πότε αυτές θα καλυφθούν, προφανώς θα περιμένουμε την επόμενη δωρεά, εάν υιοθετήσουμε το πνεύμα και το γράμμα του σχεδίου νόμου. 
Κύριοι συνάδελφοι, θέλω να σας πω ότι η αποτελεσματικότητα των διαφόρων συστημάτων υγείας κρίνεται από δείκτες οι οποίοι είναι κοινά αποδεκτοί και οι οποίοι αξιολογούνται και συγκρίνονται μεταξύ τους στα συστήματα υγείας. 
Στην Ελλάδα τα τελευταία χρόνια η ανάγνωση και μόνο αυτών των δεικτών είναι απογοητευτική. Και θα παρακαλούσα τον κύριο Υπουργό εάν έχει στοιχεία, να μας πει τα τελευταία τρία, τέσσερα χρόνια, από τότε, δηλαδή, που άρχισε να εφαρμόζεται το μνημόνιο, ποιοι είναι αυτοί οι κρίσιμοι δείκτες, οι οποίοι κρίνουν και αξιολογούν τα συστήματα υγείας. Θα ήθελα να μας φέρει αυτούς τους δείκτες, γιατί τα μέχρι στιγμής μηνύματα που παίρνουμε εμείς δεν είναι ευχάριστα, δεδομένου ότι μιλάνε για μείωση του προσδόκιμου επιβίωσης, για αύξηση της περιγεννητικής θνησιμότητας και για κόσμο ο οποίος είναι ανασφάλιστος και έχει εμπόδια στο να κάνει θεραπείες και να έχει πρόσβαση στο σύστημα υγείας. 
Επίσης, μια ενδιαφέρουσα διαπίστωση είναι ότι η Ελλάδα μετά τις Ηνωμένες Πολιτείες της Αμερικής έχει το περισσότερο ιδιωτικοποιημένο σύστημα υγείας έχει δηλαδή, τις περισσότερες ιδιωτικές δαπάνες υγείας. Είμαστε, δηλαδή, περίπου στο 50 -50, μισά δίνει το κράτος και μισά δίνει ο ιδιώτης, πληρώνοντας από την τσέπη του. 
Αυτό είναι αποτέλεσμα των πολιτικών υγείας που ασκήθηκαν όλα αυτά τα χρόνια και είναι και μια απάντηση σε κάποιους οι οποίοι ισχυρίζονται και θέλουν να παρουσιάσουν ως υπερτροφικό το δημόσιο σύστημα υγείας στην Ελλάδα. Είναι ανορθολογικό, έχει κραυγαλέες ανισότητες -και συνεχίζει να έχει τέτοιες ανισότητες- και είναι εξαιρετικά παραμορφωμένο από τις πελατειακές σχέσεις και πρακτικές και από την κακοδιαχείριση. Ποτέ, όμως, δεν ήταν υπερτροφικό. 
Όσον αφορά το παρόν σχέδιο νόμου, θα αναφερθώ στο πνεύμα και τη λογική που το χαρακτηρίζει, μια λογική που θα μπορούσε να ονομάσει το παρόν σχέδιο νόμου ή οποιοδήποτε άλλο θα έρθει να επικυρώσει μια δωρεά ιδιώτη στο χώρο της υγείας με τον τίτλο «Η φιλανθρωπία εις αντικατάσταση του κοινωνικού κράτους, το κράτος εις αναζήτηση φιλανθρωπίας». 
Άλλωστε, το παρόν σχέδιο νόμου αυτό ακριβώς διατυπώνει με άλλα λόγια, όταν ομολογεί ότι αποτάθηκε στο δωρητή, καθώς δεν μπορούσε να ανταποκριθεί οικονομικά στην ανακατασκευή και στον εξοπλισμό του ΣΤ΄ Θεραπευτηρίου του ΙΚΑ ως κέντρου ημερήσιας νοσηλείας καρκινοπαθών. Σ’ αυτό συμφωνώ με την εισήγησή σας. 
Κύριοι συνάδελφοι, η πρόοδος και η εξέλιξη της ιατρικής δημιουργούν ανάγκες. Η ιατρική πέρασε με άλματα από την απλή ακτινογραφία στη μαγνητική τομογραφία και στο pet scan, από την υγειονοδιαιτητική αγωγή της φυματίωσης με αβέβαιο αποτέλεσμα στη στοχευμένη θεραπεία με τη χρήση φαρμάκων με μεγάλα ποσοστά ίασης. 
Αυτές οι ανάγκες βιώνονται ως άμεσες και ανελαστικές από τους πολίτες και κάτω από την πίεση της νόσου και του χρόνου γεννιέται το αίτημα να καλυφθούν. Πιστεύω ότι δεν χρειάζεται άλλο επιχείρημα για να γίνει κατανοητό το γιατί οι ανάγκες υγείας αυξάνονται και γιατί δεν συμπίπτει χρονικά και ποσοτικά η αναγκαιότητα να καλυφθούν με το χρόνο εκδήλωσης και το μέγεθος μια φιλανθρώπου χορηγίας, η οποία δεν μπορεί να γίνει απαιτητή από κανέναν και πιθανόν να μην υπάρξει ποτέ. 
Για τους λόγους αυτούς, η οπτική γωνία με την οποία βλέπω τις δωρεές είναι ως συμπλήρωμα σε μια κρατική δομή που λειτουργεί με επάρκεια και όχι ως αντικατάσταση του κοινωνικού κράτους που υποχωρεί διαρκώς κάτω από την πίεση του νεοφιλελευθερισμού, αφήνοντας σε απόγνωση ασθενείς με οξέα και χρόνια νοσήματα που συχνά απειλούν τη ζωή τους, όπως δυστυχώς καταγράφει η καθημερινότητα, με αυξητική τάση στην Ελλάδα της τρικομματικής συγκυβέρνησης. 
Πιστεύω πως αυτή η τραγική διαπίστωση παρακίνησε και τους εκατόν είκοσι πανεπιστημιακούς γιατρούς να στείλουν στην Κυβέρνηση και τον Υπουργό Υγείας την επιστολή που είδε το φως της δημοσιότητας και περιγράφει με μελανά χρώματα την κατάσταση της δημόσιας υγείας στην Ελλάδα του μνημονίου. 
Θα σας αναφέρω αποσπασματικά κάποια πράγματα από αυτήν την επιστολή: «Καρκινοπαθείς και νεφροπαθείς υποφέρουν λόγω αύξησης του κόστους θεραπείας, των εξετάσεων και των φαρμάκων τους, καθώς και εξαιτίας της προσωπικής εξαθλίωσης που υφίστανται καθημερινά στις ατέλειωτες ουρές των ασφαλιστικών ταμείων και των νοσοκομείων». 
Τελειώνοντας, θα σας πω και τη διαφορά, όπως εγώ τουλάχιστον την αντιλαμβάνομαι, ανάμεσα στη φιλανθρωπία και τον ανθρωπισμό. Είναι δύο λέξεις τόσο κοντά γραμματολογικά, αλλά και τόσο μακριά εννοιολογικά. Υποτίθεται ότι η μία εμπεριέχει την άλλη. 
Η φιλανθρωπία είναι μια πράξη δωρεάς από κάποιον προς τους ανθρώπους που έχουν ανάγκη.  Ο ανθρωπισμός, όμως, είναι ένας τρόπος ζωής και είναι η προοπτική της κοινωνίας να φέρει τον άνθρωπο και τις ανάγκες του στο κέντρο της πολιτικής.  
Σας ευχαριστώ.","ΙΩΑΝΝΗΣ ΖΕΡΔΕΛΗΣ",153
"98703","  Ευχαριστούμε, κύριε συνάδελφε.
Το λόγο έχει η κυρία Δέσποινα Χαραλαμπίδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98704"," Κυρία Πρόεδρε, κυρίες και κύριοι Βουλευτές, κύριε Υπουργέ, η μια και μοναδική πολιτική κατεύθυνση που υπηρετείται από τις κυβερνήσεις του μνημονίου είναι η δραματική περικοπή των δημοσίων και, κυρίως, των κοινωνικών δαπανών και η συμπίεση του κράτους πρόνοιας. Ο χώρος της υγείας μαζί με αυτόν της εργασίας και της παιδείας, έχουν γίνει τα διαρκή θύματα των μνημονιακών επιθέσεων. 
Ο ΣΥΡΙΖΑ ως κόμμα της Αριστεράς, δηλαδή ως κόμμα που θέτει ως πρώτη προτεραιότητα τα συμφέροντα του κόσμου της εργασίας, πιστεύει ότι η πολιτική στο χώρο της υγείας πρέπει να χαράσσεται σύμφωνα με τις πραγματικές ανάγκες της κοινωνίας. Εδώ και αρκετά χρόνια όμως, πριν την υπογραφή ακόμα της δανειακής σύμβασης με την τρόικα, πριν αρχίσουν να μιλάνε όλοι για την οικονομική κρίση, η κατάσταση στο χώρο της υγείας ήταν ήδη αναντίστοιχη κατά πολύ των λαϊκών αναγκών. 
Το νεοφιλελεύθερο μοντέλο για τα δημόσια αγαθά, όπως η απαγόρευση της πρόσβασης σε δωρεάν και υψηλής ποιότητας υπηρεσίες πρόληψης, φροντίδας και θεραπείας, που δεκαετίες τώρα ακολουθείται και στη χώρα μας, έχει επιβάλει μια πορεία διαρκούς περιορισμού της κρατικής χρηματοδότησης στην υγεία. Με αποκορύφωμα την κοινωνική καταστροφή των τελευταίων χρόνων, η κρατική πολιτική στον τομέα αυτό έχει να επιδείξει μονάχα καταργήσεις μονάδων, συγχωνεύσεις ιδρυμάτων και κλινικών, νοσοκομείων, μείωση του ιατρικού και νοσηλευτικού προσωπικού, κάθετη αύξηση της αναποτελεσματικότητας εξυπηρέτησης των ασθενών με τα γνωστά φαινόμενα πολλών μηνών αναμονής για ραντεβού με γιατρούς και υψηλότατες συμμετοχές των ασθενών στα έξοδα. Με λίγα λόγια, πλήρης υπονόμευση και απαξίωση του δημόσιου συστήματος υγείας. 
Η σύμβαση της δωρεάς που παρουσιάζεται για κύρωση σήμερα στη Βουλή παραδέχεται ακριβώς αυτήν την κατάσταση.  Στο προοίμιό της αναφέρει την ύπαρξη αυξημένων αναγκών νοσηλείας των καρκινοπαθών από τη μια και από την άλλη ότι το νοσοκομείο ήταν αυτό που απευθύνθηκε στην κ. Λάτση για οικονομική συνδρομή. Πρόκειται για το πιο τρανταχτό παράδειγμα ότι το ελληνικό κράτος έχει απεμπολήσει την υποχρέωσή του για τη μέριμνα της υγείας των πολιτών του. Τι μας λέει η ίδια η σύμβαση εδώ; Μας λέει ότι οι ανάγκες για δημόσια περίθαλψη και θεραπεία αυξάνονται και ότι τα νοσοκομεία αναγκάζονται να ζητιανεύουν ελεημοσύνη από ιδιώτες, για να καλύψουν αυτές τις ανάγκες. 
Για να δούμε λίγο ιστορικά το ζήτημα. Ιστορικά, δωρεές ειδικά στο νοσοκομειακό τομέα της χώρας από μεγαλοεπιχειρηματίες υπήρχαν πάντα. Ο ρόλος που επιτελούν και έχουν επιτελέσει, από την ίδρυση ακόμα του ελληνικού κράτους, τέτοιες κινήσεις είναι γνωστός. Οι βιομήχανοι, οι εφοπλιστές, οι τραπεζίτες εμφανίζονται ιδιαίτερα γενναιόδωροι στις φιλανθρωπίες, ενώ είναι ανένδοτοι και άκρως επιθετικοί όταν πρόκειται για αυξήσεις, έστω και του ενός ευρώ, προς τους εργαζόμενους. Αυτό γίνεται, κατ’ αρχάς, γιατί οι δωρεές είναι σταγόνα στον ωκεανό μπροστά στα συνολικά κέρδη τους και από την άλλη με αυτόν τον τρόπο  επιχειρείται να κερδηθεί και η συναίνεση των λαϊκών στρωμάτων, των εργαζομένων, του λαού, στην αντιλαϊκή, μνημονιακή πολιτική περικοπής των κρατικών δαπανών και των παροχών για κοινωνικές υπηρεσίες. 
Όμως, το ζήτημα σήμερα εδώ δεν είναι να διερευνήσουμε τις προθέσεις, αλλά είναι να συζητήσουμε τη συνολική πολιτική του κράτους για την υγεία ή μάλλον την απουσία αυτής της πολιτικής.
Γιατί με την πολιτική αυτή, την πολιτική των λουκέτων, των συγχωνεύσεων νοσοκομειακών μονάδων, την πολιτική που δεσμεύεται όχι απέναντι στις ανάγκες της κοινωνίας, αλλά απέναντι στους τοκογλύφους-δανειστές της χώρας, τους πιστωτές μας, μια πολιτική που υπαγορεύει απολύσεις τουλάχιστον δεκατριών χιλιάδων εργαζομένων από το δημόσιο σύστημα υγείας έως το 2017, η σύμβαση που συζητάμε σήμερα αποκτά έναν τελείως διαφορετικό χαρακτήρα: εγκαινιάζει μία περίοδο, κατά την οποία η δημόσια χρηματοδότηση για την κάλυψη των αναγκών του συστήματος υγείας είναι πολύ πιθανό σε μεγάλο βαθμό να υποκατασταθεί από αποσπασματικού χαρακτήρα ιδιωτικές χρηματοδοτήσεις φιλανθρωπικού τύπου. Η τρικομματική συγκυβέρνηση, εφόσον δεν μπορεί να ανταποκριθεί στις στοιχειώδεις υποχρεώσεις της απέναντι στους πολίτες, αφού οι δανειακές συμβάσεις και δεσμεύσεις που έχει και υλοποιεί σημαίνουν αδυναμία εφαρμογής μιας συνεκτικής πολιτικής ανόρθωσης του δημόσιου συστήματος υγείας, προσπαθεί να κινητοποιήσει πόρους από την ιδιωτική φιλανθρωπία, μήπως τυχόν και αναλάβει ο ιδιωτικός τομέας το καθήκον αυτό.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής, κ. ΓΕΩΡΓΙΟΣ ΚΑΛΑΝΤΖΗΣ )
Για να περάσουμε λίγο και στα συγκεκριμένα ζητήματα της δωρεάς και της δημιουργίας αυτόνομου κέντρου ημερήσιας νοσηλείας καρκινοπαθών, θα πρέπει να δούμε και την κατάσταση στο συγκεκριμένο νοσοκομείο. Ο σκοπός είναι να δημιουργηθεί η μονάδα αυτή στο Αντικαρκινικό Νοσοκομείο «Ο Άγιος Σάββας» με την ανακατασκευή του κτιρίου του πρώην 6ου Ογκολογικού Νοσοκομείου του ΙΚΑ. Όμως, η πολιτική της δημοσιονομικής περιστολής και των συγχωνεύσεων, ήδη, έχει εφαρμοστεί στο συγκεκριμένο ίδρυμα, καθώς το προσωπικό του 6ου Παραρτήματος του ΙΚΑ έχει μετατεθεί στον «Άγιο Σάββα». Επομένως, δεν προστίθεται καμμία νέα μονάδα στο δημόσιο σύστημα υγείας για τους καρκινοπαθείς. Αντίθετα, δημιουργείται πάνω στο ίδιο το κενό που άφησε η κατάργηση του Ογκολογικού Νοσοκομείου του ΙΚΑ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Το γεγονός, επίσης, ότι η διάρκεια των εργασιών ανακατασκευής και εξοπλισμού του ιδρύματος προβλέπεται σε δεκατέσσερις μήνες, δημιουργεί ερωτηματικά σχετικά με την τύχη των καρκινοπαθών, τα οποία θεωρούμε ότι έπρεπε να απαντηθούν από το συγκεκριμένο νομοσχέδιο. Εκτιμούμε –και εσείς εκτιμάτε- ότι η δημιουργία του συγκεκριμένου νοσοκομείου εξοικονομούσε στον ΕΟΠΥΥ μέχρι τώρα τριάντα εκατομμύρια ευρώ ετησίως. Άρα, λοιπόν, στο διάστημα αυτό πού θα οδηγούνται οι ασθενείς, οι οποίοι εξυπηρετούνταν από αυτό; Δεν θα διοχετεύονται σε πανάκριβες ιδιωτικές κλινικές και θεραπευτήρια; Δεν θα παραπέμπονται σε κάποιο από τα υπόλοιπα υποστελεχωμένα αντικαρκινικά νοσοκομεία, επιτείνοντας τη συμφόρηση πάνω από τα όρια; Και ποιο θα είναι το κόστος για τον ΕΟΠΥΥ και το δημόσιο;
Σε κάθε περίπτωση, κύριοι συνάδελφοι και συναδέλφισσες, και με την αποπεράτωση του έργου η ίδια η λειτουργία τίθεται υπό αμφισβήτηση. Οι συμβατικές υποχρεώσεις του Υπουργείου και του νοσοκομείου ορίζουν ότι πρέπει να εξασφαλίζεται η εύρυθμη και πλήρης λειτουργία του κέντρου με την κατάλληλη στελέχωσή του με ιατρικό και νοσηλευτικό προσωπικό, καθώς και με την παροχή υπηρεσιών υποστήριξης. Ωστόσο, με την πολιτική παγώματος των προσλήψεων και των δεσμεύσεων απέναντι στην τρόικα για αποχωρήσεις υπαλλήλων, μάλλον αναμένουμε να δούμε μία σύγχρονη νοσηλευτική μονάδα να απαξιώνεται σε πολύ σύντομο χρονικό διάστημα. Ευχόμαστε να διαψευστούμε.
Ευχαριστώ.
(Χειροκροτήματα από την πτέρυγα του ΣΥΡΙΖΑ-Ενωτικό Κοινωνικό Μέτωπο)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"98705"," Κι εμείς ευχαριστούμε.
Παρακαλώ το συνάδελφο κ. Βασίλειο Κεγκέρογλου, να πάρει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98706"," Ευχαριστώ, κύριε Πρόεδρε.
Κύριοι συνάδελφοι, εγώ νιώθω την ανάγκη να κάνω μία αναφορά στο παρελθόν και να πω ότι σχεδόν σε όλες τις περιόδους ήταν καθολική η άποψη πως όταν δίνουμε χρήματα στον τομέα της υγείας –και σε άλλους τομείς φυσικά- τελειώνει η υποχρέωσή μας και για την ωφέλεια, η οποία υπάρχει για την κοινωνία από αυτά τα χρήματα αλλά και για τον τρόπο διαχείρισης.
Δυστυχώς υπάρχουν κάποιοι που επιμένουν και σήμερα να ακολουθούν αυτήν τη γραμμή και να έχουν αυτήν την άποψη. Αυτό τι σημαίνει; Σημαίνει ότι και στις περιόδους που είχαμε απεριόριστη χρηματοδότηση στον τομέα της υγείας η ποιότητα της υγείας δεν ήταν ανάλογη αυτής της χρηματοδότησης. Προβλήματα -πιθανόν άλλης μορφής- υπήρχαν και τότε. Τα συσχετίζω με το σήμερα. Ποτέ δεν προχωρούσαμε παρακάτω, να κάνουμε την ακτινογραφία για το τι συνέβαινε στις προμήθειες, για το τι συνέβαινε στη σχέση διοικήσεων-γιατρών, γιατρών-φαρμακευτικών εταιρειών και όλα τα σχετικά, με τα μηχανήματα και τα λοιπά, που έχουν αναδειχθεί πολλές φορές είτε από έρευνες δημοσιογραφικές είτε από καταγγελίες είτε μετά από αντιπαράθεση εντός του συστήματος, από διαφωνίες πιθανόν στο μοίρασμα.
Όλα αυτά έπρεπε να πάρουν τέλος. Και το ερώτημα είναι. Σήμερα, με μια απλή περικοπή χρημάτων, έχουμε το αποτέλεσμα που θέλουμε ή χρειάζεται κάτι παραπάνω; Και βεβαίως το ερώτημα είναι επίσης, τα προβλήματα τα οποία έχουν ανακύψει, πώς αντιμετωπίζονται. Λέω, λοιπόν, ότι δεν αρκεί. Θα πρέπει να υπάρξει πραγματική θεσμική μεταρρύθμιση σε όλα τα συστήματα που αφορούν την υγεία, την παροχή υγείας και το Εθνικό Σύστημα Υγείας το ίδιο, ξεκινώντας από τις προμήθειες μέχρι τη σχέση των νοσοκομείων με τα ασφαλιστικά ταμεία. Πρέπει να τα ξαναδούμε.
Έγιναν πολλές αλλαγές, ορισμένες από τις οποίες έφεραν δυστυχώς νέα προβλήματα στην επιφάνεια. Πολλές αντιμετώπισαν το πρόβλημα, όχι όμως στη ρίζα του. Άρα, η προτροπή μου σε αυτό είναι να δούμε ένα-ένα τα θέματα και τους τομείς ούτως ώστε το νοικοκύρεμα να μην είναι εις βάρος της παροχής υγείας και ασφαλώς να δούμε μια ανακατανομή ούτως ώστε να αντιμετωπιστούν τα προβλήματα που έχουν ανακύψει σήμερα.
Υπάρχει το θέμα των 5 ευρώ για τα κέντρα υγείας και τα νοσοκομεία. Ξέρετε, αλλού εφαρμόζεται, αλλού δεν εφαρμόζεται. Βεβαίως, όσο συνεχίζει να υπάρχει στα κέντρα υγείας με μια επιτόπια –ας το πούμε- έρευνα την οποία έκανα, βλέπω μια τεράστια μείωση του αριθμού των επισκεπτών και των εξεταζομένων σε ένα κέντρο υγείας. Γιατί μειώθηκαν οι ασθενείς; Βελτιώθηκε τόσο πολύ η υγεία μας; Πήγαν στα ιδιωτικά κέντρα; Τι έγινε; Δεν τους καταγράφουν, κύριε  Υπουργέ. Δεν τους καταγράφουν και πολλές φορές είναι λόγω του πεντάευρου. Άρα, λοιπόν, πρέπει να ληφθεί μια απόφαση, να βρεθεί ένας άλλος τρόπος -εάν αυτό το πεντάευρο έχει σημαντικό δημοσιονομικό αποτέλεσμα- να καταργηθεί επιτέλους αυτό, ούτως ώστε να αποτυπώνεται η πραγματική διακίνηση και εργασία που παρέχεται από το ιατρικό και νοσηλευτικό προσωπικό στα κέντρα υγείας. Είναι μία στρέβλωση αυτή, η  οποία δείχνει πράγματα τα οποία δεν ανταποκρίνονται στην πραγματικότητα.
Έρχομαι τώρα στο θέμα των δωρητών, επειδή ειπώθηκαν πολλά πράγματα και καμμιά φορά μίζερα, σε σχέση με τους δωρητές. Ούτε όλοι είναι αγαθών προθέσεων αλλά ούτε όλοι είναι πονηρών προθέσεων. Παραδείγματος χάριν, στο χωριό μου στο κέντρο υγείας δωρήθηκε από μία οικογένεια εφοπλιστική –που μάλιστα δεν ήθελε δημοσιότητα- ένα ασθενοφόρο. Το ασθενοφόρο λειτουργεί και εξυπηρετεί τις ανάγκες του κέντρου υγείας. Δεν είχε κανένα αντάλλαγμα και δεν μπορώ σε καμμία περίπτωση να μην πω από την πλευρά ότι αυτό ήταν μια θετική πράξη, η οποία δεν έχει ουδέν το μεμπτόν. Αν τώρα η πολιτεία διά των Συνταγμάτων της από το Β΄ Παγκόσμιο Πόλεμο και μετά, έχει θεσπίσει ελάχιστη ή μηδενική φορολόγηση για τους εφοπλιστές, αυτό δεν έχει να κάνει με τη δωρεά και την αντιμετώπιση που θα έχουμε εμείς. Να τα ξεχωρίζουμε δηλαδή τα πράγματα. Ασφαλώς όμως υπάρχουν και τέτοια θέματα. 
Βεβαίως, να πω για τη συγκεκριμένη ότι πιστεύω, λόγω και του αντικειμένου το οποίο αφορά, τη δημιουργία δηλαδή ενός κέντρου ημερήσιας νοσηλείας, ότι είναι πάρα πολύ σημαντική. Βάζει σε λειτουργία ένα θεσμό, ο οποίος πρέπει να επεκταθεί και βεβαίως στο δημόσιο τομέα αλλά και στον ιδιωτικό. Δεν ξέρω αν είναι υποχρεωτικό για τις ιδιωτικές κλινικές, κύριε  Υπουργέ, να υπάρχουν κέντρα ημερήσιας νοσηλείας, διότι αυτό θα έφερνε θετικό οικονομικό αποτέλεσμα στα ασφαλιστικά ταμεία, τα οποία τώρα απομυζούνται από τις ιδιωτικές κλινικές λόγω του ότι δεν υπάρχει ημερήσια νοσηλεία αλλά εντάσσονται μέσα μια, δυο, τρεις, πέντε μέρες ξενοδοχείο και χρέωση.
Αυτό είναι, λοιπόν, ένα σημαντικό θέμα και για το λόγο που αφορά το αντικείμενο, ακόμα σημαντικότερο. Θεωρώ ότι πρέπει η Βουλή να το κάνει δεκτό και να ψηφίσει, βεβαίως, τη συγκεκριμένη νομοθετική πρωτοβουλία.
Βεβαίως, υπάρχουν προσφορές και δωρεές που αφορούν το ελληνικό δημόσιο τα οποία δεν έρχονται στη Βουλή. Δεν χρειάζεται να έρθουν και είναι καθημερινή πράξη. Βεβαίως, υπάρχουν και προσφορές απλών ανθρώπων, πολιτών προς τους συνανθρώπους τους, ιδιαίτερα στην κρίσιμη περίοδο, στην ίδια την κοινωνία και αυτό έχει ιδιαίτερη αξία διότι αφορά αδύναμους ανθρώπους προς περισσότερο αδύναμους. Πιστεύω ότι είναι ένα χαρακτηριστικό του λαού μας, είναι ένα χαρακτηριστικό των ανθρώπων μέσα στην κρίση που βιώνουν να μοιράζονται το λίγο ψωμί με αυτόν που δεν έχει καθόλου. Πρέπει να το επισημάνουμε κι αυτό. Άρα, δεν αφορά ούτε μόνο τους πλούσιους ούτε μόνο τους έχοντες καλή οικονομική κατάσταση αλλά και τους αδύναμους ανθρώπους που υποστηρίζουν τους περισσότερο αδύναμους απ’ αυτούς. 
Τελειώνω με την τροπολογία την οποία έχουμε καταθέσει και η οποία είναι διακομματική. Θα έλεγα ότι είναι ΠΑΣΟΚ-Νέα Δημοκρατία-ΔΗΜΑΡ και ΣΥΡΙΖΑ-ΕΚΜ. Είναι το αποτέλεσμα των τελευταίων εκλογών, άσχετα ότι δεν το αποδέχθηκε ο ΣΥΡΙΖΑ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ λίγο χρόνο, κύριε Πρόεδρε. 
Μετά από παρατήρηση συναδέλφων προκειμένου να ψηφίσουν την τροπολογία, είδα και εγώ ότι χρειάζεται να μπει μια φράση. Εφόσον, λοιπόν, υπάρχει από τους συνυπογράφοντες, να ζητήσουμε την υιοθέτηση της τροπολογίας από τον Υπουργό, προκειμένου να λυθεί ένα θέμα. Τι αφορά; Σημαντική δουλειά του Κτηματολογίου σε σχέση με την ολοκλήρωση του προγράμματος των νέων έργων και μελετών που βεβαίως έχουν πολλούς άξονες αλλά με κύριο άξονα τα έργα των ενεργών τίτλων και της β΄ φάσης της κτηματογράφησης. 
Θεωρώ ότι δεν μπορεί κάθε φορά να γίνεται εκπαίδευση των ανθρώπων που θα προσλαμβάνονται, να χάνουμε σημαντικό χρόνο σ’ αυτήν την εκπαίδευση και όταν θα έχουν μάθει πια τι πρέπει να κάνουν, να απολύονται. Το συγκεκριμένο έργο πρέπει να ολοκληρωθεί με τους ίδιους ανθρώπους, σαν συγχρηματοδοτούμενο, ευρωπαϊκό θα έλεγα, όπου σε όλα αυτά υπάρχει η δυνατότητα ανανέωσης μέχρι την ολοκλήρωσή τους. 
Επειδή, όμως, μπορεί να δημιουργηθούν παρεξηγήσεις, εγώ αποδέχομαι την παρατήρηση συναδέλφων που λένε ότι δεν έχετε το χρόνο ολοκλήρωσης και μετά τη φράση «και τοπογραφίας μέχρι…» να προστεθεί η φράση «το συμβατικό χρόνο». Δηλαδή να γίνει: «…και τοπογραφίας μέχρι το συμβατικό χρόνο ολοκλήρωσης του προγράμματος των νέων έργων με κύριο άξονα τα έργα των «ενεργών» τίτλων και της β΄ φάσης της κτηματογράφησης. Οι παραπάνω συμβάσεις σε καμμία περίπτωση δεν μετατρέπονται σε συμβάσεις εργασίας ιδιωτικού δικαίου αορίστου χρόνου». Άρα, καλύπτεται και η τελευταία παράγραφος με αυτήν την προσθήκη.
Νομίζω, λοιπόν, ότι έχει πλέον το πραγματικό νόημα για το οποίο πρέπει να γίνει αποδεκτή από τον Υπουργό για να συνεχίσουν το έργο τους οι υπάλληλοι που έχουν εκπαιδευτεί γι’ αυτήν τη δουλειά. 
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"98707"," Και εμείς ευχαριστούμε, κύριε συνάδελφε. 
Ο κύριος Υπουργός έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98708"," Ευχαριστώ, κύριε Πρόεδρε. 
Κυρίες και κύριοι συνάδελφοι, εισηγούμεθα σήμερα στην Ολομέλεια της Βουλής την έγκριση της συμβάσεως η οποία υπεγράφη μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Αγ. Σάββας» και της Άννας-Μαρίας Λουΐζας Λάτση. 
Θεωρώ υποχρέωσή μου για την πλήρη ενημέρωση των κυριών και κυρίων συναδέλφων της Βουλής να προσθέσω ότι η χορηγία της κ. Λάτση προέρχεται από την προσωπική της περιουσία. Δεν προέρχεται από το ίδρυμα, δεν προέρχεται από την τράπεζα.
Είναι μία χορηγία, το ιστορικό της οποίας αναφέρεται στο προοίμιο της συμβάσεως που κυρώνεται σήμερα με νόμο της Βουλής. 
Θα αναφερθώ αμέσως στις παρατηρήσεις οι οποίες έγιναν. 
Σχετικά με το γιατί αναφέρεται στην παράγραφο 2 ότι για την υλοποίηση του σκοπού αυτού το νοσοκομείο αποτάθηκε στη δωρήτρια, ζητώντας την οικονομική συνδρομή της, η απάντηση είναι ότι αναφέρεται γιατί είναι η αλήθεια. Και η αλήθεια και το ιστορικό, όπως αναφέρεται στο σύνολό του στις παραγράφους 1,2,3,4 και 5 του προοιμίου, δεν μπορεί να αποσιωπηθεί. 
Σε άλλα καθεστώτα, σε άλλες λογικές η αλήθεια αποσιωπάται ή παραποιείται. Σε μια δημοκρατία στην οποία οι θεσμοί λειτουργούν με διαφάνεια, οι διοικήσεις των νοσοκομείων έχουν υποχρέωση να απευθύνονται στον ιδιωτικό τομέα με αξιοπιστία, με φερεγγυότητα και να ζητούν από τον ιδιωτικό τομέα να επενδύσει στην υγεία είτε με τη μορφή των χορηγιών είτε με τη μορφή επενδύσεων κεφαλαίων για την ανάπτυξη μονάδων υγείας. Πού είναι το ζήτημα; Στο ότι η διοίκηση του νοσοκομείου για να βελτιώσει τις συνθήκες παροχής υπηρεσιών υγείας, απευθύνθηκε σε χορηγούς; Αυτό είναι ντροπή; Αυτό είναι ψόγος; Δηλαδή, κλείνουμε τα μάτια μπροστά στην ελληνική πραγματικότητα και λέμε «Ξέρετε, αυτό δεν είναι και τόσο κολακευτικό, δεν πρέπει το κράτος…». Μα από αυτού του είδους τους δογματισμούς και τις αγκυλώσεις μένουμε ακίνητοι στην ιστορία. 
Και έρχομαι αμέσως να απαντήσω και στο ιδεολογικό -κατά τα άλλα- επιχείρημα της σχέσης οικονομίας αγοράς και δημόσιου τομέα. 
Πρώτα απ’ όλα, κύριε συνάδελφε της Αξιωματικής Αντιπολίτευσης, δεν υπερασπίστηκα το πρότυπο, το σύστημα περίθαλψης στις Ηνωμένες Πολιτείες –παρ’ ότι, ναι, το πιστεύω- και τον ανταγωνισμό ανάμεσα στον ιδιωτικό και το δημόσιο τομέα. Και βελτιώνεται ο δημόσιος τομέας. 
Ας βγούμε από τον μικροελλαδισμό μας. Τι ταξιδεύουμε στη Ευρώπη; Τι παρακολουθούμε στους ευρωπαϊκούς θεσμούς; Τι παίρνουμε τα πτυχία από την Αμερική και την Αγγλία και τη Γερμανία; Εγώ δεν είχα την αγαθή τύχη να σπουδάσω εκεί. Για ποιο λόγο; Για να ερχόμαστε εδώ και να υπερασπιζόμαστε εκείνα τα οποία ουδείς τολμά σε αυτές τις χώρες και σε αυτές τις πανεπιστημιακές κοινότητες να υπερασπιστεί; Για ποιο λόγο; Τι χώρα θέλουμε να είναι η Ελλάδα; Θέλουμε να είναι μια χώρα εύκολη στην κριτική της οποιασδήποτε αντιπολίτευσης ή μια χώρα δύσκολη στην κριτική της οποιασδήποτε αντιπολίτευσης, να έχει υψηλές επιδόσεις, να μπορούμε να είμαστε υπερήφανοι για τη χώρα μας και τα συστήματά μας; Περιποιεί τιμή η εικόνα των ελληνικών πανεπιστημίων, η εικόνα ορισμένων νοσηλευτηρίων. 
Δηλαδή, προτιμάτε να μην αλλάξει το ογκολογικό. Ήταν και αυτό ένα από τα επιχειρήματα που άκουσα. Δεν είναι άξιο απαντήσεως. Ας έμενε, λοιπόν, στην εικόνα που ήταν, για να μπορούμε να λέμε τι τρισάθλιες που είναι οι συνθήκες εκεί. Και τώρα που οι συνθήκες θα βελτιωθούν, γίνεται κριτική γιατί θα βελτιωθούν οι συνθήκες. 
Δηλαδή, σήμερα μας ενοχλούν τα ιδιωτικά θεραπευτήρια, νοσηλευτήρια, νοσοκομεία που παρέχουν υψηλού επιπέδου υπηρεσίες υγείας; Μας ενοχλεί ότι εκεί εργάζονται νοσηλεύτριες, ιατροί, επιστήμονες που δεν είναι στο δημόσιο σύστημα; Μιλάμε για χιλιάδες θέσεις εργασίας. Και μας ενοχλεί ότι αυτοί πιθανόν έχουν επιτύχει υψηλότερο επίπεδο παρεχόμενων υπηρεσιών; Μήπως πρέπει εμείς στο δημόσιο τομέα να ανταγωνιστούμε τον ιδιωτικό και να παρέχουμε καλύτερες υπηρεσίες υγείας; Περί αυτού πρόκειται. Και λοιπόν; Απαγορεύονται οι επενδύσεις στην υγεία; 
Μιλάτε για εμπορευματοποίηση της υγείας. Τι σημαίνει «εμπορευματοποίηση της υγείας»; Σημαίνει ότι το κράτος δεν διαθέτει τις απαιτούμενες υπηρεσίες και τις διαθέτει στους ιδιώτες για να εκμεταλλεύονται τον ανθρώπινο πόνο; Κάθε άλλο! Το κράτος -σας είπα και σε προηγούμενη τοποθέτησή μου- διαθέτει χώρους, διαθέτει υποδομές, δεν διαθέτει κεφάλαια. Και είναι καλοδεχούμενες οι επενδύσεις και οι συμπράξεις ιδιωτικού και δημόσιου τομέα στον χώρο της υγείας, με στόχο την ενίσχυση του τουρισμού υγείας. 
Πώς μπορεί να λειτουργήσει η καινούργια μονάδα στη Σαντορίνη που σε λίγο καιρό θα μας παραδοθεί; Με σύμπραξη ιδιωτικού και δημόσιου τομέα. Πώς θα μπορεί να λειτουργεί δώδεκα μήνες το χρόνο, να παρέχει υπηρεσίες υψηλού επιπέδου, να προσελκύει επισκέπτες από το εξωτερικό για να θεραπευτούν, να έχει σχέση με τα ασφαλιστικά ταμεία των ευρωπαϊκών χωρών, να εισπράττει και να έχει έσοδα;  
Θέλετε να τα αρνηθούμε όλα αυτά; Τα ηρνείτο στο παρελθόν και η Αλβανία, με άλλο καθεστώς και με άλλες θεωρίες. Οδηγήθηκαν στον απομονωτισμό. Το έπραξαν κι άλλες χώρες. Δεν θέλω να αξιολογήσω χώρες, κοινωνίες και λαούς. Ομιλεί, όμως, η πραγματικότητα, την οποία επικαλείστε. 
Δηλαδή, η πραγματικότητα της Ελλάδος η σημερινή, κατά τη γνώμη της Αντιπολίτευσης, ποια πρέπει να είναι; Ενώ δεν διαθέτει πόρους, ενώ δεν έχει τη δυνατότητα να ενισχύσει το σύστημά της στην έκταση που όλοι θα επιθυμούσαμε, πρέπει να αρνείται και την ιδιωτική πρωτοβουλία. 
Έρχομαι σε ορισμένες παρατηρήσεις, οι οποίες έγιναν. Δεν θέλω να μετατρέψουμε τη συζήτηση για το νομοσχέδιο σε μια συζήτηση γενικά για την υγεία. 
Θα ήθελα να σας πω, κυρίες και κύριοι συνάδελφοι, ότι εγώ προσωπικά ουδέποτε παρουσίασα ως ειδυλλιακή την κατάσταση στο Εθνικό Σύστημα Υγείας. Ορισμένα, όμως, από όσα επισημάνατε, δεν είναι πάντα των αρμοδιοτήτων του εκάστοτε Υπουργού Υγείας. Υπάρχουν διοικήσεις στα νοσοκομεία. Κι αν υπάρχουν ελλείψεις και στα πολυιατρεία του ΙΚΑ σε αναλώσιμα και σε αντιδραστήρια, δεν είναι για να συγγράφουν μια επιστολή οι διοικητές και να την αποστέλλουν στον Υπουργό και στα κόμματα. Έχουν αρμοδιότητες και δικαιοδοσίες. Έχουν τον τρόπο, με την άσκηση των καθηκόντων τους, να εξασφαλίζουν την ομαλή λειτουργία των νοσοκομείων. 
Εκεί που υπάρχουν αδυναμίες σε σχέση με το προσωπικό –τις συζητήσαμε και στην επιτροπή- αυτές προσπαθούμε να τις αντιμετωπίσουμε στο πλαίσιο των στενών δημοσιονομικών συνθηκών, οι οποίες επικρατούν στη χώρα μας. 
Αυτή η προσπάθεια γίνεται μέσω της πρόσληψης ενός αριθμού τακτικών ιατρών τις επόμενες μέρες κι εβδομάδες και με τις προκηρύξεις των επικουρικών ιατρών, οι οποίες δεν σταματούν κατά τη διάρκεια του χρόνου. Ανταποκρινόμαστε με εξαιρετική ευελιξία. Ως πολιτική ηγεσία, μετατρέψαμε τις προκηρύξεις για τους επικουρικούς ιατρούς σε προκηρύξεις που μπορεί να εκδηλώνονται καθ’ όλη τη διάρκεια του έτους. Μας εγκρίνεται ένας αρχικός αριθμός πιστώσεων και προσπαθούμε με ευελιξία να κάνουμε τις προκηρύξεις. Δεν μπορούμε να πούμε «βγάλαμε το πρώτο τρίμηνο, θα βγει το τρίτο, το τέταρτο τρίμηνο μετά», αλλά καθ’ όλη τη διάρκεια του έτους, για να μπορούμε να αντιμετωπίσουμε έκτακτες ανάγκες. 
Πρέπει να σας πω ότι αυτή η μεγάλη δυσκολία η οποία υπάρχει με το ανθρώπινο δυναμικό, δημιουργεί δυσχέρειες στη λειτουργία του εθνικού συστήματος. Δεν φτάσαμε, όμως, στον ακρωτηριασμό της λειτουργίας του Εθνικού Συστήματος Υγείας. 
Για το λόγο αυτό επιμένουμε στις συνενώσεις κλινικών και τμημάτων, διότι θεωρούμε ότι η συνένωση του ανθρώπινου δυναμικού οδηγεί σε βέλτιστα αποτελέσματα.  
Να πάρουμε, για παράδειγμα, το λεκανοπέδιο Αττικής. Πόση κριτική έχουμε ασκήσει για το γεγονός ότι έκλεισαν τα θεραπευτήρια του ΙΚΑ; Δεν ακούσαμε επαίνους, όμως, για τη λειτουργία του Ογκολογικού Νοσοκομείου «Άγιοι Ανάργυροι», το οποίο εντάσσεται και στο σύστημα των εφημεριών. Δεν ακούσαμε επαίνους γιατί στον «Ευαγγελισμό» δημιουργούνται καλύτερες υποδομές για τους νεφροπαθείς. Δεν ακούσαμε πώς αξιολογείτε τις μεταρρυθμίσεις οι οποίες επέρχονται στο όλο σύστημα. Γιατί;
Αν θέλετε να μείνετε με την άγονη κριτική, είναι μια οδός. Αν θέλετε να δούμε μαζί την πραγματικότητα, πρέπει να γίνουμε, κατά το δυνατόν, αντικειμενικοί. Κι εγώ ως Υπουργός να μην παρουσιάζω την κατάσταση ειδυλλιακή –και δεν το πράττω, όπως εξήγησα- αλλά κι εσείς κάθε φορά που επικαλείστε τις ανάγκες, να μπαίνετε στον κόπο να συνοδεύετε τις προτάσεις σας με μια σχετική κοστολόγηση και από πού θα εξευρεθούν οι πόροι. Διότι το να αρνείται κανείς την πραγματικότητα της χώρας, δεν αρκεί στη σημερινή εποχή. Το να επιμένει κανείς ότι μπορούμε να αποκαταστήσουμε δομές, λειτουργίες και δαπάνες του παρελθόντος, επίσης, δεν αρκεί, διότι είναι παντελώς αβάσιμη η επιχειρηματολογία. 
Χρειάζεται να συναντηθούμε, προς όφελος του δημοσίου συμφέροντος, του ελληνικού λαού, σε τόπους όπου θα συζητούμε με επιχειρήματα στηριζόμενα στην αντικειμενική αλήθεια. 
Αυτές είναι οι οικονομικές δυνατότητες της χώρας. Αυτές τις επιλογές μπορούμε να κάνουμε. Δεν χρειάζεται να πούμε τίποτα παραπάνω.
Σε ό,τι αφορά την παρατήρηση του συναδέλφου από το Κομμουνιστικό Κόμμα, ότι είναι λαϊκό δικαίωμα η υγεία και κρατική ευθύνη, συμφωνούμε απολύτως. Είναι ατομικό δικαίωμα, υψίστη ευθύνη της πολιτείας. Η διαφορά η δική σας από τη δική μας είναι η ιδεολογικοπολιτική προσέγγιση. Και θα εμμένουμε να διαφωνούμε με συνέπεια κι εσείς, με συνέπεια κι εμείς. Και σας αναγνωρίζω ότι είστε το κόμμα της Αριστεράς το οποίο, αν μην τι άλλο, το χαρακτηρίζει η συνέπεια. Δεν σημαίνει, όμως, ότι η συνέπειά σας, σάς δικαιώνει και απολύτως, γι’ αυτά τα οποία σήμερα συζητούμε στη χώρα. Έχετε μία προσέγγιση η οποία είναι καθ’ όλα σεβαστή από εμάς. Σεβαστείτε, όμως, κι εσείς τη δική μας, που κατά την άποψή μας είναι και αποτελεσματική. Αυτό το οποίο ισχυρίζεται η δική μας Κυβέρνηση, είναι ότι είναι και αποτελεσματική η προσέγγισή μας.
«Δεν σκύβουμε το κεφάλι» είπε κάποιος. «Στεκόμαστε με αξιοπρέπεια προς τους φίλους, εταίρους, δανειστές μας αλλά και στους χορηγούς μας.» Αφήστε τα αυτά, τα περί υποταγής στην τρόικα, περί ξεπουλήματος. Δεν ισχύουν. Και όσο καλλιεργούμε μύθους και αυταπάτες στον ελληνικό λαό, τόσο υπονομεύουμε το μέλλον του. Όσο αναγνωρίζουμε ποια είναι η πραγματικότητα, τόσο είμαστε πιο χρήσιμοι.
Προσφάτως θέσαμε ζητήματα στην Ευρωπαϊκή Επιτροπή. Και κερδίσαμε προς όφελος της υγείας, όπως στην υπόθεση της χρηματοδότησης της ψυχιατρικής μεταρρύθμισης με εκατό εκατομμύρια. Δεν τα θέσαμε ως υποτελείς ούτε ως επαίτες. Τα θέσαμε με αξιοπρέπεια, εκφράσαμε το πρόβλημα το οποίο αντιμετωπίζει η χώρα μας στην ψυχιατρική μεταρρύθμιση. 
Και όλες οι μεταρρυθμίσεις -εάν σας ενδιαφέρουν- δεν είναι μια υπόθεση η οποία εξελίσσεται από τη μια νύχτα στην άλλη. Με όσους συζητούμε -ειδικοί, επιστήμονες, επαγγελματίες της υγείας- από το εσωτερικό και το εξωτερικό, μας ζητάνε να κάνουμε ένα χρονοδιάγραμμα δύο ετών τουλάχιστον, εντός του οποίου θα εξελιχθούν όλα αυτά. Και προς αυτήν την κατεύθυνση εργαζόμαστε. 
Για να επιτύχουν, όμως, οι μεταρρυθμίσεις, χρειάζεται μία ευρύτερη πολιτική και κοινωνική συναίνεση, η οποία ως προϋπόθεση έχει τον ευρωπαϊκό προσανατολισμό της χώρας, τον εκσυγχρονισμό της χώρας, την πεποίθησή μας ότι όλα τα συστήματα λειτουργούν με κανόνες, ότι οι δαπάνες πρέπει να έχουν αντιστοιχία με την απόδοση προς όφελος της κοινωνίας. 
Έχετε ξεχάσει τις εκθέσεις εκείνες οι οποίες μας απασχολούσαν πριν μερικούς μήνες στη Βουλή, ότι έχουμε τεράστιες κοινωνικές δαπάνες χωρίς τις αντίστοιχες ευεργετικές επιπτώσεις; Συζητούσαμε γιατί δεν μειώνεται η φτώχεια στην Ελλάδα. Συζητούσαμε για το όριο της φτώχειας. Τα λησμονήσαμε αυτά; Είναι στοιχεία πολύ ενδιαφέροντα.
Όπως, επίσης, πολύ ενδιαφέρον, κύριε συνάδελφε, είναι αυτό που αναφέρατε, εάν έχουμε δείκτες με τους οποίους μετράμε τις επιπτώσεις της οικονομικής κρίσης στη χώρα. Είπατε, «του μνημονίου». Οι άλλες χώρες, που δεν έχουν μνημόνιο, έχουν επίσης –πολλές χώρες- οικονομική κρίση και ενδιαφέρονται για τις επιπτώσεις της. 
Σεμνύνομαι να πω ότι από το Δεκέμβριο, όταν επεσκέφθην για πρώτη φορά τον Παγκόσμιο Οργανισμό Υγείας και τη Γενική Διευθύντρια, την κ. Γιάκαμπ, έχοντας υπ’ όψιν όλες τις κριτικές που ασκούνται στη χώρα μας, ζήτησα να καθοριστεί ένα εργαλείο μέτρησης των επιπτώσεων της οικονομικής κρίσης μέσα από μία κοινή μεθοδολογία, διότι ένας καθηγητής σε ένα πανεπιστήμιο, σε ένα πανεπιστημιακό τμήμα, ισχυρίζεται -με τη δική του μεθοδολογία και τις δικές του απόψεις- ότι μετρά κατά τον άλφα τρόπο τις επιπτώσεις της οικονομικής κρίσης. 
Βεβαίως, δεν έχω υπ’ όψιν μου κάποια μελέτη η οποία να δείχνει τον άμεσο αντίκτυπο. Όλοι έχουν μοντέλα τα οποία απαιτούν χρόνο για να μετρηθούν αυτές οι επιπτώσεις. Γι’ αυτό δεν είναι και τόσο έγκυρη η άποψη ότι ζούμε, βιώνουμε ανθρωπιστική κρίση στη χώρα μας. 
Και ανοίγω εδώ μια παρένθεση. Δεν πρέπει να χρησιμοποιούνται κριτικές για την Ελλάδα, των οποίων η αξία στο εξωτερικό είναι δυσανάλογη και να προσθέτουμε βάρος και ευθύνες στη χώρα μας, οι οποίες δεν της αναλογούν. Και χρειάζεται ιδιαίτερη προσοχή από εκείνους οι οποίοι λένε το πώς μεταχειριζόμαστε υπηκόους τρίτων χωρών, οι οποίοι νομίμως ή παρανόμως βρίσκονται στη χώρα μας, κυρίως παρανόμως.
Διότι τους διεθνείς οργανισμούς τους βρίσκουμε μπροστά μας. Έχουμε αβάσιμες κριτικές, αβάσιμα επιχειρήματα. 
Ας αυτοσυγκρατηθούμε σε ορισμένα θέματα. Η υπόθεση της Ελλάδος δεν είναι κομματική υπόθεση, δεν είναι ζήτημα μιας αντιπαράθεσης και δημιουργίας εντυπώσεων. Έχει βαρύνουσα σημασία η άποψη των πολιτικών, των Βουλευτών, των κομμάτων, όπως αυτή διατυπώνεται. 
Θα είμαι ειλικρινά, κύριε συνάδελφε, ευτυχής, εάν συμφωνήσει ο Παγκόσμιος Οργανισμός Υγείας κι αν και εμείς επιτύχουμε να συνεισφέρουμε θετικά σ’ αυτήν την κατεύθυνση -και όλες οι χώρες της Ευρωπαϊκής Ένωσης- ούτως ώστε να μπορούμε να μετρήσουμε τις επιπτώσεις των οικονομικών κρίσεων στις κοινωνίες.
Με αυτές τις σκέψεις και χωρίς να θέλω να παρασυρθώ σε άλλου είδους απαντήσεις, θέλω μόνο να σας πω το εξής: Απέφυγα, όπως είδατε, να απαντήσω σε επιθέσεις, οι οποίες το μόνο που μπορούν να κάνουν είναι να δημιουργούν θέματα και εντυπώσεις στα τηλεοπτικά δελτία ειδήσεων. 
Σε ό,τι αφορά τις τροπολογίες, δεν μπορώ να δεχθώ τις δύο τροπολογίες των συναδέλφων κ. Ανδρέα Λοβέρδου, η οποία έχει μια εξαιρετική τεκμηρίωση, όπως και του κ. Κακλαμάνη -με την ίδια τεκμηρίωση- για τα αχρεωστήτως καταβληθέντα ποσά στους εργαζόμενους του ΟΚΑΝΑ και του ΕΚΕΠΥ, διότι απαιτούν, κατ’ αρχάς, εκθέσεις του Γενικού Λογιστηρίου του Κράτους, οι οποίες δεν υπάρχουν.
Όσον αφορά την τροπολογία την οποία έχει καταθέσει ο κ. Κεγκέρογλου, ο κ. Βούτσης και άλλοι συνάδελφοι, ο κ. Μπούρας, και η συνάδελφος από τη Δημοκρατική Αριστερά, θα την επεξεργαστώ με την προσθήκη την οποία κάνει ο κ. Κεγκέρογλου και θα σας απαντήσω στη δευτερομιλία μου.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΝΔΡΕΑΣ ΛΥΚΟΥΡΕΝΤΖΟΣ",288
"98709"," Εμείς ευχαριστούμε, κύριε Υπουργέ.
Με την άδεια της κ. Βούλτεψη, θα δώσω το λόγο στον Κοινοβουλευτικό Εκπρόσωπο του ΣΥΡΙΖΑ, τον κ. Ανδρέα Ξανθό, διότι συνεδριάζει η Κοινοβουλευτική Ομάδα του κόμματός του. 
Κύριε Ξανθέ, έχετε το λόγο.
(Θόρυβος στην Αίθουσα)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98710"," Να σας ενημερώσω, κύριοι συνάδελφοι, ότι η ψηφοφορία θα γίνει με τη διαδικασία τη γνωστή και συντόμως, όπως ξέρετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98711"," Ευχαριστώ, κύριε Πρόεδρε.
Υπάρχει ένα ερώτημα. Υπάρχει, τελικά, λόγος να συζητάμε μια κατά τ’ άλλα αξιέπαινη χειρονομία ευεργεσίας και μια μη ευκαταφρόνητη χρηματική δωρεά προς το σύστημα υγείας, ειδικά σήμερα που έχουμε τραγική έλλειψη διαθέσιμων πόρων;
Κατά την άποψή μας, προφανώς υπάρχει λόγος. Όχι, βεβαίως για να αμφισβητήσουμε τις προθέσεις της δωρήτριας ή την αναμφισβήτητη ανάγκη αναβάθμισης της περίθαλψης των ογκολογικών αρρώστων μέσω ενός κέντρου ημερήσιας νοσηλείας με αξιοπρεπείς χώρους και σύγχρονες υποδομές αλλά για αναστοχαστούμε για τα δομικά προβλήματα του ΕΣΥ και του κοινωνικού κράτους στη χώρα μας, για το περιεχόμενο της κοινωνικής αλληλεγγύης και το ρόλο της φιλανθρωπίας και, κυρίως, για την προοπτική της κοινωνικής πολιτικής σ’ ένα περιβάλλον οικονομικής και κοινωνικής κρίσης.
Έχουμε ήδη εκφράσει και στην Επιτροπή Κοινωνικών Υποθέσεων και σήμερα στην Αίθουσα της Βουλής τις επιφυλάξεις μας για την κύρωση αυτής της σύμβασης, γιατί για εμάς το πολιτικό μήνυμα αυτής της σύμβασης, είναι ότι το κράτος αυτής της μνημονιακής εποχής αδυνατεί να καλύψει τις ανάγκες της δημόσιας περίθαλψης των πολιτών και απευθύνεται στους εθνικούς ευεργέτες της χώρας, ζητώντας τη συνδρομή τους, κάτι το οποίο το θεωρεί απολύτως λογικό και θεμιτό ο κύριος Υπουργός. 
Έτσι, οι χορηγίες ιδιωτών ή επιχειρήσεων στο πλαίσιο της εταιρικής κοινωνικής ευθύνης έχουν γίνει πλέον όχι μόνο ευπρόσδεκτες αλλά και υποχρεωτικές και αναγκαίες για την αναβάθμιση βασικών υποδομών του ΕΣΥ. 
Με άλλα λόγια, το μήνυμα είναι ότι αυτό που γίνεται σήμερα είναι μονόδρομος, είναι σκληρό μεν, αλλά είναι αναγκαίο για τη σωτηρία της χώρας και, βεβαίως, δεν είναι ανάλγητη η Κυβέρνηση, απλώς έχει την υπευθυνότητα και το ρεαλισμό που δεν έχει η Αντιπολίτευση. 
Εδώ είναι και η μεγάλη μας διαφορά. Ο ΣΥΡΙΖΑ - Ενωτικό Κοινωνικό Μέτωπο πιστεύει ότι αυτό είναι το λάθος μήνυμα, ότι, δηλαδή, δεν υπάρχει για εμάς μονόδρομος που οφείλουμε να τον ακολουθούμε μοιρολατρικά, ότι η πορεία σταδιακής διάλυσης της δημόσιας περίθαλψης δεν είναι παράπλευρη απώλεια, αλλά μέρος του στρατηγικού σχεδίου εσωτερικής υποτίμησης της εργασίας και του κοινωνικού κόστους αναπαραγωγής και, ταυτόχρονα, μέρος του σχεδίου μετακύλησης της ευθύνης και της δαπάνης, βεβαίως, γι’ αυτές τις παροχές στους ίδιους τους πολίτες.
Θεωρούμε ότι σε τελευταία ανάλυση, για εμάς πάνω από την οικονομία υπάρχει η πολιτική. Για εμάς, η τραγική πραγματικότητα της υγείας στη χώρα είναι μείζων λόγος ακύρωσης του μνημονίου και αλλαγής πορείας στην οικονομική και κοινωνική πολιτική με βάση τις ανάγκες των πολλών και κυρίως των αδύναμων και όχι με βάση την ανταγωνιστικότητα της οικονομίας και τις αξιολογήσεις των διεθνών οίκων χρηματιστηριακής κερδοσκοπίας. 
Εμείς πιστεύουμε ότι ακριβώς λόγω της ανθρωπιστικής κρίσης που υπάρχει –και υπάρχουν πια και βιβλιογραφικές αναφορές τεκμηριωμένες και σε διεθνή επιστημονικά περιοδικά- και της υγειονομικής φτώχειας, δηλαδή της απόλυτης στέρησης βασικών υπηρεσιών περίθαλψης για μία συνεχώς αυξανόμενη μερίδα του πληθυσμού, οφείλει η πολιτεία κατ’ απόλυτη προτεραιότητα να αντιμετωπίσει τις υγειονομικές ανάγκες αυτού του πληθυσμού, ιδιαίτερα των ανασφάλιστων και όχι να εξαρτάται από την καλή προαίρεση του οποιουδήποτε ευεργέτη. 
Με αυτήν την έννοια, δεν μπορούμε να δώσουμε θετική ψήφο σε αυτήν τη σύμβαση, πολύ βέβαια περισσότερο όταν, όπως αναφέρθηκε, προηγήθηκε το κλείσιμο του μοναδικού Ογκολογικού Κέντρου του ΙΚΑ στην Ελλάδα, το οποίο προσέφερε αξιόλογες υπηρεσίες, διακόπηκε η λειτουργία της τρίτης κάμερας, τη στιγμή που ήταν σε βλάβη η αντίστοιχη υποδομή στο δημόσιο Νοσοκομείο, στον «Άγιο Σάββα» και που, από ό,τι φαίνεται, θα εξακολουθήσει για ακόμη μεγάλο διάστημα να παραμένει ανενεργή λόγω βλάβης. 
Το κρίσιμο, λοιπόν, ζήτημα για εμάς για την επιβίωση του ΕΣΥ, δεν είναι κυρίως οι υποδομές -και πρέπει να το τονίσουμε αυτό- αλλά η ανεπάρκεια του ανθρώπινου δυναμικού. Αν συνεχιστεί η μνημονιακή πολιτική της περικοπής δαπανών και προσωπικού στα δημόσια νοσοκομεία, αυτός ο κίνδυνος θα εντείνεται και ο κίνδυνος να έχουμε ένα μη λειτουργικό τμήμα, θα είναι κάτι παραπάνω από ορατός. 
Εμείς πιστεύουμε ότι γενικότερα το πρόβλημα των υποδομών του ΕΣΥ δεν είναι το κόστος κατασκευής τους και εξοπλισμού τους αλλά τα λειτουργικά τους έξοδα. Περίπου όσο κοστίζει η κατασκευή ενός δημόσιου νοσοκομείου είναι το ετήσιο λειτουργικό του κόστος. 
Ούτως ή άλλως, ειδικά για τις μονάδες της ημερήσιας νοσηλείας, στις οποίες αναφέρθηκε και ο εισηγητής της Νέας Δημοκρατίας με πολύ καλή τεκμηρίωση –κατά την άποψή μου- το πρόβλημα δεν είναι τόσο η κτηριακή υποδομή ούτε η θεσμική τους κατοχύρωση. Υπάρχει πιθανότατα ένα σοβαρό θέμα με τον ιδιωτικό τομέα, το οποίο το επεσήμανε ο κ. Κεγκέρογλου και έχει απόλυτο δίκιο. Νομίζω ότι το σημαντικό πρόβλημα, είναι η οργάνωση της λειτουργίας των νοσοκομείων για να στηρίξουν αυτές τις μονάδες, αυτά τα κέντρα ημερήσιας νοσηλείας. 
Ούτως ή άλλως, υπάρχουν και λειτουργούν σε δημόσια νοσοκομεία πολύ πετυχημένα παραδείγματα, όπως στο Παιδιατρικό Νοσοκομείο «Αγία Σοφία», όπου λειτουργεί μονάδα ημερήσιας νοσηλείας από το 1995 με εξαιρετική συνεισφορά στη βελτίωση της περίθαλψης των παιδιατρικών ασθενών. 
Βεβαίως, υπάρχουν και παραδείγματα υποδομών, όπως είναι ο Ογκολογικός Ξενώνας «Η Ελπίδα» στην Πάτρα, που χρηματοδοτήθηκε από εθνικούς και ευρωπαϊκούς πόρους, που αν και είναι εξοπλισμένος πλήρως, παραμένει εδώ και πέντε χρόνια ανενεργός. Τώρα γίνεται μία προσπάθεια να λειτουργήσει εκ των ενόντων με δανεικό προσωπικό από τα νοσοκομεία της ευρύτερης περιοχής. 
Αυτό, λοιπόν, που -κατά την άποψή μας- χρειάζεται, είναι ένα σχέδιο γενικότερης αναβάθμισης της φροντίδας των ογκολογικών ασθενών με διασφάλιση της καθολικής πρόσβασής τους στις απαραίτητες εργαστηριακές εξετάσεις και σύγχρονες θεραπείες. Είναι ένα σχέδιο που δεν βλέπουμε να υπάρχει, την ώρα που από παντού έρχεται η εικόνα αποκλεισμού ή ανυπέρβλητων δυσχερειών στην εξυπηρέτηση και αποτελεσματική αντιμετώπιση των προβλημάτων υγείας αυτών των πολύ ευαίσθητων αρρώστων υψηλού κινδύνου. 
Ζητούμε, λοιπόν, την πολιτική δέσμευση του Υπουργού Υγείας και της Διοίκησης του Νοσοκομείου «Άγιος Σάββας» ότι θα νοσηλεύονται ακώλυτα και δωρεάν όλοι οι ανασφάλιστοι καρκινοπαθείς και στο νοσοκομείο και στο συμπληρωματικό κέντρο ημερήσιας νοσηλείας. 
Ο ΣΥΡΙΖΑ αγωνίζεται για ένα καθολικό και αξιόπιστο κράτος πρόνοιας και κοινωνικής φροντίδας και δεν συμβιβάζεται με την προοπτική ενός κράτους ελεημοσύνης και φιλανθρωπίας. 
Ταυτόχρονα, ο ΣΥΡΙΖΑ στηρίζει την κοινωνική αλληλεγγύη των αυτοοργανωμένων πολιτών, που στα κοινωνικά ιατρεία και φαρμακεία όλης της χώρας, προσφέρουν ένα τεράστιο έργο υγειονομικής και κοινωνικής σημασίας με ζήλο, ανιδιοτέλεια, ευαισθησία, αναδεικνύοντας το πολιτικό αίτημα αυτά τα κενά να τα καλύψει το δημόσιο σύστημα υγείας με ευθύνη της πολιτείας. 
Βεβαίως για εμάς, το διαρθρωτικό πρόβλημα του ΕΣΥ δεν ήταν ο κρατισμός -όπως υποστηρίζει η Κυβέρνηση- και η έλλειψη ανταγωνισμού με τον ιδιωτικό τομέα αλλά ήταν η ανυπαρξία πρωτοβάθμιας φροντίδας υγείας ιδιαίτερα στα αστικά κέντρα, η υπερδιόγκωση του επιχειρηματικού τομέα υγείας, η μεγάλη ιδιωτική δαπάνη υγείας, η παντελής έλλειψη μηχανισμών ελέγχου, που επέτρεψε το διαχρονικό «πάρτι», η κατασπατάληση εθνικών πόρων από τους εθνικούς εργολάβους υγείας, που βεβαίως συνεχίζεται και σήμερα, που ο μεγάλος κίνδυνος είναι η απο-ασφάλιση υγείας μίας συνεχώς διευρυνόμενης μερίδας του πληθυσμού και ο εντεινόμενος αποκλεισμός της από βασικές υπηρεσίες περίθαλψης, όπως είπα προηγουμένως.
 Για εμάς, λοιπόν, η κοινωνική πολιτική, ακριβώς, για να μη χαρακτηρίζεται από ανισότητες, αδικίες και στρεβλώσεις, όπως συχνά συνέβαινε στη χώρα μας, προϋποθέτει συλλογική δράση, προαπαιτεί τον πρωταγωνιστικό ρόλο της κοινωνίας, η οποία διεκδικεί, ιεραρχεί ανάγκες, ελέγχει, αξιολογεί και κυρίως αναδιανέμει πόρους υπέρ των αδύναμων. Η κοινωνική προστασία, άλλωστε, είναι γέννημα της κοινωνίας των πολιτών, αναπτύχθηκε μέσω της συλλογικής παρέμβασης και της αλληλοβοήθειας των επαγγελματικών ομάδων, των εργατικών οργανώσεων και των συντεχνιών της πρώιμης καπιταλιστικής περιόδου. Το κοινωνικό κράτος δεν δωρίστηκε από τις κυβερνήσεις στους πολίτες. Τις περισσότερες φορές είναι αποτέλεσμα των αγώνων των εργαζομένων για αξιοπρεπή διαβίωση. Παραχωρήθηκε από τους κρατούντες κάτω από την πίεση κινημάτων για το δικαίωμα στην υγεία, στην παιδεία, στην αξιοπρέπεια. Γι’ αυτό και η λογική των δωρεών είναι ένας κοινωνικός αναχρονισμός, ακόμα και σε περιόδους οικονομικών κρίσεων.
Για εμάς, η καλύτερη δωρεά των εχόντων του τόπου μας –αυτό, βεβαίως, δεν είναι αιχμή για τη συγκεκριμένη δωρήτρια- είναι να πληρώνουν τους φόρους που τους αναλογούν, με βάση τα πραγματικά εισοδήματά τους. Αυτό θα ήταν αρκετό για να διασφαλίσουμε τη χρηματοδότηση του ΕΣΥ και του κοινωνικού κράτους από τη γενική φορολογία και όχι από το χρεοκοπημένο ασφαλιστικό σύστημα. Έτσι θα βρεθούν μακροπρόθεσμα τα χρήματα –θέμα για το οποίο μας ρωτάτε συνεχώς-, με αναδιανομή του πλούτου -έστω του περιορισμένου πλούτου που παράγεται σήμερα- και όχι με την υπερσυγκέντρωσή του προς τα πάνω της κοινωνικής πυραμίδας όπως γίνεται αυτήν την περίοδο.
 Το ερώτημα είναι. Θέλουμε, διεκδικούμε μια κοινωνία ισότητας και αλληλεγγύης ή αποδεχόμαστε μοιρολατρικά χωρίς αντιστάσεις, χωρίς, δηλαδή, αυτό το βασικό συστατικό της διαχρονικής πορείας του ελληνικού λαού, ο οποίος επιβίωσε αντιστεκόμενος; Ή αποδεχόμαστε, λοιπόν, ένα κοινωνικό σύστημα χωρίς εργασιακές και κοινωνικές εγγυήσεις που αποθεώνει το ατομικό και επιχειρηματικό συμφέρον στο όνομα της αδυναμίας του δανειζόμενου, όπου οι ανισότητες και οι αδικίες, που γεννά ο ελεύθερος ανταγωνισμός και η κυριαρχία της αγοράς θα διαιωνίζονται και θα οξύνονται, υπονομεύοντας το δικαιωματικό πυρήνα και του δημόσιου συστήματος υγείας και του κοινωνικού κράτους.
 Για εμάς, αυτό είναι το ουσιαστικό πολιτικό δίλημμα, στο οποίο οφείλουν να τοποθετούνται διαρκώς και με αξιοπιστία οι πολιτικές δυνάμεις, για να μην επιτρέψουμε να αλωθεί –έγινε και ο συμβολισμός από την τοποθέτηση της Προέδρου για την Άλωση της Πόλης- η κοινωνική συνοχή, η ανεξαρτησία της χώρας και η δημοκρατία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΔΡΕΑΣ ΞΑΝΘΟΣ",372
"98712"," Εμείς ευχαριστούμε, κύριε συνάδελφε.
Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία, η οποία αφορά στον Υπουργό Εθνικής Άμυνας, κ. Πάνο Παναγιωτόπουλο.
Θα παρακαλούσα να πάρει το λόγο ο Κοινοβουλευτικός Εκπρόσωπος των Ανεξάρτητων Ελλήνων, ο κ. Επαμεινώνδας Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, το θέμα που συζητούμε σήμερα είναι ιδιαίτερα σοβαρό, αλλά, πριν αναφερθώ σε αυτό, επιτρέψτε μου να κάνω δύο παρατηρήσεις σε διαφορετικά θέματα.
Σε συνέχεια σχετικής έκκλησης που απηύθυνα στις 18 Απριλίου 2013 από το Βήμα της Βουλής προς τους συναδέλφους Βουλευτές του αντιμνημονιακού δημοκρατικού τόξου, επανήλθα για άλλη μια φορά στις 14 Μαΐου 2013, επιμένοντας ότι πρέπει να αποχωρήσουμε από τη Βουλή, σε ένδειξη διαμαρτυρίας για την πολιτική θεσμική και ηθική απαξίωση του ελληνικού Κοινοβουλίου, που επιβάλλει καθημερινά η τρικομματική Κυβέρνηση.
Τη θέση αυτή τη διατύπωσα ως Βουλευτής Ηρακλείου και μέλος του πολιτικού κινήματος «Αντιμνημονιακοί πολίτες» που συνεργάζεται εκλογικά με τους Ανεξάρτητους Έλληνες. Απηύθυνα μάλιστα και γραπτώς στις 22 Απριλίου 2013 σχετική επιστολή προς όλους τους Βουλευτές των Ανεξάρτητων Ελλήνων, του ΣΥΡΙΖΑ και του ΚΚΕ.
Έχει πλέον αποκαλυφθεί πως το ελληνικό Κοινοβούλιο έχει απαξιωθεί πολιτικά, θεσμικά και ηθικά λόγω της αντισυνταγματικής και αντικοινοβουλευτικής δράσης της Κυβέρνησης και των κομμάτων του μνημονιακού τόξου που τη στηρίζουν. Τα όσα συμβαίνουν στο ελληνικό Κοινοβούλιο είναι αποτέλεσμα της δράσης της τρόικας και των μνημονιακών πολιτικών δυνάμεων ήδη από το Μάιο του 2010 με την αντισυνταγματική υιοθέτηση του μνημονίου. Πιστεύω ότι ήρθε η ώρα…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98713"," Συγνώμη, κύριε Μαριά. Αυτά που λέτε, έχετε κάθε δικαίωμα να τα λέτε. Όπως ξέρετε, η λειτουργία του Κοινοβουλίου είναι ευθύνη του Προεδρείου. Έχετε κατά νου να καταθέσετε πρόταση μομφής εναντίον του Προεδρείου; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, όχι, δεν έχω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98714"," Ευχαριστώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πιστεύω ότι ήρθε η ώρα όλοι εμείς, οι Βουλευτές του αντιμνημονιακού δημοκρατικού τόξου, να πούμε «φτάνει πια» και σε ένδειξη διαμαρτυρίας να αποχωρήσουμε από τη Βουλή στις 31 Μαΐου 2013, με αφορμή την επέτειο των πλατειών, αλλά και της μεγάλης συγκέντρωσης που έγινε στα Προπύλαια το Μάιο του 2011 και να ενωθούμε με τον ελληνικό λαό, προκειμένου να ενεργοποιήσουμε το άρθρο 120 του Συντάγματος. 
Τέλος, καθώς η πρότασή μας αυτή δεν απορρέει από κάποιου είδους δονκιχωτισμό, είναι βέβαιο ότι η επιτυχία της εξαρτάται άμεσα από την αποδοχή της από ικανό αριθμό Βουλευτών του αντιμνημονιακού δημοκρατικού τόξου, αλλά και τη στήριξή της από το ίδιο το αντιμνημονιακό κίνημα. 
Από του Βήματος της Βουλής δηλώνω ότι την Παρασκευή 31 Μαΐου στις 19.30’ θα είμαστε στο Σύνταγμα και όπως είπα, προκειμένου αυτή η πρόταση να έχει ένα αποτέλεσμα, θα πρέπει να στηριχθεί από ικανό αριθμό Βουλευτών. Δηλώνω, λοιπόν, ότι ο Πρόεδρος των Ανεξάρτητων Ελλήνων και οι Βουλευτές των Ανεξάρτητων Ελλήνων θα είναι παρόντες την 31η Μαΐου στις 19.30΄ στο Σύνταγμα και σε άλλες συγκεντρώσεις που θα γίνουν σε πλατείες. 
Ταυτόχρονα όμως, προκειμένου να έχει επιτυχία αυτή η πρόταση, προκειμένου να συγκροτηθεί ένα μαζικό αντιμνημονιακό δημοκρατικό, πατριωτικό κίνημα που θα κλείσει το δρόμο στην τρόικα, θα στηρίξει το Σύνταγμα και τη δημοκρατία, θα πρέπει η πρότασή μας αυτή προφανώς να έχει τη στήριξη και τη μαζική συμμετοχή των Ελλήνων πολιτών. 
Στη βάση αυτή, λοιπόν, είναι ξεκάθαρο ότι εμείς θα βρισκόμαστε το απόγευμα της Παρασκευής στο Σύνταγμα. Από εκεί και πέρα, είναι ευθύνη των ίδιων των πολιτών και των κινημάτων να ανταποκριθούν σε αυτή μας την πρόσκληση, προκειμένου να προχωρήσουμε δυναμικά στη διαμόρφωση ενός αντιμνημονιακού κινήματος, το οποίο θα κλείσει το δρόμο στην τρόικα. 
Κύριε Υπουργέ, μια και είστε εδώ και εκπροσωπείτε την Κυβέρνηση, θα ήθελα να επισημάνω ότι αυτή τη στιγμή μαίνονται τεράστιες πυρκαγιές σε όλη την Κρήτη, ιδίως στο Νομό Ηρακλείου, στις περιοχές Λίτος, Ξυδά, Αφρατί. Επίσης, πυρκαγιές υπάρχουν σε περιοχές του Ρεθύμνου και των Χανίων. Όλα αυτά αναφέρονται στο site της εφημερίδας «Νέα Κρήτη». 
Είχαμε επισημάνει ότι χρειάζεται επιτέλους να γίνει η πρόσληψη των επτακοσίων είκοσι πέντε πυροσβεστών, που έχουν πετύχει στις διαδικασίες. Κάναμε σχετική ερώτηση στις 24 Ιανουαρίου. Το ζήτημα αυτό δεν έχει προχωρήσει, κύριε Υπουργέ, και πρέπει να δείτε τι θα γίνει, ως Κυβέρνηση εννοώ -γιατί εσείς δεν είστε ο αρμόδιος Υπουργός, αλλά εκπροσωπείτε την Κυβέρνηση- διότι από πολύ νωρίς φαίνεται πλέον ότι μπαίνουμε σε ένα καυτό καλοκαίρι με πυρκαγιές, πράγμα το οποίο απευχόμαστε. Ακούσαμε μάλιστα πριν από λίγες μέρες την τοποθέτηση του αρμοδίου Υπουργού κ. Δένδια για το ζήτημα αυτό. 
Πρέπει να προχωρήσουν αυτά τα ζητήματα, ιδίως εν όψει και της τουριστικής περιόδου, που φαίνεται ότι είναι θετικότατη για τη χώρα και ιδίως για την περιοχή της Κρήτης. Σας παρακαλούμε, λοιπόν, να δείτε το θέμα άμεσα γιατί είναι σοβαρό. 
Σε σχέση τώρα με το νομοσχέδιό μας, εμείς έχουμε τοποθετηθεί με τον εισηγητή μας, τον κ. Μελά, ότι θα ψηφίσουμε το συγκεκριμένο νομοσχέδιο, αλλά θέλω λίγο να ξεκαθαρίσουμε πώς αντιμετωπίζουμε τα ζητήματα στην υγεία. 
Η βασική προϋπόθεση για να λειτουργήσει ένα σοβαρό σύστημα υγείας είναι να μπορέσουμε πραγματικά να διαθέσουμε τους αναγκαίους κοινωνικούς πόρους, ούτως ώστε να έχουμε μία δημόσια περίθαλψη και να έχουν το δικαίωμα όλοι οι Έλληνες πολίτες να μπορούν να απολαμβάνουν την προστασία στα θέματα της υγείας. Αυτό σημαίνει οργανωμένα νοσοκομεία. Αυτό σημαίνει ένα εκτεταμένο σύστημα, το οποίο καλύπτει όλους τους πολίτες. 
Δυστυχώς, προβλήματα υπήρχαν και υπάρχουν, κύριε Υπουργέ, πάρα πολλά. Από την εποχή, όμως, του μνημονίου και μετά οι πολιτικές οι οποίες έχουν αναληφθεί, πολιτικές που περιλαμβάνουν μείωση και των κονδυλίων για την υγεία –και βεβαίως, άλλων κονδυλίων για την παιδεία- οδηγούν σε πραγματικά προβλήματα αυτήν τη στιγμή.   
Από όλες τις πλευρές όλων των Βουλευτών των Ανεξάρτητων Ελλήνων έχουν τοποθετηθεί τα ζητήματα. Στις 17/4 υπέβαλα μία αναφορά για τα προβλήματα στα νοσοκομειακά ιδρύματα του Νομού Ηρακλείου. Είναι πάρα πολλά τα προβλήματα. Οι εργαζόμενοι διαμαρτύρονται για την πολιτική των συγχωνεύσεων, διότι με τον τρόπο με τον οποίο κάνετε τις λειτουργίες αυτές και ιδίως, συγχωνεύοντας τα δύο μεγάλα νοσοκομεία του Ηρακλείου, επί της ουσίας δημιουργούνται περισσότερα προβλήματα παρά λύνονται. 
Από εκεί και πέρα, έχουμε μειώσεις κλινών, μειώσεις κλινικών και μειώσεις οργανικών θέσεων. Υπάρχουν εργαζόμενοι που δεν έχουν πληρωθεί. Υπάρχουν γιατροί οι οποίοι δεν έχουν πληρωθεί, επίσης, τα ποσά που τους αναλογούν για τις εφημερίες. Όλα αυτά οδηγούν σε τεράστια προβλήματα στον τομέα της υγείας. Και φυσικά, κάνει υπεράνθρωπες προσπάθειες το νοσηλευτικό προσωπικό. 
Εγώ είχα την ατυχία να έχω πρόβλημα υγείας κατά τη διάρκεια του Πάσχα και να πάω αργά στο «Βενιζέλειο». Οι προσπάθειες όλων των εργαζομένων και των γιατρών είναι συγκινητικές, αλλά δεν βγαίνει έτσι το πρόγραμμα. Δεν αφορά μόνο το Ηράκλειο αυτό. Αφορά και άλλες περιοχές. Πρέπει αυτό να το δούμε. 
Το ερώτημα, βέβαια, που βάζετε συχνά ως Κυβέρνηση είναι ότι και η Κυβέρνηση το θέλει αυτό, αλλά δεν υπάρχουν πόροι. Που είναι οι πόροι; Σας το λέω, λοιπόν, και το είπα πολλές φορές από του Βήματος αυτού ότι υπάρχουν δυνατότητες με άλλη πολιτική να υπάρξει αξιοποίηση πόρων και χρημάτων. 
Σας λέω ότι στις 20 Μαΐου πληρώθηκε ένα ομόλογο της Ευρωπαϊκής Κεντρικής Τράπεζας. Η αξία του ήταν 5,6 δισεκατομμύρια ευρώ. Πόσο το αγόρασε η Ευρωπαϊκή Κεντρική Τράπεζα, η οποία υποτίθεται πήγε στη δευτερογενή αγορά και αγόραζε ομόλογα του ελληνικού δημοσίου για να μας διευκολύνει; Το αγόρασε με έκπτωση 40%. Πόσο το πληρώσαμε εμείς αυτό; Στην ονομαστική του αξία. 
Αν υπολογίσετε το 40% των 5,6 δισεκατομμυρίων ευρώ, κύριε Υπουργέ, βγαίνει 2.240.000.000 ευρώ «αέρας κοπανιστός» για τον Ντράγκι και την παρέα του και την Ευρωπαϊκή Κεντρική Τράπεζα. 
Αυτό είναι κάτι που σας το έχουμε επισημάνει από του Βήματος της Βουλής πάρα πολλές φορές. Εγώ προσωπικά ήδη από πέρσι τον Αύγουστο έδειξα ότι υπάρχει κάτι αντίστοιχο με ένα ομόλογο 3,2 δισεκατομμύρια. Δεν έγινε προσπάθεια διαπραγμάτευσης από την Κυβέρνηση. 
Κάτι το οποίο επετεύχθη όχι όμως για την Ευρωπαϊκή Κεντρική Τράπεζα, αλλά για τα κέρδη των κεντρικών τραπεζών από τα ελληνικά ομόλογα, ήταν να δώσουν 1,5 δισεκατομμύριο ευρώ οι κεντρικές τράπεζες αυτό το διάστημα, δεν το έδωσαν. Αυτή ήταν μία συμφωνία που πέτυχε η Κυβέρνηση τον Νοέμβριο στο Eurogroup.
Έχουμε έγκαιρα πει: Δεν θα έπρεπε ο κ. Στουρνάρας να αφιερώσει άπειρο χρόνο ούτως ώστε να μην πληρωθεί αυτό το ομόλογο στην ονομαστική του αξία, αλλά να πληρωθεί με αυτά τα οποία έβαλε η Ευρωπαϊκή Κεντρική Τράπεζα και να τους δώσουμε να βγάλουν κι ένα κέρδος – 0,5% είναι το επιτόκιο- και να πάρουν και το 0,5% παραπάνω; Έτσι, όμως, θα εξοικονομούσαμε 2 δισεκατομμύρια διακόσια σαράντα εκατομμύρια ευρώ. Είναι τεράστιο το ποσό αυτό. Είναι όλο το ποσό που προκύπτει από τα χαράτσια –τα χαράτσια είναι 800 εκατομμύρια- και από τις άλλες φορομπηχτικές πολιτικές. 
Προσέξτε, λοιπόν. Ο στόχος –και το έχω πει πολλές φορές- είναι να μειωθεί το ποσό των τόκων που πληρώνουμε. Από εκεί και πέρα, μπορούν να γίνουν οι άλλες εξοικονομήσεις. Βλέπετε, λοιπόν, ότι υπάρχει η δυνατότητα να γίνουν παρεμβάσεις.
Δεύτερον, θέλουμε να είναι δημόσιο το σύστημα υγείας, να υπάρχουν οι δυνατότητες παροχών. Απέδειξα ότι με αυτή την πολιτική, δυστυχώς, έχουμε μειώσεις, ενώ υπάρχουν και άλλες δυνατότητες.
Επί του νομοσχεδίου, όμως, εμείς θεωρούμε ότι, βεβαίως, εάν κάποιοι ιδιώτες επιθυμούν να βοηθήσουν, να συμβάλουν και να έχουμε μία πολιτική, να την έχουμε, αλλά να μην υποκαθιστά η λειτουργία των ιδιωτών τις υποχρεώσεις και τις λειτουργίες του κράτους.
Κατά την έννοια αυτή, λοιπόν, εάν εξασφαλίσουμε όσα είπαμε πριν, βεβαίως είναι ευπρόσδεκτη η δωρεά η οποία γίνεται. Πρέπει να κυρωθεί με νόμο και κυρώνεται. Δεν έχουμε αντίρρηση. Τα ανέλυσε ο κ. Μελάς. Μία μόνο μικρή παρατήρηση θέλω να κάνω. Στο τελευταίο άρθρο που αφορά την επίλυση διαφορών, το άρθρο 10, λέει ότι «κάθε διαφορά σχετικά με την ερμηνεία ή εκτέλεση η οποία δεν μπορεί να διευθετηθεί εξωδίκως» -και λογικό είναι τα δύο μέρη να προσπαθήσουν φιλικά να λύσουν τη διαφορά- «θα επιλύεται αποκλειστικά με διαιτησία». Είναι αόριστο αυτό. Δεν προσδιορίζει πώς θα γίνεται η διαιτησία. Εκεί πρέπει να πείτε ότι η διαιτησία θα γίνεται ενώπιον τάδε διαιτητικού δικαστηρίου. Πώς ορίζουν τα μέρη το διαιτητικό δικαστήριο: Αυτό πρέπει να το δείτε, διότι θα υπάρχει πρόβλημα. Αφού αποκλείεται η δικαστική επίλυση της διαφοράς και παραμένει μόνο η διαιτησία, αντιλαμβάνεσθε ότι δεν επιλύεται το ζήτημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Επομένως, πιστεύω ότι αυτά τα μικρά ζητήματα -όπου έκανε και παρατηρήσεις ο κ. Μελάς επί του νομοσχεδίου- θα ήθελα να τα λάβετε υπ’ όψιν και φυσικά, εμμένουμε στην πολιτική μας ότι εμείς θεωρούμε πως τα κεντρικά ζητήματα μπορούν να λυθούν και πρέπει να λυθούν από το ίδιο το κράτος, αξιοποιώντας, βέβαια, τις όποιες δωρεές των ιδιωτών.
Συνεπώς, υπερψηφίζουμε το νομοσχέδιο αυτό, όπως δήλωσε και ο Εισηγητής μας κ. Μελάς και επί της αρχής και επί των άρθρων. Θα δούμε επί του συνόλου, γιατί δεν ξέρω αν φέρετε τυχόν τροπολογίες. Θα τοποθετηθούμε και επί των τροπολογιών και στο τέλος, επί του συνόλου θα τοποθετηθεί ο εισηγητής μας.
Ευχαριστώ.
(Χειροκροτήματα από την πτέρυγα των ΑΝΕΛ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98715"," Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και τρεις εκπαιδευτικοί από το 20ό Δημοτικό Σχολείο Λάρισας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98716"," Ευχαριστώ πολύ, κύριε Πρόεδρε.
Δεν θα σταθώ πολύ στην ομιλία του προλαλήσαντος και μόλις κατελθόντος του Βήματος, του Κοινοβουλευτικού Εκπροσώπου των Ανεξαρτήτων Ελλήνων κ. Μαριά. Έτσι και αλλιώς, είναι ένα θέμα που το έχει ανακοινώσει. Δεν βρίσκει ανταπόκριση, γιατί προφανώς η δουλειά του Βουλευτή είναι να βρίσκεται μέσα στη Βουλή, είναι νομοθέτης. Μετά παύει να είναι νομοθέτης, είναι κάτι άλλο, αλλά αυτό βέβαια είναι δικό του ζήτημα και ζήτημα και του Αρχηγού του, βέβαια, που, από ό,τι ακούσαμε, την ανάγκη φιλοτιμία ποιούμενος, θα τον συνοδεύσει στην πρώτη του αυτή παρουσία.
Θα περάσω, λοιπόν, στον προηγούμενο Κοινοβουλευτικό Εκπρόσωπο, που είναι ο Κοινοβουλευτικός Εκπρόσωπος του ΣΥΡΙΖΑ, που τον άκουσα με προσοχή.
Υπάρχει μία παροιμία ευρέως διαδομένη στη χώρα, η οποία σχετίζεται με πολλές τοποθετήσεις συναδέλφων μέσα σε αυτή την Αίθουσα, με αφορμή αυτό το νομοσχέδιο. Η παροιμία είναι: «Ενός του χαρίζανε γάιδαρο και τον κοίταζε στα δόντια». Δεν μπορώ να σκεφτώ κάτι άλλο, γιατί αυτή η συζήτηση, κατά τη γνώμη μου, έπρεπε να επικεντρωθεί στην ιδέα της προσφοράς και της ευεργεσίας. Κάθε άλλη αναφορά σε άλλα θέματα, παράπλευρα προβλήματα που όλοι γνωρίζουμε, είναι θεμιτή και αναγκαία, αλλά -δόξα τω Θεώ!- έχουμε ευκαιρίες μέσα σε αυτή την Αίθουσα να το πράξουμε αυτό. Διότι όταν έχουμε ένα θέμα μπροστά μας, το οποίο είναι σημαντικό και πρέπει να το αναδείξουμε, κάθε άλλη αναφορά θολώνει το μήνυμα.
Είναι, βέβαια, αυτό μια συνηθισμένη πρακτική αυτής της περιόδου για άλλο να μιλάμε και αλλού να το πάμε. Συνέβη, μάλιστα, για να το πω εν παρενθέσει και με αφορμή τις φετινές εκδηλώσεις για την επέτειο της γενοκτονίας των Ελλήνων του Πόντου, όπου ενώ όλες οι τελετές οργανώνονται για να μην ξεχνάμε και να παραμένουμε πιστοί, αμετακίνητοι στο αίτημα για διεθνή αναγνώριση της γενοκτονίας, αρχίσαμε και λέγαμε -άκουσα κάποιους, εν πάση περιπτώσει, όχι όλους ευτυχώς- για Γερμανία, για συντάξεις και θολώνεται έτσι το μήνυμα, χάνεται, με αποτέλεσμα ολέθριο πολλές φορές, όταν γίνεται αυτός ο επικοινωνιακός αποπροσανατολισμός.
Έτσι, λοιπόν, γίνεται και σήμερα με αφορμή τη δωρεά της κ. Λάτση. Στο τραπέζι μπήκαν διάφορες ιδεοληπτικές απόψεις περί φιλανθρωπίας, περί κρατισμού, περί πολέμου κατά της ιδιωτικής πρωτοβουλίας που έχει κηρυχθεί με βάση μια συγκεκριμένη ιδεολογία, η οποία είναι σεβαστή, αλλά δεν είναι κρατούσα. Είναι η λογική ότι το κράτος - πατερούλης θα καλύπτει τα πάντα. Μόνο που κάθε φορά θα πρέπει να έχουμε στο πίσω μέρος του μυαλού μας: αυτό το κράτος -πατερούλης που καλύπτει τα πάντα, πού βρίσκει τα χρήματα; Διότι τα χρήματα -το έχω ξαναπεί πολλές φορές, θα το ξαναπώ άλλη μία- δεν κόβονται από τον τοίχο.
Βέβαια, έγινε και μια πρόταση αφαίρεσης της φράσης, η οποία σχετίζεται με το να δημοσιοποιείται ότι με αίτημα της διοίκησης του Νοσοκομείου έγινε αποδεκτή η πρόταση αυτής της δωρεάς από την κ. Λάτση. 
Κοιτάξτε, είναι εποχή κρίσης. Έχουμε προβλήματα συμπεριφοράς. Τελικά όμως, θα καταλήξουμε να ζούμε σε πολύ αποστειρωμένο περιβάλλον. 
Εγώ καταλαβαίνω την ευαισθησία και του συναδέλφου μας του εισηγητή κ. Κωνσταντόπουλου και των άλλων εισηγητών, γιατί να είναι γραμμένο ότι ζητήσαμε και μας εδόθη. Αυτό, όμως, αποστειρώνει το περιβάλλον γύρω από το οποίο κινούμεθα. Δηλαδή, σε λίγο ο ιστορικός του μέλλοντος δε θα έχει τι να γράψει. Θα δει μια εικονική πραγματικότητα. Θα βάζουμε «μπιπ» και τελίτσες στις βωμολοχίες οι οποίες ακούγονται. Και ουσιαστικά όταν ζητούμε να διαγραφούν από τα Πρακτικά, δεν το κάνουμε επειδή έχουμε κάποια ηθική στάση πάνω σε αυτό. Το κάνουμε ως μορφή τιμωρίας. Διαφορετικά και αυτές -πολλές φορές το έχω σκεφθεί κι εγώ που έχω ζητήσει διαγραφή από τα Πρακτικά- τις φράσεις πρέπει να τις βρει ο ιστορικός του μέλλοντος και να κρίνει. 
Επομένως, δε μπορούμε να πούμε ότι ξαφνικά έγινε μια δωρεά σε ένα αποστειρωμένο περιβάλλον, όπου όλα υπήρχαν στη χώρα, όπου μπορούσαν να αντιμετωπιστούν όλα, όπου το κράτος δεν ήταν χρεοκοπημένο, αλλά μια ευεργέτισσα αποφάσισε να δώσει μια μονάδα στο κράτος, έτσι, για λόγους προσωπικούς της. 
Δεν είναι έτσι, όμως. Δε θέλω να προτάξω το προσωπικό, αν και όλοι το αντιλαμβανόμαστε αυτό. Αυτό που με ενδιαφέρει είναι να προτάξουμε το γεγονός ότι υπάρχει μια ανάγκη, την οποία εντόπισε η διοίκηση του Νοσοκομείου -γιατί και η πολιτική ασκείται σε πολλά επίπεδα, δεν είναι ανάγκη να τα εντοπίζουν όλα οι Υπουργοί και οι Γραμματείς- και πήρε μια πρωτοβουλία να λύσει το ζήτημα, αναζητώντας μια δωρεά. 
Επομένως, είναι πολύ βαθύτερο το νόημα όλης αυτής της λειτουργίας. Δηλαδή, το νοσοκομείο, η διοίκηση και εργαζόμενοί του βλέπουν ότι πολλοί άνθρωποι μπαίνουν για μια μέρα και ταλαιπωρούνται και καμμιά φορά μένουν και δεύτερη μέρα, ακριβώς επειδή δεν υπάρχει οργάνωση πάνω σε αυτή τη μονοήμερη παρουσία μέσα στο νοσοκομείο. 
Αυτό θεωρώ ότι πρέπει να φανεί από αυτή τη συζήτησή μας. Αλλιώς, δε θα είχε και νόημα. Θα λέγαμε, «Ευχαριστούμε πολύ, κυρία Λάτση, να είστε καλά», θα το ψηφίζαμε και θα φεύγαμε. Το χρήσιμο είναι να καταγράφονται για τον ιστορικό του μέλλοντος αυτά. Και είναι σωστό, οι διοικήσεις και οι εργαζόμενοι αντί να ζητούν συνεχώς από το κράτος, να αναζητούν και άλλους τρόπους εξοικονόμησης, απόκτησης πόρων. 
Πιστεύω, μάλιστα, ότι κάποια στιγμή σε αυτό το Κοινοβούλιο θα πρέπει να οργανωθεί και μια ειδική τελετή για τους σύγχρονους ευεργέτες. Διότι δεν είναι πολλοί. Είναι πολλοί αυτοί που έχουν χρήματα στη χώρα, αλλά είναι λίγοι αυτοί οι οποίοι έχουν προσφέρει ποσά, τα οποία βοήθησαν τη χώρα σε αυτή τη δυσμενή συγκυρία. Και το Υπουργείο Υγείας, μαζί με το Υπουργείο Εργασίας, που έχουν αυτές τις κοινωνικές δομές, πιστεύω ότι πρέπει να μεριμνήσουν και γι’ αυτό.
Τέλος, κύριοι συνάδελφοι, ένα από τα τελευταία που θέλω να πω είναι ότι δεν πρόκειται, κατά τη γνώμη μου, για απλή φιλανθρωπία. Είναι συμμετοχή. Είναι ελάφρυνση των φορολογουμένων. Είναι περαιτέρω συμμετοχή των ευεργετών στο Εθνικό Φορολογικό Σύστημα. Εάν δεν τα πρόσφεραν, θα τα έδινε ο κρατικός προϋπολογισμός. Ο κρατικός προϋπολογισμός τρέφεται από τους φόρους μας. Όσο, λοιπόν, εκείνοι προσφέρουν, συμβάλλουν στο φορολογικό σύστημα.
Επειδή, μάλιστα, ακούστηκαν και κάποιες φωνές αγωνίας για το τι θα γίνει μετά και για το τι θα γίνει όσον αφορά τα θέματα της διαιτησίας και αναρωτήθηκαν κάποιοι μήπως πρέπει να μπει κάτι πιο αυστηρό, πιστεύω ότι οι χορηγοί –και έχει φανεί αυτό στην πράξη- δεν εγκαταλείπουν τα παιδιά τους. Δεν νομίζω ότι πρόκειται ποτέ ένας χορηγός, όταν δει αυτό το τέκνο της προσφοράς του να κινδυνεύει ή να έχει ένα πρόβλημα, να μην προσφέρει περαιτέρω βοήθεια. 
Μάλιστα, κύριε Υπουργέ, εάν ο όρος γινόταν πιο αυστηρός ως προς την καλή πίστη και την καλή διάθεση που πρέπει να υπάρχει ανάμεσα στους δύο συμβαλλόμενους, τότε θα υπονομευόταν η ίδια η ιδέα της προσφοράς και της χορηγίας. 
Ένα άλλο ζήτημα που θέλω να θέσω, επειδή το άκουσα, είναι ότι όλα τα πράγματα δεν είναι μνημόνιο, κύριοι συνάδελφοι. Δεν είναι όλα! Η χώρα δεν είχε πάντοτε μνημόνιο. Είχε, όμως, πάντοτε χορηγούς. Διαφωνώ απόλυτα με τη σύνδεση του μνημονίου με το κάθε τι που συμβαίνει στη χώρα. 
Ακόμα, όμως, κι αν το συνδέσουμε μ’ αυτό, τι θα σήμαινε η ακύρωση του μνημονίου, για την οποία άκουσα πάλι να γίνεται λόγος εδώ; Προφανώς, θα σήμαινε έξοδο από την Ευρωζώνη. Όλα τα άλλα, δηλαδή ότι είναι δυνατόν να ακυρωθεί το μνημόνιο, πλην, όμως, αυτοί να συνεχίζουν να μας δανείζουν, να είμαστε στο ευρώ και όλα τα σχετικά, αυτά είναι στη σφαίρα της φαντασίας. Δεν υπάρχουν. Αυτό το κατάλαβαν και στην Κύπρο. Όταν, μάλιστα, το ΑΚΕΛ έκανε την πρότασή του για αναζήτηση άλλης λύσης, εκτός τρόικας, είπε ξεκάθαρα μέσα στην πρότασή του: «αυτό προφανώς θα οδηγήσει σε έξοδο από την Ευρωζώνη και πρέπει να προετοιμαστούμε».
Όμως, ειδικά για το θέμα της υγείας, η έξοδος από την Ευρωζώνη, δηλαδή το να μείνει η χώρα έστω και για ένα διάστημα μηνών χωρίς νόμισμα, θα ήταν μοιραία. 
Επομένως, όταν μιλούμε για θέματα Υγείας και τα συνδέουμε με το μνημόνιο, πιστεύω ότι πρέπει να είμαστε πιο προσεκτικοί. Αυτή είναι η γνώμη μου. Αν μέναμε χωρίς ευρώ, σημαίνει ότι θα μέναμε χωρίς συνάλλαγμα. Αν μέναμε χωρίς συνάλλαγμα, σημαίνει ότι δεν θα μπορούσαμε να εισαγάγουμε πρώτες ύλες. Αν μέναμε χωρίς πρώτες ύλες, σημαίνει ότι δεν θα μπορούσαμε να φτιάξουμε αυτά τα λίγα φάρμακα, τα οποία παρασκευάζουμε στην Ελλάδα, διότι τα περισσότερα φάρμακα τα εισάγουμε. 
Μάλιστα, σε μία ερώτησή μου σε δημόσιο Βήμα για το τι θα γίνει σε περίπτωση που βγούμε από το ευρώ –«που το προτείνετε εσείς», όπως είπα στο συνομιλητή μου- όσον αφορά στην εισαγωγή φαρμάκων, σε πρώτη φάση μου είπε ότι τα φτιάχνουμε όλα τα φάρμακα. Επέμεινα και ρώτησα αν τα φάρμακα για τον καρκίνο τα φτιάχνουμε ή τα εισάγουμε. Η απάντηση που έλαβα ήταν: «ο καρκίνος είναι η εξαίρεση». 
Επειδή, λοιπόν, αυτές είναι πολύ επικίνδυνες απόψεις και επειδή ο καρκίνος παρουσιάζει έξαρση, δεν μπορώ να διανοηθώ ότι θα έμενε η χώρα χωρίς νόμισμα, χωρίς συνάλλαγμα, χωρίς εισαγωγές, για πέντε, έξι, επτά ή οκτώ μήνες, στη διάρκεια των οποίων δεν θα είχαμε τα φάρμακα για τον καρκίνο και,  επομένως, θα καταδικάζαμε σε θάνατο χιλιάδες ανθρώπους και γυναίκες που προσβάλλονται συνεχώς από καρκίνο του μαστού, οι οποίες μάλιστα αν πάρουν έγκαιρα τη χημειοθεραπεία τους, θα σωθούν και θα παραμείνουν στη ζωή. Είναι πολύ μεγάλη ευθύνη ότι μιλάμε για τέτοια ζητήματα και τα κοιτάμε αποσπασματικά.
Τέλος, κυρίες και κύριοι συνάδελφοι, επιτρέψτε μου και απ’ αυτό το Βήμα να εξάρω την προσφορά του ιατρικού και νοσηλευτικού προσωπικού του Νοσοκομείου «Άγιος Σάββας», το οποίο είναι ένα νοσοκομείο μάχης, που βρίσκεται στην πρώτη γραμμή και που χρειάζεται και άλλους δωρητές, τους οποίους σας βεβαιώνω ότι αναζητούμε όλοι μαζί.
Ευχαριστώ πολύ.
(Χειροκροτήματα)","ΣΟΦΙΑ ΒΟΥΛΤΕΨΗ",73
"98717"," Κι εμείς ευχαριστούμε, κυρία συνάδελφε.
Παρακαλώ να λάβει το λόγο η Κοινοβουλευτικός Εκπρόσωπος του Πανελλήνιου Σοσιαλιστικού Κινήματος κ. Εύη Χριστοφιλοπούλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98718"," Ευχαριστώ, κύριε Πρόεδρε.
Θα αρχίσω κι εγώ από τα γενικά. Σήμερα συζητούμε για τη Σύμβαση Δωρεάς προς το Ογκολογικό Νοσοκομείο «Άγιος Σάββας» και ακούσαμε πάλι ότι όλα εξαρτώνται από την ακύρωση του μνημονίου.
Κυρίες και κύριοι συνάδελφοι, τα μνημόνια, δηλαδή οι δανειακές συμβάσεις, που στηρίζουν τις χώρες της Ευρωπαϊκής Ένωσης, της Ευρωζώνης, που χτυπήθηκαν πρώτες από την κρίση χρέους, ξεπερνιούνται όχι με πολιτικές πιρουέτες, όχι με λαϊκισμούς, όχι με εναλλαγές περί ακύρωσης, περί αναστολής, περί του «είναι νεκρό δεν είναι νεκρό», με μία ψήφο, με καμμία ψήφο, με τα «εμείς την άλλη μέρα». Τα μνημόνια ξεπερνιούνται με αγώνες συντονισμένους και σχεδιασμένους, με Εθνικό Σχέδιο Ανασυγκρότησης, με επικαιροποιήσεις των κυβερνητικών συμφωνιών και με συμμετοχή της αντιπολίτευσης και κριτικά και δημιουργικά, με προτάσεις. Δεν ξεπερνιόνται με οβιδιακές μεταμορφώσεις ανάλογα με το ποιο είναι το ακροατήριο του Αρχηγού της Αξιωματικής Αντιπολίτευσης, αν είναι ο κ. Σόιμπλε, αν είναι το ΔΝΤ, αν είναι η Πλατεία Συντάγματος, αν είναι ο κ. Μαδούρο, ποιος είναι. Τα μνημόνια, λοιπόν, ξεπερνιούνται έτσι. Και δεν μπορεί όλα να ανάγονται στο μνημόνιο. 
Συζητούμε, λοιπόν, σήμερα -και νομίζω ότι ολοκληρώνουμε με πολύ μεγάλη πλειοψηφία- κύριε Υπουργέ, την ψήφιση αυτού του νομοσχεδίου, πραγματικά μας δίνει ελπίδα, γιατί ένα κομμάτι του Ελληνισμού έρχεται και ευεργετεί τη δημόσια υγεία. 
Αναφέρθηκαν πολλοί συνάδελφοι -και μάλιστα ορισμένοι διαχώρισαν- στον απλό πολίτη, που πηγαίνει και δίνει αυτό που μπορεί στο Κοινωνικό Φαρμακείο ή στο Κοινωνικό Παντοπωλείο, που συμμετέχει σε μία εθελοντική προσπάθεια όπου έχουμε φορείς κοινωνικούς, ακόμα και από τα Μέσα Μαζικής Ενημέρωσης -τα οποία, επίσης, έχουν την τιμητική τους αυτό τον καιρό, ότι και αυτά φταίνε για όλα- σε διάφορες προσπάθειες εθελοντικές που γίνονται για να μπορέσουν να ανακουφιστούν συνάνθρωποί μας που πλήττονται από την κρίση. Όλα αυτά είναι καλοδεχούμενα. Δεν πρέπει, όμως, η πολιτεία, κύριε Υπουργέ, να επαφίεται μόνο σε αυτά. Νομίζω ότι είναι σαφές.
Σας άκουσα, λοιπόν, προσεκτικά στην ομιλία σας, που δεν περιορίστηκε     -και ορθά- σε αυτό καθ’ εαυτό το νομοσχέδιο, με δεδομένο ότι είχατε ήδη από πολύ μεγάλο τμήμα της Βουλής πάρει το σύμφωνη γνώμη, το «ναι» για το νομοσχέδιο. Θέλω, λοιπόν, να επισημάνω δύο, τρία ζητήματα. 
Όσον αφορά τη σύμπραξη του ιδιωτικού και του δημόσιου τομέα, βεβαίως και συμφωνούμε. Υπάρχει, όμως, ένα ζήτημα. Άλλο είναι η σύμπραξη και άλλο ο ανταγωνισμός. Ο ανταγωνισμός μπορεί να υπάρξει μόνο με ένα πολύ δυνατό, ποιοτικό δημόσιο τομέα. Και εδώ είναι ανάγκη να προστρέξουμε και να βοηθήσουμε μέσα από την ιεράρχηση των προτεραιοτήτων μας, με τους πόρους που διαθέτουμε αυτή τη στιγμή, ώστε να ενδυναμωθεί ο δημόσιος τομέας υγείας. Γιατί; Επειδή μέχρι τώρα και πριν από τα μνημόνια, κύριοι συνάδελφοι -νομίζω ότι πρέπει να πούμε και να διαπιστώσουμε από το Βήμα της Βουλής κάτι που έχει γραφεί, έχει τεκμηριωθεί- ο ιδιωτικός τομέας υγείας στη χώρα απομυζούσε το δημόσιο σύστημα. Ήταν εντόνως παρασιτική η λειτουργία του και είχε να κάνει, βεβαίως -το αναφέρατε και εσείς τα ανέφεραν και άλλοι συνάδελφοι από διαφορετικές πτέρυγες της Βουλής- με μια μεγάλη σπατάλη στο χώρο της υγείας, που πολλές θεσμικές -και όχι μόνο- προσπάθειες έχουν γίνει τα τελευταία χρόνια, για να περιοριστεί. Και αναφέρομαι, όχι μόνο στην ηλεκτρονική συνταγογράφηση, όχι μόνο στον ίδιο τον ΕΟΠΥΥ, για τον οποίο, κύριε Υπουργέ έχουμε καταθέσει επίκαιρη επερώτηση, θέτοντας τα ζητήματα της συνεργασίας του ΕΟΠΥΥ με τα κέντρα υγείας και τα νοσοκομεία, έτσι ώστε να ενδυναμωθεί ο δημόσιος άξονας της συνεργασίας του ΕΟΠΥΥ, αλλά και στα ζητήματα του οργανογράμματος και στα ζητήματα των ληξιπρόθεσμων οφειλών.
Εμείς ως ΠΑΣΟΚ καταθέσαμε αυτήν την επερώτηση, όχι για να ασκήσουμε αντιπολίτευση, μια που στηρίζουμε την Κυβέρνηση, αλλά για να δείξουμε ότι πρέπει να συζητηθεί στη Βουλή αυτό το μεγάλο ζήτημα, που αφορά όχι μόνο τον περιορισμό των δαπανών, αλλά την ενδυνάμωση της πρωτοβάθμιας φροντίδας, με όλες αυτές τις ενέργειες που ήδη γίνονται, αλλά που εμείς θέλουμε να δούμε πώς θα επισπευστούν, πώς θα βελτιωθούν.
Και αυτό, κύριε Υπουργέ, απαντώντας σε αυτό που είπατε περί αρμοδιοτήτων των νομικών προσώπων. Διότι βεβαίως κι έχετε δίκιο. Τα νομικά πρόσωπα έχουν τις δικές τους αρμοδιότητες και τις δικές τους ευθύνες. Δεν μπορεί ο εκάστοτε Υπουργός Υγείας να υποκαταστήσει ούτε τους διευθυντές κλινικών ούτε τους διοικητές νοσοκομείων. Εξάλλου, αυτό δεν θα ήταν και αποτελεσματικό. 
Ωστόσο, υπάρχει αυτή η εποπτεία του Υπουργού. Αυτό το νόημα έχει και η δική μας πρωτοβουλία για τον ΕΟΠΥΥ, αυτό το νόημα έχει να συζητούμε το  σχέδιο για την υγεία, να συζητούμε, βεβαίως, για το μεγάλο ζήτημα του προσωπικού.
Είπατε πριν –και θα συμφωνήσω μαζί σας- ότι οι μεταρρυθμίσεις στην υγεία απαιτούν χρόνο. Προφανώς απαιτούν. Έχει σημασία, όμως, στο σημείο που βρισκόμαστε και με τις προσπάθειες που έχουν γίνει το τελευταίο διάστημα, με τις αδυναμίες και τα προβλήματα που υπάρχουν, να έχουμε μια αποτίμηση της μέχρι τώρα πορείας. 
Και βεβαίως, επειδή χρειάζονται χρονοδιαγράμματα -και όχι μόνο- στόχοι και σχέδιο, θέλω να δούμε από εδώ και πέρα -και ίσως αν συμφωνήσει και ο Πρόεδρος κ. Κρεμαστινός και οι πτέρυγες της Βουλής, καλό θα ήταν να πάρουμε μια τέτοια πρωτοβουλία στην Επιτροπή Κοινωνικών Υποθέσεων- αν θα μπορούσε να γίνει μια συζήτηση για το σχεδιασμό και τον επανασχεδιασμό αυτής της μεταρρύθμισης που έχει ξεκινήσει και που συνέχισε η τρικομματική Κυβέρνηση. Αλλού υπάρχουν αδυναμίες και αλλού καθυστερήσεις. Θα πρέπει, λοιπόν, να δούμε πού βρισκόμαστε και πού στοχεύουμε να πάμε. 
Άρα, τα όσα μας είπατε εδώ σήμερα, και τα όσα συμπληρώθηκαν και από τους προλαλήσαντες, αλλά και από εμένα, ας αποτελέσουν το έναυσμα μιας τέτοιας συζήτησης. Διότι, κυρίες και κύριοι συνάδελφοι, δεν είναι απλό να καταδικάζεις κάθε τι που είναι ιδιωτική πρωτοβουλία, ακόμα και όταν αυτή είναι προσφορά, ούτε είναι απλό το να δεις ποιος είναι ο ρόλος του ιδιωτικού τομέα στην υγεία, αν θέλεις πραγματικά να τον δεις με έναν τρόπο που να είναι συμπληρωματικός και όχι να υποκαθιστά και κυρίως να μην απομυζά το δημόσιο τομέα υγείας. Αυτό κατά τη γνώμη μας συνιστά την ειδοποιό διαφορά στο να είναι κανείς υπέρ μιας δυνατής, δημόσιας παροχής υγείας προς τους πολίτες. 
Τέλος, κύριε Υπουργέ, θέλω στη δευτερολογία σας να δούμε λίγο την εξέλιξη σήμερα αυτού του ογκολογικού κέντρου που μετεξελίσσεται, με τη συγκεκριμένη δωρεά, σε κέντρο ημερήσιας νοσηλείας. 
Νομίζω ότι αναφέρθηκε και πριν και από τον εισηγητή της Νέας Δημοκρατίας, αλλά και από άλλους συναδέλφους ότι τα κέντρα ημερήσιας νοσηλείας είναι πολύ σημαντικός θεσμός. Επίσης, πολύ σημαντική είναι και η λειτουργία τους, ούτως ώστε όχι απλώς να εξοικονομήσουν δαπάνες, αλλά και να προσφέρουν με τον καλύτερο δυνατό τρόπο τη φροντίδα και την παροχή των υπηρεσιών στους ασθενείς. Επίσης, μπορούν να προσφέρουν τη δυνατότητα, ο ασθενής να πηγαίνει σπίτι του, ώστε να μην είναι σε ένα περιβάλλον που, όπως και να το κάνουμε, είναι ψυχολογικά δυσκολότερο γι’ αυτόν. 
Για να δούμε, λοιπόν, πώς θα θωρακίσουμε τη λειτουργία των κέντρων ημερήσιας νοσηλείας στο Εθνικό Σύστημα Υγείας. Έχει σημασία, κύριε Υπουργέ,  να μας πληροφορήσετε για το ποιες είναι οι ενέργειες που έχετε αναλάβει μέχρι τώρα και ποιες ενέργειες έχετε κάνει και αν προτίθεστε να φέρετε το νομοσχέδιο στη Βουλή σε σύντομο χρονικό διάστημα. 
Τέλος, για να θυμηθούμε τη λειτουργία αυτού του κέντρου, θα πρέπει να πούμε –το έκανε και ο εισηγητής μας κ. Κουτσούκος- ότι αυτό το ογκολογικό νοσοκομείο κάποτε λεγόταν «Γιώργος Γεννηματάς». Επαναλαμβάνω ότι αναφέρθηκε σ’ αυτό και ο κ. Κουτσούκος. Όμως, θέλω να το πω και εγώ. 
Η παρουσία, λοιπόν, του Γιώργου Γεννηματά και η συμβολή του στη συγκρότηση του Εθνικού Συστήματος Υγείας ήταν πραγματικά σημαντική. Δεν ξέρω γιατί δεν πρέπει να κρατηθεί το όνομά του σ’ αυτό. 
Όμως, κύριε Υπουργέ, θέλω να πω ότι αυτό ήταν μια δημόσια μονάδα που φρόντιζε περίπου τριάντα πέντε χιλιάδες περιπτώσεις το χρόνο. Ήταν μια δημόσια μονάδα η οποία τον τελευταίο καιρό είχε προβλήματα. Εγώ λυπάμαι που δεν υπάρχει πια η επωνυμία «Γιώργος Γεννηματάς». Σημασία, όμως, έχει η προσφορά που θα έχει αυτό το Κέντρο για τους ανθρώπους που έχουν καρκίνο και για τις οικογένειές τους που δίνουν αγώνα ζωής. 
Για όλους αυτούς τους λόγους, στηρίζουμε και ψηφίζουμε το νομοσχέδιο. 
(Χειροκροτήματα)","ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ",551
"98719"," Ευχαριστούμε πολύ. 
Το λόγο έχει ο κύριος Υπουργός για να προχωρήσουμε στην ψήφιση του νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98720"," Κύριε Πρόεδρε, ακριβώς αυτό ήθελα να θέσω υπ’ όψιν σας. Εάν ολοκληρώνεται η διαδικασία εδώ για να προχωρήσουμε στην ψήφιση, αυτό στο οποίο θέλω να απαντήσω -χωρίς να χρησιμοποιήσω πολιτικά επιχειρήματα, προκειμένου να μην ανοίξουμε κάποιο κύκλο συζητήσεως- είναι μόνο ότι οι όροι «ανωτέρα βία» και η διατύπωση σχετικά με τη νομοθεσία, προσδιορίζονται στο Ελληνικό Δίκαιο και γι’ αυτό δεν χρειάζεται να προσθέσουμε κάτι άλλο. Αυτές οι διατυπώσεις είναι σαφείς. 
Για τις μονάδες ημερήσιας νοσηλείας ετέθη από όλους τους συναδέλφους. Έχει ξεκινήσει η διαδικασία για την ανάληψη της νομοθετικής πρωτοβουλίας και είμαι σε αναμονή της αξιολόγησης της γνωμοδότησης του Κεντρικού Συμβουλίου Υγείας. 
Σε ό,τι αφορά τον αείμνηστο Γεώργιο Γεννηματά, με απόλυτο σεβασμό στη μνήμη του, θέλω να γνωστοποιήσω ότι τα δύο μεγαλύτερα νοσοκομεία της χώρας και στην Αθήνα και στη Θεσσαλονίκη φέρουν τιμητικά το όνομά του. Αίθουσα στο Υπουργείο Εθνικής Οικονομίας, επίσης, φέρει το όνομά του. Δεν θέλω να μπω σε οποιασδήποτε μορφής ανταγωνισμό, αλλά για λόγους δικαιοσύνης, σε ό, τι αφορά την εθνική συλλογική μνήμη, ανέφερα το πρωί ότι η Ελλάδα είναι μέλος της Ευρωπαϊκής Ένωσης χάρη στην ιστορική ημέρα της 28ης Μαΐου 1979 με την υπογραφή της Συνθήκης Εντάξεως στο Ζάππειο Μέγαρο από τον Κωνσταντίνο Καραμανλή. Δεν υπάρχει, όμως, μία οδός «Παναγή Παπαληγούρα» ή ένα δημόσιο κτήριο αφιερωμένο στο Γεώργιο Ράλλη. Δεν είναι για λόγους πολιτικού ή κομματικού ανταγωνισμού, αλλά για τους λόγους που επικαλέστηκε η κ. Χριστοφιλοπούλου, ότι, δηλαδή, πρέπει να τιμούμε εκείνους που οδήγησαν τη χώρα στη μεγάλη δημοκρατική οικογένεια, στο ασφαλές περιβάλλον της Ευρώπης, καθώς και όλους εκείνους τους ηγέτες που δίδαξαν ήθος, ακεραιότητα και που ανήκουν σε όλες τις παρατάξεις. Δεν μονοπωλεί κανείς την ηθική και πολιτική ακεραιότητα ούτε τα εθνικά επιτεύγματα. Αλλά απέναντι στη λαίλαπα της παγκοσμιοποίησης, η οποία δεν έχει οικονομικά αποτελέσματα, όπως περιορίζονται ορισμένοι να εντοπίζουν, αλλά και πολιτισμικά αποτελέσματα, εμείς πρέπει να αντισταθούμε με την εθνική και πολιτιστική μας ταυτότητα, την ιδιαιτερότητά μας και κατ’ εξοχήν με την επιμονή μας στην ελληνική γλώσσα. Πρέπει επίσης να τιμούμε εκείνους τους ηγέτες που έγραψαν ιστορία και δίδαξαν τους πολίτες. 
Γι’ αυτό ακριβώς, κυρία Χριστοφιλοπούλου, αξίζει τιμή στον αείμνηστο Γιώργο Γεννηματά, όπως όμως και σε άλλες προσωπικότητες. Πρέπει να συμφωνήσουμε και να βρούμε το θάρρος ως πολιτεία και ως κοινωνία, να τους τιμήσουμε και να τους αναδείξουμε.
Κύριε Πρόεδρε, μία τελευταία φράση για να διασκεδάσω τις αμφιβολίες σε σχέση με την τύχη του έργου. Η πίστη στο έργο ενώνει και την πολιτεία και τη δωρήτρια. Και μας ενώνει και στο αξιακό πεδίο και στην κοινωνική βαρύτητα του έργου και την υποστήριξη του Εθνικού Συστήματος Υγείας, αλλά και για τους ισχυρούς συμβολισμούς τους οποίους έχει.
Η πολιτεία ενέκρινε την ονοματοδοσία στο όνομα «Νίκος Κούρκουλος», ο οποίος δεν υπήρξε μόνο ένας μεγάλος Έλληνας καλλιτέχνης, αλλά υπέστη τη δοκιμασία της νόσου. Και αυτό είναι ένας ισχυρός συμβολισμός για όλους εμάς που αγωνιζόμαστε να χτυπήσουμε την επάρατο ασθένεια με όλα τα συστήματα που διαθέτουμε σήμερα: Το Εθνικό Σύστημα Υγείας, την τεχνολογία και την αφοσίωση επιστημόνων, Ελλήνων και ξένων, στην υπόθεση αυτή.
Εγώ, κύριε Πρόεδρε, αποδέχομαι και την τροπολογία, όπως αρχικώς όμως έχει διατυπωθεί, διότι η επισήμανση που κάνει ο συνάδελφος, ο κ. Κεγκέρογλου, όπως και άλλοι συνάδελφοι, καλύπτεται από την τελευταία φράση: «Οι παραπάνω συμβάσεις σε καμμία περίπτωση δεν μετατρέπονται σε συμβάσεις ιδιωτικού δικαίου αορίστου χρόνου». Οπότε νομίζω ότι είναι πλήρες το κείμενο. 
Ευχαριστώ.","ΑΝΔΡΕΑΣ ΛΥΚΟΥΡΕΝΤΖΟΣ",288
"98721"," Ευχαριστούμε, κύριε Υπουργέ.
Θα ήθελα να πω, συμφωνώντας απόλυτα με την τοποθέτηση του κυρίου Υπουργού, ότι είναι λίγο άδικο να μπαίνουμε σε ονοματολογία, γιατί κοντά στα πολύ σημαντικά ονόματα που αναφέρατε μπορεί να έχουμε ξεχάσει τον Παναγιώτη Κανελλόπουλο, τον Γεώργιο Μαύρο, τον Λεωνίδα Κίρκο και άλλους, δίχως να υποτιμούμε τον πολιτικό όγκο των ανδρών που αναφέρατε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98722"," Έχετε απόλυτο δίκιο. Και γι’ αυτό περιορίστηκα, με αφορμή την επέτειο της υπογραφής της εντάξεως της χώρας στην ΕΟΚ. Βεβαίως δεν θέλω από την πλευρά μας να μονοπωλήσουμε την αναφορά στα ονόματα και να περιορίσουμε τον πλούτο...","ΑΝΔΡΕΑΣ ΛΥΚΟΥΡΕΝΤΖΟΣ",288
"98723"," Δεν το κάνατε. Πρώτα αναφερθήκατε στον κ. Γεννηματά. Άρα ήσασταν δίκαιος. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας-Λουίζας Λάτση και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98724"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98725"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98726"," Συνεπώς το νομοσχέδιο του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Γενικού Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας-Λουΐζας Λάτση» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98727","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98728"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98729"," Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98730","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98731"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98732"," Συνεπώς το άρθρο δεύτερο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο τρίτο  ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98733","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98734"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98735"," Συνεπώς το άρθρο τρίτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 534 και ειδικό 22, ως έχει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98736"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"98737"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98738"," Συνεπώς η τροπολογία με γενικό αριθμό 534 και ειδικό 22 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98739"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98740"," Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας-Λουίζας Λάτση κα άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Δέχεστε, κύριοι συνάδελφοι, να ψηφίσουμε το νομοσχέδιο και στο σύνολο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98741"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"98742"," Το Σώμα συμφωνεί.
Ερωτάται το Σώμα: Γίνεται δεκτό το νομοσχέδιο και στο σύνολο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98743","  Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"98744"," Παρών.","ΓΕΩΡΓΙΟΣ ΛΑΜΠΡΟΥΛΗΣ",277
"98745"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Υγείας: «Κύρωση της Σύμβασης Δωρεάς μεταξύ του Υπουργείου Υγείας, του Αντικαρκινικού Νοσοκομείου Αθήνας «Ο Άγιος Σάββας» και της Άννας-Μαρίας-Λουίζας Λάτση και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 155 α)
�","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98746"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98747"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"98748"," Το Σώμα παρέσχε τη ζητηθείσα εξουσιοδότηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98749"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και 83 του Κανονισμού της Βουλής, για τις αιτήσεις άρσης της ασυλίας των Βουλευτών κυρίων Ιωάννη Κεφαλογιάννη, Χρήστου Κέλλα, Σπυρίδωνος-Αδώνιδος Γεωργιάδη και Μιχαήλ Κασσή (2 δικογραφίες).
Η συζήτηση διεξάγεται με τη διαδικασία του άρθρου 108, παράγραφος 1, εδάφιο δεύτερο και επομένως το λόγο δικαιούται να πάρει ο Βουλευτής που έχει αντίρρηση στην αίτηση του Εισαγγελέα για  άρση  της ασυλίας. Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. Σύμφωνα με το άρθρο 83 του Κανονισμού της Βουλής, η Βουλή δεν εισέρχεται στην ουσία των υποθέσεων, αλλά ερευνάται μόνον αν η πράξη, για την οποία ζητείται η άρση της ασυλίας, συνδέεται με την πολιτική ή κοινοβουλευτική δραστηριότητα του Βουλευτή ή αν η δίωξη του ή η μήνυση ή η έγκληση υποκρύπτει πολιτική σκοπιμότητα.
Τέλος, κυρίες και κύριοι συνάδελφοι, υπενθυμίζω ότι έχουμε δεχθεί επί των αιτήσεων άρσεως ασυλίας η Βουλή να αποφασίζει με ονομαστική ψηφοφορία για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμαστε έτσι στις διατάξεις του άρθρου 83, που απαιτεί φανερή ψηφοφορία.
Αφού λοιπόν ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. Η πρώτη υπόθεση αφορά στο συνάδελφο κ. Ιωάννη Κεφαλογιάννη. Η δεύτερη υπόθεση αφορά στο συνάδελφο κ. Χρήστο Κέλλα. Η τρίτη υπόθεση  αφορά στο συνάδελφο κ. Σπυρίδωνα- Άδωνι Γεωργιάδη.
Και οι δύο τελευταίες υποθέσεις –δύο δικογραφίες- αφορούν στο συνάδελφο κ. Μιχαήλ Κασσή.
Ξεκινώ με την πρώτη υπόθεση, η οποία αφορά στο συνάδελφο κ. Ιωάννη Κεφαλογιάννη.
Ποιος εκ των κυρίων συναδέλφων θέλει να λάβει το λόγο;
Κύριε Κεφαλογιάννη, θέλετε το λόγο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98750"," Μάλιστα, κύριε Πρόεδρε.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"98751"," Ορίστε, κύριε Κεφαλογιάννη, έχετε το λόγο για ένα λεπτό.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98752"," Κυρίες και κύριοι συνάδελφοι, πολύ σύντομα θα μιλήσω -λίγο- για την ουσία της υπόθεσης. Σε χρόνο προ της ενασχολήσεώς μου με την πολιτική και με την ιδιότητά μου ως μετόχου ανωνύμου εταιρείας -και συγκεκριμένα ξενοδοχειακής μονάδας- κατέθεσα μαζί με άλλους μήνυση για υπεξαίρεση κατά συγκεκριμένου μετόχου, ατόμου. Το συγκεκριμένο άτομο κατηγγέλθη στις αρμόδιες δικαστικές αρχές για ένα σχεδόν αυταπόδεικτο οικονομικό σκάνδαλο. Ο τότε μηνυόμενος κατέστη εν συνεχεία μηνυτής, έχοντας πλέον κι εγώ αποκτήσει τη βουλευτική μου ιδιότητα, διότι θεώρησε ότι θα φοβόμουν την αρνητική δημοσιότητα και ότι θα έπαιρνα πίσω την πρωτοβουλία και θα αποσυρόμουν. Αυτά τα ολίγα για την ουσία της υπόθεσης. 
Ως προς τα τυπικά, πιστεύω ότι πληρούνται οι προϋποθέσεις τόσο του άρθρου 62 του Συντάγματος όσο και του Κανονισμού της Βουλής στο άρθρο 83, αλλά θα μου επιτρέψετε ένα τελευταίο σχόλιο. Έχει τεθεί πάρα πολλές φορές από πολλούς συναδέλφους στη Βουλή. Αύριο η συγκεκριμένη υπόθεση, η τυχούσα άρση της ασυλίας θα είναι σίγουρα ένα από τα θέματα της ειδησεογραφίας. Όταν όμως, η υπόθεση της συκοφαντικής δυσφήμησης τεθεί στο αρχείο -και είμαι βέβαιος ότι θα τεθεί στο αρχείο- τότε σίγουρα δεν θα γραφεί ούτε ένα μονόστηλο. Νομίζω ότι θα πρέπει να επανεξεταστεί το συνολικό πλαίσιο. Τέτοιες υποθέσεις -τουλάχιστον, όσον αφορά ιδιωτικές υποθέσεις- θα πρέπει να εισάγονται κατευθείαν στα δικαστήρια.
Ευχαριστώ πολύ για την προσοχή σας.","ΙΩΑΝΝΗΣ ΚΕΦΑΛΟΓΙΑΝΝΗΣ",224
"98753"," Κι εμείς ευχαριστούμε, κύριε συνάδελφε.
Επί της αιτήσεως άρσεως ασυλίας που αφορά στην υπόθεση του κ. Χρήστου Κέλλα, υπάρχει συνάδελφος που ζητά το λόγο, κατά το άρθρο 108 του Κανονισμού;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98754"," Κύριε Πρόεδρε, μπορώ να έχω το λόγο;","ΧΡΗΣΤΟΣ ΚΕΛΛΑΣ",220
"98755"," Ορίστε, κύριε Κέλλα, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98756"," Ευχαριστώ, κύριε Πρόεδρε.
Πρόκειται για κατηγορία για παράβαση καθήκοντος στο πλαίσιο της ασκήσεως των καθηκόντων μου ως Αντιδήμαρχος του Δήμου Λαρισαίων. Επί της ουσίας του θέματος, δεν υπάρχει καμμία παράβαση καθήκοντος. Πρόκειται για ένα μαγαζί με κανονική άδεια λειτουργίας και μουσικής. Όμως το μαγαζί αυτό την 28η Οκτωβρίου, έβαλε μπουζούκι μέσα, γιατί είχε γάμο. Στις 4 η ώρα το μεσημέρι ενοχλήθηκε ο διπλανός και έκανε μήνυση. Αυτός είναι ο λόγος για τον οποίο εγώ παραπέμπομαι, ότι έπρεπε να κλείσω το μαγαζί. Νομικά δεν στέκει. Είναι αβλεψία -το ελάχιστο που θέλω να πω- των δικαστικών αρχών που με παραπέμπουν. Ο νόμος έχει αλλάξει τους όρους λειτουργίας του καταστήματος. Απεστάλη από την υπηρεσία, μόλις ήρθε η καταγγελία, το αίτημα στον ιδιοκτήτη του μαγαζιού να επαναφέρει το μαγαζί στην προτεραία κατάσταση, πράγμα το οποίο έκανε και αποδεικνύεται εκ του γεγονότος ότι τα δύο επόμενα έτη δεν υπήρξε άλλη καταγγελία. 
Τώρα όμως, θα έρθω σε αυτό που είναι η ουσία. Εμένα δεν μου έχει έρθει ακόμα η κλήση για δίκη. Όταν θα μου έρθει θα ασκήσω προσφυγή, διότι αυτό είναι λάθος που κάνει ο εισαγγελέας εδώ. Θα τεθεί κατά πάσα πιθανότητα στο αρχείο, αλλά θα προσθέσω σε αυτά που είπε ο συνάδελφος, ο κ. Κεφαλογιάννης, το εξής: Γιατί πρέπει να γίνει όλη αυτή η διαδικασία, κύριε Πρόεδρε, αφού ο Κανονισμός της Βουλής λέει ότι στις ασκήσεις διώξεων, όταν δεν είσαι Βουλευτής, σε προτεραία κατάσταση, πριν αυτής του Βουλευτού, πρέπει να αρθεί η ασυλία μέσω Βουλής; Διότι αύριο θα γράφουν όλες οι εφημερίδες και τα μέσα ότι ήρθη η ασυλία του Βουλευτού τάδε. Εγώ θα πρέπει να απολογηθώ, γιατί στο μυαλό του κόσμου υπάρχει η πεποίθηση ότι οι Βουλευτές έχουν άσυλο και προφανώς, για να αρθεί, κάποιον σκότωσα. Νομίζω ότι πρέπει κάτι να διορθωθεί σε αυτήν την περίπτωση. Δεν μπορούν να έρχονται εδώ πέρα τριακόσιοι Βουλευτές να αποφασίσουν, να ψηφίσουν γιατί ο άλλος έβαλε μπουζούκι μία μέρα και να παραπέμπεται ο Βουλευτής. 
Σας ευχαριστώ πολύ.","ΧΡΗΣΤΟΣ ΚΕΛΛΑΣ",220
"98757"," Ευχαριστούμε πολύ, κύριε Κέλλα.
Επί της αιτήσεως που αφορά την υπόθεση του κ. Μιχάλη Κασσή -και επί της πρώτης και επί της δεύτερης- υπάρχει συνάδελφος που ζητά το λόγο κατά το άρθρο 108 του Κανονισμού;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98758"," Κύριε Πρόεδρε, μπορώ να έχω το λόγο;","ΜΙΧΑΗΛ ΚΑΣΣΗΣ",206
"98759"," Ορίστε, κύριε Κασσή, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98760"," Η πρώτη υπόθεση με αφορά ως Δήμαρχο του Δήμου Περάματος. Παρότι πήγα να κάνω καλό, να διορθώσω πράγματα που επί δεκαετίες για το δήμο υπήρχαν εκκρεμότητες, όσον αφορά στη νομιμοποίηση ενός αυθαιρέτου κτίσματος του δήμου, που είχε κατασκευαστεί πριν από τρεις δεκαετίες, βρήκα και τον μπελά μου. Παρότι η αρμοδιότητα για την έκδοση της οικοδομικής αδείας ήταν της Πολεοδομίας της πρώην Νομαρχιακής Αυτοδιοίκησης Ιωαννίνων, παραπέμπομαι εγώ ως Δήμαρχος για χρήση πλαστού εγγράφου σε λάθος που έγινε στο τοπογραφικό από πλευράς του μηχανικού. 
Θεωρώ ότι πρέπει η απόφασή σας να είναι «ΝΑΙ» στην άρση ασυλίας, για να πάω στο δικαστήριο και να πω αυτά τα πράγματα που ως Δήμαρχος πήγα να κάνω και βρήκα και τον μπελά μου. 
Το δεύτερο με αφορά ως Πρόεδρο του Αγροτικού Κτηνοτροφικού Συνεταιρισμού Ιωαννίνων. Δηλώθηκε ατύχημα από εργαζόμενο -μετά από δύο μήνες που έγινε το συμβάν, κατά την άποψή του- ότι γλίστρησε στο χώρο εργασίας του πτηνοσφαγείου με τετρακόσιους εργαζομένους, με τέτοια διάρθρωση οργανογράμματος, με τεχνικό διευθυντή, με τεχνικό ασφαλείας, με προϊστάμενο σφαγείου, με διευθυντή σφαγείου του συγκεκριμένου εργοστασίου και αντί να εξετάσουν κάποιον από όλους αυτούς που ήταν υπεύθυνοι για τη λειτουργία του συγκεκριμένου συγκροτήματος, παραπέμπομαι εγώ ως πρόεδρος. Φανταστείτε δηλαδή όποιος Βουλευτής γλιστρήσει εδώ μέσα και πάθει κάτι, σημαίνει ότι ο Πρόεδρος της Βουλής θα πάει κατηγορούμενος. 
Λέω «ΝΑΙ» στην άρση της ασυλίας μπας και ξεμπλέξω, γιατί θεωρώ ότι είναι οι δύο τελευταίες. Υπάρχει και μια ακόμη, η οποία έχει να κάνει με τη «ΔΩΔΩΝΗ».","ΜΙΧΑΗΛ ΚΑΣΣΗΣ",206
"98761"," Ευχαριστούμε πολύ.
Επί της αιτήσεως άρσεως ασυλίας που αφορά στην υπόθεση του κ. Σπυρίδωνος- Άδωνιδος Γεωργιάδη, υπάρχει συνάδελφος που ζητά το λόγο κατά το άρθρο 108 του Κανονισμού;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98762"," Παρακαλώ το λόγο, κύριε Πρόεδρε.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"98763"," Ορίστε, κύριε Γεωργιάδη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98764"," Ευχαριστώ πάρα πολύ, κύριε Πρόεδρε.
Κυρίες και κύριοι συνάδελφοι, είναι η πρώτη φορά που τίθεμαι υπό την κρίση του Σώματος σε σχετική διαδικασία και θα είμαι όσο μπορώ πιο σύντομος. 
Εάν τυχόν αρθεί η ασυλία στη δική μου περίπτωση, αυτό που στην ουσία αποφασίζει το Σώμα, είναι να άρουμε γενικώς την έννοια της βουλευτικής ασυλίας. Και απευθύνομαι κυρίως στα κόμματα της Αριστεράς. Για τη δική μου περίπτωση η επιτροπή ψήφισε «ΟΧΙ» στην άρση, κατά πλειοψηφία, πλην των δύο κομμάτων της Αριστεράς -εννοώ το ΚΚΕ και το ΣΥΡΙΖΑ- που ψήφισαν υπέρ. Θέλω να απευθυνθώ σε αυτούς τους συναδέλφους, με τους οποίους έχω τις σφοδρότερες πολιτικές διαφωνίες, αλλά αυτό δεν έχει σχέση με την άρση ασυλίας. 
Κατ’ αρχάς εγώ βρίσκομαι εδώ με τη διαδικασία όχι του άρθρου 62 του Συντάγματος, αλλά του άρθρου 61 του Συντάγματος. Για όσους δεν το γνωρίζουν, υπάρχουν δύο διαφορετικά πεδία βουλευτικής ασυλίας.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"98765"," Ως Υπουργός.","ΝΙΚΟΛΑΟΣ ΣΗΦΟΥΝΑΚΗΣ",457
"98766"," Όχι ως Υπουργός, είναι το άρθρο 86. Ως Βουλευτής για οτιδήποτε λέμε εδώ μέσα, για ό,τι λέγεται δηλαδή μέσα στην Αίθουσα του Κοινοβουλίου, στο πλαίσιο των μεταξύ μας διαξιφισμών, ισχύει το άρθρο 61. Γενικά για την ασυλία που έχει ένας Βουλευτής για κάθε άλλη υπόθεση, κατά τη διάρκεια που είναι Βουλευτής, ισχύει το άρθρο 62. 
Σας διαβάζω το άρθρο 61 του Συντάγματος: «Ο Βουλευτής δεν καταδιώκεται ούτε εξετάζεται με οποιονδήποτε τρόπο για γνώμη ή ψήφο που έδωσε κατά την άσκηση των βουλευτικών του καθηκόντων» και στην παράγραφο 2 αναφέρει την έννοια της συκοφαντικής δυσφημήσεως με κάποιες συγκεκριμένες προθεσμίες που δεν είναι της παρούσης. 
Και στον Κανονισμό της Βουλής, στο άρθρο 83, αναφέρει ρητώς το εξής, για το πώς κρίνει η επιτροπή. Λέει: «η πράξη για την οποία ζητείται η άρση, εάν συνδέεται με την πολιτική ή κοινοβουλευτική δραστηριότητα του Βουλευτού ή η δίωξη ή η μήνυση ή η έγκληση υποκρύπτει πολιτική σκοπιμότητα, σε αυτή την περίπτωση, όταν υπάρχει πολιτική σκοπιμότητα, δεν μπορεί να γίνει άρση. Αν όμως το θέμα είναι άσχετο με την πολιτική, τότε σε αυτήν την περίπτωση μπορεί να γίνει άρση».
Κυρίες και κύριοι συνάδελφοι, παρακαλώ λίγο την προσοχή σας, γιατί θέλω να ακούσετε τα πραγματικά περιστατικά, διότι πιστεύω ότι οι συνάδελφοι του ΣΥΡΙΖΑ και του ΚΚΕ έκαναν μεγάλο λάθος. Ακόμη και ο κ. Παπαδημούλης που ξέρω τι γνώμη έχει για εμένα, δεν θα μπορέσει να ψηφίσει «ΝΑΙ» σε αυτήν την άρση.
Πριν από ενάμιση χρόνο ο κ. Αλέξης Τσίπρας ήταν επάνω σε αυτό το Βήμα ως Πρόεδρος του ΣΥΡΙΖΑ. Έκανε μία ομιλία, καταγγέλλοντας την αστυνομική βία. Σε αυτή την ομιλία έφερε ως παράδειγμα της υπερβάλλουσας αστυνομικής βίας, η οποία τότε ήταν σε μία εποχή που καιγόταν η Αθήνα, ότι η αστυνομία χτυπούσε και αθώους διαδηλωτές, λέει, με παράδειγμα τότε τον νυν Πρόεδρο και τότε της ΕΣΗΕΑ τον κ. Τρίμη, ο οποίος παρουσιαζόταν εκείνη την ημέρα με ένα μπαταρισμένο χέρι. 
Είπε λοιπόν ο κ. Τσίπρας εδώ, πως απόδειξη ότι η αστυνομία κυνηγάει και αθώους διαδηλωτές, είναι το μπαταρισμένο χέρι του κ. Τρίμη. Έλεγε τότε ο κ. Τσίπρας: «Είναι κουκουλοφόρος ο κ. Τρίμης;». Πετάγομαι εγώ από κάτω και λέω: «Μα είναι ο αρχηγός των κουκουλοφόρων». Για αυτήν τη φράση μου ο κ. Τρίμης με εμήνυσε, κύριε Παπαδημούλη. Και το κόμμα σας στην επιτροπή εψήφισε να αρθεί η ασυλία μου. Προσέξτε -και εσείς, κύριε Τατσόπουλε, γιατί περίπου τα ίδια είπατε την προηγούμενη εβδομάδα- είμαι Βουλευτής, είμαι μέσα στην Αίθουσα, μιλάω σε άλλο Βουλευτή και προφανέστατα το σχόλιό μου έχει πολιτική κριτική και για τον κ. Τσίπρα και για τις σχέσεις του με τον κ. Τρίμη. Δεν είναι προσωπική κριτική στον κ. Τρίμη. Δεν έχω προσωπική αντιδικία με τον κ. Τρίμη. Δεν τον έχω δει ποτέ στη ζωή μου ούτε και θέλω να τον γνωρίσω. Είναι ο ορισμός του άρθρου 61 του Συντάγματος. 
Εάν αρθεί η ασυλία μου, προφανώς δεν μπορεί να υπάρχει καμμία βουλευτική ασυλία. Γιατί, αν είναι να φτάσουμε στο σημείο, γι’ αυτά που λέμε ο ένας στον άλλο μέσα στην Αίθουσα του Κοινοβουλίου, να καταλήγουμε την άλλη μέρα στα δικαστήρια, ας ψηφίσουμε τη διαγραφή αυτού του όρου από το Σύνταγμα στην επικείμενη αναθεώρηση και ας πάμε παρακάτω, να μην μπαίνουμε και σε αυτήν την κοινοβουλευτική διαδικασία. 
Για όλους αυτούς τους λόγους, κυρίες και κύριοι συνάδελφοι, επειδή η δική μου περίπτωση θεωρώ ότι είναι ο ορισμός της βουλευτικής ασυλίας με την έννοια  της πολιτικής πράξεως που έγινε μέσα στην Ολομέλεια και στο πλαίσιο ασκήσεως των καθηκόντων μου, αιτούμαι τη μη άρση της ασυλίας μου. 
Ευχαριστώ πάρα πολύ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορώ να έχω το λόγο, κύριε Πρόεδρε;","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"98767"," Ορίστε, κύριε Μαριά, έχετε το λόγο, αλλά για ένα λεπτό παρακαλώ, επειδή δεν τον δικαιούστε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε,  δικαιούμαι να πάρω το λόγο ως Κοινοβουλευτικός Εκπρόσωπος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98768"," Έχετε το λόγο για ένα λεπτό, παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είπατε, κύριε Πρόεδρε, στην αρχή ότι επί των αιτήσεων άρσεως ασυλίας δικαιούνται να μιλήσουν οι ενδιαφερόμενοι ή οι Κοινοβουλευτικοί Εκπρόσωποι. Θέλω λοιπόν να τοποθετηθώ, σχετικά με τη θέση του κόμματός μας επί του συγκεκριμένου ζητήματος για τριάντα δευτερόλεπτα. 
Η εκπρόσωπος των Ανεξάρτητων Ελλήνων, η κ. Κόλλια, δεν ήταν παρούσα στη συζήτηση της συγκεκριμένης αιτήσεως άρσεως ασυλίας. Προσμετρήθηκε η ψήφος της στην Πλειοψηφία. Εμείς, οι Ανεξάρτητοι Έλληνες -θέλω να δηλώσω και παρουσία του Προέδρου των Ανεξάρτητων Ελλήνων, του κ. Καμμένου- στη συγκεκριμένη αίτηση άρσεως ασυλίας του κ. Γεωργιάδη θα ψηφίσουμε υπέρ της άρσεως ασυλίας. Δεν έχω να πω τίποτε άλλο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98769","  Ευχαριστούμε πολύ, κύριε Μαριά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθητές και μαθήτριες και επτά εκπαιδευτικοί-συνοδοί τους από το 15ο Δημοτικό Σχολείο Λάρισας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, στο σημείο αυτό θα διεξαχθεί η ονομαστική ψηφοφορία για  τις αιτήσεις άρσεως ασυλίας των Βουλευτών. 
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος Βουλευτής θα σημειώνει την ψήφο του δίπλα στο όνομα του συναδέλφου, για τον οποίο ζητείται η άρση της ασυλίας. 
Όποιος συνάδελφος ψηφίζει υπέρ της άρσης ασυλίας, θα σημειώνει την προτίμησή του, τη λέξη «ΝΑΙ», δίπλα από το όνομα του Βουλευτή, του οποίου ζητείται να αρθεί η ασυλία, δηλαδή λέει «ΝΑΙ» στην αίτηση του εισαγγελέα που ζητεί την άρση της ασυλίας. 
Όποιος συνάδελφος ψηφίζει κατά της άρσης ασυλίας, θα σημειώνει δίπλα από το όνομα του Βουλευτή του οποίου ζητείται να αρθεί η ασυλία τη λέξη «ΟΧΙ», δηλαδή λέει «ΟΧΙ» στην αίτηση του εισαγγελέα που ζητεί την άρση της ασυλίας. 
Όποιος συνάδελφος αρνείται να ψηφίσει, θα σημειώνει δίπλα από το όνομα του Βουλευτή, του οποίου ζητήθηκε να αρθεί η ασυλία τη λέξη «ΠΑΡΩΝ».
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κ. Ιωάννη Πασχαλίδη από τη Νέα Δημοκρατία και κ. Συμεών Κεδίκογλου από το ΠΑΣΟΚ, που παρακαλώ να έρθουν για την παραλαβή των ψηφοδελτίων, οι οποίοι θα το μονογράψουν και θα ανακοινώσουν ότι ο Βουλευτής ψήφισε. Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωρισθούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. 
Ερωτάται το Σώμα αν συμφωνεί.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98770"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"98771","  Συνεπώς το Σώμα συμφώνησε ομοφώνως.
Σας ενημερώνω επίσης ότι έχουν έρθει στο Προεδρείο δύο τηλεομοιοτυπίες (φαξ) συναδέλφων, σύμφωνα με το άρθρο 70Α´ του Κανονισμού της Βουλής, με τις οποίες γνωστοποιούν την ψήφο τους επί των αιτήσεων άρσης της ασυλίας. 
Αυτοί οι ψήφοι θα ανακοινωθούν και θα συνυπολογιστούν στην καταμέτρηση. 
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και ο κ. Αθανάσιος Αθανασίου  από το ΣΥΡΙΖΑ-ΕΚΜ. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει η ΣT΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"98772","  Υπάρχει συνάδελφος, ο οποίος δεν άκουσε το όνομά του; Κανείς. 
Η επιστολή, η οποία απεστάλη στο Προεδρείο από συνάδελφο, σύμφωνα με το άρθρο 70 Α του Κανονισμού της Βουλής, καταχωρίζεται στα Πρακτικά. 
(Η προαναφερθείσα επιστολή έχει ως εξής: 
                            (Να φωτογραφηθεί η σελ. 174)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98773","  Κυρίες και κύριοι συνάδελφοι, σας ενημερώνω ότι έχει έλθει στο Προεδρείο επιστολή της συναδέλφου κ. Ασημίνας Σκόνδρα, η οποία μας γνωρίζει ότι απουσιάζει από την ψηφοφορία και ότι αν ήταν παρούσα θα ψήφιζε «ΟΧΙ».
Η επιστολή αυτή, η οποία εκφράζει πρόθεση ψήφου, θα καταχωρισθεί στα Πρακτικά της σημερινής συνεδρίασης αλλά δεν συνυπολογίζεται στην καταμέτρηση των ψήφων.
(Η προαναφερθείσα επιστολή καταχωρίζεται στα Πρακτικά και έχει ως εξής: 
(Να φωτογραφηθεί η σελ. 176)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98774","  Ο Βουλευτής κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό, για να παρευρεθεί την Τρίτη 28 Μαΐου 2013 στο Παρίσι σε κάποιο συνέδριο και την Πέμπτη 30 Μαΐου 2013 στο Τορόντο του Καναδά. Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98775"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"98776","  Συνεπώς η Βουλή ενέκρινε τη ζητηθείσα άδεια.
(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"98777","  Κυρίες και κύριοι συνάδελφοι, θα ήθελα να σας ανακοινώσω ότι ο Πρόεδρος των Ανεξαρτήτων Ελλήνων, κ. Παναγιώτης Καμμένος ορίζει ως Κοινοβουλευτικό Εκπρόσωπο των Ανεξαρτήτων Ελλήνων, τον Βουλευτή Ηρακλείου κ. Επαμεινώνδα Μαριά και αναπληρωτή Κοινοβουλευτικό Εκπρόσωπο τον Βουλευτή Β΄ Αθηνών κ. Βασίλειο Καπερνάρο. 
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κύριους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"98778"," Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, τριάντα δύο μαθητές και μαθήτριες και τρεις δάσκαλοι-συνοδοί τους από το 43ο Δημοτικό Σχολείο Λάρισας.
Η Βουλή τους καλωσορίζει.
(Χειροκροτήματα από όλες τις πτέρυγες)
 (ΜΕΤΑ ΤΗΝ ΚΑΤΑΜΕΤΡΗΣΗ)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"98779"," Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας των συναδέλφων Βουλευτών.
Ψήφισαν συνολικά 196 Βουλευτές.
Για τον συνάδελφο κ. Ιωάννη Κεφαλογιάννη:
Υπέρ της άρσεως ασυλίας, δηλαδή «ΝΑΙ», ψήφισαν 148 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 47 Βουλευτές.
Λευκά: 1.
Συνεπώς η αίτηση της εισαγγελικής αρχής έγινε δεκτή.
Για τον συνάδελφο κ. Χρήστο Κέλλα:
Υπέρ της άρσεως ασυλίας, δηλαδή «ΝΑΙ», ψήφισαν 159 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 35 Βουλευτές.
Ψήφισε «ΠΑΡΩΝ» 1 Βουλευτής.
Λευκά: 1.
Συνεπώς η αίτηση της εισαγγελικής αρχής έγινε δεκτή.
Για τον συνάδελφο κ. Σπυρίδωνα – Άδωνι Γεωργιάδη:
Υπέρ της άρσεως ασυλίας, δηλαδή «ΝΑΙ», ψήφισαν 80 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 102 Βουλευτές.
Ψήφισαν «ΠΑΡΩΝ» 13 Βουλευτές.
Λευκά: 1.
Συνεπώς η αίτηση της εισαγγελικής αρχής απορρίπτεται.
Για την πρώτη υπόθεση του συναδέλφου κ. Μιχάλη Κασσή:
Υπέρ της άρσεως ασυλίας, δηλαδή «ΝΑΙ», ψήφισαν 175 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 18 Βουλευτές.
Ψήφισαν «ΠΑΡΩΝ» 2 Βουλευτές.
Λευκά: 1.
Συνεπώς η αίτηση της εισαγγελικής αρχής έγινε δεκτή.
Για τη  δεύτερη υπόθεση του συναδέλφου κ. Μιχάλη Κασσή:
Υπέρ της άρσεως ασυλίας, δηλαδή «ΝΑΙ», ψήφισαν 174 Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 18 Βουλευτές.
Ψήφισαν «ΠΑΡΩΝ» 2 Βουλευτές.
Λευκά: 2.
Συνεπώς, η αίτηση της εισαγγελικής αρχής έγινε δεκτή.
Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα πρακτικά και έχουν ως εξής:
(Να φωτογραφηθούν οι σελ. 180 α και 180 β)","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"98780"," Κύριοι συνάδελφοι, έχουν διανεμηθεί τα Πρακτικά της Δευτέρας 1ης Απριλίου 2013, της Τρίτης 2 Απριλίου 2013, της Παρασκευής 5 Απριλίου 2013, της Τρίτης 9 Απριλίου 2013 και της Τρίτης 16 Απριλίου 2013 και ερωτάται το Σώμα αν τα επικυρώνει.","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"98781"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"98782"," Συνεπώς τα Πρακτικά της Δευτέρας 1ης Απριλίου 2013, της Τρίτης 2 Απριλίου 2013, της Παρασκευής 5 Απριλίου 2013, της Τρίτης 9 Απριλίου 2013 και της Τρίτης 16 Απριλίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","Î“Ï�Î·Î³Î¿Ï�Î±ÎºÎ¿Ï‚ Î›ÎµÏ‰Î½Î¹Î´Î±Ï‚",114
"98783"," Μάλιστα, μάλιστα.
Με τη συναίνεση του Σώματος και ώρα 15.01΄ λύεται η συνεδρίαση για αύριο, ημέρα Πέμπτη 30 Μαΐου 2013 και ώρα 9.30΄ με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων, σύμφωνα με την ημερήσια διάταξη που έχει διανεμηθεί.
Ο","ΟΛΟΙ ΟΙ ΒΟΥΛΕΥΤΕΣ",NA
