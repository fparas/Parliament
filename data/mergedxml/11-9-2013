"","Content","name","ParlmemberID"
"17828","Date","11-9-2013",NA
"17829"," Σύμφωνα με την από 10-9-2013 εξουσιοδότηση του Τμήματος, επικυρώθηκαν με ευθύνη του Προεδρείου τα Πρακτικά της ΙΕ΄ συνεδριάσεώς του, της Τρίτης 10 Σεπτεμβρίου 2013, σε ό,τι αφορά την ψήφιση στο σύνολο του σχεδίου νόμου: «Αναδιάρθρωση της Δευτεροβάθμιας Εκπαίδευσης και λοιπές διατάξεις»)
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Στο σημείο αυτό ανακοινώνονται από τον κ. Ιωάννη Μαντά, Βουλευτή Ιωαννίνων, τα ακόλουθα:
Α.ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διάβρωση των ακτών της δυτικής Αχαΐας. 
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις αντιδράσεις που προκαλεί η απόφαση του Υπουργείου Πολιτισμού και Αθλητισμού να σταματήσει τις πολύχρονες έρευνες για την ανάδειξη της αρχαίας Ελίκης στο Αίγιο. 
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη οχημάτων του Λιμενικού Σώματος και στην αδυναμία εξασφάλισης εποχούμενων περιπολιών. 
4) Η Βουλευτής Β΄ Αθηνών κ. ΚΑΤΕΡΙΝΑ ΠΑΠΑΚΩΣΤΑ-ΣΙΔΗΡΟΠΟΥΛΟΥ κατέθεσε αναφορά με την οποία η κ. Κωνσταντίνα Παπακώστα διαμαρτύρεται για τον αποκλεισμό των υποψηφίων διδακτόρων από τις υποτροφίες του ΙΚΥ.
5) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Διευθυντής του Επιμελητηρίου Δωδεκανήσου παραθέτει τις προτάσεις της ΓΣΕΒΕΕ για την επίλυση του θέματος που αφορά την αναγκαστική είσπραξη των οφειλομένων συνδρομών από τον ΟΑΕΕ.
6) Οι Βουλευτές, Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ, Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ και Κοζάνης κ. ΕΥΓΕΝΙΑ ΟΥΖΟΥΝΙΔΟΥ κατέθεσαν αναφορά με την οποία η Διοίκηση του Εργατοϋπαλληλικού Κέντρου Αρκαδίας αιτείται τη διερεύνηση των συνθηκών του πρόσφατου θανατηφόρου ατυχήματος σε ορυχείο του ΑΗΣ Μεγαλόπολης και την απόδοση ευθυνών. 
7) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Πρόεδρος του ΤΕΙ Θεσσαλίας αιτείται την κάλυψη των αναγκών σίτισης των σπουδαστών για την περίοδο Ιουλίου-Δεκεμβρίου 2013.
8) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται την εξαίρεση των ατόμων με αναπηρία από το μέτρο της διαθεσιμότητας.
9) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία ο Δήμος Ζαγορίου Νομού Ιωαννίνων εκφράζει την αντίθεσή του στην εφαρμογή του μέτρου του έκτακτου ειδικού τέλους και στις ρυθμίσεις για τις αντικειμενικές αξίες των ακινήτων στην περιοχή.
10) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ένωση Ελλήνων Φυσικών εκφράζει την αντίθεσή της στην υποβάθμιση του μαθήματος της Φυσικής στη δευτεροβάθμια εκπαίδευση.
11) Οι Βουλευτές, Σάμου κ. ΑΓΝΗ ΚΑΛΟΓΕΡΗ, Λέσβου κ. ΙΩΑΝΝΗΣ ΖΕΡΔΕΛΗΣ, Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ, Α΄ Πειραιώς κ. ΘΕΟΔΩΡΟΣ ΔΡΙΤΣΑΣ, Δωδεκανήσου κ. ΔΗΜΗΤΡΗΣ ΓΑΚΗΣ, Κεφαλληνίας κ. ΑΦΡΟΔΙΤΗ ΘΕΟΠΕΦΤΑΤΟΥ και Ζακύνθου κ. ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ κατέθεσαν αναφορά με την οποία οι δήμαρχοι διαφόρων νησιωτικών περιοχών της χώρας εκφράζουν τη διαμαρτυρία τους για την αναστολή λειτουργίας των τοπικών ΔΟΥ.
12) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ένωση Φιλολόγων Νομού Ηρακλείου εκφράζει τη δυσαρέσκειά της για την υποβάθμιση των μαθημάτων της Ιστορίας και των Νέων Ελληνικών στα ΕΠΑΛ.
13) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Εκπαιδευτικών Εικαστικών Μαθημάτων επισημαίνει την ανάγκη ένταξης της διδασκαλίας των καλλιτεχνικών μαθημάτων στο σχέδιο νόμου για τη δευτεροβάθμια εκπαίδευση.
14) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Φιλολόγων Νομού Ηρακλείου εκφράζει τη διαμαρτυρία της για την υποβάθμιση των μαθημάτων της Ιστορίας και των Νέων Ελληνικών στα ΕΠΑΛ.
15) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία ο κ. Νικόλαος Λογοθέτης αιτείται την επίλυση θέματος που αφορά την τήρηση των νόμιμων διαδικασιών της σύμβασης κατασκευής του αγωγού μεταφοράς και διάθεσης λυμάτων του ΒΙΟΚΑ στην Κίμωλο.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Δημοκρατική Ανεξάρτητη Κίνηση Εργαζομένων ΙΚΑ-ΕΤΑΜ διαμαρτύρεται για την εφαρμογή του μέτρου της κινητικότητας στους εργαζόμενους του κλάδου.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρήστος Σαρτζετάκης, καθηγητής Πληροφορικής, παραθέτει τις παρατηρήσεις του σχετικά με τη διδασκαλία του μαθήματος της Πληροφορικής στη δευτεροβάθμια εκπαίδευση.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Δέσποινα Τσατσούλη παραθέτει τις προτάσεις της στο νέο σχέδιο νόμου του Υπουργείου Παιδείας και Θρησκευμάτων για τη δευτεροβάθμια εκπαίδευση.
19) Οι Βουλευτές Αχαΐας κ. ΜΑΡΙΑ ΚΑΝΕΛΛΟΠΟΥΛΟΥ και κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία ο Δήμος Καλαβρύτων Nομού Αχαΐας αιτείται τη διατήρηση της λειτουργίας του Νοσοκομείου Καλαβρύτων και τη μη υποβάθμισή του σε κέντρο υγείας.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Βασίλειος Παγώνης, καθηγητής Πληροφορικής, διαμαρτύρεται για την υποβάθμιση του μαθήματος της Πληροφορικής στο υπό ψήφιση σχέδιο νόμου του Υπουργείου Παιδείας και Θρησκευμάτων.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ηλίας Καρκάνης, καθηγητής Πληροφορικής, διαμαρτύρεται για την υποβάθμιση του μαθήματος της Πληροφορικής στο υπό ψήφιση σχέδιο νόμου του Υπουργείου Παιδείας και Θρησκευμάτων.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Βασίλειος Κόκκαλης, καθηγητής Πληροφορικής, διαμαρτύρεται για την υποβάθμιση του μαθήματος της Πληροφορικής στο υπό ψήφιση σχέδιο νόμου του Υπουργείου Παιδείας και Θρησκευμάτων.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ανέστης Τσουλφάς διαμαρτύρεται για την υποβάθμιση του μαθήματος της Πληροφορικής στο υπό ψήφιση σχέδιο νόμου του Υπουργείου Παιδείας και Θρησκευμάτων.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μάνος Χαλκιαδάκης, Μεταδιδάκτωρ Ιστορίας Πανεπιστημίου Οξφόρδης, παραθέτει τις αντιρρήσεις του στο θέμα της υποβάθμισης του μαθήματος της Ιστορίας στα ΕΠΑΛ.
25) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμος Κιμώλου Νομού Κυκλάδων αιτείται την επίλυση θέματος που αφορά την ακτοπλοϊκή σύνδεση της Κιμώλου με τον Πειραιά.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Ελληνικών Κολλεγίων παραθέτει τις παρατηρήσεις του στις διατάξεις του σχεδίου νόμου για την αναδιάρθρωση της δευτεροβάθμιας εκπαίδευσης που αφορούν τα κολλέγια.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Διοικητικό Συμβούλιο του Ενιαίου Φορέα Μελών ΔΕΠ του ΕΑΠ παραθέτει τις προτάσεις της επί του άρθρου 37 του υπό ψήφιση σχεδίου νόμου του Υπουργείου Παιδείας και Θρησκευμάτων.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλωράς αιτείται την επίλυση θέματος που αφορά σε πρόστιμα που έχουν βεβαιωθεί από το Υπουργείο Ανάπτυξης και Ανταγωνιστικότητας για ενδοομιλικές τιμολογήσεις.
29) Οι Βουλευτές, Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία ο Ιατρικός Σύλλογος Μαγνησίας αιτείται την αθώωση και αποκατάσταση του νευροχειρουργού Νίκου Χαυτούρα.
30) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Μορφωτικός και Πολιτιστικός Σύλλογος Μαυροβουνίου «Η Ελπίδα» αιτείται τη δημιουργία λαογραφικού μουσείου και δανειστικής βιβλιοθήκης.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Ζαχαρίου, καθηγητής Πληροφορικής, εκφράζει την αντίθεσή του στις διατάξεις του σχεδίου νόμου για τη δευτεροβάθμια εκπαίδευση, που αφορούν τη διδασκαλία του μαθήματος της Πληροφορικής.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία σύλλογοι των ΕΠΑΣ Χανίων διαμαρτύρονται για τη μετατροπή των ΕΠΑΣ σε εσπερινά ΕΠΑΛ.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ελπίδα Σταμούλη εκφράζει την αντίθεσή της στις διατάξεις που αφορούν τη διδασκαλία του μαθήματος της Πληροφορικής, όπως διατυπώνονται στο σχέδιο νόμου του Υπουργείου Παιδείας και Θρησκευμάτων.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δημήτριος Τζελέπης παραθέτει τις παρατηρήσεις του στο σχέδιο νόμου του Υπουργείου Παιδείας και Θρησκευμάτων για τη δευτεροβάθμια εκπαίδευση.
35) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Προϊστάμενος του Τμήματος ΟΑΕΕ Γιαννιτσών αιτείται τη συνέχιση της λειτουργίας του τμήματος.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία 202 Καθηγητές Πληροφορικής εκφράζουν τη διαμαρτυρία τους για την υποβάθμιση του επαγγέλματός τους, όπως διατυπώνεται στο υπό ψήφιση σχέδιο νόμου του Υπουργείου Παιδείας και Θρησκευμάτων.
37) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία η κ. Σουλτάνα Κάρτα αιτείται την επίλυση θέματος μετάθεσής της για ιδιαίτερα σοβαρούς οικογενειακούς λόγους.
38) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το Δημοτικό Συμβούλιο Έδεσσας εκφράζει την αντίθεσή του σε ενδεχόμενη κατάργηση ή συγχώνευση της Δημόσιας Βιβλιοθήκης Έδεσσας.
39) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Αντιπεριφερειάρχης Ηλείας αιτείται τη διατήρηση της λειτουργίας του ΤΑΠ Πύργου.
40) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο κ. Ευάγγελος Γκόρος αιτείται την επίλυση θέματος που αφορά την αντιμετώπιση προβλημάτων υγείας της συζύγου του.
41) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία ο κ. Γεώργιος Κυριακίδης αιτείται την προστασία του δικαιώματος στην εργασία των διακριθέντων αθλητών δημοσίων υπαλλήλων, διορισμένων με τον αθλητικό νόμο 2725/1999.
42) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Μελισσοκομικός Συνεταιρισμός Έδεσσας επισημαίνει τον κίνδυνο αναστολής της λειτουργίας του Κέντρου Μελισσοκομίας Δυτικής Μακεδονίας, λόγω περικοπής δαπανών από το Υπουργείο Αγροτικής Ανάπτυξης και Τροφίμων.
43) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Δήμος Αλμωπίας Νομού Πέλλας εκφράζει την αντίθεσή του στην πρόθεση του Υπουργείου Εθνικής Άμυνας να διακόψει τη λειτουργία του Τάγματος Εθνοφυλακής Αριδαίας. 
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ελευθέριος Χαρτοματσίδης, καθηγητής Πληροφορικής, εκφράζει την αντίθεσή του στην υποβάθμιση του μαθήματος της Πληροφορικής στη δευτεροβάθμια εκπαίδευση.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Εμμανουήλ Δάφτσης παραθέτει τις προτάσεις του στο σχέδιο νόμου για την αναθεώρηση της δευτεροβάθμιας εκπαίδευσης.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Λεωνίδας Πράπας παραθέτει τις απόψεις του στο σχέδιο νόμου για τη δευτεροβάθμια εκπαίδευση.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ιωάννης Αναγνωστάκης, καθηγητής Πληροφορικής, εκφράζει τη διαμαρτυρία του για την υποβάθμιση του μαθήματος της Πληροφορικής στη δευτεροβάθμια εκπαίδευση.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι κύριοι Βαίλειος Τσακανίκας και Πέτρος Παπαδόπουλος, καθηγητές Πληροφορικής, εκφράζουν την αντίθεσή τους στην υποβάθμιση του μαθήματος της Πληροφορικής στη δευτεροβάθμια εκπαίδευση.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρήστος Τσαγκαλίδης εκφράζει τη διαμαρτυρία του για την υποβάθμιση του μαθήματος της Πληροφορικής στη δευτεροβάθμια εκπαίδευση.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ευθύμιος Λέκκας και η Ελληνική Γεωλογική Εταιρεία διαμαρτύρονται για τις διατάξεις του σχεδίου νόμου του Υπουργείου Παιδείας και Θρησκευμάτων που αφορούν τα γνωστικά αντικείμενα των γεωεπιστημών.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μ. Κουλιφέτης, καθηγητής χημικός μέσης εκπαίδευσης, παραθέτει ανακοίνωση της Ένωσης Ελλήνων Χημικών για το νέο λύκειο.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Ηλεκτρονικών Φυσικών-Ραδιοηλεκτρολόγων επισημαίνει τις σοβαρές αλλαγές που θα επιφέρει η ψήφιση του σχεδίου νόμου του Υπουργείου Παιδείας και Θρησκευμάτων για τη δευτεροβάθμια εκπαίδευση στον κλάδο τους.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Συντονιστικό Εκπαιδευτικών Φυσικής Αγωγής Δευτεροβάθμιας Εκπαίδευσης Νομού Ιωαννίνων διαμαρτύρεται για τη μείωση των ωρών διδασκαλίας του μαθήματος της Φυσικής Αγωγής στη δευτεροβάθμια εκπαίδευση.
54) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία η Μελισσοκομική Ελλάδας αιτείται την επίλυση θέματος που αφορά τη ρύθμιση των εκκρεμών δόσεων των δανείων των αγροτών μελισσοκόμων και την αναστολή πληρωμής αυτών για δύο χρόνια.
55) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία αιτείται την επανεξέταση του θέματος κατάργησης της στρατιωτικής μπάντας της ΙΙας Μ/Κ Μεραρχίας Πεζικού Έδεσσας.
56) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία η Εκτελεστική Επιτροπή της ΑΔΕΔΥ αιτείται την επίλυση θέματος που αφορά την άσκηση των καθηκόντων της Προέδρου του ΔΣ του Συλλόγου των Υπαλλήλων Τουριστικής Ανάπτυξης.
57) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία η Ομοσπονδία Ιδιωτικών Υπαλλήλων Ελλάδας και ο Σύλλογος Υπαλλήλων Ασφαλιστικών Ταμείων αιτούνται την παροχή διευκρινίσεων για θέματα που αφορούν το ΤΕΑΥΕΚ.
58) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο κ. Σπυρίδων Έξαρχος αιτείται την επανεξέταση της απόφασης διακοπής καταβολής της σύνταξής του, λόγω υπέρβασης των εισοδηματικών κριτηρίων κατά δύο ευρώ.
59) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτείται την υιοθέτηση προτάσεών της στο σχέδιο νόμου του Υπουργείου Παιδείας και Θρησκευμάτων για τη δευτεροβάθμια εκπαίδευση.
60) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων Νομού Ηρακλείου αιτείται τη μείωση του ειδικού φόρου κατανάλωσης καυσίμων κίνησης και θέρμανσης στην Κρήτη και σε όλες τις νησιωτικές περιοχές.
61) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Σύνδεσμος Λιμενεργατών και Λεμβούχων Νομού Ρεθύμνης αιτείται την επίλυση θέματος που αφορά την έκδοση αδειών τύπου Α΄ και Β΄(φορτοεκφόρτωσης) στην περιοχή.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι κύριοι Προκόπιος Καραβέτσιος, Αθανάσιος Τσολακίδης και Σωκράτης Πεπές, καθηγητές Πληροφορικής, αιτούνται να συνεχίσει να αποτελεί η Πληροφορική πανελλαδικώς εξεταζόμενο μάθημα.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Στέφανος Γραβάνης, καθηγητής Πληροφορικής, αιτείται να συνεχίσει να αποτελεί η Πληροφορική πανελλαδικώς εξεταζόμενο μάθημα.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Ελπίδα Σταμούλη αιτείται να αποτελέσει η Πληροφορική πανελλαδικώς εξεταζόμενο μάθημα.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρήστος Γιώρης, καθηγητής Πληροφορικής, αιτείται να αποτελέσει η Πληροφορική πανελλαδικώς εξεταζόμενο μάθημα.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Σταυρούλα Πραντσούδη διαμαρτύρεται για την κατάργηση της διδασκαλίας του μαθήματος του Προγραμματισμού, όπως αναφέρεται στο υπό ψήφιση σχέδιο νόμου για το νέο λύκειο.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αμβρόσιος Κορλίνης διαμαρτύρεται για την υποβάθμιση του μαθήματος της Πληροφορικής στη δευτεροβάθμια εκπαίδευση.
68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Απόστολος Μεϊντάνης, καθηγητής Πληροφορικής, αιτείται να αποτελέσει η Πληροφορική πανελλαδικώς εξεταζόμενο μάθημα στη Γ΄ λυκείου.
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Δημήτριος Μπατιστάκης, καθηγητής Πληροφορικής, διαμαρτύρεται για την υποβάθμιση του μαθήματος της Πληροφορικής στη δευτεροβάθμια εκπαίδευση.
70) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία η Επιτροπή Εργαζομένων ACS Αλίμου καταγγέλλει ότι η εταιρεία «ACS ΔΙΕΘΝΕΙΣ ΜΕΤΑΦΟΡΕΣ ΚΑΙ ΔΙΕΥΚΟΛΥΝΣΕΙΣ Α.Ε.Ε.» χρησιμοποιεί το διακριτικό τίτλο «ΑΦΟΙ ΣΑΚΚΑ Ο.Ε.», παραβιάζοντας τα δικαιώματα των εργαζομένων. 
71) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Πανελλήνιος Σύλλογος Εκπαιδευτικών Πτυχιούχων Γραφικών Τεχνών και Καλλιτεχνικών Σπουδών εκφράζει τη διαμαρτυρία του για τη διαθεσιμότητα εκπαιδευτικών δευτεροβάθμιας εκπαίδευσης στον Τομέα Εφαρμοσμένων Τεχνών.
72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Χρήστος Τσαγκαλίδης παραθέτει την τοποθέτηση του κ. Ιωσήφ Σηφάκη, νομπελίστα της Πληροφορικής, ότι η κατάργηση του μαθήματος της Πληροφορικής υπονομεύει το στόχο για την Παιδεία τον 21ο αιώνα. 
73) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία ο Δήμος Αλμωπίας Νομού Πέλλας αιτείται τη συνέχιση της λειτουργίας του Τάγματος Εθνοφυλακής Αριδαίας.
74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αναστάσιος Σαμιωτάκης παραθέτει τις απόψεις του σχετικά με το δικαίωμα του αναφέρεσθαι.
75) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία ο Δήμος Μαλεβιζίου Νομού Ηρακλείου αιτείται την επίλυση θέματος που αφορά τη μείωση των επιλέξιμων εκτάσεων δημοτικού βοσκότοπου της περιοχής.
76) Ο Βουλευτής Λέσβου κ. ΙΩΑΝΝΗΣ ΖΕΡΔΕΛΗΣ κατέθεσε αναφορά με την οποία η Ένωση Αγροτικών Συνεταιρισμών Λέσβου αιτείται τη διατήρηση του καθεστώτος επιλεξιμότητας των βοσκοτόπων που ίσχυε μέχρι το 2012.
77) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Σύνδεσμος Εταιρειών Φωτοβολταϊκών αιτείται την υιοθέτηση προτάσεών του, προκειμένου να διασωθούν οι θέσεις εργασίας και να δημιουργηθεί αναπτυξιακή προοπτική στον κλάδο των φωτοβολταϊκών.
78) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Πολιτιστικός Σύλλογος Λιγορτύνου Μονοφατσίου Νομού Ηρακλείου αιτείται την επισκευή χώρου στο κτήριο του δημοτικού σχολείου του χωριού για τη διατήρηση μιας αίθουσας με τα αρχαιολογικά ευρήματα της Λιγορτύνου που βρίσκονται στο Μουσείο του Λούβρου από το 1894.
79) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Πολιτιστικός Σύλλογος Λιγορτύνου Μονοφατσίου Νομού Ηρακλείου αιτείται τη δρομολόγηση των απαραίτητων ενεργειών για τον επαναπατρισμό των αρχαιολογικών ευρημάτων της Λιγορτύνου, που βρίσκονται στο Μουσείο του Λούβρου, καθώς και τη δημιουργία αρχαιολογικού μουσείου στην περιοχή.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 7034/12-02-2013 ερώτηση της Βουλευτού κ. Κόλλια-Τσαρουχά Μαρίας δόθηκε με το υπ’ αριθμ. ΓΡ.Κ.Ε. 34/18.02.2013-22-07-2013 έγγραφο από την Υπουργό Τουρισμού η ακόλουθη απάντηση:
2. Στην με αριθμό 8206/08-03-2013 ερώτηση του Βουλευτή κ. Νικολόπουλου Νικόλαου δόθηκε με το υπ’ αριθμ. ΓΡ.Κ.Ε. 61/15.03.2013-22-07-2013 έγγραφο από την Υπουργό Τουρισμού η ακόλουθη απάντηση:
3. Στην με αριθμό 12216/26-06-2013 ερώτηση των Βουλευτών κυρίων Δριτσέλη Παναγιώτας, Κουράκη Αναστάσιου(Τάσου), Κουρουμπλή Παναγιώτη, Σακοράφα Σοφίας, Στρατούλη Δημήτριου δόθηκε με το υπ’ αριθμ. 1466 /22-07-2013 έγγραφο από τον Υπουργό Εσωτερικών η ακόλουθη απάντηση:
4. Στην με αριθμό 12283/26-06-2013 ερώτηση του Βουλευτή κ. Συρμαλένιου Νικόλαου δόθηκε με το υπ’ αριθμ. 1480/22-07-2013 έγγραφο από τον Υπουργό Εσωτερικών η ακόλουθη απάντηση:
5. Στην με αριθμό 12482/02-07-2013 ερώτηση του Βουλευτή κ. Ψύρρα Θωμά δόθηκε με το υπ’ αριθμ. 1210/22-07-2013 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
6. Στην με αριθμό 12890/12-07-2013 ερώτηση των Βουλευτών κυρίων Μωραΐτη Νικόλαου, Καραθανασόπουλου Νικόλαου, Μανωλάκου Διαμάντω δόθηκε με το υπ’ αριθμ. 1246 /22-07-2013 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:","ΕΠΙΚΥΡΩΣΗ ΠΡΑΚΤΙΚΩΝ",NA
"17830"," Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση Συμφωνίας ανταλλαγών και συνεργασίας μεταξύ του Υπουργείου Δικαιοσύνης της Ελληνικής Δημοκρατίας και του Υπουργείου Δικαιοσύνης της Λαϊκής Δημοκρατίας της Κίνας».
Ως προς τη σημερινή συζήτηση έχουν αποσταλεί στον Πρόεδρο της Βουλής τα εξής: 
«Κύριε Πρόεδρε, κατά τη σημερινή συζήτηση του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων και τα σχέδια νόμων του Υπουργείου Εθνικής Άμυνας ορίζουμε ειδικό αγορητή το Βουλευτή Β΄ Αθηνών κ. Γρηγόρη Ψαριανό.
Με εκτίμηση, Φώτης Κουβέλης, Πρόεδρος»
Επίσης: «Κύριε Πρόεδρε, σας ενημερώνω ότι στη σημερινή συνεδρίαση του Β΄ Θερινού Τμήματος, της 11ης Σεπτεμβρίου, στη σύμβαση του Υπουργείου Δικαιοσύνης, Διαφάνειας και Ανθρωπίνων Δικαιωμάτων ορίζεται ειδικός αγορητής ο Βουλευτής Β΄ Αθηνών κ. Γεώργιος Γερμενής και στις συμβάσεις του Υπουργείου Εθνικής Άμυνας ορίζεται ειδικός αγορητής ο Βουλευτής Σερρών Αρτέμιος Ματθαιόπουλος. 
Χρήστος Παππάς, Κοινοβουλευτικός Εκπρόσωπος Λαϊκού Συνδέσμου-Χρυσή Αυγή».
Και από το Κομμουνιστικό Κόμμα Ελλάδος εστάλη στον Πρόεδρο της Βουλής το εξής: 
«Κύριε Πρόεδρε, κατά τη συζήτηση του σχεδίου αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων, σχετικά με την «Κύρωση Συμφωνίας ανταλλαγών και συνεργασίας μεταξύ του Υπουργείου Δικαιοσύνης της Ελληνικής Δημοκρατίας και του Υπουργείου Δικαιοσύνης της Λαϊκής Δημοκρατίας της Κίνας», ορίζουμε ως ειδικό αγορητή το Βουλευτή κ. Σπυρίδωνα Χαλβατζή.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, Παφίλης Αθανάσιος».
Το νομοσχέδιο έχει ψηφιστεί στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή, μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας. 
Υπάρχει κάποιος συνάδελφος που θέλει να λάβει το λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17831"," Μάλιστα, κύριε Πρόεδρε.","ΟΛΓΑ ΓΕΡΟΒΑΣΙΛΗ",91
"17832"," Ναι, κύριε Πρόεδρε.","ΓΕΩΡΓΙΟΣ ΓΕΡΜΕΝΗΣ",90
"17833"," Η κ. Γεροβασίλη, εισηγήτρια του ΣΥΡΙΖΑ-Ενωτικού Κοινωνικού Μετώπου έχει το λόγο για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17834"," Ευχαριστώ, κύριε Πρόεδρε.
Κύριοι συνάδελφοι, κύριε Υπουργέ, όπως είπαμε και στη συζήτηση του παρόντος νομοσχεδίου στην αρμόδια επιτροπή, ο ΣΥΡΙΖΑ δεν στηρίζει με την ψήφο του την κύρωση της συμφωνίας αυτής. Θα επαναλάβω την επιχειρηματολογία μας.
Πρώτον, θεωρούμε αυτήν τη συμφωνία ανεπίκαιρη. Η συμφωνία υπογράφηκε το 2008 από την κυβέρνηση τότε του Κώστα Καραμανλή και τον Υπουργό Δικαιοσύνης τον κ. Χατζηγάκη. Αναφέρεται δε σε συνεργασία που θα υπάρξει μεταξύ των δύο μερών εν όψει των Ολυμπιακών Αγώνων του Πεκίνου. Οι Αγώνες του Πεκίνου αλλά και του Λονδίνου έγιναν, χωρίς βεβαίως να χρειαστεί να κυρωθεί η συγκεκριμένη συμφωνία.
Και βέβαια τώρα που την καταθέτετε δεν κρίνετε σκόπιμο καν να την επικαιροποιήσετε, να γίνουν προσθήκες ή αλλαγές μιας και οι δύο χώρες έχουν αυξήσει τις συναλλαγές μεταξύ τους τα τελευταία χρόνια και οι εμπορικές σχέσεις γίνονται όλο και πιο στενές. 
Μας είπε ο κύριος Υπουργός ότι είναι μία συνηθισμένη καθυστέρηση. Αυτό δεν σημαίνει ότι επειδή εσείς θεωρείτε συνηθισμένη την καθυστέρηση, εμείς να το νομιμοποιήσουμε. Προφανώς, αποφασίσατε να ανασύρετε από το «ντουλάπι» μία συμφωνία τώρα, μετά το ταξίδι και του Πρωθυπουργού στην Κίνα, προκειμένου να φανεί μία κάποια δραστηριότητα. Θεωρούμε ότι η συμφωνία είναι προσχηματική, καθώς προβλέπει συνεργασία σε τομείς που ουσιαστικά δεν μπορεί να υπάρξουν. 
Επισημάναμε και στην επιτροπή ότι είναι δύσκολο να φανταστεί κάποιος τη σκοπιμότητα συνεργασίας δύο κρατών σε θέματα δικαιοσύνης, τα οποία έχουν μία εντελώς διαφορετική δικαιοπολιτική συγκρότηση. Ο Υπουργός μάς απάντησε ότι εκεί ακριβώς έγκειται η σκοπιμότητά της είτε πρόκειται για τις εργασιακές σχέσεις είτε πρόκειται για το σωφρονιστικό σύστημα.
Ας δούμε λίγο τον τομέα των εργασιακών σχέσεων. Η Κίνα είναι παγκοσμίως γνωστή για τον εργασιακό Μεσαίωνα: Ανήλικοι εργαζόμενοι, εξοντωτικά ωράρια εργασίας και πάρα πολλοί εργαζόμενοι χωρίς αμοιβή, απαγόρευση ουσιαστικά του συνδικαλισμού και της δυνατότητας δημιουργίας εργατικών ενώσεων. 
Αυτή είναι η πραγματικότητα στην Κίνα που την βίωσαν εν μέρει και οι εργαζόμενοι υπάλληλοι της «COSCO» στο λιμάνι του Πειραιά. Δεν προσέλαβε προσωπικό με πλήρη σχέση εργασίας και δεν έκανε φυσικά Συλλογική Σύμβαση Εργασίας. Επιπλέον, δεν υπάρχει καμμία συνδικαλιστική εκπροσώπηση ή συλλογική διαπραγμάτευση. Και βέβαια για να συμβούν αυτά δεν χρειάστηκε καμμία συμφωνία ούτε η κύρωση της συγκεκριμένης συμφωνίας. Η κινεζοποίηση, λοιπόν, των εργασιακών σχέσεων είναι μία πραγματικότητα και στον Πειραιά. Και δυστυχώς αυτό σιγά-σιγά μεταφέρεται πλήρως στην ελληνική κοινωνία. 
Όσον αφορά τώρα τη δικαιοπολιτική συγκρότηση και το σωφρονιστικό σύστημα, να δούμε αν είναι δυνατή η συνεργασία των δύο χωρών. Αναφερθήκαμε διεξοδικά στην επιτροπή στο θέμα καταπάτησης των ανθρωπίνων δικαιωμάτων και στις συνθήκες που επικρατούν στην Κίνα, όσον αφορά το σωφρονιστικό σύστημα. Τονίσαμε ότι δεν υπάρχει ελευθερία που προβλέπεται στην οικουμενική διακήρυξη η οποία να μην καταπατάται στην Κίνα. 
Επίσης, εκατοντάδες χιλιάδες ανθρώπων στοιβάζονται σε φυλακές κάτω από ακραίες συνθήκες που συχνά οδηγούν και στον θάνατο. Στην Κίνα υπάρχουν και φυλακές, γνωστές ως «μαύρες φυλακές», όπου παράνομα κρατούνται χιλιάδες άνθρωποι. Αυτό καταγγέλλεται διεθνώς από όλους τους οργανισμούς. Έχουν αναφέρει μάλιστα τη στέρηση ελευθερίας τους, όταν τελώντας υπό κράτηση από την αστυνομία εξαφανίστηκαν επί μήνες, χωρίς ένταλμα σύλληψης απαγγελία κατηγορίας, χωρίς οποιαδήποτε επικοινωνία με τις οικογένειές τους και χωρίς νομική βοήθεια φυσικά.
Στην Ελλάδα δεν βρισκόμαστε σε αυτό το επίπεδο. Όμως η ομολογία του Υπουργού Προστασίας του Πολίτη για την εκρηκτική κατάσταση των φυλακών δεν αφήνει πολλά περιθώρια μεταφοράς τεχνογνωσίας στους Κινέζους. 
Όλοι γνωρίζουμε την κατάσταση που επικρατεί στις ελληνικές φυλακές. Χθες είδαμε πάλι ρεπορτάζ σύμφωνα με το οποίο δεκατρείς χιλιάδες είναι οι κρατούμενοι στις ελληνικές φυλακές, ενώ προβλέπονται θέσεις για εννιά χιλιάδες. Δεν έχουμε, λοιπόν, πολλά να μάθουμε από τους Κινέζους.
Κυρίες και κύριοι συνάδελφοι, είναι σαφές ότι κανείς δεν αντιτίθεται στη σύναψη σχέσεων και στενής συνεργασίας με άλλα κράτη. Μπορεί να υπάρξει αυτή σε πολλούς τομείς, όταν όμως αυτές οι συμφωνίες έχουν σαφές περιεχόμενο και συγκεκριμένη στόχευση.
Για εμάς είναι εξαιρετικά σημαντικό η όποια στρατηγική εταιρική σχέση που συνάπτεται να χαρακτηρίζεται από αμοιβαία ευθύνη και εμπιστοσύνη, πολύ δε περισσότερο να βασίζεται σε καθολικές αξίες. Αλλιώς, συμφωνίες που υπαγορεύονται από μία εθιμοτυπία, όσο και αν είναι συνήθης πρακτική αυτό, δεν έχουν το ειδικό βάρος που θα έπρεπε να έχουν αυτές οι συμφωνίες.
Για τους παραπάνω λόγους καταψηφίζουμε το νομοσχέδιο με το οποίο κυρώνεται η συμφωνία αυτή.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΟΛΓΑ ΓΕΡΟΒΑΣΙΛΗ",91
"17835"," Και εμείς ευχαριστούμε την κ. Γεροβασίλη.
Ο ειδικός αγορητής του Λαϊκού Συνδέσμου-Χρυσή Αυγή κ. Γεώργιος Γερμενής έχει το λόγο για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17836"," Ευχαριστώ, κύριε Πρόεδρε.
Για άλλη μία φορά η Κυβέρνηση μάς φέρνει μία σύμβαση που υπογράφηκε το 2008 και δεν έχει καμμία ουσία. Θα ήθελα να θυμίσω ότι το 2008 η χώρα μας δεν ήταν καν υπό βλέψη μνημονίου και ούτε καν το είχαμε σκεφθεί, για όσους μπορούν να σκεφθούν τι σημαίνει αυτό!
Σύμφωνα, λοιπόν, με την αιτιολογική έκθεση που τη συνοδεύει, η συγκεκριμένη Σύμβαση αναφέρεται εντελώς γενικόλογα στην ανταλλαγή πληροφοριών και εμπειριών επί νομικών και δικαστικών ζητημάτων των δύο χωρών, Ελλάδας και Κίνας. Είναι προφανές ότι η Σύμβαση δεν έχει στόχο την ενδυνάμωση των δικαστικών συστημάτων των δύο χωρών, καθώς τα συγκεκριμένα συστήματα δεν έχουν καμμία σχέση μεταξύ τους. Δεν υπάρχει καμμία μορφή δικαστικής συνεργασίας, κανένα αμοιβαίο συμφέρον ή πρόβλημα που να συνδέει τις δύο χώρες στον τομέα της δικαιοσύνης. Πρόκειται για πολιτική επιλογή με στόχο τη σύσφιξη των σχέσεων των δύο χωρών, με πρόσχημα το δικαστικό σύστημα.
Διαβάζοντας κανείς την παράγραφο 4 του άρθρου 1 της σύμβασης, η οποία κάνει λόγο για ανταλλαγή εμπειριών σχετικώς με την ασφαλή διεξαγωγή των Ολυμπιακών Αγώνων, αντιλαμβανόμαστε ότι αυτοί που το φέρνουν από το 2008 το 2013, μάλλον βρίσκονται εκτός πραγματικότητας και είναι προσβολή για τους ανθρώπους που υπηρετούν εδώ μέσα το Κοινοβούλιο, που τους περνούν για χαζούς.
Παρακάτω παρατηρούμε την έκφραση «ανταλλαγή εμπειριών», που χρησιμοποιείται συχνά μέσα στα άρθρα. Δεν διευκρινίζεται, όμως, τι είδους κοινές εμπειρίες μπορεί να έχουν δύο εντελώς διαφορετικά πολιτικά, άρα και νομικά συστήματα. Υπάρχουν θεσμοί, όπως η εκπαίδευση, ο πολιτισμός, τα συνδικάτα, η τηλεόραση, ακόμη και πρώην αμιγείς επιχειρήσεις, όπως η ΔΕΗ και ο ΟΤΕ, οι οποίες λειτουργούσαν καθαρά τόσα χρόνια με κάποια κομμουνιστικά πρότυπα.
Θα ήθελα να θυμίσω ότι η Κίνα είναι και η πρώτη στον κόσμο σε εκτελέσεις εν καιρώ ειρήνης. Τι κοινό μπορεί να υπάρχει μεταξύ των δύο σωφρονιστικών και δικαστικών συστημάτων των δύο χωρών, όταν η ελληνική Κυβέρνηση συνεχώς υποστηρίζει με υπερηφάνεια το δημοκρατικό μας πολίτευμα και η Κίνα αυτοαποκαλείται στο άρθρο 1 του Συντάγματος της Κίνας από 4-12-1982 «Λαϊκή Δημοκρατική Δικτατορία»;
Πώς μπορεί, λοιπόν, να υπάρξει η ανταλλαγή εμπειριών, όταν στο άρθρο 40 του Συντάγματος της Κίνας προβλέπεται ότι η ελευθερία και το απόρρητο της αλληλογραφίας των πολιτών της Λαϊκής Δημοκρατίας της Κίνας τελούν υπό την εγγύηση του νόμου, με εξαίρεση τις υπηρεσίες δημόσιας ασφάλειας, που έχουν την εξουσία να υποβάλλουν την αλληλογραφία σε έλεγχο, όταν το απαιτεί η ασφάλεια του κράτους;
Σας ρωτώ, κύριε Υπουργέ, το εξής: Μήπως έχετε σκοπό να παραδειγματιστείτε από το παραπάνω άρθρο; Στην ουσία προσπαθείτε να συσφίξετε τις σχέσεις μεταξύ των δύο χωρών, γιατί η καπιταλιστική Κίνα είναι έτοιμη να αγοράσει τη μισή Ευρώπη και ολόκληρη την Ελλάδα και εσείς αντί να αντιδράσετε, όπως κάθε σοβαρό κράτος που σέβεται τους πολίτες του και υπερασπίζεται το εθνικό τους συμφέρον, προσφέρετε και σεμινάρια μεταξύ εμπειρογνωμόνων σε Ελλάδα και Κίνα.
Τα έξοδα όπως πάντα καλύπτονται από το κάθε μέρος και έχουν υπολογιστεί για τους Έλληνες που θα μεταβούν στην Κίνα σε 3.500 ευρώ και αντιστοίχως για τους Κινέζους που θα επισκεφτούν τη χώρα μας σε 500 ευρώ. 
Για άλλη μια φορά δαπανάτε χρήματα χωρίς νόημα. Είναι άλλη μια καλή ευκαιρία για διακοπούλες στο Πεκίνο για όσους είναι μέλη των επιτροπών αυτών. Η μόνη πιθανότητα που υπήρχε να υπερψηφίσουμε, ήταν να προβλεπόταν για όσους έχουν τελέσει εγκλήματα κατά της πατρίδας, συμπεριλαμβανομένων και των οικονομικών εγκλημάτων κατά του ελληνικού λαού, από το δικαστικό σύστημα της Κίνας. Μόνο τότε υπήρχε ένας λόγος να το υπερψηφίσουμε. Από τη στιγμή που δεν υπάρχει κάτι τέτοιο στις βλέψεις του Υπουργείου σας, δεν το συζητάμε καν, το καταψηφίζουμε. 
Ευχαριστώ.","ΓΕΩΡΓΙΟΣ ΓΕΡΜΕΝΗΣ",90
"17837"," Και εμείς ευχαριστούμε.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Σπυρίδων Χαλβατζής για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17838"," Το τελευταίο διάστημα, έρχονται και συζητιούνται και ψηφίζονται συμφωνίες και συμβάσεις ανάμεσα στην Ελλάδα και σε άλλες χώρες, με καθυστέρηση τριών έως πέντε χρόνων. Αυτό έχει ως αποτέλεσμα να έρχονται για ψήφιση διαπιστώσεις, συμπεράσματα, εκτιμήσεις, που ξεπεράστηκαν, όπως το σημερινό άρθρο στη σημερινή συμφωνία, που αναφέρεται στην ανταλλαγή εμπειριών για θέματα που σχετίζονταν με νομικά και επιχειρησιακά ζητήματα των Ολυμπιακών Αγώνων, ή συμφωνίες όπως αυτή που συζητήθηκε πριν από λίγες μέρες στην επιτροπή, μεταξύ Ελλάδας και Βουλγαρίας, η οποία αναφέρεται στο νατοϊκό στρατηγείο της Λάρισας, το οποίο έχει καταργηθεί. Αυτό είναι ένα πρώτο σχόλιο, γιατί όλα τα προηγούμενα δείχνουν τον τυπικό χαρακτήρα που έχει η συζήτηση πολλών από αυτές τις συμφωνίες. 
Το δεύτερο είναι ότι η ανταλλαγή πληροφοριών και εμπειριών για ζητήματα δικαίου μεταξύ της Ελλάδας και της Κίνας, έχει να κάνει αποκλειστικά με την ενίσχυση των επιχειρηματικών και εμπορικών σχέσεων ανάμεσα στις δύο χώρες. Είναι χαρακτηριστικό αυτό που δήλωσε ο Υπουργός και ο εισηγητής της Νέας Δημοκρατίας στην επιτροπή, ότι ούτε την Κίνα ούτε την Ελλάδα τις ενδιαφέρουν μέσα από αυτή τη συμφωνία να μάθουν η μια ή η άλλη χώρα για το Οικογενειακό Δίκαιο– όπως ειπώθηκε –ή για το Δίκαιο των Ανθρωπίνων Δικαιωμάτων. Αυτά στην ουσία είναι ψιλά γράμματα και για τη συμφωνία.
Οι επιχειρηματικές και εμπορικές συμφωνίες μεταξύ χωρών αναφέρονται σε καπιταλιστικές επιχειρήσεις αυτών των χωρών και όταν κάποιος επενδύει σε μια χώρα, θέλει να γνωρίζει και το νομικό και το δικαστικό σύστημα αυτής της χώρας. Το ερώτημα για εμάς είναι, αν κάθε συμφωνία που γίνεται συμφέρει το λαό μας, αν ο λαός κερδίζει ή χάνει. 
Στη συγκεκριμένη περίπτωση έχουμε απτά παραδείγματα. Οι δραστηριότητες, λόγου χάρη, της «COSCO» στο λιμάνι του Πειραιά δείχνουν ότι έχουμε μια φρικτή κατάσταση, σε ότι αφορά τα εργασιακά δικαιώματα. Οι αμοιβές των εργαζομένων είναι πενιχρές, συνδικαλιστικά και άλλα δικαιώματα είναι ανύπαρκτα. 
Διαβάζουμε στον Τύπο τελευταία ότι προωθείται μια διαδικασία, αναπτύσσονται διάφορες σχέσεις για τον τομέα των μεταφορών, για τους σιδηροδρόμους και για άλλες επιχειρηματικές δραστηριότητες καπιταλιστικών επιχειρήσεων της Κίνας στην Ελλάδα. Το έχουμε τονίσει πολλές φορές ότι αυτές οι δραστηριότητες δεν είναι προς το συμφέρον του λαού μας. Αυτή η συγκεκριμένη διείσδυση των κινέζικων κεφαλαίων Κινέζων επιχειρηματιών δεν συμφέρουν το λαό μας.
Νομίζουμε ότι αυτή είναι η ουσία του πράγματος και όχι τα νομικά και διαδικαστικά ζητήματα. 
Πέρα από αυτά, εμείς θέλουμε να υπογραμμίσουμε ότι εκτός από τις συμφωνίες, υπάρχουν οξύτατοι ανταγωνισμοί και στη χώρα μας και στην ευρύτερη περιοχή. Πρόκειται για ανταγωνισμούς που εκφράζονται, εκδηλώνονται στην περιοχή μας και συνιστούν τεράστιο κίνδυνο για τους λαούς και φυσικά και για τον ελληνικό λαό. 
Η οξύτητα αυτών των ανταγωνισμών για το μοίρασμα της περιοχής, για τα πετρέλαια, για το φυσικό αέριο, για τους δρόμους μέσα από τους οποίους θα περάσουν όλα αυτά τα ενεργειακά προϊόντα, είναι μεγάλη. Αυτοί οι ανταγωνισμοί εκφράζονται σήμερα με τον προετοιμαζόμενο ιμπεριαλιστικό πόλεμο στη Συρία.
Σήμερα, λοιπόν, έχουμε μια τυπική συμφωνία που βασικό της στοιχείο είναι η οικονομία και οι οικονομικές σχέσεις. Η ουσία είναι ότι δεν θα ωφεληθεί ο ελληνικός λαός. 
Επειδή ύστερα από πέντε χρόνια έρχεται για ψήφιση μια συμφωνία χωρίς κανένα νόημα, χωρίς καμμιά ουσία, χωρίς κανένα ενδιαφέρον για τους εργαζόμενους, εμείς απλά ψηφίζουμε «ΠΑΡΩΝ».
Ευχαριστώ.","ΣΠΥΡΙΔΩΝ ΧΑΛΒΑΤΖΗΣ",534
"17839"," Ευχαριστούμε τον κ. Χαλβατζή.
Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αθανασίου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17840"," Ευχαριστώ, κύριε Πρόεδρε.
Κυρίες και κύριοι συνάδελφοι, η συμφωνία αυτή για τη συνεργασία μεταξύ του Υπουργείου Δικαιοσύνης της Ελλάδας και της Κίνας που αφορά θέματα ανταλλαγής απόψεων για το δικαστικό και το νομικό σύστημα, έχει υπογραφεί στις 23-6-2008 και έρχεται, βέβαια, με μεγάλη καθυστέρηση προς ψήφιση. 
Σ’ αυτό θα συμφωνήσω με τους εισηγητές, την κ. Γεροβασίλη και τον κ. Χαλβατζή, ότι πράγματι δεν είναι καλή εικόνα να έρχονται νομοθετήματα, έστω με την μορφή συμβάσεων, και να κυρώνονται ύστερα από τόσο μεγάλο χρονικό διάστημα. 
Βλέπετε και αυτήν την απόσταση που υπάρχει τώρα, αυτό που ξενίζει, δηλαδή, το να ρυθμίζεται και το θέμα των Ολυμπιακών Αγώνων, να προωθείται ανταλλαγή απόψεων για τη διενέργεια και την ασφάλεια των Ολυμπιακών Αγώνων που έχουν γίνει. Ας μην μείνουμε, όμως, σε μια διάταξη μιας παραγράφου ενός άρθρου από τα δέκα άρθρα της σύμβασης και ας τη δούμε συνολικά.
Είναι, βέβαια, σύνηθες το φαινόμενο να έρχονται οι συμβάσεις με μεγάλη καθυστέρηση προς κύρωση. Αυτό είναι μια πραγματικότητα. Γι’ αυτό το Υπουργείο Δικαιοσύνης σήμερα, κατά το μέρος που το αφορά για όλες αυτές τις συμβάσεις, τα πρωτόκολλα κ.λπ., τα προωθεί με μεγάλη ταχύτητα, ούτως ώστε να έρθουν προς κύρωση από την Εθνική Αντιπροσωπεία.
Η σύμβαση, λοιπόν, αυτή -αναπτύχθηκε από τους εισηγητές- προβλέπει τη δυνατότητα των μερών, μετά από διαβουλεύσεις, να θεσπίζουν προγράμματα συνεργασίας κυρίως στο δικαστικό και νομικό σύστημα, να δημιουργούνται οι κατάλληλες συνθήκες για απευθείας επαφές και ανταλλαγή εμπειριών για ζητήματα αμοιβαίου ενδιαφέροντος και ζητήματα, γενικώς, τα οποία θα προωθήσουν άμεσα αλλά και έμμεσα τις οικονομικές συναλλαγές των δύο χωρών.
Τώρα όσον αφορά τις επικρίσεις πρέπει να πω πως το ότι υπάρχουν διαφορετικοί νομικοί πολιτισμοί είναι γεγονός. Όμως, τότε χρειάζονται οι συμβάσεις και οι συμφωνίες. Αν έχω το ίδιο νομικό σύστημα όπως είναι το κεντροευρωπαϊκό νομικό σύστημα, οι διαφορές είναι πολύ μικρές. Το να δείτε το ουσιαστικό αλλά και το δικονομικό δίκαιο της χώρας μας σε σχέση με τις χώρες της Κεντρικής Ευρώπης, αλλά και εκείνο των Αγγλοσαξονικών χωρών που τώρα τελευταία άρχισαν να συμπλέουν σε πάρα πολλά ζητήματα εν όψει και της διαμόρφωσης ενός κοινού πλέγματος στο Εμπορικό και στο Αστικό Δίκαιο στη Ευρώπη, δεν θα είχε μεγάλη αξία. Αξία μεγάλη έχει όταν έχουμε διαφορετικά νομικά συστήματα και πολύ περισσότερο σήμερα που αναπτύσσονται σε παγκόσμιο επίπεδο οι συναλλαγές. Άρα, τότε χρειάζεται να δούμε τι ισχύει σε κάθε χώρα, να ανταλλάσσονται απόψεις και να γνωρίζει κάθε χώρα, όταν θέλει να κάνει μια επένδυση σε μια άλλη, ποιο είναι το νομικό σύστημα που υπάρχει εκεί. 
Ας πούμε στα εργατικά, μιας και αναφέρθηκε η «COSCO», δεν θα έπρεπε να γνωρίζουν οι Κινέζοι, για παράδειγμα, ποιο είναι το Εργατικό Δίκαιο στη χώρα μας;
Δεν θα έπρεπε να γνωρίζουν ποια είναι η εργατική νομοθεσία που προστατεύει και τα δικαιώματα του εργοδότη και των εργαζομένων; Δεν θα έπρεπε να γνωρίζουν πώς θα εκτελείται μια απόφαση δικαστηρίου ή τίτλος εκτελεστός στη χώρα της εκτελέσεως, ποιο δηλαδή είναι το Δίκαιο της εκτελέσεως στη χώρα μας; Για τους νομικούς είπαμε τη λέξη law και actus. Άρα, πρέπει να τα γνωρίζουν αυτά και εν πάση περιπτώσει, δεν υπάρχει και δέσμευση. Αν δεν θέλουν, δεν το εφαρμόζουν. Ανταλλαγή απόψεων είναι σε επιστημονικό επίπεδο. 
Τώρα, εάν, όπως ειπώθηκε, το Εργατικό Δίκαιο σε μία χώρα δεν είναι προοδευτικό, αυτό είναι ζήτημα εσωτερικό, ζήτημα δικού τους δικαίου. Ευκαιρία είναι με την ανταλλαγή των απόψεων να μπορούν να ανοίγουν τα μυαλά, να παίρνει εμπειρίες και γνώσεις η μία χώρα από την άλλη και, βεβαίως, να μπορεί το δίκαιο να μεταλλάσσεται. 
Θα σας πω ένα παράδειγμα. Κινέζοι δικαστές και δικαστές από άλλες χώρες της Ασίας επισκέφθηκαν πάρα πολλές φορές τη χώρα μας –είχα την τιμή να τους δεχθώ και εγώ ως Πρόεδρος της Ενώσεως Δικαστών και Εισαγγελέων- για να μελετήσουν το δικονομικό σύστημα της χώρας μας τόσο σε αστικό και εμπορικό επίπεδο όσο και σε επίπεδο Ποινικού Δικαίου. Οι εμπειρίες ήταν –φαντάζομαι-πάρα πολύ καλές γι’ αυτούς, γιατί είδαν πόσο πιο φιλελεύθερα είναι τα συστήματα στην Ευρώπη και ειδικά το δικό μας σύστημα, το οποίο έχει μια ζηλευτή ανεξαρτησία. Και οι δικαστές έχουν μια ζηλευτή ανεξαρτησία όχι μόνο σε σχέση με τα ασιατικά κράτη, αλλά και με τις ευρωπαϊκές χώρες. Συνεπώς αυτό τους κάνει να προβληματίζονται και να μεταφέρουν τις εμπειρίες τους στις χώρες τους. 
Όσον αφορά στα ανθρώπινα δικαιώματα, θα δεχθώ και εγώ ότι καταπατώνται. Δεν είναι καλό να ξέρουν πώς προστατεύονται τα ανθρώπινα δικαιώματα; Σε μία ώρα θα συζητήσουμε στην επιτροπή ένα άλλο νομοσχέδιο που αφορά την εμπορία ανθρώπων. Αυτή η γνώση δεν μπορεί να μεταφερθεί σε μια άλλη χώρα, ώστε να ξέρει πώς προστατεύονται τα ανθρώπινα δικαιώματα εδώ; Ενδεχομένως να πάρουμε και απ’ αυτούς κάτι.
Όσο για την εκτέλεση που είπε ο συνάδελφος της Χρυσής Αυγής – καταδικάσατε τις εκτελέσεις στην Κίνα και είπατε ότι γίνονται πολλές εκτελέσεις- χαίρομαι που αλλάζετε άποψη. Σε πρόσφατη ερώτηση που μου είχε υποβάλει το κόμμα σας απήντησα ότι ναι, δεν θα επανέλθει ποτέ στη χώρα μας η θανατική ποινή για τους λόγους που εξηγούσα εκεί. Αυτό το θέμα να ξεκαθαρίσει. Είναι αξίες ανθρώπινες. Η ζωή είναι το ύψιστο αγαθό. Και απορώ, γιατί λέτε τώρα ότι γίνονται πάρα πολλές εκτελέσεις εκεί. Χαίρομαι για την αλλαγή σας αυτή.","ΧΑΡΑΛΑΜΠΟΣ ΑΘΑΝΑΣΙΟΥ",10
"17841"," Εμείς στο πρόγραμμά μας έχουμε ποινή θανάτου μόνο για τους εμπόρους ναρκωτικών και τους παιδεραστές.","ΓΕΩΡΓΙΟΣ ΓΕΡΜΕΝΗΣ",90
"17842"," Έρχομαι τώρα στο γενικόλογο χαρακτήρα της σύμβασης, όπως είπατε, κυρία Γεροβασίλη. Πράγματι, οι συμβάσεις αυτές είναι γενικόλογες. Δεν μπορεί να ρυθμίζουν λεπτομερειακά το ουσιαστικό ή δικονομικό δίκαιο μιας χώρας. Φανταστείτε σε μία σύμβαση να αναφέρεται όλο το Οικογενειακό Δίκαιο, όλο το Εμπορικό Δίκαιο, όλο το Εργατικό Δίκαιο ή το δίκαιο των εμπορικών συναλλαγών. Τότε δεν κάνουμε τίποτα. Ποιο δίκαιο θα αναφερθεί; Της Ελλάδας ή της Κίνας; 
Δεν είναι αυτή η έννοια των συμβάσεων. Δεν μεταφέρουμε ολόκληρους κώδικες. Διότι εάν τα μεταφέραμε αυτά σε μία σύμβαση, θα έπρεπε αυτή η συμφωνία να είναι τόμοι ολόκληροι. Ήδη μόνο το Αστικό Δίκαιο της χώρας μας απαρτίζεται από πέντε βιβλία. Είναι δηλαδή τεράστιο. Πώς θα μεταφερθεί εδώ; Είναι ανταλλαγή γνώσεων και εμπειριών, για να γνωρίζουμε τι ισχύει σε κάθε χώρα. 
Αυτά ήθελα να πω, κύριε Πρόεδρε. Συνεπώς θα ζητούσα να μη μείνουμε στις αρχικές μας θέσεις και να ψηφιστεί η κύρωση, γιατί είναι μια συνήθης πρακτική αυτό το θέμα των συμβάσεων.","ΧΑΡΑΛΑΜΠΟΣ ΑΘΑΝΑΣΙΟΥ",10
"17843"," Ευχαριστούμε τον κύριο Υπουργό. 
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση Συμφωνίας ανταλλαγών και συνεργασίας μεταξύ του Υπουργείου Δικαιοσύνης της Ελληνικής Δημοκρατίας και του Υπουργείου Δικαιοσύνης της Λαϊκής Δημοκρατίας της Κίνας». 
Ερωτάται το Τμήμα: Γίνεται δεκτό το νομοσχέδιο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17844"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"17845"," Κατά πλειοψηφία.","ΟΛΓΑ ΓΕΡΟΒΑΣΙΛΗ",91
"17846"," Κατά πλειοψηφία.","ΓΕΩΡΓΙΟΣ ΓΕΡΜΕΝΗΣ",90
"17847"," Παρών.","ΣΠΥΡΙΔΩΝ ΧΑΛΒΑΤΖΗΣ",534
"17848"," Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση Συμφωνίας ανταλλαγών και συνεργασίας μεταξύ του Υπουργείου Δικαιοσύνης της Ελληνικής Δημοκρατίας και του Υπουργείου Δικαιοσύνης της Λαϊκής Δημοκρατίας της Κίνας» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 25α)","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17849"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Άμυνας: «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας και του Στρατηγείου της Ανώτατης Συμμαχικής Διοίκησης Μετασχηματισμού σχετικά με τη Λειτουργική Σχέση, που αφορά το Διακλαδικό Κέντρο Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Functional Relationship MOU)».
Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής. Δηλαδή, μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας.
Θέλει κάποιος συνάδελφος να λάβει το λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17850"," Εγώ, κύριε Πρόεδρε.","ΧΡΗΣΤΟΣ ΜΑΝΤΑΣ",299
"17851"," Πριν δώσω το λόγο στον κ. Μαντά, θα ήθελα να ανακοινώσω ότι ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης με επιστολή του ορίζει ως ειδική αγορήτρια τη Βουλευτή κ. Λιάνα Κανέλλη κατά τη συζήτηση για την κύρωση των συμφωνιών του Υπουργείου Εθνικής Άμυνας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17852"," Κύριε Πρόεδρε, κατ’ οικονομίαν και προς διευκόλυνση σηκώνω το χέρι μου όσον αφορά και στις τρεις πρώτες κυρώσεις του Υπουργείου Εθνικής Άμυνας που θα αναγνώσετε, για να σας πω ότι θα χρησιμοποιήσω ένα συμβατικό χρόνο της τάξης των οκτώ λεπτών και θα τοποθετηθώ στη διάρκεια της συζήτησης της τρίτης εξ αυτών και για τις τρεις συνολικά.","ΛΙΑΝΑ ΚΑΝΕΛΛΗ",182
"17853"," Το λόγο έχει ο εισηγητής του ΣΥΡΙΖΑ-Ενωτικού Κοινωνικού Μετώπου κ. Χρήστος Μαντάς για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17854"," Ευχαριστώ, κύριε Πρόεδρε.
Το μνημόνιο κατανόησης, το οποίο συζητάμε, προβλέπει την ίδρυση Διακλαδικού Κέντρου Αριστείας Χημικής, Βιολογικής, Ραδιολογικής και Πυρηνικής Άμυνας με έδρα την Τσεχία. Το κέντρο αυτό θα υποστηρίζει το ΝΑΤΟ σε όλους τους τομείς που σχετίζονται με τη χημική, βιολογική, ραδιολογική και πυρηνική άμυνα και την ανάπτυξη των δογμάτων χημικής, βιολογικής, ραδιολογικής και πυρηνικής άμυνας. 
Κυρίες και κύριοι συνάδελφοι, η πολιτική του ΣΥΡΙΖΑ αποτυπώνεται, όπως γνωρίζετε, στο πρόγραμμά του και αποσκοπεί στην απαγόρευση της εγκατάστασης, της διέλευσης και της παρουσίας κάθε μορφής όπλων μαζικής καταστροφής στην ελληνική χερσαία, θαλάσσια και εναέρια επικράτεια, καθώς και στη σύναψη συμφωνιών με αυτόν το σκοπό με όλα τα κράτη της περιοχής μας. Ανάλογες πρωτοβουλίες θέλουμε να αναλάβει η Ελλάδα και σε διεθνές επίπεδο.
Είναι, λοιπόν, αδιανόητο για εμάς να ψηφίσουμε υπέρ συμφώνου, στο πλαίσιο μιας συμμαχίας που διακινεί και εγκαθιστά τέτοια όπλα και στο στρατηγικό σχεδιασμό της οποίας περιλαμβάνεται η χρήση τους. Βεβαίως, η φιλειρηνική πολιτική και η πολιτική απαγόρευσης όλων των όπλων μαζικής καταστροφής δεν μπορεί να αντικαταστήσει την ανάγκη της προετοιμασίας για την απόκρουση τέτοιων απειλών. Σε ένα σχεδιασμό αυτού του είδους, που θα απέκλειε, όμως, τη χρήση τέτοιων όπλων, θα συμφωνούσαμε. 
Είναι, κατά τη γνώμη μας, ακραία υποκρισία να γίνεται λόγος για χημική, βιολογική, ραδιολογική και πυρηνική άμυνα στο πλαίσιο του ΝΑΤΟ, το οποίο συνιστά τη μεγαλύτερη απειλή για την ειρήνη και τη στιγμή που το ίδιο εγκαθιστά στα κράτη-μέλη του όπλα μαζικής καταστροφής. Άλλωστε, κράτη που υπογράφουν αυτό το σύμφωνο, όπως η Γερμανία και η Βρετανία, κατηγορούνται διεθνώς ότι συμμετέχουν στην παραγωγή και την εμπορία τέτοιων όπλων. 
Με αυτήν τη συμφωνία, που υπογράφηκε επτά χρόνια πριν στο Νόρφολκ των ΗΠΑ, ιδρύεται το Διακλαδικό Κέντρο Αριστείας Χημικής, Βιολογικής, Ραδιολογικής και Πυρηνικής Άμυνας με έδρα την Τσεχική Δημοκρατία. Αποστολή του κέντρου είναι η παροχή συμβουλών σε όλους τους τομείς που σχετίζονται με αυτά τα όπλα, η παροχή ευκαιριών για την ενίσχυση της εκπαίδευσης και της κατάρτισης και η συνεισφορά στις σχετικές διαδικασίες συμπερασμάτων. 
Το κόστος συμμετοχής καθορίζεται με κριτήριο την αναλογία των εθνικών αντιπροσώπων επί του συνόλου του προσωπικού του κέντρου. Το κόστος συμμετοχής ανέρχεται σε τουλάχιστον 70.000 ευρώ ετησίως, ποσό που αναλογεί στην καταβολή επιδόματος αλλοδαπής σε πλωτάρχη του Πολεμικού Ναυτικού που εκπροσωπεί την Ελλάδα στο κέντρο.
Η τοποθέτησή μας, λοιπόν, είναι ότι η χώρα μας δεν πρέπει να κυρώσει αυτήν τη συμφωνία.
Ευχαριστώ πολύ.","ΧΡΗΣΤΟΣ ΜΑΝΤΑΣ",299
"17855"," Κι εμείς ευχαριστούμε τον κ. Μαντά.
Το λόγο έχει ο εκπρόσωπος του Λαϊκού Συνδέσμου-Χρυσή Αυγή κ. Αρτέμιος Ματθαιόπουλος για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17856"," Θα μπορούσα, κύριε Πρόεδρε, να τοποθετηθώ για όλες τις συμβάσεις μαζί, στο τέλος, έχοντας ένα οκτάλεπτο-δεκάλεπτο;","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17857"," Βεβαίως. Το ζήτησε και η κ. Κανέλλη. Θα έχετε και ανοχή στο χρόνο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17858"," Οπότε, να τοποθετηθώ αργότερα;","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17859"," Καλύτερα να τοποθετηθείτε σε όλες μαζί.
Ο κ. Ψαριανός θέλει το λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17860"," Είμαστε υπέρ εμείς. Δεν θα πάρουμε το λόγο.","ΓΡΗΓΟΡΙΟΣ ΨΑΡΙΑΝΟΣ",556
"17861"," Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Άμυνας: «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας αναφορικά με την Ίδρυση, Διοίκηση και Λειτουργία του Διακλαδικού Κέντρου Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Operation MOU)».
Το νομοσχέδιο έχει ψηφιστεί στη Διαρκή Επιτροπή κατά πλειοψηφία. Εισάγεται για συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας. 
Θέλει κάποιος συνάδελφος να λάβει το λόγο;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17862"," Θα ήθελα το λόγο, κύριε Πρόεδρε.","ΧΡΗΣΤΟΣ ΜΑΝΤΑΣ",299
"17863"," Ορίστε, κύριε Μαντά, έχετε το λόγο για πέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17864"," Κυρίες και κύριοι συνάδελφοι, με τη δεύτερη αυτή συμφωνία, η οποία υπογράφηκε κι αυτή την ίδια ακριβώς περίοδο στο Νόρφολκ των Ηνωμένων Πολιτειών, θεσπίζεται η διοικητική υπαγωγή του κέντρου αριστείας στο Στρατηγείο της Ανώτατης Συμμαχικής Διοίκησης Μετασχηματισμού, το οποίο επίσης εδρεύει στο Νόρφολκ.
Ειδικότερα, το κυρούμενο μνημόνιο κατανόησης καθιστά σαφές ότι το κέντρο αριστείας στην Τσεχία δεν αποτελεί τμήμα της δομής του ΝΑΤΟ, αλλά συντονίζεται και αξιολογείται από το Στρατηγείο της Ανώτατης Συμμαχικής Διοίκησης Μετασχηματισμού του ΝΑΤΟ.
Όπως είναι φυσικό, επεξηγείται ότι το κέντρο αριστείας και το στρατηγείο συνεργάζονται στενά, προκειμένου να εξασφαλίζεται ότι το κέντρο ανταποκρίνεται στις νατοϊκές απαιτήσεις. Είναι χαρακτηριστικό ότι το στρατηγείο έχει δικαίωμα χρήσης και διανομής των παραγόμενων στο κέντρο προϊόντων.
Τα κέντρα αριστείας δεν χρηματοδοτούνται από το ίδιο το ΝΑΤΟ. Λαμβάνουν εθνική ή πολυεθνική χρηματική στήριξη. Σε γενικές γραμμές, σκοπός τους είναι, σύμφωνα με την ιστοσελίδα του ΝΑΤΟ, η εκπαίδευση και η επιμόρφωση ηγετών και ειδικών από χώρες του ΝΑΤΟ, η παροχή βοήθειας στην ανάληψη του δόγματος, η προώθηση της λειτουργικότητας και η διεξαγωγή δοκιμών μέσα από τον πειραματισμό. 
Η ίδια ιστοσελίδα αποσαφηνίζει ότι η ιδέα για τη δημιουργία ενός τέτοιου κέντρου ξεκινά από ένα ή περισσότερα μέλη και ολοκληρώνεται αν αξιολογηθεί ως συμφέρουσα για τους νατοϊκούς σκοπούς.
Σήμερα υπάρχουν πολλά κέντρα αριστείας του ΝΑΤΟ. Κατά τη δική μας άποψη, δεν υπάρχει αμφιβολία ότι το συγκεκριμένο κέντρο είναι «τέκνο» του νέου δόγματος του ΝΑΤΟ και του πολέμου κατά της «τρομοκρατίας». Μοναδικό αποτέλεσμα της εφαρμογής του δόγματος αυτού ήταν η βαριά προσβολή της εδαφικής κυριαρχίας κρατών, η καταστρατήγηση ανθρωπίνων δικαιωμάτων, ακόμη και μέσα στις Ηνωμένες Πολιτείες, και οι βαριές πληγές σε ανθρώπους, λαούς και έθνη. 
Κατά τη δική μας γνώμη, είναι πραγματικά ακατανόητο για ποιο λόγο η ελληνική κυβέρνηση αποφάσισε το 2006 να συμμετάσχει σε ένα κέντρο για το ραδιολογικό, βιολογικό, χημικό και πυρηνικό πόλεμο. Η Ελλάδα δεν βρίσκεται σε άμεσο κίνδυνο είτε να χρησιμοποιηθούν σε βάρος της τέτοια όπλα είτε να συμμετάσχει σε αποστολές με πιθανή εμπλοκή τέτοιων όπλων. Ακόμη, όμως, κι αν υπήρχε τέτοια απειλή, στις ελληνικές Ένοπλες Δυνάμεις υπηρετούν αξιόλογοι επιστήμονες, οι οποίοι με συνεργασία των στρατιωτικών νοσοκομείων, των στρατιωτικών σχολών, των ερευνητικών κέντρων των Ενόπλων Δυνάμεων και των λοιπών νοσηλευτικών και εκπαιδευτικών ιδρυμάτων, μπορούν να εγγυηθούν την ασφάλεια του πληθυσμού και του στρατεύματος.
Είναι λοιπόν πλέον καιρός η Ελλάδα να αποσυρθεί από κάθε σύμπτωμα φοβίας και καταπίεσης των λαών, επομένως όχι μόνο δεν πρέπει να υπερψηφιστούν οι φερόμενες προς κύρωση συμφωνίες, αλλά πρέπει να ανακληθεί ο Έλληνας αξιωματικός που συμμετέχει στο κέντρο και να σταματήσει οποιαδήποτε χρηματοδότηση από τον κρατικό προϋπολογισμό.
Κλείνοντας, θα ήθελα να κάνω δύο επισημάνσεις. Είχαμε κατηγορηθεί για τις θέσεις μας από τον εισηγητή της Νέας Δημοκρατίας ότι αντανακλούν έναν εκκωφαντικό εθελοτυφλισμό απέναντι στη διεθνή πραγματικότητα και ότι η ασφάλεια μιας χώρας δεν είναι η αφέλεια αλλά η νηφάλια δύναμη. Με αφορμή τις εξελίξεις στη Συρία και την αμήχανη σχετικά στάση του μπλοκ του πολέμου, θα θέλαμε να μας πει η Κυβέρνηση -η οποία έσπευσε να ταχθεί ακριβώς με αυτό το μπλοκ του πολέμου- τι είναι εθελοτυφλισμός, τι είναι αφέλεια και τι είναι νηφαλιότητα. 
Δεύτερον -και τελειώνω μ’ αυτό, κύριε Πρόεδρε- επειδή αυτές τις ημέρες συζητούνται στη δημόσια σφαίρα τα ζητήματα των αμυντικών βιομηχανιών, θέλουμε να πούμε με σαφήνεια ότι η αμυντική βιομηχανία της χώρας -και οι εργαζόμενοι που στηρίζουν αυτές τις βιομηχανίες- μπορεί να βρει διέξοδο, μπορεί να σταθεί στα πόδια της ξανά. Χαρακτηριστικά θέλω να πω ότι και η «Μεταλλουργική Βιομηχανία Ηπείρου», που είναι σε ένα ακριτικό μέρος, στο Κεφαλόβρυσο, μπορεί και είναι σε θέση πραγματικά να ορθοποδήσει και να προσφέρει στις παραγωγικές δυνατότητες της χώρας.
Σας ευχαριστώ πολύ.","ΧΡΗΣΤΟΣ ΜΑΝΤΑΣ",299
"17865"," Σας ευχαριστούμε, κύριε Μαντά.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Άμυνας: «Κύρωση του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC) και της Τεχνικής Διευθέτησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας σχετικά με την εφαρμογή του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-AMSCC)».
Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας.
Θέλει κάποιος συνάδελφος να λάβει το λόγο; Ο κ. Καραγιαννίδης και η κ. Κανέλλη.
Θα παρακαλούσα τα κόμματα -ιδιαίτερα στις συμβάσεις- να είναι ένας ο εισηγητής, ο ίδιος σε όλες, για να διευκολύνεται η λειτουργία. Έχει δίκιο η κ. Κανέλλη, η οποία έθεσε το θέμα από την αρχή. Το λέω αυτό σαν μία σύσταση του Προεδρείου προς τα κόμματα.
Σας ευχαριστώ.
Το λόγο έχει για πέντε λεπτά ο κ. Καραγιαννίδης.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17866"," Ευχαριστώ, κύριε Πρόεδρε. 
Όπως έχουμε δηλώσει και στην επιτροπή, καταψηφίζουμε την κύρωση. Ο λόγος είναι ότι με αυτόν τον οργανισμό ουσιαστικά στρατιωτικοποιούνται οι θαλάσσιες μεταφορές. Αυτό δεν το λέμε εμείς, αλλά το λέει με τον πιο ξεκάθαρο τρόπο ο κ. Μεϊμαράκης, όταν ως Υπουργός Άμυνας τότε, στην πρώτη συνεδρίαση της κοινοβουλευτικής επιτροπής, ξεκαθάρισε το σκοπό αυτού του οργανισμού λέγοντας: «Σκοπός αυτού του οργανισμού είναι η σχεδίαση, ο συντονισμός των στρατηγικών μεταφορών και η ταχεία ανάπτυξη στρατιωτικών δυνάμεων του ΝΑΤΟ και της Ευρωπαϊκής Ένωσης.».
Με αυτήν τη λογική, λοιπόν, εμείς δεν συμφωνούμε και δεν θέλουμε η Ελλάδα να συμμετέχει –πόσω μάλλον να έχει συντονιστικό ρόλο- στη μεταφορά και την ανάπτυξη στρατιωτικών δυνάμεων όπου γης. 
Διαφωνούμε με τη θέση που είχε διατυπωθεί τότε και επαναλαμβάνεται μονότονα μέχρι σήμερα, ότι τέτοιες δραστηριότητες συμβάλλουν στη δημιουργία ομαλών συνθηκών διαβίωσης και σε χώρες που έχουν δοκιμαστεί από συγκρούσεις και ότι δήθεν είναι προς όφελος της χώρας μας.
Αντίθετα, έχει αποδειχθεί παντού όπου υπήρξαν στρατιωτικές επεμβάσεις, είτε του ΝΑΤΟ είτε της Ευρωπαϊκής Ένωσης, ότι αυξήθηκε η δυστυχία, προκλήθηκαν κύματα προσφύγων, αυξήθηκε η ανασφάλεια. Άρα η συμμετοχή της Ελλάδας δεν εξυπηρετεί κανένα όφελος προς την ίδια τη χώρα.
Στις τυχοδιωκτικές επιθετικές ενέργειες εναντίον του λαού της Συρίας το ΠΟΣΚΕΣΘΑΜ θα κληθεί να παίξει σημαντικό ρόλο εάν αυτές γίνουν και, πολύ περισσότερο, εάν αυτές επεκταθούν. Με τη συγκεκριμένη συμφωνία η Πορτογαλία αποκτά πρόσβαση στις υπηρεσίες αυτού του οργανισμού. 
Είναι πολύ δύσκολο να συμφωνήσει κανείς με την πανηγυρική δήλωση της αιτιολογικής έκθεσης: «Η συμφωνία κρίνεται επωφελής για την Ελλάδα, η οποία προωθεί τα συμφέροντα της ελληνικής εμπορικής ναυτιλίας.». Αν σκεφτεί κανείς ότι ο οργανισμός μεσολαβεί στην κατάρτιση συμβάσεων μεταφοράς στρατιωτικού εξοπλισμού κατά τη διάρκεια νατοϊκών και πολεμικών επιχειρήσεων που καταλήγουν σε εκατόμβες νεκρών και τραυματιών, τότε καθίσταται σαφές ότι πρόκειται για πολεμική μηχανή και όχι για αναπτυξιακό εργαλείο. 
Μάλλον πρέπει να βρούμε άλλους τρόπους για να αναπτύξουμε την εμπορική ναυτιλία και ίσως η περισσότερη εγκράτεια στη συμβολή πολεμικών αποστολών στην εγχώρια οικονομία θα βοηθούσε στη ρεαλιστικότερη αντίληψη των τεκταινομένων. 
Βέβαια, υπάρχουν κάποια προβλήματα στην αιτιολογική έκθεση, με το σημαντικότερο να είναι αυτό που βρίσκεται στην παράγραφο της ενότητας Γ΄ όπου στο Παράρτημα «Η» αναφέρονται τα εξής: «Τα αποτελέσματα των διαγωνισμών για την εξεύρεση μέσων δεν θα υπόκεινται σε έλεγχο του Ελεγκτικού Συνεδρίου ή άλλου εθνικού φορέα, καθόσον οι προμήθειες των μέσων, οι οποίες γίνονται στο πλαίσιο των υπ’ όψιν μνημονίων συνεργασίας δεν θα χρηματοδοτούνται από εθνικούς πόρους». 
Το Παράρτημα «Η» σε κανένα σημείο δεν αναφέρεται σε υποχρεωτική διεξαγωγή διαγωνισμών. Αντίθετα, ορίζει τη διαδικασία επείγοντος ως μια διαδικασία μίσθωσης, κατά την οποία το διαθέσιμο χρονικό πλαίσιο δεν επιτρέπει τη διεξαγωγή ανοιχτού διαγωνισμού. Αυτή η διαδικασία επείγοντος αποτελεί -σύμφωνα και με το Παράρτημα «Γ»- υποχρεωτικό τμήμα της αίτησης για μέσο μεταφοράς που υποβάλλει το κάθε ενδιαφερόμενο κράτος-μέλος. Σε απλά ελληνικά, ο οργανισμός ασχολείται μόνο με κατεπείγοντα ναυλοσύμφωνα, τα οποία το ίδιο αλλά και το μνημόνιο που φέρνετε προς κύρωση θεωρούν ότι δεν υπόκεινται σε διαγωνιστικές διαδικασίες. Προς τι, λοιπόν, τότε η παραπειστική αναφορά σε διεξαγωγή διαγωνισμών στην αιτιολογική έκθεση; Τι ισχύει τελικά; Θα έχουμε ή δεν θα έχουμε διαγωνισμούς; Γιατί η αιτιολογική έκθεση αναφέρει παραπειστικά και αυτό.
Όσο για την παράκαμψη του Ελεγκτικού Συνεδρίου από διαδικασίες μίσθωσης που διενεργεί το ελληνικό δημόσιο, έστω και για λογαριασμό τρίτων, είναι αυτονόητο ότι δεν βοηθούν ούτε τη διαφάνεια ούτε τη νομιμότητα των συμβάσεων αυτών. 
Ας δούμε μερικά ακόμα ζητήματα. Μέσα σε ένα έντυπο που είχε μοιρασθεί τον Μάιο του 2011 λέει το ΠΟΣΚΕΣΘΑΜ ότι: «Το AMSCC υπάγεται στο Γενικό Επιτελείο Εθνικής Άμυνας και λειτουργεί υπό την αιγίδα του Υπουργείου Εθνικής Άμυνας με την παράλληλη υποστήριξη του Ναυτικού Επιμελητηρίου και της Ένωσης Ελλήνων Εφοπλιστών.». 
Ποιος είναι ο ρόλος των εφοπλιστών στο Υπουργείο Εθνικής Άμυνας; Τι ακριβώς θα κάνουν οι εφοπλιστές σε σχέση με τη συνεργασία για το Υπουργείο Εθνικής Άμυνας; Με ποια κριτήρια επιλέγησαν πλοία και εταιρείες; Γιατί δεν γίνεται διαγωνισμός για την κατάργηση της συμφωνίας-πλαίσιο για την επιλογή τους; Σε ποια διαδικασία του Ελληνικού ή Κοινοτικού Δικαίου προβλέπεται κάτι τέτοιο; Προσκομίζουν οι ναυτιλιακές εταιρείες εγγυητικές επιστολές για να δώσουν αυτά τα πλοία; Είναι φερέγγυες, ώστε να αποζημιώσουν τυχόν δικαιούμενους αποζημίωσης; Είναι ερωτήματα που περιμένουνε να απαντήσετε. 
Και να κλείσω με κάτι που έχει να κάνει με την επικαιρότητα. Τον Ιούνιο του 2010 η διοίκηση της ΕΛΒΟ επανήλθε στο ελληνικό δημόσιο. Ο κ. Μυτιληναίος απλά σηκώθηκε και έφυγε χωρίς κανένας ποτέ να ασχοληθεί όχι με το γεγονός ότι παρέδωσε την εταιρεία με αρνητικά ίδια κεφάλαια, αλλά και με τα προβλήματα που δημιουργήθηκαν από την πλημμελή εκπλήρωση συμβάσεων που είχαν αναληφθεί κατά το χρονικό διάστημα που είχε το μάνατζμεντ.
Δεν υπάρχουν διαθέσιμα στοιχεία από τα οποία να προκύπτει καταλογισμός στον Όμιλο του κ. Μυτιληναίου. Μία απάντηση και σε αυτό θα ήταν ευχάριστη.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"17867"," Συνεχίζουμε και ολοκληρώνουμε με τις τρεις κυρώσεις συμβάσεων.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17868"," Κύριε Πρόεδρε…","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17869"," Και εσείς για όλες δεν θέλετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17870"," Για όλες.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17871"," Και εσείς στο τέλος δεν θέλετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17872"," Γι’ αυτές τις τρεις, κύριε Πρόεδρε, και μετά τις άλλες τρεις, δεν γίνεται όλες μαζί!","ΛΙΑΝΑ ΚΑΝΕΛΛΗ",182
"17873"," Γίνεται. Αλλά, εν πάση περιπτώσει, τι θέλετε; Για τις τρεις θα μιλήσετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17874"," Τρεις και τρεις συνεννοηθήκαμε.","ΛΙΑΝΑ ΚΑΝΕΛΛΗ",182
"17875"," Ωραία.
Το λόγο έχει ο κ. Ματθαιόπουλος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17876"," Κύριε Πρόεδρε, μπορώ να τοποθετηθώ για όλες μαζί, η τοποθέτησή μου είναι κοινή. Ούτως ή άλλως, οι συμβάσεις μεταξύ τους δεν έχουν καμμία ουσιαστική διαφορά.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17877"," Ωραία.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17878"," Θέλετε να συνεχίσω τώρα ή να περιμένω την τοποθέτηση του κυρίου Υπουργού;","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17879"," Όχι, όχι.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17880"," Εντάξει.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17881"," Το λόγο έχει η κ. Κανέλλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"17882"," Δεν είναι συναφείς οι κυρώσεις. Δηλαδή το Κατάρ με την Ουκρανία δεν κολλάνε, γι’ αυτό είπαμε τρεις. Οι δύο είναι συναφείς. Η άλλη είναι και κατ’ αυτήν την έννοια συναφής. Δεν μιλάω για την πολιτική συνάφεια, μιλάω για τη συμβασιακή συνάφεια.
Έχουμε μία για το κέντρο αριστείας, ραδιολογικά όπλα και χίλια δύο άλλα πράγματα.
Η δεύτερη είναι παρακολούθημα, είναι στην πραγματικότητα εφαρμοστική και διασυνδετική της πρώτης –ρητά αναφέρεται στις εκθέσεις, δεν είναι ανάγκη να το επαναλάβω εγώ- με τις ανάγκες του ΝΑΤΟ και της Ευρωπαϊκής Ένωσης.
Θα σταθώ, λοιπόν, πρώτα απ’ όλα, σε αυτές τις δύο θυμίζοντας το εξής. Ακούστε τώρα. Μας φέρνετε δύο συμβάσεις. Δεν θα μιλήσω για το χρόνο, τα είπαν οι προλαλήσαντες συνάδελφοι και ο σύντροφος Χαλβατζής. Πάμε στην ουσία. Είμαστε σήμερα στις 11 Σεπτεμβρίου 2013. Πριν από δώδεκα χρόνια το παιδί μου, όπως και όλα τα παιδιά των Ελλήνων πήγαιναν στην Α΄ δημοτικού και όταν γύρισαν σπίτια τους –στην Α΄ δημοτικού- δεν μιλούσαν για την εμπειρία τους στο σχολείο, αλλά μιλούσαν για τους Δίδυμους Πύργους και μέχρι το βράδυ είχαν μάθει και την Αλ Κάιντα. Μετά είχαν μάθει τι σημαίνει «πιλότος αεροπλάνου» και πώς πέφτει. Μετά μάθαμε πώς αντιδρούν οι πολιτικοί, βιβλία συλλυπητηρίων, συζητήσεις, κουβέντες. Μετά ήρθαν τα σενάρια συνωμοσίας. 
Δώδεκα χρόνια μετά, με χθες καταργημένο το λύκειο, το γυμνάσιο, διαλυμένο το σχολείο που περάσανε σε αυτά τα δώδεκα χρόνια, τα παιδιά θα πάνε –όσα μπήκαν και όσα δεν μπήκαν, καμμία σημασία δεν έχει- στην επόμενη βαθμίδα της ζωής τους στα δεκαοκτώ με την απειλή και το κουδούνι ότι τα τότε θύματα θα επιτεθούν τώρα στο πλευρό της Αλ Κάιντα, για να προστατέψουν τους πληθυσμούς από τα χημικά όπλα.
Τώρα βρήκατε να τη φέρετε αυτήν τη σύμβαση; Είναι βρυκολακιαστική και στην προσέγγισή της. Ρητά αναφέρει μέσα τι σκοπούς θα εξυπηρετεί. Και οι δύο συμβάσεις για τα ραδιολογικά χωρίζουν την τεχνογνωσία πρώτα απ’ όλα περί ραδιολογικού, χημικού και άλλων υλικών τε και πολέμων με αποκαλυφθείσα -πολύ πρόσφατα, την προηγούμενη εβδομάδα- την Αγγλία, τη Μεγάλη Βρετανία -που φέρνει αντιρρήσεις, που έχει προβλήματα πολιτικά, στηρίζει, δεν στηρίζει- να έχει πουλήσει χημικά στη Συρία. Οι μεγάλες χώρες που έχουν και τα βέτο στα Συμβούλια Ασφαλείας, που έχουν την πρωτοκαθεδρία στο να βγάζουν χρήματα από τον πόλεμο, όπως συμβαίνει πάντοτε με τις μεγάλες δυνάμεις, είναι αυτές που είναι οι παραγωγοί και μετά είναι και οι ελεγκτές. Ελεγκτές και ελεγχόμενοι! 
Και μετά μου μιλάτε για Ευρωπαϊκό Δίκαιο, για πολιτικό πολιτισμό και διάφορα άλλα τέτοια. Ποιον πολιτικό πολιτισμό; Πωλητές, αγοραστές, καταναλωτές οι μεγάλες ιμπεριαλιστικές δυνάμεις. Τεχνογνωσία πουλάνε. Ξέρετε γιατί θα έπρεπε κανένας να πει όχι από τσίπα, στοιχειωδώς; Εδώ πληρώνουμε κιόλας να μας μαθαίνουν. Κατέχουν την τεχνογνωσία και μας τη μαθαίνουν.
Ξέρετε πόσα τσιτάτα μπορώ να κατεβάσω τότε; Να αρχίσω να λέω τι είπε ο Οπενχάιμερ, τι είπε ο ένας, τι είπε ο άλλος, πώς θα γίνει ο Γ΄ Παγκόσμιος Πόλεμος και αν θα γίνει με πέτρες και αν θα γίνει με εκείνο και πού πήγε, να θυμηθώ και τη μαντάμ Κιουρί. Είναι πολύ εύκολο αυτό για να το κάνει κανένας. 
Την πραγματικότητα να τη δούμε; Να δούμε την πραγματικότητα: Λεφτά βγάζουν και χρησιμοποιούν τα χημικά, ραδιολογικά όπλα και την τεχνογνωσία business as usual, μετάφραση «λεφτά όπως πάντα», εμπόριο, δηλαδή καπιταλισμός στο ιμπεριαλιστικό του στάδιο μία χαρά. «Θα γκρεμίσουμε, θα ισοπεδώσουμε, θα ξαναχτίσουμε»!
Τρία κομμάτια η Λιβύη, δεν ξαναχτίστηκε τίποτα. Δύο κομμάτια το Σουδάν, δεν ξαναχτίστηκε τίποτα. Μία άνοιξη που μαράθηκε και κάποιοι έβγαλαν λεφτά. Το αντίστοιχο με αυτό έρχεται να σας το πει σήμερα το Χρηματιστήριο, το διεθνές, αυτό που παρακολουθείτε όλοι, αυτόν το θείο Dow Jones –πώς τον λένε- και διάφορα άλλα τέτοια, γιατί έχει κάτι Dow Jones, κάτι κινέζικα, κάτι γιαπωνέζικα. Με αυτά ζείτε.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Να σας πω, λοιπόν, κάτι από κει; Να σας πω την πληροφορία που σας ενδιαφέρει, όταν μιλάτε για ραδιολογικά και για τεχνογνωσίες, για να δικαιολογήσω το business as usual; Θα σας το πω με δύο λέξεις. Η εταιρεία που φτιάχνει τα Tomahawk, με τα οποία απειλείται αυτήν τη στιγμή φόκο σε ολόκληρο τον κόσμο, πριν από την αναγγελία είχε τριάντα τρία δολάρια η μετοχή της. Μετά την αναγγελία, η μετοχή της πήγε «στην ψύχρα» εβδομήντα επτά δολάρια. Γι’ αυτό έκαναν πίσω. Δεν είναι ανάγκη να πέσουν τώρα, πρέπει να κάνουμε και μια αναβολή. Μια χαρά. Δεν πειράζει! 
Ας το πάμε στο διπλωματικό επίπεδο. Ό,τι φράγκα ήταν να βγούνε, βγήκαν σε μια νύχτα στο Χρηματιστήριο από τους κατασκευαστές και εμπόρους. Πάμε να βάλουμε τώρα και τα ραδιολογικά και τα χημικά σε αυτό το επίπεδο. Αυτή είναι η συμφωνία. Οι χώρες οι ενδιαφερόμενες, ψωμί -ψωμάκι για τις εταιρειούλες τους είναι. 
Θα αναφερθώ τώρα στην τρίτη συμφωνία. Έχουμε καταψηφίσει αντίστοιχη με την Ιταλία. Τώρα, ένα παιδί σε αυτά τα δώδεκα χρόνια, ένας Έλληνας, ένας Σύρος, ένας Κινέζος, ένας από τη Λαπωνία, ένας πολίτης του κόσμου έχει καταλάβει τι συμβαίνει. Ξαφνικά ανακαλύψαμε τους πειρατές. Οι πειρατές ήταν στο «χο, χο, χο, τι ρούμι είναι αυτό», τραγούδαγαν παιδικά τραγουδάκια. 
Σήμερα οι πειρατές ποιοι είναι; Έχουμε προσωπικό που μπαίνει στα πλοία να φυλάει το εφοπλιστικό κεφάλαιο, έχουμε στρατηγικές επενδύσεις και στρατηγικούς επενδυτές. Το εφοπλιστικό κεφάλαιο, το οποίο είναι αφορολόγητο απανταχού της γης και κυρίως στην Ελλάδα, όταν έχει κεσάτια, παρεμβαίνει υπέρ εθνικών σκοπών. Μεταφέρει όπλα -με το αζημίωτο- και τακτοποιεί στρατηγικά συμφέροντα. Οι Έλληνες ναυτικοί, οι ναυτεργάτες, οι απλήρωτοι, οι υποβαθμισμένοι –για να μην πάω στα καμποτάζ, μην πάω στα χίλια δυο άλλα πράγματα και ξαναγυρίσω το ρολόι του χρόνου πίσω- τι έχουν γίνει; Απειλούμενοι από τους Σομαλούς πειρατές. Ξαφνικά έχουμε Σομαλούς πειρατές. Ως γνωστόν, η Σομαλία έχει παράδοση πειρατική αντίστοιχη, ξέρω εγώ, με την ανταρσία του «Μπάουντι». 
Μα, τι είναι αυτά που λέμε; «Άλλαξαν οι θαλάσσιοι δρόμοι, πρέπει να τους υπερασπιστούν». Αυτήν τη στιγμή μεγαλύτερο κόστος θα είχε -άνευ οποιασδήποτε άλλης μορφής όπλου- το κλείσιμο της διώρυγας του Σουέζ. Γι’ αυτά μιλάμε τώρα. Αυτά τα κέντρα και οι θαλάσσιες μεταφορές είναι δωράκι στο εφοπλιστικό κεφάλαιο, όποτε έχει τη δυσκολία. Δωράκι είναι. Δεν είναι ούτε φιλανθρωπία ούτε στρατηγική ούτε τίποτα. Ποιοι θα μεταφέρουν τα τανκς, πώς θα τα χρησιμοποιήσουν κ.λπ..
Τα ίδια προέβλεπε και το ελληνικό δίκαιον περί την χρήσιν της Ολυμπιακής ως μεταφορικής σε ώρα πολέμου. Και η στρατηγική επιτασσόταν και ανήκε στο δημόσιο. Τώρα θα τη βγάλετε στον πλειστηριασμό. Κάποια στιγμή θα τη βγάλετε στον πλειστηριασμό τη διαδικασία, γιατί θα είναι και ο ανταγωνισμός: ποιος είναι πιο πατριώτης από τους δύο; Ποιος θα δώσει πιο πολλά μεταγωγικά; Και μετά θα εισπράττει. Πάνω στις μεγάλες κρίσεις και πάνω στους πολέμους το μεγάλο κεφάλαιο βγάζει λεφτά. Το γεγονός ότι νομιμοποιούνται με την πολιτική σας, με τη στήριξή σας, με διάφορες συμβάσεις, οι οποίες μάλιστα εμφανίζονται μονίμως με ένα σχήμα πρωθύστερο εδώ μέσα, εμάς δεν μας δίνει το άλλοθι. 
Η 11η Σεπτεμβρίου είναι μέρα περισυλλογής και μέρα παιδείας. Για την ελληνική τουλάχιστον επικράτεια είναι μέρα παιδείας. Άρα, είναι μέρα να καταλαβαίνουμε πίσω από τα γράμματα, πίσω από τα συμφέροντα, πίσω από μεγάλες κουβέντες περί επιμόρφωσης των Ενόπλων Δυνάμεων. Φτυσμένες τις έχετε τις Ένοπλες Δυνάμεις. Υπηρέτες είναι ούτως ή άλλως. Ποιανού; Του λαού; Όχι. Μα δεν είναι του λαού. Όργανο είναι οι Ένοπλες Δυνάμεις από την ώρα που είναι ενταγμένες στο ΝΑΤΟ. Είδαμε και πώς εξελίχθηκε και η κοινή ευρωπαϊκή πολιτική και στρατηγική. Εννοώ ότι τις έχετε φτυσμένες στο επίπεδο των μελών τους, των ανθρώπων τους. Βρίσκετε κάτι τελετές, μέρες που έχουν πέσει κάποιοι σε ώρα καθήκοντος για να πείτε μεγάλες κουβέντες ηθικές. 
Ξέρετε κάτι; Ένοπλες Δυνάμεις σε αυτόν τον τόπο όπου η αμοιβή είναι άδεια περιπτέρου; Χρόνια περιμένουμε. Δεκαετίες, για αποκατάσταση, αναγνωρίσεις και χίλια δυο άλλα πράγματα. Αμυντική βιομηχανία κλεισμένη. Αποθήκη την είχατε κάνει την «ΠΥΡΚΑΛ», αποθήκη συμφερόντων.","ΛΙΑΝΑ ΚΑΝΕΛΛΗ",182
"17883"," Κυρία Κανέλλη, ολοκληρώνετε όμως.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17884"," Σας παρακαλώ, κυρία Πρόεδρε, δεν ήσασταν παρούσα. Εδώ μιλάμε για τρεις συμβάσεις και δεν είναι πεντάλεπτο. Με συγχωρείτε πάρα πολύ, είχα ζητήσει έναν εύλογο χρόνο. Δεν ζητάω δεκαπέντε λεπτά. Σας διαβεβαιώ θα έχω τελειώσει πριν από το δεκάλεπτο.
Κατ’ αυτήν την έννοια, λοιπόν, αυτές τις συμβάσεις, όταν τις φέρνετε εδώ, φροντίστε να τις εκλαϊκεύετε. Έχουμε τοποθετηθεί αναλυτικά στην επιτροπή. 
Αν έχει νόημα εδώ, είναι για να καταλαβαίνει και ο κόσμος, που ακούει για μία σύμβαση για τα ραδιολογικά όπλα με τις χώρες τάδε, τάδε και τάδε. Κάθεται σπίτι του, το ακούει, το μαθαίνει και λέει: «Κακό είναι; Δεν είναι κακό πράγμα. Θα ξεστραβωθούν οι Ένοπλες Δυνάμεις». Ποιες Ένοπλες Δυνάμεις; Πώς και με τι; 
Η αναβάθμιση δεν επιχειρείται -και το λέω για να συνδέσω και πράγματα με την παιδεία- με την υποχρεωτική ακαδημαϊκή, ακόμα και στις ανώτατες σχολές, αυτές που βρίσκονται μέσα στην «τύφλα». 
Μια και λέμε τώρα για Ένοπλες Δυνάμεις και για Υπουργείο Εθνικής Άμυνας, προσέξτε λιγάκι τώρα: Έχετε ορίσει να υπάγεται στο διοικητή το ακαδημαϊκό προσωπικό των ανωτάτων σχολών των Ενόπλων Δυνάμεων; Και βάζει την σφραγίδα του; Αυτός που διορίζεται για ένα, ενάμισι ή δύο χρόνια και μετά αποστρατεύεται και πηγαίνει κάποιος άλλος, χωρίς ακαδημαϊκή επάρκεια; Δηλαδή, το ακαδημαϊκό προσωπικό των ανωτάτων σχολών των Ενόπλων Δυνάμεων που θέλετε να τις αναβαθμίσετε θα εξαρτιέται από μία υπογραφή; Ανάστατο είναι αυτήν τη στιγμή το σώμα των αξιωματικών. Διότι αν θέλετε να πάμε στην ουσία, να πάμε στην ουσία, να τη χτυπάμε, να την κουβεντιάζουμε. 
Αυτά δεν είναι εύκολα πράγματα, είναι η άμυνα του τόπου, είναι οι θαλάσσιες μεταφορές του τόπου. Ακούμε μεγαλοστομίες όπως ότι «η Ελλάδα είναι θαλασσινή χώρα», αλλά πώς υπερασπίζεται την επικράτειά της; Με το διορισμό σεκιουριτάδων στα πλοία -εξόδοις ελληνικού λαού, όπως συμβαίνει- του εφοπλιστικού κεφαλαίου, για να μπορεί να διαφεντεύει σύμπασα την ανθρωπότητα; 
Τι να πούμε για τους εφοπλιστές, δηλαδή; Οκτακόσια τάνκερ το χρόνο παράγουν. Παραγγέλνουν δύο, τρεις χιλιάδες τάνκερ. Είδατε κανένα από αυτά να φτιάχνεται εδώ, στη «θαλασσινή χώρα»; Φτιάχτηκε κανένα εδώ; Έβγαλε κανένας μεροκάματο εδώ, στη χώρα που μπαρκάριζε, στη χώρα που πουλάει τα παλιά αναγνωστικά, για να θυμηθούμε το ρο και το άλφα και το βήτα και το γάμα και την έννοια «Ελλάς»; Τίποτα από αυτά δεν είναι πραγματικότητα. 
Αυτές οι συμφωνίες είναι συμφωνίες στρατιωτικής, οικονομικής διπλωματίας. Είναι επενδυτικές. Ο ελληνικός λαός δεν έχει να ωφεληθεί τίποτα. Ούτε θα τον σώσουν από τα ραδιολογικά και χημικά όπλα ούτε θα τον σώσουν επειδή θα κινούνται τα ελληνικά καράβια και θα διασχίζουν τις θάλασσες, τα οποία δεν έχουν καν την ελληνική σημαία, αλλά έχουν πάντα την σημαία ευκαιρίας. Διότι και να την έχουν τη σημαία και να την μετρήσετε για το τονάζ, φαί δεν πρόκειται να φέρουν στον ελληνικό λαό. 
Μην ερχόμαστε, όμως, εδώ και τους λέμε ότι όλα αυτά είναι «για την πατρίδα, για τα συμφέροντα, για τη σημαία, για εσάς τους ίδιους». Τίποτα απ’ αυτά δεν είναι. Είναι γι’ αυτούς τους λίγους που βγάζουν από τη μύγα ξίγκι και μετράνε τις μετοχές τους με τον αριθμό των νεκρών. Είναι τιμολόγια αίματος και ανήθικα στο βάθος της παιδείας. Είναι με την εκπαιδευτική έννοια ανήθικα, γιατί εμπορεύονται ακόμα και την ανθρώπινη γνώση για να πλουτίζουν οι ελάχιστοι. Αυτές είναι οι συμφωνίες που έρχονται εδώ. 
Δεν έχει τίποτα προσωπικό αυτό που σας λέω. Είναι παγία πολιτική και κατ’ αυτήν την έννοια είναι παγία και η άρνηση του Κομμουνιστικού Κόμματος Ελλάδος. 
Καταψηφίζουμε και τις τρεις συμφωνίες.","ΛΙΑΝΑ ΚΑΝΕΛΛΗ",182
"17885"," Ευχαριστούμε, κυρία Κανέλλη. 
Μόνη συζήτηση επί της αρχής, των άρθρων και του συνόλου των σχεδίων νόμων του Υπουργείου Εθνικής Άμυνας: 
1. «Κύρωση της Συμφωνίας της Κυβέρνησης της Ελληνικής Δημοκρατίας με το Υπουργικό Συμβούλιο της Ουκρανίας για την Αμοιβαία Προστασία Διαβαθμισμένων Πληροφοριών περί Άμυνας».
2. «Κύρωση του Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και των Σουηδικών Ενόπλων Δυνάμεων, με εξουσιοδότηση της Κυβερνήσεως της Σουηδίας σχετικά με την καθιέρωση διμερών συσκέψεων».
3. «Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ».
Τα νομοσχέδια αυτά ψηφίστηκαν στη Διαρκή Επιτροπή κατά πλειοψηφία. Εισάγονται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί των κυρώσεων αυτών των συμφωνιών. 
Υπάρχει κάποιος συνάδελφος που θέλει να λάβει το λόγο για να αντιπεί;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17886"," Μάλιστα.","ΑΙΚΑΤΕΡΙΝΗ ΙΓΓΛΕΖΗ",166
"17887"," Κυρία Ιγγλέζη, έχετε το λόγο. 
Επειδή οι συμφωνίες είναι τρεις, προφανώς θα είναι περισσότερος και ο χρόνος της τοποθέτησής σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17888"," Ευχαριστώ, κυρία Πρόεδρε. 
Κύριε Υπουργέ, κυρίες και κύριοι Βουλευτές, άλλες τρεις συμφωνίες του Υπουργείου Εθνικής Άμυνας από αυτές που βρίσκονται χρόνια στα συρτάρια του καλούμαστε να κυρώσουμε σήμερα. 
Η πρώτη κύρωση αφορά τη συμφωνία Ελλάδας-Ουκρανίας για την αμοιβαία προστασία διαβαθμισμένων πληροφοριών που σχετίζονται με την άμυνα. Η σύναψη συμβάσεων αμοιβαίας προστασίας και ανταλλαγής διαβαθμισμένων πληροφοριών αποτελεί αναπόσπαστο τμήμα των συμβάσεων στρατιωτικής συνεργασίας. 
Δεδομένου ότι οι πληροφορίες που αφορούν τις Ένοπλες Δυνάμεις χαρακτηρίζονται από τα εθνικά δίκαια ως διαβαθμισμένες και μη αποκαλύψιμες, η κατάρτιση τέτοιων συμβάσεων επιτρέπει στις εθνικές αρχές να ανταλλάσσουν τεχνικά κυρίως δεδομένα, τα οποία διαφορετικά δεν θα μπορούσαν να δημοσιοποιηθούν.
Στην περίπτωση των κρατών του Συμφώνου της Βαρσοβίας η κατάρτιση των συμβάσεων αυτών έχει μια ιδιαίτερη αιτία. Η στρατιωτική τεχνολογία κρατών όπως η Ουκρανία δεν ήταν πάντοτε συμβατή με την αντίστοιχη των νατοϊκών στρατών. Η ανταλλαγή απόρρητων τεχνικών δεδομένων κατέστη απαραίτητη για τις τροποποιήσεις του υλικού που θα εξασφάλιζαν τη διαλειτουργικότητα των οπλικών συστημάτων. Η Ουκρανία έχει ήδη υπογράψει τέτοιες συμφωνίες με τις Ηνωμένες Πολιτείες και την Ευρωπαϊκή Ένωση, οι οποίες διευκόλυναν τη συμμετοχή των ουκρανικών Ενόπλων Δυνάμεων στις νατοϊκές αποστολές των τελευταίων ετών. 
Η συμφωνία πάσχει από νομική αοριστία, όπως άλλωστε όλες οι παρόμοιες που έχουν υπογραφεί μέχρι σήμερα. Δεν παρέχονται ενιαία και εναρμονισμένα κριτήρια χαρακτηρισμού μιας πληροφορίας ως διαβαθμισμένης. Ο χαρακτηρισμός αυτός εναπόκειται στην αποκλειστική διακριτική ευχέρεια του κάθε κράτους. 
Επίσης, δεν παρέχεται κανένα συγκεκριμένο σύστημα αξιολόγησης της ικανότητας των συμβαλλομένων μερών να προστατεύουν ουσιαστικά τις διαβαθμισμένες πληροφορίες. Κατόπιν αυτών είναι σαφές ότι από την αιτιολογική έκθεση απουσιάζει οποιαδήποτε επεξήγηση για την αναγκαιότητα, σκοπιμότητα της συμφωνίας αυτής. Αν εξαιρέσει κανείς τη σύντομη δημοσιότητα και μερικές δεκάδες φωτογραφίες των Υπουργών που την υπέγραψαν, δεν μπορεί να γίνει κατανοητό γιατί η Ελλάδα πρέπει να μπορεί να αποκαλύπτει διαβαθμισμένες πληροφορίες στην Ουκρανία ούτε φυσικά το αντίστροφο. Με τη συγκεκριμένη χώρα δεν διατηρούμε βιομηχανική συνεργασία στον τομέα της άμυνας και λόγω της γεωγραφικής απόστασης είναι απίθανο οι Ένοπλες Δυνάμεις να αναλάβουν κοινές επιχειρήσεις. Μοναδική εύλογη αιτία είναι η διευκόλυνση ανάληψης νατοϊκών επιχειρήσεων στο πλαίσιο του νέου δόγματος του ΝΑΤΟ και της πατερναλιστικής προσέγγισης των Ηνωμένων Πολιτειών στις πρώην Σοβιετικές Δημοκρατίες. Τίποτε, όμως, απ’ αυτά δεν εξηγεί ποια είναι η εθνική ωφέλεια από τη συμφωνία αυτή. 
Ο ΣΥΡΙΖΑ, λοιπόν, καταψηφίζει την κύρωση αυτής της συμφωνίας, γιατί δεν προκύπτει απ’ αυτήν κανένα όφελος του ελληνικού ή του ουκρανικού λαού, παρά μόνο εξυπηρέτηση των νατοϊκών πολεμικών σχεδιασμών. 
Η δεύτερη κύρωση αφορά τις διμερείς συσκέψεις Ελλάδας-Σουηδίας. Η Σουηδία είναι από τα λίγα ουδέτερα κράτη της Ευρωπαϊκής Ένωσης και έτσι η καθιέρωση των διμερών συσκέψεων μεταξύ των Ενόπλων Δυνάμεων Ελλάδας και Σουηδίας θα μπορούσε να θεωρηθεί και αυτή στρατιωτικά ουδέτερη, πιθανώς και επωφελής για τις ελληνικές Ένοπλες Δυνάμεις. 
Ωστόσο, ιδίως από το 2007 και μετά, η Σουηδία έχει αυξήσει τη στρατιωτική της συνεργασία με τις Ηνωμένες Πολιτείες και συμμετέχει, όπως και η Ελλάδα, στον Ευρωπαϊκό Οργανισμό Άμυνας, ο οποίος στο πλαίσιο των ευρωπαϊκών συνθηκών συντονίζει την εξοπλιστική πολιτική στην Ένωση και επιβλέπει την τήρηση της υποχρέωσης των κρατών-μελών να αυξάνουν διαρκώς τη στρατιωτική τους ικανότητα, δηλαδή να εξοπλίζονται. 
Η Σουηδία συμμετέχει ακόμη, όπως και η Ελλάδα, στην Επιτροπή Πολιτικής και Ασφάλειας της Ευρωπαϊκής Ένωσης, η οποία συντονίζει τη στρατιωτική πολιτική της Ένωσης και τη συνεργασία για την ειρήνη στο πλαίσιο της οποίας λίγα κράτη συνεργάζονται με το ΝΑΤΟ. Με άλλα λόγια, η περιλάλητη σουηδική ουδετερότητα έχει περιοριστεί εξαιρετικά τα τελευταία χρόνια. 
Με το μνημόνιο αμοιβαίας κατανόησης που έρχεται προς κύρωση και το οποίο υπογράφηκε το 2006 -δηλαδή πριν επτά χρόνια- ανάμεσα σε δυο συνταγματάρχες, έναν Έλληνα και ένα Σουηδό, προβλέπεται ότι κάθε δώδεκα με δεκαοκτώ μήνες διενεργούνται συσκέψεις ανάμεσα σε εκπροσώπους των μερών με αντικείμενο συζήτησης την αμυντική πολιτική, τις στρατιωτικές δραστηριότητες, τους εξοπλισμούς και άλλα θέματα. Ο λόγος για τον οποίο ένα πραγματικά ελάσσονος σημασίας ζήτημα έρχεται προς κύρωση στη Βουλή, είναι διότι προκαλούνται κόστη 3.500 ευρώ κάθε φορά που η ελληνική αποστολή θα επισκέπτεται τη Σουηδία και 1.500 ευρώ κάθε φορά που οι Σουηδοί φιλοξενούνται στην Αθήνα. 
Η Σουηδία είναι χώρα παραγωγός αμυντικού υλικού. Είναι γνωστό ότι τα τελευταία χρόνια προσπαθεί να πουλήσει το αεροσκάφος τέταρτης γενιάς «Γκρίπεν». Ωστόσο, δεν είναι γνωστή καμμία μείζονος σημασίας στρατιωτική ή βιομηχανική συνεργασία με την Ελλάδα. Στοιχειώδεις κανόνες διαφάνειας επιβάλλουν, πριν την κύρωση ενός μνημονίου συνεργασίας που έμεινε στα συρτάρια του ΥΠΕΘΑ για επτά χρόνια, να υπάρξει πλήρης ενημέρωση σχετικά με το ποια ήταν τα αποτελέσματα μέχρι σήμερα των διμερών επαφών Ελλάδας-Σουηδίας.
Ο ΣΥΡΙΖΑ επιδιώκει μια ολωσδιόλου διαφορετική εξωτερική και αμυντική πολιτική απ’ αυτήν που αναπτύσσεται στην Ευρωπαϊκή Ένωση και στο ΝΑΤΟ. Αντίθετα, θεωρούμε ότι οι διμερείς επαφές που προβλέπει η σύμβαση που καλείται να κυρώσει η Βουλή εντάσσονται στην πορεία στρατικοποίησης της Ευρωπαϊκής Ένωσης, γι’ αυτό θα την καταψηφίσουμε. 
Η τελευταία και σημαντικότερη κύρωση που καλούμαστε να συζητήσουμε σήμερα είναι η συμφωνία στρατιωτικής συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ. 
Το εμιράτο του Κατάρ είναι ένα απολυταρχικό κράτος, ουσιαστικά ιδιοκτησία της οικογένειας Αλ Θανί, χωρίς κανένα δημοκρατικό θεσμό, στο οποίο δεν ισχύουν τα διεθνώς αναγνωρισμένα ανθρώπινα δικαιώματα, ιδίως τα δικαιώματα των γυναικών. Αυτή η κατάσταση δεν άλλαξε ούτε με το σύνταγμα που ισχύει από το 2005. 
Στην εξωτερική του πολιτική το Κατάρ, υποστηρίζει και χρηματοδοτεί ακραίες ισλαμιστικές οργανώσεις που αποσκοπούν στην εγκαθίδρυση θεοκρατικών καθεστώτων. Με αυτούς θέλει η Κυβέρνηση να ανταλλάσσει όπλα, τα οποία κανείς δεν ξέρει πού θα βρεθούν μετά, διευρύνοντας κιόλας τη συνεργασία στον τομέα της καταπολέμησης της τρομοκρατίας μέρα που είναι σήμερα; 
Η στρατιωτική συνεργασία με τέτοια καθεστώτα είναι αδιανόητη για δημοκρατικά κράτη. Ο ισχυρισμός στην εισαγωγική έκθεση ότι η συμφωνία είναι επωφελής εξαιτίας της γεωστρατηγικής σημασίας της αραβικής χερσονήσου είναι αβάσιμος, γιατί το Κατάρ είναι ακριβώς το αντίθετο του παράγοντα σταθερότητας. Φαίνεται ότι οι μονοκομματικές κυβερνήσεις του αλήστου μνήμης δικομματισμού και η σημερινή δικομματική Κυβέρνηση των υπολειμμάτων του, επιλέγουν μόνο τέτοιου είδους κράτη. Πρώτα ο διεθνής ταραξίας του κράτους του Ισραήλ και μετά το Κατάρ. 
Γεωγραφικά το Κατάρ είναι ένα μικρό νησί στο κέντρο του Περσικού Κόλπου το οποίο απέκτησε την ανεξαρτησία του το 1971. Την ίδια χρονιά ανακαλύφθηκε το κοίτασμα North Gas Field, το οποίο θεωρείται ένα από τα μεγαλύτερα κοιτάσματα φυσικού αερίου στον κόσμο. Αυτό έχει ως αποτέλεσμα η χώρα να αποτελεί έναν από τους ισχυρότερους παγκόσμιους παίκτες στην εξαγωγή υγροποιημένου φυσικού αερίου. 
Το φυσικό αυτό χαρακτηριστικό του Κατάρ σε συνδυασμό με την ενεργειακή φρενίτιδα των ελληνικών κυβερνήσεων μετά το 2009 είχε ως αποτέλεσμα το μικρό αυτό εμιράτο να πλασαριστεί πολλάκις στην ελληνική κοινή γνώμη ως η λύση σε όλα τα προβλήματά μας. Ποιος μπορεί να ξεχάσει τις επανειλημμένες υποσχέσεις της κυβέρνησης Παπανδρέου για δημιουργία σταθμού υγροποιημένου φυσικού αερίου στον Αστακό που δεν έγινε ποτέ, την ατυχήσασα συμφωνία των Καταριανών με την «ΕΛΛΗΝΙΚΟΣ ΧΡΥΣΟΣ» του Σεπτέμβρη του 2011 για τη δήθεν επένδυση στη Χαλκιδική όπου ο τότε πρωθυπουργός Γιώργος Παπανδρέου έκανε το ντίλερ; Ποιος μπορεί να ξεχάσει την επίσκεψη σχεδόν ολόκληρου του υπουργικού συμβουλίου στο εμιράτο στις 29-1-2013 που για άλλη μια φορά αποδείχθηκε ότι τελικά ο θησαυρός ήταν άνθρακες; 
Έχει εξαιρετικό ενδιαφέρον να εξετάσει κανείς ποια ήταν η φύση και οι αριθμοί της στρατιωτικής συνεργασίας Ελλάδας-Κατάρ κατά το χρονικό διάστημα των δύο ετών που μεσολάβησε ανάμεσα στην υπογραφή και την κύρωση της συγκεκριμένης συμφωνίας, ώστε να γίνει αντιληπτό ποιο είναι το πραγματικό περιεχόμενο των αναφορών της συμφωνίας που έρχεται προς κύρωση σε συνεργασία πάνω σε θέματα αμυντικής βιομηχανίας και εκπαιδευτικών ιδρυμάτων. 
Έτσι λοιπόν έχουμε τα εξής: Στις 12 Ιουλίου 2011 σαράντα δύο τεταρτοετείς φοιτητές της Στρατιωτικής Ακαδημίας του Κατάρ πραγματοποίησαν πενθήμερη εκπαίδευση στις εγκαταστάσεις της 25ης Ταξιαρχίας στην Ξάνθη από την οποία το Υπουργείο Εθνικής Άμυνας εισέπραξε το αστρονομικό ποσό των 22.000 ευρώ! Η άσκηση επαναλήφθηκε το 2012. Συγκεκριμένα, σύμφωνα με επίσημη ανακοίνωση του ΓΕΣ εκατόν σαράντα έξι σπουδαστές του στρατιωτικού κολεγίου του Κατάρ επρόκειτο να πραγματοποιήσουν εκπαιδευτικές ασκήσεις στην Ελλάδα στους Αμπελώνες Κομοτηνής. Εντύπωση όμως, προκάλεσε το με αριθμό πρωτοκόλλου 844/23-7-2012 έγγραφο του ΣΥΣΜΕΔ, με το οποίο γνωστοποιήθηκε ηλεκτρονική αλληλογραφία που απεστάλη στο σύνδεσμο και έκανε λόγο για άσκηση-φάντασμα που δεν καταγράφτηκε σε καμμία διαταγή και αγορά υλικών αξίας 3.000 ευρώ προκειμένου να αναβαθμιστούν οι εγκαταστάσεις φιλοξενίας των Καταριανών. Κατά το χρονικό διάστημα 8 με 11-11-2011 αντιπροσωπεία του Κατάρ επισκέφθηκε την Ελλάδα, προκειμένου να εξετάσει τις δυνατότητες παροχής εκπαίδευσης σε αξιωματικούς του εμιράτου. Από τις επίσημες ανακοινώσεις προκύπτει ότι ένας από τους φορείς που θα παρείχε την εκπαίδευση θα ήταν και η ΕΑΒ. Η πάλαι ποτέ κραταιά διεύθυνση εκπαίδευσης της ΕΑΒ παρείχε στο παρελθόν πράγματι υψηλού επιπέδου εκπαίδευση. Σήμερα λόγω των απολύσεων και της υποβάθμισης αδυνατεί να παράσχει τέτοια εκπαίδευση. 
Είναι χαρακτηριστικό ότι τα τελευταία χρόνια η ΕΑΒ προκηρύσσει την ανάθεση σε υπεργολάβους ακόμα και της εκμάθησης αγγλικών σε αραβόφωνους, την οποία δεν έχει τη δυνατότητα να παράσχει αυτοτελώς.
Επομένως, είναι σαφές ότι οποιαδήποτε παροχή εκπαίδευσης αξιωματικού του εμιράτου θα απέβαινε προς όφελος των υπεργολάβων και όχι της εταιρείας. Το πιο πρόσφατο αλλά και κορυφαίο παράδειγμα για το περιεχόμενο της στρατιωτικής συνεργασίας με το Κατάρ είναι το εξής: στις 27-8-2013 η εταιρεία ΜΕΤΚΑ του Ευάγγελου Μυτιληναίου εξέδωσε ένα δελτίο τύπου όπου ανακοινώνει μια συμφωνία βιομηχανικής συμπαραγωγής με την KMW, το κορυφαίο ευρωπαϊκό κατασκευαστή τεθωρακισμένων τροχοφόρων και ερπυστριοφόρων στρατιωτικών οχημάτων.
Επίσης, αναφέρει ότι η νέα αυτή συμφωνία είναι το αποτέλεσμα της επιτυχούς εκτέλεσης του ελληνικού προγράμματος, το οποίο έχει πιστοποιήσει τη ΜΕΤΚΑ ως μία από τις ελάχιστες εταιρείες παγκοσμίως, ικανή να εκτελέσει κατασκευαστικά έργα τέτοιων υψηλών απαιτήσεων.
Η συμφωνία για τη συναρμολόγηση των LEO 2 του Ελληνικού Στρατού υπεγράφη το 2002 και προέβλεπε την εμπλοκή τεσσάρων ελληνικών εταιρειών, μεταξύ των οποίων η ΕΛΒΟ και ΜΕΤΚΑ. Ας μην ξεχνάμε, όμως, ότι εκείνη την εποχή ΕΛΒΟ και ΜΕΤΚΑ ανήκαν στον ίδιο επιχειρηματία και ότι στην ΕΛΒΟ πραγματοποιήθηκε η συναρμολόγηση και η δοκιμή των αρμάτων. 
Το 2010 ο ιδιώτης επιχειρηματίας επέστρεψε την εταιρεία στο ελληνικό δημόσιο, έχοντας πίσω του ζημιογόνες χρήσεις, απουσία της εταιρείας από διαγωνιστικές διαδικασίες, που κατέληξαν σε ανταγωνιστές και αρνητικά ίδια κεφάλαια. 
Ο Μυτιληναίος δεν πλήρωσε ποτέ τίποτα για την κατάσταση στην οποία παρέδωσε την εταιρεία. Παράλληλα, είχε να ωφεληθεί από την τεράστια τεχνογνωσία της ΕΛΒΟ στη συναρμολόγηση και πιστοποίηση αρμάτων μάχης. Αυτό είχε ως αποτέλεσμα ο ιδιώτης να πάρει μια δουλειά κομμένη και ραμμένη στα μέτρα της ΕΛΒΟ, την ώρα που η τελευταία διαλύεται και τίθεται υπό εκκαθάριση. Εάν αυτό εννοεί η συμφωνία που έρχεται προς κύρωση για συνεργασία στον τομέα της αμυντικής βιομηχανίας, τότε να λείπει. 
Από την άλλη μεριά υπάρχει ένας μακρύς κατάλογος εξοπλιστικών αγορών του Κατάρ από άλλες χώρες, όπως η Γερμανία, οι Ηνωμένες Πολιτείες και η Γαλλία. 
Συμπερασματικά, επισημαίνω το εξής: Η συμφωνία που έρχεται προς κύρωση δεν έχει επιχειρησιακό αντίκρισμα. Ένοπλες δυνάμεις με το μέγεθος και τον ειρηνικό προσανατολισμό των ελληνικών δεν έχουν τίποτε απολύτως να ωφεληθούν από τη στρατιωτική συνεργασία με το Κατάρ. 
Δεν υπάρχει, όμως, ούτε σοβαρή οικονομική ωφέλεια. Το Κατάρ προμηθεύεται εξοπλισμό δισεκατομμυρίων από τρίτες χώρες και στην Ελλάδα καταβάλλει ευτελή ποσά για την ολιγοήμερη φιλοξενία φοιτητών στρατιωτικών σχολών.
Το Κατάρ έχει δικά του σύγχρονα ναυπηγεία και όπως είναι λογικό δεν δείχνει κανένα ενδιαφέρον να επενδύσει σοβαρά στην ελληνική ναυπηγοκατασκευή.
Για όλους τους παραπάνω λόγους ο ΣΥΡΙΖΑ καταψηφίζει τη κύρωση της συμφωνίας με το Κατάρ. Έχει έρθει η ώρα οι πολιτικές ηγεσίες του Υπουργείου Εθνικής Άμυνας να ξεφύγουν από τα απόνερα του πολέμου κατά της τρομοκρατίας και να προωθήσουν διακρατικές συνεργασίες που προάγουν την ειρήνη και όχι τον πόλεμο. 
Πότε θα δούμε συνεργασίες των Υπουργείων Εθνικής Άμυνας σε θέματα στρατιωτικής ιατρικής, εκπαίδευσης, σε ζητήματα ανθρωπίνων δικαιωμάτων και ανθρωπιστικού δικαίου, ειρηνικής διευθέτησης των διαφορών, αντιμετώπισης φυσικών και ανθρωπιστικών καταστροφών; Ας λύσουμε πρώτα τα διαδικαστικά της ειρήνης και αφήνουμε για μετά τη δικονομία του πολέμου.
Ευχαριστώ.","ΑΙΚΑΤΕΡΙΝΗ ΙΓΓΛΕΖΗ",166
"17889"," Ευχαριστώ κι εγώ, κυρία συνάδελφε. 
Κυρίες και κύριοι συνάδελφοι, γίνεται γνωστό στο Τμήμα ότι ο Πρόεδρος της Κοινοβουλευτικής Ομάδας της Δημοκρατικής Αριστεράς και οι Βουλευτές του κόμματός του κατέθεσαν πρόταση νόμου: «Ρύθμιση οφειλών προς Ο.Α.Ε.Ε». 
Παραπέμπεται στην αρμόδια Διαρκή Επιτροπή.
Ο κ. Ματθαιόπουλος από τη Χρυσή Αυγή έχει το λόγο, για συνολική τοποθέτηση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17890"," Θα απαντήσω πρωτίστως στον κ. Υπουργό, ο οποίος τελείως αδικαιολόγητα είπε το εξής εξωφρενικό, ότι η Χρυσή Αυγή επικροτεί τις μαζικές εκτελέσεις. Εμείς, αυτό που έχουμε προτείνει είναι η επαναφορά της θανατικής ποινής για εγκλήματα που αφορούν την εμπορία ναρκωτικών και τους παιδεραστές. Καμμία σχέση δεν έχει αυτό με τις μαζικές εκτελέσεις.
 Και επειδή η συζήτηση αφορούσε μία κύρωση σύμβασης ανάμεσα στην Ελλάδα και την Κίνα, όλοι μας γνωρίζουμε το πολιτειακό καθεστώς που ισχύει εκεί. Επομένως αν ήθελε να βρει θιασώτες μαζικών εκτελέσεων θα μπορούσε να κοιτάξει λίγο πιο αριστερά, αυτούς που χειροκροτούν το Μάο, τον Πολ Ποτ κ.ο.κ.
Επομένως, θεωρώ ότι ήταν τουλάχιστον άστοχο το σχόλιό του και επανέρχομαι στο προκείμενο που αφορά συνολικά έξι κυρώσεις συμβάσεων με διάφορα κράτη. Η τοποθέτησή μου είναι συνολική για όλα, γιατί θεωρώ ότι το καθένα από αυτά έχει ένα γενικό πλαίσιο αλλά μεταξύ τους δεν έχουν καμμία ουσιαστική διαφορά.
Θέλω στο σημείο αυτό να εκφράσω την επανειλημμένη απογοήτευση που νιώθουμε για το Υπουργείο Εθνικής Άμυνας, το οποίο με μία αδικαιολόγητη εμμονή και επιμονή συνεχίζει να συζητά θέματα παντελώς άσχετα με την πολιτική ή στρατιωτική πραγματικότητα, γιατί υποτίθεται ότι έχει να κάνει με θέματα που άπτονται της εθνικής άμυνας και της εθνικής κυριαρχίας. 
Τα τελευταία εικοσιτετράωρα η παγκόσμια κοινή γνώμη ασχολείται με τα όσα διαδραματίζονται στη Συρία. Δυστυχώς, το ελληνικό κράτος πριν ακόμα δρομολογηθούν οι εξελίξεις, με πρώτο τον Πρόεδρο του ΠΑΣΟΚ, πιο Αμερικάνο από τους Αμερικάνους, εξήγγειλε ότι θα πρέπει η Ελλάδα να επέμβει μία ώρα αρχύτερα για να ξεμπερδεύει με τη Συρία.
Είμαστε ίσως το μοναδικό Κοινοβούλιο στις λεγόμενες «ανεπτυγμένες δημοκρατικές χώρες» που δεν έχουμε ξοδέψει έστω και μία ώρα σαν Επιτροπή Εθνικής Άμυνας ή στο Τμήμα για το φλέγον ζήτημα της Συρίας. Και θα έπρεπε τουλάχιστον να συζητηθεί κάποτε το θέμα αυτό, όχι φυσικά μετά από τις, όπως όλα φαίνονται, δυσμενείς εξελίξεις, γιατί σίγουρα υπάρχουν επιπτώσεις εναντίον της Ελλάδος. 
Υπενθυμίζω ότι υπάρχει το ενδεχόμενο της δημιουργίας ενός πολύ μεγάλου μεταναστευτικού ρεύματος, το οποίο θα διοχετευτεί από τα γνωστά κανάλια μέσω Τουρκίας προς την Ελλάδα, και αντί δηλαδή το Υπουργείο Εθνικής Άμυνας σε συνεργασία με άλλα αρμόδια Υπουργεία να εξετάσει τη στάση της χώρας απέναντι σε αυτήν την ενδεχόμενη απειλή, καθόμαστε και συζητάμε για συμβάσεις με χώρες όπως η Βουλγαρία, η Σουηδία, το Κατάρ κ.ο.κ..
Το δεύτερο πολιτικό σχόλιο που θα ήθελα να κάνω είναι κάτι το οξύμωρο που έχουμε αντιμετωπίσει πάρα πολλές φορές σε ό,τι αφορά τέτοια συγκεκριμένα ζητήματα. Από τη μία συζητάμε την τυπική διευθέτηση ζητημάτων μέσω μιας κύρωσης συμφωνίας με άλλα κράτη. Η ουσιαστική ολοκλήρωση των κυρώσεων αυτών γίνονται μέσα από τις Ένοπλες Δυνάμεις. 
Το ίδιο το Υπουργείο, όμως, υπονομεύει τις Ένοπλες Δυνάμεις είτε μέσω της απαξίωσης των Ενόπλων Δυνάμεων και του στρατού είτε μέσω των μισθών που απολαμβάνουν οι αξιωματικοί και υπαξιωματικοί και με -το πρόσφατο παράδειγμα που όλοι μας γνωρίζουμε, είναι πάρα πολύ επίκαιρο- τη σταδιακή απαξίωση και διάλυση των αμυντικών βιομηχανιών της χώρας.
Θα ήθελα να ανοίξω μια παρένθεση για το μείζον αυτό ζήτημα. Η Χρυσή Αυγή έχει εκδώσει πάρα πολλά δελτία σχετικά με τη λειτουργία των αμυντικών βιομηχανιών. Είδαμε όλοι τα γεγονότα που έλαβαν χώρα σχετικά με τις επισκέψεις του κ. Παυλόπουλου και της κ. Φώφης Γεννηματά. 
Είναι δικαιολογημένη η αγανάκτηση των ανθρώπων αυτών και εμείς σαν Χρυσή Αυγή τη συμμεριζόμαστε απόλυτα, γιατί πέρα από το εργασιακό -που είναι πολύ άδικο σε μια τέτοια οικονομική κρίση ένας εργαζόμενος να χάνει τη δουλειά του- πάνω απ’ όλα υπονομεύεται και διακυβεύεται η εθνική άμυνα και η εθνική κυριαρχία της χώρας, γιατί, αμυντική βιομηχανία ισούται με εθνική κυριαρχία. Και όταν μια χώρα δεν κάνει ό,τι περνάει από το χέρι της για να δώσει τα εχέγγυα ότι αυτές οι βιομηχανίες, αυτές οι εταιρείες θα συνεχίσουν να λειτουργούν κανονικά, τότε στην ουσία είναι σαν να βάζει μία βόμβα στα ίδια της τα θεμέλια.
Βέβαια, δεν μπορώ να αφήσω ασχολίαστο το υποκριτικό μένος και τον επικοινωνιακό παροξυσμό που έχει καταβάλει μερικούς εδώ μέσα, οι οποίοι ως αστράτευτοι - να το πω πιο απλά, γιατί αυτό ενδεχομένως σε κάποιους να προκαλέσεις αντιδράσεις, αλλά είναι μια πραγματικότητα, εμείς έχουμε υπηρετήσει στις Ένοπλες Δυνάμεις και είμαστε και περήφανοι για αυτό-, μέχρι πρότινος, έλεγαν να καταργηθούν οι στρατιωτικές παρελάσεις γιατί είναι ένα μεταξικό-φασιστικό κατάλοιπο ή ότι θα πρέπει να υπερασπίσουμε τα δικαιώματα αυτών οι οποίοι αρνούνται να υπηρετήσουν στο Στρατό, σήμερα φοράνε τα χακί και με φόντο την αμυντική βιομηχανία της χώρας κάνουν πολιτική σπέκουλα.
Δεν μπορείς από τη μία να λες «δεν πάω ούτε μια ώρα στο στρατό ή υπονομεύω τη στρατιωτική μηχανή» και από την άλλη να λες «επιτέλους αναπτύξτε την αμυντική βιομηχανία της χώρας».
Άρα, η μόνη ουσιαστική διαφορά που χωρίζει εμάς από όλα τα υπόλοιπα κόμματα είναι ότι για εμάς η αμυντική βιομηχανία και γενικότερα η ιδέα του στρατού είναι πάγια θέση και το έχουμε αποδείξει με το ότι έχουμε υπηρετήσει στον Ελληνικό Στρατό και δεν πήραμε Ι3 ή Ι5.
Επιπλέον, θα σταθώ σκόπιμα στο σημείο αυτό για τις αμυντικές βιομηχανίες, γιατί το θεωρώ το πιο σημαντικό εις ό,τι αφορά το θέμα της εθνικής μας άμυνας. Σε προηγούμενες ερωτήσεις που είχαμε καταθέσει μέσα στο πλαίσιο του κοινοβουλευτικού ελέγχου, είχαμε ρωτήσει πάρα πολλά στελέχη της Κυβέρνησης για το τι θα γίνει επιτέλους και αν η οικονομική κρίση θα επηρεάσει τη λειτουργία των βιομηχανιών αυτών. Και μας είπαν φυσικά ότι δεν υπάρχει καμμία τέτοια περίπτωση, ότι ο στρατός παρά την οικονομική κρίση θα συνεχίσει να λειτουργεί στο ίδιο υψηλό επίπεδο που λειτουργούσε όλα αυτά τα χρόνια. 
Να, όμως, που μερικές μέρες μετά είδαμε ότι κατόπιν απαίτησης της τρόικα, η οποία είχε το θράσος να απαιτήσει το κλείσιμο τριών βιομηχανιών με ένα e-mail -είναι τόσο τυπικές πλέον οι σχέσεις που δεν ξέρω ποια όρια αγγίζουν στο κάτω-κάτω, για να μην παρεξηγηθώ- η Κυβέρνηση είπε ότι μερικές θα τις ιδιωτικοποιήσουμε και άλλες σταδιακά θα τις κλείσουμε, γιατί επιβαρύνουν τον κρατικό προϋπολογισμό.
Για εμάς η εθνική άμυνα δεν αποτιμάται σε χρήμα. Ακόμα και αν είναι να καταρρακωθεί ο κρατικός προϋπολογισμός, πρέπει οι αμυντικές βιομηχανίες και ο ελληνικός στρατός να είναι πρώτιστη προτεραιότητα για το Υπουργείο Εθνικής Άμυνας.
Επομένως, αυτό που προτείνουμε είναι το εξής απλό: να παραμείνουν στα χέρια του δημοσίου και να συνεχίσουν να παράγουν. Να παράγουν πολεμικό υλικό, να παράγουν σφαίρες, ιδιαίτερα σε μια χρονική συγκυρία που η Ελλάδα αντιμετωπίζει πάρα πολλές προκλήσεις και εξ ανατολών, αλλά επαναλαμβάνω και το διεθνές πλέον φαινόμενο και τις εξελίξεις που αφορούν τη Συρία.
Επιπλέον, συζητήθηκαν για πάρα πολλές ώρες θέματα που έχουν να κάνουν με τις κυρώσεις συμβάσεων και τις συμφωνίες και συμμαχίες ανάμεσα σε διάφορα κράτη με την Ελληνική Δημοκρατία. Είχα πει στις επιτροπές που συμμετείχα ως αγορητής ότι πρέπει επιτέλους να ξεπεράσετε κάποια σύνδρομα. Θα πρέπει να είστε αντικειμενικοί με όλα. Διότι εδώ πλέον έχουμε χάσει κάθε επαφή με την πραγματικότητα αλλά και με τη λογική. Εσείς κατηγορείτε τη Χρυσή Αυγή ότι είμαστε μία βόμβα στα θεμέλια της δημοκρατίας, ότι υπονομεύουμε το Κοινοβούλιο, ότι είμαστε αντιδημοκράτες, ότι οι δημοκρατικές διαδικασίες δεν μας εκφράζουν. 
Αντιθέτως, εσείς είστε αυτοί οι οποίοι κατοχυρώνουν τις δημοκρατικές διαδικασίες, που τις υπηρετούν ανιδιοτελώς. Αλλά στα πλαίσια των συμμαχιών που προτείνετε με αυτές τις συμβάσεις, εντάσσετε την Ελλάδα μέσα στο πλαίσιο του ΝΑΤΟ, το οποίο ΝΑΤΟ έχει βομβαρδίσει οποιοδήποτε καθεστώς θεωρεί εχθρικό προς αυτό. Κάποιοι θα πουν ότι πολύ καλά κάνει διότι έτσι πρέπει να κάνει. Τα έχουμε ακούσει και αυτά από γνωστούς δεξιούς-ακροδεξιούς κύκλους. Έχετε προτείνει συμμαχίες με το κράτος του Ισραήλ, που η Αριστερά θέλοντας να πάρει θέση, αλλά για να μην παρεξηγηθεί, το χαρακτηρίζει σαν κράτος ταραξία. Τι θα πει «ταραξίας»; Δολοφονεί εν ψυχρώ Παλαιστινίους και εποικίζει τη Λωρίδα της Γάζας. Αυτό δεν είναι ταραχή. Αυτή είναι ωμή δολοφονία. Έχει, επίσης, χρησιμοποιήσει, το 2006 στον πόλεμο του Λιβάνου, βόμβες λευκού φωσφόρου. 
Επιπλέον, θέλετε να κάνετε συμμαχία με το κράτος της Σουηδίας που είναι μια από τις μεγαλύτερες χώρες εξαγωγής όπλων και με τη Βουλγαρία, η οποία έχει επεκτατικές βλέψεις εναντίον της Ελλάδας και με το Κατάρ το οποίο πρώτον είναι φιλοτουρκικό, δεύτερον εκτελεί τις εντολές του ΝΑΤΟ, διότι ΗΠΑ και Τουρκία είναι αδελφάκια, και έχει –προσέξτε- καθεστώς απόλυτης μοναρχίας. Πώς η δική μας δημοκρατία ανέχεται τη Χρυσή Αυγή μέσα στο Κοινοβούλιο, που είναι αντιδημοκράτες, αλλά τείνει χέρι φιλίας σε αντιδημοκρατικά, μοναρχικά καθεστώτα είναι κάτι που, πιστεύω, κανένας λογικός άνθρωπος δεν μπορεί να εξηγήσει.
Κλείνοντας σιγά-σιγά, βλέπετε ότι η τοποθέτησή μου είναι περισσότερο γενική, πολιτική, διότι για εμάς αυτό είναι το ζήτημα και η ουσία και όχι οι εκάστοτε συμβάσεις και λεπτομέρειες. Διότι αν δεν λυθούν αυτά τα σημαντικά πράγματα ποτέ μα ποτέ, όσα νομοσχέδια και αν φέρετε, δεν πρόκειται να λυθεί τίποτα προς την καλύτερη κατεύθυνση. Επαναλαμβάνουμε και το λέμε κάθε φορά που μας δίνεται η ευκαιρία μνημόνιο και εθνική κυριαρχία είναι δύο έννοιες αντίθετες. Το παράδοξο είναι -αξίζει να το σημειώσουμε- ότι η εθνική κυριαρχία δεν απωλέστηκε διά των όπλων, δεν είχαμε εισβολή κάποιας χώρας. Είχαμε υπογραφές. Με μία υπογραφή συρρικνώσατε γεωπολιτικά και γεωστρατηγικά την Ελλάδα.
Επιπλέον, θα έπρεπε η Ελλάδα άμεσα, εδώ και τώρα, να κάνει πράξη αυτά για τα οποία στο κάτω-κάτω λέτε ότι συμφωνείτε με εμάς. Είναι εξαγγελίες του Πρωθυπουργού που έλεγε προ μηνών, πριν τις εκλογές φυσικά για γνωστούς λόγους, ότι «θα επεκταθούμε στα δώδεκα ναυτικά μίλια» –το είδαμε-, ότι «θα οριοθετήσουμε και θα χαράξουμε αποκλειστική οικονομική ζώνη» –το είδαμε και αυτό- και ότι «θα ξεκινήσουν οι γεωτρήσεις για να εκμεταλλευτούμε τα ενεργειακά μας κοιτάσματα». Μηδέν στα τρία εις ό,τι αφορά τα ζητήματα αυτά. Όπως θα συνεχίσετε, δηλαδή με τον ίδιο ρυθμό, είμαστε βέβαιοι ότι και σε εκατό χρόνια από τώρα δεν πρόκειται να κάνετε τίποτα για τον πολύ απλό λόγο ότι δεν είστε μια εθνικά ανεξάρτητη Κυβέρνηση. Εκτελείτε εντολές τρίτων και ό,τι σας υποδεικνύουν αυτό και κάνετε.
Η Χρυσή Αυγή όταν έρθει, λοιπόν, στην εξουσία θα κάνει πράξη τα αυτονόητα. Την επέκταση στα δώδεκα ναυτικά μίλια, την οριοθέτηση και χάραξη της αποκλειστικής οικονομικής ζώνης και την εκμετάλλευση των αποδεδειγμένων ενεργειακών κοιτασμάτων που μία μικρή μελέτη –έχουν κυκλοφορήσει πάρα πολλές στο διαδίκτυο- αποδεικνύει ότι η εκμετάλλευσή τους θα μπορούσε να βγάλει την Ελλάδα από το οικονομικό τέλμα και γιατί όχι να την οδηγήσει σε μία υπερδύναμη στον ενεργειακό τομέα εξάγοντας ενέργεια σε χώρες της Ευρώπης και σε άλλες της υπόλοιπης υφηλίου.
Για εμάς πάνω απ’ όλα, κυρία Πρόεδρε και κύριε Υπουργέ, είναι η διασφάλιση της εθνικής κυριαρχίας η οποία περνάει μόνο μέσα από το εξής απλό. Ισχυρό στρατό, ισχυρές ένοπλες δυνάμεις, αξιόμαχο, μάχιμο προσωπικό το οποίο θα επιτελεί το καθήκον του όπως ορίζει το πατριωτικό καθήκον και όχι όπως ορίζει το κομματικό καθήκον που τους θέλει δημόσιους υπαλληλίσκους οι οποίοι εκτελούν εντολές οι οποίες στο κάτω-κάτω υπονομεύουν το δημόσιο και εθνικό συμφέρον.
Ευχαριστώ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"17891"," Ευχαριστούμε, κύριε Ματθαιόπουλε.
Το λόγο έχει η κ. Λιάνα Κανέλλη εκ μέρους του Κομμουνιστικού Κόμματος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17892"," Ευχαριστώ, κυρία Πρόεδρε.
Θα συντομεύσω και θα αντιπαρέλθω γεωγραφικές κατανομές ιδεολογικού περιεχομένου εντός της Αιθούσης. Θα τις αντιπαρέλθω αναγκαστικά, γιατί στο τέλος θα μπερδεύουμε τους Ερυθρούς Χμερ με το ερυθρό χουνέρι, θα μπερδεύουμε την έννοια της εξαγωγικής υπερδύναμης με την αυτάρκεια της χώρας και την πλήρη αυτοευνουχιστική για τη χώρα συμβολή της πολιτικής και κυρίως, θα κάνουμε το πιο εύκολο πράγμα στον κόσμο, θα ξεχωρίζουμε το ΝΑΤΟ από την Ευρωπαϊκή Ένωση.Θα ξεχωρίζουμε τη Σουηδία –ας πούμε- από την Αγγλία και θα νομίζουμε ότι η Σούδα κατά τα ελληνικά δεν είναι βάση αλλά είναι ένα μέρος που φυσάει ο αέρας και καθορίζει την ΑΟΖ στις ακτές της Κρήτης. 
Επειδή δεν μπορώ να το κάνω αυτό, θα μείνω σε απλά πράγματα, γιατί αν θα μπούμε σε ιδιοκτησίες τώρα του «ω ξειν αγγέλειν Λακεδεμονίοις» και ποιος έχει δικαίωμα να φέρει περικεφαλαία τον 21ο αιώνα και πού να το κάνει και αν θα το κάνουν οι Μακεδόνες επάνω και αν θα φοράνε χλαμύδα, θα ξεφύγουμε. Δεν μπορώ καθόλου. Ειλικρινά σας το λέω. 
Θα μείνω, για παράδειγμα, στη συμφωνία με τη Σουηδία για δύο λεπτά. Στην πραγματικότητα είναι επέκταση–υλοποίηση του ν.2815/2000. Τότε είχαμε τοποθετηθεί αρνητικά, γιατί δεν επέκειτο η υπόθεση «INTRACOM –ΕRICSSON». Σε αυτό το χρονικό διάστημα, από το 2000 μέχρι το 2013, δεκατρία χρόνια μετά και η «INTRACOM» και η «ΕRICSSON» έχουν παίξει τεράστιο ρόλο στην ελληνική πραγματικότητα και στην αμυντική πραγματικότητα και τις υποκλοπές, τουλάχιστον η «ΕRICSSON». Χάθηκε. 
Θα μου πείτε ο κόσμος αλλάζει, γιατί να μη λέτε «ναι», γιατί να μην προσαρμοστείτε; Αν προσαρμοστεί κάποιος ακόμη και στην πυρηνική καταστροφή, η φυσική του μετεξέλιξη είναι κατσαρίδα. Μέχρι στιγμής, αυτό που ξέρω είναι ότι εάν προσαρμοστείς πάρα πολύ σε τέτοιου είδους οικονομικές ανοχές σε εποχές κρίσης, μόνο κατσαρίδα μπορείς να γίνεις και μυρμήγκι να σε πατάνε. Ας είμαστε σοβαροί. Η «Google» αγόρασε –ξέρω εγώ- τη Φινλανδική «ΝΟΚΙΑ» και η «ΕRICSSON» παρέχει πληροφορίες και οπλισμό υψηλής τεχνολογίας σε εκατόν ογδόντα χώρες. Μη μου λέτε, λοιπόν, ότι είναι αμυντική και υλοποιητική σχέση. 
Ξαναγυρνάω σε αυτά που είπα πριν. Μία εμπορική συμφωνία είναι. Θα πούμε «όχι»; Είμαι υποχρεωμένη ώρες-ώρες εδώ μέσα να εξηγώ και μερικά πράγματα, γιατί δεν πάει με τη γεωγραφική κατανομή η κατανόηση κάποιων πραγμάτων. Δεν πάει! Ο Σκορπιός, το νησί, είναι ελληνικό, ας πούμε, έδαφος; Τον απολάμβαναν οι Έλληνες όταν τον είχε ο Ωνάσης που ήταν από ρωμαίικο αίμα ή απολάμβαναν τις ειδήσεις περί τον Σκορπιό; Τώρα οι Έλληνες, που τον έχει ένας Ρώσος με πάρα πολλά λεφτά που τον κυνηγάει και η γυναίκα του, τον απολαμβάνουν ξανά και πρέπει να τον πάρουν πίσω για να απολαύσουν; 
Όταν το μεγάλο κεφάλαιο κατέχει, κατέχει. Το μεγάλο κεφάλαιο όταν κατέχει χάνεις απλά, καθημερινά με αίμα κερδισμένα, όχι απλώς πολιτικά, εργασιακά, προνοιακά αλλά και υπαρξιακά δικαιώματα. Το μεγάλο κεφάλαιο, όταν μιλάμε τόσο αβίαστα για εθνική κυριαρχία στη χώρα, μπορεί να σου βάζει διόδια για να βγεις από το σπίτι σου και να σου φτιάχνει συνοριακό σταθμό διά των διοδίων. Και αν έχεις, είσαι μάγκας Έλληνας και περνάς στην επικράτεια, εάν δεν έχεις, είσαι δούλος Έλληνας και δεν περνάς στην επικράτεια. 
Δεν υπάρχει η έννοια του έθνους, η έννοια του κράτους και η έννοια της πατρίδας, αν δεν μπορούμε να συνεννοηθούμε σε βασικές πολιτικές έννοιες για ένα ιστορικό υποκείμενο απανταχού της γης που λέγεται λαός. Δεν μπορεί εν ονόματι του λαού, διά της αντιπροσώπευσης, τμήματά του να εκπροσωπούν το σύνολό του. Δεν μπορούν όμως και να καταργούν και την έννοια λαός. Να μην καταργούμε την έννοια λαός, γιατί εκτός από τον Πολ Ποτ, υπήρξε και ο Ερυθρός Στρατός και η Ερυθρά Πλατεία.
Ευτυχώς είχε αποτέλεσμα η γεωγραφική ανακατανομή. Λέμε «όχι» στη σύμβαση για τη Σουηδία. 
Έρχομαι στη σύμβαση για την Ουκρανία που αφορά την ανταλλαγή πληροφοριών. Να σας πω κάτι; Άκουσα και τους προλαλήσαντες συναδέλφους του ΣΥΡΙΖΑ. Μου έκανε και εντύπωση κιόλας. Δεν την είχα εντοπίσει αυτήν την πληροφορία και ήταν εξαιρετικά χρήσιμη για να την συνδυάσω με το Κατάρ. Άλλαξαν τα συστήματα. Αποκαταστάθηκαν οι δημοκρατίες, οι ελεύθερες αγορές σε χώρες του πρώην σοβιετικού μπλοκ, του «σιδηρού παραπετάσματος». Και τι δεν έχετε πει! Οι μεν είχαν το «σιδηρούν παραπέτασμα» για «πιπίλα» και οι δε τη «σιδηρά κυρία», τη Θάτσερ. Πόλεμο έκανε και εκείνη στα Φόκλαντ δηλαδή. Να μη μιλήσουμε για βρετανική αποικιοκρατία. Να μη μιλήσουμε για εγκλήματα ολλανδικής αποικιοκρατίας. Τώρα βάλαμε και την Ουκρανία στο παιχνίδι.
Έχουν πλουτίσει οι Ουκρανοί; Αυτή η ανταλλαγή πληροφοριών θα ωφελήσει δηλαδή τον ουκρανικό και τον ελληνικό λαό; Σε αυτό το επίπεδο γίνεται; Γιατί τουλάχιστον, εμείς έχουμε εκλεγεί λέγοντας στο λαό ότι αυτό θέλουμε να εκπροσωπούμε. Γι’ αυτό και σας μιλάμε έτσι καμμιά φορά, δηλαδή με λίγο περισσότερη εκλαϊκευμένη σαφήνεια. Καμμιά φορά μας ακούτε και μας αποκαλείτε δογματικούς και μετά έρχεστε εδώ να υπερασπιστείτε με συμφωνίες δόγματα του ΝΑΤΟ. 
Οι Ουκρανοί αυτήν τη στιγμή είναι τίγκα, ενδεχομένως, στους ενεργειακούς πόρους. Πλούτισαν οι Ουκρανοί και οι Ουκρανές ή μήπως πλούτισαν εδώ οι μικρές αγγελίες ροζ περιεχομένου και φθηνού εξαγώγιμου εργατικού δυναμικού; Πλούτισαν; 
Πάντα θα παραμένει το ερώτημα ποιος έχει τον πλούτο, καθορίζει την αξία και την υπεραξία της εργασίας και την αναγνωρίζει και τι σημαίνει εργατική τάξη. Αυτές οι συμφωνίες είναι οικονομικών, καπιταλιστικών, πολυεθνικών γκρουπούσκουλων. Ενδύονται και φορούν ενδεχομένως και τη μάσκα του κράτους, όταν το κράτος είναι αστικό και ταξικό και ανήκει σε ελάχιστους πραγματικά ως προς τη διεκπεραίωσή του. Βεβαίως είναι και ταξικά αντίπαλο το κράτος. Και βεβαίως αυτές οι συμφωνίες, όσο και να έχουν καλή πρόθεση, όσο και να εμφανίζουν ότι αυτά τα πράγματα ωφελούν τη χώρα, δεν διευκρινίζουν ποτέ τίνος είναι η χώρα. Γι’ αυτό λέμε «όχι». Δεν είμαστε εναντίον της χώρας. Είμαστε εναντίον της ιδιοκτησίας της χώρας από κάποια συμφέροντα. 
Αυτό είναι και η Ουκρανία τώρα. Δεν θα ανταλλάξετε πληροφορίες. Για τι θα ανταλλάξετε; Για τους χουλιγκάνους που θα έρθουνε; Για τους μετανάστες που έρχονται από την Ουκρανία; Τέτοιες πληροφορίες θα ανταλλάξετε; Όντως θα ανταλλάξετε πληροφορίες για προσαρμογές οπλικών συστημάτων, για τούτο, για εκείνο, για το άλλο, για βάσεις. Ούτως ή άλλως τα περισσότερα είναι και μη επανδρωμένα, άρα δεν αφορούν καν αυτά καθ’ αυτά στις Ένοπλες Δυνάμεις. 
Για την τρίτη συμφωνία με το Κατάρ -παρακαλώ πολύ, κυρία Πρόεδρε, δεν ξέρω, δεν ήσασταν στην επιτροπή αλλά είσαστε στο Κοινοβούλιο, προεδρεύετε αυτήν τη στιγμή- είχαμε σταθεί σε κάτι και πρέπει να πάρουμε απάντηση. Υπάρχει μία ανάλυση σκοπιμότητας στην αιτιολογική έκθεση για το Κατάρ, η οποία μιλάει για κάτι που δεν υπάρχει πουθενά. Λέει ότι πρέπει να υπογράψουμε αυτήν τη συμφωνία, γιατί στο παιχνίδι μπαίνουν «νέοι δρώντες». Δηλαδή στα ελληνικά, στην εισηγητική έκθεση που ήρθε στο Κοινοβούλιο -το είχα επισημάνει και στην επιτροπή- λέει «νέοι δρώντες». Ελπίζω να με διαφωτίσει ο Υπουργός. 
Όταν λέτε «νέοι δρώντες» τι εννοείτε; Δηλαδή πέρα από τα κράτη, ανεξαρτήτως του τι πολίτευμα έχουν και τι δεν έχουν, έτσι δεν είναι; Δεν μπορεί να υπαγορεύσεις και στα άλλα κράτη τι πολίτευμα θα έχουν για να συνδιαλλαγείς μαζί τους. Και σας το λένε οι κομμουνιστές αυτό. Δηλαδή μπορεί να διαφωνείς αλλά δεν είσαι σε μία νησίδα, αλλιώς μετά πώς θα υπερασπιστείς τη Συρία να καθορίσει τα του οίκου της; Για να είμαστε και σοβαροί. Πώς θα είσαι εναντίον των επεμβάσεων; Πώς θα έχεις τα κότσια, όταν δεν σε ενδιαφέρει το καθεστώς στο Μπαχρέιν ή αλλού να μην είσαι υπέρ του εμπάργκο στην Κούβα; Λέω τώρα. Γιατί μιλάμε για χώρες που ο καθένας τις καθορίζει όπως θέλει. Ποιοι είναι αυτοί οι «νέοι δρώντες»; 
Άμα πάρω ως παράδειγμα τις προηγούμενες συμφωνίες που κουβεντιάσαμε και καταψηφίσαμε, όσον αφορά το τι είναι η συμφωνία για το Κατάρ δεν χρειάζεται να συνεννοηθούμε. Εμπορική συμφωνία είναι αυτή. Δεν έχετε δει το «Qatar Foundation»; Πρόκειται για τις μεγαλύτερες ποδοσφαιρικές εταιρείες του κόσμου, αυτές που είναι και οι πιο χρεωμένες στα χρηματιστήρια, αυτές που έχουν τη δυνατότητα να δώσουν και 100 και 200 εκατομμύρια ευρώ για έναν παίκτη, για δυο παπούτσια, την ίδια ώρα που το αντίστοιχο επίδομα θέρμανσης δεν ξεπερνά τα 220 εκατομμύρια ευρώ. Αυτοί είναι οι συνεταίροι του Κατάρ που εξασφαλίζουν και την αιωνιότητα της διαφήμισης των τριάντα δευτερολέπτων στο International Al Jazeera. 
Οι «νέοι δρώντες» -προσέξτε- είναι επικίνδυνο πράγμα. Στην προηγούμενη συμφωνία για τα ραδιολογικά αναγνωρίζεται ως πάροχος, χορηγός ή καταναλωτής και της τεχνογνωσίας -λέω τώρα για τα χημικά όπλα- Οργανισμός ομάδας συμφερόντων, έξω από τα κράτη. Μη μου το παρουσιάζετε δηλαδή ως διακρατικό. 
Και μπορείς να τα πουλήσεις και σε άλλους οργανισμούς, δηλαδή αύριο το πρωί στη «ALNUSTRA» ή στην «AL-τάδε». Αν θέλετε βάλτε και ένα «AL-Κανέλλη» ή «AL-Δαβάκης», για να μην κατηγορώ κανέναν. Εκεί είναι το πρόβλημα; Με τέτοιες συμφωνίες, με «νέους δρώντες» αναγνωρίζετε τη δυνατότητα να παρέχετε διευκολύνσεις -βεβαίως του κεφαλαίου-, στρατιωτική εξυπηρέτηση -βεβαίως για λογαριασμό του κεφαλαίου- να πουλάτε, να αγοράζετε, να ανταλλάσετε πληροφορίες, τεχνογνωσία περί χημικών όπλων και σε μη κρατικές οντότητες. Γι’ αυτό δεν έχουν θέση κάτι συζητήσεις περί πατριωτισμού εδώ πέρα γιατί, εντάξει, θα πέσουν οι Θερμοπύλες από μόνες τους, θα κάνουν ένα μπραφ και θα πέσουν κάτω, γιατί κάποιος μπέρδεψε την έννοια «Θερμοπύλες» με τις θερμές πύλες ενός πολιτικού Άδη. Έχει γυρίσει τα μπρούμυτα ο Λεωνίδας, έχει γυρίσει τα μπρούμυτα η Σπάρτη! Σας το λέω δηλαδή ότι έχουμε χάσει το μέτρο εδώ μέσα που μιλάμε τώρα. Τίποτα άλλο δεν έκαναν οι αρχαίοι παρά λαμπαδηδρομίες με τη σημαία της «SAMSUNG» και τη σημαία του Κατάρ και τη σημαία του «Qatar Foundation» και της Ρεάλ Μαδρίτης! 
Εδώ, στη συμφωνία με το Κατάρ υπάρχει η αναγνώριση «νέων δρώντων» σε επίσημο έγγραφο συμφωνίας. Αυτές είναι κουβέντες που τις κάνουν οι διπλωμάτες ή ακόμα και οι μυστικές υπηρεσίες των διπλωματών, των Υπουργείων. Μιλάνε για τους παράγοντες, για τους αναφυόμενους, για τούτο, για εκείνο, για το άλλο. Όταν εσείς αναγνωρίζετε εδώ «νέους δρώντες», δεν θα βγει η Χρυσή Αυγή να λέει δημόσια, ο εκπρόσωπός της, «εμείς είμαστε η Χεζμπολάχ της Ελλάδας»; Εσείς αναγνωρίζετε «νέους δρώντες». Καταλάβατε; Γι’ αυτό σας είπα ότι είναι επικίνδυνοι τέτοιοι όροι. Μπαίνουν και μοιάζουν lapsus linguae, κακιά μετάφραση αλλά φτιάχνουν βάση και αφού φτιάξουν αυτήν τη βάση για να καλύψουν τα συμφέροντα που κρύβουν, τότε όταν θα έρθει η ώρα να βρεθούμε, ο αντιστεκόμενος μπορεί να είναι και προδότης, γιατί δεν θα πηγαίνει με τα συμφέροντα του χώρου -και όχι της χώρας- και της ζώνης, όχι της Αγίας Ζώνης, αλλά της οικονομικής ζώνης. Έχουμε συνάψει συμφωνίες με μετέχοντες στην Ευρωπαϊκή Οικονομική Ζώνη, χωρίς να διευκρινίζουμε ποια είναι αυτή, εκτός Ευρωπαϊκής Ένωσης -και δεν εννοούμε τη νομισματική.
Κατ’ αυτήν την έννοια, αυτό με το Κατάρ είναι εξόφθαλμο. Ανάμεσα σε αυτά που είπε ο ΣΥΡΙΖΑ, λοιπόν, -για να γυρίσω, διότι δεν ξεχνάω όταν ανοίγω παρενθετική πρόταση- είναι ότι τους πήρατε όλους αυτούς και τους πήγατε οπωσδήποτε στην Ξάνθη και οπωσδήποτε στην Κομοτηνή για τις ασκήσεις, για να δώσετε λαβή σε ποιους; Να σκεφτούν τι; Δεν νομίζω ότι χρειάζεται να πω παραπάνω. 
Έχω ξαναπεί ότι ο πραγματικός πατριωτισμός διά των λαών ενίοτε κρύβεται σε αυτά που δεν λέγονται, όχι σε αυτά που λέγονται. Μην δημιουργείτε ψευδαισθήσεις και κυρίως, μην δημιουργείτε άλλοθι -δεν τους πήγατε ας πούμε, στην αρχαία Σπάρτη, το λέω για να αστειευτώ- για να δίνετε λαβή σε κάποιους να λένε αυτά που πρέπει να πούνε. Δεν θα σας το έλεγα αν δεν είχε υπογράψει η χώρα συμφωνία οικονομικοστρατιωτική πριν από πολλά χρόνια -και έχω δυστυχώς την τύχη και ατυχία να την έχω δημοσιεύσει- όπου στο εγχειρίδιο μεταξύ αμερικανικών νατοϊκών δυνάμεων και Ελλήνων για τη δημιουργία του διεθνούς στρατοπέδου στις Σέρρες ήταν απαραίτητη η γνώση και άλλης γλώσσας για να πλησιάσεις γυναίκα ή να «βαφτίσεις» την τυρόπιτα και είχαμε πληρώσει κιόλας γι’ αυτό. 
Μόνοι σας βάζετε τα χέρια σας και βγάζετε τα μάτια σας, δίνοντας σε ψευτοομάδες που στέκονται υπεράνω της πραγματικότητας την δυνατότητα να εμπλέκουν την ιδεολογία με την τσέπη.","ΛΙΑΝΑ ΚΑΝΕΛΛΗ",182
"17893"," Ευχαριστούμε, κυρία Κανέλλη. 
Το λόγο έχει τώρα ο κύριος Υπουργός και κλείνουμε τη συζήτηση. 
Κύριε Υπουργέ, έχετε το λόγο για δέκα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17894"," Ευχαριστώ, κυρία Πρόεδρε.","ΑΘΑΝΑΣΙΟΣ ΔΑΒΑΚΗΣ",115
"17895"," Να διακόψω για λίγο, κυρία Πρόεδρε, και θέλω να ζητήσω συγγνώμη και από εσάς και από τον Υπουργό αλλά έχει αρχίσει από τις έντεκα η ώρα, έτσι όπως κατανεμήθηκαν τα πράγματα, η συζήτηση του νομοσχεδίου για την εμπορία ανθρώπων στο οποίο είμαι εισηγήτρια. Είμαι, λοιπόν, υποχρεωμένη να γυρίσω την πλάτη και να σηκωθώ να φύγω και να μην μείνω για να ακούσω τον Υπουργό. Ζητάω συγγνώμη αλλά είναι ήδη τρία τέταρτα που έχω καθυστερήσει. Ακόμη κι αν είμαι η τελευταία εισηγήτρια, πρέπει κάποια στιγμή να τοποθετηθώ κι εκεί, και δεν είμαι το Άγιον Πνεύμα.
Ευχαριστώ.","ΛΙΑΝΑ ΚΑΝΕΛΛΗ",182
"17896"," Εντάξει, κυρία Κανέλλη.
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17897"," Ξεκινώντας από αυτά που είπε η κ. Κανέλλη, θα ήθελα να πω πριν φύγει, για να το ακούσει, ότι έχει πει δυο στοιχεία τα οποία πρόσεξα με ιδιαίτερο ενδιαφέρον και νομίζω ότι έχει δίκιο. 
Πρώτον, θέλω να πω όσον αφορά την εκλαΐκευση αυτών των συμβατικών κειμένων, ότι επιτέλους πρέπει να έρχονται στην Αίθουσα -και στις επιτροπές και στην Ολομέλεια- κείμενα τα οποία θα έχουν έναν εύληπτο χαρακτήρα και θα είναι πιο σαφή πάνω στα ζητήματα τα οποία το πολιτικό Σώμα καλείται να διαχειριστεί. Εγώ, σε ό,τι με αφορά, θα κάνω ό,τι μπορώ προκειμένου να αλλάξει αυτό.","ΑΘΑΝΑΣΙΟΣ ΔΑΒΑΚΗΣ",115
"17898"," Και έγκαιρα.","ΛΙΑΝΑ ΚΑΝΕΛΛΗ",182
"17899"," Εκεί ενώνεται και το ζήτημα των «νέων δρώντων» που πραγματικά, κατά την άποψή μου, μπορούμε να το χαρακτηρίσουμε ως ένα σολοικισμό μέχρι και μια ατυχή έκφραση, με ό,τι αυτό μπορεί να συνεπάγεται σχετικά με τη διατύπωση σχολίων πάνω σε αυτό. Το να φέρνουμε δηλαδή τέτοιους «νέους δρώντες» έχει ως αποτέλεσμα να μιλάμε πολλές ώρες μέσα σε αυτήν την Αίθουσα, και δικαίως. 
Κατ’ αρχάς, θέλω να πω, αγαπητοί κύριοι συνάδελφοι, ότι αυτές οι συμφωνίες συνάφθηκαν στο πλαίσιο της συμμετοχής μας στο ΝΑΤΟ. Είναι ξεκάθαρο. Σε κάθε περίπτωση η συμμετοχή αυτή έχει ως απώτερο στόχο τον βασικό στόχο του ΝΑΤΟ, που είναι η ενίσχυση της άμυνας της χώρας. 
Υπό το πρίσμα αυτό, κάθε είδους διεθνής στρατιωτική συνεργασία εντός της συμμαχίας προσφέρει πολλαπλά οφέλη στρατιωτικού χαρακτήρα. Με άλλα λόγια, θα έλεγα ότι δημιουργεί την επίτευξη μιας διαλειτουργικότητας με στρατιωτικούς όρους –αν θέλετε- μιας συνέργειας με όρους πολιτικής, με όρους της καθημερινότητας. 
Κατά τούτο πιστεύω ότι και τα στρατηγεία και το στρατιωτικό προσωπικό της χώρας σε τέτοιου είδους συμβάσεις δημιουργεί ένα κλίμα και έχει ένα πεδίο καλό για να λειτουργήσει. 
Αυτά που αναφέρθηκαν από τους διαφωνούντες τα πρόσεξα. Θεωρώ ότι –θέλω να κάνω αυτό το σχόλιο- οι μυστικές υπηρεσίες -η δαιμονοποίηση όλων αυτών που ελέχθησαν και από εσάς, κύριοι συνάδελφοι του ΣΥΡΙΖΑ, και από το Κομμουνιστικό Κόμμα και από τη Χρυσή Αυγή- δεν θα είχαν ανάγκη να περιβληθούν συμβατικούς τύπους προκειμένου να λειτουργήσουν. Όλο αυτό το ιστορικό απόθεμα, το οποίο όλοι γνωρίζουμε, από τον Ψυχρό Πόλεμο μέχρι σήμερα κινήθηκε και λειτούργησε -θεωρώ ότι όσον αφορά τη χώρα μας έχει παύσει να υπάρχει- στο σκότος, στη σκιά και σε όλα εκείνα τα οποία συνέθεταν εκείνη την γκρίζα περίοδο. Σήμερα, αυτές οι συμβάσεις, τις οποίες συζητούμε δεν νομίζω ότι δημιουργούν εκείνο το περιβάλλον –θα έλεγα- προκειμένου να αναπτυχθούν και να ευδοκιμήσουν. Είναι αυτό που είπα: Επίτευξη διαλειτουργικότητας, συνέργειας. 
Ανέφερε η κ. Ιγγλέση για δεύτερη φορά –το είχε αναφέρει και στην επιτροπή- «θα περιμέναμε να υπάρχει η συνέργεια σε ζητήματα στρατιωτικής ιατρικής» κ.λπ..
Θέλω να σας πληροφορήσω ότι η συμφωνία για το Κατάρ προβλέπει συνέργειες για τη στρατιωτική ιατρική. 
Θα ήθελα να πω όμως, επίσης ότι το Υπουργείο Εθνικής Άμυνας βρίσκεται συνέχεια σε ετοιμότητα όσον αφορά θέματα κοινωνικής μέριμνας, κοινωνικής πρόνοιας, ιατρικής παρέμβασης, σε ζητήματα τέτοια. Τα C-130, τα ελικόπτερά μας, τα Super Puma, διατρέχουν το Αιγαίο σε επιχειρήσεις έρευνας και διάσωσης, προκειμένου να επεμβαίνουν όπου χρειάζεται. 
Προ ημερών –σας το είπα και στην επιτροπή- C-130 έκανε διακομιδή μαζί με στρατιωτικό ασθενοφόρο της Κω προκειμένου να μεταφέρει το περιστατικό σε νοσοκομείο του κέντρου της Αθήνας. 
Γίνονται πολύ σημαντικά πράγματα. Καλό θα είναι η επιτροπή, στην οποία απ’ ό,τι γνωρίζω μετέχετε –και θα δω και αυτό το ζήτημα, όσον αφορά εμένα- να έρθει σε άμεση επικοινωνία και με τις λειτουργίες του στρατιωτικού προσωπικού και με παράπλευρες λειτουργίες κοινωνικής προσφοράς των Ενόπλων Δυνάμεων, που είναι πάρα πολλές και οι οποίες αναπτύσσονται συνέχεια παρά το δυσμενές οικονομικό κλίμα και τη δυσμενή κατάσταση που περνάει η χώρα μας όσον αφορά τη στήριξη σε τεχνικό υλικό και σε υπηρεσιακή –αν θέλετε- υποστήριξη και διαθεσιμότητα. 
Οι Ένοπλες Δυνάμεις, δίνουν τον καλύτερό τους εαυτό από τον απλό υπαξιωματικό ή το στρατιώτη, μέχρι τον αξιωματικό ο οποίος δίνει τα πάντα στην επιτέλεση του καθήκοντος, παρά την ελάχιστη αμοιβή του και τις δυσκολίες οι οποίες επικρατούν σήμερα όσον αφορά την οικονομική του υπόσταση εξαιτίας της οικονομικής συγκυρίας, η οποία είναι διπλή για τον Έλληνα αξιωματικό και τον Έλληνα στρατιωτικό. 
Σήμερα, η έννοια του καθήκοντος είναι αυξημένη περισσότερο από κάθε άλλη φορά. 
Αυτή η άσχημη συγκυρία η οποία υπάρχει –και επιτρέψτε μου να το πω ευρισκόμενος περίπου δυόμισι μήνες στο Υπουργείο Εθνικής Άμυνας- είναι ένα απέραντο –θα έλεγα- πεδίο πρόκλησης για να αναπτύξουν δεξιότητες, συνέργειες και να δώσουν τον καλύτερό τους εαυτό αυτοί οι άνθρωποι οι οποίοι χειμάζονται οικονομικά. Από την Πλάτη του Έβρου μέχρι το ακραίο φυλάκιο της ελληνικής επικράτειας το στρατιωτικό προσωπικό της χώρας δίνει τον καλύτερό του εαυτό. Και αποτελεί μία πρόκληση για την πολιτική ηγεσία, η οποία συμμετέχει σε αυτήν τη –θα έλεγα- δυσχείμερη περίοδο, το να αναπτύξει όλα εκείνα τα δεδομένα προκειμένου να απαλύνει τις δυσκολίες που περνάει αυτός ο κόσμος. 
Αυτά ήθελα να πω, κυρία Πρόεδρε. 
Θα καταθέσω στα Πρακτικά ορισμένα στοιχεία που συνέλεξα, τα οποία πήρα μετά από πρόκληση κάποιων συναδέλφων στην επιτροπή, σχετικά με τα κόστη των διαφόρων συμβάσεων τα οποία έχουμε υπογράψει. Υπάρχει ο κατάλογος. 
Ευχαριστώ πολύ.
(Στο σημείο αυτό ο Υφυπουργός Εθνικής Άμυνας κ.Αθανάσιος Δαβάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΑΘΑΝΑΣΙΟΣ ΔΑΒΑΚΗΣ",115
"17900"," Κι εμείς ευχαριστούμε, κύριε Υπουργέ. 
Κηρύσσεται περαιωμένη η συζήτηση επί της αρχής, των άρθρων και του συνόλου των σχεδίων νόμων του Υπουργείου Εθνικής Άμυνας: 
1. «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας και του Στρατηγείου της Ανώτατης Συμμαχικής Διοίκησης Μετασχηματισμού σχετικά με τη Λειτουργική Σχέση, που αφορά το Διακλαδικό Κέντρο Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Functional Relationship MOU)».
2. «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας και του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας αναφορικά με την Ίδρυση, Διοίκηση και Λειτουργία του Διακλαδικού Κέντρου Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Operation MOU)».
3. «Κύρωση του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-ΑΜSCC) και της Τεχνικής Διευθέτησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας, σχετικά με την εφαρμογή του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-ΑΜSCC)».
4. «Κύρωση της Συμφωνίας της Κυβέρνησης της Ελληνικής Δημοκρατίας με το Υπουργικό Συμβούλιο της Ουκρανίας για την Αμοιβαία Προστασία Διαβαθμισμένων Πληροφοριών περί Άμυνας».
5. «Κύρωση του Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και των Σουηδικών Ενόπλων Δυνάμεων, με εξουσιοδότηση της Κυβερνήσεως της Σουηδίας σχετικά με την καθιέρωση διμερών συσκέψεων».
6. «Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ».
Ερωτάται το Τμήμα: Γίνονται δεκτά τα παραπάνω νομοσχέδια;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17901"," Δεκτά, δεκτά.","ΠΟΛΛΟΙ ΒΟΥΛΕΥΤΕΣ",NA
"17902"," Κατά πλειοψηφία.","ΧΡΗΣΤΟΣ ΚΑΡΑΓΙΑΝΝΙΔΗΣ",187
"17903"," Συνεπώς τα νομοσχέδια του Υπουργείου Εθνικής Άμυνας: 1. «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας, του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας και του Στρατηγείου της Ανώτατης Συμμαχικής Διοίκησης Μετασχηματισμού σχετικά με τη Λειτουργική Σχέση, που αφορά το Διακλαδικό Κέντρο Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Functional Relationship MOU)», 2. «Κύρωση του Μνημονίου Κατανόησης μεταξύ του Υπουργείου Άμυνας της Τσεχικής Δημοκρατίας, του Ομοσπονδιακού Υπουργείου Άμυνας της Ομοσπονδιακής Δημοκρατίας της Γερμανίας, του Υπουργείου Εθνικής Άμυνας της Ελληνικής Δημοκρατίας, του Υπουργείου Άμυνας της Ιταλικής Δημοκρατίας, του Υπουργείου Άμυνας της Ρουμανίας, του Υπουργείου Άμυνας της Σλοβακικής Δημοκρατίας, του Υπουργείου Άμυνας της Δημοκρατίας της Σλοβενίας και του Υπουργείου Άμυνας του Ηνωμένου Βασιλείου της Μεγάλης Βρετανίας και της Βόρειας Ιρλανδίας αναφορικά με την Ίδρυση, Διοίκηση και Λειτουργία του Διακλαδικού Κέντρου Αριστείας Χημικής, Βιολογικής, Ραδιολογικής και Πυρηνικής Άμυνας (JCBRN Defence COE Operation MOU)», 3. «Κύρωση του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-ΑΜSCC) και της Τεχνικής Διευθέτησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας, σχετικά με την εφαρμογή του Μνημονίου Κατανόησης μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας της Δημοκρατίας της Πορτογαλίας που αφορά στη συνεργασία εντός του Πολυεθνικού Συντονιστικού Κέντρου Στρατηγικών Θαλασσίων Μεταφορών της Αθήνας (ΠΟΣΚΕΣΘΑΜ-ΑΜSCC)»,4. «Κύρωση της Συμφωνίας της Κυβέρνησης της Ελληνικής Δημοκρατίας με το Υπουργικό Συμβούλιο της Ουκρανίας για την Αμοιβαία Προστασία Διαβαθμισμένων Πληροφοριών περί Άμυνας», 5. «Κύρωση του Μνημονίου Συμφωνίας μεταξύ του Υπουργείου Εθνικής Άμυνας της Ελληνικής Δημοκρατίας και των Σουηδικών Ενόπλων Δυνάμεων με εξουσιοδότηση της Κυβερνήσεως της Σουηδίας σχετικά με την καθιέρωση διμερών συσκέψεων», 6. «Κύρωση της Συμφωνίας Στρατιωτικής Συνεργασίας μεταξύ του Υπουργείου Εθνικής Άμυνας της Ελληνικής Δημοκρατίας και του Υπουργείου Άμυνας του Κράτους του Κατάρ» έγιναν δεκτά κατά πλειοψηφία, σε μόνη συζήτηση επί της αρχής, των άρθρων και του συνόλου και έχουν ως εξής: 
(Να καταχωριστούν τα κείμενα των νομοσχεδίων σελίδες 96α-96στ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17904"," Παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17905"," Μάλιστα, μάλιστα.","ΠΟΛΛΟΙ ΒΟΥΛΕΥΤΕΣ",NA
"17906"," Το Τμήμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"17907"," Μάλιστα, μάλιστα.
Με τη συναίνεση του Σώματος και ώρα 12.00΄ λύεται η συνεδρίαση για την Τρίτη 17 Σεπτεμβρίου 2013 και ώρα 18.00΄, με αντικείμενο εργασιών του Τμήματος: α) Κοινοβουλευτικό έλεγχο, συζήτηση επικαίρων ερωτήσεων, β) Αναφορά στην Ημέρα Εθνικής Μνήμης της Γενοκτονίας των Ελλήνων της Μικράς Ασίας από το τουρκικό κράτος και γ) Νομοθετική εργασία, σύμφωνα με την ημερήσια διάταξη που έχει διανεμηθεί. 
Ο","ΟΛΟΙ ΟΙ ΒΟΥΛΕΥΤΕΣ",NA
