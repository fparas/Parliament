"","Content","name","ParlmemberID"
"43906","Date","18-12-2013",NA
"43907"," Σύμφωνα με την από 18-12-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΝΔ΄ συνεδριάσεώς του, της Τετάρτης, 18 Δεκεμβρίου 2013 σε ό,τι αφορά στην ψήφιση στο σύνολο των σχεδίων νόμου: Α. «Συζήτηση και λήψη απόφασης, σύμφωνα με τις διατάξεις του άρθρου 144 του Κανονισμού της Βουλής, επί της προτάσεως που κατέθεσαν ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς- Ενωτικού Κοινωνικού Μετώπου κ. Αλέξης Τσίπρας και 71 Βουλευτές του κόμματός του, για σύσταση Εξεταστικής Επιτροπής που θα διερευνήσει τα γεγονότα που σχετίζονται με την επιζήμια παραχώρηση των Ναυπηγείων Σκαραμαγκά σε ιδιωτικά επιχειρηματικά συμφέροντα, με τις επιζήμιες για τα Ελληνικά Ναυπηγεία Α.Ε. συμβάσεις Β12/00 και Β21/02, με την επιζήμια για τα Ελληνικά Ναυπηγεία Α.Ε. κατάρτιση και υλοποίηση της Εκτελεστικής Συμφωνίας ανάμεσα στο Ελληνικό Δημόσιο, τα Ελληνικά Ναυπηγεία Α.Ε., την Howaldtswerke – Deutsche Werft (HDW), την ThyssenKrupp Marine Systems AG και την Abu Dhabi Mar LLC (ADM), η οποία κυρώθηκε με το Νόμο 3885/2010 «Κύρωση των Συμβάσεων που αφορούν το μέλλον των Ελληνικών Ναυπηγείων Α.Ε.», και τέλος με την εξασφάλιση των θέσεων εργασίας καθώς και τα προγράμματα των υποβρυχίων του Πολεμικού Ναυτικού» και 
Β. «Συζήτηση και λήψη απόφασης, σύμφωνα με το άρθρο 7Α του ν.3023/2002, όπως αυτό προστέθηκε με το άρθρο 23 του ν.4203/2013 και τα άρθρα 83 και 83Α του Κανονισμού της Βουλής, για το αν συντρέχει ή μη περίπτωση αναστολής κρατικής χρηματοδότησης και οικονομικής ενίσχυσης του Κόμματος «Λαϊκός Σύνδεσμος-Χρυσή Αυγή», κατόπιν της υποβολής γνώμης από την Ειδική Μόνιμη Επιτροπή Κοινοβουλευτικής Δεοντολογίας»).
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Πολιτισμού και Αθλητισμού: «Άδεια εγκατάστασης και λειτουργίας χώρου παραστάσεων- Άδεια παράστασης».
Η Διάσκεψη των Προέδρων αποφάσισε, στη συνεδρίασή της στις 11-12-2013, η συζήτηση του νομοσχεδίου να γίνει σε μια συνεδρίαση. 
Έχει ζητήσει το λόγο ο κύριος Υπουργός.
Κύριε Υπουργέ, έχετε το λόγο.","ΕΠΙΚΥΡΩΣΗ ΠΡΑΚΤΙΚΩΝ",NA
"43908"," Ευχαριστώ, κύριε Πρόεδρε.
Παίρνω το λόγο στην αρχή της συζήτησης -η οποία βεβαίως αδικείται από την εξέλιξη της ημέρας, αλλά τι να κάνουμε, αυτά συμβαίνουν στον κοινοβουλευτισμό- για να καταθέσω στα Πρακτικά, ώστε να διανεμηθούν σε όλους τους συναδέλφους, νομοτεχνικές βελτιώσεις του σχεδίου νόμου, οι οποίες ενσωματώνουν παρατηρήσεις που έγιναν από τους συναδέλφους όλων των πτερύγων κατά τη διάρκεια της συζήτησης στην Επιτροπή Μορφωτικών Υποθέσεων.
Κύριε Πρόεδρε, θα τα καταθέσω καλύτερα απευθείας, για να μην κουράσω τους συναδέλφους διαβάζοντάς τα. Ενσωματώνουμε, όπως σας είχα πει στην Επιτροπή Μορφωτικών Υποθέσεων, το 95% των παρατηρήσεων και των προτάσεων που έγιναν από την πλευρά σας, κυρίες και κύριοι Βουλευτές, υπό μορφή νομοθετικών βελτιώσεων. 
Κύριε Πρόεδρε, με την άδειά σας μιλάω τώρα στην αρχή της συζήτησης, γιατί θα λείψω για λίγο. Θα παραμείνει ο συνάδελφος κ. Ανδριανός και εγώ θα επανέλθω. Θα λείψω γιατί έχουμε σήμερα προγραμματισμένα εδώ και ενάμιση μήνα τα εγκαίνια της Εθνικής Πινακοθήκης στη μετεγκατάστασή της, μέχρι να ολοκληρωθεί το κτήριο που ανακατασκευάζεται ουσιαστικά. Είμαι υποχρεωμένος να πάω. Θα είναι εδώ ο συνάδελφος κ. Ανδριανός και εγώ θα επανέλθω. 
Κύριε Πρόεδρε, όμως θέλω να ενημερώσω το Σώμα και τους συναδέλφους ότι προτιθέμεθα να αποδεχθούμε ορισμένες βουλευτικές τροπολογίες που έχουν κατατεθεί. Μεταξύ αυτών είναι και οι εξής: Μια είναι τροπολογία συναδέλφων Βουλευτών για τα θέματα της Λυρικής, όπως επίσης τροπολογία…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορείτε να πείτε τους αριθμούς, κύριε Υπουργέ;","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43909","
Η πρώτη τροπολογία που σας ανέφερα ως προς τη Λυρική Σκηνή έχει γενικό αριθμό 1040 και ειδικό 7. 
Η δεύτερη αφορά το Υφυπουργείο Αθλητισμού. Είναι και πάλι τροπολογία που ξεκίνησε από το συνάδελφο κ. Δήμα και αναφέρει τη μείωση της από το νόμο απαιτούμενης εγγυητικής επιστολής τραπέζης των αθλητικών ανωνύμων εταιρειών. 
Θέλω να διευκρινίσω το εξής προς άρση πάσης παρεξηγήσεως. Πρόκειται για εγγυητική επιστολή –μέχρι σήμερα είναι το 10% του τζίρου- η οποία κατατίθεται, δεν εισπράττεται από το κράτος και μετά την παίρνουν πίσω. Λόγω της κρίσεως που υπάρχει, κάνουμε μια αναπροσαρμογή και το 10% το κάνουμε 5%, για να διευκολυνθεί η λειτουργία όλων των ομάδων και για να μην έχουμε προβλήματα οικονομικής κατάρρευσης ομάδων, τα οποία θα έχουν ευρύτερες επιπτώσεις και στις τοπικές κοινωνίες και στο φίλαθλο κόσμο και στους αθλητές που κινούνται και δραστηριοποιούνται εκεί κ.ο.κ. Αυτή είναι η τροπολογία με γενικό αριθμό 1039 και ειδικό αριθμό 6. 
Μια τρίτη τροπολογία που προτιθέμεθα να κάνουμε αποδεκτή είναι και πάλι βουλευτική. Δεν είναι δικής μας αρμοδιότητας. Έχει γενικό αριθμό 1024 και ειδικό 3. Έχω δίπλα μου τον αρμόδιο Υπουργό, τον κ. Αθανασίου. Ο κ. Αθανασίου θα σας εξηγήσει περί τίνος πρόκειται. 
Υπάρχει επίσης μια τέταρτη τροπολογία η οποία βλέπω ότι υπογράφεται από συναδέλφους Βουλευτές πολλών κομμάτων και αφορά καταβληθείσες πρόσθετες αμοιβές υπαλλήλων στη Γενική Γραμματεία Αθλητισμού και τον καταλογισμό τους. Είναι η τροπολογία με γενικό αριθμό 1051 και ειδικό αριθμό 8. Βλέπω ότι είναι πραγματικά ευρύτερης αποδοχής. 
Υπάρχουν βεβαίως και υπουργικές τροπολογίες, ορισμένες από τις οποίες εμπεριέχουν και αρκετά άρθρα, όπως η τροπολογία του Υπουργείου Παιδείας. Στην πορεία της συζήτησης θεωρώ ότι θα υπάρξει κοινοβουλευτική υποστήριξη και εξήγηση από την πλευρά του αρμοδίου Υπουργού ή Υφυπουργού. 
Επίσης, στις υπουργικές τροπολογίες υπάρχει και τροπολογία του συναδέλφου κ. Δένδια που ήταν μέχρι πρότινος εδώ. Η τροπολογία ορίζει ότι πρέπει σε συγκεκριμένες επιτροπές του Υπουργείου Προστασίας του Πολίτη να συμμετέχει και εκπρόσωπος του Νομικού Συμβουλίου του Κράτους. Νομίζω ότι είναι ένα αίτημα που πρέπει να γίνει αποδεκτό από όλες τις πλευρές. 
Οφείλω να πω ότι ο κ. Δένδιας ήταν εδώ. Με ρώτησε αν χρειαζόταν να παραμείνει και του εξήγησα πως δεν νομίζω ότι χρειάζεται να παραμείνει. Νομίζω ότι μπορούμε να προχωρήσουμε.
Ευχαριστώ, κύριε Πρόεδρε, και εσάς και τους συναδέλφους.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43910"," Ευχαριστούμε, κύριε Υπουργέ.
Θα ήθελα να ενημερώσω το Σώμα ότι ο Γραμματέας της Κοινοβουλευτικής Ομάδας του ΠΑΣΟΚ κ. Ρήγας μάς γνωστοποιεί ότι κατά τη συζήτηση του σημερινού νομοσχεδίου του Υπουργείου Πολιτισμού και Αθλητισμού Κοινοβουλευτικός Εκπρόσωπος του ΠΑΣΟΚ ορίζεται ο συνάδελφος Βουλευτής Χίου κ. Τριαντάφυλλος, όπως επίσης ειδική αγορήτρια ορίζεται η Βουλευτής Κερκύρας κ. Γκερέκου.
Ο Γραμματέας της Κοινοβουλευτικής Ομάδας των Ανεξάρτητων Ελλήνων κ. Γιοβανόπουλος μάς γνωστοποιεί ότι ειδικός αγορητής εκ μέρους των Ανεξάρτητων Ελλήνων ορίζεται η κ. Κουντουρά και Κοινοβουλευτικός Εκπρόσωπος ο κ. Επαμεινώνδας Μαριάς.
Ο Γραμματέας της Κοινοβουλευτικής Ομάδας της Χρυσής Αυγής κ. Ζησιμόπουλος ορίζει ειδικό αγορητή τον Βουλευτή Μεσσηνίας κ. Κουκούτση και Κοινοβουλευτικό Εκπρόσωπο το Βουλευτή Α' Θεσσαλονίκης κ. Γρέγο.
Τέλος, ο Πρόεδρος της Δημοκρατικής Αριστεράς κ. Κουβέλης στη συζήτηση του νομοσχεδίου ορίζει ειδικό αγορητή τον Βουλευτή Τρικάλων κ. Γιώργο Κυρίτση και Κοινοβουλευτική Εκπρόσωπο τη Βουλευτή Α΄ Πειραιώς και Νήσων κ. Ρεπούση. 
Κυρία Σκόνδρα, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"43911"," 
Κύριε Πρόεδρε, θα ήθελα το λόγο.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43912"," Συγγνώμη, κυρία Σκόνδρα. 
Ορίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"43913"," Με συγχωρείτε, κυρία συνάδελφε. 
Επειδή βλέπω τη βουλευτική τροπολογία, όπως είπα, διακομματικής στήριξης που αφορά τον καταλογισμό αμοιβών υπαλλήλων της Γενικής Γραμματείας Αθλητισμού, θεωρώ ότι χρειάζεται μια νομοτεχνική βελτίωση την οποία θα καταθέσω. Χρειάζεται δηλαδή η προσθήκη στη διάταξη της εξής φράσεως: «Τυχόν καταλογισμοί που έχουν ήδη πραγματοποιηθεί, αίρονται με τη δημοσίευση του παρόντος».","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43914"," Σε ποια τροπολογία αναφέρεστε;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"43915"," Είναι η τροπολογία με γενικό αριθμό 1051 και ειδικό αριθμό 8.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43916"," Πότε θα την καταθέσετε;","ΕΛΕΝΑ ΚΟΥΝΤΟΥΡΑ",248
"43917"," Θα την καταθέσω, κυρία συνάδελφε.
Σας ευχαριστώ, κύριε Πρόεδρε.
(Στο σημείο αυτό ο Υπουργός Πολιτισμού και Αθλητισμού κ. Πάνος Παναγιωτόπουλος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 9-12)","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43918"," Κυρία Σκόνδρα, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"43919"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, εισηγούμαι σήμερα στην Ολομέλεια της Βουλής το σχέδιο νόμου του Υπουργείου Πολιτισμού και Αθλητισμού με τίτλο «Άδεια εγκατάστασης και λειτουργίας χώρου παραστάσεων- Άδεια παράστασης», που αφορά στις προϋποθέσεις και τη διαδικασία χορήγησης αδείας σε χώρους όπου δίδονται θεατρικές, χορευτικές και μουσικές παραστάσεις ή εναλλακτικά παρουσιάζονται παρεμφερούς μορφής οπτικοακουστικά δρώμενα. 
Συναρμοδιότητα για τον σχεδιασμό και την προώθηση του σχεδίου νόμου έχουν τα Υπουργεία Πολιτισμού και Αθλητισμού, Εσωτερικών, Περιβάλλοντος, Ενέργειας και Κλιματικής Αλλαγής, Δημόσιας Τάξης και Προστασίας του Πολίτη.
Θέλω να ενημερώσω το Σώμα ότι, όπως ακούσαμε άλλωστε και από τον κύριο Υπουργό, υπήρξαν νομοθετικές βελτιώσεις στο νομοσχέδιο ως αποτέλεσμα μιας εξαιρετικά γόνιμης συζήτησης που έγινε στην αρμόδια Επιτροπή Μορφωτικών Υποθέσεων. Πληθώρα βελτιώσεων προτάθηκε από τα κόμματα της Αντιπολίτευσης και χαίρομαι ιδιαίτερα που ο κύριος Υπουργός με υπευθυνότητα και με πνεύμα καλής συνεργασίας έκανε δεκτές όλες τις βελτιώσεις. Αποδεικνύεται στην πράξη ότι ο πολιτισμός αποτελεί κοινή κληρονομιά όλων μας και μπορεί να ενώσει όλες τις πτέρυγες της Βουλής, αφού περιβάλλεται με τον σεβασμό και την αγάπη όλων μας.
Κυρίες και κύριοι συνάδελφοι, επί της αρχής του νομοσχεδίου θέλω να ξεκινήσω με μια παγκοσμίως αποδεκτή διαπίστωση: Η Ελλάδα αποτελεί αναμφισβήτητα στα μάτια όλου του πλανήτη βασική κοιτίδα του πολιτισμού, της τέχνης και των επιστημών. Αισχύλος, Σοφοκλής, Ευριπίδης, Αριστοφάνης, Μένανδρος: Εδώ γεννήθηκε το αρχαίο θέατρο. Εκατοντάδες εκατομμύρια ανθρώπων έχουν συρρεύσει στα θέατρα της πατρίδας μας για να ζήσουν το μεγαλείο των παραστάσεων. Ωδείον Ηρώδου του Αττικού, Θέατρο του Διονύσου και, βεβαίως, το Θέατρο της Επιδαύρου, φημισμένο από τα αρχαία χρόνια για την ακουστική του, που πολλοί αποπειράθηκαν να αντιγράψουν, αλλά ουδείς το κατάφερε.
Το θέατρο, η τέχνη, κυρίες και κύριοι συνάδελφοι, αποτελεί βασικό κορμό της πολιτιστικής μας κληρονομιάς. Όμως, το ισχύον νομικό πλαίσιο, που χρονολογείται πίσω, σε μεταξικούς νόμους του 1937 και σε ένα βασιλικό διάταγμα του 1956, δεν μπορεί να ανταποκριθεί στα σύγχρονα δεδομένα και στις ανάγκες που έχουν πλέον διαμορφωθεί.
Σήμερα, συναντάμε σε όλα τα σημεία της Ελλάδος θέατρα, μικρούς χώρους παραστάσεων και πολυχώρους, όπου ταλαντούχοι καλλιτέχνες μάς ταξιδεύουν στον κόσμο της υποκριτικής τέχνης. Δεκάδες, όμως, από αυτούς τους χώρους είναι δυστυχώς παράνομοι, αφού λειτουργούν χωρίς τη σχετική άδεια. Στα θέατρα και τους χώρους συνάθροισης κοινού αυτό το δεδομένο, πέρα από το τυπικό σκέλος της παράβασης, πρακτικά σήμαινε ότι δεν έχει πραγματοποιηθεί κανένας απολύτως έλεγχος ασφαλείας στους χώρους.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Έγινε, λοιπόν, επεξεργασία των κείμενων διατάξεων των νόμων που ισχύουν και σε συνεννόηση με όλους όσοι εμπλέκονται, διαπιστώθηκε ότι το υφιστάμενο νομικό πλαίσιο δεν άφηνε κανένα περιθώριο, ώστε να επιτραπεί η έκδοση άδειας λειτουργίας. Αυτό οφείλεται κυρίως σε δύο λόγους: Αφ’ ενός, λόγω των ιδιαίτερα δύσκαμπτων διατάξεων πυροπροστασίας που ισχύουν για θέατρα με οικοδομική άδεια πριν την 17η Φεβρουαρίου του 1989 και αφ’ ετέρου, λόγω των αυστηρών διατάξεων για χρήσεις γης που είχαν εκδοθεί για ορισμένες περιοχές, όπως παραδείγματος χάριν, στην περιοχή του Μεταξουργείου, στο Δήμο Αθηναίων. Στην εν λόγω περιοχή απαγορεύονται χρήσεις που σχετίζονται με τη συνάθροιση κοινού, ενώ όλοι γνωρίζουμε ότι συγκαταλέγεται μεταξύ των περιοχών εκείνων με έντονη παρουσία θεατρικών χώρων και χώρων τέχνης. Δεν προκαλεί όχληση, δεν αλλοιώνει τον αρχιτεκτονικό και αισθητικό χαρακτήρα της, αντιθέτως, δίνει ζωντάνια άκρως απαραίτητη και ευπρόσδεκτη, ειδικά αυτή την οικονομικά δύσκολη εποχή.
Το προτεινόμενο σχέδιο νόμου, λοιπόν, επιχειρεί έναν εξορθολογισμό του τυπικού πλαισίου αδειοδότησης όχι μόνο για τα θέατρα, αλλά και για το σύνολο των χώρων όπου συναθροίζεται κόσμος προκειμένου να παρακολουθήσει οπτικοακουστικές παραστάσεις.
Ο στόχος της σημερινής ρύθμισης είναι διπλός. Πρώτον, η απλοποίηση και η ευελιξία των διαδικασιών αδειοδότησης των θεατρικών χώρων. Δεύτερον, η εξασφάλιση ενός υψηλού επιπέδου ασφάλειας τόσο για τους θεατές όσο και για τους εργαζόμενους. Κατά τη διάρκεια της διαβούλευσης, στην οποία συμμετείχαν ενεργά εκτός των συναρμοδίων Υπουργείων και πληθώρα φορέων των θεάτρων και του πολιτισμού, διαπιστώθηκε επίσης ότι σήμερα πραγματοποιούνται πολλές παραστάσεις σε μικρούς εναλλακτικούς χώρους, με περιορισμένο αριθμό θεατών. Ωστόσο, θα έπρεπε και αυτοί οι χώροι με το παλιό νομικό καθεστώς και χωρίς καμμία δυνατότητα αποκλίσεων, να πληρούν πολύ αυστηρές προδιαγραφές ασφαλείας, πράγμα εξ ορισμού αδύνατο.
Και σε αυτό το ζήτημα οι διατάξεις του παρόντος σχεδίου νόμου κάνουν τις απαραίτητες προβλέψεις, ώστε να ενισχυθούν αυτές οι μορφές καλλιτεχνικής έκφρασης, που συνδυάζουν ποικίλες τέχνες, νέους καλλιτέχνες που πειραματίζονται με πρωτότυπους τρόπους και σε πρωτότυπους χώρους.
Κυρίες και κύριοι συνάδελφοι, το σχέδιο νόμου δεν αλλάζει τη δομή της θεατρικής αγοράς. Είναι προϊόν συστηματικής και αποτελεσματικής συνεργασίας και συμφωνίας, αφού όλοι οι εμπλεκόμενοι τάχθηκαν υπέρ των προτεινόμενων ρυθμίσεων. Διευκολύνονται σύγχρονες μορφές καλλιτεχνικής έκφρασης, αφού για πρώτη φορά προβλέπεται η άδεια παράστασης που επιτρέπει τη διεξαγωγή παραστάσεων σε μη αδειοδοτημένους χώρους, όπως για παράδειγμα μια θεατρική παράσταση σε ένα βιομηχανικό κτήριο.
Επίσης, δίνουμε νέες ευκαιρίες σε μικρά ερασιτεχνικά και εναλλακτικά θεατρικά σχήματα να δραστηριοποιηθούν χωρίς περαιτέρω κόστος, αφού για πρώτη φορά προβλέπεται ότι δεν θα απαιτείται σχετική άδεια για παραστάσεις, όταν αυτές πραγματοποιούνται σε ήδη αδειοδοτημένους χώρους συνάθροισης κοινού, με μέγιστο αριθμό πενήντα ατόμων. Τέτοιοι χώροι είναι για παράδειγμα αίθουσες διαλέξεων, γκαλερί, εστιατόρια, καφέ, ζαχαροπλαστεία και συνεδριακά κέντρα. Διευκολύνεται έτσι και η ανάπτυξη νέων μορφών επιχειρηματικότητας. Δημιουργείται ένα πλαίσιο εγγύησης υψηλών προδιαγραφών ασφάλειας, που, από την πλευρά του, αναβαθμίζει το θέατρο. Εργοδότες και εργαζόμενοι, θιασάρχες, ηθοποιοί, καλλιτέχνες, τεχνικοί, αλλά και το ευρύτερο κοινό ωφελούνται από τις προτεινόμενες ρυθμίσεις.
Παράλληλα, αξίζει να σημειωθεί ότι το προτεινόμενο σχέδιο νόμου δεν δημιουργεί κανένα βάρος στον κρατικό προϋπολογισμό. Η επανεξέταση και κωδικοποίηση ολόκληρης της νομοθεσίας για το χώρο του θεάτρου, του κινηματογράφου και λοιπών οπτικοακουστικών τεχνών θα πραγματοποιηθεί εντός τριών μηνών από την ψήφιση και δημοσίευση του παρόντος σχεδίου νόμου σε ΦΕΚ, όπου και θα ρυθμιστούν και όλα εκείνα τα επιμέρους θέματα που σήμερα δεν περιέχονται στο εν λόγω νομοσχέδιο.
Κυρίες και κύριοι, όλα τα παραπάνω μας επιτρέπουν να καταλήξουμε στο ασφαλές συμπέρασμα ότι με την ψήφιση του παρόντος νομοσχεδίου προάγεται η τέχνη και ο πολιτισμός. Πρόκειται για ένα αναγκαίο νομοθέτημα, ώστε αυτή τη στιγμή να μείνουν τα θέατρα ανοικτά και να μη χάσουν τη δουλειά τους όσοι εργάζονται σε αυτά.
Επί των άρθρων του σχεδίου νόμου, κυρίες και κύριοι συνάδελφοι, θέλω να πω τα εξής. Στο άρθρο 1 παρουσιάζεται το πεδίο εφαρμογής του νόμου, από το οποίο ρητά εξαιρούνται τα κέντρα διασκέδασης, καθώς και παραστάσεις που δίνονται σε μη περιφραγμένους υπαίθριους χώρους.
Στο δεύτερο άρθρο παρουσιάζονται οι ορισμοί των βασικών εννοιών του νόμου, άδεια εγκατάστασης και λειτουργίας, άδεια παράστασης, μέγιστος πληθυσμός, χώρος παραστάσεων, πολυχώρος, ώστε να αποφευχθούν τυχόν παρερμηνείες.
Με το τρίτο άρθρο επιτρέπεται ρητά να γίνονται θεατρικές παραστάσεις σε χώρους που είτε έχει δοθεί άδεια εγκατάστασης και λειτουργίας -γενική άδεια που δίνεται στο χώρο- είτε έχει δοθεί άδεια παράστασης ειδικά για συγκεκριμένη παράσταση.
Θα ήθελα να διευκρινίσω δε ότι μετά από σχετική πρόταση που έγινε στην αρμόδια επιτροπή, υπήρξε νομοτεχνική βελτίωση από τον κύριο Υπουργό. Πλέον στις περιπτώσεις των πολυχώρων, που αναπτύσσονται τα τελευταία χρόνια όλο και περισσότερο, δεν θα απαιτείται χωριστή άδεια ανάλογη με τη χρήση του κάθε χώρου, αλλά θα εκδίδεται μια ενιαία άδεια για όλους τους χώρους. Ο έλεγχος των κτηριακών και κάθε χώρου παραστάσεων θα γίνεται, βεβαίως, χωριστά.
Πολύ σημαντικό σημείο είναι, επίσης, ότι εξαιρούνται της υποχρέωσης αδειοδότησης οι μικροί χώροι, όπου ο μέγιστος επιτρεπόμενος αριθμός προσώπων δεν ξεπερνά τα πενήντα άτομα.
Έρχομαι στο άρθρο 4, με το οποίο εισάγονται δυο είδη αδειών. Η πρώτη περίπτωση αφορά στην άδεια εγκατάστασης και λειτουργίας χώρου παραστάσεων. Η άδεια αυτή χορηγείται από τον οικείο δήμο, έχει αόριστη διάρκεια και με αυτή πιστοποιείται ότι ο χώρος παράστασης πληροί όλες τις προϋποθέσεις ασφάλειας για τους εργαζόμενους και το κοινό, ενώ προσδιορίζεται ο μέγιστος αριθμός προσώπων που μπορούν να βρίσκονται στον χώρο που γίνεται η παράσταση. Περιγράφονται τα δικαιολογητικά που απαιτούνται για τη χορήγηση της άδειας.
Θα ήθελα να σημειώσω ότι με νομοτεχνική βελτίωση προστίθενται οι περιπτώσεις η. και θ. ως εξής: η. Υπεύθυνη δήλωση του ενδιαφερόμενου για τον ορισμό υπεύθυνου του θεάτρου και αναπληρωτή του και υπεύθυνη δήλωση των τελευταίων ότι αποδέχονται τον ορισμό τους. θ. Αίτηση-υπεύθυνη δήλωση του ενδιαφερομένου, φυσικού ή νομικού προσώπου, σύμφωνα με το πρότυπο που επισυνάπτεται στην κοινή απόφαση 31600/9-12-2013 των Υπουργών Εσωτερικών, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Υγείας και Κοινωνικής Αλληλεγγύης, Περιβάλλοντος, Ενέργειας και Κλιματικής Αλλαγής.
Στο ίδιο άρθρο εισάγεται η πρώτη βασική καινοτομία του νομοσχεδίου, κυρίες και κύριοι συνάδελφοι. Στους αδειοδοτημένους χώρους, με άδεια εγκατάστασης και λειτουργίας χώρου παραστάσεων μπορούν νομίμως να δίνονται παραστάσεις από διαφορετικούς θιάσους, χωρίς να απαιτείται υποχρεωτικά η αντικατάσταση της άδειας, ώστε να δοθεί μια νέα παράσταση. 
Αυτό έχει ως αποτέλεσμα να μειώνεται η γραφειοκρατία και να ενθαρρύνονται οι εναλλαγές προσώπων και παραστάσεων σε χώρους που πληρούν τις προϋποθέσεις του νόμου, αφού ήδη γι’ αυτό έχουν ελεγχθεί τα δικαιολογητικά τους άπαξ.
Το δεύτερο είδος αδείας είναι η άδεια παράστασης. Πρόκειται για τη δεύτερη βασική καινοτομία του παρόντος νομοσχεδίου. Με την άδεια παράστασης δίδεται η δυνατότητα για πραγματοποίηση συγκεκριμένης παράστασης ή παραστάσεων σε συγκεκριμένες ημερομηνίες και για περιορισμένο χρονικό διάστημα σε χώρο για τον οποίο δεν έχει εκδοθεί άδεια εγκατάστασης και λειτουργίας. 
Η άδεια αυτή χορηγείται από τον οικείο δήμο κατόπιν αίτησης σε μορφή κοινής υπεύθυνης δήλωσης του ιδιοκτήτη του χώρου και αυτού στο όνομα του οποίου εκδίδεται η άδεια παράστασης, με τους όρους και τις τυπικές προϋποθέσεις που τίθενται στο νομοσχέδιο. Είναι ορισμένης διάρκειας και αφορά ορισμένο χώρο. Προς αποφυγή καταχρήσεων και καταστρατήγησης του νόμου προβλέπεται ότι ο ανώτατος αριθμός παραστάσεων που μπορούν κατ’ έτος να δοθούν με άδεια παράστασης ανά χώρο σε καμμία περίπτωση δεν μπορεί να υπερβαίνει τις σαράντα, δηλαδή σχεδόν μία ανά εβδομάδα. 
Θέλω να σημειώσω, τέλος, ότι η παράγραφος 2 του άρθρου 4, κατόπιν συνεννόησης του κυρίου Υπουργού με τα κόμματα στην Επιτροπή Μορφωτικών Υποθέσεων, διαγράφεται. 
Στο άρθρο 5 παρουσιάζονται οι ουσιαστικές προϋποθέσεις για τη χορήγηση άδειας εγκατάστασης και λειτουργίας καθώς και οι αποκλίσεις από την κείμενη νομοθεσία. 
Ειδικότερα, το σχέδιο νόμου προβλέπει τους εξής τρεις βασικούς διαχωρισμούς: 
Πρώτον, θέατρα, για τα οποία ζητείται άδεια, που σήμερα λειτουργούν ως τέτοια και στεγάζονται σε χώρους για τους οποίους έχει γίνει αίτηση χορήγησης οικοδομικής άδειας μετά τις 17-2-1989. Εδώ εφαρμόζονται όλες οι προϋποθέσεις που θέτει το π.δ. 71 χωρίς καμμία δυνατότητα παρέκκλισης. 
Δεύτερον, θέατρα για οποία ζητείται άδεια, που στεγάζονται σε χώρους στους οποίους έχει γίνει η αίτηση για χορήγηση οικοδομικής άδειας πριν τις 17-2-1989, τα οποία σήμερα δεν λειτουργούν ως θέατρα. Σε αυτήν την περίπτωση τα θέατρα οφείλουν να προσαρμοστούν στις επιταγές του προεδρικού διατάγματος ως προς τη σύνταξη μελέτης πυροπροστασίας και έγκρισης αυτής από την οικεία Πυροσβεστική Υπηρεσία, με μόνη παρέκκλιση εκείνη των διατάξεων του Κτηριοδομικού Κανονισμού σχετικά με τη χορήγηση αδειών για τη δημιουργία εξόδων διαφυγής. 
Τρίτον, θέατρα για τα οποία ζητείται άδεια, που στεγάζονται σε χώρους στους οποίους έχει γίνει αίτηση για χορήγηση οικοδομικής άδειας πριν τις 17-2-1989 ήτοι πριν την έναρξη ισχύος του π.δ. 71/1988 και τα οποία σήμερα ήδη λειτουργούν ως θέατρα. Στην περίπτωση αυτή η Πυροσβεστική Αρχή μπορεί να εγκρίνει παρεκκλίσεις από τις αυστηρές διατάξεις του Κανονισμού Πυροπροστασίας Κτηρίων υπό την προϋπόθεση αύξησης των προληπτικών και κατασταλτικών μέτρων και μέσων πυροπροστασίας. 
Διευκρινιστικά να πω, ότι αυτά είναι, μεταξύ άλλων, η αυστηρή απαγόρευση καπνίσματος, καλύτερα συστήματα πυρανίχνευσης, περισσότερα σπρίνγκερ και πυροσβεστήρες. Όλα αυτά, βεβαίως, υπό την ξεκάθαρη προϋπόθεση ότι δεν θίγεται ο βασικός σκοπός της πυροπροστασίας και αιτιολογείται η αδυναμία πλήρους εφαρμογής των διατάξεων του προεδρικού διατάγματος από τεχνική έκθεση και μελέτη πυροπροστασίας του αρμοδίου μηχανικού. 
Επιτρέπονται, επίσης, παρεκκλίσεις από τις διατάξεις του Κτηριοδομικού Κανονισμού σχετικά με τη χορήγηση αδειών και τη δημιουργία εξόδων διαφυγής, με τις προϋποθέσεις που προβλέπονται στο σχέδιο νόμου. 
Στο άρθρο 6 προβλέπονται οι κυρώσεις για όσους, παραβλέποντας την ασφάλεια κοινού και εργαζομένων, πραγματοποιούν παραστάσεις χωρίς την προβλεπόμενη άδεια. Στην περίπτωση λειτουργίας θεάτρου χωρίς την προβλεπόμενη άδεια εγκατάστασης προβλέπεται σφράγιση του θεάτρου.
 Όσο για την περίπτωση διενέργειας παράστασης χωρίς την προβλεπόμενη άδεια παράστασης, προβλέπεται απαγόρευση χορήγησης άδειας παράστασης για δύο έτη. Σε περίπτωση υποτροπής επιβάλλεται με απόφαση του οικείου δημάρχου πρόστιμο 300 ευρώ ανά παράσταση, το οποίο αποτελεί έσοδο του δήμου. 
Το άρθρο 7 περιέχει τις μεταβατικές διατάξεις, με τα εξής κύρια σημεία:
 Πρώτον, δίνεται περίοδος έξι μηνών σε όσους λειτουργούν χωρίς άδεια, προκειμένου να λάβουν προσωρινό ή οριστικό πιστοποιητικό πυροπροστασίας.
 Θα ήθελα να τονίσω ότι αφ’ ενός έγινε δεκτή μια αρχική παρέμβαση από τη δημόσια διαβούλευση και από αρχικά δύο μήνες η περίοδος αυξήθηκε στους τέσσερις μήνες, ενώ στη διάρκεια της επεξεργασίας του νομοσχεδίου στην επιτροπή ο κύριος Υπουργός έκανε δεκτή την πρόταση για επιπλέον παράταση δύο μηνών, φτάνοντας στους έξι μήνες. 
Δεύτερον, επιτρέπεται, κατά παρέκκλιση των διατάξεων για τις χρήσεις γης, χορήγηση άδειας εγκατάστασης και λειτουργίας, καθώς και η έκδοση άδειας νομιμοποίησης της αλλαγής χρήσης σε θέατρα που ήδη λειτουργούν ή έχουν αποδεδειγμένα λειτουργήσει κατά τα τελευταία τρία έτη κατά την ημερομηνία δημοσιεύσεως του παρόντος νομοσχεδίου. Κι εδώ να τονίσω ότι αρχικά προβλέπονταν δύο έτη, αλλά για να μην αποκλείσουμε θέατρα που λόγω οικονομικής κρίσης έκλεισαν, ο χρόνος αυτός αυξήθηκε στα τρία χρόνια. 
Τρίτον, συγκροτείται εντός προθεσμίας τριών μηνών από τη δημοσίευση του παρόντος -η προθεσμία προστέθηκε με νομοτεχνική βελτίωση- η επιτροπή κωδικοποίησης της νομοθεσίας για τους χώρους θεάτρου, κινηματογράφου και λοιπών οπτικοακουστικών τεχνών. 
Είναι ένα πολύ σημαντικό σημείο, κυρίες και κύριοι συνάδελφοι, καθώς θα πρέπει να πω για μια ακόμη φορά ότι με την κωδικοποίηση θα προχωρήσουμε στην τελική πλέον διευθέτηση όλων των θεμάτων και ειδικά στα ζητήματα χρήσης γης, για τα οποία υπάρχει προθυμία να ρυθμιστούν με τρόπο ευνοϊκό για τα θέατρα. 
Επίσης, να τονίσω, ότι με δεύτερη νομοτεχνική βελτίωση στην εν λόγω επιτροπή θα συμμετέχουν δύο εκπρόσωποι των επιχειρηματιών -εκ των οποίων ένας θα εκπροσωπεί τους μεγάλους και ένας του μικρούς χώρους- ένας εκπρόσωπος της ΠΟΘΑ και ένας εκπρόσωπος του Συλλόγου Ελλήνων Ηθοποιών. Όλοι οι παραπάνω εκπρόσωποι θα υποδεικνύονται από τα ανωτέρω συλλογικά τους όργανα και μόνο αν δεν υποδείξουν τους εκπροσώπους τους εντός προθεσμίας δεκαπέντε ημερών από την παραλαβή του σχετικού εγγράφου, τα πρόσωπα αυτά υποδεικνύονται από τον Υπουργό Πολιτισμού και Αθλητισμού. 
Με το άρθρο 8 καταργείται κάθε άλλη διάταξη, γενική ή ειδική, που είναι αντίθετη με τις διατάξεις του παρόντος.
Στο άρθρο 9 ορίζεται η έναρξη ισχύος του παρόντος από τη δημοσίευσή του. 
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΑΣΗΜΙΝΑ ΣΚΟΝΔΡΑ",462
"43920"," Σας παρακαλώ, κυρία συνάδελφε, κάντε προσπάθεια να ολοκληρώσετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43921"," Τελειώνω, κύριε Πρόεδρε. 
Ένα πολύ σημαντικό σημείο, που προστέθηκε με νομοτεχνική βελτίωση, είναι ότι επανακρίνονται και αναστέλλεται η εκτέλεση αποφάσεως σφραγίσεων χώρων, οι οποίες έχουν συντελεστεί μέχρι τη δημοσίευση του παρόντος. 
Δεν θα αναφερθώ στις τροπολογίες –άλλωστε αναφέρθηκε αναλυτικά και ο κύριος Υπουργός- και τελειώνω λέγοντας ότι σας παρουσίασα το πνεύμα του εν λόγω νομοσχεδίου, όπως επίσης και τα άρθρα τα οποία το συγκροτούν. 
Αντιλαμβανόμαστε όλοι την ανάγκη που οδήγησε την πολιτεία να ρυθμίσει τα ανοιχτά ζητήματα που αφορούν τη λειτουργία των θεάτρων. Θέλω να σας καλέσω όλους να ψηφίσουμε το παρόν νομοσχέδιο, για να εξασφαλίσουμε τη συνέχιση της λειτουργίας τους και να μη φτάσουμε στις 31/12 όπου λήγει η προθεσμία και να πάμε σε σφράγιση δεκάδων χώρων παραστάσεων. 
Χαίρομαι ιδιαίτερα που το πρώτο νομοσχέδιο που κλήθηκα να εισηγηθώ, εκ μέρους της Πλειοψηφίας, αφορά στον πολιτισμό και έτυχε της κοινής αποδοχής από όλες τις πτέρυγες του Κοινοβουλίου. Αυτό αποδεικνύει ότι όταν υπάρχει βούληση, υπάρχει και τρόπος να συμφωνήσουμε. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΑΣΗΜΙΝΑ ΣΚΟΝΔΡΑ",462
"43922"," Σας ευχαριστούμε κι εμείς. 
Οι Υπουργοί Αγροτικής Ανάπτυξης και Τροφίμων, Οικονομικών, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Περιβάλλοντος, Ενέργειας και Κλιματικής Αλλαγής, Υγείας, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων».
Παραπέμπεται στην αρμόδια Διαρκή Επιτροπή. 
Το λόγο έχει τώρα ο Βουλευτής του ΣΥΡΙΖΑ κ. Γεώργιος Πάντζας και μετά η κ. Κουντουρά. 
Ορίστε, κύριε Πάντζα, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43923"," Ευχαριστώ, κύριε Πρόεδρε. 
Κύριε Υφυπουργέ, κυρίες και κύριοι Βουλευτές, επειδή σήμερα μιλάμε για θέατρο και πολιτισμό, θα μου επιτρέψετε να κάνω μια αναδρομή πολύ βαθιά πίσω στο παρελθόν. 
Τότε που οι Έλληνες στοχαστές, οι καλλιτέχνες και οι επιστήμονες έβαλαν με τα έργα τους τη σφραγίδα της πάλης των ιδεών, των παθών και των ιδανικών της εποχής τους. Τότε γεννήθηκε και το θέατρο. 
Η ιστορία του θεάτρου αρχίζει στην Ελλάδα με τη λατρεία του Διονύσου. Γεννιέται ο διθύραμβος, που συνδυάζει τον ποιητικό λόγο με τη μουσική, για να διηγηθεί τη ζωή των θεών και του θεού. Στο διάβα του χρόνου ο διθύραμβος εξελίσσεται σε δράμα, δηλαδή αφηγείται πράξεις με θρησκευτικό περιεχόμενο. Εμφανίζεται ο Θέσπις, οι πρώτοι ηθοποιοί, εισάγονται ο διάλογος με το χορό, οι μάσκες, τα κοστούμια και τα σκεύη. Το θέατρο γίνεται χώρος που διαγράφονται οι αντιθέσεις ανάμεσα στις παραδόσεις και στις νέες μορφές πολιτικής σκέψης. Καθιερώνεται η τραγωδία σαν ύψιστη πνευματική δημιουργία. Τα έργα που παρουσιάζονται αν και αναφέρονται στο λαμπρό, ηρωικό παρελθόν, έχουν κέντρο τους τον ίδιο τον άνθρωπο. Θεϊκός φόβος, πεπρωμένο, δράση, ιδανικά, ανθρώπινα πάθη και συγκρούσεις προβάλλουν μέσα από τον μυθικό κόσμο. 
Στον αντίποδα της τραγωδίας, δημιουργείται η κωμωδία. Στη σκηνή ανεβαίνουν καθημερινά πρόσωπα, θεοί εξανθρωπισμένοι κι εμφανίζεται ο καθημερινός άνθρωπος με το χαρακτήρα του και τις αδυναμίες του. Περιγράφονται συναισθήματα και καταστάσεις, σατιρίζεται η σύγχρονη πολιτική πραγματικότητα. Έτσι το θέατρο ξεπηδά μέσα από την ίδια τη ζωή εκφράζοντας και σχηματοποιώντας όχι μονάχα αυτό που είναι ο άνθρωπος, αλλά αυτό που θα ήθελε να είναι ή δεν μπορεί να είναι. Αυτό είναι το θέατρο στην πορεία των αιώνων μέχρι και σήμερα.
Τονίζω ότι το αρχαίο ελληνικό θέατρο διδάσκεται σε όλα τα πανεπιστήμια του κόσμου. Γι’ αυτό δεν θα κουραστώ να επαναλαμβάνω ότι το θέατρο είναι ένα πανεπιστήμιο που δίνει στον άνθρωπο αξίες, ιδέες, όραμα, πολιτισμό, τέχνη, δημοκρατία.
Σε αυτόν τον ιερό χώρο του θεάτρου που ενώνει φωνές, ξυπνάει συνειδήσεις και ζεσταίνει ψυχές, αφιέρωσα πενήντα ολόκληρα χρόνια από τη ζωή μου. Σε αυτόν τον ιερό χώρο, που μεγαλούργησε ο Μινωτής, η Παξινού, ο Χορν, ο Κωτσόπουλος, ο Άγγελος Τερζάκης, ο Αιμίλιος Χουρμούζιος και τόσοι άλλοι, όλοι αυτοί οι μεγάλοι ηθοποιοί και δάσκαλοι που είχα τη μεγάλη τιμή να τους έχω δασκάλους στη Δραματική Σχολή του Εθνικού Θεάτρου, με αυτούς όλους, λοιπόν, μόνο ασφάλεια μπορεί κανείς να νιώθει.
Κι όμως, την άνοιξη που μας πέρασε, ο Δήμαρχος της Αθήνας αποφάσισε να σφραγίσει τριάντα πέντε απ’ αυτούς τους χώρους τέχνης, τριάντα πέντε θέατρα, μεγάλα και ιστορικά θέατρα της Αθήνας, θέατρα πρωτοποριακά, πολυχώρους κι εναλλακτικές σκηνές που κρατούν την Αθήνα ζωντανή κι αναβαθμίζουν τις ξεχασμένες γειτονιές της, που λειτουργούν σαν καταλύτες στην κατάθλιψη του λαού μας, στην εφιαλτική εποχή της χρεοκοπίας και της κρίσης. 
Ο Δήμαρχος Αθηναίων, λοιπόν, αποφάσισε να ελέγξει τα θέατρα για το εάν έχουν άδεια λειτουργίας κι αν τηρούν τις απαιτήσεις ασφάλειας του κοινού. Αποφάσισε να ελέγξει τα θέατρα με τα κριτήρια που θέτει ο μεταξικός νόμος του 1937, ένας νόμος ασφυκτικός που καταλήγει να λογοκρίνει και να παραβιάζει την ελευθερία της καλλιτεχνικής έκφρασης. Κριτήρια μίας άλλης εποχής, που οι διεθνείς τάσεις στο θέατρο απαιτούσαν μεγάλες αίθουσες ιταλικής σκηνής ή κυκλικού θεάτρου, αίθουσες που ανταποκρίνονταν στις απαιτήσεις της όπερας ή του music hall, θέατρα με βασιλικά θεωρεία, με πολλούς εξώστες, με βελούδινες αυλαίες και παραπετάσματα. 
Μόνο που από τότε έχουν περάσει σχεδόν ογδόντα χρόνια και το θέατρο άλλαξε μορφή. Έγινε προσαρμοζόμενο ή πειραματικό. Μετεξελίχθηκε σε θέατρο στρατευμένο στην εξυπηρέτηση των πολιτικών, κοινωνικών και οικονομικών προβλημάτων της εποχής. Βγήκε από τον παραδοσιακό του χώρο, πήγε σε δρόμους, σε πλατείες, σε γειτονιές, πήγε σε χώρους συγκέντρωσης μικρούς ή μεγάλους, για να δει το κοινό του. 
Τελικά, το Δημοτικό Συμβούλιο της Αθήνας αποφάσισε ομόφωνα να αναστείλει τη σφράγιση των θεάτρων και των πολιτιστικών χώρων μέχρι την ψήφιση ενός νέου νομοθετικού πλαισίου, του νομοσχεδίου που συζητάμε σήμερα. 
Κύριε Υφυπουργέ, η εκτίμησή μας είναι -όπως την εκφράσατε και στην επιτροπή- ότι το νομοσχέδιο ανταποκρίνεται σε μεγάλο βαθμό στη νέα πολιτιστική πραγματικότητα. Αναγνωρίζει τις εξελίξεις στο θεατρικό χώρο και προσαρμόζει το νομοθετικό πλαίσιο σε νέες βάσεις και στα δεδομένα του σήμερα. Επιχειρεί να βοηθήσει τους χώρους των παραστασιακών τεχνών μειώνοντας τη γραφειοκρατία και δίνοντας έμφαση στην ασφάλεια του κοινού αλλά και των εργαζομένων. Ελαχιστοποιεί το πλαίσιο αδειοδότησης όχι μόνο των θεάτρων αλλά και όλων των χώρων στους οποίους υπάρχει κοινό για να παρακολουθήσει οπτικοακουστικές παραστάσεις. Θεσμοθετεί τη μόνιμη άδεια εγκατάστασης και λειτουργίας χώρων παραστάσεων, η οποία δεν χρειάζεται πλέον να αλλάξει όταν δίνονται παραστάσεις από διαφορετικούς θιάσους. Καθιερώνει για πρώτη φορά την άδεια παράστασης δίνοντας τη δυνατότητα να γίνονται παραστάσεις σε χώρους που έχουν διαφορετική χρήση. Επίσης, δίνει τη δυνατότητα να γίνονται ελεύθερα παραστάσεις σε αδειοδοτημένους χώρους συνάθροισης κοινού με λιγότερες από πενήντα θέσεις.
Ψηφίσαμε, λοιπόν, στην επιτροπή και θα ψηφίσουμε και σήμερα το νομοσχέδιο επί της αρχής. 
Κύριε Υφυπουργέ, στη συζήτηση στην επιτροπή κι εγώ και οι συνάδελφοί μου του ΣΥΡΙΖΑ σημειώσαμε κάποιες παρατηρήσεις και προτείναμε ουσιαστικές βελτιώσεις που δυναμώνουν περισσότερο το νομοσχέδιο. Είναι θετικό το γεγονός ότι τις περισσότερες από αυτές τις κάνατε δεκτές και τις ενσωματώνετε. 
Ωστόσο είχαμε προτείνει μία ακόμα βελτίωση, κύριε Υφυπουργέ, για την οποία μέχρι τώρα δεν μας είπατε τίποτα. Επιμένουμε σ’ αυτήν γιατί τη θεωρούμε ιδιαίτερα σημαντική. Συγκεκριμένα, στην παράγραφο 4 του άρθρου 4 για παραστάσεις σε χώρους με μέγιστο πληθυσμό πενήντα ατόμων προβλέπεται η υποβολή υπεύθυνης δήλωσης του υπεύθυνου της παράστασης σχετικά με την τήρηση των απαιτήσεων ασφάλειας κοινού κι εργαζομένων. 
Εμείς σας είχαμε προτείνει να υποβάλονται δύο υπεύθυνες δηλώσεις, μία από τον υπεύθυνο της παράστασης και μία από τον ιδιοκτήτη του χώρου. Με τις δηλώσεις αυτές θα αναλαμβάνει την ευθύνη ο καθένας ξεχωριστά και κατά το μέρος που του αναλογεί για την τήρηση των απαιτήσεων ασφάλειας κοινού κι εργαζομένων.
Περιμένουμε αυτήν μας την πρόταση να την κάνετε δεκτή. 
Έρχομαι τώρα στις τροπολογίες. 
Κύριε Υφυπουργέ, όπως σας είπα και πριν το νομοσχέδιο έχει ευρεία συναίνεση. Αυτό το κλίμα ευρείας συναίνεσης το χαλάστε λιγάκι την Παρασκευή το βράδυ με τις τρεις τροπολογίες που καταθέσατε, τρεις τροπολογίες άσχετες με τον πολιτισμό.
Ξεκινώ, λοιπόν, με την τροπολογία 1029 του Υπουργείου Παιδείας. Αυτή δεν είναι, κύριε Υφυπουργέ, τροπολογία, αλλά είναι μίνι νομοσχέδιο. Και το λέω αυτό, γιατί σε ένα άρθρο με τρεις παραγράφους περιέχονται τριάντα μία περιπτώσεις. Χρησιμοποιείτε και πάλι τη γνωστή μέθοδο του Δούρειου Ίππου «όλα σε ένα». 
Για άλλη μία φορά, κύριε Υφυπουργέ –μιας και λείπει ο Υπουργός- εισάγετε ευνοϊκές ρυθμίσεις για τους επιχειρηματίες της ιδιωτικής εκπαίδευσης. Τους παρατείνετε τις άδειες μέχρι το τέλος του έτους δίνοντάς τους το χρόνο να ρυθμίσουν τις φορολογικές και ασφαλιστικές τους εκκρεμότητες, για να μπορέσουν απρόσκοπτα να αδειοδοτηθούν την επόμενη χρονιά. 
Διευκολύνετε την αδειοδότηση των ιδιωτικών ΙΕΚ και ΣΕΚ με απόφαση του Γενικού Γραμματέα και όχι του Υπουργού Παιδείας. 
Απελευθερώνετε τα προγράμματα σπουδών παρέχοντας την ευχέρεια στα ιδιωτικά ΙΕΚ να φτιάχνουν όποιο κύκλο σπουδών επιθυμούν. 
Δηλαδή, από τη μία διαλύετε τη δημόσια παιδεία και από την άλλη νομοθετείτε συνεχώς υπέρ των σχολαρχών. 
Ενισχύετε -και μάλιστα με κραυγαλέο τρόπο- την αδιαφάνεια της λειτουργία του ΕΟΠΠΕΠ καθώς και των επιτροπών και των οργάνων που θα συσταθούν για την πιστοποίηση των αποφοίτων των κέντρων δια βίου μάθησης. 
Από τη μία καταργείτε ειδικότητες και βγάζετε σε διαθεσιμότητα εκπαιδευτικούς, συγχωνεύετε σχολεία όπως για παράδειγμα τα ΕΠΑΛ και στέλνετε τους μαθητές στα σπίτια τους και από την άλλη φτιάχνετε αβέρτα έμμισθες επιτροπές. Και πριν ακόμα στεγνώσει το μελάνι του ν. 4186/2013, τον τροποποιείτε. 
Αναφέρομαι συγκεκριμένα στο άρθρο 28. Σας είχαμε επισημάνει την προχειρότητα, τις ελλείψεις και τις ασάφειες που διέκριναν τις διατάξεις του. Και μάλιστα σας είχαμε τονίσει ότι κάποιες από αυτές επιτίθενται ευθέως στη βασική δομή και λειτουργία της ειδικής αγωγής.
Αποτέλεσμα: Με τη διάταξη της παραγράφου 2α δημιουργήσατε εμπλοκή στη διαδικασία των μεταθέσεων των εκπαιδευτικών της γενικής και ειδικής αγωγής. Τι κάνετε γι’ αυτό; Μεταθέτετε το πρόβλημα στο επόμενο σχολικό έτος. 
Σε ό,τι αφορά τη διάταξη της παραγράφου 2γ, αυτή προβλέπει ένα διευρυμένο συμβούλιο επιλογής που θα διορίζει το ειδικό εκπαιδευτικό και ειδικό βοηθητικό προσωπικό με συνεντεύξεις. 
Εμείς σας είχαμε επισημάνει ότι ο διορισμός του προσωπικού αυτού πρέπει να γίνεται με διαδικασίες ΑΣΕΠ. Αντί, λοιπόν, να προχωρήσετε στην αλλαγή της διάταξης, προχωράτε στην αλλαγή του προεδρεύοντος στο συμβούλιο επιλογής. 
Σχετικά με τη διάταξη της παραγράφου 5, που αφορά στο πιστοποιητικό παιδαγωγικής επάρκειας του ειδικού εκπαιδευτικού προσωπικού, μεταφέρετε την εφαρμογή και αυτής της διάταξης στο επόμενο έτος. Εμείς σας είχαμε τονίσει ότι η συγκεκριμένη διάταξη είχε ήδη νομοθετηθεί από το 2000 με το ν. 2817. Σας είχαμε, επίσης, τονίσει αναφορικά με το πιστοποιητικό παιδαγωγικής επάρκειας ότι αυτό που θα έπρεπε να υιοθετηθεί για το ειδικό εκπαιδευτικό προσωπικό είναι οι ίδιες οι διατάξεις που ισχύουν για τους εκπαιδευτικούς. 
Συνεχίζω και με την περίπτωση 10 της παραγράφου 2. Εδώ ζητάμε διευκρινίσεις και εξηγώ: Σήμερα ο ν. 3699/2008 προβλέπει ότι οι όποιες προσλήψεις αναπληρωτών γίνουν στην ειδική αγωγή το 20% αυτών πρέπει να είναι από τον πίνακα Α. Έρχεστε, λοιπόν, τώρα και λέτε ότι το 20% δεν θα είναι επί του συνόλου των προσλήψεων, αλλά επί του συνόλου των κενών που έχουν δηλωθεί στο σύστημα. 
Ξέρετε τι σημαίνει αυτό πρακτικά; Σημαίνει ότι εάν για παράδειγμα στο σύστημα έχουν δηλωθεί πεντακόσια κενά φιλολόγων, ενώ οι πιστώσεις είναι για εκατό, θα προσλάβετε και τους εκατό από τον πίνακα Α, γιατί το 20% των πεντακοσίων κενών που έχουν δηλωθεί στο σύστημα είναι εκατό. Μήπως εννοείτε κάτι άλλο;
Στην παράγραφο 3 περίπτωση 5 που αφορά τους διακριθέντες αθλητές έχω να πω το εξής: Εμείς έχουμε επεξεργαστεί ένα διαφορετικό σύστημα για τα προνόμια που θα πρέπει να παρέχονται στους διακριθέντες αθλητές, ένα σύστημα που στη βάση του έχει την αποτίμηση της συνεχούς αθλητικής προσπάθειας. Ωστόσο, η ρύθμιση αυτή δίνει τη δυνατότητα σε περισσότερους διακριθέντες αθλητές να εισαχθούν στα πανεπιστήμια. 
Έρχομαι τώρα στην τροπολογία 313, με την οποία δίνετε τριετή παράταση στην Επιτροπή Αποτίμησης Αξίας Αθλητών. 
Κύριε Υφυπουργέ, είναι γνωστό σε όλον τον αθλητικό κόσμο η αποστολή και ο ρόλος της συγκεκριμένης επιτροπής. Όλοι γνωρίζουν ότι η επιτροπή αυτή αποτιμά την αξία των αθλητών με τέτοιον τρόπο, ώστε να δημιουργούνται πλασματικοί ισολογισμοί στις αθλητικές ανώνυμες εταιρείες. Όλοι γνωρίζουν ότι λειτουργεί κατά παραγγελία των αθλητικών ανωνύμων εταιρειών. Αθλητικές ανώνυμες εταιρείες, οι οποίες ενώ τα διαθέσιμα των μετοχικών τους κεφαλαίων είναι πολύ χαμηλά, αποφεύγουν με την υπερτιμολόγηση των αθλητών την αύξηση του μετοχιού τους κεφαλαίου, όπως προβλέπεται για όλες τις υπόλοιπες εταιρείες από τις διατάξεις του νόμου περί ανωνύμων εταιρειών. 
Η θέση μας είναι ξεκάθαρη. Οι αθλητές δεν θα πρέπει σε καμμία περίπτωση να εντάσσονται στα ενεργητικά των αθλητικών ανωνύμων εταιρειών. Είναι εργαζόμενοι και σε καμμία περίπτωση δεν μπορεί να χρησιμοποιούνται, για να αποφεύγουν οι εταιρείες τις υποχρεώσεις τους για ισορροπημένους ισολογισμούς, όπως προβλέπεται για όλες τις υπόλοιπες εταιρείες βάσει του ισχύοντος νομικού πλαισίου. 
Εμείς θεωρούμε ότι η εν λόγω επιτροπή δεν έχει λόγο ύπαρξης. Η διαδικασία αποτίμησης της αξίας των αθλητών και της εγγραφής της αξίας αυτής στους ισολογισμούς των αθλητικών ανωνύμων εταιρειών ως ενεργητικό κεφάλαιο είναι μία απαράδεκτη και απόλυτα αδιαφανής διαδικασία και σε καμμία περίπτωση δεν πρέπει να συνεχιστεί. Οι αθλητές είναι εργαζόμενοι που χρήζουν προστασίας και όχι εμπράγματες αξίες για το κεφάλαιο των αθλητικών ανωνύμων εταιρειών. 
Έρχομαι τώρα στην τροπολογία του Υπουργείου Δημόσιας Τάξης και Προστασίας του Πολίτη, με την οποία ρυθμίζονται θέματα ειδικών επιτροπών του Υπουργείου. Θεωρούμε ότι η τροπολογία αυτή είναι ελλιπής και ο λόγος είναι ότι στις επιτροπές που θα επεξεργάζονται ζητήματα σχετικά με τη λειτουργία του Υπουργείου και της Ελληνικής Αστυνομίας ή της σχέσης της αστυνομίας με τη διοίκηση ή το νομοθετικό έργο και εφόσον εμπλέκονται αστυνομικές υπηρεσίες, θα πρέπει να εμπλέκονται στις επιτροπές αυτές και εκπρόσωποι των δευτεροβάθμιων συνδικαλιστικών οργανώσεων. 
Κλείνω λέγοντας αυτό που σας είπα και στην επιτροπή. Το νομοσχέδιο αυτό είναι αποτέλεσμα συλλογικής προσπάθειας. Ίσως αυτός είναι και ο λόγος, κύριε Υφυπουργέ, που οι διατάξεις του κρίνονται στο μεγαλύτερο μέρος του θετικές. Προφανώς, γιατί το νομοσχέδιο αυτό δεν καταρτίστηκε σύμφωνα με τις μνημονιακές επιταγές κατ’ εντολή του κ. Τόμσεν και της παρέας του. Ελπίζω να βγείτε πιο έμπειροι απ’ αυτήν τη διαδικασία και να νομοθετείτε από εδώ και στο εξής με βάση τις ανάγκες της κοινωνίας και όχι τις εντολές της τρόικας. 
Κύριε Πρόεδρε και κύριε Υφυπουργέ, σας ευχαριστώ πολύ. 
(Χειροκροτήματα)","ΓΕΩΡΓΙΟΣ ΠΑΝΤΖΑΣ",392
"43924"," Κι εγώ σας ευχαριστώ θερμά, κύριε συνάδελφε. 
Τον λόγο τώρα έχει η κ. Γκερέκου και μετά να ετοιμάζεται η κ. Κουντουρά. 
Ορίστε, κυρία Γκερέκου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43925"," Ευχαριστώ, κύριε Πρόεδρε. 
Επιτρέψτε μου να πω ότι ειδικότερα ο πρόλογος του κ. Πάντζα με συγκίνησε ιδιαίτερα, γιατί μετέφερε σε αυτήν την Αίθουσα όλη τη συγκίνηση που μπορεί να νιώσει ένας άνθρωπος που έχει ασχοληθεί με το θέατρο τόσα χρόνια. Μου δίνει τη δυνατότητα να πω –αν μου επιτρέπετε- δύο λόγια. 
Πιστεύω ότι το θέατρο γεννιέται μαζί με τον άνθρωπο. Η ανάγκη της μίμησης, η ανάγκη της μετάδοσης, η ανάγκη της ενσάρκωσης είναι θέματα σύμφυτα με την ύπαρξη του ανθρώπου. Είναι άκρως θεραπευτική και άκρως εκπαιδευτική διαδικασία. Οι αρχαίοι ημών πρόγονοι την είχαν ανακαλύψει πρώτοι. Έχουμε αυτό το τεράστιο δώρο στα χέρια μας τόσες χιλιάδες χρόνια και θεωρώ ότι γι’ αυτόν που δρα και γι’ αυτόν που αντιδρά είναι μια εξαιρετική επικοινωνία. 
Συγγνώμη γι’ αυτόν τον πρόλογο. Επανέρχομαι, λοιπόν, στην πραγματικότητα του νομοσχεδίου που έχει να κάνει με όλα αυτά που λέγαμε, γιατί θα πρέπει να δούμε πώς οριοθετούνται σήμερα με τις καινούργιες δομές όλα αυτά. 
Επιτρέψτε μου, επίσης, να πω, πως με ενοχλεί να ακούμε πολλές φορές να λέγεται σε μια άσχημη στιγμή στο Κοινοβούλιο η φράση «Εδώ δεν είναι θέατρο!». Είναι λάθος! Το θέατρο είναι ιερή πράξη. Ίσως θα μπορούσατε να πείτε «κακό θέατρο». Όχι, όμως, έτσι. 
Ερχόμαστε, λοιπόν, να πούμε ότι το νομοσχέδιο για την αδειοδότηση των χώρων παράστασης έρχεται να ανταποκριθεί στην ανάγκη να εκσυγχρονιστεί ένα ασφαλώς ξεπερασμένο θεσμικό πλαίσιο. Μέχρι σήμερα δεκάδες θεατρικοί χώροι δέσμιοι ξεπερασμένων ρυθμίσεων δεν είχαν τη δυνατότητα να λάβουν μόνιμη άδεια λειτουργίας ακόμη και αν τηρούν επαρκή μέτρα ασφαλείας για τους εργαζόμενους και τους θεατές. 
Είναι γεγονός, λοιπόν, ότι στις δεκαετίες που μεσολάβησαν έχουν αλλάξει όχι μόνο οι χωροταξικές και πολεοδομικές ρυθμίσεις, αλλά και η ίδια η μορφή και η χωροθέτηση των παραστάσεων. Έχουν πληθύνει –και ευτυχώς, θα έλεγα εγώ- οι παραστάσεις που ανεβαίνουν σε μικρούς θεατρικούς χώρους, παραστάσεις που φιλοξενούνται σε εναλλακτικούς μη αδειοδοτημένους για τον σκοπό αυτό χώρο, όπως παλιά εργοστάσια, πολυχώροι και μπαρ. Διαφορετικά σχήματα ανεβάζουν παραστάσεις στον ίδιο χώρο την ίδια σεζόν. Θέατρα στεγάζονται σε περιοχές της Αθήνας, στις οποίες οι ισχύουσες χρήσης γης απαγορεύουν τη λειτουργία τέτοιων χώρων. Μιλάμε, βέβαια, για περιοχές στις οποίες τα θέατρα αποτελούν πόλους αναζωογόνησης ολόκληρων γειτονιών, δίχως βεβαίως να νοθεύουν την οικιστική και αρχιτεκτονική τους φυσιογνωμία. 
Με βάση, λοιπόν, αυτήν την πραγματικότητα, το παρόν νομοσχέδιο έχει ένα διττό σκοπό: Πρώτα απ’ όλα να προλάβει την εκτέλεση της απόφασης για τη σφράγιση θεατρικών χώρων. Επίσης, να αποτελέσει προάγγελο –αυτό θέλουμε να πιστεύουμε- ενός ολοκληρωμένου θεσμικού πλαισίου που θα καλύπτει το σημερινό πολύμορφο τοπίο των θεάτρων και των χώρων οπτικοακουστικών θεαμάτων γενικότερα στη χώρα μας. 
Το ΠΑΣΟΚ έχει επισημάνει την ανάγκη να επισπευσθούν οι διεργασίες της νομοπαρασκευαστικής επιτροπής και η διαβούλευση με τους φορείς, ώστε η όποια νομοθετική πρωτοβουλία να προωθηθεί προς ψήφιση το συντομότερο δυνατόν. Είναι ευτύχημα –αν μπορεί να το πει κανείς αυτό- που έστω και στο παραπέντε η εκκρεμότητα αυτή διευθετείται. 
Αυτό αναγνωρίστηκε εξάλλου απ’ όλα τα κόμματα κατά τις συνεδριάσεις της αρμόδιας επιτροπής, με όποιες επιμέρους ενστάσεις υπήρχαν, όπου έγινε ομόφωνα δεκτό επί της αρχής. 
Όπως, όμως, σημείωσα και στην τελευταία συνεδρίαση, αυτή η καθολική αποδοχή τουλάχιστον επί της αρχής δεν πρέπει να μας οδηγεί σε λάθος συμπεράσματα. Υπάρχουν ανοικτά ζητήματα που αφορούν το σύνολο της νομοθεσίας αυτών των χώρων ευρύτερα και θα επανεξεταστούν από επιτροπή που προβλέπεται στο άρθρο 7 του νομοσχεδίου. 
Θέλω να τονίσω ότι το νομοσχέδιο είναι το αποτέλεσμα πολύμηνης και εξαντλητικής διαβούλευσης μεταξύ του Δήμου Αθηναίων, των φορέων του θεατρικού χώρου, του Υπουργείου Πολιτισμού και των συναρμόδιων Υπουργείων, -βεβαίως και πολλών συναδέλφων- για αυτό και συγκεντρώνει τη συναίνεση των εμπλεκομένων σε ευρύτατη κλίμακα.
Μεταξύ των συμμετεχόντων στη διαμόρφωση του νομοσχεδίου έχει ιδιαίτερη σημασία ότι οι διατάξεις για το ευαίσθητο και ζωτικό θέμα της ασφάλειας εργαζομένων και θεατών έχουν την έγκριση της πλέον αρμόδιας πυροσβεστικής υπηρεσίας.
Κατά τη συζήτηση του νομοσχεδίου στην επιτροπή θέσαμε τις παρατηρήσεις μας. Ορισμένες απ’ αυτές –αρκετές θα έλεγα- έγιναν δεκτές από τον κύριο Υπουργό, ενώ για κάποιες άλλες αναμένουμε την τοποθέτησή σας στην αποψινή συζήτηση. 
Η πλειονότητα των ρυθμίσεών μας –οι πιο βασικές απ’ αυτές παρουσιάστηκαν από τους εισηγητές που προηγήθηκαν- μας βρίσκει σύμφωνους. Θα αναφερθώ στις διατάξεις εκείνες που κατά τη γνώμη μας θα καταστήσουν το νομοσχέδιο πιο σαφές, πιο λειτουργικό και υπηρετούν πληρέστερα τους σκοπούς για τους οποίους έχει φτιαχτεί.
Στο άρθρο 3 παράγραφος 3 προβλέπεται ότι αδειοδοτημένοι χώροι συνάθροισης κοινού με μέγιστο πληθυσμό πενήντα ατόμων δεν απαιτείται να έχουν άδεια εγκατάστασης και λειτουργίας ή άδειες παράστασης, καθώς έχει βεβαιωθεί ότι πληρούνται οι πολεοδομικές και άλλες προϋποθέσεις.
Έχουμε ζητήσει να επανεξεταστεί η αναφορά στο μέγιστο πληθυσμό πενήντα ατόμων, ώστε να εξαιρούνται οι συντελεστές της παράστασης, ηθοποιοί, τεχνικοί και άλλοι. Βέβαια, είχαμε μια πρώτη απάντηση. Κατανοούμε ότι η όποια λύση πρέπει να είναι σύμφωνη με τις προβλέψεις του κανονισμού πυροπροστασίας. Νομίζω άλλωστε ότι πρώτο μέλημα όλων μας πρέπει να είναι τήρηση επαρκών κανόνων ασφαλείας για το κοινό και τους εργαζόμενους, ωστόσο το επαναφέρω διότι έχω συγκρατήσει την αναφορά του κυρίου Υπουργού στην επιτροπή ότι θα το ξαναδεί και θα τοποθετηθεί στην Ολομέλεια.
Μια τέτοια τροποποίηση θα επιτρέψει τη νόμιμη καλλιτεχνική δραστηριότητα, κυρίως μικρών –εκεί είναι θα έλεγα και ο κυρίαρχος στόχος μας- σχημάτων, εναλλακτικών σχημάτων και χώρων και θα ενθαρρύνει νέες -και κυρίως από νέους ανθρώπους- μορφές επιχειρηματικής δραστηριότητας.
Στο άρθρο 4 παράγραφος 3, δίνεται η δυνατότητα παραστάσεων σε αδειοδοτημένα θέατρα από διαφορετικούς θιάσους δίχως να απαιτείται η αντικατάσταση της άδειας στο όνομα του εκάστοτε θιασάρχη. Στην πρόσφατη ΚΥΑ, στην οποία παραπέμπει η παράγραφος 3, προβλέπεται αντικατάσταση της άδειας λειτουργίας σε περίπτωση λειτουργίας καταστήματος υγειονομικού ενδιαφέροντος από νέο πρόσωπο. Η διάταξη αυτή εφαρμόζεται κατ’ αναλογία και για τα θέατρα. Ερωτώ: η έκδοση παραστατικών με το ΑΦΜ του υπενοικιαστή του χώρου συνεπάγεται ή όχι την υποχρέωση αντικατάστασης της άδειας που είναι στο όνομα του ιδιοκτήτη ή του εκμεταλλευτή του χώρου; Εάν θέλουμε η διάταξη της παραγράφου 3 του άρθρου 4 να καταστεί περισσότερο λειτουργική, πρέπει να λάβουμε υπ’ όψιν τις πραγματικές συνθήκες.
Σήμερα έχουμε αρκετές περιπτώσεις όπου κάθε εβδομάδα ανεβαίνουν στον ίδιο χώρο δύο, τρεις και τέσσερις παραστάσεις σε διαφορετικές μέρες από διαφορετικούς θιάσους. Αντιλαμβάνεστε ότι δεν μπορεί να αλλάζει η άδεια μερικές φορές κάθε βδομάδα. Πιστεύουμε ότι η έκδοση ερμηνευτικής εγκυκλίου, σε συνεννόηση βεβαίως, με το Υπουργείο Εσωτερικών θα συνέβαλλε στην αποσαφήνιση του σημείου αυτού.
Στο άρθρο 4 παράγραφος 4 προβλέπεται για παραστάσεις με μέγιστο πληθυσμό πενήντα ατόμων η υποβολή υπεύθυνης δήλωσης από τον υπεύθυνο της παράστασης σχετικά με τη λήψη όλων των απαραίτητων μέσων ασφάλειας του κοινού και των εργαζομένων. Ίσως ήταν ορθότερη η υποβολή υπεύθυνης δήλωσης και από τον ιδιοκτήτη του χώρου, διότι φέρει επίσης ευθύνη για την επάρκεια των μέσων παθητικής και ενεργητικής ασφάλειας που έτσι και αλλιώς υποχρεούται από το νόμο να τηρεί.
Στο άρθρο 5 δίνεται η δυνατότητα σε κτήρια με ημερομηνία αίτησης οικοδομικής άδειας πριν τις 17-2-1989 και κατά παρέκκλιση των ισχυουσών ρυθμίσεων του κανονισμού πυροπροστασίας κτηρίων να αιτηθούν και να λάβουν άδεια εγκατάστασης και λειτουργίας. 
Θα ήθελα να τονίσω ότι οι παρεκκλίσεις αυτές γίνονται αποδεκτές εφόσον δεν θίγεται ο βασικός σκοπός της πυροπροστασίας. Προβλέπεται τεχνική έκθεση, μελέτη πυροπροστασίας και τριμελής επιτροπή που εγκρίνει τις αποκλίσεις. Όπου δεν μπορούν να εφαρμοστούν όλοι οι προβλεπόμενοι όροι πυροπροστασίας, αυτό αντισταθμίζεται από αυξημένα μέτρα πρόληψης και καταστολής μιας πυρκαγιάς. Ο σκοπός εδώ είναι να μην υπάρξουν εκπτώσεις στο επίπεδο πυροπροστασίας που προβλέπεται από την κείμενη νομοθεσία. 
Στο άρθρο 6, μεταξύ των κυρώσεων για τους ιδιοκτήτες θεάτρων που βρίσκονται να λειτουργούν χωρίς την προβλεπόμενη άδεια λειτουργίας, επιβάλλεται σε περίπτωση υποτροπής πρόστιμο τριακοσίων ευρώ ανά παράβαση. Η οικονομική αυτή κύρωση θα μπορούσε να είναι κλιμακούμενη, εξαρτώμενη από το μέγιστο πληθυσμό του χώρου παράστασης. Ένα πόσο που μπορεί να είναι αναλογικά σημαντικό για έναν μικρό χώρο με περιορισμένα έσοδα, μπορεί να είναι αμελητέο για ένα μεγάλο χώρο. Ζητούμε, λοιπόν, να εισαχθεί η αρχή της αναλογικότητας στην επιβολή των προστίμων.
Στο άρθρο 7, θεωρούμε θετική την επέκταση από τέσσερις μήνες σε έξι του διαστήματος μέσα στο οποίο οι ιδιοκτήτες, οι μισθωτές χώρου οφείλουν να λάβουν προσωρινό πιστοποιητικό πυροπροστασίας και να υποβάλουν αίτηση αδειοδότησης. Επίσης, θετικό στο ίδιο άρθρο και την παράγραφο 3 είναι ότι θα υπάρξει δεσμευτική προθεσμία τριών μηνών για τη συγκρότηση της επιτροπής που θα ασχοληθεί με την επανεξέταση και την κωδικοποίηση της νομοθεσίας για όλους τους χώρους οπτικοακουστικών θεαμάτων.
Θέλω να επιστήσω την προσοχή σας, κύριε Υπουργέ –δεν είναι εδώ, αλλά είμαι σίγουρη ότι το κατανοεί- και σε εσάς, κύριε Υφυπουργέ, στην ανάγκη να εκπροσωπηθούν στη σύνθεση της επιτροπής και οι μικροί θεατρικοί εναλλακτικοί χώροι. Άρα έχουμε πει ότι θα είναι δύο εκπρόσωποι των επιχειρηματιών. Πρέπει οπωσδήποτε να βρούμε εκείνη τη φόρμουλα, ούτως ώστε κάποιοι να εκπροσωπούν τα μικρότερα θεατρικά σχήματα. Πιστεύω ότι πρέπει να το ξαναδούμε και να κάνουμε συγκεκριμένες προτάσεις, κυρίως να καλύψουμε αυτές τις ανάγκες των μικρών εναλλακτικών χώρων, των μικρών θεατρικών χώρων. Επίσης, αναμένουμε τη ρητή αναφορά για επαναξιολόγηση των αποφάσεων σφράγισης που έχουν εκτελεστεί έως τη δημοσίευση του νόμου. 
Σε ό, τι αφορά τώρα το αίτημα της ΕΣΑΜΕΑ να πληρούνται οι κείμενες ρυθμίσεις για την πρόσβαση και εξυπηρέτηση ατόμων με αναπηρία, εκτιμούμε ότι μπορεί και πρέπει να συζητηθεί στο πλαίσιο της επιτροπής που θα επανεξετάσει το σύνολο της νομοθεσίας. Εν’ όψει αυτής βεβαίως της διαδικασίας θεωρούμε ρεαλιστικό να διαμορφωθεί ένα πλαίσιο αποδεκτών αποκλίσεων για τα θέατρα που λειτουργούν σε πολύ παλιά κτήρια, στα οποία εκ των πραγμάτων δεν είναι εφικτό σήμερα να τηρηθούν όλες οι προβλέψεις του σχετικού νόμου. Αυτό, βεβαίως, είπαμε ότι θα πρέπει να είναι από τις προτεραιότητες σε μια γενικότερη συζήτηση για όλα τα θέματα που έχουμε πει. Είμαι σίγουρη ότι θα το κάνουμε πράξη γιατί βλέπω μια γενικευμένη συνεννόηση σ’ αυτό.
Κύριε Υπουργέ –αναφέρομαι στον κύριο Υπουργό- κύριοι συνάδελφοι, κύριε Υφυπουργέ, με τον παρόν νομοσχέδιο, ναι, διασφαλίζουμε τη συνέχεια μια κοιτίδας πολιτιστικής δημιουργίας που αποτελούν οι μεγάλοι και κυρίως -θα έλεγα εγώ και επιμένω σ’ αυτό- μικρότεροι θεατρικοί χώροι. Παρά τις όποιες ατέλειες –και υπάρχουν- τις μικροατέλειες ή ακόμη τις μεγαλύτερες που άλλοι συνάδελφοι έχουν εντοπίσει, σίγουρα προλαμβάνουμε το χειρότερο. Δεν μπορούμε να φανταστούμε –νομίζω και εσείς το συμμερίζεστε αυτό- να κλείνουν δεκάδες χώροι παραστάσεων και τι επιπτώσεις θα είχε αυτό, αν δεν είχαμε προλάβει τη σχετική ημερομηνία. 
Ναι, δεν μπορούμε τώρα να τρέξουμε σε ευθύνες παλαιότερες. Έπρεπε να δράσουμε τώρα για να μπορέσουμε να πράξουμε αυτό που πράττουμε σήμερα, ούτως ώστε να γλιτώσουμε τα πολύ χειρότερα. Θα αφορούσε εργαζόμενους, δημιουργούς, ηθοποιούς και τεχνικούς. 
Βέβαια, θα ήθελα να τονίσω ότι αυτό έγινε -κατά την άποψη μας- με εξαντλητική διαβούλευση και ευρύτατη -θα έλεγα- συναίνεση. Ακόμη και αν δεν είναι εφικτό να γίνουν αποδεκτές οι βάσιμες παρατηρήσεις εισηγητών και ομιλητών, θα έλεγα ότι αξίζει να ληφθούν υπ’ όψιν κατά την επεξεργασία του συνολικού θεσμικού πλαισίου και αυτό περιμένουμε για να τα λάβουμε υπ’ όψιν και να συζητήσουμε πια πολύ ειλικρινά και σε βάθος όλα αυτά τα θέματα. Αναμένουμε, λοιπόν, την έναρξη μια δημιουργικής διαδικασίας στην οποία θα ολοκληρωθεί ό,τι δεν μπόρεσε να γίνει στο παρόν νομοσχέδιο. 
Όσον αφορά λοιπόν και επί της αρχής, αλλά και επί των άρθρων που αναπτύξαμε, θα το υπερψηφίσουμε. Θα ήθελα σχετικά με τις τροπολογίες να πω ότι σε ό,τι αφορά την τροπολογία 1051 με ειδικό αριθμό 8, που αφορά την τροπολογία των Βουλευτών σε σχέση με τη Γενική Γραμματεία Αθλητισμού και τους εργαζόμενους, δεν θα πούμε όχι βεβαίως, κύριε Υπουργέ. Όμως, εδώ θα έλεγα ότι έχουμε ακόμη πολλά ανοιχτά θέματα σε ό,τι αφορά την περίοδο των Ολυμπιακών Αγώνων, την περίοδο 2004, θέματα τα οποία παραμένουν ανοιχτά και θα πρέπει να τα δούμε, για να δούμε πώς μπορεί να ισχύσει μια αναλογικότερη αντιμετώπιση σε σχέση με αυτές τις εργασιακές συμβάσεις, με τους ανθρώπους που -κατά κάποιο τρόπο- τους είχαμε εγκλωβίσει και με το τέλος των Ολυμπιακών Αγώνων δημιουργήθηκαν πολλά προβλήματα. Σχετικά με τις άλλες τροπολογίες, θα ακούσουμε και τους αρμόδιους Υπουργούς και θα τοποθετηθούμε γι’ αυτό μέσω του Κοινοβουλευτικού μας Εκπροσώπου. 
Ευχαριστούμε πολύ.
(Χειροκροτήματα από την πτέρυγα του ΠΑΣΟΚ)","ΑΓΓΕΛΙΚΗ ΓΚΕΡΕΚΟΥ",109
"43926"," Ευχαριστούμε και εμείς.
Το λόγο έχει η κ. Κουντουρά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43927"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, δείχνοντας συναίνεση δεχθήκαμε να έρθει στην Ολομέλεια με διαδικασίες εξπρές το σχέδιο νόμου με τίτλο «Άδεια εγκατάστασης και λειτουργίας χώρου παραστάσεων – Άδεια παράστασης». 
Δεν το κάναμε για χατίρι της Κυβέρνησης, αλλά διότι σε εποχές κρίσης και ανεργίας, χιλιάδες ηθοποιοί, καλλιτέχνες, τεχνικοί υπάλληλοι, αλλά και πολλοί θιασάρχες και καλλιτεχνικοί επιχειρηματίες, απειλούνται να επωμιστούν το ένα λουκέτο πάνω στο άλλο, από τη στιγμή που οι αρμόδιες ελεγκτικές υπηρεσίες αποφάσισαν αίφνης να δουν αν λειτουργούσαν θεατρικοί και καλλιτεχνικοί χώροι και επιχειρήσεις νόμιμα και κανονικά, υπό το πνεύμα όμως και το γράμμα μεταξικών νόμων του 1936, του 1937 και βασιλικών διαταγμάτων του 1956. 
Έχουμε, λοιπόν, να πούμε τα εξής: Καλώς νομοθετεί η Κυβέρνηση. Είναι δυνατόν να καλύπτονταν οι αδειοδοτήσεις των χώρων, η διεξαγωγή παραστάσεως, οι χρήσεις γης και άλλα πολεοδομικά ζητήματα, η ασφάλεια των καλλιτεχνών, των εργαζομένων, αλλά και των θεατών, από μία αραχνιασμένη και ξεπερασμένη νομοθεσία; Ασφαλώς όχι.
Καλώς πράττουμε και εμείς ως Αντιπολίτευση και συναινούμε. Είναι δυνατόν μέρες Χριστουγέννων και Πρωτοχρονιάς που τα θέατρα και οι χώροι καλλιτεχνικών παραστάσεων περιμένουν να δουλέψουν, αλλά και ο πολίτης να ξεχάσει για λίγο τα βάσανά του, πηγαίνοντας να δει ένα έργο, να κυκλοφορούσαν συνεργεία για ελέγχους και λουκέτα, με μία νομοθεσία εβδομηντακονταπενταετίας στο χέρι; Σαφώς όχι. 
Ωστόσο να θεωρήσει δεδομένο η Κυβέρνηση ότι αν θέλει συναίνεση σε νομοσχέδια, όπως το σημερινό, θα πρέπει να αποφεύγει να τα φέρνει στη Βουλή κυριολεκτικά στο παρά πέντε και σχεδόν να μας βάζει το μαχαίρι στο λαιμό. Αυτό μας στερεί τη δυνατότητα να μπούμε στο βάθος του θέματος και να προσκομίσουμε πλήρη κείμενα παρατηρήσεων - προτάσεων, να γίνει μία ολοκληρωμένη συζήτηση και φυσικά να ακουστούν όλοι οι φορείς.
Κυρίες και κύριοι συνάδελφοι, η Κυβέρνηση εμφανίζεται σε πλήρη αναντιστοιχία έναντι της στάσης της Αντιπολίτευσης και αντί να αναγνωρίσει τη συναίνεσή μας, έρχεται να μας προκαλέσει και να ανοίξει ένα ακόμη παράθυρο στην πολιτική σύγκρουση, κολλώντας πάνω στο νομοσχέδιο για τα θέατρα τρεις εντελώς άσχετες τροπολογίες. Μία εκ των οποίων μάλιστα, εκείνη του Υπουργείου Παιδείας, εμπερικλείει άκρως ελέγξιμες και αμφισβητήσιμες διατάξεις και ένα σωρό σοβαρά ζητήματα, όπως για παράδειγμα εκείνο της δευτεροβάθμιας τεχνικής και επαγγελματικής εκπαίδευσης και θα επανέλθω στο θέμα των τροπολογιών αργότερα. 
Σε ό,τι αφορά, λοιπόν, το νομοσχέδιο «Άδεια εγκατάστασης και λειτουργίας χώρου παραστάσεων – Άδεια παράστασης», τα άρθρα 1 και 2 προσφέρουν μία σωστή τοποθέτηση αναφορικά με τους σκοπούς και τους ορισμούς γύρω από το θέμα. Πράγματι το νομοσχέδιο κωδικοποιεί, απλοποιεί και επικαιροποιεί τις διαδικασίες αδειοδότησης, θέτει πλαίσιο για την ασφάλεια καλλιτεχνών, προσωπικού και θεατών, για την ομαλή και αποδοτική σε όφελος όλων συνύπαρξη χώρων τέχνης, μαζί με σπίτια, γειτονιές, όπως παραδείγματος χάριν στην περίπτωση του Μεταξουργείου που αναφέρεται και στην αιτιολογική έκθεση. Και δίνει πλείστες δυνατότητες παρουσίας, φιλοξενίας, έκφρασης και δημιουργίας σε όλα τα καλλιτεχνικά είδη, ομάδες και σχήματα.
Ξεχωριστή αξία έχει το γεγονός ότι για χώρους φιλοξενίας κάτω των πενήντα ατόμων δεν απαιτείται πλέον ειδική άδεια παράστασης, αρκεί να διασφαλίζονται φυσικά οι όροι πολεοδομίας και ασφάλειας. Έτσι οι νέοι καλλιτέχνες θα μπορούν να παρουσιάζουν τη δουλειά τους και το ταλέντο τους σε καφέ, μπαρ, ρεστοράν, χωρίς να υποβάλλονται στην ταλαιπωρία και στα έξοδα για εύρεση οργανωμένων αδειοδοτημένων καλλιτεχνικών χώρων και εννοείται έτσι ότι και η επιχειρηματικότητα, που αυτή τη στιγμή δυστυχώς μαστίζεται στα καφέ, μπαρ και ρεστοράν, θα μπορούσε ίσως να αυξηθεί. 
Αναφορικά με το άρθρο 3, είναι θετικό ότι πέρα από θέατρα, και ειδικά αδειοδοτημένους χώρους προσφέρεται η δυνατότητα να εμφανιστούν καλλιτέχνες και αλλού, όπως για παράδειγμα σε ένα εργοστάσιο, σε μία αποθήκη, όπως συνηθίζεται στις σύγχρονες μορφές καλλιτεχνικής έκφρασης και παρουσίας και αυτό μπορεί να γίνει με μία ad hoc ενέργεια και ακούγεται λογική η παρατήρηση συναδέλφων ότι καλό είναι σε πολυχώρους να μην εκδίδεται άδεια για κάθε χώρο ξεχωριστά, κάτι το οποίο έκανε δεκτό βεβαίως και ο Υπουργός, αρκεί να μην μπει κάποιος ιδιοκτήτης στην υπερβολή να διαθέσει βοηθητικούς χώρους που δεν πληρούν όρους πολεοδομίας, ασφάλειας για καλλιτεχνικές παραστάσεις ή δράσεις, όπως, παραδείγματος χάριν ένα υπόγειο χωρίς έξοδο κινδύνου. 
Ενδιαφέρον παρουσιάζει επίσης το ερώτημα αν το πλαφόν των πενήντα ατόμων για άλλου είδους χώρους, όπως καφέ, μπαρ, ρεστοράν κ.λπ. πρέπει να αφορά αποκλειστικά στους θεατές ή να περιλαμβάνει και τους συντελεστές της παράστασης, αλλά εδώ μπαίνουν άλλα ζητήματα ασφάλειας, ειδικά αν οι καλλιτέχνες που εμφανίζονται δεν είναι παρά ελάχιστοι στον αριθμό. 
Το άρθρο 4 αναφέρεται στο πλαίσιο αδειοδότησης. Υπάρχει συμφωνία όλων μας, ακόμη και του Υπουργού, κατά τη διάρκεια της συζήτησης στην Επιτροπή, ότι οι όποιες τροποποιήσεις στα δικαιολογητικά των αδειών δεν πρέπει να γίνονται με κοινή υπουργική απόφαση, αλλά με νομοθετική ρύθμιση, προκειμένου να υπάρχει διαφάνεια.
Θετική είναι και η αλλαγή να υπάρχει μία μονάχα άδεια εγκατάστασης και λειτουργίας σε χώρο που φιλοξενεί την ίδια περίοδο παραπάνω από ένα θίασο ή καλλιτεχνικό σχήμα, διότι έτσι βοηθάμε την επιχειρηματικότητα, μειώνουμε τα κόστη και ενισχύεται η ποικιλία στην καλλιτεχνική παρουσία και έκφραση.
Θετικό είναι, επίσης, ότι δεν απαιτούνται άδειες για χώρους κάτω των πενήντα ατόμων, παρά μόνο υπεύθυνη δήλωση ως προς τα θέματα ασφαλείας. Σίγουρα πρέπει να διευκρινίζεται πού αρχίζει και πού σταματά η ευθύνη του ιδιοκτήτη του χώρου και του υπευθύνου της παράστασης. Ουσιαστικό, ως προς τον εξορθολογισμό και τους κανόνες λειτουργίας του θεατρικού και καλλιτεχνικού χώρου, είναι και το όριο των αδειών παραστάσεων από την πλευρά των δημοτικών συμβουλίων και η χρήση γης σε χώρους αμιγούς κατοικίας για περιστασιακές παραστάσεις, όπως για παράδειγμα τον παραδοσιακό μας καραγκιόζη. 
Στο άρθρο 5 ως προς τις παρεκκλίσεις για παλιά κτήρια πριν το 1989 είναι θετικό ότι δίνετε λύση με τη θέσπιση ενισχυμένων, προληπτικών και κατασταλτικών μέτρων ασφαλείας και πυροπροστασίας, με την ανάλογη αδειοδότηση από τις πυροσβεστικές αρχές. Δίνονται επίσης δυνατότητες ως προς τις κτηριοδομικές παρεκκλίσεις, για να γίνουν οι απαραίτητες εργασίες με τη συναίνεση των ιδιοκτητών, των θεατρικών και καλλιτεχνικών χώρων και των περιοίκων. Σε παλαιά κτήρια μπορεί να υπάρχει μία παραπάνω ανοχή ως προς τον χρόνο προσαρμογής με τα νέα δεδομένα, όπως εξάλλου και για το μείζον ζήτημα πρόσβασης θεατών με αναπηρίες που θίξαμε εκτεταμένα στις επιτροπές.
Ως προς το τελευταίο, λοιπόν, οι συνάνθρωποί μας με αναπηρίες πρέπει να μπορούν να έχουν πρόσβαση στους χώρους αυτούς, κάτι με το οποίο επίσης συμφωνούν όλοι οι συνάδελφοι της επιτροπής και θα πρέπει να δούμε τι θα γίνει και πώς θα γίνει και μάλιστα άμεσα.
 Για τα άρθρα 6 και 7 είπαμε ότι πρέπει να υπάρχει ελαστικοποίηση των χρόνων προσαρμογής ως προς τα νέα δεδομένα που θεσπίζει ο νόμος, με προέκταση του ορίου, απ’ ό,τι είπε και ο Υπουργός, έξι μηνών, διότι δεν γίνεται ιδιοκτήτες και θιασάρχες να κάνουν καταμεσής της σεζόν εργασίες. Ανοχή πρέπει να υπάρξει και ως προς τα θέατρα στα οποία δυστυχώς μπήκε λουκέτο το 2013 σε ελέγχους των υπηρεσιών και αυτό διότι το νομικό πλαίσιο, ασταθές, απαρχαιωμένο και φυσικά παράλογο έδωσε το δικαίωμα στο να τους βάλουν όριο να κλείσουν μέχρι 31-12-2013. Αλλά από ένα σημείο και κάτω οι κυρώσεις πρέπει να είναι αυστηρές, ειδικά σε θέματα ασφαλείας. Επιπλέον, η επιτροπή για περαιτέρω επεξεργασία του νομικού πλαισίου πρέπει να συσταθεί στους χρόνους για τους οποίους έχει δεσμευθεί ο Υπουργός και να είναι αντιπροσωπευτικοί ως προς τη συμμετοχή πάνω απ’ όλα των φορέων.
Περνώντας στις τροπολογίες διαπιστώνουμε με λύπη ότι στην πλάτη της δικής μας συναίνεσης κινείστε πάλι, έτσι ώστε να κολλήσετε άσχετα θέματα και διατάξεις που δεν ξέρουμε ποιες σκοπιμότητες κρύβονται. Εκμεταλλεύεστε το γεγονός ότι το σχέδιο νόμου υποβάλλεται από το Υπουργείο Πολιτισμού που έχει ως Υφυπουργείο του εκείνο του αθλητισμού, για να μας φέρετε εδώ μία τροπολογία που αναφέρεται στη δυνατότητα συνυπολογισμού της αξίας αθλητών στο σύνολο των ιδίων κεφαλαίων των αθλητικών ανωνύμων εταιριών και αυτό ως αντικείμενο της Επιτροπής Αποτίμησης Αξίας Αθλητών, ζητώντας παράταση της ισχύος, η οποία έληξε τον περασμένο Οκτώβριο και φυσικά είμαστε αντίθετοι απέναντι σε αυτό. 
Εκμεταλλεύεστε, επίσης, το γεγονός ότι το σχέδιο νόμου για τα θέατρα συνυπογράφεται από το Υπουργείο Δημόσιας Τάξης, για να μας δώσετε προς συζήτηση και έγκριση την τροπολογία που αφορά την παροχή της δυνατότητας να προεδρεύει ειδικών επιτροπών στο Υπουργείο αυτό, αν και εφόσον βρεθεί και απαιτηθεί κάτι τέτοιο, μέλος του Νομικού Συμβουλίου του Κράτους και να αποφασίζει ο Υπουργός για τις ειδικές επιτροπές μελέτης, για τις ειδικές νομοπαρασκευαστικές επιτροπές, για τις απλές νομοπαρασκευαστικές, ακόμα και για τις αποζημιώσεις τους. Αυτό, όμως, που υπερβαίνει τα εσκαμμένα και προκαλεί την πολιτική μας αντίδραση είναι με την πολυσέλιδη τροπολογία που φέρνετε, ως άρθρο μάλιστα, με θέμα «Ρυθμίσεις θεμάτων αρμοδιότητας του Υπουργείου Παιδείας και Θρησκευμάτων», εκμεταλλευόμενοι προφανώς το γεγονός ότι το σχέδιο νόμου για τα θέατρα συζητείται εντός της Διαρκούς Επιτροπής Μορφωτικών Υποθέσεων. 
Μέσα σε δέκα πυκνογραμμένες σελίδες επιχειρείτε, για παράδειγμα, να περάσετε την υποκατάσταση ως προς τα προγράμματα σπουδών και τις ανάλογες πιστοποιήσεις όλου εκείνου του κομματιού της δομής της δημόσιας δευτεροβάθμιας τεχνικής και επαγγελματικής εκπαίδευσης, το οποίο προσφάτως καταργήσατε, από ιδιωτικά ΙΕΚ και ΣΕΚ. 
Ακόμη, μεθοδεύετε πολιτικές ενέργειες και κινήσεις ως προς την ειδική αγωγή, τους αναπληρωτές καθηγητές μέσω ΕΣΠΑ, ενώ θα λέγαμε ότι ακόμη και οι αλλαγές ως προς τις ιατρικές εξετάσεις που περνά ένα μικρό παιδί, για να πρωτογραφτεί στο σχολείο, υποκρύπτουν ένα πνεύμα που πάει αντίθετα στις υποχρεώσεις της πολιτείας και του κράτους πρόνοιας ειδικά στις συνθήκες της οικονομικής και ανθρωπιστικής κρίσης που ζούμε. 
Μέχρι σήμερα απαιτούνταν διάφορες ιατρικές εξετάσεις και οι γονείς είτε έτρεχαν να βρουν δημόσιους γιατρούς είτε πλήρωναν ιδιωτικούς. Τώρα τους δημόσιους γιατρούς και ειδικώς εκείνους των ταμείων τους απολύετε. Τους ιδιωτικούς γιατρούς δεν μπορούν να τους πληρώνουν οι εξαθλιωμένες οικονομικά οικογένειες και εσείς σκεφθήκατε το πιο απλό, να υποβαθμίσετε τις ιατρικές εξετάσεις στο επίπεδο μίας βεβαίωσης παιδιάτρου, αντί να εκμεταλλευτείτε την ευκαιρία και να προσφέρετε το πλαίσιο και τις δυνατότητες, ούτως ώστε τα παιδάκια του ελληνικού λαού να έχουν ένα πλήρες, δημόσιο, δωρεάν τσεκάπ, πριν διαβούν για πρώτη φορά την αυλόπορτα του σχολείου. Και όλα αυτά, ενώ θυμόμαστε όλοι πολύ καλά ότι ο Υπουργός Παιδείας είχε προσφάτως δεσμευθεί ότι δεν θα ξανακάνει χρήση της μεθόδου των τροπολογιών εξπρές σε άσχετους χρόνους και συνθήκες. 
Σας ζητάμε, λοιπόν, ως κοινοβουλευτικό κόμμα, να πάρετε πίσω αυτές τις τροπολογίες. Μη μας προκαλείτε με τέτοιον τρόπο ακόμη και εκεί που πάμε να δώσουμε κάποια συναίνεση, εκτός και αν σας πιέζουν πολύ συγκεκριμένα συμφέροντα, προκειμένου να προσφεύγετε σε τέτοιες μεθοδεύσεις. 
Λέμε «ναι» στο νομοσχέδιο για τα θέατρα. Λέμε «όχι» στις άσχετες τροπολογίες και ειδικά σε εκείνη του Υπουργείου Παιδείας, την οποία απαιτούμε να αποσύρετε. Λέμε να σταθείτε στο ύψος της ευθύνης σας, να μην δυναμιτίζετε το κλίμα, μη μας προκαλείτε, είμαστε εδώ για να συναινέσουμε. 
Δεν γνωρίζουμε την τροπολογία που φέρνει ο κ. Αθανασίου. Όμως, γνωρίζουμε κάποιες τροπολογίες τις οποίες φέρνουν Βουλευτές που αφορούν τη Λυρική Σκηνή και τις οποίες δεχόμαστε. Το Υφυπουργείο Αθλητισμού φέρνει τροπολογία για την εγγυητική επιταγή, την οποία επίσης δεχόμαστε και φυσικά στη ρύθμιση για τη Γενική Γραμματεία Αθλητισμού, όπου πάλι συμβαίνει το εξής απίστευτο, να ζητούν αναδρομικά κάποια χρήματα, για τα οποία ήδη οι άνθρωποι έχουν φορολογηθεί και πρέπει να επιστρέψουν -πράγμα απαράδεκτο- είμαστε σύμφωνοι. Είμαστε αντίθετοι στις τρεις τροπολογίες που σας είπα και υπερψηφίζουμε το νομοσχέδιο.
Ευχαριστώ πολύ.","ΕΛΕΝΑ ΚΟΥΝΤΟΥΡΑ",248
"43928"," Ευχαριστούμε την κ. Κουντουρά.
Το λόγο έχει ο κ. Κουκούτσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43929"," Ευχαριστώ, κύριε Πρόεδρε.
Η δική μας άποψη όσον αφορά τον πολιτισμό είναι υπέρ ενός πολιτισμού μαζικού, λαϊκού, ενός πολιτισμού για όλο τον κόσμο, για όλους τους Έλληνες και φυσικά όχι ελιτίστικο, όχι περιθωριακό. 
Είπα και στην επιτροπή ότι για το μέσο Έλληνα το θέατρο ήταν μία ιεροτελεστία, με σεβασμό στον καλλιτέχνη, με αγάπη στο χώρο, με κατάλληλους χώρους και με την κατάλληλη συμπεριφορά. Μιλάμε, όμως, για τα παλιά καλά χρόνια. 
Ζώντας στην επαρχία, μπορώ να σας διαβεβαιώσω ότι το θέατρο έχει μεγάλη απήχηση. Ο κόσμος ψάχνει καλές παραστάσεις και τις επιβραβεύει. 
Μία πάρα πολύ μεγάλη σελίδα του ελληνικού θεάτρου θα έλεγα, κύριε Υφυπουργέ, ότι έχει γραφτεί, όσο και αν φαίνεται παράξενο, από τα ερασιτεχνικά σχήματα. Υπάρχουν ερασιτεχνικά σχήματα σε αυτήν εδώ τη χώρα τα οποία λειτουργούν ανελλιπώς τριάντα με τριάντα πέντε χρόνια, ανεβάζοντας ένα και δύο έργα κάθε χρόνο. 
Ξέρετε, έχουν τη δυνατότητα να ανεβάζουν έργα τα οποία οι επαγγελματικοί θίασοι δεν μπορούν να τα ανεβάσουν για έναν και μόνο λόγο, ότι έχουν πολύ μεγάλο κόστος. Μιλούμε για είκοσι και τριάντα ηθοποιούς. Αυτοί οι άνθρωποι, αυτοί οι εραστές του θεάτρου, προσφέρουν έργο για πολλές δεκαετίες. Κατά καιρούς είναι αλήθεια ότι δέχονταν κάποιες επιχορηγήσεις. Βέβαια, ήταν στυλ Μαυρογιαλούρου. Ξέρετε, γι’ αυτές τις μικρές βοήθειες που δέχονταν την άλλη ημέρα έγραφαν υποχρεωτικά στην εφημερίδα: «Ευχαριστούμε τον κύριο πολιτευτή ή τον κύριο Βουλευτή για τη βοήθεια που μας προσέφερε». 
Είναι εστίες πολιτισμού. Υπάρχουν πολλά νέα παιδιά, τα οποία έχουν προχωρήσει από αυτά τα σχήματα και έχουν διαπρέψει σε κεντρικές θεατρικές σκηνές. Εκεί δεν υπάρχει φθόνος, ζήλια, πράγματα που είναι λογικά στο επαγγελματικό θέατρο, όπως και σε κάθε άλλη ενασχόληση η οποία είναι βιοποριστική και σε οποιοδήποτε άλλο επάγγελμα. 
Θα ήθελα, λοιπόν, κάποια στιγμή το Υπουργείο να κοιτάξει το θέμα των ερασιτεχνικών θεάτρων. Δεν είναι πάρα πολλοί αυτοί οι σύλλογοι. Είναι γύρω στους είκοσι συλλόγους σε όλη την Ελλάδα οι οποίοι έχουν τόσο μεγάλο έργο. Σας πληροφορώ ότι έχουν τη δυνατότητα -όχι οικονομική- να κάνουν τι; Προσλαμβάνουν σκηνοθέτες εγνωσμένης αξίας, ώστε να διδάξουν στους ερασιτέχνες ηθοποιούς θέατρο. Κάνουν πανέμορφες δουλειές, οι οποίες είναι αξιοζήλευτες.
Το παρόν σχέδιο νόμου κρίνουμε ότι κινείται προς τη σωστή κατεύθυνση και καλύπτει μία υπαρκτή ανάγκη, αφού, όπως αναφέρεται και στην αιτιολογική έκθεση, μετά από τις σχετικές καταγγελίες, διαπιστώθηκε από τις αρμόδιες υπηρεσίες του Δήμου Αθηναίων ότι πολλά θέατρα και πολλοί χώροι συνάθροισης κοινού λειτουργούν στην Αθήνα χωρίς την κατοχή της σχετικής αδείας. Και αυτό συμβαίνει, παρά το γεγονός ότι θα ήταν δυνατή η τήρηση επαρκών μέτρων για την ασφάλεια των εργαζομένων και του κοινού. 
Ως προς το άρθρο 1 που αφορά το πεδίο εφαρμογής, ορθώς δεν περιλαμβάνονται στις διατάξεις του παρόντος άρθρου τα κέντρα διασκέδασης και παραστάσεις που διενεργούνται σε υπαίθριους, μη περιφραγμένους χώρους.
Στο άρθρο 2 που αφορά τους ορισμούς, σωστά ορίζονται η άδεια εγκατάστασης και λειτουργίας χώρου παραστάσεων, η άδεια εγκατάστασης και λειτουργίας και η άδεια παράστασης ως εκτελεστές διοικητικές πράξεις, προκειμένου να τηρείται ο Κώδικας Διοικητικής Διαδικασίας και να δύναται να λάβει χώρα τυχόν προσβολή ενώπιον των διοικητικών δικαστηρίων.
Στο άρθρο 3 για τους επιτρεπόμενους χώρους παραστάσεων είναι σωστό βήμα η απαίτηση άδειας εγκατάστασης και λειτουργίας χώρου παραστάσεων ή άδειας εγκατάστασης και λειτουργίας και άδεια παράστασης σε αδειοδοτημένους χώρους συνάθροισης κοινού με μέγιστο πληθυσμό μικρότερο των πενήντα ατόμων, καθώς αυτοί οι χώροι διαθέτουν τις προδιαγραφές για την ασφάλεια εργαζομένων και θεατών. 
Στο άρθρο 4 για την άδεια εγκατάστασης και λειτουργίας χώρου και άδεια παράστασης περιέχονται εφαρμοστικές λογικές διατάξεις. Όμως, είπα και στην επιτροπή ότι δεν καταλαβαίνω γιατί έχουν αόριστη διάρκεια. 
Ορθά στο άρθρο 5 που αφορά τις ουσιαστικές προϋποθέσεις για άδεια εγκατάστασης και λειτουργίας χώρου-αποκλίσεις γίνεται διάκριση των θεάτρων με οικοδομική άδεια πριν και μετά τις 17-2-1989, προκειμένου να αντιμετωπισθεί το αδιέξοδο με τα ήδη υφιστάμενα λειτουργούντα θέατρα.
Το άρθρο 6 αφορά τις κυρώσεις. Κρίνουμε υπερβολικό και αόριστο ποσό τα 300 ευρώ πρόστιμο ανά παράβαση, χωρίς να προσδιορίζονται ονομαστικά οι παραβάσεις. Ουσιαστικά είναι μία αυθαίρετη επιλογή. 
Για το άρθρο 7 που αφορά τελικές και μεταβατικές διατάξεις επαναλαμβάνουμε το σκεπτικό του άρθρου 5.
Τα άρθρα 8 και 9 είναι καθαρά διαδικαστικά. 
Ξέρετε, έχουμε μία ένσταση. Το Υπουργείο Πολιτισμού, ας μην το κρύβουμε, εδώ και τριάντα οκτώ χρόνια κυβερνάται από την Αριστερά. Για να το πούμε ξεκάθαρα, στο Υπουργείο Πολιτισμού ποτέ δεν υπήρξε μία αντικειμενικότητα όσον αφορά τις χορηγίες, τις επιδοτήσεις. Παραστάσεις θολοκουλτούρας, προπαγάνδας, με απόσταση από το μέσο Έλληνα, εξεζητημένα θεάματα, πορνογραφικά, τα οποία στο παρελθόν έχουν εκθέσει πολλές φορές το Υπουργείο. Γι’ αυτό, λοιπόν, εμείς θα δηλώσουμε «παρόντες» στο σχέδιο νόμου, παρ’ όλο που πράγματι υπάρχει μία πολύ θετική χροιά. 
Όσον αφορά τις τροπολογίες, στις τροπολογίες του Υπουργείου Παιδείας και του Υπουργείου Δημοσίας Τάξης είμαστε αντίθετοι, λέμε «όχι» και δηλώνουμε «παρόντες» στις υπόλοιπες τροπολογίες.
Ευχαριστώ.","ΔΗΜΗΤΡΙΟΣ ΚΟΥΚΟΥΤΣΗΣ",246
"43930"," Ευχαριστούμε κι εμείς.
Τον λόγο έχει ο κ. Κυρίτσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43931"," Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, δεν είμαι οξύς σαν άτομο, αλλά θέλω να σας πω ότι με κάποια πράγματα που συνέβησαν ντρέπομαι που είμαι Βουλευτής, ντρέπομαι που ανήκω στον χώρο του πολιτισμού. Απορεί κανείς σ’ αυτήν εδώ την Αίθουσα γιατί δεν προχώρησε ο πολιτισμός σ’ αυτήν τη χώρα, όταν πρώην Υπουργός Πολιτισμού προβαίνει σε τέτοιες ενέργειες. Θα ήταν δυνατόν ποτέ ένας τέτοιος άνθρωπος να διδάξει πολιτισμό, να χαράξει πολιτιστική πολιτική; Εύχομαι οι κύριοι δικαστές να αντιληφθούν το μέγεθος και, πραγματικά, αν είναι ένοχος, να καταδικαστεί σε κοινωφελή εργασία καθαρίζοντας αρχαιολογικούς χώρους, μήπως προσφέρει κι αυτός κάτι, επιτέλους, στον πολιτισμό.
Ας μπούμε στο νομοσχέδιο. Τι χαρακτηριστικά πρέπει να έχει ένα νομοθετικό πλαίσιο αδειοδότησης των θεάτρων; Πρέπει να είναι σύγχρονο, απλό, ευέλικτο, κωδικοποιημένο, να διευκολύνει την καλλιτεχνική δημιουργία σε μεγάλα θέατρα, αλλά και σε μικρούς θιάσους και να διασφαλίζει απόλυτα την ασφάλεια τόσο των θεατών όσο και των εργαζομένων.
Όλα αυτά τα χαρακτηριστικά απουσίαζαν. Έπρεπε να μεσολαβήσουν τα περιστατικά της περσινής άνοιξης, που έδειξαν ότι και στον τομέα των θεατρικών χώρων επικρατούσαν πολλές από τις παθογένειες της ελληνικής Δημόσιας Διοίκησης: απαρχαιωμένη και παρωχημένη νομοθεσία, η οποία δεν εφαρμόστηκε για πολλά χρόνια, έλλειψη ελέγχων για επίσης μεγάλο χρονικό διάστημα και όταν έγιναν, διαπιστώθηκε ότι το νομοθετικό πλαίσιο ήταν αναχρονιστικό και ανεπαρκές, ανυπαρξία διαδικασιών για τον εκσυγχρονισμό των νομοθετικών διατάξεων, ώστε ο τρόπος αδειοδότησης να ανταποκρίνεται στις ανάγκες της κάθε εποχής, πολύπλοκες διαδικασίες, αγκυλώσεις, πολυδιάσπαση νομοθετικού πλαισίου.
Ως εκ τούτου, η ασφάλεια των εργαζομένων και του κοινού μετατράπηκε σε ζήτημα ευσυνειδησίας των ιδιοκτητών και παραγωγών ή ακόμα χειρότερα, κύριε Υπουργέ, αφέθηκε στην καλή τύχη.
Λόγω των παραπάνω ζητημάτων επί σειρά ετών υπήρξαν ιδιοκτήτες θεατρικών χώρων και παραγωγοί δύο ταχυτήτων. Για κάποιους οι διαδικασίες ήταν πολύ αυστηρές και κοστοβόρες και για κάποιους άλλους δεν υπήρχε κανένας έλεγχος ή δεν υπήρχε δυνατότητα να εκδώσουν άδεια λειτουργίας ακόμα κι αν πληρούσαν τις προϋποθέσεις ασφαλείας.
Οι εναλλακτικοί χώροι ήταν εκ των πραγμάτων εκτός νόμου, ενός νόμου που δεν ανταποκρίνεται στις σύγχρονες μορφές καλλιτεχνικής δημιουργίας. 
Τα προβλήματα αυτά καλείται να επιλύσει το υπό συζήτηση νομοσχέδιο που θα ορίζει τον νέο τρόπο αδειδότησης και λειτουργίας των θεατρικών χώρων. 
Η στήριξη του νομοσχεδίου απ’ όλες τις πτέρυγες της Βουλής σίγουρα δεν είναι τυχαία και δεν πρέπει να παρερμηνευθεί. Το νομοσχέδιο αποτελεί προϊόν συνέργειας και διαβούλευσης όλων των αρμόδιων φορέων που συναποφάσισαν τις διατάξεις του. Αυτή η εξέλιξη είναι ιδιαίτερα θετική.
Ωστόσο, δεν μπορώ να μην αναφερθώ στον παράγοντα χρόνο. Παρ’ ότι το πρόβλημα της έλλειψης αδειών θεατρικών χώρων ξέσπασε την άνοιξη, εμείς συζητήσαμε το νομοσχέδιο τον μήνα Δεκέμβριο, δηλαδή στο «παρά πέντε» και με συνοπτικές διαδικασίες, γιατί εντός ολίγων ημερών πολλοί θεατρικοί χώροι κινδυνεύουν να βάλουν «λουκέτο». Το ζήτημα θα έπρεπε να έχει ξεκαθαριστεί από το καλοκαίρι για να προλάβουμε τη νέα χειμερινή θεατρική σεζόν.
Εδώ δεν ευθύνεστε. Η ηγεσία του Υπουργείου δεν ευθύνεται. Απεναντίας, το ξέρουμε κι εμείς ότι το τρέξατε όσο πιο γρήγορα μπορούσατε.
Όμως, γενικότερα, κύριοι συνάδελφοι, θα πρέπει κάποια στιγμή να κάνουμε έναν έγκαιρο προγραμματισμό και στον τομέα του πολιτισμού. 
Οι διατάξεις του νομοσχεδίου ανταποκρίνονται σε μεγάλο βαθμό στις σημερινές σύγχρονες απαιτήσεις και, κατ’ αρχάς, απλοποιείται και εκσυγχρονίζεται το πλαίσιο αδειοδότησης των θεάτρων και διασφαλίζεται η ασφάλεια θεατών και εργαζομένων.
Επίσης, αναγνωρίζεται, επιτέλους, μια πραγματικότητα. Η τέχνη του θεάτρου δεν περιορίζεται μόνο σε χώρους που έχουν κατασκευαστεί με την τυπική δομή ενός θεατρικού χώρου. Δεν μπορούμε πλέον να αγνοούμε τους πολυχώρους και τις εναλλακτικές σκηνές. Είναι χώροι που προάγουν την τέχνη και τον πολιτισμό. Μέσω της άδειας παράστασης ενθαρρύνεται η καλλιτεχνική δημιουργία, καθώς πλέον θα επιτρέπεται η διεξαγωγή παραστάσεων σε χώρους που δεν πληρούν την τυπική δομή ενός θεατρικού χώρου.
Σημαντική είναι και η δυνατότητα που δίνεται σε καλλιτέχνες να δίνουν παραστάσεις σε χώρους με μέγιστο πληθυσμό πενήντα ατόμων, χωρίς να υπόκεινται σε γραφειοκρατικές διαδικασίες.
Επίσης, προβλέπεται η μόνιμη άδεια εγκατάστασης και λειτουργίας που δεν χρειάζεται αντικατάσταση όταν δίνονται παραστάσεις από άλλο θίασο.
Όλα αυτά είναι θετικά. Τι λείπει από το νομοσχέδιο; 
Λείπουν διατάξεις πραγματικού πολιτισμού, κύριε Υφυπουργέ. Δεν υπάρχει καμία πρόνοια για να διασφαλίσουμε την προσβασιμότητα όλων απαραιτήτως των θεατρικών χώρων σε άτομα με ειδικές ανάγκες.
Όμως, κύριοι συνάδελφοι, θεωρώ αδιανόητο να μιλάμε για πολιτισμό χωρίς ιδιαίτερη πρόνοια γι’ αυτούς τους ανθρώπους. Θεωρώ, λοιπόν, ότι θα πρέπει να δούμε άμεσα και πολύ προσεκτικά αυτό το ζήτημα. Η εποχή μας επιτρέπει να γίνονται κατασκευές, ούτως ώστε να διευκολύνονται οι συνάνθρωποί μας με ειδικές ανάγκες. Η πολιτεία οφείλει να βοηθήσει σε αυτό εξασφαλίζοντας χρηματοδότηση από τα ευρωπαϊκά προγράμματα. Θα πρέπει, λοιπόν, να καταστήσουμε υποχρεωτική την κατασκευή των απαραίτητων υποδομών που θα επιτρέψουν την προσβασιμότητα ανθρώπων με κινητικά προβλήματα σε όλους τους θεατρικούς χώρους.
Παρ’ όλο που δεν είναι του Υπουργείου σας, θεωρώ ότι κάτι τέτοιο θα πρέπει να γίνει και σε όλα απαραιτήτως και ανεξαιρέτως τα δημόσια κτήρια, κύριοι συνάδελφοι.
Όσον αφορά τα θέατρα, αρχικά η κατασκευή θα πρέπει να γίνει στους καινούργιους θεατρικούς χώρους που θα κατασκευάζονται, σε όλα τα ισόγεια που είναι πιο εύκολο και, παράλληλα, και στα υπόλοιπα θέατρα που κατασκευάστηκαν με παλαιότερες προδιαγραφές.
Κυρίες και κύριοι συνάδελφοι, με το υπό συζήτηση νομοσχέδιο βάζουμε ένα βήμα για να ορίσουμε τις υποδομές ενός θεατρικού χώρου. 
Όμως, εμείς ξέρουμε καλά ότι το θέατρο, κύριοι συνάδελφοι, δεν είναι κτήρια. Στο «Απόψε αυτοσχεδιάζουμε» ο αφηγητής θα πει: «Το θέατρο δεν είναι φώτα, δεν είναι σκηνικό, είμαστε εμείς και είσαστε εσείς». 
Αυτό καλούμαστε να φροντίσουμε. Εμείς, οι άνθρωποι του θεάτρου, είμαστε εδώ και θα στηρίξουμε κάθε προσπάθεια προς αυτήν την κατεύθυνση. Εσείς σκοπεύετε να στηρίξετε την τέχνη, να βρούμε τρόπους για να προωθήσουμε τον πολιτισμό; Αυτό θα πρέπει να γίνει αναλυτικά στην εκτός ατζέντας συζήτηση που είπαμε. 
Υπάρχουν και σκέψεις και σχέδια και το μόνο που μένει είναι να ενταχθούν σ’ ένα εθνικό σχέδιο για τον πολιτισμό και να υλοποιηθούν, κύριε Υπουργέ. 
Όσοι λαοί το έκαναν αυτό είδαν αποτελέσματα και εμείς, μία χώρα με πλούσια ιστορία, πλούσια παράδοση και δυναμικό υψηλού πολιτιστικού επιπέδου, έχουμε αφήσει τον πολιτισμό στην τύχη του. Τον θεωρούμε περίπου ως είδος πολυτελείας, έναν τομέα αχρείαστο και περιττό στην παρούσα δυσκολία. 
Όμως, ο πολιτισμός αποτελεί ανάταση ψυχής, πάτημα για να πάει η χώρα στο επόμενο βήμα και οφείλουμε να κρατήσουμε τον πολιτισμό κτήμα και να τον καταστήσουμε κτήμα όλων των πολιτών. 
Ξέρετε, κύριε Υπουργέ, ο Άμλετ, βλέποντας έναν ηθοποιό να παίζει την Εκάβη, αναρωτιέται: «Τι είναι αυτός για την Εκάβη ή η Εκάβη γι’ αυτόν και κλαίει έτσι για χάρη της;». Αυτή είναι η μαγεία του θεάτρου, η μαγεία για τον ηθοποιό και για τον θεατή, να αποδέχεται έναν άνθρωπο να κλαίει για την Εκάβη.
Κυρίες και κύριοι συνάδελφοι, η Δημοκρατική Αριστερά, εκτός από τις προσθήκες που κάναμε τώρα και τα οποία και η συναδέλφους θα σας ζητήσει, ψηφίζει θετικά το παρόν νομοσχέδιο. 
Όμως, θέλω να πω και αυτό σαν τελευταίο και να κλείσω: Πλαστές πινακίδες μπορούμε να κάνουμε, πλαστό πολιτισμό εμείς που βρισκόμαστε σ’ αυτήν την Επιτροπή δεν θα πρέπει και δεν θα δεχθούμε να κάνουμε.
Σας ευχαριστώ πολύ.
(Χειροκροτήματα)","ΓΕΩΡΓΙΟΣ ΚΥΡΙΤΣΗΣ",266
"43932"," Ευχαριστούμε, κύριε συνάδελφε. Ο κ. Χαλβατζής έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43933"," Κυρίες και κύριοι Βουλευτές, το νομοσχέδιο κάνει μια προσπάθεια να εκσυγχρονίσει το νομοθετικό πλαίσιο, αφού υπάρχουν μέχρι και σήμερα διατάξεις από τη μεταξική δικτατορία. Και μόνο γι’ αυτό το γεγονός είμαστε γενικά θετικοί. Σε ορισμένα άρθρα έχουμε παρατηρήσεις και σε κάποια άλλα είμαστε αρνητικοί. Θα μιλήσουμε παρακάτω.
Το συζητούμενο νομοσχέδιο προέκυψε και από την ανάγκη και κάτω από την πίεση και πρόταση αρμόδιων φορέων, της Πανελλήνιας Ένωσης Ελεύθερου Θεάτρου, της Ένωσης Μη Κερδοσκοπικών Θιάσων, της Ένωσης Χώρων Πολιτισμού Αθήνας. Βέβαια, το θέμα προέκυψε και ύστερα από το πογκρόμ ελέγχων και τη σχετική ανακοίνωση για σφράγιση χώρων πολιτισμού στο Δήμο Αθήνας. 
Ωστόσο, δεν μπορούμε να μην εκφράσουμε επιφυλάξεις ως προς τις προθέσεις επίλυσης του προβλήματος στην κατεύθυνση δηλαδή της διευκόλυνσης λειτουργίας των μικρών θεατρικών χώρων. 
Αυτό γιατί όσο διάστημα προετοιμαζόταν το νομοσχέδιο, ακόμα και λίγες μέρες πριν από την κατάθεσή του, συνεχίζονταν αδιάλειπτα οι αυστηροί έλεγχοι και η ανακοίνωση εκτέλεσης σφραγίσεων σε θέατρα, με αποτέλεσμα να αναγκάζονται κάποιοι θίασοι να κατεβάσουν παραστάσεις. 
Για το Κομμουνιστικό Κόμμα Ελλάδας είναι σαφές πως και αυτό το νομοσχέδιο δεν πρόκειται να λύσει ουσιαστικά τα πραγματικά προβλήματα των μικρών θεατρικών χώρων και να ανακόψει την αντικειμενική στον καπιταλισμό πορεία μονοπώλησης και του πολιτισμού και των τεχνών. 
Άλλωστε, όσο ο πολιτισμός και οι τέχνες θεωρούνται πεδίο επενδύσεων, εμπορευματοποίησης και κερδοφορίας τόσο τα προβλήματα των καλλιτεχνών αλλά και των μικρών επιχειρηματιών των μικρών θεατρικών σκηνών που προσφέρουν στο πολιτιστικό τοπίο θα διογκώνονται. 
Είναι γνωστή η άποψη του Κομμουνιστικού Κόμματος Ελλάδας, το οποίο στήριξε, στηρίζει και υποστηρίζει κάθε λαϊκή πρωτοβουλία που αναπτύσσεται μέσα από μαζικούς φορείς, μέσα από συνδικάτα, από συλλόγους, από μικρά ερασιτεχνικά θεατρικά σχήματα, ερασιτεχνικά μεν αλλά με έναν ορισμένο επαγγελματισμό. Είναι σχήματα τα οποία στηρίζονται στην καλλιτεχνική διάθεση, αλλά και σε κάποια ταλέντα, που συχνά εκφράζονται με δημιουργικούς τρόπους. Είναι δραστηριότητες που τις αγκαλιάζουν πάρα πολλοί άνθρωποι και ιδιαίτερα νέοι και νέες και όχι μόνο. 
Φυσικά, όταν μιλάμε για ερασιτεχνική δραστηριότητα, εννοούμε ότι αυτά τα σχήματα προσπαθούν, βελτιώνονται και ωριμάζουν. Αυτό δείχνει και εμπειρία με την επενέργεια ασφαλώς και με τη βοήθεια και συμβολή επαγγελματιών ηθοποιών. Και αυτά τα επαγγελματικά χαρακτηριστικά κάνουν βήματα εν τοις πράγμασι και όχι τυπικά. 
Όσον αφορά, λοιπόν, στο νομοσχέδιο με βάση και την πείρα που έχουν συγκεντρώσει οι αρμόδιοι φορείς, θεωρούμε ότι πρόκειται για ένα νομοσχέδιο που έρχεται πράγματι να εκλογικεύσει την υφιστάμενη νομοθεσία, καθώς -όπως ειπώθηκε- το καθεστώς αδειοδότησης των θεατρικών χώρων γινόταν και γίνεται μέχρι πρόσφατα με βάση τη νομοθεσία της μεταξικής περιόδου, δηλαδή μια νομοθεσία εβδομήντα πέντε περίπου χρόνων. 
Πέρα από όσα αναφέρθηκαν, εμείς διατηρούμε ορισμένες επιφυλάξεις και όσον αφορά τις αυθαιρεσίες στην εφαρμογή του νόμου, κυρίως όσον αφορά τους ελεγκτικούς φορείς και τις επιτροπές. Από αυτήn τη σκοπιά και εφόσον διασφαλίζεται το θέμα της ασφάλειας των εργαζομένων και του κοινού, το οποίο συμμετέχει σε αυτές τις παραστάσεις, τοποθετούμαστε κατ’ αρχήν θετικά. 
Έχουμε επιφυλάξεις στην κατεύθυνση της αποσαφήνισης και της διασφάλισης σε ό,τι τουλάχιστον αφορά στις διευκολύνσεις που προβλέπονται από τις παρεκκλίσεις. Θα καθορίζεται, λέει, με μεγαλύτερη σαφήνεια σε ποιους χώρους αυτό αφορά. 
Για παράδειγμα, προτείνουμε να οριστεί ο μέγιστος αριθμός χωρητικότητας, λόγου χάριν στις διακόσιες θέσεις, ώστε να προκύπτει ότι η παρέκκλιση αφορά μικρότερους πολυχώρους που αναπτύχθηκαν τα τελευταία χρόνια και όχι να αφορά όλα τα θέατρα ακόμα και τις μεγάλες επιχειρήσεις στο χώρο του θεάματος και ακροάματος. Γιατί με τη λογική των παρεκκλίσεων μπορεί να προωθηθούν γενικεύσεις, οι οποίες ενδεχομένως να ωφελήσουν μεγάλες θεατρικές επιχειρήσεις, στο όνομα της διευκόλυνσης των μικρών πολυχώρων. 
Όσον αφορά στην προστασία από τυχόν αυθαιρεσίες, προτείνουμε σε κάθε επιτροπή ή αρμόδιο φορέα για τη γνωμοδότηση να εντάσσεται και ένας αιρετός και ανακλητός φυσικά εκπρόσωπος από τους εμπλεκόμενους φορείς, για παράδειγμα από την Πανελλήνια Ένωση Ελεύθερου Θεάτρου, από την Ένωση Μη Κερδοσκοπικών Θιάσων και από την Ένωση Χώρων Πολιτισμού.
Παρακάτω, πιο συγκεκριμένα, θέλουμε να σημειώσουμε στο άρθρο 4 στην πρώτη παράγραφο ότι ορίζεται πως η άδεια εγκατάστασης και λειτουργίας χώρου έχει αόριστη διάρκεια». Εδώ πρέπει να προσδιορίζεται πως αυτό ισχύει εφόσον δεν προκύπτουν αλλαγές που να απαιτούν επανεξέταση. Εάν και εφόσον προκύψουν ή διαμορφωθούν άλλες συνθήκες, είναι εύλογο ότι πρέπει να απαιτηθεί επανεξέταση. 
Στο ίδιο άρθρο στην παράγραφο 2 θεωρούμε πως δεν προκύπτει λόγος πρόβλεψης για επανακαθορισμό των δικαιολογητικών. Εάν υπάρξει λόγος επανακαθορισμού, αυτό πρέπει να γίνει με τροποποίηση του νόμου. Σε κάθε περίπτωση, πάντως, δεν μπορεί να επανακαθορίζεται με υπουργικές αποφάσεις. 
Με την παράγραφο αυτή ουσιαστικά ο ίδιος ο νόμος εμπεριέχει το σπέρμα της άρσης του ίδιου του νόμου και με αυτή την παράγραφο φυσικά δεν μπορούμε να συμφωνήσουμε.
Το άρθρο 5 στην πρώτη παράγραφο προβλέπει πως η Πυροσβεστική δύναται να εγκρίνει παρεκκλίσεις. Επειδή αρκετά κουβεντιάζουμε και οι αρμόδιοι  του χώρου θα μπορούσαν να καταμαρτυρήσουν πολλά από την ίδια την εμπειρία τους, πιστεύουμε ότι πρέπει να προβλεφθεί η ύπαρξη γνωμοδοτικής επιτροπής για την έγκριση αυτών των κατ’ ανάγκη παρεκκλίσεων, στην οποία θα πρέπει ή θα έπρεπε να συμμετάσχει ένας εκπρόσωπος των εμπλεκόμενων φορέων, ο οποίος επαναλαμβάνουμε πρέπει να είναι αιρετός και ανακλητός. 
Το άρθρο 7, παράγραφος 3 δεν μπορούμε να το ψηφίσουμε. Αυτό το άρθρο ορίζει ότι με απόφαση του Υπουργού Πολιτισμού και Αθλητισμού συγκροτείται επιτροπή για την επανεξέταση και κωδικοποίηση της νομοθεσίας. Η εισηγητική έκθεση δικαιολογεί τη συγκεκριμένη παράγραφο με βάση τον μεταβατικό και προσωρινό χαρακτήρα του νομοσχεδίου. Η προσωρινότητα δεν είναι σωστή πρακτική και υπάρχει αρνητική εμπειρία με την προσωρινότητα, η οποία -αν θέλετε- έχει κωδικοποιηθεί στη νεοελληνική με το «ουδέν μονιμότερον του προσωρινού». 
Δεν μπορούμε να αποδεχθούμε κάτι τέτοιο ούτε και να παραχωρήσουμε την αρμοδιότητα επανεξέτασης σε μια επιτροπή. Και εδώ για άλλη μια φορά φαίνεται ότι και ο ίδιος ο νόμος εμπεριέχει αυτά τα στοιχεία που αμφισβητούν αυτά τα οποία ο ίδιος ορίζει. 
Σε ό,τι αφορά στις τροπολογίες, για την τροπολογία με γενικό αριθμό 1013 και ειδικό αριθμό 2 που αφορά την επιτροπή που αποτιμά τα ίδια κεφάλαια των Ανωνύμων Αθλητικών Ενώσεων και την αξία των αθλητών, το Κομμουνιστικό Κόμμα Ελλάδας από την πρώτη στιγμή αντιτάχθηκε στη ρύθμιση για την αποτίμηση της αξίας των αθλητών των ΠΑΕ και των ΚΑΕ και το συνυπολογισμό αυτής της αξίας στα ίδια κεφάλαια των ΠΑΕ και ΚΑΕ.
Όταν στις 7 Σεπτεμβρίου του 2004 έγινε η συζήτηση στην Ολομέλεια της Βουλής, είχαμε πει ότι είμαστε κατηγορηματικά αντίθετοι στην αποτίμηση της αξίας των αθλητών για δύο κυρίως λόγους. Πρώτον, γιατί αυτή η ρύθμιση είναι ευνοϊκή για τις ΠΑΕ και ΚΑΕ, καθώς τούς δίνει τη δυνατότητα, σύμφωνα με το νόμο για τις ανώνυμες εταιρείες, να συνυπολογίζουν στα ίδια κεφάλαια που είναι υποχρεωμένες να διαθέτουν για να λειτουργούν, την πλασματική αξία των αθλητών τους και έτσι να βάζουν λιγότερα χρήματα από ίδια κεφάλαια. Δεύτερον –και κυριότερο- γιατί θεωρούμε ντροπή για τους ποδοσφαιριστές και τους καλαθοσφαιριστές, η εργασία τους και η προσωπικότητά τους να αποτιμώνται σε εκατομμύρια ευρώ και να θεωρούνται περιουσιακά στοιχεία των ΠΑΕ και ΚΑΕ, υποβιβαζόμενοι οι αθλητές αυτοί, σε πράγματα, σε αντικείμενα αποτιμητά σε χρήμα. Καταψηφίζουμε αυτή την τροπολογία.
Υπάρχει τροπολογία που αναφέρεται στο ποιος θα είναι επικεφαλής, αν θα προεδρεύει και αν θα είναι μέλος του Νομικού Συμβουλίου του Κράτους το οποίο θα ορίζεται από τον Πρόεδρο του Νομικού Συμβουλίου του Κράτους. Το θέμα δεν είναι το ποιος θα είναι επικεφαλής στην επιτροπή. Το κύριο είναι το νομοθετικό πλαίσιο μέσα στο οποίο θα λειτουργεί και κυρίως το νομοθετικό πλαίσιο που θα προωθείται μέσα απ’ αυτές τις επιτροπές. Γι’ αυτό σ’ αυτή την τροπολογία ψηφίζουμε «ΠΑΡΩΝ».
Υπάρχει μία τροπολογία η οποία αναφέρεται στους εργαζόμενους σε εταιρείες security, στην εκπαίδευση για την εργασία του προσωπικού των εταιρειών security. Μάς βρίσκει κατηγορηματικά αντίθετους η ίδια η λειτουργία αυτών των επιτροπών. Βεβαίως πρέπει να έχουν μία εκπαίδευση αυτοί οι εργαζόμενοι. Ωστόσο, επειδή συνολικά είμαστε αντίθετοι με τις ιδιωτικές αστυνομίες που τείνουν να μετεξελιχθούν αυτές οι εταιρείες, είμαστε κατά.
Υπάρχει τροπολογία η οποία αναφέρεται στο Υπουργείο Δικαιοσύνης για την ανάγκη κάλυψης κενών θέσεων δικαστών. Δεν είμαστε αρνητικοί. Θεωρούμε ότι είναι ανάγκη να καλυφθούν κενές θέσεις δικαστικού και διοικητικού προσωπικού. 
Υπάρχει τροπολογία σχετικά με τις εγγυητικές επιστολές και τη μείωση του ποσοστού που κατατίθενται. Δεν μπορούμε να στηρίξουμε αυτή την τροπολογία γιατί εμείς είμαστε κατηγορηματικά αντίθετοι με την εμπορευματοποίηση του αθλητισμού, αλλά και γιατί η ισχύουσα ρύθμιση με το 10% δεν εξασφάλιζε μέχρι σήμερα τη λειτουργία των ΠΑΕ και ΚΑΕ με διαφορετικό τρόπο.
Υπάρχει τροπολογία -την οποία δεν άκουσα αν δέχεται ο Υπουργός- σχετικά με τις δαπάνες μετακίνησης του προσωπικού και των οργάνων διοίκησης της Εθνικής Λυρικής Σκηνής, δαπάνες που έγιναν μέχρι τις 31-12-2012. Η πρόταση γενικά είναι σωστή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είπε ότι τη δέχεται.","ΣΠΥΡΙΔΩΝ ΧΑΛΒΑΤΖΗΣ",534
"43934"," Η πρόταση είναι γενικά σωστή, αλλά είναι μισή, είναι «κολοβή», γιατί κατά την άποψή μας δεν «χτυπά» την ουσία. Εμείς είμαστε κατά της μείωσης των εξόδων μετακίνησης εκτός έδρας. Ψηφίζουμε «ΠΑΡΩΝ» επειδή η τροπολογία είναι μισή και «κολοβή».
Υπάρχει τροπολογία που αναφέρεται στα ζητήματα των μαθητών, στο ατομικό δελτίο υγείας του μαθητή. Θεωρούμε ότι το κράτος έχει υποχρέωση και θα πρέπει να παρακολουθεί οργανωμένα όλους τους μαθητές με σχολιάτρους, με επιστημονικό προσωπικό και αυτό να γίνεται μέσα από τις δημόσιες μονάδες υγείας της πρωτοβάθμιας φροντίδας υγείας και να γίνεται βεβαίως απολύτως δωρεάν για όλα τα παιδιά, ανεξαρτήτως ασφαλιστικού φορέα στον οποίο ανήκουν οι γονείς. Το κράτος έχει υποχρέωση να εξασφαλίσει με τον πιο επιστημονικό τρόπο την εξέταση των μαθητών. Το ΙΚΑ, λόγου χάριν, δεν δίνει αυτές τις εξετάσεις και δεν μπορεί να γίνονται τέτοιου είδους εκπτώσεις. Παλιότερα γινόταν μια σειρά από εξετάσεις, παθολογικές, οδοντικές, καρδιολογικές κ.λπ. και σήμερα λέμε «κάναμε την έκπτωση, ώστε ένας γιατρός, είτε παθολόγος είτε γενικής ιατρικής, να δίνει μια βεβαίωση για όλα». Η εξέταση των μαθητών πρέπει να είναι δωρεάν και υψηλού επιπέδου για όλους. Καταψηφίζουμε αυτή την τροπολογία.
Ευχαριστώ, κύριε Πρόεδρε.","ΣΠΥΡΙΔΩΝ ΧΑΛΒΑΤΖΗΣ",534
"43935"," Ευχαριστούμε τον κ. Χαλβατζή.
Προχωρούμε με τον κατάλογο των ομιλητών. Έχουν εγγραφεί εννέα Βουλευτές.
Το λόγο έχει η κ. Κανελλοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43936"," Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, ύστερα απ’ αυτή την «ωραία ατμόσφαιρα» που ζήσαμε και σήμερα στη Βουλή, καλούμαστε να συζητήσουμε για ένα νομοθέτημα που θα ψηφιστεί με τη διαδικασία του επείγοντος και που αφορά τον πολιτισμό. Νομίζω ότι είναι συμβολικό αυτό. Δεν χωρούσε πουθενά αλλού αυτό το νομοσχέδιο, σε καμία άλλη μέρα και «στριμώχτηκε» σήμερα το βραδάκι, μόλις τρεις μέρες πριν κλείσει το Κοινοβούλιο για τις γιορτές.
Κύριοι συνάδελφοι, έτσι «στριμωγμένος» και «παραπεταμένος» είναι ο πολιτισμός τα τελευταία χρόνια στη χώρα μας, όπως και οι άνθρωποί του. Αποτελούν απλή υποσημείωση στην κυρίως συζήτηση, ένα είδος «επιδορπίου» μετά το «κυρίως πιάτο». Δεν είναι λοιπόν περίεργο, δεν είναι να απορεί κανείς γιατί ο πολιτισμός μας «βαριανασαίνει», κι ας είναι ο τομέας που μπορεί να δώσει σπουδαία ώθηση στην οικονομία μας, κι ας είναι πρώτα απ’ όλα το μεγάλο πολύτιμο σχολείο που διαπλάθει πολίτες, που υπερασπίζεται τη δημοκρατία, που εναντιώνεται στο φασισμό, που μπορεί να υπηρετήσει τη συλλογικότητα και την αλληλεγγύη.
Ο νόμος που καλούμαστε να συζητήσουμε είναι ακριβώς προϊόν συλλογικότητας και αλληλεγγύης. Οι καλλιτέχνες, με το 95% ανεργία που τους μαστίζει, ενώνοντας τις δυνάμεις τους και πιέζοντας από κοινού, καταφέρνουν σήμερα επιτέλους, μετά από σχεδόν ογδόντα χρόνια, να υποχρεώσουν την ελληνική Βουλή να νομοθετήσει ένα νόμο που να αντιστοιχεί στην πραγματικότητα του σύγχρονου θεάτρου. Συνεργάστηκαν, δημιούργησαν κίνημα σε εποχές νεοφιλελεύθερης διατυμπανιζόμενης ατομικότητας και απέδειξαν πόσο μοναχικό και τελικά αναποτελεσματικό είναι το «ο καθένας για τον εαυτό του». Οι καλλιτέχνες των μικρών θεατρικών χώρων της πόλης μας έδωσαν ένα μάθημα τού τι σημαίνει «παλεύω με τους άλλους ώστε να μπορέσω να κερδίσω τη μάχη».
Προσωπικά δεν εκπλήσσομαι καθόλου που για άλλη μια φορά στο χώρο των καλλιτεχνών συνάντησα πολλές και πολλούς ανήσυχους, μαχητικούς, επίμονους και αποφασισμένους. 
Ως ΣΥΡΙΖΑ εξάλλου αυτό επαναλαμβάνουμε καθημερινά. Η ενεργητική κοινωνία των πολιτών και όχι των οπαδών και των υπηκόων είναι αυτή που θα κάνει βήματα μπροστά και θα μας βγάλει από την κρίση την οικονομική, αλλά και την ηθική.
Οι ρυθμίσεις που επέρχονται με την παρούσα ρύθμιση για τη λειτουργία των μικρών πειραματικών χώρων θα δώσουν μία ανάσα σε όσους σε πείσμα των καιρών αρνούνται τη λάμψη του life style, σε όσους αντιπαρατίθενται στην ομογενοποίηση, στην κυρίαρχη αισθητική και στα πολιτιστικά ολιγοπώλια. Θα μπορούν, επιτέλους, να ασχοληθούν απερίσπαστοι με την τέχνη τους χωρίς την αβεβαιότητα του εάν ο χώρος τους θα υφίσταται και αύριο ή εάν θα έχει σφραγιστεί από μία απρόσωπη και πολύ συχνά ύποπτη γραφειοκρατία.
Υποστηρίξαμε αυτές τις ρυθμίσεις, ενώ ταυτόχρονα από την πλευρά μας επιδιώχθηκε να μην υπάρξουν εκπτώσεις όσον αφορά στην ασφάλεια εξίσου θεατών και εργαζομένων. Πάντως, για το ζήτημα αυτό πρέπει να πούμε πως δεν είμαστε τελικά πεπεισμένοι με τις λύσεις που υιοθετεί το νομοσχέδιο.
Μας διευκρινίσατε, κύριε Υπουργέ, στην Επιτροπή Μορφωτικών Υποθέσεων πως πλέον καταργείτε την πρωτοβάθμια επιτροπή έγκρισης για την αδειοδότηση θεατρικών χώρων. Η διαδικασία πλέον θα είναι διοικητική χωρίς μεσολάβηση και αυτοψία επιτροπής. 
Γνωρίζουμε όλοι πως η πρωτοβάθμια επιτροπή σε πολλές περιπτώσεις δεν έκανε σωστά τη δουλειά της. Όμως γνωρίζουμε πως σε πολλές περιπτώσεις και η διοίκηση, ο εκάστοτε δήμος δηλαδή, επίσης δεν έκανε σωστά τη δουλειά του.
Πώς θα ελέγχετε ότι ο χώρος πράγματι πληροί και θα εξακολουθήσει να πληροί τις προϋποθέσεις ασφαλείας και υγιεινής, ιδιαίτερα όταν η άδεια έχει αόριστη διάρκεια;
Πώς θα ελέγχετε ότι ο χώρος πράγματι δεν έκλεισε στην πορεία την έξοδο κινδύνου ή το παράθυρο αερισμού;
Πώς θα ελέγχετε ότι την ώρα της παράστασης υπάρχει επαγγελματίας ηλεκτρολόγος που χειρίζεται τα μηχανήματα του χώρου;
Τέτοια και άλλα ερωτήματα μένουν ανοιχτά και μας προβληματίζουν. 
Ελπίζουμε πως η επιτροπή που μας υποσχεθήκατε εντός τριών μηνών θα τα δει όλα αυτά ξανά και διεξοδικά.
Προς το παρόν και προκειμένου να σώσουμε θέατρα από το λουκέτο θα τηρήσουμε στάση αναμονής, αλλά θα επανέλθουμε εάν χρειαστεί, καθώς για τον ΣΥΡΙΖΑ η ελευθερία και η διευκόλυνση της καλλιτεχνικής έκφρασης πρέπει πάντα να συνδυάζονται με την ασφάλεια για το κοινό και τους εργαζομένους στα θέατρα.
Με αυτήν τη λογική θεωρούμε αναγκαίο εξορθολογισμό τη λύση που το νομοσχέδιο προτείνει για την άδεια παράστασης. Όμως θα επαναλάβουμε πως θεωρούμε σωστότερο δύο ξεχωριστές υπεύθυνες δηλώσεις – περιλήψεις μέτρων ασφαλείας του χώρου, μία από τον υπεύθυνο της παράστασης και μία από τον ιδιοκτήτη του χώρου.
Προσπερνώ σημεία που συμφωνούμε, όπως, για παράδειγμα, το ζήτημα της επανάκρισης των χώρων που έχουν ενδεχομένως σφραγιστεί καθώς και κάποια από αυτά που διαφωνούμε και που αναφέρθηκαν ήδη.
Δεν μπορώ όμως να μη σχολιάσω στο άρθρο 6 το ζήτημα του προστίμου που επιβάλλεται σε όσους συνεχίζουν παραστάσεις, παρά την απαγόρευση, καθ’ υποτροπήν, επισημαίνοντας και πάλι ότι το οριζόντιο μέτρο μάς φαίνεται άδικο. Τα 300 ευρώ για μία μεγάλη επιχείρηση είναι ένα ασήμαντο ποσό, για μία μικρή ομάδα είναι οι εισπράξεις μίας εβδομάδας στην καλύτερη περίπτωση.
Σαφώς και θεωρούμε ότι πρέπει να τιμωρείται ο καθ’ υποτροπήν παραβάτης, αλλά η τιμωρία για να έχει νόημα και να μην αφορά μόνο τους μικρούς, πρέπει να είναι αναλογική.
Συνολικά πρέπει ο πολιτισμός να ενισχυθεί γενναιόδωρα. Το ΕΚΕΒΙ  παρά τις υποσχέσεις σας βαίνει προς κλείσιμο. Το 1,5% από τα κανάλια υπέρ της εθνικής κινηματογραφίας παραμένει ανείσπρακτο. Το Υπουργείο Πολιτισμού χρωστάει στο Φεστιβάλ Δράμας 400 000 ευρώ για τα τρία τελευταία χρόνια. Στην πλειοψηφία τους οι καλλιτέχνες είναι ανασφάλιστοι χωρίς πρόσβαση σε δομές υγείας. Οι εργαζόμενοι στο Υπουργείο σας έχουν προβεί σε αλλεπάλληλες κινητοποιήσεις, διαβλέποντας επικείμενες διαθεσιμότητες και απολύσεις, που εάν πραγματοποιηθούν θα οδηγήσουν στην πλήρη ιδιωτικοποίηση των πολιτιστικών αγαθών.
Ο πολιτισμός σε μία χώρα και ειδικά σε μία χώρα που παράγει σχεδόν μόνο πολιτισμό δεν είναι δυνατόν να αντιμετωπίζεται σαν εμβόλιμο πυροτέχνημα.
Διαβάζω, κύριε Υπουργέ, πόσα εισιτήρια κόβει αυτές τις ημέρες η «Μικρά Αγγλία» στις κινηματογραφικές αίθουσες και δεν βλέπω μόνο χρήματα να μπαίνουν σε κάποια ταμεία, αλλά και μια δύναμη που τα μνημόνιά σας επιχειρούν να πνίξουν και που χρόνια τώρα οι κυβερνήσεις σας την αφήνουν ανεκμετάλλευτη.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΜΑΡΙΑ ΚΑΝΕΛΛΟΠΟΥΛΟΥ",183
"43937"," Ευχαριστούμε και εμείς.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43938"," Κύριε Πρόεδρε, θα ήθελα το λόγο.","ΣΥΜΕΩΝ ΚΕΔΙΚΟΓΛΟΥ",219
"43939"," Μήπως θα ήταν καλύτερο να τελειώσουν πρώτα οι ομιλητές, επειδή δεν είναι πολλοί; Συνολικά είναι εννέα. Όπως θέλετε. Μετά τον έκτο ομιλητή μπορείτε ούτως ή άλλως να μιλήσετε. Όπως κρίνετε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43940"," Εντάξει, κύριε Πρόεδρε.","ΣΥΜΕΩΝ ΚΕΔΙΚΟΓΛΟΥ",219
"43941"," Η κ. Σταυρούλα Ξουλίδου έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43942"," Ευχαριστώ, κύριε Πρόεδρε.
Κυρίες και κύριοι συνάδελφοι, η εισηγήτριά μας κ. Κουντουρά ανέπτυξε πλήρως το παρόν νομοσχέδιο, στο οποίο είμαστε θετικοί και θα το υπερψηφίσουμε.
Θα ήθελα στην ομιλία μου να σταθώ στην τροπολογία που κατέθεσε ο Υπουργός Παιδείας. Πρώτα απ’ όλα θα ήθελα να θυμίσω την υπόσχεση του Υπουργείου Παιδείας, μέσω του Υφυπουργού του κ. Γκιουλέκα, κατά τη διάρκεια της συζήτησης του νομοσχεδίου «Κύρωση της Πράξης Νομοθετικού Περιεχομένου “Επείγουσες ρυθμίσεις εφαρμογής Κώδικα Είσπραξης Δημοσίων Εσόδων και άλλες διατάξεις”» πριν από λίγες μόλις ημέρες, ότι είναι η τελευταία φορά που καταθέτει τροπολογία που έχει τη μορφή και την έκταση νόμου και μάλιστα σε άσχετο νομοσχέδιο. 
Και πριν αλέκτορα φωνήσαι ξεχάστηκαν και οι υποσχέσεις και οι διαβεβαιώσεις προς το Προεδρείο και προς το Σώμα της Βουλής. 
Βέβαια δεν μας προκαλεί πλέον έκπληξη ούτε μας ξαφνιάζει η συνήθεια του Υπουργείου Παιδείας και Θρησκευμάτων να φέρνει όλως αιφνιδίως προς ψήφιση τροπολογία σε νομοσχέδια διαφορετικού περιεχομένου, προκειμένου να τακτοποιήσει τις όποιες εκκρεμότητες. Μόνο έτσι μπορεί να εξηγηθεί η τακτική της ηγεσίας του Υπουργείου να ολοκληρώσει με τη συγκεκριμένη τροπολογία την επιχείρηση καταστροφής του δημόσιου σχολείου της χώρας μας, προκειμένου να συνταχθεί πλήρως στις επιλογές των ξένων δανειστών. 
Μήπως να σας υπενθυμίσουμε για άλλη μία φορά, κύριοι της συγκυβέρνησης, όσα έχετε πετύχει στο εκπαιδευτικό σύστημα της χώρας με τα δήθεν αναδιαρθρωτικά σας νομοσχέδια; 
Οι αλλαγές που προωθήσατε έχουν ήδη επιβάλει τη θανατική ποινή στο εκπαιδευτικό μας σύστημα. Βάλατε λουκέτο στα πανεπιστήμια. Κλείσατε σχολεία. Αποδιοργανώσατε την τεχνική επαγγελματική εκπαίδευση. Καταδικάσατε τους εκπαιδευτικούς σε ανεργία και στερήσατε από τους μαθητές το δικαίωμα στη δημόσια εκπαίδευση με αξιώσεις. Τους διώξατε στην κυριολεξία από το δημόσιο σχολείο. Διαλύσατε την παιδαγωγική αντίληψη χωρίς δογματισμούς, με σεβασμό στις ανθρώπινες αξίες. Καταστρέψατε την παιδεία των νεοελλήνων.
Η σημερινή τροπολογία με θέματα αρμοδιότητας του Υπουργείου Παιδείας και Θρησκευμάτων δυστυχώς δεν αφήνει περιθώρια για παρερμηνείες. Η συγκυβέρνησή σας όχι μόνο αντιμετωπίζει την παιδεία με ανεκδιήγητη προχειρότητα, αλλά ακόμα χειρότερα τη θυσιάζει κυριολεκτικά ως Ιφιγένεια στο βωμό της ικανοποίησης των στόχων που θέτουν τα ιδιοτελή συμφέροντα που προασπίζεστε. Μάλιστα, όσο τα οικονομικά της Ελλάδα επιδεινώνονται τόσο τα χτυπήματα στους ευαίσθητους τομείς της ελληνικής κοινωνίας γίνονται πιο συστηματικά, πιο συχνά, πιο μεθοδευμένα. Και όλα αυτά στον απόηχο της οικονομικής κρίσης.
Κυρίες και κύριοι, επιμένω στην προχειρότητα, γιατί αποδεικνύει με τον καλύτερο τρόπο ποιος είναι ο τρόπος διακυβέρνησης και με πόση απαξίωση αντιμετωπίζεται η δημόσια παιδεία.
Πώς αλλιώς να ερμηνεύσουμε το γεγονός ότι η παρούσα τροπολογία είναι νομοτεχνικής και βελτιωτικής φύσεως τροποποιήσεις, όπως αναφέρεται στην αιτιολογική έκθεση σε έναν νόμο, τον ν. 4186/2013, που ψηφίστηκε μόλις πριν από τρεις μήνες. Πρόκειται για τον περίφημο νόμο για την αναδιάρθρωση της δευτεροβάθμια εκπαίδευσης, τον οποίο να υπενθυμίσω ότι τον περιμέναμε ολόκληρο το καλοκαίρι. Τον καταθέσατε στη Βουλή την τελευταία στιγμή. Βγήκε σε ΦΕΚ στις 17 Σεπτεμβρίου, ενώ είχε αρχίσει η σχολική χρονιά και η ισχύς του άρχισε στην τρέχουσα σχολική χρονιά. Παγκόσμια πρωτοτυπία και εγκληματική ενέργεια εις βάρος των μαθητών και της δημόσιας παιδείας.
 Η τροπολογία αυτή, λοιπόν, θα μπορούσε να είναι τουλάχιστον δύο διαφορετικά νομοσχέδια: ένα για την πολύπαθη επαγγελματική εκπαίδευση και ένα για την ειδική αγωγή, για να μην μιλήσουμε για τα υπόλοιπα θέματα που συμπεριλαμβάνονται.
 Μάλιστα κάνετε λάθη στην αρίθμηση των περιπτώσεων των υποπαραγράφων. Για παράδειγμα, στην παράγραφο 1.1. αναφέρεται: «Μετά το τέλος της περίπτωσης 20 της υποπαραγράφου θ3 της παραγράφου θ του άρθρου, όπως ισχύει, προστίθεται περίπτωση 21». Οι περιπτώσεις της υποπαραγράφου θ3 είναι δεκαοκτώ και όχι είκοσι. Επίσης, στην παράγραφο 1.5. αναφέρεται: «Στο τέλος της υποπαραγράφου θ18 της παραγράφου θ του άρθρου πρώτου του ν. 4093/2012 προστίθεται περίπτωση 7».
H υποπαράγραφος θ18 που αναφέρεται στις καταργούμενες διατάξεις έχει δυο περιπτώσεις, με υποπεριπτώσεις και όχι έξι. Παρακαλώ πάρα πολύ να τα δείτε και να τα διορθώσετε. 
Πιο συγκεκριμένα θα ήθελα να σταθώ στην περίπτωση 3 της παραγράφου 1, στην οποία ορίζεται ότι η άδεια των ιδιωτικών ΙΕΚ και ΣΕΚ θα χορηγείται με απόφαση του Γενικού Γραμματέα Διά Βίου Μάθησης. Εξηγήστε μας, σας παρακαλώ, γιατί αυτή η αρμοδιότητα παραχωρείται σε ένα Γενικό Γραμματέα Υπουργείου εφόσον υπάρχει αρμόδιος Υπουργός και Υφυπουργός Παιδείας και μάλιστα η ισχύς της συγκεκριμένης περίπτωσης άρχεται από την 1η Νοεμβρίου του 2013. Οφείλετε να δώσετε διευκρινίσεις.
Στην περίπτωση 6 της παραγράφου 1 έχετε ξεπεράσει κάθε όριο. Δίνετε τη δυνατότητα στα ιδιωτικά ΙΕΚ και ΣΕΚ να παρέχουν πιστοποιημένα προγράμματα σπουδών που δεν περιλαμβάνονται στις ειδικότητες των ΣΕΚ και ΙΕΚ του παρόντος νόμου, δηλαδή του ν. 4186/13. Γιατί αλλάζετε το νόμο τρεις μήνες μετά την ψήφισή του δίνοντας τη δυνατότητα στα ιδιωτικά ΙΕΚ και ΣΕΚ να κάνουν στην ουσία ό,τι θέλουν; Για ποιον λόγο ψηφίσατε το νόμο; 
Είναι ξεκάθαρο ότι στο μόνο που εξυπηρέτησε ο συγκεκριμένος νόμος είναι στην κατάργηση των ειδικοτήτων επαγγελματικής εκπαίδευσης από τα δημόσια λύκεια και ΙΕΚ προς όφελος των ιδιωτικών. Το λέγαμε και τότε, το φωνάζουμε και τώρα και δυστυχώς επιβεβαιωνόμαστε. Με πλάγιους τρόπους προσπαθείτε να εξυπηρετήσετε τα ιδιωτικά συμφέροντα. 
Όσον αφορά στην περίπτωση 8 της παραγράφου 1 ορίζετε εκτός από τα εξέταστρα πιστοποίησης για τη χορήγηση πτυχίου ή διπλώματος ειδικότητας και ανταποδοτικό τέλος για την έκδοση του χορηγούμενου τίτλου. Τι είναι αυτό το ανταποδοτικό τέλος και προς όφελος ποιου θα εισπράττεται; Σε αυτήν τη δύσκολη οικονομική συγκυρία εσείς επιβαρύνετε και με άλλα έξοδα τους απόφοιτους των ΙΕΚ και ΣΕΚ που δεν έχουν την οικονομική ευχέρεια να πληρώσουν για να συμμετέχουν στις εξετάσεις πιστοποίησης; 
Στην περίπτωση 13 της παραγράφου 1, όσον αφορά την ομάδα προσανατολισμού ναυτιλιακών επαγγελμάτων του επαγγελματικού λυκείου, είναι τελείως αδιανόητο το ωρολόγιο πρόγραμμα. Το περιεχόμενο της διδακτέας και εξεταζόμενης ύλης, καθώς και τα προσόντα των διδασκόντων των ναυτιλιακών μαθημάτων, να καθορίζονται με απόφαση του Υπουργού Ναυτιλίας και Αιγαίου. 
Εκτός του ότι καμμία ομάδα προσανατολισμού δεν έχει εκδώσει ακόμα αναλυτικό πρόγραμμα, πράγμα αδιανόητο, πώς το Υπουργείο Παιδείας αποποιείται των ευθυνών του και μια ομάδα προσανατολισμού, που είναι πλήρως ενταγμένη στα επαγγελματικά λύκεια, στα δημόσια, στη δευτεροβάθμια εκπαίδευση, την αποπέμπετε σε άλλο Υπουργείο; Με συγχωρείτε, αλλά αυτά είναι αδιανόητα πράγματα που δεν μπορεί να σκεφθεί κανένας τόσο δολοπλόκος νους.
Στην παράγραφο 2 στις περιπτώσεις 5, 6, 7, 8 και 9 έρχεστε να διορθώσετε ένα καθεστώς παρανομίας, με το οποίο σήμερα λειτουργείτε στον τομέα της ειδικής αγωγής και για το οποίο έχει δεχθεί και εξώδικο. Γι’ αυτό και αναγκάζεστε να μεταθέσετε την εφαρμογή των διατάξεων του άρθρου 28 του ν. 4186/13 για την επόμενη σχολική χρονιά.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα την ανοχή σας.
Επιβεβαιωνόμαστε για άλλη μια φορά όταν μιλάμε για προχειρότητα. 
Στην περίπτωση 11 της παραγράφου 2 αποκαλύπτεται με τον πιο καταφανή τρόπο ο εργασιακός μεσαίωνας που θέλετε να επιβάλλετε στις εργασιακές σχέσεις των εκπαιδευτικών. Είναι η απόλυτη απαξίωση του εκπαιδευτικού έργου, όταν οι αναπληρωτές εκπαίδευσης θα μπορούν με απόφαση του Υπουργού Παιδείας να διατεθούν εντός της επικράτειας για την κάλυψη αναγκών του ίδιου ή άλλων συγχρηματοδοτούμενων προγραμμάτων ΕΣΠΑ. 
Είναι δυνατόν να αντιμετωπίζετε τους εκπαιδευτικούς ως διεκπεραιωτικά εργαλεία για την κάλυψη αναγκών και να τους καθιστάτε ομήρους του κάθε Υπουργού, αδιαφορώντας για την ποιότητα του εκπαιδευτικού τους έργου;
Τέλος, θα ήθελα να αναφερθώ στην απόφαση να καταργήσετε τις απαραίτητες εξετάσεις –καρδιολογική, οφθαλμολογική και οδοντιατρική- για την εγγραφή στο νηπιαγωγείο και την πρώτη δημοτικού, σε μια συγκυρία που πολλοί συμπολίτες μας και κυρίως παιδιά δεν έχουν πρόσβαση την πρωτοβάθμια υγεία και μάλιστα με τη γελοία –επιτρέψτε μου το χαρακτηρισμό- δικαιολογία ότι δεν υπάρχει επιστημονική τεκμηρίωση πως επιφέρει όφελος στην υγεία των παιδιών. Πείτε μας εσείς αν υπάρχει μελέτη που να αποδεικνύει το αντίθετο, γιατί μέχρι τώρα όλοι ξέραμε ότι η πρόληψη είναι καλύτερη της θεραπείας.
Στη διάλυση της παιδείας τέλος και του συστήματος υγείας, που η συγκυβέρνηση μεθοδευμένα επιχειρεί, έρχεται να προστεθεί και η διαιώνιση των φαινομένων διαφθοράς της ελληνικής κοινωνίας. Αναφέρομαι στην προτεινόμενη τροπολογία με αριθμό 1013, η οποία δίνει τριετή παράταση σε διατάξεις του αθλητικού νόμου του 1999, όπως τροποποιήθηκαν και πήραν παρατάσεις με μεταγενέστερες νομοθετικές ρυθμίσεις, που είχαν προκαλέσει μεγάλη αναστάτωση και έντονους τριγμούς στο χώρο του αθλητισμού. 
Συγκεκριμένα παρατείνεται για τρία ακόμα χρόνια το αντικείμενο της Επιτροπής Αποτίμησης Αξίας Αθλητών, δηλαδή η δυνατότητα του συνυπολογισμού της αξίας των αθλητών στα ίδια κεφάλαια των αθλητικών εταιρειών.
Δεν συμφωνούμε με τις τροπολογίες που φέρνετε και θα παρακαλούσα άλλα φορά να μην υπόσχεστε πράγματα που δεν μπορείτε να τηρήσετε.
Ευχαριστώ πολύ.
(Χειροκροτήματα από την πτέρυγα των ΑΝΕΛ)","ΣΤΑΥΡΟΥΛΑ ΞΟΥΛΙΔΟΥ",375
"43943"," Ευχαριστούμε και εμείς.
Το λόγο έχει η κ. Φούντα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43944"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, δεν μου δίνεται δυστυχώς -αυτό τον ενάμιση χρόνο που έχω την τιμή να είμαι στην Αίθουσα του Κοινοβουλίου- η ευκαιρία να αισθανθώ πως εδώ μέσα νομοθετούμε με αισιοδοξία και όραμα. Αυτό το σχέδιο νόμου θεωρώ ότι επιτέλους δίνει ένα άλλο δείγμα γραφής σε μια κοινοβουλευτική περίοδο που δεν μας έχει συνηθίσει –να το πω έτσι απλά- σε τέτοια δείγματα.
Μιλώ ως εκπρόσωπος της Κοινοβουλευτικής μου Ομάδας συνήθως για το θέμα του περιβάλλοντος, που μαζί με τον πολιτισμό θεωρώ ότι είναι τα μεγάλα θύματα αυτής της οικονομικής κρίσης, μιας κρίσης κατά βάση αξιών που δυστυχώς δεν μας δίνει τη δυνατότητα να επανακαθορίσουμε και να διαμορφώσουμε και πάλι τις σωστές προτεραιότητες, για τις οποίες ήρθαμε σ’ αυτή τη θέση. 
Είναι, λοιπόν, ένα σχέδιο νόμου που προσπαθεί να εκσυγχρονίσει το νομικό πλαίσιο λειτουργίας των θεατρικών χώρων, που είναι κάτι με το οποίο δεν θα μπορούσε να διαφωνήσει κανείς. Το τι επιδιώκει να ρυθμίσει εμπίπτει περισσότερο στις περιπτώσεις εκείνες που αποδίδουν με γλαφυρότητα τα κακώς κείμενα της ελληνικής πραγματικότητας. Προπολεμικές διατάξεις θεμελιωμένες σε απαρχαιωμένη λογική και μια πολιτεία που δεν παρακολουθεί, δεν προλαβαίνει προβλήματα, μια πολιτεία που δεν λειτουργεί προωθητικά, δεν σχεδιάζει, αλλά έρχεται εκ των υστέρων να νομοθετήσει πάνω σε μια ήδη διαμορφωθείσα κατάσταση. 
Προφανώς δεν ανακαλύψαμε πέρυσι την άνοιξη το πρόβλημα των θεατρικών χώρων ούτε το πρόβλημα ενός αναχρονιστικού νομικού πλαισίου, πολυδαίδαλων διατάξεων, ανύπαρκτων ελέγχων στους χώρους της τέχνης, αλλά και της εκτός ή πέραν του νόμου νέας θεατρικής πραγματικότητας, για την οποία πλέον υπάρχουν εναλλακτικές δομές χωρικές ως ένα νέο συστατικό στοιχείο αυτής της τέχνης. 
Προσωπικά νομίζω ότι την αγνοούσαμε επιδεικτικά για χρόνια μέχρι το θέμα να αποκτήσει δημοσιότητα, να ζητηθεί ορθώς η τήρηση της νομιμότητας ως προς τους κανόνες λειτουργίας και κυρίως της ασφάλειας των εργαζομένων και των θεατών. 
Είναι σημαντικό, λοιπόν, το γεγονός ότι κατόπιν της ανάδειξης του ζητήματος, το παρόν σχέδιο νόμου διαμορφώθηκε ως προϊόν κοινής επεξεργασίας των ενδιαφερόμενων φορέων. Αναφέρω ενδεικτικά την Πανελλήνια Ένωση Ελευθέρου Θεάτρου, την Ένωση μη Κερδοσκοπικών Θιάσων και την Ένωση Χώρων Πολιτισμού Αθήνας σε συνεργασία με εκπροσώπους του Δήμου Αθηναίων και των αρμόδιων Υπουργείων.
Εγώ, κύριε Υπουργέ, θέλω να σας δώσω τα εύσημα. Διαρκώς μιλάμε σ’ αυτήν την Αίθουσα για διαβούλευση που πρέπει να είναι ευρύτερη, που πρέπει να μας αφορά όλους. 
Είναι θετικό επίσης το γεγονός ότι επιχειρείται η κωδικοποίηση και η επικαιροποίηση των διάσπαρτων διατάξεων, όπως συνηθίζεται στη χαοτική δυστυχώς νομοθεσία μας. Το ίδιο θέμα αντιμετωπίζουμε και στο περιβάλλον και μπορώ ενδεικτικά να αναφέρω μόνο το θέμα της δασικής νομοθεσίας. 
Θετική είναι και η εισαγωγή στην ελληνική νομοθεσία της έννοιας «άδεια παράστασης», με την οποία δίνεται η δυνατότητα πραγματοποίησης παράστασης σε οποιοδήποτε δημόσιο ή ιδιωτικό χώρο. Πλέον η τέχνη είναι η τέχνη των happenings. Όλοι το ξέρουμε. 
Μας ενδιαφέρει να μην τίθενται, χωρίς καμμία ουσία, γραφειοκρατικά και νομοθετικά εμπόδια στον καλλιτεχνικό πειραματισμό, γιατί θα πρέπει να λάβουμε υπ' όψιν, αλλά και να ενθαρρύνουμε ένα φαινόμενο που αναπτύσσεται ιδιαίτερα σήμερα μέσα στο κλίμα και τις δυσκολίες της κρίσης. 
Οι μικρές ομάδες, οι νέοι καλλιτέχνες στρέφονται σε άλλες μορφές έκφρασης που δεν υπακούουν στην κλασική λογική του θεατρικού χώρου και οι οποίες μέχρι τώρα ούτε είχαν προβλεφθεί ούτε βέβαια είχαν κατοχυρωθεί από το νόμο, γιατί και αυτοί οι νέοι είναι εν δυνάμει νέοι άνεργοι. Είναι μια ιδιαίτερη κατηγορία ανθρώπων που πασχίζουν να κρατηθούν και να ασχοληθούν με κάτι δημιουργικό που έχουν επιλέξει.
Ανάμεσα στα θετικά αναφέρω και την πρόβλεψη για τους πολυχώρους, καθώς και την εξαίρεση για τους χώρους συνάθροισης κοινού με λιγότερο από πενήντα άτομα. Από την άλλη πλευρά θα μπορούσα να επαναλάβω κάποιες ενστάσεις ή επιφυλάξεις που έχουν διατυπωθεί για τις ελλείψεις αναφορικά με την διευκόλυνση πρόσβασης ατόμων με ειδικές ανάγκες στους εν λόγω χώρους.
Δεν είναι, όμως, ώρες για γκρίνια. Πρόκειται, πάντως, για μια παράμετρο την οποία η χώρα μας αγνοεί συστηματικά και πρέπει να αρχίσουμε να ενσωματώνουμε πιο μεθοδικά και συστηματικά εφεξής και στη νομοθεσία μας. Είναι κάτι για το οποίο είχαμε παλέψει να γίνει και για όλα τα δημόσια κτήρια, τουλάχιστον με όραμα λειτουργίας μετά το 2020.
Πάγιο αίτημα, λοιπόν, των ατόμων με κινητικά προβλήματα είναι αυτό και εν έτει 2013 εμείς τουλάχιστον θεωρούμε ότι δεν θα έπρεπε να τίθεται καν θέμα τέτοιο.
Κύριε Υπουργέ -το είπε και ο εισηγητής μας ο κ. Κυρίτσης στην επιτροπή- δεν μας τιμά καθόλου να συζητούμε τον εκσυγχρονισμό του μεταξικού νομικού πλαισίου, όταν κανονικά θα έπρεπε να μιλάμε για προωθητικά ζητήματα για την τέχνη και τον πολιτισμό. Έχουμε ένα σχέδιο νόμου που αναγνωρίζει την πραγματικότητα που έχουν διαμορφώσει πρόσφατες εξελίξεις στο θεατρικό χώρο, καλύπτοντας νομικά τις σύγχρονες ανάγκες και επιτρέποντας σε σύγχρονες να μη λειτουργούν παράτυπα και εκτός νομικού πλαισίου.
Θα ήθελα, όμως -και με αυτό θα κλείσω- να απαιτείται μια ακόμη μεγαλύτερη ευελιξία από την πλευρά των Υπουργείων. Οι νέες τάσεις δεν θα μπορεί να είναι μόνο μια καινούργια ολόκληρη συζήτηση, αλλά θα έπρεπε να είναι ενσωματωμένη στην πολιτιστική λογική μας χρόνια πριν.
Ως αρχιτέκτων, θα ήθελα να μιλήσω για τη σχέση της καλλιτεχνικής έκφρασης με την αναμόρφωση του αστικού, του δημόσιου χώρου. Όταν ξαναγράφεται, λοιπόν, ο πολιτιστικός χάρτης της πόλης, όταν υπάρχει υψηλή χωρική κινητικότητα και διασπορικότητα της πολιτιστικής δημιουργίας, τότε το Υπουργείο Πολιτισμού, το Υπουργείο Περιβάλλοντος και η Τοπική Αυτοδιοίκηση οφείλουν να επιδεικνύουν οξυμμένα αντανακλαστικά και να αναλαμβάνουν παραγωγικές πρωτοβουλίες και συνεργασίες. Η εκ των υστέρων νομοθετική ρύθμιση επί μιας ήδη διαμορφωθείσας πραγματικότητας, δυστυχώς, είναι απλώς διεκπεραιωτική, χωρίς άποψη, σχέδιο και προφανώς, χωρίς όραμα.
Η χρήση του δημόσιου χώρου, λοιπόν, εναπόκειται στο σχεδιασμό, ένα σχεδιασμό ο οποίος αγνοείται πλήρως. Ας μπει, λοιπόν, στην κουλτούρα μας, ας μπει επιτέλους στο λόγο μας, ας κάνουμε το δημόσιο χώρο χώρο τέχνης, διαδραστικότητας και κοινωνικότητας πάλι, όχι χώρο βανδαλισμών, με εξωστρέφεια και με την τέχνη διάχυτη, ως χάπι, ως τάση ανατροπής στην κρίση, τη βαθιά κρίση που, για μας, είναι έλλειψη κουλτούρας και παιδείας.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΝΙΚΗ ΦΟΥΝΤΑ",529
"43945"," Ευχαριστούμε και εμείς.
Το λόγο έχει ο κ. Πασχαλίδης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"43946"," Ευχαριστώ, κύριε Πρόεδρε.
Κύριε Υπουργέ, κύριε Υφυπουργέ, αρχικά θα ήθελα να εκφράσω τη βαθύτατη ικανοποίησή μου για ένα τόσο επιτυχημένο νομοσχέδιο, που χαίρει της απόλυτης αποδοχής όλων των συναδέλφων, γεγονός που όλοι γνωρίζουμε ότι δυστυχώς σπανίζει. Η αποδοχή, όμως, αυτή είναι το αποτέλεσμα όλων των επίπονων προσπαθειών του κυρίου Υπουργού, ο οποίος ενέσκηψε με ιδιαίτερη προσοχή πάνω σε ένα πρόβλημα που ταλανίζει το τελευταίο χρονικό διάστημα, λόγω του απαρχαιωμένου νομοθετικού πλαισίου, τη λειτουργία των θεατρικών και όχι μόνο παραστάσεων.
Συγκεκριμένα, το παρόν νομοσχέδιο έρχεται την κατάλληλη στιγμή, προκειμένου να αποφευχθεί ο μεγάλος κίνδυνος του κλεισίματος δεκάδων θεατρικών χώρων και συγχρόνως, να δώσει την ευκαιρία της έκφρασης και της καλλιτεχνικής δημιουργίας σε όλους τους νέους καλλιτέχνες, απαλλάσσοντάς τους από την υποχρέωση εξάρτησης από τους μεγαλοεπιχειρηματίες του χώρου.
Σκοπός του παρόντος είναι η δημιουργία ενός απλοποιημένου μεν και ευέλικτου δε τυπικού πλαισίου αδειοδότησης των χώρων συνάθροισης του κοινού, που θα ενισχύει παράλληλα όλες τις σύγχρονες μορφές τέχνης. Ειδικότερα, στο άρθρο 2 γίνεται ο διαχωρισμός: α) της άδειας εγκατάστασης και λειτουργίας χώρου παραστάσεων, που αφορά τους πολεοδομικούς όρους που οφείλει να πληροί ένας χώρος για τη διενέργεια των παραστάσεων και β) της άδειας παράστασης, που αφορά στον προσδιορισμό του μέγιστου πληθυσμού, οριζόμενου για μια παράσταση σε συγκεκριμένες ημερομηνίες χώρου, για τον οποίο δεν έχει εκδοθεί η προαναφερομένη άδεια εγκατάστασης και λειτουργίας.
Πρέπει να σημειωθεί ότι σε περίπτωση πολυχώρου δεν θα απαιτείται άδεια για κάθε αίθουσα χωριστά. Θα είναι μία άδεια για το σύνολο, ενώ, όπως πολύ ορθώς προβλέπεται και στην παράγραφο 3 του άρθρου 3, δεν είναι απαραίτητη η λήψη ούτε άδεια εγκατάστασης ούτε λειτουργίας αλλά ούτε και άδεια παράστασης για παραστάσεις που δίνονται σε αδειοδοτημένους χώρους συνάθροισης κοινού, με μέγιστο πληθυσμό εργαζομένων και κοινού μικρότερο των πενήντα ατόμων, με σκοπό την ανάπτυξη της καλλιτεχνικής δραστηριότητας νέων μικρών εναλλακτικών σχημάτων.
Στο άρθρο 4 ορίζεται ότι τόσο η άδεια λειτουργίας όσο και η άδεια παράστασης θα εκδίδονται από τον οικείο δήμο, ενώ όσον αφορά στην άδεια λειτουργίας θα πρέπει να τονισθεί ότι έχει αόριστη διάρκεια ζωής, καθώς και ότι, βάσει της παραγράφου 3, στα θέατρα στα οποία έχει χορηγηθεί άδεια θα μπορούν να δίνονται παραστάσεις από διαφορετικούς θιάσους, χωρίς να είναι υποχρεωτική η αντικατάσταση της άδειας εγκατάστασης και λειτουργίας στο όνομα των διαφορετικών θιασαρχών. Έτσι, με αυτή την πρόβλεψη δεν θα χρειάζεται να αντικαθίσταται η άδεια εγκατάστασης και λειτουργίας κάθε φορά που φιλοξενείται στο θέατρο διαφορετικός θίασος.
Άξιο αναφοράς είναι και το άρθρο 5, που θεσπίζει κάποιες παρεκκλίσεις από τις διατάξεις του Κτηριοδομικού Κανονισμού, προκειμένου να διευκολυνθεί και η δημιουργία των απαιτούμενων εξόδων διαφυγής σε θέατρα που ήδη λειτουργούν, με ημερομηνία αίτησης εκδόσεως οικοδομικής άδειας πριν την 17-2-1989.
Με το άρθρο 2 προβλέπονται οι κυρώσεις σε περίπτωση παράβασης των διατάξεων του παρόντος. Έτσι, σε περίπτωση που θέατρα λειτουργούν χωρίς άδεια εγκατάστασης και λειτουργίας, θα σφραγίζονται άμεσα, ενώ σε περίπτωση παράβασης αναφορικά με τις άδειες παραστάσεως, ο παραβάτης θα τιμωρείται με στέρηση χορήγησης αντίστοιχης άδειας για δύο έτη. Σε περίπτωση δε υποτροπής θα επιβάλλονται και πρόστιμα 300 ευρώ ανά παράσταση.
Πολύ σημαντικό, επίσης, είναι ότι με το παρόν νομοσχέδιο δίνεται η δυνατότητα χορήγησης άδειας εγκατάστασης και λειτουργίας, καθώς και έκδοσης άδειας νομιμοποίησης της αλλαγής χρήσης σε θέατρα που λειτουργούν ή έχουν λειτουργήσει αποδεδειγμένα τα τρία τελευταία έτη από τη δημοσίευση του παρόντος στην εδαφική περιφέρεια του Δήμου Αθηναίων, εφόσον ο μέγιστος πληθυσμός δεν ξεπερνά τα εκατόν πενήντα άτομα.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Τέλος, θα ήθελα να αναφερθώ και συγχρόνως να συγχαρώ τον κύριο Υπουργό για την σπουδαίας σημασίας πρόβλεψη σχετικά με τη συγκρότηση και μάλιστα, εντός τριμήνου από τη δημοσίευση του παρόντος ειδικής επιτροπής για την επανεξέταση και την κωδικοποίηση της νομοθεσίας για τους χώρους θεάτρου, κινηματογράφου και λοιπών οπτικοακουστικών μέσων και αυτό, διότι ο θεσμός του θεάτρου και των λοιπών τεχνών είναι ανεκτίμητης αξίας και χρέος της πολιτείας είναι να το προασπίσει και να το προάγει με ένα κατάλληλο και επίκαιρο νομοθετικό πλαίσιο.
Καθόλου, άλλωστε, τυχαίο δεν είναι και το σχετικό υπ’ αριθμ. 2001/2199 ψήφισμα του Ευρωπαϊκού Κοινοβουλίου σχετικά με τη σημασία και τη δυναμική του θεάτρου και των τεχνών του θεάματος στη διευρυμένη Ευρώπη. Πράγματι, το θέατρο αποτέλεσε από την αρχαιότητα μέχρι σήμερα ένα βασικό παράγοντα της ψυχαγωγίας του ανθρώπου. Χαρακτηριστικά είναι τα λόγια του Γκαίτε: «Όταν οι τέχνες έχουν γιορτή, τότε γίνεται θέατρο».
Το θέατρο μέσα από τη στενή σχέση με τις καλές τέχνες, αλλά και με την ιστορία, τις παραδόσεις, την πολιτισμική συνείδηση και τη συλλογική μνήμη ενός λαού και ιδιαιτέρως του ελληνικού, με την αίγλη του μύθου, τον επαναπροσδιορισμό και την ανάδειξη αξιών και ιδεών, είναι ένα καλλιτέχνημα σύνθετο, που αποσκοπεί στην ηθική και πνευματική καλλιέργεια του θεατή, στη μόρφωσή του και στην παιδεία του εν γένει. Το θέατρο έχει τη δύναμη να πετύχει αυτόν το στόχο χωρίς να διαθέτει καθηλωτική δύναμη και γοητεία. Ιδιαιτέρως στη σημερινή εποχή το θέατρο, καθώς και όλες οι εκφάνσεις της καλλιτεχνικής δημιουργίας γενικότερα, γίνονται ανάγκη επιτακτική και γι’ αυτό ως πολιτεία οφείλουμε να δώσουμε τον καλύτερο εαυτό μας για την προαγωγή και την ανάπτυξή τους.
Σας ευχαριστώ πολύ.","ΙΩΑΝΝΗΣ ΠΑΣΧΑΛΙΔΗΣ",421
"43947"," Το λόγο έχει ο Βουλευτής του ΣΥΡΙΖΑ κ. Κουράκης.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43948"," Ευχαριστώ, κύριε Πρόεδρε.
Κύριε Υφυπουργέ, για μια ακόμη φορά γίνεται μία τρομακτική παραβίαση του Κανονισμού και της κοινοβουλευτικής διαδικασίας, όταν σε ένα νομοσχέδιο του Υπουργείου Πολιτισμού εισάγετε πολύ ουσιαστικές διατάξεις που έχουν σχέση με το χώρο της παιδείας. Είναι πρωτοφανές και εμείς να έχουμε συναινέσει με έναν ορισμένο τρόπο σε μία διαδικασία επείγοντος για τη συζήτηση του νομοσχεδίου του Υπουργείου Πολιτισμού για την αδειοδότηση των θεάτρων, να έχει συμπτυχθεί ο χρόνος και στο μεσοδιάστημα α΄ και β΄ ανάγνωσης να παίρνουμε στα χέρια μας τροπολογίες που δεν συζητώνται καν στην επιτροπή και έρχονται να συζητηθούν στην Ολομέλεια.
Ελέγχεστε –όχι εσείς προσωπικά, η πολιτική ηγεσία του Υπουργείου- για την αξιοπιστία ότι άλλη φορά δεν θα έρθουν τροπολογίες σε άσχετα νομοσχέδια. Σίγουρα ο λόγος που το κάνατε είναι για να μειώσετε τη δυνατότητα ουσιαστικού διαλόγου, καθώς πάρα πολλά από τα σημεία τα οποία φέρνετε για να νομοθετήσετε είναι κραυγαλέα, αντιδημοκρατικά. 
Μέσα σε αυτήν τη διαδικασία της παραβίασης της δημοκρατικής νομιμότητας βρίσκεται και το ότι η Αξιωματική Αντιπολίτευση, αλλά και με Βουλευτές από άλλα κόμματα, είχαμε καταθέσει δύο φορές αίτημα, σύμφωνα με άρθρο του Κανονισμού της Βουλής, για να συγκληθεί η Επιτροπή Μορφωτικών Υποθέσεων καλώντας τον Υπουργό να συζητήσουμε γύρω από το ζήτημα της διαθεσιμότητας των διοικητικών υπαλλήλων. 
Μας αγνόησε ο κύριος Υπουργός, όπως και όλη η πολιτική ηγεσία. Γίνονταν συζητήσεις -και καλώς- με τους πρυτάνεις, καλώς με τους διοικητικούς και τους ενδιαφερόμενους. Η Βουλή ήταν απούσα. Προσπαθήσαμε δύο φορές να φέρουμε τον Υπουργό και δεν κατέστη δυνατό. 
Αυτήν τη στιγμή έχουν γίνει πολύ μεγάλες αλλαγές στα πανεπιστήμια, έχει χαθεί το εξάμηνο, δεν ξέρουμε τι θα συμβεί όσον αφορά την αντιμετώπιση των προβλημάτων που προκύπτουν από τη διαθεσιμότητα των διοικητικών υπαλλήλων, με τα πελώρια προβλήματα στις βιβλιοθήκες, στη θέρμανση, στα ερευνητικά προγράμματα και σε άλλα. 
Η αξιοπιστία του Υπουργείου κρίνεται και στο ότι είχε δηλωθεί σε όλους τους τόνους ότι όταν ο Υπουργός έθεσε σε διαθεσιμότητα τους καθηγητές του τεχνολογικού λυκείου, όλοι αυτοί θα απορροφηθούν. Και μάλιστα τότε είχαμε ακούσει ότι πάρα πολλοί καθηγητές της μέσης εκπαίδευσης, που έχουν σχέση με τα επαγγέλματα υγείας, θα απορροφηθούν από το Υπουργείο Υγείας. 
Όταν αυτήν τη στιγμή βλέπουμε να καταστρέφεται τελείως το Εθνικό Σύστημα Υγείας και ο ΕΟΠΥΥ, όταν βλέπουμε να υπερηφανεύεται ο κ. Γεωργιάδης ότι θα συνεισφέρει στον βωμό των θυσιών, ως Ιφιγένειες του μνημονίου, οκτώ χιλιάδες υγειονομικούς από τη νέα χρονιά, καταλαβαίνουμε ότι οι εκπαιδευτικοί δεν έχουν καμμία απολύτως τύχη να απορροφηθούν στο Εθνικό Σύστημα Υγείας. 
Ακόμη, θα έλεγα, ότι οι τροπολογίες γύρω από την παιδεία που εισάγετε, κάνουν ένα ακόμα μεγάλο βήμα στον κατήφορο της πλήρους απαξίωσης των εκπαιδευτικών. Το είπαν και άλλοι συνάδελφοι προηγουμένως, ότι είναι αδιανόητο να φέρνετε και να περνάτε διάταξη που να λέει, ότι αναπληρωτές της πρωτοβάθμιας και δευτεροβάθμιας εκπαίδευσης, πλήρους ή μειωμένου ωραρίου, που προσλήφθηκαν στο πλαίσιο των προγραμμάτων του ΕΣΠΑ, είναι δυνατό να διατεθούν, με απόφαση περιφερειακού διευθυντή εκπαίδευσης εντός της περιφέρειας ή με απόφαση του Υπουργού Παιδείας και Θρησκευμάτων εντός της επικράτειας. Σοβαρολογείτε;
Είναι δυνατόν ένας εκπαιδευτικός και μάλιστα με μειωμένο ωράριο να είναι στη διάθεση, λες και είναι πράγμα, του οποιουδήποτε Υπουργού, να τον διαθέτει και να τον διακινεί ανά την επικράτεια; Πώς θα κάνει αυτός ο άνθρωπος οικογενειακό προγραμματισμό; Με τι έξοδα θα κινηθεί ξέροντας μάλιστα και τους γλίσχρους μισθούς που αμείβεται; 
Τολμάτε, όταν είναι κατεστραμμένοι τελείως οι εκπαιδευτικοί, να εισάγετε μία διάταξη, όπου να αναγορεύετε τον Υπουργό ως τον «υπέρτατο αφέντη», που θα μπορεί να διαθέτει τους «υποτελείς» όπου δει, εισάγοντας, επίσης, ένα νέο πελατειακό κράτος εξυπηρετώντας όποιους θέλει και όσο θέλει; 
Αυτό το νομοσχέδιο ήρθε για να τακτοποιήσει ορισμένα ζητήματα που έχουν σχέση με την καλύτερη λειτουργία των ιδιωτικών σχολείων. Και βρίσκεται η ευκαιρία να γίνει μια επέκταση στην ιδιωτική παιδεία δίνοντας τη δυνατότητα, στην παράγραφο 2, στην περίπτωση 6, στα ιδιωτικά ΙΕΚ και ΣΕΚ, να παρέχουν προγράμματα σπουδών τα οποία δεν περιλαμβάνονται στις ειδικότητες που καταργήθηκαν. Πάρα πολύ ωραία! 
Καταργείτε ειδικότητες στο δημόσιο σχολείο και δίνετε τη δυνατότητα στα ιδιωτικά ΙΕΚ και ΣΕΚ να κάνουν όποια προγράμματα θέλουν σε όποιο κλάδο θέλουν, που προφανώς είναι αυτοί οι κλάδοι οι οποίοι έχουν σχέση με την αυξημένη κερδοφορία. Εδώ, όπως αντιλαμβάνεστε, είναι σε πλήρη ανάπτυξη ένα ολόκληρο σχέδιο, στο οποίο -στο βαθμό που μειώνει την προσφορά του δημόσιου τομέα- διογκώνεται από τα πράγματα ο ιδιωτικός τομέας και μάλιστα το κάνετε με έναν τελείως απροκάλυπτο -θα έλεγα- τρόπο. 
Τέλος, όσον αφορά το ατομικό δελτίο υγείας του μαθητή, έχουμε πει και από αυτό εδώ το Βήμα πολλές φορές, ότι είναι καιρός, καθώς προσεγγίζεται μία αντίληψη, να μιλήσουμε για την αγωγή υγείας στα σχολεία, ώστε όλοι οι μαθητές να έχουν τη δυνατότητα να έρθουν σε επαφή με πάρα πολύ ουσιαστικά πράγματα. 
Τώρα, βέβαια, δεν σας μιλάω ως γιατρός, σας μιλάω και ως πατέρας και ως εκπαιδευτικός γνωρίζοντας ότι το τεράστιο πρόβλημα των παιδιών στην Ελλάδα πριν από λίγο ήταν η παχυσαρκία και τώρα έχουμε δύο προβλήματα: Έχουμε από τη μια την παχυσαρκία και από την άλλη τον υποσιτισμό. Για το πρώτο χρειάζεται αγωγή υγείας. Για το δεύτερο χρειάζεται να σηκωθείτε να φύγετε από την Κυβέρνηση και να αλλάξει η κυβερνητική πολιτική, ώστε να σταματήσουν τα παιδιά να λιμοκτονούν. 
Σχετικά με αυτό που έλεγα προηγουμένως, τα προγράμματα υγείας μπορούν να προσφέρουν πάρα πολλά και στο θέμα της διατροφής και στο θέμα της άσκησης και στο θέμα του καπνίσματος και στα θέματα των εξαρτησιογόνων ουσιών και στο ζήτημα της σεξουαλικής αγωγής, της αντισύλληψης και σε πάρα πολλά άλλα ουσιαστικά ζητήματα. 
Είχαμε πει ακόμη, ότι γι’ αυτά τα προγράμματα θα μπορούσαν να προσληφθούν οι καθηγητές που πριν από λίγο απολύσατε από την τεχνολογική εκπαίδευση. 
Σήμερα μας φέρνετε το ατομικό δελτίο υγείας του μαθητή. Θα έλεγα ότι θα ήταν μια πάρα πολύ καλή ευκαιρία, αν είχαμε τη δυνατότητα να το συζητήσουμε εκτενέστερα και να ακούσετε και να υιοθετήσετε ορισμένα πράγματα, αυτό το δελτίο υγείας του μαθητή να έχει έναν ουσιαστικό χαρακτήρα και να μην τρέχουν οι γονείς να παρακαλούν τους γιατρούς να τους δώσουν ένα «κάποιο» χαρτί προκειμένου να συμμετέχουν σε μια αθλητική δραστηριότητα ή στο μάθημα της γυμναστικής. 
Είναι λυπηρό το ότι μειώνετε τον αριθμό των ειδικοτήτων των γιατρών αναφέροντας μόνο τους παιδιάτρους και τους γενικούς ιατρούς να δίνουν αυτά τα πιστοποιητικά. Εμείς θεωρούμε πως όλες οι άλλες ειδικότητες που υπήρχαν μέχρι τώρα, θα έπρεπε όχι μόνο να παραμείνουν αλλά και να ουσιαστικοποιηθούν. 
Σε κάθε περίπτωση, πρέπει να αντιληφθείτε ότι τα θέματα της παιδείας είναι πολύ ουσιαστικά για να συμπεριφέρεστε με αυτόν τον τρόπο φέρνοντας τα την τελευταία στιγμή ένα άσχετο νομοσχέδιο με λειψή διαδικασία. Αν αυτό το πράγμα δεν το καταλάβετε, θα έλεγα ότι πέρα από την ουσία έχετε προσβάλει ουσιαστικά και το κομμάτι που λέγεται δημοκρατία και κοινοβουλευτική διαδικασία. 
Σας ευχαριστώ.  
(Χειροκροτήματα από την πτέρυγα του ΣΥΡΙΖΑ-ΕΚΜ)","ΑΝΑΣΤΑΣΙΟΣ ΚΟΥΡΑΚΗΣ",249
"43949"," Το λόγο έχει η κυρία Βαμβακά. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κύριοι Υπουργοί, κυρίες και κύριοι συνάδελφοι, σε αυτό το σχέδιο νόμου που συζητάμε προστέθηκαν τρείς τροπολογίες ξαφνικά, στη δεύτερη συζήτηση στην επιτροπή. 
Εγώ θα εστιάσω περισσότερο στην τροπολογία της παιδείας. Δεν θα το έλεγα τροπολογία, βέβαια, αλλά θα έλεγα ότι είναι ένα «πρόχειρο σχέδιο νόμου» με τριάντα μία περιπτώσεις. Η τροπολογία, λοιπόν, η οποία αποτελεί ένα άρθρο, περιέχει τρείς παραγράφους και συνολικά τριάντα μία περιπτώσεις. 
Συγκεκριμένα, στην πρώτη παράγραφο, στα «Θέματα φορέων εκπαίδευσης» περιέχονται δεκατρείς περιπτώσεις. Στη δεύτερη παράγραφο, στα «Θέματα Πρωτοβάθμιας και Δευτεροβάθμιας εκπαίδευσης» περιέχονται δώδεκα περιπτώσεις και στην Τρίτη παράγραφο, στα «Λοιπά θέματα» περιέχονται έξι περιπτώσεις. 
Η παράγραφος 1 εμπεριέχει διατάξεις για τις αδειοδοτήσεις φορέων ιδιωτικής εκπαίδευσης -πάντα το κέρδος και πάντα η βοήθεια στην ιδιωτική εκπαίδευση- για θέματα επαγγελματικών δικαιωμάτων αποφοίτων δομών μη τυπικής εκπαίδευσης και θέματα ειδικοτήτων μη τυπικής και επαγγελματικής εκπαίδευσης.
	Σε αυτήν την παράγραφο, από την περίπτωση 1 έως 7, εισάγονται μία σειρά από ρυθμίσεις ευνοϊκές για τις ιδιωτικές, όπως είπαμε, δομές εκπαίδευσης -πάνε στο καλό η δημόσια δωρεάν παιδεία, πάμε να ιδιωτικοποιήσουμε τα πάντα- που λειτουργούν σήμερα και των οποίων οι άδειες παρατείνονται μέχρι 31-12-13.
Διευκολύνεται η δημιουργία νέων προγραμμάτων, όπως μας είπε ο συνάδελφος κ. Κουράκης, σπουδών καθώς και οι διαδικασίες αδειοδότησης για ιδιωτικά ΙΕΚ και ΣΕΚ, καθώς πλέον δεν εξαρτώνται από απόφαση Υπουργού, αλλά αρκεί μία απόφαση του Γενικού Γραμματέα του Κέντρου Διά Βίου Μάθησης.
Σε σχέση με τις νέες αδειοδοτήσεις απαιτείται πλέον φορολογική και ασφαλιστική ενημερότητα, κάτι που θα έπρεπε να είναι δεδομένο εξαρχής, ενώ στις περιπτώσεις δομών που τους αφαιρείται η άδεια, οι σπουδαστές θα μπορούν να αιτηθούν μετεγγραφής σε άλλον φορέα της επιλογής τους, χωρίς να διευκρινίζεται όμως πουθενά ποιος θα επιβαρυνθεί οικονομικά γι’ αυτό. 
Από τις διατάξεις μπορεί να εξαγχθεί το συμπέρασμα ότι δίνετε παράταση στους ιδιοκτήτες των δομών ιδιωτικής εκπαίδευσης να ρυθμίσουν τις φορολογικές κι ασφαλιστικές τους εκκρεμότητες μέχρι το τέλος του έτους, ώστε να μπορέσουν την επόμενη χρονιά να αδειοδοτηθούν κανονικά. 
Από την περίπτωση 8 μέχρι 13 διευρύνεται ακόμα περισσότερο η αδιαφάνεια λειτουργίας του ΕΟΠΠΕΠ και των επιτροπών που λειτουργούν εντός του Οργανισμού, ενώ ξεχειλώνει και άλλο το πλαίσιο λειτουργίας ειδικοτήτων των ΙΕΚ, ΣΕΚ και ΕΠΑΛ. Και βλέπουμε τι γίνεται με τις καταργήσεις των ΕΠΑΛ και τους ήδη φοιτητές των ΕΠΑΛ, που έχουν πρόβλημα και δεν ξέρουν τι να ακολουθήσουν γιατί έχει καταργηθεί η ειδικότητα που ήθελαν.
Στην παράγραφο 2, περίπτωση 5, τα ισχύοντα στη γενική εκπαίδευση για τις προσλήψεις, τους διορισμούς, τις μεταθέσεις, τις αποσπάσεις και τις τοποθετήσεις εκπαιδευτικών πρωτοβάθμιας και δευτεροβάθμιας εκπαίδευσης, καθώς και για τους τομείς, τις ειδικότητες, τους κλάδους, τις αναθέσεις μαθημάτων, τους υπεύθυνους εργαστηρίων, την πρακτική άσκηση, τα προγράμματα σπουδών και τα ωρολόγια προγράμματα στην τεχνική, επαγγελματική εκπαίδευση, ισχύουν από τη δημοσίευση αυτής της τροπολογίας νόμου και τα ίδια ισχύουν και για την ειδική αγωγή. 
Να δώσουμε όμως λίγο περισσότερη σημασία σε αυτήν την ειδική εκπαίδευση, γιατί την έχουμε παραμερίσει πολύ. 
Επιμέρους διαφοροποιήσεις όλων των παραπάνω, λόγω των ιδιαίτερων συνθηκών στην ειδική αγωγή, θα καθορίζονται με υπουργικές αποφάσεις που θα εκδίδονται κατόπιν εισήγησης της Διεύθυνσης Ειδικής Αγωγής του Υπουργείου Παιδείας.
Πάμε τώρα στην περίπτωση 11, όπου ρυθμίζονται θέματα που αφορούν αναπληρωτές εκπαιδευτικούς πρωτοβάθμιας και δευτεροβάθμιας εκπαίδευσης μέσω ΕΣΠΑ. 
Η ρύθμιση αυτή αφορά τους αναπληρωτές πλήρους ή μειωμένου ωραρίου, δηλαδή τη μετατροπή των υποαμοιβόμενων και με ελαστική σχέση εργασίας εκπαιδευτικών σε νομάδες, κατά το δοκούν, με ό,τι αυτό συνεπάγεται για τον οικογενειακό τους προγραμματισμό και τα έξοδα μετακίνησης και διαβίωσης.
Επιπρόσθετα, καθορίζεται, πως οι προσλήψεις των αναπληρωτών για παράλληλη στήριξη στη δευτεροβάθμια γίνονται αποκλειστικά ως μειωμένου ωραρίου. Άλλο καταπληκτικό αυτό. 
Ακόμα, καθορίζεται, πως για τις προσλήψεις αναπληρωτών πλήρους ή μειωμένου ωραρίου και των δύο βαθμίδων, η κατανομή των κενών γίνεται τυχαία από το πληροφοριακό σύστημα του ΥΠΕΘ ανά περιοχή πρόσληψης. Αυτό είναι τελείως ασαφές και χρειαζόμαστε εξηγήσεις πάνω στο θέμα αυτό. 
Τέλος, καθορίζεται πως οι προσλήψεις αναπληρωτών μέσω ΕΣΠΑ γίνονται καθ’ όλη τη διάρκεια του σχολικού έτους χωρίς χρονικούς περιορισμούς και ορίζεται το τρέχον σχολικό έτος ως χρόνος έναρξης των προαναφερθέντων.
Βρίσκονται δηλαδή σε μία συνεχόμενη ανασφάλεια οι εκπαιδευτικοί. Νομάδες γίνονται, ανασφαλείς γίνονται. Κάπου πρέπει να τελειώσει αυτό το κωμειδύλλιο που υπάρχει. 
Όλα αυτά θέλουν διευκρινίσεις, τέλος πάντων, ειδικά το σημείο που αναφέρει «ή άλλο συγχρηματοδοτούμενο πρόγραμμα στην ίδια περιοχή». Τι αφορά αυτό; Γιατί δεν το διευκρινίζετε; Δηλαδή, ένας εκπαιδευτικός μπορεί στην ίδια περιοχή, λόγω προγράμματος ΕΣΠΑ, να πάει να γίνει μάγειρας κάπου αλλού; Αυτά είναι τρελά πράγματα και πρέπει να τα διευκρινίσετε. Περιμένουμε για όλα αυτά απαντήσεις.
Φυσικά, δεν χρειάζεται να σας πούμε ότι την τροπολογία αυτήν την καταψηφίζουμε.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43950"," Έχει ζητήσει το λόγο ο Υφυπουργός Παιδείας, κ. Κεδίκογλου.
Ορίστε, κύριε Υφυπουργέ, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43951"," Θα είμαι σύντομος, κύριε Πρόεδρε.
	Θα ήθελα απλώς να δώσω κάποιες απαντήσεις και διευκρινίσεις περισσότερο.
	Εγώ θα αναφερθώ στην παράγραφο 2, που είναι και της αρμοδιότητάς μου και για τα υπόλοιπα θα μιλήσει ο κ. Γκιουλέκας. 
Θέλω να σας πω ότι οι περιπτώσεις από το 5 μέχρι και το 12 ουσιαστικά είναι διαδικαστικού χαρακτήρα, γιατί τι κάνουμε; Για πρώτη χρονιά φέτος, όλες οι πιστώσεις στην ειδική αγωγή, 100%, είναι μέσω ΕΣΠΑ. Άρα, έπρεπε εμείς να φέρουμε κάποιες αυτονόητες ρυθμίσεις, ώστε τα θέματα όπως ισχύουν για τον τακτικό προϋπολογισμό, να ισχύουν τα ίδια και για τα προγράμματα ΕΣΠΑ. Γι’ αυτό το λόγο, δηλαδή για θέματα πληρωμών, μετακινήσεων του προσωπικού κ.λπ., κάνουμε αυτές ακριβώς τις τροποποιήσεις.
Εκεί όμως που θα ήθελα να σταθώ είναι στις τέσσερις πρώτες περιπτώσεις που αναφέρθηκαν αρκετοί συνάδελφοι, και ο εισηγητής του Κομμουνιστικού Κόμματος για το δελτίο υγείας των μαθητών. 
Προφανώς δεν επιθυμούσαμε να φέρουμε μία ρύθμιση η οποία θα ήταν ενάντια στην υγεία του μαθητικού πληθυσμού. Αυτό είναι αυτονόητο. Προσπαθούμε να βοηθήσουμε. Τι κάνουμε εμείς; Υλοποιούμε τις παρατηρήσεις που είχαμε από πάρα πολλούς γονείς στην αρχή του σχολικού έτους και πολλές φορές και από τα δικά σας τα κόμματα, ότι δηλαδή σε περίοδο τέτοιας οικονομικής κρίσης δεν είναι δυνατόν να υποχρεώνεις τους γονείς με μία σειρά εξετάσεων. 
Για παράδειγμα θα σας πω, ότι ένας άνθρωπος ο οποίος έχει ένα παιδί στην πρώτη δημοτικού να ξεκινήσει κι ένα παιδί στο νηπιαγωγείο, ήθελε αμέσως- αμέσως, για να περάσει από όλες αυτές τις ειδικότητες, σχεδόν 200 ευρώ. Τον ρωτάμε αυτόν τον άνθρωπο αν μπορεί να βρει αυτά τα λεφτά; Και τι λέμε; Αντί, λοιπόν, να περάσει από όλες αυτές τις ειδικότητες, θα πάει στον παιδίατρο ή στον παιδικό γιατρό ή στον παθολόγο της οικογένειας και αυτός αν δει κάποιο περιστατικό το οποίο πραγματικά επιβάλλεται να το δει κάποιος ειδικός, να το παραπέμψει κανονικά.
	Θέλω, όμως, να σας δώσω και μερικές άλλες λεπτομέρειες, για να γνωρίσετε πως τεκμηριώνουμε ακριβώς αυτήν μας την απόφαση. 
Έχει εκτιμηθεί ότι για κάθε έτος παραπέμπονται περίπου διακόσιες είκοσι χιλιάδες οικογένειες, παιδιά δηλαδή, σε μονάδες και υπηρεσίες για να λάβουν αυτά τα πιστοποιητικά υγείας για εγγραφές, εκ των οποίων διακόσιες χιλιάδες για την οδοντολογική εξέταση στο νηπιαγωγείο και τετρακόσιες πενήντα χιλιάδες για την οδοντολογική, καρδιολογική, οφθαλμολογική εξέταση και συμπλήρωση του δελτίου στην Α΄ τάξη του δημοτικού. Επίσης, άλλες πεντακόσιες χιλιάδες, περίπου, επισκέψεις έχουμε για τη συμπλήρωση των δελτίων αυτών στις άλλες τάξεις πρωτοβάθμιας και δευτεροβάθμιας εκπαίδευσης.
	Κατά συνέπεια, μία ολόκληρη περίοδο, από τον Μάιο μέχρι τον Οκτώβριο κάθε έτους, υπηρεσίες και επαγγέλματα υγείας καλούνται να χορηγήσουν περίπου ένα εκατομμύριο τριακόσιες χιλιάδες πιστοποιητικά. 
Όλες αυτές οι διαδικασίες, όπως καταλαβαίνετε, έχουν σαν συνέπεια και πολλαπλές μετακινήσεις των ίδιων των ενδιαφερομένων και πολλές φορές από αγροτικές σε αστικές περιοχές και την πολλαπλή οικονομική επιβάρυνση για την έκδοση του νέου πιστοποιητικού στην οποία αναφέρθηκα και υπερφόρτωση βεβαίως ραντεβού των κλινικών, διοικητική επιβάρυνση κ.λπ., τα οποία όμως δεν θα κοιτούσαμε αν υπήρχε πραγματικά νόημα σε αυτές τις εξετάσεις. 
Πρέπει να σας πω ότι αυτό δεν εφαρμόζεται σε καμμία άλλη χώρα του εξωτερικού και δεν υπάρχει τεκμηριωμένο όφελος για τη υγεία των παιδιών.
	Για παράδειγμα η Ένωση των Καρδιολόγων μάς είπε ότι έχει νόημα να δούμε για τις συγγενείς καρδιοπάθειες πριν την προσχολική ηλικία, γιατί εκεί παρουσιάζονται, οπότε τα θέματα έχουν λυθεί κι επίσης διεθνώς συζητάται και το ενδεχόμενο αν υπάρχει νόημα να έχουμε ένα ηλεκτροκαρδιογράφημα στην εφηβεία. Το να περνάμε, όμως, από screening test όλα τα παιδιά χωρίς να υπάρχει ιδιαίτερη προδιάθεση ή ιδιαίτερος λόγος ή κάποιο σύμπτωμα, δεν έχει κανένα ιδιαίτερο όφελος. 
Άρα, γιατί να μην καταργήσουμε μία τέτοια γραφειοκρατική ουσιαστικά διαδικασία, που έχει και μία οικονομική επιβάρυνση για τους γονείς; 
Το ίδιο πρέπει να διευκρινίσουμε, ότι είναι άλλο πράγμα οι συστάσεις για περιοδικό, προληπτικό έλεγχο της υγείας των μαθητών, που προφανώς και γίνεται και άλλο είναι ο ιατρικός έλεγχος που αποτελεί υποχρεωτική προϋπόθεση για την εγγραφή των παιδιών. 
Εδώ εμείς ερχόμαστε και υπεισερχόμαστε στο θέμα της υποχρεωτικής προϋπόθεσης για εγγραφή των παιδιών.
Νομίζω ότι είναι μία σωστή ρύθμιση, θέλω να το δείτε έτσι, γιατί με την πρώτη ματιά ίσως ξενίζει κάπως το γεγονός ότι δεν πάνε τα παιδιά σε έναν ιατρικό έλεγχο. Λέμε ότι γίνεται ιατρικός έλεγχος μόνο όταν χρειάζεται και τότε θα παρέμβει και ο ειδικός, αλλά δεν υπάρχει λόγος να ταλαιπωρούμε τις οικογένειες και πολύ περισσότερο να έχουμε αυτό το οικονομικό κόστος για κάθε οικογένεια που δοκιμάζεται στην κρίση.
Επίσης, καταθέτουμε και μία νομοτεχνική βελτίωση καθαρά διαδικαστικού χαρακτήρα, η οποία και θα σας διανεμηθεί. 
Σας ευχαριστώ. 
(Στο σημείο αυτό ο Υφυπουργός Παιδείας και Θρησκευμάτων κ. Συμεών Κεδίκογλου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να μπει η σελίδα 121)","ΣΥΜΕΩΝ ΚΕΔΙΚΟΓΛΟΥ",219
"43952"," Τον λόγο έχει η κ. Ευσταθία Γεωργοπούλου –Σαλτάρη. 
ΕΥΣΤΑΘΙΑ ΓΕΩΡΓΟΠΟΥΛΟΥ – ΣΑΛΤΑΡΗ: Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι Βουλευτές, κατά τη συζήτηση στην Επιτροπή Μορφωτικών Υποθέσεων του σχεδίου νόμου «Άδεια εγκατάστασης και λειτουργίας χώρου παραστάσεων –Άδεια παράστασης» καταγράφηκε μία σειρά από εποικοδομητικές απόψεις και συμπληρώσεις και σε γενικές γραμμές είναι από τις ελάχιστες φορές που οι εύλογες απαιτήσεις της κοινωνίας τείνουν να διαπερνούν σημαντικά τη νομοθετική πρωτοβουλία. Όμως, η Κυβέρνηση επέλεξε να συμπεριλάβει στο σχέδιο νόμου μία σειρά από τροπολογίες που πραγματικά αναδεικνύουν τελικά τον αντιλαϊκό και νεοφιλελεύθερο χαρακτήρα της πολιτικής της. Ουσιαστικά χρησιμοποιεί το εν λόγω σχέδιο νόμου, το οποίο αποτελεί κατεπείγουσα κοινωνική απαίτηση, για να ρυθμίσει και να προωθήσει μια σειρά από μνημονιακές και αδιαφανείς πολιτικές. 
Θα αναφερθώ σε δύο περιπτώσεις της συγκεκριμένης τροπολογίας που αφορά το Υπουργείο Παιδείας και Θρησκευμάτων. Εμείς θεωρούμε, παρ’ όλα όσα ακούσαμε από τον κύριο Υπουργό ότι προωθείται η περαιτέρω υγειονομική υποβάθμιση και στον χώρο της παιδείας με δυνητικές επιπτώσεις στους μαθητές και στις μαθήτριες. 
Αναφέρομαι στην παράγραφο 2 της αιτιολογικής έκθεσης, στην περίπτωση 1, όπου ισχυρίζεστε ότι κάποιες χώρες, τις οποίες δεν κατονομάζετε, ζητούν ατομικό δελτίο υγείας του μαθητή μόνο από γιατρό γενικής ειδικότητας ή παθολόγο. Δεν μας ενημερώσατε, βέβαια, ποιες είναι αυτές οι χώρες και βάσει ποια επιστημονικής τεκμηρίωσης κρίνει το Υπουργείο Παιδείας και Θρησκευμάτων ότι επαρκεί ο έλεγχος μόνο από γιατρό γενικής ειδικότητας, εφόσον έτσι τίθεται το ερώτημα στην αιτιολογική έκθεση. 
Ο ΣΥΡΙΖΑ πιστεύει ότι η πρόληψη τυχόν ασθενειών είναι απαραίτητη προϋπόθεση για την καλύτερη ποιότητα παρεχόμενης υγείας προς τους πολίτες και όχι απλώς μία τυπική διαδικασία. Πιστεύουμε ότι τα ατομικά δελτία υγείας μαθητή πρέπει να είναι ευθύνη της πολιτείας με τη συγκρότηση ενός αντίστοιχα δημόσιου θεσμικά φορέα, που θα παρέχει δωρεάν και ολοκληρωμένα προληπτική ιατρική και εξέταση για τους μαθητές. Ένα σύγχρονο κράτος οφείλει να το κάνει αυτό, διότι διασφαλίζοντας την πρόληψη σήμερα μειώνεις τις δαπάνες υγείας για το μέλλον. 
Εν συνεχεία, θα ήθελα να αναφερθώ στην τυχαία κατανομή, όπως αναφέρεται στην περίπτωση 11 της ιδίας παραγράφου, των κενών από το πληροφοριακό σύστημα του Υπουργείου Παιδείας και Θρησκευμάτων ανά περιοχή πρόσληψης. 
Κρίνουμε ότι γίνεται προσπάθεια να υφαρπάξετε τη συναίνεση της κοινωνίας για την υπολειτουργία του δημόσιου εκπαιδευτικού συστήματος, καθώς τυπικά λέτε ότι διασφαλίζετε την ισότιμη αντιμετώπιση των περιοχών με βάση τα καταγεγραμμένα κενά στις περιπτώσεις που οι προσλήψεις είναι λιγότερες από αυτά. 
Για παράδειγμα, εάν έχουν καταγραφεί διακόσια λειτουργικά κενά ενός κλάδου εκπαιδευτικών και λόγω μνημονιακής δέσμευσης θα προσλάβετε μόνο σαράντα, θέλετε να φαίνεται ότι η κατανομή δεν μπορεί να πειραχθεί από πολιτικές και άλλες σκοπιμότητες. Δηλαδή κενά θα υπάρχουν, αλλά πλέον θα είναι αποτέλεσμα τυχαίων γεγονότων και όχι της πολιτικής που ακολουθείτε. 
Συνολικά στην τροπολογία αυτή υλοποιείτε τις καταστροφικές και νεοφιλελεύθερες διαρθρωτικές μεταρρυθμίσεις που φέρατε στον προϋπολογισμό για την παιδεία και που αφορούν μεταξύ άλλων την πλήρη αποδιάρθρωση των εργασιακών σχέσεων των εκπαιδευτικών και επιπλέον μέσα από την παράγραφο 1 της τροπολογίας διαμορφώνουν ένα ασύδοτο πλαίσιο προώθησης της ιδιωτικής παρασιτικής εκπαίδευσης στη χώρα μας. 
Επανέρχομαι στο υπό ψήφιση νομοσχέδιο, όπου στη συζήτηση στην επιτροπή μας είπατε, κύριε Υπουργέ, κάτι που επαναλάβατε και στη συζήτηση για τα πνευματικά δικαιώματα, ότι δηλαδή όχι απλώς δεν έχετε αργήσει, αλλά ότι κινηθήκατε πολύ γρήγορα και με υπευθυνότητα. 
Η πραγματικότητα δεν είναι αυτή. Στα μεν πνευματικά δικαιώματα είχαμε ήδη δεχθεί ως χώρα πρόστιμο για τη μη εναρμόνιση της κοινοτικής οδηγίας, ενώ για τα «ορφανά» έργα υπήρχε ο χρόνος για ουσιαστική διαβούλευση και επιλέξατε να μη γίνει. Το δε σημερινό σχέδιο νόμου η αλήθεια είναι ότι η κοινωνική πίεση και η ώριμη και επίπονη συμβολή των φορέων της τέχνης είναι αυτή που συγκρότησε την εν λόγω νομοθετική ρύθμιση και όχι μια οργανωμένη νομοθετική πρωτοβουλία. Η Κυβέρνηση και η διοίκηση του Δήμου Αθηναίων έχουν κατά καιρούς αρκεστεί στο να λειτουργούν αμιγώς κατασταλτικά απέναντι στους χώρους της καλλιτεχνικής έκφρασης και δημιουργίας. 
Προχωρήσατε, λοιπόν, σε αυτήν τη ρύθμιση, αλλά προσπαθήσατε πάλι να διαμορφώσετε ένα περιβάλλον, όπου με υπουργικές αποφάσεις και όχι νομοθετικές ρυθμίσεις θα μεταβάλλονται στοιχεία του προς κύρωση νόμου, αλλά ευτυχώς μέσα από παρεμβάσεις συναδέλφων Βουλευτών στην Επιτροπή Μορφωτικών Υποθέσεων αλλάξατε την εν λόγω διατύπωση. 
Ο ΣΥΡΙΖΑ, διακρίνοντας το μεταβατικό χαρακτήρα του νομοσχεδίου, στο αμέσως επόμενο διάστημα θα προχωρήσει σε ακόμη μεγαλύτερη διαβούλευση με τα μέλη, τους φορείς και τις συλλογικότητες της κοινωνίας που επηρεάζει άμεσα η εν λόγω διαδικασία, καθώς είναι ο καλύτερος δημοκρατικά τρόπος για την αναβάθμιση του περιεχομένου των επεξεργασιών της επιτροπής. 
Για εμάς το ζητούμενο είναι η διαμόρφωση ενός σύγχρονου νομοθετικού χάρτη που θα απλώνει την καλλιτεχνική έκφραση και δημιουργία σε όσο το δυνατόν περισσότερο κόσμο από το ένα άκρο της χώρας μέχρι το άλλο και που θα διασφαλίζει την ισότιμη πρόσβαση στο αγαθό της τέχνης σε όλους τους πολίτες. 
Στο σχέδιο νόμου εισάγεται για πρώτη φορά ο όρος «άδεια παράστασης», που αφορά τη δυνατότητα πραγματοποίησης εκδηλώσεων σε χώρους που έχουν διαφορετική χρήση. Συγκεκριμένα αφορά την υποβολή στην αρμόδια αρχή υπεύθυνης δήλωσης για παραστάσεις με μέγιστο αριθμό πενήντα ατόμων αποκλειστικά από τον υπεύθυνο της παράστασης. 
Θεωρούμε ότι η υποβολή υπεύθυνης δήλωσης πρέπει να αφορά και τον ή τους ιδιοκτήτες του χώρου όπου διεξάγονται οι παραστάσεις, αποκλειστικά, βέβαια, στο πεδίο των υποχρεώσεων που πηγάζουν από το δικαίωμα της ιδιοκτησίας και για τη σαφή διασφάλιση των προδιαγραφών ασφαλείας για τους θεατές και για τους εργαζόμενους. 
Έχουμε αναφερθεί και στην επιτροπή για το ζήτημα της οριζόντιας επιβολής του προστίμου της τάξης των τριακοσίων ευρώ που θα εισπράττεται από τον εκάστοτε δήμο σε περίπτωση υποτροπής. Το εν λόγω πρόστιμο που καλώς κάνει και προβλέπεται καταλήγει να είναι υψηλό γι’ αυτούς που είναι οικονομικά ασθενέστεροι και απειροελάχιστο γι’ αυτούς που έχουν την οικονομική επιφάνεια και που ήδη δραστηριοποιούνται ή θα δραστηριοποιηθούν στον εν λόγω τομέα. Εν ολίγοις, καταλήγει πάλι να εξυπηρετείται ο οικονομικά ισχυρότερος. 
Κλείνοντας θέλω να πω ότι οι διαχρονικά πολλοί και σημαντικοί καλλιτέχνες στη χώρα μας μέσα από κοινωνικούς αγώνες και τις δημιουργίες τους αποτέλεσαν και αποτελούν πρότυπα, έμπνευση και στήριγμα για τον λαό μας, ώστε να αντισταθεί με σθένος σε κάθε δημοκρατική εκτροπή και ξένη επιβουλή, διασώζοντας την εικόνα της χώρας μας στο διεθνές γίγνεσθαι. 
Η ελάχιστη υποχρέωση της πολιτείας είναι να προωθεί συστηματικά ένα νομοθετικό έργο, που θα αναγνωρίζει αυτήν την προσφορά του καλλιτεχνικού κόσμου στη δημοκρατία, στην ανεξαρτησία και στον πολιτισμό. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ – ΕΚΜ)","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43953"," Τον λόγο έχει ζητήσει ο Υπουργός Πολιτισμού και Αθλητισμού κ. Πάνος Παναγιωτόπουλος. 
Ορίστε, κύριε Υπουργέ έχετε το λόγο","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43954"," 
Ευχαριστώ, κύριε Πρόεδρε. 
Κυρίες και κύριοι συνάδελφοι, μαζί με τον Υφυπουργό κ. Γιάννη Αδριανό αισθανόμαστε ιδιαίτερη ικανοποίηση που σήμερα προχωρά και ολοκληρώνεται σε λίγο η συζήτηση στην Εθνική Αντιπροσωπεία για ένα σχέδιο νόμου, το οποίο αποτελεί προϊόν βασανιστικού διαλόγου μεταξύ όλων των ενδιαφερομένων και έχει ως σκοπό να αλλάξει ένα νομοθετικό καθεστώς, το οποίο μέχρι σήμερα ήταν εκείνο το οποίο ρύθμιζε την αδειοδότηση των θεατρικών χώρων και χρονολογείτο από την περίοδο της δικτατορίας Μεταξά, δηλαδή από το 1937. 
Έχουν γίνει, βέβαια, κάποιες συμπληρώσεις με το βασιλικό διάταγμα του 1956, αλλά νομίζω ότι η λέξη «αναχρονισμός» είναι εκείνη η οποία ταιριάζει ως διαπίστωση για το νομοθετικό πλαίσιο το οποίο ίσχυε μέχρι σήμερα. Αυτό, λοιπόν, το πλαίσιο το αλλάζουμε και το αλλάζουμε στο συντομότερο δυνατό χρόνο μέσα από διαδικασίες βασανιστικού διαλόγου και διαβούλευσης. 
Χαίρομαι γιατί στην Επιτροπή Μορφωτικών Υποθέσεων επικράτησε ένα σωστό κλίμα. Η συντριπτική πλειοψηφία των συναδέλφων αφήσαμε μακριά τις κομματικές ετικέτες και προκαταλήψεις και συνεργαστήκαμε αρμονικά, για να μπορέσουμε να συνδιαμορφώσουμε αυτό το νέο νόμο. 
Είπα από την αρχή ότι είμαστε ανοικτοί και στο να ενσωματώσουμε προτάσεις και δημιουργικές ιδέες. Το κάναμε, αλλά μην αυταπατάστε. Αυτό δεν είναι αποτέλεσμα ούτε της ταξικής πάλης ούτε της πίεσης του ΣΥΡΙΖΑ. Είναι αποτέλεσμα της συναινετικής διάθεσης που επεδείχθη από όλες τις πλευρές. 
Τώρα τι κάνει το νομοσχέδιο πριν πάω στο περιεχόμενό του. Θα καθίσω να ακούσω τους συναδέλφους μέχρι το τέλος. Κατ’ αρχάς, θέλω να σας ευχαριστήσω για την κατανόηση που δείξατε. Χρειάστηκε να λείψω για να παρευρεθώ σε ένα γεγονός το οποίο για εμένα είναι ξεχωριστό. Θα παρακαλέσω τους ιθύνοντες της Εθνικής Πινακοθήκης να διακινήσουν το υλικό σε όλες τις πτέρυγες της Βουλής για να μπορέσετε και εσείς στο λίγο χρόνο που διαθέτετε από τον προσωπικό σας βίο να το επισκεφτείτε.
Μετά από συνεργασία των Ενόπλων Δυνάμεων και της Εθνικής Πινακοθήκης της Ελλάδας στους χώρους στου Γουδή -εκεί που υπήρχαν οι παλιοί στρατώνες-, δίνεται η δυνατότητα στην Εθνική Πινακοθήκη να εκθέτει έργα της. Όπως ξέρετε η Εθνική Πινακοθήκη είναι κλειστή, γιατί ανακαινίζεται και ανακατασκευάζεται το κτήριο και κάπου είκοσι χιλιάδες έργα φιλοξενούνται στις αποθήκες της Εθνικής Τραπέζης στη δυτική Αττική. Από τα έργα αυτά που εξασφαλίστηκαν και συντηρούνται, που προσέχονται με ξεχωριστό τρόπο, ήρθε η κ. Μαρίνα Λαμπράκη-Πλάκα και το επιτελείο της σε συνεργασία με το Υπουργείο Αμύνης –είμαι ιδιαίτερα ευτυχής που ήμουν τότε Υπουργός Αμύνης, συνεχίζουμε τη συνεργασία αυτή- και τα στεγάζουμε σε πτέρυγες των παλαιών στρατώνων που ανακατασκευάστηκαν και προσφέρονται στο κοινό. Δίπλα εγκαινιάστηκε η Εθνική Γλυπτοθήκη. Και οι δυο εκθέσεις παρακολουθούν και αφηγούνται την ιστορία των δημιουργών μέσα από τη διαδρομή της συγκροτήσεως του ελληνικού κράτους, της δημιουργίας των πρώτων ρευμάτων στην ελληνική ζωγραφική και στην ελληνική γλυπτική, άρα μέσα από την εξέλιξη της ελληνικής κοινωνίας. Νομίζω ότι αξίζει τον κόπο να το επισκεφτούμε όλοι.
Έρχομαι στο νομοσχέδιο. Το νομοσχέδιο επιτυγχάνει καταρχήν -όπως σας είπα- να καταργήσει πεπαλαιωμένους νόμους, οι οποίοι ταλαιπωρούσαν τον καλλιτεχνικό κόσμο και τον είχαν οδηγήσει σε μια πορεία μεταξύ νομιμότητας και παρανομίας. Εξηγούμαι: Το Μάρτιο του 2013, οι αρμόδιες ελεγκτικές υπηρεσίες του δήμου, γιατί οι δήμοι ελέγχουν τα θέατρα –έτσι λένε οι νόμοι-, έκαναν μια δειγματοληπτική έρευνα για να δουν ποια θέατρα τηρούν τους όρους νομιμότητας.
Τι προέκυψε από αυτή τη δειγματοληπτική έρευνα; Ότι περίπου τριάντα έξι θέατρα της Αθήνας ήταν μεταξύ νομιμότητας και παρανομίας, ήταν εκτός του πλαισίου που έθετε ο νόμος και εκτός των προδιαγραφών που έθετε το ισχύον νομικό πλαίσιο. Εμείς ορκιστήκαμε και εγκατασταθήκαμε στο Υπουργείο Πολιτισμού και Αθλητισμού με τον Γιάννη Ανδριανό μετά τις 26 Ιουνίου και αμέσως ήρθαμε σε συνεργασία με το Δήμο της Αθήνας. Έκανα μια εναρκτήρια συνεδρίαση μαζί με τον Γιάννη Ανδριανό στο Μουσείο της Ακρόπολης, στο αμφιθέατρο, όπου καλέσαμε όλους τους συναρμοδίους Υπουργούς και τους ενδιαφερομένους φορείς και ξεκινήσαμε γρήγορα τη διαδικασία. 
Επειδή, λοιπόν, έγινε μια πολύ μεγάλη προσπάθεια σε πολύ γρήγορο χρόνο θέλω να ευχαριστήσω τους συναδέλφους Υπουργούς, τον κ. Γιάννη Μιχελάκη, να ευχαριστήσω τον κ. Σταύρο Καλαφάτη και τους επιτελείς τους και τους συνεργάτες τους και τις αρμόδιες υπηρεσίες των Υπουργείων. Να ευχαριστήσω τον κ. Νίκο Δένδια και τις αρμόδιες υπηρεσίες του Υπουργείου του, να ευχαριστήσω την Πυροσβεστική Υπηρεσία, να ευχαριστήσω τις πολεοδομίες, τους αρμοδίους για τις χρήσεις γης που δούλεψαν μαζί μας και ήταν μεγάλη προσπάθεια. Και, βεβαίως, να ευχαριστήσω τις αρμόδιες υπηρεσίες του Δήμου της Αθήνας. Θα ήταν παράλειψη μου και δεν θα το κάνω. Θα ευχαριστήσω λοιπόν και τους εκπροσώπους των θεατρικών χώρων, τους εκπροσώπους των πολυχώρων, μικρών και μεγάλων θεάτρων. Θα ευχαριστήσω τους εκπροσώπους των ηθοποιών, τους οποίους κάλεσα και στο γραφείο μου για να συζητήσουμε, για όλη την πολύτιμη συμβολή τους σε αυτή την προσπάθεια. Έτσι φτάσαμε εδώ.
 Τι κάνουμε λοιπόν; Βγάζουμε αυτούς τους ανθρώπους που δημιουργούν κάτω από δύσκολες συνθήκες στην Ελλάδα της κρίσης από ένα γκέτο παρανομίας, τους αφαιρούμε το άγχος και το φόβο και την ανασφάλεια ότι από στιγμή σε στιγμή θα τους κλείσει ο Δήμος και η Αστυνομία το θέατρο και διευκολύνουμε δίνοντας και μεταβατικό χρονικό διάστημα την προσαρμογή τους στις νέες λογικές και σύγχρονες συνθήκες. Έτσι, νομιμοποιούμε μια σειρά από καταξιωμένους θεατρικούς χώρους της Αθήνας και ταυτόχρονα –και αυτό γίνεται για πρώτη φορά, για πρώτη φορά εισάγονται αυτές οι ρυθμίσεις- ερχόμαστε να προσαρμόσουμε το ισχύον νομοθετικό πλαίσιο στις απαιτήσεις των καιρών, κυρίες και κύριοι συνάδελφοι, διότι μέχρι σήμερα ο νέος δημιουργός, ο θίασος των νέων ανθρώπων μέσα σε συνθήκες βαθιάς κρίσης έπρεπε να περιμένει να γίνει αποδεκτή η δημιουργική του πρωτοβουλία από έναν αιθουσάρχη, από ένα θεατρώνη, από έναν επιχειρηματία, από έναν παραγωγό που θα μπορούσε να τον βάλει σε μια μεγάλη θεατρική αίθουσα.
Δίνουμε την ευκαιρία να γίνονται παραστάσεις -σαράντα το χρόνο- σε χώρους συναθροίσεων που δεν έχουν πάρει άδεια μέχρι τώρα. Δηλαδή, ένας νέος θίασος δημιουργών μπορεί να επιλέξει ένα καλλιτεχνικό καφενείο, μπορεί να επιλέξει μια καφετέρια στην οποία μαζεύονται νέοι άνθρωποι, μπορεί να επιλέξει ακόμα και την είσοδο ενός κτηρίου για να κάνει με εναλλακτικό τρόπο μια παράσταση και να παρουσιάσει τη δημιουργική του ανησυχία και τη δουλειά του. Έτσι, ενθαρρύνουμε και την ποικιλία της σύγχρονης καλλιτεχνικής δημιουργίας που επινοεί σύνθετες μορφές έκφρασης που συνδυάζουν θέατρο, χορό, εικαστικά, μουσική και άλλες τέχνες. 
Ταυτόχρονα -όπως είπα- στηρίζουμε τη νεανική δημιουργικότητα, δίνουμε διέξοδο σε χιλιάδες νέους ανθρώπους και ενισχύουμε και τη νεανική επιχειρηματικότητα γύρω από τον πολιτισμό. Ταυτόχρονα, στηρίζουμε τα θέατρα, ενθαρρύνουμε την κοινωνικότητα που συνεπάγεται η παρουσία ενός θεάτρου σε μια γειτονιά, σε ένα μέρος του οικιστικού πλέγματος.
 Είπα και στην επιτροπή -και εξακολουθώ να επαναλαμβάνω- ότι η δημιουργία ενός θεάτρου, η ύπαρξη ενός θεάτρου είναι σπουδαίο πράγμα. Είναι κυψέλη πολιτισμού και κοινωνικότητας. Σε γειτονιές, λοιπόν, που έχουν υποβαθμιστεί τα τελευταία χρόνια από πολλούς και ποικίλους λόγους -που τους ξέρετε- εδώ πολύ κοντά από το κέντρο της Αθήνας και από το ελληνικό Κοινοβούλιο, η ύπαρξη θεάτρων και η στήριξη της συνέχισης της λειτουργίας των θεατρικών αυτών χώρων ή των αντιστοίχων πολυχώρων δίνει ακριβώς τη δυνατότητα να εμβολιάζονται αυτές οι γειτονιές με υγιή αντισώματα μιας κοινωνικότητας, μιας δημιουργίας, να μπαινοβγαίνει κόσμος σημαντικός. Και δεν εννοώ επώνυμος, εννοώ τον κόσμο της δημιουργίας, της προόδου, της υγιούς κοινωνικής έκφρασης. Πρέπει να πούμε βέβαια ότι δίνουμε τον απαραίτητο μεταβατικό χρόνο για να προσαρμοστούν αυτοί οι άνθρωποι που τον χρειάζονται. Δεν είναι εύκολο.
Παρακολούθησα τα όσα είπατε για τα άτομα με αναπηρία. Θα σας πω ότι βεβαίως και συμφωνώ, αλλά όπως είπα και στην επιτροπή, το καθεστώς της προσαρμογής και των θεατρικών χώρων στην προσβασιμότητα που είναι απαραίτητη να εξασφαλιστεί και με τεχνικούς όρους για να μπορούν αυτά τα άτομα να απολαμβάνουν ό,τι και οι υπόλοιποι –και το δικαιούνται- όλο αυτό ανάγεται σε ένα ειδικό καθεστώς το οποίο ρυθμίζεται από το ν.4067/2011, άρθρο 26 και από ό,τι γνωρίζω ο νόμος έχει πάρει παράταση για την εφαρμογή του μέχρι το 2020 για να προσαρμοστούν όλοι οι χώροι στην απαραίτητη προσβασιμότητα. Όπου χρειαστεί να αναλάβουμε ειδικές δράσεις θα το κάνουμε, γιατί θέλουμε το ταχύτερο δυνατόν τα άτομα με αναπηρία να μπορούν να έχουν με ίσους όρους προσβασιμότητα στην τέχνη, στον πολιτισμό, στην καλλιτεχνική δημιουργία. 
Κυρίες και κύριοι συνάδελφοι, δεν θέλω να χαλάσουμε το κλίμα το οποίο διαμορφώθηκε στην Επιτροπή Μορφωτικών Υποθέσεων. Όπως σας είπα, προχωρούμε και σε άλλες πρωτοβουλίες. Αύριο θα ανακοινώσουμε και επισήμως τη συγκρότηση και τα μέλη που θα αποτελούν την επιτροπή εθνικού διαλόγου για τα πνευματικά και συγγενικά δικαιώματα, για να μπορέσουμε να δώσουμε τη δυνατότητα περαιτέρω προστασίας των δημιουργών, ερμηνευτών, συνθετών, στιχουργών κ.ο.κ., εξασφαλίζοντας όμως το απαραίτητο νέο σημείο ισορροπίας μεταξύ της ανάγκης προστασίας των δικαιωμάτων των δημιουργών, αλλά και της ανάγκης προστασίας των μικρομεσαίων επαγγελματιών ιδιοκτητών καταστημάτων, οι οποίοι σε ορισμένες περιπτώσεις βλέπουν από τα υψηλά αμοιβολόγια να στραγγαλίζονται οικονομικά και να οδηγούνται στη χρεοκοπία. 
Η κοινωνία μας χρειάζεται σ’ αυτό νέο σημείο ισορροπίας. Αύριο, λοιπόν, δίνουμε στη δημοσιότητα τη συγκρότηση αυτής της επιτροπής και η ίδια υπουργική απόφαση βάζει και χρονοδιάγραμμα. Λέει ότι η επιτροπή θα ξεκινήσει τη δουλειά της από τις 8 Ιανουαρίου και μέχρι τέλη Φεβρουαρίου πρέπει να έχει καταλήξει σε πόρισμα, το οποίο θα την καλέσουμε να παρουσιάσει στην Επιτροπή Μορφωτικών Υποθέσεων της Βουλής.
Τώρα σε ό,τι αφορά ορισμένες τροπολογίες θέλω να σας ενημερώσω, επειδή έκανα πολλή συζήτηση με πολλούς συναδέλφους Βουλευτές, ότι θα αποσύρουμε τις βουλευτικές τροπολογίες 1051/8 και 1040/7, γιατί; Για να μπορέσουμε να επανεξετάσουμε το θέμα, να δούμε εάν υπάρχουν ενδιαφερόμενοι που δεν καλύπτονται από τον τρόπο με τον οποίο έχουν διατυπωθεί οι σχετικές τροπολογίες και να τις επαναφέρουμε, ώστε να καλύψουμε περιπτώσεις συμπολιτών μας που αγωνιούν, έχουν εκκρεμότητες -αυτές που αναφέρονται στις συγκεκριμένες τροπολογίες- και πρέπει οι εκκρεμότητες αυτές να διευθετηθούν.
Λέω, λοιπόν, τις αποσύρουμε να τις επαναδιατυπώσουμε, για να δούμε πώς μπορούν να καλυφθούν όλες οι περιπτώσεις των ενδιαφερομένων και σε νομοσχέδιο, το οποίο πολύ σύντομα θα καταθέσουμε το Γενάρη, θα τις συμπεριλάβουμε. 
Είναι η μια τροπολογία που αφορά τη Λυρική Σκηνή και η δεύτερη τροπολογία –βουλευτικές και οι δύο- που αφορά τον καταλογισμό στις αμοιβές, στις αποζημιώσεις εργαζομένων στη Γενική Γραμματεία Αθλητισμού.
Τη δεύτερη τροπολογία ιδιαιτέρως τη στηρίζουν πάνω από τριάντα οκτώ συνάδελφοι Βουλευτές που διακομματικά έχουν υπογράψει την τροπολογία. Εγώ και ο Γιάννης ο Ανδριανός αντιλαμβανόμαστε πλήρως το περιεχόμενό της. Σας είπα, πολύ σύντομα θα την επαναφέρουμε με τη σωστή διατύπωση που θα εξασφαλίσει την κάλυψη όλων των ενδιαφερομένων.
Σε ό,τι αφορά τώρα το θέμα της αξίας των αθλητών, επειδή δεν ήμουν εδώ -ήμουν στα εγκαίνια της Πινακοθήκης- με πληροφόρησε ο Γιάννης ο Ανδριανός ότι έγιναν ορισμένες παρατηρήσεις «προς τι η τροπολογία;». Κοιτάξτε να δείτε, οι ΠΑΕ δεν μπορούν να ισοσκελίσουν το ενεργητικό με το παθητικό τους και κατ’ επέκταση δεν μπορούν να κλείσουν τον ισολογισμό τους. Είχαν υποχρέωση να υποβάλουν τους ισολογισμούς μέχρι τη 10η Δεκεμβρίου του 2013 και η προσπάθεια είναι ακριβώς να τις διευκολύνουμε, για να κλείσει και αυτή η εκκρεμότητα.
Κυρίες και κύριοι συνάδελφοι, δεν θα επεκταθώ άλλο. Νομίζω ότι μετά από μια πολύ δύσκολη μέρα στην Εθνική Αντιπροσωπεία, ακούστηκαν πολλά και ειπώθηκαν πολλά. Είχαμε διαφορετικά θέματα, διαφορετικές συνεδριάσεις, μπορούμε να κλείσουμε με μια σύγκλιση που τουλάχιστον στα θέματα πολιτισμού είναι απαραίτητη. Ο πολιτισμός είναι η εθνική μας ταυτότητα, η εθνική μας αξιοπρέπεια, είναι αυτό που έχουμε να θυμόμαστε και αυτό που έχουμε να προσδοκούμε. Είναι η αιχμή του δόρατος της σημερινής και αυριανής Ελλάδας, είναι το καύχημά μας, είναι η δύναμή μας, είναι το πολύτιμο διαβατήριο για την εξωστρέφεια του Ελληνισμού και ταυτόχρονα πολύτιμο εργαλείο για την ανάπτυξη της χώρας. 
Αυτές τις προτεραιότητες είμαστε αποφασισμένοι να υπηρετήσουμε, γιατί θέλω να θυμίσω ότι ο πολιτισμός μας είναι ταυτόχρονα και ισχυρό όπλο για την υπεράσπιση των εθνικών θεμάτων της Ελλάδας. Είναι ακριβώς τα εξακόσια εκθέματα από την ελληνική αρχαιότητα που θα ταξιδέψουν σε λίγο καιρό στο Τορόντο στην έκθεση «Οι Έλληνες από τον Αγαμέμνονα μέχρι το Μέγα Αλέξανδρο», για να καταδείξουν την ιστορική αλήθεια γύρω από την ελληνικότητα της Μακεδονίας που αμφισβητείται με τους αστείους ισχυρισμούς των Σκοπίων. 
Και η προσφορά του πολιτισμού μας δεν σταματάει εδώ. Είμαι βέβαιος ότι στη συζήτηση που θα κάνουμε από τις πρώτες εβδομάδες του χρόνου στην Επιτροπή Μορφωτικών Υποθέσεων εφ’ όλης της ύλης για τον πολιτισμό στον καιρό της κρίσης, θα συμβάλουμε όλοι, γιατί σκοπός της πολιτικής ηγεσίας του Υπουργείου Πολιτισμού και Αθλητισμού είναι σε αυτόν τον τομέα κατά το δυνατόν να πάμε συναινετικά με συγκλίσεις και ομοφωνίες. Το χρειάζεται η χώρα, το χρειάζονται οι άνθρωποι του πολιτισμού που κάτω από αντίξοες συνθήκες δίνουν έναν σκληρό καθημερινό αγώνα και τους αξίζει σεβασμός, συγχαρητήρια, εκτίμηση στο έργο και στην προσπάθειά τους.
Ευχαριστώ πολύ.
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43955"," Το λόγο έχει ο κ. Αμανατίδης, Βουλευτής του ΣΥΡΙΖΑ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43956"," Ευχαριστώ, κύριε Πρόεδρε.
Κύριε Πρόεδρε, κύριοι Υπουργοί, κυρίες και κύριοι Βουλευτές, θα σας χαλάσω λίγο το κλίμα, γιατί αν είναι εθνική αναγκαιότητα η σύγκλιση στον πολιτισμό, άλλο τόσο εθνική ανάγκη είναι η σύγκλιση στην παιδεία και δυστυχώς το χαλάει η τροπολογία η οποία κατατέθηκε στο νομοσχέδιό σας -το οποίο από ό,τι βλέπω τυγχάνει ευρύτατης αποδοχής, έχετε μια μεγάλη κοινή αποδοχή στο νομοσχέδιο- και η οποία θα έπρεπε να είναι ένα μίνι ή ένα νέο νομοσχέδιο, το οποίο θα αποτελείτο από τριάντα ένα άρθρα και το οποίο θα έπρεπε να έρθει για συζήτηση στη Βουλή.
 Γιατί το κάνει αυτό το Υπουργείο Παιδείας; Κατά την προσωπική μου γνώμη, είναι δύο οι στόχοι του. Το ένα είναι ότι συνεχίζει και δίνει δώρα στην ιδιωτική εκπαίδευση, στους ιδιώτες και το δεύτερο είναι ότι προσπαθεί να ρυθμίσει αποσπασματικά, με έλλειψη διαφάνειας, με έλλειψη δημοκρατικότητας και έλλειψη διαλόγου θέματα τα οποία τα θεωρεί τρέχοντα και ελλείψεις, συνεχίζοντας όμως την ίδια τακτική. Τα θέματα αυτά για τα οποία έχει ελλείψεις το Υπουργείο Παιδείας και έχει διαλύσει τον τρόπο λειτουργίας των σχολείων είναι ακριβώς επειδή το διακατέχει η έλλειψη μιας συνεχούς πολιτικής. 
Αλλά, κύριε Υπουργέ, για να έχετε σύγκλιση, τουλάχιστον με το ΣΥΡΙΖΑ, αυτή η πολιτική πρέπει να είναι προς την κατεύθυνση της ενίσχυσης της δημόσιας δωρεάν παιδείας και της αντιμετώπισης του αγαθού της παιδείας σαν κοινωνικό δικαίωμα. Όσο βαδίζετε στην αντίθεση κατεύθυνση, θα μας βρίσκετε απέναντί σας. Και να ξαναχρησιμοποιήσω μια φράση, την οποία την είχα χρησιμοποιήσει παλιά, «εθνικό είναι ό,τι είναι αληθινό» και το αληθινό είναι ότι η πολιτική του Υπουργείου Παιδείας, ενταγμένη στις μνημονιακές υποχρεώσεις στις οποίες έχετε δεσμευθεί σαν Κυβέρνηση, τη φέρνουν στη διάλυση. 
Και τι εννοώ; Τα δώρα για τους ιδιώτες. Καταργήσατε τις ειδικότητες από τα ΕΠΑΛ και ουσιαστικά σπρώξατε είκοσι χιλιάδες μαθητές στην ιδιωτική εκπαίδευση. Αυτοί οι μαθητές, αν ήθελαν να συνεχίσουν την ειδικότητά τους, έπρεπε να χάσουν μια χρονιά και να πάνε στα δημόσια ΙΕΚ, στα ΣΕΚ. Τι κάνατε τώρα; Το αφήσατε, πέρασε ένας μήνας και δίνετε τη δυνατότητα στους ιδιώτες να φτιάξουν τις ειδικότητες ακριβώς οι οποίες δεν υπάρχουν στα δημόσια ΙΕΚ και στα ΣΕΚ. Άρα, όλοι αυτοί οι σπουδαστές θα στραφούν εκεί. Να, λοιπόν, μια κατεύθυνση που υπηρετεί η τροπολογία σας.
Η δεύτερη κατεύθυνση: πλήρης διάλυση των εργασιακών σχέσεων. Γιατί; Πρώτα απ’ όλα, γιατί δεν έχετε τις πιστώσεις να κάνετε μόνιμους διορισμούς. Πρέπει να ξέρετε, όπως λέει και η Παγκόσμια Ομοσπονδία Εκπαιδευτικών, ότι η φροντίδα για τον εκπαιδευτικό και η ποιότητα των συνθηκών εργασίας των εκπαιδευτικών είναι βασικός παράγοντας και συντελεστής της ποιότητας του εκπαιδευτικού έργου που παρέχεται στην εκπαίδευση. Όσο δεν το διασφαλίζετε αυτό και έχετε εκπαιδευτικούς, ακόμα και αναπληρωτές στους οποίους μπορείτε να πηγαίνετε με μια απλή απόφαση εντός της επικράτειας -και χαίρομαι που ήρθε η τροποποίηση από το Υπουργείο Παιδείας- θα πρέπει να βάλετε εκεί και για τον περιφερειακό να είναι με τη σύμφωνη γνώμη των εκπαιδευτικών η μετακίνησή του. Έχετε κάνει μια νομοτεχνική βελτίωση, αλλά θα πρέπει να πείτε και για την περιφέρεια να είναι με τη σύμφωνη γνώμη των εκπαιδευτικών. Τους κάνετε περιπλανώμενους σε όλη την περιφέρεια και σε όλη την Ελλάδα.
Το δεύτερο. Στην παράλληλη στήριξη στα σχολεία, γιατί πρέπει να είναι μόνο με μειωμένο ωράριο; Ξέρετε ότι τα παιδιά που χρειάζονται τη στήριξη μέσα στην ίδια τάξη του γενικού σχολείου, δεν θέλουν μόνο τη μία χρονιά. Μάλιστα, τους βάζετε μειωμένου ωραρίου και πρέπει να είναι μόνο αναπληρωτές. 
Τα παιδιά αυτά έχουν ανάγκη από τη μονιμότητα του εκπαιδευτικού, του ίδιου προσώπου. Δένονται με τον εκπαιδευτικό, ο οποίος θα γνωρίσει τη μία χρονιά τις ανάγκες του και το παιδί θα πάει και τη δεύτερη χρονιά στο σχολείο και την τρίτη και την τέταρτη και την πέμπτη και την έκτη. Δεν μπορείτε τα παιδιά με ειδικές ανάγκες να τα έχετε με αναπληρωτές και μάλιστα αποκλειστικά μειωμένου ωραρίου. 
Γι’ αυτό σας μιλώ για προχειρότητα. Όσο πάτε να τα αντιμετωπίσετε, τα κάνετε χειρότερα. Αν δεν τα δείτε σε μία συνολική αντιμετώπιση, τα αποτελέσματα στην πραγματική ζωή του σχολείου θα είναι χειρότερα. Προσέξτε το αυτό. Γι’ αυτό δεν είναι σωστό να το φέρνετε ως τροπολογία. Αν το είχατε σαν νομοσχέδιο, θα το συζητούσαμε νωρίτερα και θα σας λέγαμε «εδώ κάνετε λάθος, εκεί κάνετε λάθος, διορθώστε τα, τα αποτελέσματα θα είναι καταστροφικά». Με την τροπολογία δεν γίνεται τίποτα. Τι να κάνετε στις 23.00΄ το βράδυ; Δεν γίνεται τίποτα. Γι’ αυτό μίλησα για προχειρότητα.
Η τυχαία κατανομή που βάζετε, εάν υπάρχουν κενά, αυτό είναι μία παραδοχή από τη μεριά του Υπουργείου ότι θα υπάρχουν κενά μόνιμα σε όλη τη σχολική χρονιά και καταπώς θα πέφτει ο κλήρος θα είναι δέκα κενά στην Αχαΐα, είκοσι στην Θεσσαλονίκη, δέκα στην Κρήτη κ.λπ.. Τι είναι αυτό; Ο επιμερισμός των κενών θα οφείλεται στην ατυχία ή στην τύχη του συστήματος που βάζει, αντί να δεσμευτεί το Υπουργείο και να πει ότι δεν θα υπάρχει κανένα κενό; 
Άλλο σημείο. Η καθυστέρηση της εκδόσεως της εγκυκλίου των μεταθέσεων. Το Σεπτέμβριο σας λέγαμε ότι υπάρχει νομοθετικό κενό και πρόβλημα. Σας λέγαμε να το διορθώσετε. Δεν το διορθώσατε το Σεπτέμβριο, δεν μπορούσατε να εκδώσετε τις εγκυκλίους. Αποτέλεσμα; Δεν είναι μόνο οι μεταθέσεις, θα έρθουν και οι αποσπάσεις μετά. Κάντε το αυτονόητο. Στα τέλη Ιουνίου, θα πρέπει το εκπαιδευτικό προσωπικό να ξέρει πού ακριβώς θα είναι και να είναι σταθερό. Δεν μπορεί να γυρίζει και το καλοκαίρι και να μην ξέρει πού θα πάει και να έρχεται ο Δεκέμβριος, που ακόμα μετακινήσεις γίνονται. Σας λέμε το αυτονόητο, όλοι οι εκπαιδευτικοί στα σχολεία και όλα τα βιβλία στα σχολεία. 
(Στο σημείο αυτό κτυπάει το κουδούνι λήξεως χρόνου ομιλίας του κυρίου Βουλευτή)
Θέλω να πω για το δελτίο υγείας μαθητών. Ο κ. Κεδίκογλου λείπει βέβαια, για να απαντήσει. Και εδώ υπάρχει πάλι προχειρότητα. Πάτε, λέτε, να απλοποιήσετε μία κατάσταση και να είναι μόνο από τον παιδίατρο και αν χρειάζεται, να πάει στον καρδιολόγο. Ερώτηση: Παιδί πρώτης δημοτικού πρέπει να περάσει από οφθαλμολογική εξέταση ή όχι; Πού θα το αφήσετε; Στο γενικό γιατρό που θα δει και θα πει έτσι αν βλέπει καλά; Όλα τα παιδιά στην πρώτη δημοτικού, κατά την προσωπική μου άποψη, πρέπει να περάσουν από οφθαλμολογική εξέταση. Δεν γίνεται διαφορετικά. Πώς θα πάει στο σχολείο το παιδί; Μάλιστα, μπορεί να περάσουν δύο ή τρεις μήνες στην πρώτη τάξη ειδικά, για να διαπιστώσει ο δάσκαλος μετά ότι δεν βλέπει το παιδί. Πόσο θα έχει χάσει αυτό το παιδί; Να και άλλο σημείο προχειρότητας και αποσπασματικότητας. 
(Στο σημείο αυτό κτυπάει το κουδούνι λήξεως χρόνου ομιλίας του κυρίου Βουλευτή)
Δύο σημεία ακόμη και κλείνω. Νομίζω ότι είναι σημαντικά.","ΙΩΑΝΝΗΣ ΑΜΑΝΑΤΙΔΗΣ",19
"43957"," Συντομεύετε, όμως, παρακαλώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43958"," Έχετε μέσα στον προϋπολογισμό τις συγχωνεύσεις των σχολείων. Με το μηχανογραφικό σύστημα βάζετε ξανά σε μία διαφορετική διαδικασία τα σχολεία, με το e-school που σας δίνει τη δυνατότητα να ξέρετε και με ονοματεπώνυμο τους μαθητές. Μάλιστα, για εμένα, παράτυπα ζητάτε και τον ΑΜΚΑ των μαθητών να μπαίνει μέσα στο σύστημα. Εάν πάτε να κάνετε συγχωνεύσεις με διαιρέσεις μαθητών διά είκοσι πέντε ή διά είκοσι, θα αποτύχετε οικτρά για άλλη μία φορά, γιατί τα σχολεία έχουν ειδικές συνθήκες, οι τάξεις έχουν ειδικές συνθήκες, όπως το πώς είναι τα παιδιά, ακόμη και κτηριολογικά οι εγκαταστάσεις, το εάν μία αίθουσα είναι μικρή ή μεγάλη. 
(Στο σημείο αυτό κτυπάει το κουδούνι λήξεως χρόνου ομιλίας του κυρίου Βουλευτή)
Κύριοι Υπουργοί, είτε εσείς λέτε ψέματα είτε η Κυβέρνηση συνολικά. Έχετε βγάλει χίλιους τετρακόσιους από τους χίλιους οκτακόσιους εξήντα τέσσερις εκπαιδευτικούς από τα ΕΠΑΛ σε διαθεσιμότητα. Ο κύριος Υπουργός είπε χίλιους διακόσιους πενήντα και εκατόν πενήντα ο κ. Μητσοτάκης. Προσθέστε τα. Ο κ. Κεδίκογλου προχθές σε ερώτηση απάντησε και τα είπε ξανά. Με την πρόσθεση βγαίνουν χίλιοι τετρακόσιοι.","ΙΩΑΝΝΗΣ ΑΜΑΝΑΤΙΔΗΣ",19
"43959"," Παρακαλώ, ολοκληρώστε.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43960"," Πρέπει να προκηρυχθούν άμεσα από το Υπουργείο Διοικητικής Μεταρρύθμισης και οι υπόλοιπες τετρακόσιες εξήντα τέσσερις θέσεις. Οδηγείτε αυτούς τους ανθρώπους στην απόλυση. Για εμάς, η παιδεία είναι επένδυση και όχι δαπάνη. Είναι επένδυση για έξοδο από την κρίση.
Σας ευχαριστώ πολύ.
(Χειροκροτήματα από την πτέρυγα ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"43961"," Παρακαλώ, λόγω του περασμένου της ώρας, αλλά και της κόπωσης που υπάχει, διότι σήμερα από το πρωί συνεδριάζει η Βουλή, να είμαστε συνεπείς στο χρόνο. 
Κυρία Φωτίου, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43962"," Ευχαριστώ πολύ, κύριε Πρόεδρε. 
Κύριε Πρόεδρε, είμαι υποχρεωμένη να αναφερθώ και εγώ στην τροπολογία του Υπουργείου Παιδείας και να χαλάσω έτσι ένα κλίμα συναίνεσης, το οποίο έχει δημιουργηθεί αυτές τις βραδινές ώρες στην Αίθουσα από το Υπουργείο Πολιτισμού και από τους συναδέλφους όλων των κομμάτων.
Το Υπουργείο Παιδείας πραγματικά έχει μία τεράστια ευθύνη σε αυτό που κάνει. Αυτή η περιβόητη τροπολογία της παραγράφου 1, από τα σημεία 1 έως 7, είναι μία επαίσχυντη αντανάκλαση των πιέσεων αλλά και των προθέσεων του Υπουργείου Παιδείας να πριμοδοτήσει έναντι οιουδήποτε τιμήματος την ιδιωτική εκπαίδευση και μάλιστα την ιδιωτική άτυπη εκπαίδευση. Δηλαδή, τα παιδιά δεν θα έχουν ούτε δίπλωμα λυκείου, θα έχουν διαφόρων ΚΕΚ, ΙΕΚ κ.λπ.. 
Πώς γίνεται αυτό; Είπαν και οι συνάδελφοι «θέλω να σας πω ορισμένα δωράκια». Δεν είναι καθόλου δωράκια, είναι η καταστροφή των παιδιών του ελληνικού λαού, που θα αποκλειστούν από το νέο λύκειο λόγω των συνεχών εξετάσεων και θα αναγκαστούν να στρέψουν τα ενδιαφέροντά τους προς τα εκεί, για να πάρουν ένα χαρτί. 
Ακούστε, λοιπόν, τι χαρτί θα πάρουν. Κατ’ αρχάς, καθησυχάζετε στο σημείο 2α την πελατεία, δηλαδή τα παιδιά, που εγγράφονται σε όλα αυτά τα αμφιβόλου ποιότητας και σκοπιμότητας εκπαιδευτήρια ότι αν για κάποιο λόγο ανακληθεί η άδεια λειτουργίας μίας τέτοιας δομής, θα τα μετεγγράψετε σε άλλη της αρεσκείας τους ιδιωτική δομή. Πώς γίνεται αυτό ακριβώς; Πείτε το και σε μας, για να το καταλάβουμε. Τα δίδακτρα που θα έχουν πληρωθεί θα μεταφέρονται; Με ποιανού τα κόλλυβα κάνετε αυτήν τη στιγμή κηδεία; 
Σημείο 6. Τα ΙΕΚ, όπως ξέρετε, τον Οκτώβριο άνοιξαν και περίμεναν την πελατεία σε εκείνα τα θέματα ακριβώς και τις ειδικότητες που είχε κλείσει η Κυβέρνηση από τα ΕΠΑΛ και τα ΕΠΑΣ. Τα διαφήμιζαν καθημερινώς. Έλα, όμως, που δεν είχαν πιστοποιημένα προγράμματα! Δεν είχαν, όταν άνοιξαν, για τον απλούστατο λόγο ότι στο νόμο για το λύκειο δεν υπήρχαν αυτές οι ειδικότητες, αφού τις είχατε καταργήσει. Άρα; Άρα, να τις νομιμοποιήσουμε εκ των υστέρων, με αναδρομική ισχύ από 1ης Οκτωβρίου. Δεν είναι ντροπή; Είναι πιστοποιημένα προγράμματα αυτά που νομιμοποιείτε σήμερα από την 1η Οκτωβρίου;
Σημείο 8. Εδώ πια είναι μία ιστορία που μπορεί να μην την καταλαβαίνουν πολλοί συνάδελφοι, όμως είμαστε εδώ για να τους την εξηγήσουμε. Τι κάνει ο Οργανισμός Πιστοποίησης, ο περιβόητος ΕΟΠΠΕΠ; Ξεκινάτε τον ΕΟΠΠΕΠ με πολύ λανθασμένο τρόπο, διότι από τα ιδιωτικά ΙΕΚ που τελειώνει ένα παιδί θα παίρνει μία βεβαίωση επαγγελματικής κατάρτισης. Μέχρι εδώ είναι εντάξει. Αυτή τη βεβαίωση επαγγελματικής κατάρτισης πρέπει να την πιστοποιεί ο ΕΟΠΠΕΠ. Όχι, θα παίρνει μία βεβαίωση επαγγελματικής κατάρτισης έτσι, στο φλου αρτιστίκ. Από εκεί και ύστερα, θα ξαναπληρώσει και θα ξαναμπεί μέσα σε ένα σύστημα εξετάσεων το οποίο θα διενεργεί ο ΕΟΠΠΕΠ. 
Θυμάστε εκείνους τους δύο αστείους οργανισμούς, ΙΝΕΔΙΒΙΜ και ΕΟΠΠΕΠ, οι οποίοι διαχειρίζονται τα κονδύλια διά βίου μάθησης; Μήπως θυμάστε ότι ο λογαριασμός της κεντρικής διοίκησης του Υπουργείου Παιδείας αυξήθηκε από 180 σε 223 εκατομμύρια; Γιατί; Γιατί έχει τους δύο υπεροργανισμούς εντός της, αποκλειστικής αρμοδιότητας του κυρίου Υπουργού, οι οποίοι διορίζονται, καθορίζονται και δημιουργούνται μόνο από τον κύριο Υπουργό; Αυτοί είναι ο ΕΟΠΠΕΠ και ο ΙΝΕΔΙΒΙΜ.
Τι κάνει τώρα με τη συγκεκριμένη τροπολογία εδώ η Κυβέρνηση; Το καταπληκτικό. Τώρα, ο ΕΟΠΠΕΠ, λέει, θα κάνει εξετάσεις, για να πάρουν πτυχίο ή δίπλωμα ειδικότητας τα παιδιά που θα τελειώνουν από το ΙΕΚ. Δηλαδή, πλήρωσαν ό,τι πλήρωσαν και τώρα ξανά, μανά εξετάσεις, ξανά θα πληρώνουν στον ΕΟΠΠΕΠ, για να πάρουν δίπλωμα ή πτυχίο ειδικότητας. 
Προσέξτε! Μιλάμε για ειδικότητα όχι στα αντίστοιχα επιμελητήρια ή επιστημονικές ενώσεις, όπως κάνει σήμερα ο απόφοιτος, παραδείγματος χάριν, του Πολυτεχνείου. Όχι. Θα δίνει στον ΕΟΠΠΕΠ και αν ο ΕΟΠΠΕΠ, ο οποίος μόλις τώρα συγκροτείται, δεν έχει κάνει συμφωνίες με τα επιμελητήρια και τις ενώσεις -λέει εδώ η τροπολογία- τόσο το χειρότερο, θα τις διενεργεί μόνος του ο ΕΟΠΠΕΠ.
Καλά, δεν ντρέπεστε καθόλου; Είναι δυνατόν, ας πούμε, να συμβαίνουν αυτά τα πράγματα; 
Κάνει και μία κεντρική εξεταστική επιτροπή με όργανα και επιτροπές πρόσκαιρου χαρακτήρα. Η δε συγκρότηση της ίδιας της κεντρικής εξεταστικής επιτροπής γίνεται, κατά τα ειωθότα, από τον ίδιον τον Υπουργό, αλλά δεν δημοσιεύεται στην Εφημερίδα της Κυβέρνησης. Γιατί, άραγε; Νέες πρωτοτυπίες είναι αυτές;
Σ’ όλη την τροπολογία αποκαλύπτεται η σχέση αυτών των δύο υπερ-οργανισμών, λοιπόν, με τα κονδύλια της διά βίου από τη μια, με τον Υπουργό από την άλλη. Είναι καινούργια τρίγωνα. Πρέπει να τα προσέξετε καλά.
Αδειοδοτείτε, λοιπόν, όλες αυτές τις δομές. Ωραία! 
Υπάρχει και μία νέα πρωτοτυπία στο σημείο 13. Στο επαγγελματικό λύκειο για την ομάδα ναυτιλιακών επαγγελμάτων το ωρολόγιο πρόγραμμα, η διδακτέα ύλη και η εξεταζόμενη ύλη πραγματοποιείται με απόφαση του Υπουργού Ναυτιλίας. Τι είναι αυτό; Τι σημαίνει αυτό; Μήπως σημαίνει ότι από εδώ και ύστερα τα μαθήματα για τη γεωπονία, το ένα, το άλλο, θα τα κανονίζει το Υπουργείο Αγροτικής Ανάπτυξης και ούτω καθεξής; Αιδώς! Αιδώς Αργείοι!
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Τέλος, τι σημαίνει η παράγραφος 3 σημείο 2; Σημαίνει ότι επεκτείνεται έως τις 30-6-2014 η θεσμική εκκρεμότητα των ερευνητικών κέντρων. Ήρθε ο γενικός γραμματέας, ο νέος, της ΓΓΕΤ και μας είπε στην Ειδική Επιτροπή Έρευνας και Τεχνολογίας ότι το έχει έτοιμο και όχι μόνο το έχει έτοιμο αλλά έχει κάνει και διαβούλευση και θα το είχε ψηφίσει μέχρι το τέλος του χρόνου.
Αντ’ αυτού, περνάτε τώρα τροπολογία μέχρι τις 30-6-2014, δηλαδή μέχρι τον Ιούνιο. Φέξε μου και γλίστρησα!
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΘΕΑΝΩ ΦΩΤΙΟΥ",531
"43963"," Κύριε Πρόεδρε, θα μπορούσα να έχω τον λόγο;","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43964"," Υποθέτω, κύριε Υφυπουργέ, ότι θέλετε τον λόγο προφανώς για να υποστηρίξετε την τροπολογία.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43965"," Ναι, κύριε Πρόεδρε.","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43966"," Παρακαλώ, έχετε τον λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43967"," Νομίζω ότι τελείωσαν και οι ομιλητές, οπότε θα πω δύο λόγια για την τροπολογία και για όσα ακούστηκαν, γιατί η συζήτηση εδώ μετεβλήθη σε μία εφ’ όλης της ύλης συζήτηση για την παιδεία.
Θα ήθελα προεισαγωγικά να πω το εξής, κυρίες και κύριοι συνάδελφοι, επειδή εδώ πέρα άκουσα ένα «κυνήγι μαγισσών», μία δαιμονολογία σε ο,τιδήποτε αφορά στην ιδιωτική εκπαίδευση: Ακούστε με. Εμείς ξεκάθαρα είμαστε σταθερά προσανατολισμένοι και ενισχύουμε τη δημόσια δωρεάν παιδεία. Το έχουμε πει και το επαναλαμβάνουμε με πράξεις. Από εκεί και πέρα, όμως, δεν έχουμε και ιδεοληψίες στο να λειτουργούν παράλληλα οι ιδιωτικές δομές, ελεγχόμενες μέσα σε νόμιμο πλαίσιο που έχει θεσπίσει η πολιτεία. Αλίμονο! Γιατί να μη γίνει; Αν κάποιος θέλει να επιλέξει κάτι άλλο, ας έχει την ευκαιρία. 
Αν εσείς έχετε την ιδεοληψία να γυρίσουμε ξανά σε μοντέλα του απόλυτου κρατισμού, όπου οτιδήποτε ιδιωτικό πρέπει να το δαιμονοποιήσουμε και να το εξορίσουμε από τον τόπο μας, επιτρέψτε μου να σας πω ότι, συγγνώμη, έχουμε μία άλλη ιδεολογία. Τι να κάνουμε τώρα; 
Ο ελληνικός λαός, όμως, προτίμησε αυτήν την ιδεολογία με την ψήφο του στις τελευταίες εκλογές. Εάν σας δώσει με την ψήφο του την προτίμηση σ’ εσάς, τότε κάντε τα όλα κρατικά, καθώς το έχετε πει κι αυτό, ότι θα επαναγοράσετε τα πάντα, όλες τις επιχειρήσεις, θα επανακρατικοποιήσετε ό,τι έχει ιδιωτικοποιηθεί, θα, θα, θα, κ.λπ..
Ας πάμε λίγο γρήγορα στην τροπολογία, γιατί εγώ θα μιλήσω, κύριε Πρόεδρε, μόνο για την περίπτωση 1 και την περίπτωση 3. Για την περίπτωση 2 μίλησε ο κ. Κεδίκογλου. Δεν θέλω να επαναφέρω τα ίδια θέματα.
Θα σας πω, όμως, για τα θέματα αυτά. Είναι κυρίως νομοτεχνικές βελτιώσεις. Δεν καταλαβαίνω, λοιπόν, με αφορμή αυτά να γίνεται αυτή η γενίκευση. Θα σας πω πολύ γρήγορα. 
Εμείς είπαμε ότι, ναι, πρέπει να υπάρχει δυνατότητα αυτεπάγγελτης αναζήτησης πιστοποιητικών από τους φορείς. Είναι κακό; Δεν το καταλαβαίνω. Είπαμε ότι θα πρέπει να υπάρχει διαδικασία και ποιες είναι οι συνέπειες όταν ανακαλείται μία άδεια και σταματά η λειτουργία μιας ιδιωτικής δομής. Δηλαδή, το παιδί, το οποίο σπούδαζε εκεί, θα πρέπει να μένει μετέωρο; Δεν θα πρέπει να έχει την επιλογή και, μάλιστα, ο ίδιος να κάνει την επιλογή να πηγαίνει κάπου αλλού; Είναι κακό αυτό; Δηλαδή, πρέπει να αφήνουμε το παιδί μετέωρο, αν κάποιος ασυνεπής επιχειρηματίας –ό,τι θέλετε, πείτε το- ξαφνικά οδηγήσει μία ιδιωτική δομή στο κλείσιμο; Θα πρέπει όλοι αυτοί να μένουν έρμαιο του οποιουδήποτε επιχειρηματία; Και αυτό είναι κακό; Επιτέλους! Αυτό είναι κοινή λογική. Ένα παιδί το οποίο φοιτά κάπου θα μπορεί να έχει τη δυνατότητα να συνεχίσει. Αυτό ρυθμίζει η τροπολογία και διάφορα άλλα θέματα για τον ΕΟΠΠΕΠ, για τις εξετάσεις πιστοποίησης.
Άκουσα ότι τυχαία γίνονται τα όργανα. Καθόλου τυχαία δεν γίνονται. Το να συνεργαζόμαστε με τα οικεία επιμελητήρια, με τους οικείους επαγγελματικούς φορείς και να ζητούμε τη γνώμη τους για τα θέματα πιστοποίησης, για τα θέματα των επαγγελματικών προσόντων, επιτρέψτε μου να σας πω ότι δεν είναι καθόλου κακό. Αντίθετα, είναι πάρα πολύ καλό.
Επίσης, στην παράγραφο 3, δεν καταλαβαίνω γιατί δαιμονοποιούμε ορισμένα πράγματα. Δηλαδή, όταν δίνεται η δυνατότητα σε άτομα που πάσχουν από σοβαρές παθήσεις να μπορούν να ζητήσουν τη μεταφορά της θέσης αγωγής τους, ανεξάρτητα αν αυτοί είναι σε πανεπιστήμιο ή ΤΕΙ, σε εξαιρετικές περιπτώσεις, είναι κακό; Δεν πρέπει να το προβλέψουμε;
Εν πάση περιπτώσει, δεν πρέπει να προβλέψουμε ότι για εξαιρετικούς αθλητές που διακρίθηκαν δίνουμε δυνατότητα για δύο ακαδημαϊκά έτη να κάνουν χρήση των προνομίων τους για εισαγωγή στην τριτοβάθμια εκπαίδευση ως την ηλικία των τριάντα ετών; Κι αυτό είναι κακό; Δεν άκουσα να αναφέρεται κανείς σε όλα αυτά.
Όμως, επειδή ακούστηκαν και κάποιες ανακρίβειες όσον αφορά στο αν υπάρχει σύμφωνη γνώμη ή όχι των ιδίων των εκπαιδευτικών, προβλέπεται στη νομοτεχνική βελτίωση. Επειδή μοιράστηκε τελευταία -δεν ξέρω- μπορεί να διέλαθε της προσοχής ενός προλαλήσαντος συναδέλφου.","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43968"," Για τον Υπουργό, όχι για τον περιφερειακό, κύριε Υπουργέ. Για την περιφέρεια δεν μπαίνει.","ΙΩΑΝΝΗΣ ΑΜΑΝΑΤΙΔΗΣ",19
"43969"," Κύριε συνάδελφε, το λέω αυτό γιατί κατατέθηκε τελευταία αυτή η νομοτεχνική. 
Επειδή κάτι είπε η συνάδελφος κ. Ξουλίδου από τους Ανεξάρτητους Έλληνες, προφανώς η κ. Ξουλίδου δεν έχει αντιληφθεί ότι ψηφίστηκε ο ν. 4111∕2013 ή πήρε κανένα παλιό ΦΕΚ και δεν έχει δει τις παραγράφους που υπάρχουν. Έκανε παρατηρήσεις σε όλους μας και, μάλιστα, κουνώντας και το δάχτυλο ότι: «Ακούστε να δείτε, δεν υπάρχουν αυτές οι παράγραφοι. Τι προχειρότητες είναι αυτές;».
Ας απαντήσουμε για να μη μένουν αυτά αναπάντητα ότι, ναι, υπάρχει περίπτωση 20 στην υποπαράγραφο θ3 , στην παράγραφο θ΄ του άρθρου 1 στο ν. 4093∕2012, η οποία προστέθηκε με το ν. 4111∕2013.
Η αρίθμηση, λοιπόν, είναι ορθή. Αν η κ. Ξουλίδου δεν ήξερε τον νόμο, ας πάει να τον βρει. Τι να κάνουμε τώρα; Δεν μπορούμε ξαφνικά να φέρουμε όλα τα νομοθετήματα εδώ. Είναι και πολλά.
Επίσης, ανέφερε η κ. Ξουλίδου –το λέω αυτό γιατί με εγκάλεσε κιόλας- ότι εγώ υποσχέθηκα –λέει- στην Εθνική Αντιπροσωπεία. Κατ’ αρχάς, δεν υπόσχομαι στην Εθνική Αντιπροσωπεία. Για όνομα του Θεού! Όμως, πέραν αυτού, μας μάλωσε γιατί έχουμε –λέει- και παραγράφους ανύπαρκτες. 
Λέω, λοιπόν, ότι αντίστοιχα έχει προστεθεί και περίπτωση 6 -και πληροφορώ την κ. Ξουλίδου- με το ν. 4111∕2013. Οπότε ορθά προστίθεται και η περίπτωση 7 της υποπαραγράφου θ΄ 18 της παραγράφου θ΄ του ν. 4093 με την παρούσα διάταξη. Υπάρχουν αυτές οι παράγραφοι. Προφανώς, δεν τις αντελήφθη η συνάδελφος. Δεν φταίμε εμείς.
Κλείνω, κυρίες και κύριοι συνάδελφοι. Επειδή μιλήσαμε για την τροπολογία, θα πω το εξής: Επειδή μας κατηγορείτε ότι εμείς «κλείνουμε το μάτι» στους ιδιώτες, ότι στρέφουμε τα παιδιά στην ιδιωτική παιδεία, ότι αφορίζουμε οτιδήποτε δημόσιο, θέλω να σας πληροφορήσω σε ό,τι αφορά τη δική μου αρμοδιότητα ότι φέτος -και λόγω της κρίσης ήταν απόλυτα λογικό να συμβεί- έχουμε κατά 50% περισσότερες εγγραφές στα δημόσια ΙΕΚ της χώρας. Κατά 50% περισσότερα άτομα νέα εστράφησαν στα δημόσια ΙΕΚ της χώρας, τα οποία τα αναβαθμίσαμε με νέες ειδικότητες. Μήπως διαφωνείτε και σ’ αυτό; Η φοίτηση στα δημόσια ΙΕΚ από φέτος είναι απολύτως δωρεάν και δεν ξοδεύει ούτε 1 ευρώ όποιο νέο παιδί θέλει να σπουδάσει στα δημόσια ΙΕΚ.
Επίσης, πρέπει να σας πούμε ότι προχθές ανήγγειλα –σας λέω για τον τομέα ευθύνης μου- ότι δημιουργούμε ΙΕΚ Ειδικής Αγωγής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43970"," Συντομεύετε, κύριε Υπουργέ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43971"," Ναι, κύριε Πρόεδρε, επιτρέψτε μου, διότι ακούστηκαν πολλά.","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43972"," Για τη δευτερολογία μιλάτε και έχει περιορισμένο χρόνο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43973"," Σας παρακαλώ, λοιπόν, επειδή δώσατε επτά λεπτά και στον προηγούμενο συνάδελφο, επιτρέψτε μου λίγο. Είναι περισσότερα τα θέματα που πρέπει να καλύψω από την τροπολογία.
Έλεγα, λοιπόν, ότι προχθές εξήγγειλα και δεν νομίζω να διαφωνούμε, κυρίες και κύριοι συνάδελφοι, ότι ιδρύουμε ΙΕΚ Ειδικής Αγωγής στην Αθήνα και στη Θεσσαλονίκη πιλοτικά από το δεύτερο εξάμηνο, δηλαδή από το Φεβρουάριο, ούτως ώστε να δούμε κατά την εφαρμογή, δηλαδή στους επόμενους μήνες και να διαπιστώσουμε τι κενά υπάρχουν –εάν υπάρχουν- και από το Σεπτέμβριο να γενικεύσουμε τα δημόσια ΙΕΚ και τις δημόσιες σχολές επαγγελματικής κατάρτισης ειδικής αγωγής. Είναι κακό; 
Είναι κακό, που προσθέσαμε καινούργιες ειδικότητες, όπως και μια άλλη ειδικότητα για άτομα που έχουν προβλήματα όρασης, συνανθρώπους μας, ή για άτομα κωφά, που έχουν προβλήματα ακοής; Και δεν υπήρχε στην πατρίδα μας ως τώρα η ειδικότητα του ξεναγού σε ιστορικούς και πολιτιστικούς χώρους από τυφλά άτομα. Δίνουμε μια άλλη δυνατότητα, επαγγελματική διέξοδο σε αυτά τα άτομα στην πατρίδα μας, τα τυφλά άτομα ή τα άτομα με μειωμένη όραση, τα οποία έως τώρα κυρίως εκπαιδεύονταν στο χειρισμό των τηλεφωνικών κέντρων. Και προσθέτουμε και άλλες ειδικότητες. Είναι κακό που τα κάνουμε όλα αυτά; Δεν νομίζω.
Επιτρέψτε μου, λοιπόν, να πω ότι όλα αυτά τα οποία ακούγονται ως δαιμονολογία, ότι ξέρετε όλα τα κάνετε για τους ιδιώτες, κάνετε λάθος, δεν ισχύουν! Αλλά σας είπα από την άλλη, το να ισχύσουν παράλληλες ιδιωτικές δομές κάτω από τον απόλυτο έλεγχο της πολιτείας, σε αυτό εμείς τουλάχιστον δεν διαφωνούμε. Ελέγχουμε τις δομές αυτές και τις επιτρέπουμε να υπάρχουν παράλληλα. Δεν έχουμε τέτοιου είδους ιδεοληψίες. 
Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΓΚΙΟΥΛΕΚΑΣ",111
"43974"," Κύριε Μαριά, έχετε ζητήσει το λόγο;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Οι Κοινοβουλευτικοί Εκπρόσωποι δεν θα τοποθετηθούν;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43975"," Δεν έχουν ζητήσει το λόγο μέχρι τώρα. Επειδή βλέπω ότι είναι συναινετική η διαδικασία όσον αφορά στο Υπουργείο Πολιτισμού, έλεγα μήπως δεν υπάρχει διάθεση από κανέναν να μιλήσει.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43976"," Ήρθε η σειρά μας και σας είπαμε ότι δεν θα μιλήσουμε, κύριε Πρόεδρε;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"43977"," Κύριε συνάδελφε, ο Κοινοβουλευτικός Εκπρόσωπος ομιλεί, εφόσον ζητήσει το λόγο. Εάν δεν ζητήσει το λόγο, δεν ομιλεί. 
Ορίστε κύριε Κουρουμπλή, έχετε το λόγο. Θα εξαντλήσετε και τα δώδεκα λεπτά;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43978"," Θα προσπαθήσω να είμαι όσο το δυνατό πιο σύντομος, παρ’ όλη την κούραση. Και εσείς είστε από το πρωί και εγώ από το πρωί είμαι εδώ.
Κύριε Πρόεδρε, σε αυτό το γαϊτανάκι με τις τροπολογίες άλλων Υπουργείων, κάποια στιγμή πρέπει το Προεδρείο της Βουλής να βάλει μία τάξη. Και η κύρια ένσταση που έχουμε προβάλει πρωτίστως, κύριε Υπουργέ της Παιδείας, είναι ότι εδώ φέρνετε ολόκληρα νομοσχέδια, ως τροπολογίες. Φέρτε τα λοιπόν ως νομοσχέδιο, να περάσουν από την αρμόδια επιτροπή, να τα συζητήσουμε, να ακουστούν απόψεις. Αυτή η ιστορία πρέπει κάποια στιγμή να σταματήσει, κύριε Πρόεδρε. 
Από κει και πέρα, υπήρξαν παρατηρήσεις, δεν θα μπω σε αυτό το ζήτημα. Εκείνο που θέλω να πω όμως είναι ότι ακούγεται, κύριε Υπουργέ της Παιδείας -και εσείς πρέπει να επιδεικνύετε μια μεγαλύτερη ευαισθησία στα ζητήματα που έχουν να κάνουν με το πανεπιστήμιο- πως η Ασφάλεια καλεί ανθρώπους και ελέγχει τη δραστηριότητά τους κατά την περίοδο της απεργίας. Νομίζω ότι είναι πολύ μεγάλο λάθος σε έναν τόσο ευαίσθητο τομέα που ταλαιπωρήθηκε και ταλαιπωρείται, να συνεχίζουμε να πυροδοτούμε την ένταση.
Θα ζητούσαμε, λοιπόν, την παρέμβασή σας να σταματήσει αυτή η ιστορία, γιατί το μόνο που δεν βοηθάει είναι την ηρεμία στην παιδεία, που την έχει ανάγκη. 
Κύριε Υπουργέ του Πολιτισμού, είναι πολύ θετικό και νομίζω ότι εισπράξατε τη θετική άποψη όλων σχεδόν των πτερύγων για προσπάθειες που έχουν να κάνουν με την υποδομή στα ελληνικά θέατρα. Είναι, πράγματι, πολύ ενδιαφέρον το νομοσχέδιο που προωθείτε, γιατί λύνει προβλήματα και βάζει ένα πλαίσιο σε ένα άναρχο ενδεχομένως τοπίο που είχε προκύψει από διάφορες πρωτοβουλίες.
Εκείνο που, πραγματικά, θέλω να σας πω και να τονίσω είναι ότι θα πρέπει να προσεχθεί η περίπτωση προσπελασιμότητας του χώρου σε πρόσωπα με κινητικές αναπηρίες, το δικαίωμα της ελεύθερης πρόσβασης όλων των πολιτών στον πολιτισμό, όπως είναι το θέατρο. Είναι ένα κρίσιμο ζήτημα και εδώ, εάν θέλετε, αποδεικνύεται, όχι η ευαισθησία, διότι δεν είναι θέμα ευαισθησίας κάποιων το δικαίωμα κάθε ανθρώπου να προσπελαύνει τους χώρους αλλά η υποχρέωση της συντεταγμένης πολιτείας, που οφείλει να εξασφαλίζει σε κάθε άνθρωπο και το δικαίωμα της διαφωνίας αλλά και της διαφορετικότητας. Και η συγκεκριμένη περίπτωση εξασφαλίζει την προσπελασιμότητα, την ύπαρξη της διαφορετικότητας -της κινητικής αναπηρίας στη συγκεκριμένη περίπτωση- στον πολιτισμό και ιδιαίτερα στο θέατρο. 
Κυρίες και κύριοι συνάδελφοι, όλοι μιλάμε για πολιτισμό. Αλλά είμαστε υποκριτές. Αυτή είναι η αλήθεια. Διότι μιλάμε για μία χώρα με έναν τόσο μεγάλο πλούτο που έχει να κάνει με την πολιτιστική της παρακαταθήκη, ο οποίος ξεκινάει από την αρχαία εποχή, από τη μεγάλη σύλληψη της μυθολογίας, από τις μεγάλες πολιτιστικές κατακτήσεις σε όλες τις πτυχές της δημόσιας ζωής που έχει να κάνει με τον πολιτισμό, από το Βυζαντινό Πολιτισμό, τη Βυζαντινή Μουσική, την Αγιογραφία, την Αρχιτεκτονική, από τη δημοτική μας μουσική στα χρόνια της Τουρκοκρατίας που συντήρησε, κύριε Υπουργέ, και κράτησε πολύ ψηλά τη συνείδηση του λαού και της γλώσσας μας, από τη γλώσσα, τον νεοελληνικό πολιτισμό, τη λογοτεχνία, όπου -πρέπει να είμαστε ειλικρινείς- ποτέ δεν πιστέψαμε σε μια οργανωμένη προσπάθεια που θα μπορούσε να προβάλει αυτόν τον πολιτισμό και να γίνει ο πρεσβευτής της Ελλάδας, όχι μόνο στο τι είναι η Ελλάδα αλλά να γίνει και μια παραγωγική δύναμη, όπως πολλές φορές συμβαίνει και με άλλες χώρες. 
Κύριε Υπουργέ, προχθές έγινε μια πολύ ενδιαφέρουσα συζήτηση στο Πάντειο Πανεπιστήμιο, όπου οι φοιτητές του Τμήματος Διεθνών Σχέσεων, αν δεν κάνω λάθος, έκαναν μια έρευνα για τις επιδράσεις των τουρκικών σήριαλ στην Ελλάδα, αλλά και σε άλλες χώρες. Και μάλιστα ειπώθηκε το εξής εκπληκτικό: Ότι πριν από δύο χρόνια ο τουρκικός κινηματογράφος είχε κέρδη 1.000.000 ευρώ και ασκώντας αυτήν την πολιτική τον επόμενο χρόνο είχε κέρδη 100.000.000 ευρώ. 
Και πραγματικά με στεναχωρεί το γεγονός, που μια χώρα που διαθέτει τόσο πολιτιστικό πλούτο, που όχι μόνο μπορεί να την προβάλει αλλά και να εμπεδώσει αξίες χρήσιμες για ειρηνική συνύπαρξη όλων των λαών, δεν προβάλλεται. Και ξέρετε γιατί δεν προβάλλεται; Γιατί πάντοτε υπάρχει η λογική της διαπλοκής. 
Το 1990, κύριε Υπουργέ, υπήρξε μια διάταξη που εγώ την θυμάμαι, γιατί ίσχυσε και για την περίπτωση των τυφλών. Τότε όλα τα κόμματα ψήφισαν την υποχρέωση να υπάρχει ένα τέλος από την ιδιωτική τηλεόραση για τον ελληνικό κινηματογράφο. 
Προχθές, κύριε Υπουργέ, έκπληκτος πληροφορήθηκα ότι ο Οργανισμός Ελληνικού Κινηματογράφου, ποτέ δεν διεκδίκησε από τα ιδιωτικά κανάλια την υποχρέωσή τους να συνεισφέρουν όπως είχε νομοθετηθεί, στον ελληνικό κινηματογράφο. Ξέρετε πόσα λεφτά ήταν αυτά, κύριε Υπουργέ; Πόση προσπάθεια θα μπορούσε να έχει γίνει για να αναδειχθεί ο ελληνικός κινηματογράφος και μέσα από την ανάδειξη και τη στήριξη τόσων δημιουργικών ανθρώπων να προβληθεί η χώρα και να έχει, αν θέλετε και κέρδη;
Ήδη η Κυβέρνηση θα προχωρήσει για άλλο ένα χρόνο. Και είναι μια διάταξη με την οποία διαφώνησα όταν την έφερε ο κ. Παπακωνσταντίνου και τότε απειλήθηκε για πρώτη φορά η διαγραφή μου από το ΠΑΣΟΚ για το αγγελιόσημο. Γιατί, κύριε Υπουργέ, δεν παρεμβαίνετε να υποχρεώσετε τους κυρίους καναλάρχες που θα απαλλαγούν από αυτό το τέλος για άλλον ένα χρόνο να παράξουν ελληνικό πολιτισμό; Είναι μια πρόταση που νομίζω ότι έχει ένα ιδιαίτερο ενδιαφέρον
Θέλω να πω και κάτι ακόμα. Ακούω κάτι παράπονα, κύριε Υπουργέ, για τα πωλητήρια εκμαγείων, αντιγράφων στα μουσεία
Έχει υποβαθμιστεί αυτή η υπόθεση, μία υπόθεση που μπορεί να φέρει πάρα πολλά χρήματα στα μουσεία, αν οργανωθεί σωστά, ώστε αυτά τα εκμαγεία να γίνουν πρεσβευτές του ελληνικού πολιτισμού σ’ όλους τους τουρίστες που επισκέπτονται τα μουσεία. Στο μουσείο της Ακρόπολης ο κ. Παντερμαλής έχει κάνει σ’ αυτόν τον τομέα μία πολύ οργανωμένη δουλειά. Θα πρέπει να στηρίξουμε αυτόν τον τομέα γιατί είναι ένας τομέας που, πραγματικά, μπορεί να βοηθήσει.
	Κύριε Υπουργέ, θα είναι χρήσιμο να γίνει μία συζήτηση στην Επιτροπή Μορφωτικών Υποθέσεων για τα ζητήματα του πολιτισμού.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"43979"," Το έχω προτείνει.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43980"," Νομίζω ότι έχετε τη δυνατότητα και τη «χημεία» να αρχίσετε μία κουβέντα πάνω σ’ αυτά τα ζητήματα. Κέρδος θα έχετε, κέρδος θα έχουν όλοι, γιατί νομίζω ότι όλες οι πτέρυγες της Βουλής έχουμε την ίδια αγωνία και ανησυχία γι’ αυτά τα ζητήματα, γιατί, πραγματικά, είναι ένας «παροπλισμένος οπλισμός» η παρακαταθήκη που μάς έχουν αφήσει οι πρόγονοί μας.
	Κύριε Υπουργέ, υπάρχει ένα ζήτημα με την περίπτωση των τυφλών. Σας είχα πει κάποτε ότι το 1922, για να φανεί πόσο πολιτισμό είχε η Ιωνία, η βιβλιοθήκη της Ευαγγελικής Σχολής διέθετε τμήμα βιβλίων Braille. Στην Ελλάδα αυτήν τη στιγμή, μετά από τόσα χρόνια, υπάρχουν δύο Ταινιοθήκες ομιλούντων βιβλίων στο Φάρο Τυφλών και στον Πανελλήνιο Σύνδεσμο Τυφλών. Δυστυχώς, μέχρι σήμερα, παρά τις προσπάθειες που έγιναν από τις πλευρές αυτών των φορέων, δεν υπήρξε προσπάθεια από το Υπουργείο Πολιτισμού ώστε να έλθει μία διάταξη για μία έστω κατ’ αρχάς συμβολική στήριξη αυτών των Ταινιοθηκών ομιλούντων βιβλίων που είναι οι Ταινιοθήκες που συμβάλλουν στην αναβάθμιση της πνευματικής στάθμης των τυφλών της χώρας. Υπάρχουν τόσες βιβλιοθήκες που τις στηρίζει το Υπουργείο Πολιτισμού και το κράτος. Δεν θα πρέπει και αυτές οι δύο βιβλιοθήκες να στηριχθούν; 
Νομίζω ότι θα ήταν μία καινοτομία το να πάρετε πάνω σας αυτήν την πρωτοβουλία και να περάσουμε μία τέτοια διάταξη, γιατί είναι δικαίωμα και των τυφλών της Ελλάδας η έγκαιρη και έγκυρη πληροφόρηση σε εγκυκλοπαιδικό βιβλίο. Σήμερα η χρήση της νέας τεχνολογίας δίνει τη δυνατότητα πλέον στον τυφλό να μετατρέψει την αναπηρία σε απλή δυσκολία, αρκεί να τού δώσουμε τη δυνατότητα.
Θα σας πω κάτι εν όψει της Προεδρίας της Ευρωπαϊκής Ένωσης. Νομίζω, κύριε Υπουργέ, ότι είναι μία μεγάλη ευκαιρία για να θέσετε πολλά ζητήματα σε ευρωπαϊκό επίπεδο με τη συνεργασία των οργανώσεων των τυφλών. Στο πλαίσιο και του Παγκόσμιου Οργανισμού Εμπορίου υπάρχει η δυνατότητα να σπάσουν ορισμένα patentum ώστε σε μία χώρα που έχει ανθρωπιστική κρίση, όπως είναι σήμερα η Ελλάδα, οι τυφλοί να έχουν πρόσβαση σε τέτοιου είδους αγαθά. Νομίζω ότι θα ήταν μία πολύ χρήσιμη πρωτοβουλία. Θα σας την υποβάλουμε και νομίζω ότι όλοι από κοινού, στηρίζοντάς τη, μπορούμε να δώσουμε τη δυνατότητα στους Έλληνες τυφλούς για μία τέτοια άμεση πρόσβαση σε τέτοιου είδους πνευματικά αγαθά.
Κλείνοντας, κύριε Πρόεδρε, θα έλεγα ότι ήταν πολύ χρήσιμη η συζήτηση που έγινε. Έγινε σ’ ένα πολύ δημιουργικό κλίμα. Πιστεύω ότι όλα εξαρτώνται πάντα από την εκάστοτε κυβέρνηση και τον εκάστοτε Υπουργό, όταν θέλει να ακούει τον προβληματισμό που καταθέτουν τα κόμματα, έξω από τις διαφορές που έχουμε. Αυτή είναι και η ομορφιά της δημοκρατίας. Αν ήμασταν όμοιοι, θα ήμασταν μία φασίζουσα κοινωνία. Αυτή είναι η ομορφιά της δημοκρατίας σ’ έναν τόπο που γέννησε τη δημοκρατία, να την κρατήσουμε σ’ ένα επίπεδο και μ’ ένα καλύτερο ύφος όλοι μαζί να μπορέσουμε αυτόν τον τομέα να τον αναδείξουμε προς όφελος όχι μόνο του ελληνικού λαού αλλά και του παγκόσμιου πολιτισμού.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"43981"," Το λόγο έχει ο κ. Παναγιωτόπουλος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43982"," Επειδή ακούστηκαν πολύ χρήσιμα και πολύ σοβαρά πράγματα από τον Κοινοβουλευτικό Εκπρόσωπο του ΣΥΡΙΖΑ, εγώ θέλω να τον ευχαριστήσω όχι για λόγους αβρότητας αλλά για λόγους ουσίας και να τον καλέσω ειδικότερα για τα θέματα των τυφλών να έχουμε στενή συνεργασία. Αυτό που είπε για το θέμα της Ταινιοθήκης είναι πάρα πολύ σημαντικό. Παρ’ όλο που δεν έχουμε τα οικονομικά μέσα, νομίζω ότι μπορούμε να το «παλέψουμε» και να βρούμε λύση.
	Σ’ ό,τι αφορά το θέμα των πωλητηρίων, θέλω να σας ενημερώσω –και θα το κάνουμε σύντομα στην Επιτροπή Μορφωτικών Υποθέσεων- ότι αλλάξαμε την ηγεσία του ΤΑΠΑ. Το ΤΑΠΑ, το Ταμείο Αρχαιολογικών Πόρων και Απαλλοτριώσεων, είναι η «αιχμή του δόρατος» του Υπουργείου Πολιτισμού. Το ΤΑΠΑ το «κληρονομήσαμε» σε μία κατάσταση διάλυσης. Αρκεί να σας πω ότι το ΤΑΠΑ δεν διαθέτει πλήρη παρουσία στο διαδίκτυο. Το κάθε μουσείο της χώρας δεν έχει το δικό του site στο διαδίκτυο. Στα μουσεία της χώρας –ας μη γελάσουν ορισμένοι γιατί είναι πολύ σοβαρό αυτό που λέω- δεν υπάρχει wifi, γιατί αν είχαν wifi τα μουσεία της χώρας, θα μπορούσες, μπαίνοντας μέσα, μ’ ένα tablet ή με τα κινητά προηγμένης τεχνολογίας να ξεναγείς τον εαυτό σου σ’ αυτά που βλέπεις και στο ιστορικό background που έχει το καθένα από τα εκθέματα. 
	Σ’ ό,τι αφορά το θέμα των πωλητηρίων και των εκμαγείων, είμαστε πάρα πολύ πίσω. Τα ανασυγκροτούμε, τα ανανεώνουμε και θα φέρουμε στη Βουλή συγκεκριμένες προτάσεις. Μιλάμε για σύγχρονο πολιτιστικό marketing, μιλάμε για καθιέρωση του e-ticketing, να μπορεί κάποιος να βγάζει εισιτήρια για κάποιο μουσείο από το διαδίκτυο, κάτι που δεν υπάρχει σήμερα. Μιλάμε για τέτοιου είδους δυνατότητες χρησιμοποίησης των σύγχρονων τεχνολογικών μέσων, για να μπορέσουμε να ανοίξουμε τα μουσεία και τους αρχαιολογικούς χώρους σε μία χώρα όπως η Ελλάδα που –κακά τα ψέματα- είναι ένα απέραντο αρχαιολογικό πάρκο. Αυτό είναι η Ελλάδα, ένα απέραντο πολιτιστικό πάρκο, διότι συμπεριλαμβάνει και την κλασική αρχαιότητα και την προϊστορική αρχαιότητα, αλλά και τους νεότερους χρόνους, τους βυζαντινούς χρόνους, τους χρόνους μετά την επανάσταση, τα σύγχρονα μνημεία του πολιτισμού και τον σύγχρονο πολιτισμό. 
	Σ’ ό,τι αφορά την Ελληνική Προεδρία, θα μιλήσουμε και γι’ αυτό το θέμα και θα σας παρουσιάσουμε κάτι ακόμα. Πέρα από το επίσημο πρόγραμμα που έχει εκπονηθεί από τα Υπουργεία Εξωτερικών, Πολιτισμού κ.λπ., είμαστε αποφασισμένοι να κάνουμε και ορισμένες παράλληλες εκδηλώσεις χαμηλού κόστους. Για παράδειγμα, προσκάλεσα χθες το διάσημο ισραηλινό συγγραφέα Άμος Οζ να έλθει να μιλήσει στην Αθήνα κατά τη διάρκεια αυτών των παράλληλων εκδηλώσεων που οργανώνουμε με αφορμή την Ελληνική Προεδρία και απεδέχθη την πρόσκληση. Πριν από λίγο παρουσιάστηκε στον «ΙΑΝΟ»το εικοστό δεύτερο βιβλίο του που μεταφράστηκε στην Ελλάδα. Τον κάλεσα να μας μιλήσει όχι μόνο για τη λογοτεχνία αλλά και για τη σχέση λογοτεχνίας και πραγματικότητας στις χώρες της Μεσογείου, της «γειτονιάς» μας, όπου σ’ αυτή τη δύσκολη περίσταση που περνάμε, αρκετές χώρες της φλέγονται. 
	Θέλω να ευχαριστήσω όλους γιατί η συζήτηση είναι ουσιαστική και να σας πω για μία ακόμα φορά ότι και εγώ και ο κ. Ανδριανός είμαστε ανοιχτοί να συνδιαμορφώσουμε πολιτικές και στο θέμα των τυφλών, κύριε Κουρουμπλή.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43983"," Ο Κοινοβουλευτικός Εκπρόσωπος του ΠΑΣΟΚ κ. Τριαντάφυλλος έχει το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43984"," Ευχαριστώ πολύ, κύριε Πρόεδρε. Θα προσπαθήσω να είμαι σύντομος.
	Κύριε Υπουργέ, κυρίες και κύριοι Βουλευτές, νομίζω ότι σήμερα θα είναι πολλοί οι συνάδελφοί σας στην Κυβέρνηση που θα ζηλέψουν τη θέση σας και αυτό, γιατί, εάν κάποιος παρακολουθούσε από το πρωί τη Βουλή των Ελλήνων, θα έβλεπε τις διαφορετικές διακυμάνσεις και σίγουρα μία κατάληξη αργά το βράδυ η οποία είναι ελπιδοφόρα και σίγουρα είναι πάρα πολύ θετική. 
Εάν επιτυγχάνουμε κάτι με το συγκεκριμένο νομοσχέδιο, αυτό δεν είναι τίποτε άλλο παρά να προσπαθήσουμε να απλοποιήσουμε ή να επικαιροποιήσουμε τις αδειοδοτήσεις των χώρων παραστάσεων αλλά και των ίδιων των παραστάσεων, να δώσουμε τη δυνατότητα να υπάρξει ένα νέο πλαίσιο μετά από πολλά χρόνια, πολλές δεκαετίες, σε ένα αντικείμενο το οποίο είναι πραγματικά κομβικό, όπως είναι ο πολιτισμός και το θέατρο. 
Ακούστηκαν απ’ αυτό το Βήμα φωνές οι οποίες ήταν πολύ πιο ειδικές από μένα, φωνές και απόψεις που ακούστηκαν μέσα από την επαγγελματική τους σταδιοδρομία, μέσα από το θέατρο και τον πολιτισμό, που βίωσαν τις καταστάσεις αυτές, που βίωσαν τον αναχρονισμό του νομοθετικού πλαισίου και τις δυσκολίες που επέφερε το συγκεκριμένο νομοθετικό πλαίσιο στην καθημερινότητα των ανθρώπων του θεάτρου και του πολιτισμού.
Θα έλεγα ότι έχω τρεις παρατηρήσεις.
Πρώτη παρατήρηση. Θεωρώ ότι πραγματικά πρέπει να δοθεί ιδιαίτερη έμφαση και να επιδείξουμε ιδιαίτερη ευαισθησία αλλά ταυτόχρονα να κατοχυρώσουμε και ιδιαίτερη ευελιξία στους μικρούς χώρους του θεάτρου, στους μικρούς ή εναλλακτικούς χώρους των παραστάσεων, εκεί που, πραγματικά, χτυπάει η καρδιά σήμερα όχι μόνο των νέων καλλιτεχνών αλλά και του ίδιου του πολιτισμού μας, ενός πολιτισμού που βαδίζει μέσα από την περίοδο της κρίσης σε εναλλακτικές μορφές θεάτρου, σε εναλλακτικές μορφές πολιτισμού και κυρίως να αγκαλιάσουμε εμείς ως ελληνική πολιτεία εκείνες τις μη κερδοσκοπικές μορφές θεάτρου και παραστάσεων, ενός θεάματος δηλαδή το οποίο συνδυάζει τον πολιτισμό με την κοινωνική προσφορά. 
Το δεύτερο πολύ σημαντικό που περιγράφεται στο άρθρο 7 και το οποίο αναφέρθηκε από πολλούς προηγούμενους αγορητές είναι το εξής. Είναι ανάγκη σήμερα να κάνουμε μία συστηματική δουλειά στην κατεύθυνση της κατοχύρωσης ενός ολοκληρωμένου θεσμικού πλαισίου για τον πολιτισμό μας. Αυτό σημαίνει ότι πρέπει να επικαιροποιήσουμε διατάξεις, οι οποίες είναι αναχρονιστικές, να απλοποιήσουμε διατάξεις οι οποίες είναι πολύπλοκες και να κωδικοποιήσουμε, να μαζέψουμε δηλαδή τις διατάξεις από όπου είναι «ριγμένες» και να μπορέσουμε να φτιάξουμε ένα ενιαίο κωδικοποιημένο κείμενο.
 Αυτό είναι πάρα πολύ σημαντικό, ειδικά για ένα χώρο όπως είναι ο πολιτισμός, καθώς στην ιστορική διαδρομή η χώρα μπορεί να νομοθέτησε πράγματα που πολλές φορές έρχονται σε σύγκρουση μεταξύ τους. 
Είναι πολύ σημαντικό, όμως, το κεκτημένο αυτής της συζήτησης. Αυτό, κύριε Υπουργέ, είναι ότι υπάρχει μία καθολική αποδοχή, μία καθολική συναίνεση ότι αυτές οι διατάξεις, αυτές οι πολιτικές πρέπει να περάσουν. Και πρέπει να περάσουν μέσα από μία εποχή που είναι δύσκολη για τον καθέναν, και είναι ακόμα πιο δύσκολη για τους ανθρώπους του πολιτισμού. 
Να κλείσω το ζήτημα των τροπολογιών λέγοντας το εξής. Οι περισσότερες –όπως τις διέτρεξα τουλάχιστον εγώ- είναι τροπολογίες οι οποίες έχουν να κάνουν με τεχνικά ζητήματα αφ’ ενός ή ζητήματα που έχουν άμεση ανάγκη ρύθμισης αφ’ ετέρου που σημαίνει ότι δεν είναι δυνατόν να περιμένει, παραδείγματος χάριν, το Υπουργείο Δημόσιας Τάξης να ρυθμίσει την ανανέωση αδειών security όταν θα έρθει το νομοσχέδιο του Υπουργείου Δημόσιας Τάξης μετά από δύο, τρεις ή τέσσερις μήνες και εν τω μεταξύ κάποιοι άνθρωποι οι οποίοι δουλεύουν -με χαμηλούς μισθούς, αλλά δουλεύουν- να χάσουν τη δουλειά τους ή να υποχρεωθούν σε έξοδα τα οποία σήμερα καμμία ελληνική οικογένεια δεν αντέχει.
Επομένως, είναι ζητήματα τα οποία δεν φέρνουν κάτι το οποίο είναι τραγικά καινούργιο, δεν φέρνουν κάτι το οποίο δημιουργεί μία νέα έννομη σχέση αλλά ρυθμίζουν ζητήματα κυρίως τεχνικής ή άμεσης ανάγκης. 
Και με αυτό, να μπω στο τελευταίο σημείο της παρέμβασής μου, κύριε Υπουργέ. Αναφέρομαι σε κάτι για το οποίο κάνατε μία πολύ συγκεκριμένη μνεία. Αφορά τα πνευματικά δικαιώματα και την πνευματική ιδιοκτησία στη χώρα. 
Όπως γνωρίζουν όλοι οι Βουλευτές, το θεσμικό πλαίσιο της πνευματικής ιδιοκτησίας στην Ελλάδα, διέπεται από έναν νόμο του 1993, δηλαδή ένα νόμο που έχει κλείσει είκοσι χρόνια. Όπως, επίσης, γνωρίζετε εσείς, υπάρχει ήδη υπογεγραμμένη μία ερώτηση από είκοσι επτά Βουλευτές της Νέας Δημοκρατίας, του ΠΑΣΟΚ και της ΔΗΜΑΡ, υπάρχει σε εξέλιξη πρωτοβουλία από την Κεντρική Ένωση Δήμων της Ελλάδος, υπάρχει σε εξέλιξη πρωτοβουλία από τα επιμελητήρια της Ελλάδος, από τη ΓΣΕΒΕΕ, από τους πνευματικούς δημιουργούς. Υπάρχουν δηλαδή διάφορες πρωτοβουλίες οι οποίες στοχεύουν σε αυτό που περιγράψατε προηγουμένως, δηλαδή να εκσυγχρονίσουμε επιτέλους ένα θεσμικό, ένα νομοθετικό πλαίσιο, το οποίο όχι μόνο δημιουργεί στρεβλώσεις αλλά δημιουργεί πλέον και σοβαρά προβλήματα βιωσιμότητας σε μικρομεσαίες επιχειρήσεις είτε αυτές είναι καταστήματα υγειονομικού ενδιαφέροντος είτε μικρά καφενεία σε μικρά απομακρυσμένα χωριά της χώρας που καλούνται να πληρώσουν 400 και 500 ευρώ το μήνα και προφανώς αυτοί οι άνθρωποι είναι υποχρεωμένοι να κλείσουν το μαγαζί τους. 
Εδώ υπάρχουν δύο στοιχεία που εμείς τα έχουμε αναδείξει συγκεκριμένα και με την ερώτησή μας. Το πρώτο, είναι ο εξορθολογισμός της ποινικής προστασίας. Δηλαδή σύμφωνα με το σημερινό νομικό μας σύστημα, όπως γνωρίζετε, κύριε Υπουργέ, εάν κανείς δεν πληρώσει ΑΕΠΙ τιμωρείται με τουλάχιστον ένα χρόνο φυλάκιση, ενώ εάν στο ίδιο μαγαζί δεν έχει άδεια λειτουργίας μπορεί να τιμωρηθεί με δέκα ημέρες κράτησης.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"43985"," Και αυτόφωρο.","ΠΑΝΟΣ ΠΑΝΑΓΙΩΤΟΠΟΥΛΟΣ",387
"43986"," Πολύ σωστά. Και αυτόφωρο.
 Είναι προφανής η αντιφατικότητα του νομικού οπλοστασίου και είναι επίσης προφανές ότι αυτό πρέπει να αλλάξει.
Επομένως, εδώ πρέπει να υπάρξει εξορθολογισμός και εκσυγχρονισμός του δικαίου μας, ούτως ώστε να ανταποκρίνεται στις συγκεκριμένες ανάγκες. Επίσης, πρέπει να υπάρχει και διαβάθμιση. Δεν είναι δυνατόν ο ιδιοκτήτης του καφενείου να τιμωρείται με το ίδιο πλαίσιο ποινής, όπως και κάποιος που αντιγράφει DVD ή οτιδήποτε άλλο και παραβιάζει συστηματικά και κατά τρόπο βάναυσο τα πνευματικά δικαιώματα.
Δεύτερο σημείο, είναι η διαμόρφωση των αμοιβολογίων. Όπως γνωρίζετε, κύριε Υπουργέ, γι΄ αυτό εξάλλου παίρνετε και τη συγκεκριμένη πρωτοβουλία, τα αμοιβολόγια που ισχύουν σήμερα είναι τα αμοιβολόγια του 2007. Το 2007 η χώρα όχι μόνο δεν ήταν στην κρίση αλλά ήταν στην κορύφωση της «ευημερίας» της –μέσα σε πολλά εισαγωγικά. Ωστόσο, η συγκεκριμένη εταιρεία που διαχειρίζεται τα πνευματικά δικαιώματα σε απάντησή της στον προηγούμενο Υπουργό Πολιτισμού λέει ότι «δεν μπορώ να μειώσω τα αμοιβολόγια και να τα προσαρμόσω στις συνθήκες κρίσης, διότι η πελατεία έχει μειωθεί και επομένως πρέπει να κρατήσω τις τιμές ψηλά σε λιγότερους ανθρώπους που πληρώνουν, σε λιγότερες επιχειρήσεις». Αυτό είναι καταφανώς καταχρηστικό, αν μη τι άλλο. 
Προφανώς εδώ πρέπει να υπάρξει ένα νέο πλαίσιο και διαπραγμάτευσης και διαμόρφωσης των αμοιβολογίων και προφανώς παρέμβαση στο τέλος και από το ίδιο το κράτος και από τον Οργανισμό Πνευματικής Ιδιοκτησίας.
Υπάρχει, λοιπόν, μία συγκεκριμένη πρωτοβουλία. Εγώ θεωρώ, κύριε Υπουργέ, ότι πρέπει να κάνετε και τη συζήτηση στη Βουλή ταυτόχρονα με την επιτροπή που συστήνεται αύριο και να μπορέσουμε να διατυπώσουμε τις προτάσεις μας και εμείς οι Βουλευτές που έχουμε ασχοληθεί με το θέμα, ούτως ώστε και η επιτροπή που τεχνοκρατικά θα αναλάβει το ζήτημα να διατυπώσει για πρώτη φορά ένα σοβαρό και σύγχρονο πλαίσιο προστασίας της πνευματικής ιδιοκτησίας.
Κλείνω, κυρίες και κύριοι Βουλευτές, λέγοντας το εξής: Δεν αρκεί μόνο να μιλούμε ή ακόμα και να νομοθετούμε για τον πολιτισμό. Αυτό που χρειάζεται περισσότερο σήμερα η χώρα, είναι να αλλάξουμε τον πολιτικό πολιτισμό της ίδιας της Βουλής, της ίδιας της πατρίδας μας.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"43987"," Ευχαριστούμε και εμείς.
Το λόγο έχει ο κ. Μαριάς. Ορίστε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, νομίζω ότι το κλίμα της συζήτησης με αφορμή το νομοσχέδιο για τις άδειες εγκατάστασης και λειτουργίας χώρου παραστάσεων είναι ένα κλίμα θετικό και μας δίνει τη δυνατότητα, πραγματικά, να τοποθετήσουμε τα πράγματα έτσι όπως είναι, να ξετυλίξουμε τις σκέψεις μας. 
Φυσικά έχει σχέση και με τον τρόπο με τον οποίο λειτουργεί και η ίδια η Κυβέρνηση. Και κυρίως η Κυβέρνηση είναι αυτή που δίνει τον τόνο. Όταν, λοιπόν, από την πλευρά της Κυβέρνησης –και συγκεκριμένα από την πλευρά του Υπουργού Πολιτισμού- υπάρχει μία διάθεση για συζήτηση και πραγματική αντιμετώπιση των προβλημάτων, νομίζω ότι οι περισσότεροι ή όλοι στην Αίθουσα αυτή ανταποκρίνονται. 
Επομένως, να θεωρήσουμε σημαντικό το γεγονός ότι μέσα από αυτό το νομοσχέδιο καταλήγουμε, απ’ ό,τι φαίνεται, σε μία ευρύτατη συναίνεση διότι, όπως ειπώθηκε, πραγματικά έχει γίνει μία δουλειά υποδομής, στόχος ήταν πραγματικά να αντιμετωπιστούν τα προβλήματα, να λυθούν ζητήματα, να γίνει συνεργασία του Υπουργείου με το δήμο και τους φορείς. Επομένως, έρχεται μάλλον ως ώριμη κατάληξη η συζήτηση και οι αποφάσεις τις οποίες θα πάρουμε και αυτό θα πρέπει να το επισημάνουμε. 
Είναι σίγουρο ότι η πολιτιστική διπλωματία στον τόπο μας, θα πρέπει πραγματικά να παίξει σημαντικό ρόλο για τη χώρα, ιδίως, κύριε Υπουργέ, όπως είπατε εν’ όψει και της ανάληψης της Προεδρίας της Ευρωπαϊκής Ένωσης. Έχουμε ένα τεράστιο πολιτιστικό κεφάλαιο. Εκεί υπερισχύουμε. Εάν αυτό δεν το αξιοποιήσουμε –ιδίως στη φάση της Προεδρίας, που θα ξεκινήσει από την 1η του επομένου έτους- θα είναι μία μεγάλη απώλεια.
Αυτό θα μπορεί να συνδυαστεί και να τονώσει και τον πολιτιστικό τουρισμό, διότι έχουμε δεκάδες μνημεία. Τέθηκαν σημαντικά θέματα για τα μουσεία. Ορθώς μιλήσατε για τις αδυναμίες που υπάρχουν, οι οποίες πρέπει σε σύντομο χρονικό διάστημα να αντιμετωπιστούν, αξιοποιώντας το ΕΣΠΑ, συνεργαζόμενοι με τις περιφέρειες, διότι όχι μόνο στην Αθήνα αλλά και στην ελληνική περιφέρεια, όπως για παράδειγμα στην Κρήτη, υπάρχουν πάρα πολλά μουσεία και αρχαιολογικοί θησαυροί. Αυτό είναι κάτι που πρέπει να αξιοποιήσουμε. 
Ταυτόχρονα,ο πολιτισμός και το θέατρο βοηθούν στη διαπαιδαγώγηση των Ελλήνων πολιτών, ώστε να βλέπουν τα πράγματα έτσι όπως είναι και όχι έτσι όπως τους τα παρουσιάζουν πως είναι. 
Σαφέστατα πρέπει να λάβουμε πρόνοια για τα άτομα με αναπηρία και την προσβασιμότητα που πρέπει να έχουν σε διάφορους χώρους, όπως είναι και τα θέατρα. Εννοείται ότι όλη αυτή η προσπάθεια αντιμετώπισης των προβλημάτων σε σχέση με τις άδειες λειτουργίας και ειδικότερα για τα θέατρα πρέπει να συνδυάζει –και πιστεύω ότι το κάνει- και την ασφάλεια των θεατών αλλά και των εργαζομένων.
Νομίζω ότι δεν μπαίνουμε απλά σε μια διαδικασία για να λύσουμε ένα πρόβλημα και να χορηγήσουμε άδειες. Είναι μια διαδικασία, που νομίζω ότι ανοίγει νέους δρόμους. Έχουν πει και άλλοι συνάδελφοι ότι δεν υπάρχουν μόνο τα κλασικά μεγάλα θέατρα που γνωρίζουμε αυτήν τη στιγμή και στις διάφορες περιοχές της Αθήνας, αλλά και στην περιφέρεια. 
Γίνονται μεγάλες προσπάθειες ερασιτεχνικών ομάδων, που προσφέρουν και μάλιστα εθελοντικά. Νομίζω ότι αυτές οι ρυθμίσεις που γίνονται ιδίως για τη λειτουργία παραστάσεων με λιγότερο από πενήντα άτομα, σε εναλλακτικούς χώρους, δηλαδή σε μια γειτονιά ή σε ένα καφενείο, είναι προς τη θετική κατεύθυνση. Ως εκ τούτου, όπως ειπώθηκε και από την εισηγήτριά μας κ. Κουντουρά, θα τοποθετηθούμε θετικά σ’ αυτό το νομοσχέδιο. 
Δράττομαι της ευκαιρίας να μιλήσω και εγώ, κύριε Υπουργέ, για τα συγγενικά δικαιώματα. Είναι ένα θέμα που πρέπει να δούμε σοβαρά. Και την προηγούμενη φορά που ήρθατε εδώ κάναμε μια συζήτηση. Αναμένουμε να υπάρχει μια εξισορρόπηση ανάμεσα στην προστασία των δικαιωμάτων του δημιουργού, δηλαδή τα πνευματικά δικαιώματα αλλά και να μην έχουμε αυτήν την επιθετική πολιτική από την πλευρά της ΑΕΠΙ και άλλων παρόμοιων φορέων, ώστε να φτάνουμε στο σημείο, παραδείγματος χάριν στο καφενείο ενός χωριού να μην μπορεί κάποιος να βάλει μουσικήν αφού «πέφτουν» απίθανα πρόστιμα. Άλλωστε ο καθένας ανοίγει ένα μαγαζί για να πάνε εκεί κάποιες παρέες και να διασκεδάσουν αλλά και να βγάλει ένα μεροκάματο. Πρέπει να δούμε αυτό το θέμα σοβαρά.
Την άλλη φορά, σας είχα θέσει ένα θέμα και ανταποκριθήκατε θετικά. Δεν ξέρω αν έχετε κάποια εικόνα σχετικά με το θέμα των πινάκων και των έργων τέχνης που βρέθηκαν στο Μόναχο, που ήταν κλοπές έργων τέχνης από τους ναζί. Είχατε δει το θέμα θετικά. Δεν ξέρω αν έχει προχωρήσει η έρευνα ή τι έχει κάνει το Υπουργείο. Θα ψηφίσουμε βέβαια και στα άρθρα αλλά και επί της αρχής είμαστε θετικοί. 
Έρχομαι τώρα στη τροπολογία του Υπουργείου Παιδείας. Η τροπολογία αυτή είναι ένα ολόκληρο νομοσχέδιο. Έχει πάρα πολλές διατάξεις και καλό θα είναι να δοθεί η ευκαιρία να γίνει η επεξεργασία με την κανονική διαδικασία. Αυτή είναι η πρώτη παρατήρηση.
Δεύτερη παρατήρηση, που την έχω κάνει και άλλη φορά, είναι ότι πρέπει ή έπρεπε να έχουμε στηρίξει τα ΕΠΑΛ και τα ΣΕΚ και κυρίως να έχουμε τις ειδικότητες που πιστεύουμε ότι βοηθούν στην επαγγελματική κατάρτιση και στην ανάπτυξη του τεχνικού λυκείου. Και αυτό, γιατί θέλουμε μια ανάπτυξη της χώρας με βάση και τις τεχνολογίες αλλά και τον πρωτογενή τομέα. 
Η απάντηση που άκουσα και την προηγούμενη φορά, ότι ναι μεν υπάρχουν αυτά τα προβλήματα και τα αντιμετωπίζουμε, επειδή αυτοί οι μαθητές θα πάνε στα ΙΕΚ και μάλιστα τα δημόσια, δεν ολοκληρώνει την αντιμετώπισή τους, διότι τα ΙΕΚ είναι άτυπη κατάρτιση, δεν είναι εκπαίδευση. Εμείς θέλουμε μια λύση στο επίπεδο της εκπαίδευσης. 
Και η ΟΛΤΕ έχει θέσει θέματα, όπως και η ΟΛΜΕ που έχει πάρα πολλούς τεχνικής εκπαίδευσης. Και οι ίδιοι οι γονείς έχουν θέσει το ζήτημα των αδυναμιών που υπάρχουν στην επαγγελματική εκπαίδευση. Να μην τα ξαναπούμε. Είναι, όμως, κάτι πολύ σοβαρό, ιδίως τώρα που υπάρχει και καταληκτική ημερομηνία σε σχέση με τις διαθεσιμότητες. 
Οι εκπαιδευτικοί βρίσκονται σε διαθεσιμότητα, όπου σε συγκεκριμένη ημερομηνία αν δεν βρεθεί λύση στο θέμα τους –έχω κάνει αναφορές για αυτό το θέμα και σας τις έχω στείλει- θα απολυθούν. Είναι, αν θέλετε, άδικο κοινωνικά να γνωρίζει κάποιος ότι σε τρεις μήνες δεν έχει άλλη λύση από το να βρεθεί άνεργος. 
Με την ευκαιρία αυτή ήθελα να σας πω ότι υπέβαλα μια αναφορά και πήρα χθες μια απάντηση, η οποία αφορά τη μη κατάργηση της σίτισης των μαθητών των μουσικών και καλλιτεχνικών σχολείων. Αυτό το ζητάει το Δημοτικό Συμβούλιο Χανίων. 
Μου απαντήσατε ότι υπάρχει ένα πρόβλημα σε σχέση με τις αρμοδιότητες, ότι αυτή η αρμοδιότητα ανήκει πλέον στις περιφέρειες και πως οι δήμοι νομίζουν πως έχουν αυτήν την αρμοδιότητα και διαφωνούν. Στο τέλος, λέτε, πάντοτε στο πλαίσιο των δημοσιονομικών δυνατοτήτων της χώρας, το Υπουργείο Εσωτερικών έχει δρομολογήσει νομοθετική ρύθμιση για τη διευθέτηση του ζητήματος κ.λ.π.. 
Εδώ, λοιπόν, πιστεύω ότι πέραν του Υπουργείου Εσωτερικών, πρέπει να δούμε τι μπορεί να κάνει και το Υπουργείο Παιδείας προς αυτήν την κατεύθυνση. Δεν ξέρω αν και εσείς έχετε δει αυτό το ζήτημα από κοντά. 
Όσον αφορά το ατομικό δελτίο του μαθητή, νομίζω ότι πρέπει να υπάρξει μια στάθμιση. Από τη μια μεριά να μην υφίσταται υπέρμετρο κόστος ως προς τις ιατρικές εξετάσεις και από την άλλη να έχουμε πραγματική εξέταση. Δεν μπορεί οι γονείς να βάζουν τα χρήματα από την τσέπη τους. Πρέπει να βρεθεί μια λύση σ’ αυτό. 
Όσον αφορά τους αναπληρωτές που θα λειτουργήσουν μέσω του ΕΣΠΑ, αυτή η διαδικασία δεν μας βρίσκει σύμφωνους. Εμείς θα θέλαμε τους αναπληρωτές καθηγητές με την κλασική διαδικασία που υπήρχε. 
Υπήρξε μια τροπολογία που ο κύριος Υπουργός στην αρχή την αποδέχθηκε. Βρίσκονται εδώ απ' έξω εργαζόμενοι. που συνάντησαν όλους τους Βουλευτές και έτσι στηρίχθηκε με υπογραφές αυτή η τροπολογία. Αφορά τον έλεγχο της μισθοδοσίας των υπαλλήλων της Γενικής Γραμματείας Αθλητισμού, στους οποίους ζητούνται ως αχρεωστήτως καταβληθέντα συγκεκριμένα ποσά. Όχι μόνο έχουν φορολογηθεί γι’ αυτά αλλά υπάρχει και αδυναμία να γίνει η επιστροφή τους. 
Φοβάμαι ότι το να πάει πιο πίσω αυτό το θέμα για καλύτερη ρύθμιση και βελτίωση μπορεί να σημαίνει ότι θα το στείλουμε στις καλένδες, αν πάει αρκετά πιο πίσω και έτσι δεν θα βρεθεί λύση, γιατί κλείνει η Βουλή. Αν γίνει κάτι, θα γίνει από τις 15 Ιανουαρίου και μετά αλλά τους ζητούν τα χρήματα πίσω. Οι συγκεκριμένοι άνθρωποι είναι εδώ απ' έξω και αγωνιούν. 
Οι Βουλευτές τους είδαν και έτσι υπογράψαμε για να στηρίξουμε αυτήν την προσπάθεια. Νομίζω ότι πρέπει να το δείτε, ώστε να λύσουμε το θέμα ακόμα και σήμερα, αν μπορούμε, όπως και το θέμα της Εθνικής Λυρικής Σκηνής.
Όσον αφορά την τροπολογία του Υπουργείου Αθλητισμού που αφορά την αποτίμηση της αξίας των ποδοσφαιριστών, αυτό που βλέπω είναι ότι γίνεται παράταση για τρία έτη και όχι μόνο για φέτος, ώστε να κλείσουν οι ισολογισμοί. Επίσης αυτή η ιστορία ξεκινάει από το 2004. Τροποποιείται η ρύθμιση το 2005, παρατείνεται το 2008 και μετά για το 2012. Εγώ καταλαβαίνω ότι στο τέλος θα υπάρχει συνεχώς αυτή η κατάσταση. Επομένως δεν μας βρίσκει σύμφωνους και δεν μπορούμε να το ψηφίσουμε. 
Θα υποστηρίξουμε την τροπολογία του Υπουργείου Δικαιοσύνης, διότι θεωρούμε ότι, πραγματικά, υπάρχει ανάγκη πλήρωσης θέσεων και αντιεισαγγελέων, αλλά κυρίως ειρηνοδικών, ιδίως τώρα που τα ειρηνοδικεία έχουν τεράστια επιβάρυνση ύλης, με αφορμή και τις αιτήσεις των υπερχρεωμένων νοικοκυριών. Αυτήν την τροπολογία θα την στηρίξουμε. Από ό,τι είδα, φτάνουν να παίρνουν δικάσιμο το 2020. Είναι μια κατάσταση που οδηγεί σε διαδικασία μη απονομής δικαιοσύνης. Επίσης θα στηρίξουμε και τις άλλες τροπολογίες στις οποίες αναφέρθηκε η κ. Κουντουρά.
Θεωρώ, κλείνοντας, ότι είναι μια προσπάθεια στο γενικό μέρος που μας βρίσκει σύμφωνους, γι’ αυτό θα ψηφίσουμε και επί της αρχής. Θα είμαστε συγκεκριμένοι ως προς το ποια άρθρα θα ψηφίσουμε, όπως επίσης και ποιες τροπολογίες. Θα ψηφίσουμε θετικά και επί του συνόλου.
Ευχαριστώ.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43988"," Το λόγο έχει ζητήσει ο Κοινοβουλευτικός Εκπρόσωπος της Χρυσής Αυγής κ. Γρέγος.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43989"," Ευχαριστώ, κύριε Πρόεδρε.
Για πολύ λίγο εκτός θέματος και ίσως και εκτός κλίματος, θα ήθελα να πω ότι, κατ’ αρχάς, άλλο πολιτισμός και άλλο πολυπολιτισμός. Είναι δύο αντίθετες έννοιες. Επίσης, άλλο η Ακρόπολη και άλλο η καλύβα του μπαρμπα-Θωμά και ένα τζαμί.
Επειδή εμείς δεν έχουμε πρόσβαση στα Μέσα Μαζικής Ενημέρωσης, θα κάνουμε μια μικρή τοποθέτηση σχετικά με όσα προηγήθηκαν σήμερα. Μια που μιλάμε για παραστάσεις, πολύ γραφική ήταν η χθεσινή και η σημερινή στη Βουλή, σχετικά με την παράνομη διακοπή της χρηματοδότησης της Χρυσής Αυγής και της συγκάλυψης από το ΠΑΣΟΚ και τη Νέα Δημοκρατία του σκανδάλου των υποβρυχίων. Ήταν παρόντες και οι Υπουργοί, ήταν παρούσα και η Υφυπουργός κ. Γεννηματά. Δεν τοποθετήθηκε, βέβαια, γιατί μιλούσαμε για υποβρύχια -όχι για το γνωστό γλυκό, βέβαια!- και για πολεμικά πλοία.
Ακούσαμε και τον Αντιπρόεδρο της Κυβέρνησης και τον Πρωθυπουργό. Αθώος! Τελικά, μόνο ο Τσοχατζόπουλος έφταιγε και μόνο αυτός πρέπει να πληρώσει. Μέχρι και ο κ. Παπανδρέου ήρθε σήμερα και ψήφισε κιόλας. Άξιος ο μισθός του! Μόνο που τις παραστάσεις αυτές οι θεατές, ο ελληνικός λαός δηλαδή, δεν τις βλέπει ως κωμωδίες αλλά ως δράματα.","ΑΝΤΩΝΙΟΣ ΓΡΕΓΟΣ",113
"43990"," Θα παρακαλέσω να παραμείνουμε στο θέμα μας. Τα είπαμε αυτά.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43991"," Δεν αργώ, κύριε Πρόεδρε, απλά πρέπει να ακούσει κάποια πράγματα ο ελληνικός λαός, επειδή, όπως σας είπα, δεν έχουμε πρόσβαση.
Μάλιστα, είχαμε και κάποιους τραγικούς ηθοποιούς, προκλητικούς και ανιστόρητους. Μιλάμε για τους εκπροσώπους που δεν ξέρουν πότε έγινε ο «Αττίλας 2». Στη χθεσινή συζήτηση έγινε αυτό. Μιλάμε και για κάποιους εκπροσώπους οι οποίοι αποκαλούν σφαγή τα όσα διαδραματίστηκαν στη Σμύρνη και αναφέρονται σε συνωστισμό και φυσικά, αυτοί οι εκπρόσωποι αποκαλούν νεκρή γλώσσα τα αρχαιοελληνικά. Ο κ. Βορίδης είπε ότι δεν υπάρχουν επαρκή στοιχεία για το σκάνδαλο των υποβρυχίων, τα οποία παραγγέλθηκαν χωρίς τορπίλες -υποβρύχια αναψυχής, προφανώς!- ενώ για τη Χρυσή Αυγή υπάρχουν στοιχεία, για να προφυλακιστούν ο Αρχηγός και οι Βουλευτές της και να κοπεί φυσικά η χρηματοδότηση.
Ήθελα να παρακαλέσω τον ελληνικό λαό να δει την ομιλία του κ. Σαχινίδη και να την κρατήσει στο αρχείο του. Παραδέχθηκε ο κ. Σαχινίδης ότι έγιναν κάποια μικρά λάθη επί διακυβέρνησης του ΠΑΣΟΚ -μικρά, πολύ μικρά- όπως αυτό των Ιμίων.
Ας επανέλθω στο νομοσχέδιο. Μέσα στην πίεση του χρόνου, έχουμε άλλο ένα σχέδιο νόμου το οποίο είναι πολύ σημαντικό, γιατί πέραν της διαδικασίας που θα καθορίζει τη λειτουργία και την άδεια λειτουργίας χώρων παραστάσεων, μιλάει για την ασφάλεια των καλλιτεχνών, των θεατών και των εργαζομένων. Το θέμα έχει βέβαια και κοινωνικές και οικονομικές προεκτάσεις. Είναι δύσκολο, φυσικά, να ψυχαγωγηθεί ο κόσμος. Διασκεδάζει, βέβαια, με τα ευφάνταστα κατηγορητήρια για τη Χρυσή Αυγή, το απόλυτο θέατρο του παραλόγου!
Δύσκολο να καλυφθούν τα έξοδα μιας παράστασης, που θα δώσει δουλειά σε αρκετό κόσμο έμμεσα και άμεσα και δύσκολο, φυσικά, να απολαύσουμε και κάποια αξιόλογα θεάματα. Στο άρθρο 1, σωστά αναφέρεται ότι δεν είναι δυνατή η χορήγηση άδειας παράστασης σε καταστήματα υγειονομικού ενδιαφέροντος τα οποία έχουν αδειοδοτηθεί ως κέντρα διασκέδασης. Επίσης, οι διατάξεις του νέου νομοθετικού πλαισίου, δεν εφαρμόζονται σε παραστάσεις που διενεργούνται σε υπαίθριους ή περιφραγμένους χώρους, όπως οι πλατείες, οι δρόμοι, τα χωράφια, ο αιγιαλός κ.λπ.. Διότι θα δούμε και το αισχρό φαινόμενο του πολυπολιτισμού να διαδραματίζεται σε κλειστούς χώρους και θα αποκλείονται ύποπτες και παράνομες εκδηλώσεις στα ονομαζόμενα στέκια αυτοδιαχείρισης.
Στο άρθρο 2, καθορίζονται οι πολεοδομικές διατάξεις, πράγμα αναγκαίο, όπως η εξασφάλιση της μη παρενόχλησης των κατοίκων μιας περιοχής.
Στο άρθρο 3, καθορίζεται ότι η άδεια εκδίδεται χωριστά για κάθε πολυχώρο. Αποκλείονται έτσι πολύ φυσικά οι ταράτσες και τα υπόγεια.
Στο άρθρο 4, ορθώς ζητείται η χορήγηση άδειας σε επικίνδυνους χώρους με βεβαίωση στατικής επάρκειας, φωτογραφίες, οικοδομικές άδειες και κυρίως, με τον έλεγχο από το Πυροσβεστικό Σώμα. Καλό θα ήταν να γίνεται στο προσωπικό μια στοιχειώδης εκπαίδευση κατά περίπτωση, δηλαδή, να πηγαίνει κάποιος αξιωματικός του Πυροσβεστικού Σώματος και να εκπαιδεύει το προσωπικό. Έχουμε δει -ευτυχώς όχι στην Ελλάδα, αλλά στο εξωτερικό- και περιστατικά θανάτων μέσα σε τέτοιους χώρους.
Ομοίως ως προς το άρθρο 5, το να γνωρίζει κάποιος και τη χρήση ενός πυροσβεστήρα, είναι και μια ατομική υποχρέωση.
Στο άρθρο 6, που αφορά κυρώσεις, το πρόστιμο των 300 ευρώ σε περίπτωση υποτροπής πρέπει να γίνεται, όπως λέμε και εμείς, με αναλογικό τρόπο.
Στο άρθρο 7, σχετικά με τις τελικές μεταβατικές διατάξεις, θέλουμε να τονίσουμε ότι είναι πολύ βασικό η επιτροπή να αποτελείται από μέλη που να είναι πραγματικοί γνώστες, όπως είναι οι αξιωματικοί της Πυροσβεστικής, οι καλλιτέχνες, οι δήμοι και οι πολεοδομίες. Επίσης, είμαστε υπέρ της αύξησης των χρονικών ορίων. Βασικό είναι να δοθεί μέριμνα για τη χορήγηση των εργατικών εισιτηρίων σε πολύτεκνες οικογένειες και στους ανέργους. Μιλούμε πάντα για Έλληνες. Οι λαθρομετανάστες ψυχαγωγούνται με κάποια αυτομαστιγώματα και διάφορα τέτοια.
Επιτακτική είναι η ανάγκη της διασφάλισης της άμεσης και ασφαλούς πρόσβασης σε άτομα με κινητικά προβλήματα. Επειδή δεν έχουν γίνει πάρα πολλά σχετικά με το θέμα των ατόμων αυτών, καλό θα είναι να προχωρήσετε σε κάτι τέτοιο.
Το παρόν σχέδιο νόμου, δεν είναι αυτό φυσικά που θα ρίξει την Κυβέρνηση. Αυτό επιθυμεί, φυσικά, ο ελληνικός λαός. Πιστεύουμε ότι πολύ σύντομα θα γίνει και αυτό.
Ψηφίζουμε «ΠΑΡΩΝ» στο σχέδιο νόμου μόνο για τα παραπάνω άρθρα. Οι τροπολογίες είναι άσχετες.
Ευχαριστώ.","ΑΝΤΩΝΙΟΣ ΓΡΕΓΟΣ",113
"43992"," Ευχαριστούμε.
Κυρία Ρεπούση, παρακαλώ, έχετε το λόγο.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43993"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, θέλω και εγώ να εκφράσω τη χαρά μου που συζητάμε σήμερα και ψηφίζουμε ένα νομοσχέδιο, που έχει τη συναίνεση όλων των κομμάτων της Βουλής. Αυτό είναι ένα υπόδειγμα μιας κοινοβουλευτικής διαδικασίας, που θα έπρεπε να ακολουθούμε και σε άλλες περιπτώσεις.
Δεν μου κάνει καμμία έκπληξη που η Χρυσή Αυγή δεν το ψηφίζει. Δεν έχουν καμμία σχέση με τον πολιτισμό και δεν είναι τυχαίο ότι ο εκπρόσωπός τους εδώ, για άλλα πράγματα μας μίλησε εκτός από τον πολιτισμό.
Ήθελα να πω ότι είμαι και εγώ πεισμένη ότι αυτό το σχέδιο νόμου κινείται στη σωστή κατεύθυνση και βέβαια, να υπογραμμίσω ότι το θέατρο, ως μία μορφή τέχνης, δεν είναι ξεκομμένο από τις άλλες τέχνες και τα γράμματα. Δεν είναι τυχαίο ότι στην αρχαιότητα το θέατρο αναπτύσσεται μέσα σε μία κοινωνία, την αρχαία Αθήνα, που υποστηρίζει και ευνοεί συνολικά τις τέχνες και τα γράμματα, ενώ σε μια άλλη κοινωνία, όπως είναι η Σπάρτη, έχουμε μια συνολική υποχώρηση στα γράμματα και τις τέχνες, που έχει να κάνει με το κοινωνικό μοντέλο και την απόσταση των εκεί πολιτών από τις τέχνες και τα γράμματα.
Αναφέρθηκε ο εισηγητής της Αξιωματικής Αντιπολίτευσης, στη σημασία του θεάτρου και υπογράμμισε ότι σε πολλά σύγχρονα πανεπιστήμια του σύγχρονου κόσμου διδάσκεται το θέατρο.
Θα συμφωνήσω μαζί του και θέλω εδώ να συμπληρώσω ότι σε πολλά δικά μας πανεπιστήμια διδάσκεται το θέατρο και διδάσκεται όχι μόνο στα τμήματα θεατρικών σπουδών αλλά διδάσκεται και σε άλλα τμήματα, όπως είναι οι φιλοσοφικές σχολές και τα παιδαγωγικά τμήματα ως ένα κομμάτι της εκπαίδευσης για τους μελλοντικούς εκπαιδευτικούς.
Θα μπορούσε, φυσικά, να υποστηριχθεί ακόμα περισσότερο στην ανώτατη εκπαίδευση η θεατρική παιδεία.
Εκεί που υστερούμε, κύριοι Υπουργοί -και είναι ένα σημείο που θα μπορούσαμε να δούμε τη συνεργασία και του Πολιτισμού με το Παιδείας- είναι τι γίνεται στη μέση εκπαίδευση. Εκεί, πραγματικά, δεν έχουμε θεατρική παιδεία ή δεν έχουμε όση χρειαζόμαστε. Το να είναι αναπτυγμένο το θέατρο σε μία πολιτεία, έχει να κάνει και με το πώς εκπαιδεύονται τα παιδιά στη θεατρική παιδεία.
Θέλω εδώ να πω ότι σε πάρα πολλά κράτη του σύγχρονου κόσμου, η θεατρική παιδεία αξιοποιείται όχι μόνο ως προς την προσέγγιση του πολίτη με το θέατρο αλλά για να διδάξει και άλλα πράγματα, όπως είναι η αγωγή του πολίτη ή η πολιτειότητα.
Έχουν βρει, λοιπόν, μέσα από πολλές έρευνες ότι πράγματα που δεν μπορούν εύκολα να περάσουν στα παιδιά, περνούν με τρόπο πιο εύκολο μέσα από το θεατρικό παιγνίδι ή τη θεατρική εκπαίδευση.
Σε ό,τι αφορά το σύνολο των άρθρων αυτού του σχεδίου νόμου, αναφέρθηκε ο εισηγητής μας, ο Γιώργος Κυρίτσης, από την πλευρά της Δημοκρατικής Αριστεράς και δεν θα επανέλθω. Θέλω να πω ότι στο γενικό κλίμα που έχουμε σε σχέση με αυτό το σχέδιο νόμου, αυτό το κλίμα το χαλάει η προσθήκη-τροπολογία του Παιδείας.
Δεν είναι η πρώτη φορά, που το ελληνικό Κοινοβούλιο αναγκάζεται να συζητήσει τελευταία στιγμή μία σειρά από ρυθμίσεις που αφορούν την εκπαίδευση και που είναι άσχετες με το θέμα του σχεδίου νόμου, δεν έχουν συζητηθεί στις αρμόδιες επιτροπές. 
Να πω εδώ ότι αυτή η τροπολογία-προσθήκη ήρθε την Παρασκευή. Θα μπορούσε, αν θέλατε να ρυθμίσετε τεχνικά θέματα -εσείς τα θεωρείτε τεχνικά- να φέρετε την προσθήκη-τροπολογία, ακόμα κι αν δεν συνάδει με το περιεχόμενο του σχεδίου νόμου, από την αρχή της κατάθεσης του σχεδίου νόμου, έτσι ώστε όλοι οι συνάδελφοι να μπορούμε να τοποθετηθούμε στην Επιτροπή Μορφωτικών Υποθέσεων. Δεν το κάνατε, το φέρατε την Παρασκευή όταν είχε ολοκληρωθεί η συζήτηση. Αυτό είναι το πρώτο. 
Το δεύτερο που θέλω να πω, είναι ότι αδικείτε με αυτόν τον τρόπο και τις θετικές ρυθμίσεις που έχετε σε αυτήν την προσθήκη-τροπολογία. Εγώ θα συμφωνήσω μαζί σας ότι υπάρχουν και θετικές ρυθμίσεις, όπως για παράδειγμα, αυτό το πιστοποιητικό, στο οποίο αναφέρθηκαν και άλλοι συνάδελφοι, για να γράψει κανείς το παιδί του στο νηπιαγωγείο ή στο δημοτικό. 
Έχουμε και σε άλλα εκπαιδευτικά συστήματα τη ρύθμιση που προωθεί τώρα το Υπουργείο Παιδείας, δηλαδή ο γενικός γιατρός κατ’ αρχήν να δίνει το πιστοποιητικό εγγραφής. Αυτό δεν σημαίνει αναγκαστικά ότι έχουμε μία υποχώρηση. Θα μπορούσε ο γενικός γιατρός να γνωματεύσει και να παραπέμψει στην περίπτωση που χρειάζεται κι άλλη γνωμάτευση. Αυτό γίνεται και σε άλλα κράτη που επενδύουν στο ζήτημα αυτό. 
Εγώ θα δεχτώ ότι υπάρχουν και άλλες θετικές ρυθμίσεις αλλά με αυτόν τον τρόπο που τις φέρνετε, αδικείτε και την ενδεχόμενη καλή πρόθεση που έχετε, πρώτον, διότι τις φέρνετε σε ένα άσχετο σχέδιο νόμου και δεύτερον, διότι δεν αξιοποιείτε τη συζήτηση στην Επιτροπή Μορφωτικών Υποθέσεων, για να συζητηθούν αυτές οι ρυθμίσεις και ενδεχομένως να βελτιωθούν. 
Θέλω, επίσης, να πω, ότι αδικείτε και το σχέδιο νόμου του Υπουργείου Πολιτισμού, γιατί είναι ένα σχέδιο νόμου που συζητήθηκε, πήρε την αποδοχή όλων των πτερύγων της Βουλής και από ανθρώπους που έχουν σχέση με τις τέχνες και τα γράμματα. Άρα, ένα κλίμα που φτιάχνετε μέσα από μία σωστή κοινοβουλευτική διαδικασία, έρχεστε και το αμφισβητείτε με αυτήν την προσθήκη. 
Επίσης, σε σχέση με αυτό που είπατε, κύριε Υπουργέ, για τον κρατισμό- ιδιωτική εκπαίδευση και την παρατήρηση που μπήκε, αυτό δεν είναι άσπρο-μαύρο. Δεν είναι ότι κάποιοι είναι με τον κρατισμό και κάποιοι είναι με την ιδιωτική εκπαίδευση. Όλα τα σύγχρονα εκπαιδευτικά συστήματα στηρίζονται και στα δύο. 
Σε ό,τι αφορά την ιδιωτική εκπαίδευση, αυτό που τουλάχιστον ως Δημοκρατική Αριστερά υποστηρίζουμε, είναι να υπάρχει ο έλεγχος της πολιτείας. Διότι η ελληνική οικογένεια, οι Έλληνες γονείς, εμπιστεύονται τα παιδιά στα ιδιωτικά σχολεία και ιδιωτικά εκπαιδευτήρια θεωρώντας ως δεδομένο, ότι υπάρχει έλεγχος από τη μεριά της πολιτείας και αυστηροί κανόνες. Το δικαίωμα στην εκπαίδευση ,είναι ένα δικαίωμα που εποπτεύεται συνολικά,είτε αφορά τα δημόσια είτε τα ιδιωτικά εκπαιδευτήρια από το κράτος.
Σε αυτές, λοιπόν, τις ρυθμίσεις περνάτε, χωρίς ουσιαστικό διάλογο, διαδικασίες που απελευθερώνουν ακόμη περισσότερο την αγορά της εκπαίδευσης χωρίς τον έλεγχο του κράτους. Αυτή είναι η δική μας κριτική. Δεν είναι ότι διευκολύνετε τις διαδικασίες των ιδιωτικών εκπαιδευτηρίων αλλά ότι τις διευκολύνετε με έναν τρόπο που αλλάζετε την ισορροπία ανάμεσα στην δημόσια και την ιδιωτική εκπαίδευση και μειώνετε τον έλεγχο από τη μεριά του κράτους. 
Φυσικά, για να το κάνουμε αυτό σαφές, θα έπρεπε να έχουμε τη συνεδρίαση της Επιτροπής Μορφωτικών Υποθέσεων, που σε ό,τι αφορά την εκπαίδευση, είναι σε ύπνωση. Το έχουμε επισημάνει πάρα πολλές αυτό. Έχει να συνεδριάσει η Επιτροπή Μορφωτικών Υποθέσεων για θέματα παιδείας από τον Αύγουστο, που συζητήθηκε το σχέδιο νόμου για το νέο λύκειο κι έχετε ευθύνη γι’ αυτό. 
Πραγματικά, δεν κατανοώ τον λόγο για τον οποίο δεν συγκαλείτε την Επιτροπή Μορφωτικών Υποθέσεων για να συζητήσει όλα αυτά τα θέματα, που είναι σημαντικά και σπουδαία, όπως και τα προηγούμενα που φέρατε, στο προηγούμενο σχέδιο νόμου, με τη μορφή πάλι της προσθήκης-τροπολογίας. 
Επίσης, θέλω να πω, ότι στις ρυθμίσεις που φέρνετε τώρα, υποκύπτετε και πάλι σε πιέσεις. Εγώ θα αναφερθώ σε μία ρύθμιση που κάνατε που ενδεχομένως είναι δημοφιλής αλλά κατά την άποψή, μου είναι αντίθετη με την καλή λειτουργία των πανεπιστημίων. 
Έγινε πάρα πολύ μεγάλη συζήτηση στην αλλαγή του νόμου για την τριτοβάθμια εκπαίδευση για τα δικαιώματα των αθλητών και για τις μετεγγραφές. Έγινε πολύ μεγάλη συζήτηση και υπήρξε πίεση από τα αθλητικά σωματεία. Εμείς ασκήσαμε μια κριτική, ότι βλέπετε την ενίσχυση της αθλητικής δραστηριότητας, που είναι πάρα πολύ σημαντική, μέσα από την εκχώρηση προνομίων για τα πανεπιστήμια. Αυτό είναι λάθος, γιατί πρώτον, αδικείτε την αθλητική δραστηριότητα και δεύτερον, γεμίζετε τα πανεπιστήμια με έναν τρόπο που δεν μπορούν να τον αντέξουν. 
Δεν έχουν ανανέωση επιστημονικού προσωπικού, δεν έχουν την υλικοτεχνική υποδομή για όλες αυτές τις μετεγγραφές που φορτώνετε. Καταλαβαίνω ότι υπάρχει αίτημα και πίεση, γιατί έχουν βαθειά οικονομική κρίση αλλά από την άλλη μεριά, πρέπει να κοιτάξουμε και αυτό, διότι εάν τελικά τα πανεπιστήμια δεν μπορούν να ανταποκριθούν στο ρόλο τους, η χώρα θα βγει πολύ πιο δύσκολα από αυτήν την κρίση. 
Και κάτι άλλο. Διευρύνοντας όλο και περισσότερο τα προνόμια των αθλητών -οι οποίοι να εξηγήσω μέχρι τα τριάντα τους χρόνια, ανεξάρτητα του πότε είχαν την αθλητική επίδοση, μπορούν να περάσουν στη σχολή της αρεσκείας τους- η εισαγωγή των παιδιών στα πανεπιστήμια έχει καθεστώς ανισοτιμίας. Δεν μπορεί ένα παιδί να χρειάζεται να διαθέσει τουλάχιστον δύο χρόνια από τη ζωή του για να μπει σε ένα πανεπιστημιακό ίδρυμα της αρεσκείας του και να δίνετε τόσα πολλά προνόμια στους αθλητές. 
Τέλος, θα ήθελα εδώ, επειδή είναι παρόντες από το Υπουργείο Παιδείας, να επαναφέρω μία τροπολογία της Δημοκρατικής Αριστεράς -την οποία είχαμε καταθέσει και στο σχέδιο νόμου για το λύκειο και ο Υπουργός είχε υποσχεθεί ότι με τις πρώτες αλλαγές θα το φέρει στη Βουλή- που αφορά την ομηρία στην οποία κρατάτε αποφοίτους ξένων πανεπιστημίων που έχουν πτυχία τριετούς φοίτησης, για τα οποία δεν υπάρχει αντίστοιχο τμήμα τριετούς φοίτησης στην Ελλάδα. 
Τα παιδιά αυτά είναι εκατοντάδες και τα κρατάτε σε ομηρία. Εξηγούμαι. Το πτυχίο των παιδιών που φοιτούν και έχουν πτυχία ξένων πανεπιστημίων, για τα οποία στην Ελλάδα δεν υπάρχουν τριετούς φοίτησης τμήματα, δεν μπορεί να αναγνωριστεί ως αντίστοιχο και ισότιμο, προκειμένου να μπορέσουν να έχουν διέξοδο στην αγορά εργασίας. Είναι μία ρύθμιση που έχετε υποσχεθεί ότι θα τη φέρετε και κάθε φορά αυτή καθυστερεί.
Σας ευχαριστώ.","ΜΑΡΙΑ ΡΕΠΟΥΣΗ",441
"43994"," Το λόγο έχει ο κ. Πάντζας.","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43995"," Κύριε Πρόεδρε, κύριε Υπουργέ, τα πήγαμε καλά επί της αρχής και επί των άρθρων στο νομοσχέδιο για τα θέατρα. 
Ο κύριος Υπουργός – ο οποίος πάλι έφυγε, είμαι άτυχος- είπε ότι θέλει καλό κλίμα. Κι εμείς το θέλουμε το καλό κλίμα. Ξαφνικά χαλάτε το κλίμα με αυτές τις τροπολογίες που φέρατε. Γιατί από τη μία φέρνετε ένα νομοσχέδιο που έχει κοινοβουλευτική και κοινωνική αποδοχή και από την άλλη φέρνετε τροπολογίες που εξυπηρετούν λογιστικά τερτίπια, την ιδιωτική πρωτοβουλία στην εκπαίδευση, αστοχίες προηγουμένων δικών σας νομοθετημάτων και τροπολογίες «δωράκια» σε παράγοντες του αθλητισμού. 
	Φαίνεται ότι σας έχει γίνει συνήθεια, να είστε σε διαρκή κόντρα με την κοινωνία και σε διαρκή σύμπλευση με τα ιδιωτικά συμφέροντα. 
	Συγκεκριμένα, στην τροπολογία που αφορά την Επιτροπή Αποτίμησης Αξίας Αθλητών, σας είπα και πριν ότι η επιτροπή αυτή, αποτιμά την αξία των αθλητών με τέτοιο τρόπο, ώστε να δημιουργούνται πλασματικοί ισολογισμοί στις αθλητικές ανώνυμες εταιρείες. 
Η θέση μας είναι ξεκάθαρη και σας την επαναλαμβάνω. Η επιτροπή αυτή δεν έχει λόγο ύπαρξης και ο λόγος είναι ότι ο τρόπος που λειτουργεί και αποτιμά την αξία των αθλητών, εντάσσοντας την αξία αυτή στο ενεργητικό κεφάλαιο της αθλητικής εταιρείας, είναι ένας τρόπος και μία διαδικασία απαράδεκτη και απόλυτα αδιαφανής και σε καμμία περίπτωση δεν πρέπει να συνεχιστεί. Ως εκ τούτου δεν μπορούμε να την ψηφίσουμε.
	Όσον αφορά τώρα την τροπολογία που ρυθμίζει θέματα του Υπουργείου Παιδείας, σας λέω ότι για άλλη μία φορά εισάγετε ευνοϊκές ρυθμίσεις για τους επιχειρηματίες της ιδιωτικής εκπαίδευσης. Δηλαδή, από τη μία διαλύετε τη δημόσια παιδεία και από την άλλη νομοθετείτε συνεχώς υπέρ των σχολαρχών. 
Επίσης, τη δική σας προχειρότητα, τις ελλείψεις και τις ασάφειες που διέκριναν τις διατάξεις του ν. 4186/13 και συγκεκριμένα του άρθρου 28, έρχεστε τώρα όχι να τις λύσετε με αυτήν την τροπολογία αλλά να τις μεταθέσετε για την επόμενη χρονιά. 
Δεν βλέπω, όμως, να κάνετε το ίδιο με τις μνημονιακές ντιρεκτίβες που καθημερινά λαμβάνετε στα γραφεία σας. Μιας και μιλάμε για το άρθρο 28, αλήθεια, πού είναι αυτό το περίφημο νομοσχέδιο για την ειδική αγωγή, το οποίο έχετε εξαγγείλει εδώ κι ένα χρόνο και το πάτε από άνοιξη σε άνοιξη; Τι έχει αυτό το νομοσχέδιο; Το πειράζει το κρύο; Γιατί αν το φέρετε την άνοιξη του ’14, τι νόημα έχει η τροποποίηση των διατάξεων της ειδικής αγωγής; Ως εκ τούτου, θα καταψηφίσουμε και αυτήν την τροπολογία.
Όσον αφορά τώρα την τροπολογία που ρυθμίζει θέματα επιτροπών του Υπουργείου Δημόσιας Τάξης και Προστασίας του Πολίτη, σας λέω το εξής: Εμείς θεωρούμε ότι οι επιτροπές αυτές έχουν λόγο ύπαρξης. Υπήρξαν και πρέπει να συνεχίσουν να υπάρχουν. Είναι σωστό που δίνετε τη δυνατότητα να εκπροσωπείται το Νομικό Συμβούλιο του Κράτους σε αυτές τις επιτροπές. 
Δεν καταλαβαίνουμε, όμως, γιατί δεν δίνετε τη δυνατότητα να εκπροσωπηθούν οι εργαζόμενοι αστυνομικοί μέσω των δευτεροβάθμιων συνδικαλιστικών τους οργάνων. Και πραγματικά δεν το καταλαβαίνουμε αυτό, γιατί τις περισσότερες αποφάσεις των επιτροπών αυτών, θα κληθούν να τις εφαρμόσουν οι ίδιοι αστυνομικοί. Θεωρούμε, λοιπόν, ότι πρέπει να έχουν λόγο στην επεξεργασία και στη μελέτη αυτών των ζητημάτων. 
	Έρχομαι τώρα στις βουλευτικές τροπολογίες που, πραγματικά, πιστεύω, κύριε Υφυπουργέ, ότι δεν είναι τόσο βουλευτικές όσο υπουργικές. 
Ξεκινώ μ’ αυτήν, που αφορά την εγγυητική επιστολή των ανωνύμων αθλητικών εταιρειών και έχω να πω το εξής. H εγγυητική επιστολή, λειτουργούσε ως εξασφάλιση στην περίπτωση που το σωματείο, ο σύλλογος, μία ΠΑΕ ή ΚΑΕ, δεν ήταν συνεπής στις υποχρεώσεις της, δηλαδή στους εργαζόμενους, στους υπαλλήλους, στους προπονητές κ.ο.κ.. Στην περίπτωση αυτή, όλοι αυτοί είχαν δικαίωμα να προσφύγουν δικαστικώς και στο βαθμό που η Επιτροπή Επίλυσης Οικονομικών Διαφορών τούς δικαίωνε, υπήρχε κατάπτωση της εγγυητικής επιστολής. 
Αυτό είχε ως αποτέλεσμα τα σωματεία είτε να πλήρωναν τους εργαζόμενους και τις υποχρεώσεις τους είτε τα σωματεία αυτά να υποστούν κυρώσεις, όπως για παράδειγμα, απαγόρευση μετεγγραφών, στέρηση βαθμών, ακόμα και αποβολή από το πρωτάθλημα. 
Όταν, λοιπόν, κύριε Υπουργέ, το ποσοστό αυτό της εγγυητικής επιστολής πάει από το 10% στο 5%, ουσιαστικά κάνετε ένα μεγάλο δώρο στον κάθε παράγοντα ΠΑΕ και ΚΑΕ, την ίδια ώρα μάλιστα που δεν κάνετε αυτά που απαιτούνται από τη νομοθεσία προκειμένου να εισπράξετε τα βεβαιωμένα χρέη ανωνύμων αθλητικών εταιρειών. 
Ερώτηση. Το δημόσιο έκανε παρέμβαση για την ΑΕΚ, ώστε να μην εκκαθαριστεί και να εισπράξει τα λεφτά από την υπόθεση Ψωμιάδη; 
Είχαμε καταθέσει και σχετική τροπολογία το καλοκαίρι, αν θυμάστε. 
	Άρα, λοιπόν, μας λέτε με την τροπολογία αυτή, ότι την κρίση πρέπει να την πληρώσουν οι εργαζόμενοι και οι υπάλληλοι σε αθλητικές ανώνυμες εταιρείες και όχι οι ιδιοκτήτες τους. 
Σας λέω, λοιπόν, ότι η παρούσα μείωση, η υπαγωγή ανώνυμων αθλητικών εταιρειών στο άρθρο 99, όπως και όλο το νομοθετικό πλαίσιο, ευνοεί τους ιδιοκτήτες των ΠΑΕ και ΚΑΕ και όχι τον υγιή αθλητισμό, πλαίσιο το οποίο θα το αλλάξουμε συντομότατα και πλήρως.
Όσον αφορά την Εθνική Λυρική Σκηνή, πρέπει να σας πω ότι θα πρέπει να δείτε και το Εθνικό Θέατρο και το Κρατικό Θέατρο Βορείου Ελλάδας. 
Ως προς την τροπολογία που αφορά τα θέματα του Υπουργείου Δικαιοσύνης, ψηφίζουμε θετικά για την αύξηση των θέσεων των εισαγγελέων εφετών, όμως αντιλέγουμε ρητώς και ευθέως στη μείωση των θέσεων εισαγγελέων πρωτοδικών. 
Προφανώς και ψηφίζουμε θετικά την παράταση της ισχύος των πινάκων κατάταξης του ΑΣΕΠ για ειρηνοδίκες και δικαστικούς υπαλλήλους, επισημαίνοντας την ανάγκη να διοριστούν επιτέλους οι επιτυχόντες του διαγωνισμού προς όφελος απονομής της δικαιοσύνης. 
Στην τελευταία παράγραφο της τροπολογίας, όπου γίνεται λόγος για τα καταστήματα κράτησης, η θέση μας είναι ότι αυτά πρέπει να έχουν μόνιμο ιατρικό προσωπικό. Παρ’ όλα αυτά, όμως, αν αυτή η διάταξη εξυπηρετεί και προστατεύει τη δημόσια υγεία και την υγεία των κρατουμένων, δεν έχουμε κανένα λόγο να είμαστε αρνητικοί. 
Με αφορμή τη σημερινή μας συζήτηση για το θέατρο και την τέχνη και το κλίμα συναίνεσης που επικράτησε, κλείνω με το εξής. Είναι γεγονός ότι η τέχνη και το θέατρο, δημιουργούν ευφορία στην ψυχή. Από την ευφορία της ψυχής, σε λίγες ώρες βέβαια θα βρεθούμε στην εφορία του κ. Στουρνάρα. 
Κλείνοντας, θα ήθελα να σας πω, κύριε Υφυπουργέ, ότι αν. πράγματι. θέλετε να βοηθήσετε το λαό μας, που αυτήν τη στιγμή βρίσκεται σε μία τεράστια ανθρωπιστική κρίση, αν θέλετε πράγματι να βοηθήσετε το θέατρο, όπως ισχυρίζεστε, που έχει τεράστια ανεργία που φτάνει το 95%, υπάρχει ένας τρόπος. Να επαναφέρετε τα εργατικά εισιτήρια για τα θέατρα. Αυτή είναι η μοναδική προοπτική, ώστε και ο κόσμος να πάει να δει θέατρο. γιατί δεν έχει φράγκο στην τσέπη του αλλά και τα θέατρα να «σηκώσουν» λίγο κεφάλι.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΓΕΩΡΓΙΟΣ ΠΑΝΤΖΑΣ",392
"43996"," Δεν έχει ζητήσει κανείς άλλος κύριος συνάδελφος το λόγο να δευτερολογήσει. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Πολιτισμού και Αθλητισμού: «Άδεια εγκατάστασης και λειτουργίας χώρου παραστάσεων – Άδεια παράστασης»
Ερωτάται το Σώμα: Γίνεται δεκτό το νομοσχέδιο επί της αρχής;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"43997"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"43998"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"43999"," Συνεπώς το νομοσχέδιο του Υπουργείου Πολιτισμού και Αθλητισμού: «Άδεια εγκατάστασης και λειτουργίας χώρου παραστάσεων – Άδεια παράστασης» έγινε δεκτό επί της αρχής κατά πλειοψηφία.
Εισερχόμαστε στην ψήφιση των άρθρων.
Ερωτάται το Σώμα: Γίνεται δεκτό το άρθρο 1 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44000"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44001"," Συνεπώς το άρθρο 1 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 2 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44002"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44003"," Συνεπώς το άρθρο 2 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 3, όπως τροποποιήθηκε από τον κύριο Υπουργό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44004"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44005"," Συνεπώς το άρθρο 3 έγινε δεκτό, όπως τροποποιήθηκε από τον κύριο Υπουργό, ομοφώνως.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44006"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"44007"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44008"," Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44009"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44010"," Συνεπώς το άρθρο 5 έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 6 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44011"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"44012"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"44013"," Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44014"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"44015"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44016"," Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44017"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44018"," Συνεπώς το άρθρο 8 έγινε δεκτό ως έχει ομοφώνως.
Ερωτάται το Σώμα: Γίνεται δεκτή η τροπολογία με γενικό αριθμό 1013 και ειδικό αριθμό 2 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44019"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΓΕΩΡΓΙΟΣ ΠΑΝΤΖΑΣ",392
"44020"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44021"," Συνεπώς η τροπολογία με γενικό αριθμό 1013 και ειδικό αριθμό 2 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1025 και ειδικό αριθμό 4 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44022"," Παρών. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΓΕΩΡΓΙΟΣ ΠΑΝΤΖΑΣ",392
"44023"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44024"," Συνεπώς η τροπολογία με γενικό αριθμό 1025 και ειδικό αριθμό 4 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1029 και ειδικό αριθμό 5, όπως τροποποιήθηκε από τον κύριο Υπουργό;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44025"," Κατά πλειοψηφία.","ΓΕΩΡΓΙΟΣ ΠΑΝΤΖΑΣ",392
"44026"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44027"," Συνεπώς η τροπολογία με γενικό αριθμό 1029 και ειδικό αριθμό 5 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1024 και ειδικό αριθμό 3 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44028"," Ναι.","ΓΕΩΡΓΙΟΣ ΠΑΝΤΖΑΣ",392
"44029"," Κατά πλειοψηφία.","ΔΗΜΗΤΡΙΟΣ ΚΟΥΚΟΥΤΣΗΣ",246
"44030"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44031"," Συνεπώς η τροπολογία με γενικό αριθμό 1024 και ειδικό αριθμό 3 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1039 και ειδικό αριθμό 6 ως έχει;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44032"," Κατά πλειοψηφία.","ΓΕΩΡΓΙΟΣ ΠΑΝΤΖΑΣ",392
"44033"," Κατά πλειοψηφία.","ΣΠΥΡΙΔΩΝ ΧΑΛΒΑΤΖΗΣ",534
"44034"," Συνεπώς η τροπολογία με γενικό αριθμό 1039 και ειδικό αριθμό 6 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44035"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"44036"," Το ακροτελεύτιο άρθρο έγινε δεκτό ομοφώνως. 
Συνεπώς το νομοσχέδιο του Υπουργείου Πολιτισμού και Αθλητισμού: «Άδεια εγκατάστασης και λειτουργίας χώρου παραστάσεων – Άδεια παράστασης» έγινε δεκτό επί της αρχής και επί των άρθρων κατά πλειοψηφία. 
Η ψήφισή του στο σύνολο αναβάλλεται για άλλη συνεδρίαση. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎœÎ±Ï�ÎºÎ¿Î³Î¹Î±Î½Î½Î±ÎºÎ·Ï‚ Î§Ï�Î·ÏƒÏ„Î¿Ï‚",307
"44037"," Μάλιστα, μάλιστα. 
Με τη συναίνεση του Σώματος και ώρα 0.25΄ λύεται η συνεδρίαση για σήμερα Πέμπτη 19 Δεκεμβρίου 2013 και ώρα 10.00΄, με αντικείμενο εργασιών του Σώματος: νομοθετική εργασία μόνη συζήτηση επί της αρχής, των άρθρων και του συνόλου του σχεδίου νόμου: «Ενιαίος Φόρος Ιδιοκτησίας Ακινήτων και άλλες διατάξεις». 
Ο","ΟΛΟΙ ΟΙ ΒΟΥΛΕΥΤΕΣ",NA
